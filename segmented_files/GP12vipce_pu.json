{
    "GP12vipce_pu:0": " Before st. 1, Ś1,B3 ins.,",
    "GP12vipce_pu:1": " followed by *1-4:",
    "GP12vipce_pu:2": " oṃ namo bhagavate vāsudevāya /",
    "GP12vipce_pu:3": " Before st. 1, Ś2 ins:",
    "GP12vipce_pu:4": " oṃ śrīgaṇeśāya namaḥ oṃ namo nārāyaṇāya oṃ /",
    "GP12vipce_pu:5": " Before st. 1, Ñ1 ins.,",
    "GP12vipce_pu:6": " followed by *1-4:",
    "GP12vipce_pu:7": " oṃ namo kṛṣṇāya /",
    "GP12vipce_pu:8": " Before st. 1, V1 ins.,",
    "GP12vipce_pu:9": " followed by *1-4:",
    "GP12vipce_pu:10": " oṃ namo bhagavate vāsudevāya /",
    "GP12vipce_pu:11": " Before st. 1, B1 ins.,",
    "GP12vipce_pu:12": " followed by *1-4:",
    "GP12vipce_pu:13": " namo gaṇapataye /",
    "GP12vipce_pu:14": " Before st. 1, B2 ins.,",
    "GP12vipce_pu:15": " followed by *1-4:",
    "GP12vipce_pu:16": " oṃ śrīkṛṣṇaḥ /",
    "GP12vipce_pu:17": " jitaṃ te puṇḍarīkākṣa namas te viśvabhāvana /",
    "GP12vipce_pu:18": " namas te 'stu hṛṣīkeśa mahāpuruṣa pūrvaja // ViP_1,1.0*1 //",
    "GP12vipce_pu:19": " sadakṣaraṃ brahma ya īśvaraḥ pumān guṇormisṛṣṭisthitikālasaṃlayaḥ /",
    "GP12vipce_pu:20": " pradhānabuddhyādijagatprapañcasūḥ sa no 'stu viṣṇur matibhūtimuktidaḥ // ViP_1,1.0*2 //",
    "GP12vipce_pu:21": " praṇamya viṣṇuṃ viśveśaṃ brahmādīn praṇipatya ca /",
    "GP12vipce_pu:22": " guruṃ praṇamya vakṣyāmi purāṇaṃ vedasaṃmitam // ViP_1,1.0*3 //",
    "GP12vipce_pu:23": " itihāsapurāṇajñaṃ vedavedāṅgapāragam /",
    "GP12vipce_pu:24": " dharmaśāstrāditattvajñaṃ vasiṣṭhatanayātmajam // ViP_1,1.0*4 //",
    "GP12vipce_pu:25": " Before st. 1, D2 ins.,",
    "GP12vipce_pu:26": " followed by *5-6:",
    "GP12vipce_pu:27": " svasti śrīgurugaṇeśabhāratīsvarūpiṇe śrīnārāyaṇāya namaḥ /",
    "GP12vipce_pu:28": " samastacetobhimatārthasiddhaye gaṇaiḥ surāṇām api saṃstutau yaḥ /",
    "GP12vipce_pu:29": " aśeṣavighnendhanajātavedasaṃ namāmi taṃ śuddhadhiyaṃ gaṇādhipam // ViP_1,1.0*5 //",
    "GP12vipce_pu:30": " padmāsanaṃ padmasamānanaṃ ca padmasya yoniś caturānanaṃ ca /",
    "GP12vipce_pu:31": " ṣaḍaṅgavedaiś ca vibhūṣitāṅgaṃ pitāmahaṃ taṃ praṇato 'smi nityam // ViP_1,1.0*6 //",
    "GP12vipce_pu:32": " Before st. 1, D4 ins. *16,",
    "GP12vipce_pu:33": " followed by *7-8:",
    "GP12vipce_pu:34": " .... .... .... .tātmane [lacuna] /",
    "GP12vipce_pu:35": " itihāsapurāṇānām ādikartre namo namaḥ // ViP_1,1.0*7 //",
    "GP12vipce_pu:36": " kṛtvā tan narasiṃharūpam atulaṃ lokatrayavyāpi yad vyālaṃ visphuṭacārukesarasaṭāsaṃghātaramyākṛtiḥ /",
    "GP12vipce_pu:37": " vakṣo vajraśilāsamūhakaṭhinaṃ vistāri devadviṣo bhinnaṃ yena nakhair mudes tu bhagavān devaḥ sa vaḥ keśavaḥ // ViP_1,1.0*8 //",
    "GP12vipce_pu:38": " Before st. 1, D5 ins.,",
    "GP12vipce_pu:39": " followed by *9-10,",
    "GP12vipce_pu:40": " thereafter by *1-4:",
    "GP12vipce_pu:41": " oṃ namo bhagavate vāsudevāya śrīgaṇeśasarasvatībhyāṃ namaḥ /",
    "GP12vipce_pu:42": " jayati kamalodaravapuḥ kama[la]mukhaḥ kamalagarbhasaṃbhūtaḥ /*",
    "GP12vipce_pu:43": " suranamitacaraṇakamalaḥ kamalāsanasaṃsthito brahmā // ViP_1,1.0*9 //*",
    "GP12vipce_pu:44": " jayati jalabhāragarbhitanilāmbudanīlavapuḥ /*",
    "GP12vipce_pu:45": " mandaragiriparivartanaviṣamaśilālāñchano vibhuḥ // ViP_1,1.0*10 //*",
    "GP12vipce_pu:46": " jayati śaśikhaṇḍamaṇḍitavikaṭajaṭāmukuṭasaṃkaṭalalāṭam /*",
    "GP12vipce_pu:47": " sphuṭadaśanakiraṇavikasitamukhakamalacatuṣṭayaṃ śaṃbhoḥ // ViP_1,1.0*11 //*",
    "GP12vipce_pu:48": " Before st. 1, D6 ins.,",
    "GP12vipce_pu:49": " followed by *5-6, *24:",
    "GP12vipce_pu:50": " śrīgaṇeśāya namaḥ oṃ namo bhagavate śrīvāsudevāya /",
    "GP12vipce_pu:51": " Before st. 1, D7 ins: oṃ /",
    "GP12vipce_pu:52": " Before st. 1, D8 ins.,",
    "GP12vipce_pu:53": " followed by *1-4:",
    "GP12vipce_pu:54": " oṃ namo bhagavate vāsudevāya śrīgaṇeśasarasvatībhyāṃ namaḥ /",
    "GP12vipce_pu:55": " Before st. 1, T1 ins.,",
    "GP12vipce_pu:56": " followed by *12-14: oṃ /",
    "GP12vipce_pu:57": " śuklāmbaradharaṃ viṣṇuṃ śaśivarṇaṃ caturbhujam /",
    "GP12vipce_pu:58": " prasannavadanaṃ dhyāyet sarvavighnopaśāntaye // ViP_1,1.0*12 //",
    "GP12vipce_pu:59": " agajānanapadmārkaṃ gajānanam aharniśam /",
    "GP12vipce_pu:60": " anekadantaṃ bhaktānām ekadantam upāsmahe // ViP_1,1.0*13 //",
    "GP12vipce_pu:61": " yā kundendutuṣārahāradhavalā yā śubhravastrāvṛtā yā vīṇāvaradaṇḍamaṇḍitakarā yā śvetapadmāsana /",
    "GP12vipce_pu:62": " ya brahmācyutaśaṃkaraprabhṛtibhir devaiḥ sadā pūjitā sā māṃ pātu sarasvatī bhagavatī niḥśeṣajāḍyāpahā // ViP_1,1.0*14 //",
    "GP12vipce_pu:63": " Before st. 1, T1 ins.,",
    "GP12vipce_pu:64": " followed by *15-17: oṃ /",
    "GP12vipce_pu:65": " yasmād idaṃ jagad ajāyata yatra tiṣṭhaty ante samastam idaṃ astam upaiti yatra /*",
    "GP12vipce_pu:66": " tasmai namaḥ sadasadādivikalpaśūnya caitanyamātravapuṣe puruṣottamāya // ViP_1,1.0*15 //*",
    "GP12vipce_pu:67": " tattvena yaś ca dadhadīśvaratatsvabhāva bhogāpavargatadupāyagatīr udāraḥ /*",
    "GP12vipce_pu:68": " saṃdarśayan niramimīta purāṇaratnaṃ tasmai namo munivarāya parāśarāya // ViP_1,1.0*16 //*",
    "GP12vipce_pu:69": " aṃśaiḥ ṣaḍbhiḥ samākīṇam aṅgair vedam ivāparam /",
    "GP12vipce_pu:70": " purāṇaṃ vaiṣṇavaṃ cakre yas tam vande parāśaram // ViP_1,1.0*17 //",
    "GP12vipce_pu:71": " Before st. 1, T3 ins:",
    "GP12vipce_pu:72": " oṃ śrīviṣṇave namaḥ /",
    "GP12vipce_pu:73": " Before st. 1, G1 ins.,",
    "GP12vipce_pu:74": " followed by *8:",
    "GP12vipce_pu:75": " śrīmahāgaṇapataye namaḥ /",
    "GP12vipce_pu:76": " avighnam astu /",
    "GP12vipce_pu:77": " Before st. 1, G2 ins:",
    "GP12vipce_pu:78": " paṅkeruhākṣāya bhavauṣadhāya bhaktārtināśāya parāt parāya /",
    "GP12vipce_pu:79": " tārkṣyādhirūḍhāya sukhapradāya akṣmīvarāhāya namaḥ parasmai // ViP_1,1.0*18 //",
    "GP12vipce_pu:80": " Before st. 1, G3 ins:",
    "GP12vipce_pu:81": " hariḥ oṃ viṣṇupurāṇaṃ saṃputaṃ ārambhaṃ śubham astu avighnam astu śrīśriyai nmaḥ",
    "GP12vipce_pu:82": " [namaḥ] śrīhayagrīvāya nmaḥ [namaḥ] śrīrāmacandrāya parasmai brahmaṇe nmaḥ [namaḥ]",
    "GP12vipce_pu:83": " hariḥ oṃ avighnam astu /",
    "GP12vipce_pu:84": " Before st. 1, M2 ins.,",
    "GP12vipce_pu:85": " followed by *1 and *8, then *19:",
    "GP12vipce_pu:86": " śrīgaṇeśāya namaḥ avighnena parisamāptir astu /",
    "GP12vipce_pu:87": " yasyāsīt prapitāmaho guṇanidher devaḥ purāṇo jagat sṛṣṭā yasya pitāmaho matimatāṃ śreṣṭho vasiṣṭhaḥ pitā /",
    "GP12vipce_pu:88": " śaktir yasya jagaddhitāya bhagavān vyāso hariḥ putratāṃ yāto yasya parāśaraṃ tam atulam vandāmahe nirmalam // ViP_1,1.0*19 //",
    "GP12vipce_pu:89": " parāśaraṃ munivaraṃ kṛtapūrvāhṇikakriyam /",
    "GP12vipce_pu:90": " maitreyaḥ paripapraccha praṇipatyābhivādya ca // ViP_1,1.1 //",
    "GP12vipce_pu:91": " tvatto hi vedādhyayanam adhītam akhilaṃ guro /",
    "GP12vipce_pu:92": " dharmaśāstrāṇi sarvāṇi vedāṅgāni yathākramam // ViP_1,1.2 //",
    "GP12vipce_pu:93": " tvatprasādān muniśreṣṭha mām anye nākṛtaśramam /",
    "GP12vipce_pu:94": " vakṣyanti sarvaśāstreṣu prāyaśo ye 'pi vidviṣaḥ // ViP_1,1.3 //",
    "GP12vipce_pu:95": " so 'ham icchāmi dharmajña śrotuṃ tvatto yathā jagat /",
    "GP12vipce_pu:96": " babhūva bhūyaś ca yathā mahābhāga bhaviṣyati // ViP_1,1.4 //",
    "GP12vipce_pu:97": " yanmayaṃ ca jagad brahman yataś caitac carācaram /",
    "GP12vipce_pu:98": " līnam āsīd yathā yatra layam eṣyati yatra ca // ViP_1,1.5 //",
    "GP12vipce_pu:99": " yatpramāṇāni bhūtāni devādīnāṃ ca saṃbhavam /",
    "GP12vipce_pu:100": " samudraparvatānāṃ ca saṃsthānaṃ ca yathā bhuvaḥ // ViP_1,1.6 //",
    "GP12vipce_pu:101": " sūryādīnāṃ ca saṃsthānaṃ pramāṇaṃ munisattama /",
    "GP12vipce_pu:102": " devādīnāṃ tathā vaṃśān manūn manvantarāṇi ca // ViP_1,1.7 //",
    "GP12vipce_pu:103": " kalpān kalpavikalpāṃś ca caturyugavikalpitān /",
    "GP12vipce_pu:104": " kalpāntasya svarūpaṃ ca yugadharmāṃś ca kṛtsnaśaḥ // ViP_1,1.8 //",
    "GP12vipce_pu:105": " devarṣipārthivānāṃ ca caritaṃ yan mahāmune /",
    "GP12vipce_pu:106": " vedaśākhāpraṇayanaṃ yathāvad vyāsakartṛkam // ViP_1,1.9 //",
    "GP12vipce_pu:107": " dharmāṃś ca brāhmaṇādīnāṃ tathā cāśramavāsinām /",
    "GP12vipce_pu:108": " śrotum icchāmy ahaṃ sarvaṃ tvatto vāsiṣṭhanandana // ViP_1,1.10 //",
    "GP12vipce_pu:109": " brahman prasādapravaṇaṃ kuruṣva mayi mānasam /",
    "GP12vipce_pu:110": " yenāham etaj jānīyāṃ tvatprasādān mahāmune // ViP_1,1.11 //",
    "GP12vipce_pu:111": " §parāśara uvāca:",
    "GP12vipce_pu:112": " sādhu maitreya dharmajña smārito 'smi purātanam /",
    "GP12vipce_pu:113": " pituḥ pitā me bhagavān vasiṣṭho yad uvāca ha // ViP_1,1.12 //",
    "GP12vipce_pu:114": " viśvāmitraprayuktena rakṣasā bhakṣito mayā /",
    "GP12vipce_pu:115": " śrutas tātas tataḥ krodho maitreyāsīn mamātulaḥ // ViP_1,1.13 //",
    "GP12vipce_pu:116": " tato 'haṃ rakṣasāṃ satraṃ vināśāya samārabham /",
    "GP12vipce_pu:117": " bhasmīkṛtāś ca śataśas tasmin satre niśācarāḥ // ViP_1,1.14 //",
    "GP12vipce_pu:118": " tataḥ saṃkṣīyamāṇeṣu teṣu rakṣaḥsv aśeṣataḥ /",
    "GP12vipce_pu:119": " mām uvāca mahābhāgo vasiṣṭho 'smatpitāmahaḥ // ViP_1,1.15 //",
    "GP12vipce_pu:120": " alam atyantakopena tāta manyum imaṃ jahi /",
    "GP12vipce_pu:121": " rākṣasā nāparādhyante pitus te vihitaṃ tathā // ViP_1,1.16 //",
    "GP12vipce_pu:122": " mūḍhānām eṣa bhavati krodho jñānavatāṃ kutaḥ /",
    "GP12vipce_pu:123": " hanyate tāta kaḥ kena yataḥ svakṛtabhuk pumān // ViP_1,1.17 //",
    "GP12vipce_pu:124": " saṃcitasyāpi mahatā vatsa kleśena mānavaiḥ /",
    "GP12vipce_pu:125": " yaśasas tapasaś caiva krodho nāśakaraḥ paraḥ // ViP_1,1.18 //",
    "GP12vipce_pu:126": " svargāpavargavyāsedhakāraṇaṃ paramarṣayaḥ /",
    "GP12vipce_pu:127": " varjayanti sadā krodhaṃ tāta mā tadvaśo bhava // ViP_1,1.19 //",
    "GP12vipce_pu:128": " alaṃ niśācarair dagdhair dīnair anaparādhibhiḥ /",
    "GP12vipce_pu:129": " satraṃ te viramatv etat kṣamāsārā hi sādhavaḥ // ViP_1,1.20 //",
    "GP12vipce_pu:130": " evaṃ tātena tenāham anunīto mahātmanā /",
    "GP12vipce_pu:131": " upasaṃhṛtavān satraṃ sadyas tadvākyagauravāt // ViP_1,1.21 //",
    "GP12vipce_pu:132": " tataḥ prītaḥ sa bhagavān vasiṣṭho munisattamaḥ /",
    "GP12vipce_pu:133": " saṃprāptaś ca tadā tatra pulastyo brahmaṇaḥ sutaḥ // ViP_1,1.22 //",
    "GP12vipce_pu:134": " pitāmahena dattārghyaḥ kṛtāsanaparigrahaḥ /",
    "GP12vipce_pu:135": " mām uvāca mahābhāgo maitreya pulahāgrajaḥ // ViP_1,1.23 //",
    "GP12vipce_pu:136": " §pulastya uvāca:",
    "GP12vipce_pu:137": " vaire mahati yad vākyād guror asyāśritā kṣamā /",
    "GP12vipce_pu:138": " tvayā tasmāt samastāni bhavāñ chāstrāṇi vetsyati // ViP_1,1.24 //",
    "GP12vipce_pu:139": " saṃtater na mamocchedaḥ kruddhenāpi yataḥ kṛtaḥ /",
    "GP12vipce_pu:140": " tvayā tasmān mahābhāga dadāmy anyaṃ mahāvaram // ViP_1,1.25 //",
    "GP12vipce_pu:141": " purāṇasaṃhitākartā bhavān vatsa bhaviṣyati /",
    "GP12vipce_pu:142": " devatāpāramārthyaṃ ca yathāvad vetsyate bhavān // ViP_1,1.26 //",
    "GP12vipce_pu:143": " pravṛtte ca nivṛtte ca karmaṇy astamalā matiḥ /",
    "GP12vipce_pu:144": " matprasādād asaṃdigdhā tava vatsa bhaviṣyati // ViP_1,1.27 //",
    "GP12vipce_pu:145": " tataś ca bhagavān prāha vasiṣṭho me pitāmahaḥ /",
    "GP12vipce_pu:146": " pulastyena yad uktaṃ te sarvam etad bhaviṣyati // ViP_1,1.28 //",
    "GP12vipce_pu:147": " iti pūrvaṃ vasiṣṭhena pulastyena ca dhīmatā /",
    "GP12vipce_pu:148": " yad uktaṃ tat smṛtiṃ yātaṃ tvatpraśnād akhilaṃ mama // ViP_1,1.29 //",
    "GP12vipce_pu:149": " so 'haṃ vadāmy aśeṣaṃ te maitreya paripṛcchate /",
    "GP12vipce_pu:150": " purāṇasaṃhitāṃ samyak tāṃ nibodha yathātatham // ViP_1,1.30 //",
    "GP12vipce_pu:151": " viṣṇoḥ sakāśād udbhūtaṃ jagat tatraiva ca sthitam /",
    "GP12vipce_pu:152": " sthitisaṃyamakartāsau jagato 'sya jagac ca saḥ // ViP_1,1.31 //",
    "GP12vipce_pu:153": " M0 ins:",
    "GP12vipce_pu:154": " mitrāputravaco niśamya sakalaṃ smṛtvātmanas tad varam satraṃ caiva nivāritaṃ sa sumahābhāgo 'bhavat tāraṇam /",
    "GP12vipce_pu:155": " kṛtvā vaiṣṇavam uttamaṃ munivaraṃ maitreyam adhyāpayat tattvārthapratipādanaṃ pravadatāṃ sarvārthadaṃ śṛṇvatām // ViP_1,1.31*20 //",
    "GP12vipce_pu:156": " [[iti śrīviṣṇupurāṇe prathame 'ṃśe prathamo 'dhyāyaḥ ]]",
    "GP12vipce_pu:157": " §parāśara uvāca:",
    "GP12vipce_pu:158": " avikārāya śuddhāya nityāya paramātmane /",
    "GP12vipce_pu:159": " sadaikarūparūpāya viṣṇave sarvajiṣṇave // ViP_1,2.1 //",
    "GP12vipce_pu:160": " namo hiraṇyagarbhāya haraye śaṃkarāya ca /",
    "GP12vipce_pu:161": " vāsudevāya tārāya sargasthityantakāriṇe // ViP_1,2.2 //",
    "GP12vipce_pu:162": " ekānekasvarūpāya sthūlasūkṣmātmane namaḥ /",
    "GP12vipce_pu:163": " avyaktavyaktarūpāya viṣṇave muktihetave // ViP_1,2.3 //",
    "GP12vipce_pu:164": " sargasthitivināśānāṃ jagato yo jaganmayaḥ /",
    "GP12vipce_pu:165": " mūlabhūto namas tasmai viṣṇave paramātmane // ViP_1,2.4 //",
    "GP12vipce_pu:166": " ādhārabhūtaṃ viśvasyāpy aṇīyāṃsam aṇīyasām /",
    "GP12vipce_pu:167": " praṇamya sarvabhūtastham acyutaṃ puruṣottamam // ViP_1,2.5 //",
    "GP12vipce_pu:168": " jñānasvarūpam atyantanirmalaṃ paramārthataḥ /",
    "GP12vipce_pu:169": " tam evārthasvarūpeṇa bhrāntidarśanataḥ sthitam // ViP_1,2.6 //",
    "GP12vipce_pu:170": " viṣṇuṃ grasiṣṇuṃ viśvasya sthitisarge tathā prabhum /",
    "GP12vipce_pu:171": " praṇamya jagatām īśam ajam akṣayam avyayam // ViP_1,2.7 //",
    "GP12vipce_pu:172": " kathayāmi yathāpūrvaṃ dakṣādyair munisattamaiḥ /",
    "GP12vipce_pu:173": " pṛṣṭaḥ provāca bhagavān abjayoniḥ pitāmahaḥ // ViP_1,2.8 //",
    "GP12vipce_pu:174": " taiś coktaṃ purukutsāya bhūbhuje narmadātaṭe /",
    "GP12vipce_pu:175": " sārasvatāya tenāpi mama sārasvatena ca // ViP_1,2.9 //",
    "GP12vipce_pu:176": " paraḥ parāṇāṃ paramaḥ paramātmātmasaṃsthitaḥ /",
    "GP12vipce_pu:177": " rūpavarṇādinirdeśaviśeṣaṇavivarjitaḥ // ViP_1,2.10 //",
    "GP12vipce_pu:178": " apakṣayavināśābhyāṃ pariṇāmarddhijanmabhiḥ /",
    "GP12vipce_pu:179": " varjitaḥ śakyate vaktuṃ yaḥ sadāstīti kevalam // ViP_1,2.11 //",
    "GP12vipce_pu:180": " sarvatrāsau samastaṃ ca vasaty atreti vai yataḥ /",
    "GP12vipce_pu:181": " tataḥ sa vāsudeveti vidvadbhiḥ paripaṭhyate // ViP_1,2.12 //",
    "GP12vipce_pu:182": " tad brahma paramaṃ nityam ajam akṣayam avyayam /",
    "GP12vipce_pu:183": " ekasvarūpaṃ ca sadā heyābhāvāc ca nirmalam // ViP_1,2.13 //",
    "GP12vipce_pu:184": " tad eva sarvam evaitad vyaktāvyaktasvarūpavat /",
    "GP12vipce_pu:185": " tathā puruṣarūpeṇa kālarūpeṇa ca sthitam // ViP_1,2.14 //",
    "GP12vipce_pu:186": " parasya brahmaṇo rūpaṃ puruṣaḥ prathamaṃ dvija /",
    "GP12vipce_pu:187": " vyaktāvyakte tathaivānye rūpe kālas tathāparam // ViP_1,2.15 //",
    "GP12vipce_pu:188": " pradhānapuruṣavyaktakālānāṃ paramaṃ hi yat /",
    "GP12vipce_pu:189": " paśyanti sūrayaḥ śuddhaṃ tad viṣṇoḥ paramaṃ padam // ViP_1,2.16 //",
    "GP12vipce_pu:190": " pradhānapuruṣavyaktakālās tu pravibhāgaśaḥ /",
    "GP12vipce_pu:191": " rūpāṇi sthitisargāntavyaktisadbhāvahetavaḥ // ViP_1,2.17 //",
    "GP12vipce_pu:192": " vyaktaṃ viṣṇus tathāvyaktaṃ puruṣaḥ kāla eva ca /",
    "GP12vipce_pu:193": " krīḍato bālakasyeva ceṣṭāṃ tasya niśāmaya // ViP_1,2.18 //",
    "GP12vipce_pu:194": " avyaktaṃ kāraṇaṃ yat tat pradhānam ṛṣisattamaiḥ /",
    "GP12vipce_pu:195": " procyate prakṛtiḥ sūkṣmā nityā sadasadātmikā // ViP_1,2.19 //",
    "GP12vipce_pu:196": " akṣayaṃ nānyadādhāram ameyam ajaraṃ dhruvam /",
    "GP12vipce_pu:197": " śabdasparśavihīnaṃ tad rūpādibhir asaṃhatam // ViP_1,2.20 //",
    "GP12vipce_pu:198": " triguṇaṃ taj jagadyonir anādiprabhavāvyayam /",
    "GP12vipce_pu:199": " tenāgre sarvam evāsīd vyāptaṃ vai pralayād anu // ViP_1,2.21 //",
    "GP12vipce_pu:200": " vedavādavido vidvan niyatā brahmavādinaḥ /",
    "GP12vipce_pu:201": " paṭhanti caitam evārthaṃ pradhānapratipādakam // ViP_1,2.22 //",
    "GP12vipce_pu:202": " nāho na rātrir na nabho na bhūmir nāsīt tamo jyotir abhūn na cānyat /",
    "GP12vipce_pu:203": " śrotrādibuddhyānupalabhyam ekaṃ prādhānikaṃ brahma pumāṃs tadāsīt // ViP_1,2.23 //",
    "GP12vipce_pu:204": " viṣṇoḥ svarūpāt parato hi te 'nye rūpe pradhānaṃ puruṣaś ca vipra /",
    "GP12vipce_pu:205": " tasyaiva te 'nyena dhṛte viyukte rūpāntaraṃ tad dvija kālasaṃjñam // ViP_1,2.24 //",
    "GP12vipce_pu:206": " prakṛtau ca sthitaṃ vyaktam atītapralaye tu yat /",
    "GP12vipce_pu:207": " tasmāt prākṛtasaṃjño 'yam ucyate pratisaṃcaraḥ // ViP_1,2.25 //",
    "GP12vipce_pu:208": " anādir bhagavān kālo nānto 'sya dvija vidyate /",
    "GP12vipce_pu:209": " avyucchinnās tatas tv ete sargasthityantasaṃyamāḥ // ViP_1,2.26 //",
    "GP12vipce_pu:210": " guṇasāmye tatas tasmin pṛthak puṃsi vyavasthite /",
    "GP12vipce_pu:211": " kālasvarūpaṃ tad viṣṇor maitreya parivartate // ViP_1,2.27 //",
    "GP12vipce_pu:212": " Ś2,Ñ1,V1,B,D2,4-8,G2,M2 subst:",
    "GP12vipce_pu:213": " kālasvarūparūpaṃ tad viṣṇor maitreya vartate // ViP_1,2.27*21 //",
    "GP12vipce_pu:214": " tatas tat paramaṃ brahma paramātmā jaganmayaḥ /",
    "GP12vipce_pu:215": " sarvagaḥ sarvabhūteśaḥ sarvātmā parameśvaraḥ // ViP_1,2.28 //",
    "GP12vipce_pu:216": " pradhānaṃ puruṣaṃ cāpi praviśyātmecchayā hariḥ /",
    "GP12vipce_pu:217": " kṣobhayām āsa saṃprāpte sargakāle vyayāvyayau // ViP_1,2.29 //",
    "GP12vipce_pu:218": " yathā saṃnidhimātreṇa gandhaḥ kṣobhāya jāyate /",
    "GP12vipce_pu:219": " manaso nopakartṛtvāt tathāsau parameśvaraḥ // ViP_1,2.30 //",
    "GP12vipce_pu:220": " sa eva kṣobhako brahman kṣobhyaś ca puruṣottamaḥ /",
    "GP12vipce_pu:221": " sa saṃkocavikāsābhyāṃ pradhānatve 'pi ca sthitaḥ // ViP_1,2.31 //",
    "GP12vipce_pu:222": " vikāsāṇusvarūpaiś ca brahmarūpādibhis tathā /",
    "GP12vipce_pu:223": " vyaktasvarūpaś ca tathā viṣṇuḥ sarveśvareśvaraḥ // ViP_1,2.32 //",
    "GP12vipce_pu:224": " guṇasāmyāt tatas tasmāt kṣetrajñādhiṣṭhitān mune /",
    "GP12vipce_pu:225": " guṇavyañjanasaṃbhūtiḥ sargakāle dvijottama // ViP_1,2.33 //",
    "GP12vipce_pu:226": " pradhānatattvam udbhūtaṃ mahāntaṃ tat samāvṛṇot /",
    "GP12vipce_pu:227": " sāttviko rājasaś caiva tāmasaś ca tridhā mahān /",
    "GP12vipce_pu:228": " pradhānatattvena samaṃ tvacā bījam ivāvṛtam // ViP_1,2.34 //",
    "GP12vipce_pu:229": " vaikārikas taijasaś ca bhūtādiś caiva tāmasaḥ /",
    "GP12vipce_pu:230": " trividho 'yam ahaṃkāro mahattattvād ajāyata // ViP_1,2.35 //",
    "GP12vipce_pu:231": " bhūtendriyāṇāṃ hetuḥ sa triguṇatvān mahāmune /",
    "GP12vipce_pu:232": " yathā pradhānena mahān mahatā sa tathāvṛtaḥ // ViP_1,2.36 //",
    "GP12vipce_pu:233": " bhūtādis tu vikurvāṇaḥ śabdatanmātrakaṃ tataḥ /",
    "GP12vipce_pu:234": " sasarja śabdatanmātrād ākāśaṃ śabdalakṣaṇam // ViP_1,2.37 //",
    "GP12vipce_pu:235": " śabdamātraṃ tathākāśaṃ bhūtādiḥ sa samāvṛṇot /",
    "GP12vipce_pu:236": " ākāśas tu vikurvāṇaḥ sparśamātraṃ sasarja ha // ViP_1,2.38 //",
    "GP12vipce_pu:237": " balavān abhavad vāyus tasya sparśo guṇo mataḥ /",
    "GP12vipce_pu:238": " ākāśaṃ śabdamātraṃ tu sparśamātraṃ samāvṛṇot // ViP_1,2.39 //",
    "GP12vipce_pu:239": " tato vāyur vikurvāṇo rūpamātraṃ sasarja ha /",
    "GP12vipce_pu:240": " jyotir utpadyate vāyos tad rūpaguṇam ucyate // ViP_1,2.40 //",
    "GP12vipce_pu:241": " sparśamātras tato vāyū rūpamātraṃ samāvṛṇot /",
    "GP12vipce_pu:242": " jyotiś cāpi vikurvāṇaṃ rasamātraṃ sasarja ha // ViP_1,2.41 //",
    "GP12vipce_pu:243": " saṃbhavanti tato 'mbhāṃsi rasādhārāṇi tāni ca /",
    "GP12vipce_pu:244": " rasamātrāṇi cāmbhāṃsi rūpamātraṃ samāvṛṇot // ViP_1,2.42 //",
    "GP12vipce_pu:245": " vikurvāṇāni cāmbhāṃsi gandhamātraṃ sasarjire /",
    "GP12vipce_pu:246": " saṃghāto jāyate tasmāt tasya gandho guṇo mataḥ // ViP_1,2.43 //",
    "GP12vipce_pu:247": " tasmiṃs tasmiṃs tu tanmātrā tena tanmātratā smṛtā /",
    "GP12vipce_pu:248": " tanmātrāṇy aviśeṣāṇi aviśeṣās tato hi te // ViP_1,2.44 //",
    "GP12vipce_pu:249": " na śāntā nāpi ghorās te na mūḍhāś cāviśeṣiṇaḥ /",
    "GP12vipce_pu:250": " bhūtatanmātrasargo 'yam ahaṃkārāt tu tāmasāt // ViP_1,2.45 //",
    "GP12vipce_pu:251": " taijasānīndriyāṇy āhur devā vaikārikā daśa /",
    "GP12vipce_pu:252": " ekādaśaṃ manaś cātra devā vaikārikāḥ smṛtāḥ // ViP_1,2.46 //",
    "GP12vipce_pu:253": " tvak cakṣur nāsikā jihvā śrotram atra ca pañcamam /",
    "GP12vipce_pu:254": " śabdādīnām avāptyarthaṃ buddhiyuktāni vai dvija // ViP_1,2.47 //",
    "GP12vipce_pu:255": " pāyūpasthau karau pādau vāk ca maitreya pañcamī /",
    "GP12vipce_pu:256": " visargaśilpagatyukti karma teṣāṃ ca kathyate // ViP_1,2.48 //",
    "GP12vipce_pu:257": " ākāśavāyutejāṃsi salilaṃ pṛthivī tathā /",
    "GP12vipce_pu:258": " śabdādibhir guṇair brahman saṃyuktāny uttarottaraiḥ // ViP_1,2.49 //",
    "GP12vipce_pu:259": " śāntā ghorāś ca mūḍhāś ca viśeṣās tena te smṛtāḥ // ViP_1,2.50 //",
    "GP12vipce_pu:260": " nānāvīryāḥ pṛthagbhūtās tatas te saṃhatiṃ vinā /",
    "GP12vipce_pu:261": " nāśaknuvan prajāḥ sraṣṭum asamāgamya kṛtsnaśaḥ // ViP_1,2.51 //",
    "GP12vipce_pu:262": " sametyānyonyasaṃyogaṃ parasparasamāśrayāḥ /",
    "GP12vipce_pu:263": " ekasaṃghātalakṣyāś ca saṃprāpyaikyam aśeṣataḥ // ViP_1,2.52 //",
    "GP12vipce_pu:264": " puruṣādhiṣṭhitatvāc ca avyaktānugraheṇa ca /",
    "GP12vipce_pu:265": " mahadādyā viśeṣāntā hy aṇḍam utpādayanti te // ViP_1,2.53 //",
    "GP12vipce_pu:266": " tat krameṇa vivṛddhaṃ tu jalabudbudavat samam /",
    "GP12vipce_pu:267": " bhūtebhyo 'ṇḍaṃ mahābuddhe bṛhat tad udakeśayam /",
    "GP12vipce_pu:268": " prākṛtaṃ brahmarūpasya viṣṇoḥ sthānam anuttamam // ViP_1,2.54 //",
    "GP12vipce_pu:269": " tatrāvyaktasvarūpo 'sau vyaktarūpī jagatpatiḥ /",
    "GP12vipce_pu:270": " viṣṇur brahmasvarūpeṇa svayam eva vyavasthitaḥ // ViP_1,2.55 //",
    "GP12vipce_pu:271": " merur ulbam abhūt tasya jarāyuś ca mahīdharāḥ /",
    "GP12vipce_pu:272": " garbhodakaṃ samudrāś ca tasyāsan sumahātmanaḥ // ViP_1,2.56 //",
    "GP12vipce_pu:273": " sādridvīpasamudrāś ca sajyotir lokasaṃgrahaḥ /",
    "GP12vipce_pu:274": " tasminn aṇḍe 'bhavad vipra sadevāsuramānuṣaḥ // ViP_1,2.57 //",
    "GP12vipce_pu:275": " vārivahnyanilākāśais tato bhūtādinā bahiḥ /",
    "GP12vipce_pu:276": " vṛtaṃ daśaguṇair aṇḍaṃ bhūtādir mahatā tathā // ViP_1,2.58 //",
    "GP12vipce_pu:277": " avyaktenāvṛto brahmaṃs taiḥ sarvaiḥ sahito mahān /",
    "GP12vipce_pu:278": " ebhir āvaraṇair aṇḍaṃ saptabhiḥ prākṛtair vṛtam /",
    "GP12vipce_pu:279": " nālikeraphalasyāntar bījaṃ bāhyadalair iva // ViP_1,2.59 //",
    "GP12vipce_pu:280": " juṣan rajoguṇaṃ tatra svayaṃ viśveśvaro hariḥ /",
    "GP12vipce_pu:281": " brahmā bhūtvāsya jagato visṛṣṭau saṃpravartate // ViP_1,2.60 //",
    "GP12vipce_pu:282": " sṛṣṭaṃ ca pāty anuyugaṃ yāvat kalpavikalpanā /",
    "GP12vipce_pu:283": " sattvabhṛd bhagavān viṣṇur aprameyaparākramaḥ // ViP_1,2.61 //",
    "GP12vipce_pu:284": " tamoudrekī ca kalpānte rudrarūpī janārdanaḥ /",
    "GP12vipce_pu:285": " maitreyākhilabhūtāni bhakṣayaty atibhīṣaṇaḥ // ViP_1,2.62 //",
    "GP12vipce_pu:286": " saṃbhakṣayitvā bhūtāni jagaty ekārṇavīkṛte /",
    "GP12vipce_pu:287": " nāgaparyaṅkaśayane śete 'sau parameśvaraḥ // ViP_1,2.63 //",
    "GP12vipce_pu:288": " prabuddhaś ca punaḥ sṛṣṭiṃ karoti brahmarūpadhṛk // ViP_1,2.64 //",
    "GP12vipce_pu:289": " sṛṣṭisthityantakaraṇād brahmaviṣṇuśivātmikām /",
    "GP12vipce_pu:290": " sa saṃjñāṃ yāti bhagavān eka eva janārdanaḥ // ViP_1,2.65 //",
    "GP12vipce_pu:291": " sraṣṭā sṛjati cātmānaṃ viṣṇuḥ pālyaṃ ca pāti ca /",
    "GP12vipce_pu:292": " upasaṃharate cānte saṃhartā ca svayaṃ prabhuḥ // ViP_1,2.66 //",
    "GP12vipce_pu:293": " pṛthivy āpas tathā tejo vāyur ākāśam eva ca /",
    "GP12vipce_pu:294": " sarvendriyāntaḥkaraṇaṃ puruṣākhyaṃ hi yaj jagat // ViP_1,2.67 //",
    "GP12vipce_pu:295": " sa eva sarvabhūteśo viśvarūpo yato 'vyayaḥ /",
    "GP12vipce_pu:296": " sargādikaṃ tato 'syaiva bhūtastham upakārakam // ViP_1,2.68 //",
    "GP12vipce_pu:297": " sa eva sṛjyaḥ sa ca sargakartā sa eva pāty atti ca pālyate ca /",
    "GP12vipce_pu:298": " brahmādyavasthābhir aśeṣamūrtir viṣṇur variṣṭho varado vareṇyaḥ // ViP_1,2.69 //",
    "GP12vipce_pu:299": " [[iti śrīviṣṇupurāṇe prathame 'ṃśe dvitīyo 'dhyāyaḥ ]]",
    "GP12vipce_pu:300": " §maitreya uvāca:",
    "GP12vipce_pu:301": " nirguṇasyāprameyasya śuddhasyāpy amalātmanaḥ /",
    "GP12vipce_pu:302": " kathaṃ sargādikartṛtvaṃ brahmaṇo 'bhyupagamyate // ViP_1,3.1 //",
    "GP12vipce_pu:303": " §parāśara uvāca:",
    "GP12vipce_pu:304": " śaktayaḥ sarvabhāvānām acintyajñānagocarāḥ /",
    "GP12vipce_pu:305": " yato 'to brahmaṇas tās tu sargādyā bhāvaśaktayaḥ /",
    "GP12vipce_pu:306": " bhavanti tapatāṃ śreṣṭha pāvakasya yathoṣṇatā // ViP_1,3.2 //",
    "GP12vipce_pu:307": " tan nibodha yathā sarge bhagavān saṃpravartate /",
    "GP12vipce_pu:308": " nārāyaṇākhyo bhagavān brahmā lokapitāmahaḥ // ViP_1,3.3 //",
    "GP12vipce_pu:309": " utpannaḥ procyate vidvan nitya evopacārataḥ // ViP_1,3.4 //",
    "GP12vipce_pu:310": " nijena tasya mānena āyur varṣaśataṃ smṛtam /",
    "GP12vipce_pu:311": " tat parākhyaṃ tadardhaṃ ca parārdham abhidhīyate // ViP_1,3.5 //",
    "GP12vipce_pu:312": " kālasvarūpaṃ viṣṇoś ca yan mayoktaṃ tavānagha /",
    "GP12vipce_pu:313": " tena tasya nibodha tvaṃ parimāṇopapādanam // ViP_1,3.6 //",
    "GP12vipce_pu:314": " anyeṣāṃ caiva jantūnāṃ carāṇām acarāś ca ye /",
    "GP12vipce_pu:315": " bhūbhūbhṛtsāgarādīnām aśeṣāṇāṃ ca sattama // ViP_1,3.7 //",
    "GP12vipce_pu:316": " kāṣṭhā pañcadaśākhyātā nimeṣā munisattama /",
    "GP12vipce_pu:317": " kāṣṭhātriṃśat kalā triṃśat kalā mauhūrtiko vidhiḥ // ViP_1,3.8 //",
    "GP12vipce_pu:318": " tāvatsaṃkhyair ahorātraṃ muhūrtair mānuṣaṃ smṛtam /",
    "GP12vipce_pu:319": " ahorātrāṇi tāvanti māsaḥ pakṣadvayātmakaḥ // ViP_1,3.9 //",
    "GP12vipce_pu:320": " taiḥ ṣaḍbhir ayanaṃ varṣaṃ dve 'yane dakṣiṇottare /",
    "GP12vipce_pu:321": " ayanaṃ dakṣiṇaṃ rātrir devānām uttaraṃ dinam // ViP_1,3.10 //",
    "GP12vipce_pu:322": " divyair varṣasahasrais tu kṛtatretādisaṃjñitam /",
    "GP12vipce_pu:323": " caturyugaṃ dvādaśabhis tadvibhāgaṃ nibodha me // ViP_1,3.11 //",
    "GP12vipce_pu:324": " catvāri trīṇi dve caikaṃ kṛtādiṣu yathākramam /",
    "GP12vipce_pu:325": " divyābdānāṃ sahasrāṇi yugeṣv āhuḥ purāvidaḥ // ViP_1,3.12 //",
    "GP12vipce_pu:326": " tatpramāṇaiḥ śataiḥ saṃdhyā pūrvā tatrābhidhīyate /",
    "GP12vipce_pu:327": " saṃdhyāṃśakaś ca tattulyo yugasyānantaro hi saḥ // ViP_1,3.13 //",
    "GP12vipce_pu:328": " saṃdhyāsaṃdhyāṃśayor antar yaḥ kālo munisattama /",
    "GP12vipce_pu:329": " yugākhyaḥ sa tu vijñeyaḥ kṛtatretādisaṃjñitaḥ // ViP_1,3.14 //",
    "GP12vipce_pu:330": " kṛtaṃ tretā dvāparaś ca kaliś caiva caturyugam /",
    "GP12vipce_pu:331": " procyate tatsahasraṃ ca brahmaṇo divasaṃ mune // ViP_1,3.15 //",
    "GP12vipce_pu:332": " brahmaṇo divase brahman manavas tu caturdaśa /",
    "GP12vipce_pu:333": " bhavanti parimāṇaṃ ca teṣāṃ kālakṛtaṃ śṛṇu // ViP_1,3.16 //",
    "GP12vipce_pu:334": " saptarṣayaḥ surāḥ śakro manus tatsūnavo nṛpāḥ /",
    "GP12vipce_pu:335": " ekakāle hi sṛjyante saṃhriyante ca pūrvavat // ViP_1,3.17 //",
    "GP12vipce_pu:336": " caturyugāṇāṃ saṃkhyātā sādhikā hy ekasaptatiḥ /",
    "GP12vipce_pu:337": " manvantaraṃ manoḥ kālaḥ surādīnāṃ ca sattama // ViP_1,3.18 //",
    "GP12vipce_pu:338": " aṣṭau śatasahasrāṇi divyayā saṃkhyayā smṛtam /",
    "GP12vipce_pu:339": " dvāpañcāśat tathānyāni sahasrāṇy adhikāni tu // ViP_1,3.19 //",
    "GP12vipce_pu:340": " triṃśatkoṭyas tu saṃpūrṇāḥ saṃkhyātāḥ saṃkhyayā dvija /",
    "GP12vipce_pu:341": " saptaṣaṣṭis tathānyāni niyutāni mahāmune // ViP_1,3.20 //",
    "GP12vipce_pu:342": " D7 ins:",
    "GP12vipce_pu:343": " dvicatvāriṃśatā yukta śatenāpy adhikās tathā // ViP_1,3.20*22:1 //",
    "GP12vipce_pu:344": " divyāhnaḥ pañcasāhasramāsā daśa dināṣṭakam // ViP_1,3.20*22:2 //",
    "GP12vipce_pu:345": " catur yāmā muhūrtau dvāv aṣṭāv api kalās tathā // ViP_1,3.20*22:3 //",
    "GP12vipce_pu:346": " kāṣṭā saptadaśa dvau ca nimeṣau tadanantaram // ViP_1,3.20*22:4 //",
    "GP12vipce_pu:347": " daivasyaikanimeṣasya saptamo bhāga iṣyate // ViP_1,3.20*22:5 //",
    "GP12vipce_pu:348": " mānuṣābdās tu lakṣyāṇi tathāṣṭādaśa tatparam // ViP_1,3.20*22:6 //",
    "GP12vipce_pu:349": " sahasram aṣṭāviṃśatyā yutāś cābdā catuḥśatī // ViP_1,3.20*22:7 //",
    "GP12vipce_pu:350": " caturviṃśed ahorātre yutā māsāś ca ṣaṭ tathā // ViP_1,3.20*22:8 //",
    "GP12vipce_pu:351": " nāḍyo dvādaśa tāvatyaḥ kalāś ca tadanantaram // ViP_1,3.20*22:9 //",
    "GP12vipce_pu:352": " pañcaviṃśati kāṣṭāś ca nimeṣā daśasāyikā // ViP_1,3.20*22:10 //",
    "GP12vipce_pu:353": " viṃśatiś ca sahasrāṇi kālo 'yam adhikaṃ vinā /",
    "GP12vipce_pu:354": " manvantarasya saṃkhyeyaṃ mānuṣair vatsarair dvija // ViP_1,3.21 //",
    "GP12vipce_pu:355": " caturdaśaguṇo hy eṣa kālo brāhmam ahaḥ smṛtam /",
    "GP12vipce_pu:356": " brāhmo naimittiko nāma tasyānte pratisaṃcaraḥ // ViP_1,3.22 //",
    "GP12vipce_pu:357": " tadā hi dahyate sarvaṃ trailokyaṃ bhūrbhuvādikam /",
    "GP12vipce_pu:358": " janaṃ prayānti tāpārtā maharlokanivāsinaḥ // ViP_1,3.23 //",
    "GP12vipce_pu:359": " ekārṇave tu trailokye brahmā nārāyaṇātmakaḥ /",
    "GP12vipce_pu:360": " bhogiśayyāgataḥ śete trailokyagrāsabṛṃhitaḥ // ViP_1,3.24 //",
    "GP12vipce_pu:361": " janasthair yogibhir devaś cintyamāno 'bjasaṃbhavaḥ /",
    "GP12vipce_pu:362": " tatpramāṇāṃ hi tāṃ rātriṃ tadante sṛjate punaḥ // ViP_1,3.25 //",
    "GP12vipce_pu:363": " evaṃ tu brahmaṇo varṣam evaṃ varṣaśataṃ ca yat /",
    "GP12vipce_pu:364": " śataṃ hi tasya varṣāṇāṃ paramāyur mahātmanaḥ // ViP_1,3.26 //",
    "GP12vipce_pu:365": " ekam asya vyatītaṃ tu parārdhaṃ brahmaṇo 'nagha /",
    "GP12vipce_pu:366": " tasyānte 'bhūn mahākalpaḥ pādma ity abhiviśrutaḥ // ViP_1,3.27 //",
    "GP12vipce_pu:367": " dvitīyasya parārdhasya vartamānasya vai dvija /",
    "GP12vipce_pu:368": " vārāha iti kalpo 'yaṃ prathamaḥ parikīrtitaḥ // ViP_1,3.28 //",
    "GP12vipce_pu:369": " [[iti śrīviṣṇupurāṇe prathame 'ṃśe tṛtīyo 'dhyāyaḥ ]]",
    "GP12vipce_pu:370": " §maitreya uvāca:",
    "GP12vipce_pu:371": " brahmā nārāyaṇākhyo 'sau kalpādau bhagavān yathā /",
    "GP12vipce_pu:372": " sasarja sarvabhūtāni tad ācakṣva mahāmune // ViP_1,4.1 //",
    "GP12vipce_pu:373": " §parāśara uvāca:",
    "GP12vipce_pu:374": " prajāḥ sasarja bhagavān brahmā nārāyaṇātmakaḥ /",
    "GP12vipce_pu:375": " prajāpatipatir devo yathā tan me niśāmaya // ViP_1,4.2 //",
    "GP12vipce_pu:376": " atītakalpāvasāne niśāsuptotthitaḥ prabhuḥ /",
    "GP12vipce_pu:377": " sattvodriktas tathā brahmā śūnyaṃ lokam avaikṣata // ViP_1,4.3 //",
    "GP12vipce_pu:378": " nārāyaṇaḥ paro 'cintyaḥ pareṣām api sa prabhuḥ /",
    "GP12vipce_pu:379": " brahmasvarūpī bhagavān anādiḥ sarvasaṃbhavaḥ // ViP_1,4.4 //",
    "GP12vipce_pu:380": " imaṃ codāharanty atra ślokaṃ nārāyaṇaṃ prati /",
    "GP12vipce_pu:381": " brahmasvarūpiṇaṃ devaṃ jagataḥ prabhavāpyayam // ViP_1,4.5 //",
    "GP12vipce_pu:382": " āpo nārā iti proktā āpo vai narasūnavaḥ /",
    "GP12vipce_pu:383": " ayanaṃ tasya tāḥ pūrvaṃ tena nārāyaṇaḥ smṛtaḥ // ViP_1,4.6 //",
    "GP12vipce_pu:384": " toyāntaḥ sa mahīṃ jñātvā jagaty ekārṇave prabhuḥ /",
    "GP12vipce_pu:385": " anumānāt taduddhāraṃ kartukāmaḥ prajāpatiḥ // ViP_1,4.7 //",
    "GP12vipce_pu:386": " akarot sa tanūm anyāṃ kalpādiṣu yathā purā /",
    "GP12vipce_pu:387": " matsyakūrmādikāṃ tadvad vārāhaṃ vapur āsthitaḥ // ViP_1,4.8 //",
    "GP12vipce_pu:388": " vedayajñamayaṃ rūpam aśeṣajagataḥ sthitau /",
    "GP12vipce_pu:389": " sthitaḥ sthirātmā sarvātmā paramātmā prajāpatiḥ // ViP_1,4.9 //",
    "GP12vipce_pu:390": " janalokagataiḥ siddhaiḥ sanakādyair abhiṣṭutaḥ /",
    "GP12vipce_pu:391": " praviveśa tadā toyam ātmādhāro dharādharaḥ // ViP_1,4.10 //",
    "GP12vipce_pu:392": " nirīkṣya taṃ tadā devī pātālatalam āgatam /",
    "GP12vipce_pu:393": " tuṣṭāva praṇatā bhūtvā bhaktinamrā vasuṃdharā // ViP_1,4.11 //",
    "GP12vipce_pu:394": " §pṛthivy uvāca:",
    "GP12vipce_pu:395": " namas te sarvabhūtāya tubhyaṃ śaṅkhagadādhara /",
    "GP12vipce_pu:396": " mām uddharāsmād adya tvaṃ tvatto 'haṃ pūrvam utthitā // ViP_1,4.12 //",
    "GP12vipce_pu:397": " tvayāham uddhṛtā pūrvaṃ tvanmayāhaṃ janārdana /",
    "GP12vipce_pu:398": " tathānyāni ca bhūtāni gaganādīny aśeṣataḥ // ViP_1,4.13 //",
    "GP12vipce_pu:399": " namas te paramātmātman puruṣātman namo 'stu te /",
    "GP12vipce_pu:400": " pradhānavyaktabhūtāya kālabhūtāya te namaḥ // ViP_1,4.14 //",
    "GP12vipce_pu:401": " tvaṃ kartā sarvabhūtānāṃ tvaṃ pātā tvaṃ vināśakṛt /",
    "GP12vipce_pu:402": " sargādiṣu prabho brahmaviṣṇurudrātmarūpadhṛk // ViP_1,4.15 //",
    "GP12vipce_pu:403": " saṃbhakṣayitvā sakalaṃ jagaty ekārṇavīkṛte /",
    "GP12vipce_pu:404": " śeṣe tvam eva govinda cintyamāno manīṣibhiḥ // ViP_1,4.16 //",
    "GP12vipce_pu:405": " bhavato yat paraṃ rūpaṃ tan na jānāti kaścana /",
    "GP12vipce_pu:406": " avatāreṣu yad rūpaṃ tad arcanti divaukasaḥ // ViP_1,4.17 //",
    "GP12vipce_pu:407": " tvām ārādhya paraṃ brahma yātā muktiṃ mumukṣavaḥ /",
    "GP12vipce_pu:408": " vāsudevam anārādhya ko mokṣaṃ samavāpsyati // ViP_1,4.18 //",
    "GP12vipce_pu:409": " yat kiṃcin manasā grāhyaṃ yad grāhyaṃ cakṣurādibhiḥ /",
    "GP12vipce_pu:410": " buddhyā ca yat paricchedyaṃ tad rūpam akhilaṃ tava // ViP_1,4.19 //",
    "GP12vipce_pu:411": " tvanmayāhaṃ tvadādhārā tvatsṛṣṭā tvām upāśritā /",
    "GP12vipce_pu:412": " mādhavīm iti loko 'yam abhidhatte tato hi mām // ViP_1,4.20 //",
    "GP12vipce_pu:413": " jayākhilajñānamaya jaya sthūlamayāvyaya /",
    "GP12vipce_pu:414": " jayānanta jayāvyakta jaya vyaktamaya prabho /",
    "GP12vipce_pu:415": " parāparātman viśvātmañ jaya yajñapate 'nagha // ViP_1,4.21 //",
    "GP12vipce_pu:416": " tvaṃ yajñas tvaṃ vaṣaṭkāras tvam oṃkāras tvam agnayaḥ /",
    "GP12vipce_pu:417": " tvaṃ vedās tvaṃ tadaṅgāni tvaṃ yajñapuruṣo hare // ViP_1,4.22 //",
    "GP12vipce_pu:418": " sūryādayo grahās tārā nakṣatrāṇy akhilāni ca /",
    "GP12vipce_pu:419": " mūrtāmūrtam adṛśyaṃ ca dṛśyaṃ ca puruṣottama // ViP_1,4.23 //",
    "GP12vipce_pu:420": " D4 ins:",
    "GP12vipce_pu:421": " tathaiva māyayā sarvaṃ tvatto 'ham iva dṛśyate // ViP_1,4.23*23 //",
    "GP12vipce_pu:422": " yac coktaṃ yac ca naivoktaṃ mayātra parameśvara /",
    "GP12vipce_pu:423": " tat sarvaṃ tvaṃ namas tubhyaṃ bhūyo bhūyo namo namaḥ // ViP_1,4.24 //",
    "GP12vipce_pu:424": " §parāśara uvāca:",
    "GP12vipce_pu:425": " evaṃ saṃstūyamānas tu pṛthivyā pṛthivīdharaḥ /",
    "GP12vipce_pu:426": " sāmasvaradhvaniḥ śrīmāñ jagarja parighargharam // ViP_1,4.25 //",
    "GP12vipce_pu:427": " tataḥ samutkṣipya dharāṃ svadaṃṣṭrayā mahāvarāhaḥ sphuṭapadmalocanaḥ /",
    "GP12vipce_pu:428": " rasātalād utpalapatrasaṃnibhaḥ samutthito nīla ivācalo mahān // ViP_1,4.26 //",
    "GP12vipce_pu:429": " uttiṣṭhatā tena mukhānilāhataṃ tatsaṃplavāmbho janalokasaṃśrayān /",
    "GP12vipce_pu:430": " sanandanādīn apakalmaṣān munīn cakāra bhūyo 'pi pavitratāspadam // ViP_1,4.27 //",
    "GP12vipce_pu:431": " prayānti toyāni khurāgravikṣate rasātale 'dhaḥ kṛtaśabdasaṃtatam /",
    "GP12vipce_pu:432": " śvāsānilārtāḥ paritaḥ prayānti siddhā jane ye niyataṃ vasanti // ViP_1,4.28 //",
    "GP12vipce_pu:433": " D5 ins:",
    "GP12vipce_pu:434": " nārāyaṇasyāpi tanur viśanti ... // ViP_1,4.28*24 //",
    "GP12vipce_pu:435": " uttiṣṭhatas tasya jalārdrakukṣer mahāvarāhasya mahīṃ vigṛhya /",
    "GP12vipce_pu:436": " vidhunvato vedamayaṃ śarīraṃ romāntarasthā munayaḥ stuvanti // ViP_1,4.29 //",
    "GP12vipce_pu:437": " taṃ tuṣṭuvus toṣaparītacetaso loke jane ye nivasanti yoginaḥ /",
    "GP12vipce_pu:438": " sanandanādyā natinamrakandharā dharādharaṃ dhīrataroddhatekṣaṇam // ViP_1,4.30 //",
    "GP12vipce_pu:439": " jayeśvarāṇāṃ parameśa keśava prabho gadāśaṅkhadharāsicakradhṛk /",
    "GP12vipce_pu:440": " prasūtināśasthitihetur īśvaras tvam eva nānyat paramaṃ ca yat padam // ViP_1,4.31 //",
    "GP12vipce_pu:441": " pādeṣu vedās tava yūpadaṃṣṭra danteṣu yajñāś citayaś ca vaktre /",
    "GP12vipce_pu:442": " hutāśajihvo 'si tanūruhāṇi darbhāḥ prabho yajñapumāṃs tvam eva // ViP_1,4.32 //",
    "GP12vipce_pu:443": " vilocane rātryahanī mahātman sarvāspadaṃ brahma paraṃ śiras te /",
    "GP12vipce_pu:444": " sūktāny aśeṣāṇi saṭākalāpo ghrāṇaṃ samastāni havīṃṣi deva // ViP_1,4.33 //",
    "GP12vipce_pu:445": " sruktuṇḍa sāmasvaradhīranāda prāgvaṃśakāyākhilasatrasaṃdhe /",
    "GP12vipce_pu:446": " pūrteṣṭadharmaśravaṇo 'si deva sanātanātman bhagavan prasīda // ViP_1,4.34 //",
    "GP12vipce_pu:447": " padakramākrāntam anantam ādi sthitaṃ tvam evākṣara viśvamūrte /",
    "GP12vipce_pu:448": " viśvasya vidmaḥ parameśvaro 'si prasīda nātho 'si carācarasya // ViP_1,4.35 //",
    "GP12vipce_pu:449": " daṃṣṭrāgravinyastam aśeṣam etad bhūmaṇḍalaṃ nātha vibhāvyate te /",
    "GP12vipce_pu:450": " vigāhataḥ padmavanaṃ vilagnaṃ sarojinīpatram ivoḍhapaṅkam // ViP_1,4.36 //",
    "GP12vipce_pu:451": " dyāvāpṛthivyor atulaprabhāva yad antaraṃ tad vapuṣā tavaiva /",
    "GP12vipce_pu:452": " vyāptaṃ jagad vyāptisamarthadīpte hitāya viśvasya vibho bhava tvam // ViP_1,4.37 //",
    "GP12vipce_pu:453": " paramārthas tvam evaiko nānyo 'sti jagataḥ pate /",
    "GP12vipce_pu:454": " tavaiṣa mahimā yena vyāptam etac carācaram // ViP_1,4.38 //",
    "GP12vipce_pu:455": " yad etad dṛśyate mūrtam etaj jñānātmanas tava /",
    "GP12vipce_pu:456": " bhrāntijñānena paśyanti jagadrūpam ayoginaḥ // ViP_1,4.39 //",
    "GP12vipce_pu:457": " jñānasvarūpam akhilaṃ jagad etad abuddhayaḥ /",
    "GP12vipce_pu:458": " arthasvarūpaṃ paśyanto bhrāmyante mohasaṃplave // ViP_1,4.40 //",
    "GP12vipce_pu:459": " ye tu jñānavidaḥ śuddhacetasas te 'khilaṃ jagat /",
    "GP12vipce_pu:460": " jñānātmakaṃ prapaśyanti tvadrūpaṃ parameśvara // ViP_1,4.41 //",
    "GP12vipce_pu:461": " prasīda sarvasarvātman bhavāya jagatām imām /",
    "GP12vipce_pu:462": " uddharorvīm ameyātmañ śaṃ no dehy abjalocana // ViP_1,4.42 //",
    "GP12vipce_pu:463": " sattvodrikto 'si bhagavan govinda pṛthivīm imām /",
    "GP12vipce_pu:464": " samuddhara bhavāyeśa śaṃ no dehy abjalocana // ViP_1,4.43 //",
    "GP12vipce_pu:465": " sargapravṛttir bhavato jagatām upakāriṇī /",
    "GP12vipce_pu:466": " bhavatv eṣā namas te 'stu śaṃ no dehy abjalocana // ViP_1,4.44 //",
    "GP12vipce_pu:467": " §parāśara uvāca:",
    "GP12vipce_pu:468": " evaṃ saṃstūyamānas tu paramātmā mahīdharaḥ /",
    "GP12vipce_pu:469": " ujjahāra kṣitiṃ kṣipraṃ nyastavāṃś ca mahārṇave // ViP_1,4.45 //",
    "GP12vipce_pu:470": " tasyopari jalaughasya mahatī naur iva sthitā /",
    "GP12vipce_pu:471": " vitatatvāt tu dehasya na mahī yāti saṃplavam // ViP_1,4.46 //",
    "GP12vipce_pu:472": " tataḥ kṣitiṃ samāṃ kṛtvā pṛthivyāṃ so 'cinod girīn /",
    "GP12vipce_pu:473": " yathāvibhāgaṃ bhagavān anādiḥ sarvasaṃbhavaḥ // ViP_1,4.47 //",
    "GP12vipce_pu:474": " prāksargadagdhān akhilān parvatān pṛthivītale /",
    "GP12vipce_pu:475": " amoghena prabhāvena sasarjāmoghavāñchitaḥ // ViP_1,4.48 //",
    "GP12vipce_pu:476": " bhūvibhāgaṃ tataḥ kṛtvā saptadvīpaṃ yathātatham /",
    "GP12vipce_pu:477": " bhūrādyāṃś caturo lokān pūrvavat samakalpayat // ViP_1,4.49 //",
    "GP12vipce_pu:478": " brahmarūpadharo devas tato 'sau rajasā vṛtaḥ /",
    "GP12vipce_pu:479": " cakāra sṛṣṭiṃ bhagavāṃś caturvaktradharo hariḥ // ViP_1,4.50 //",
    "GP12vipce_pu:480": " nimittamātram evāsau sṛjyānāṃ sargakarmaṇi /",
    "GP12vipce_pu:481": " pradhānakāraṇībhūtā yato vai sṛjyaśaktayaḥ // ViP_1,4.51 //",
    "GP12vipce_pu:482": " nimittamātraṃ muktvaikaṃ nānyat kiṃcid apekṣyate /",
    "GP12vipce_pu:483": " nīyate tapatāṃ śreṣṭha svaśaktyā vastu vastutām // ViP_1,4.52 //",
    "GP12vipce_pu:484": " [[iti śrīviṣṇupurāṇe prathame 'ṃśe caturtho 'dhyāyaḥ ]]",
    "GP12vipce_pu:485": " §maitreya uvāca:",
    "GP12vipce_pu:486": " yathā sasarja devo 'sau devarṣipitṛdānavān /",
    "GP12vipce_pu:487": " manuṣyatiryagvṛkṣādīn bhūvyomasalilaukasaḥ // ViP_1,5.1 //",
    "GP12vipce_pu:488": " yadguṇaṃ yatsvabhāvaṃ ca yadrūpaṃ ca jagad dvija /",
    "GP12vipce_pu:489": " sargādau sṛṣṭavān brahmā tan mamācakṣva vistarāt // ViP_1,5.2 //",
    "GP12vipce_pu:490": " §parāśara uvāca:",
    "GP12vipce_pu:491": " maitreya kathayāmy eṣa śṛṇuṣva susamāhitaḥ /",
    "GP12vipce_pu:492": " yathā sasarja devo 'sau devādīn akhilān vibhuḥ // ViP_1,5.3 //",
    "GP12vipce_pu:493": " sṛṣṭiṃ cintayatas tasya kalpādiṣu yathā purā /",
    "GP12vipce_pu:494": " abuddhipūrvakaḥ sargaḥ prādurbhūtas tamomayaḥ // ViP_1,5.4 //",
    "GP12vipce_pu:495": " tamo moho mahāmohas tāmisro hy andhasaṃjñitaḥ /",
    "GP12vipce_pu:496": " avidyā pañcaparvaiṣā prādurbhūtā mahātmanaḥ // ViP_1,5.5 //",
    "GP12vipce_pu:497": " pañcadhāvasthitaḥ sargo dhyāyato 'pratibodhavān /",
    "GP12vipce_pu:498": " bahir antaś cāprakāśaḥ saṃvṛtātmā nagātmakaḥ // ViP_1,5.6 //",
    "GP12vipce_pu:499": " mukhyā nagā yataś coktā mukhyasargas tatas tv ayam // ViP_1,5.7 //",
    "GP12vipce_pu:500": " taṃ dṛṣṭvāsādhakaṃ sargam amanyad aparaṃ punaḥ // ViP_1,5.8 //",
    "GP12vipce_pu:501": " tasyābhidhyāyataḥ sargaṃ tiryaksroto 'bhyavartata /",
    "GP12vipce_pu:502": " yasmāt tiryakpravṛttaḥ sa tiryaksrotas tataḥ smṛtaḥ // ViP_1,5.9 //",
    "GP12vipce_pu:503": " paśvādayas te vikhyātās tamaḥprāyā hy avedinaḥ /",
    "GP12vipce_pu:504": " utpathagrāhiṇaś caiva te 'jñāne jñānamāninaḥ // ViP_1,5.10 //",
    "GP12vipce_pu:505": " ahaṃkṛtā ahaṃmānā aṣṭāviṃśadvadhātmakāḥ /",
    "GP12vipce_pu:506": " antaḥprakāśās te sarve āvṛtāś ca parasparam // ViP_1,5.11 //",
    "GP12vipce_pu:507": " tam apy asādhakaṃ matvā dhyāyato 'nyas tato 'bhavat /",
    "GP12vipce_pu:508": " ūrdhvasrotas tṛtīyas tu sāttvikordhvam avartata // ViP_1,5.12 //",
    "GP12vipce_pu:509": " te sukhaprītibahulā bahir antaś ca nāvṛtāḥ /",
    "GP12vipce_pu:510": " prakāśā bahir antaś ca ūrdhvasrotodbhavāḥ smṛtāḥ // ViP_1,5.13 //",
    "GP12vipce_pu:511": " tuṣṭyātmakas tṛtīyas tu devasargas tu sa smṛtaḥ /",
    "GP12vipce_pu:512": " tasmin sarge 'bhavat prītir niṣpanne brahmaṇas tathā // ViP_1,5.14 //",
    "GP12vipce_pu:513": " tato 'nyaṃ sa tadā dadhyau sādhakaṃ sargam uttamam /",
    "GP12vipce_pu:514": " asādhakāṃs tu tāñ jñātvā mukhyasargādisaṃbhavān // ViP_1,5.15 //",
    "GP12vipce_pu:515": " tathābhidhyāyatas tasya satyābhidhyāyinas tataḥ /",
    "GP12vipce_pu:516": " prādurbhūtas tadāvyaktād arvāksrotas tu sādhakaḥ // ViP_1,5.16 //",
    "GP12vipce_pu:517": " yasmād arvāg vyavartanta tato 'rvāksrotasas tu te /",
    "GP12vipce_pu:518": " te ca prakāśabahulās tamoudriktā rajo'dhikāḥ // ViP_1,5.17 //",
    "GP12vipce_pu:519": " tasmāt te duḥkhabahulā bhūyo bhūyaś ca kāriṇaḥ /",
    "GP12vipce_pu:520": " prakāśā bahir antaś ca manuṣyāḥ sādhakās tu te // ViP_1,5.18 //",
    "GP12vipce_pu:521": " D2 ins:",
    "GP12vipce_pu:522": " pañcamo 'nugrahaḥ sargaḥ sa caturdhā vyavasthitaḥ // ViP_1,5.18*25:1 //",
    "GP12vipce_pu:523": " viparyayeṇa cāśaktyā siddhyā tuṣṭyā tathaiva ca // ViP_1,5.18*25:2 //",
    "GP12vipce_pu:524": " nivṛttaṃ vartamānaṃ ca sarve jānanti vai punaḥ // ViP_1,5.18*25:3 //",
    "GP12vipce_pu:525": " bhūtādikānāṃ bhūtānāṃ ṣaṣṭhaḥ sargaḥ sa ucyate // ViP_1,5.18*25:4 //",
    "GP12vipce_pu:526": " te parigrāhiṇaḥ sarge saṃvibhāganatāḥ sadā // ViP_1,5.18*25:5 //",
    "GP12vipce_pu:527": " krodhanāś cāpy aśīlāś ca jñeyā bhūtādikās tu te // ViP_1,5.18*25:6 //",
    "GP12vipce_pu:528": " ity ete kathitāḥ sargāḥ ṣaḍ atra munisattama /",
    "GP12vipce_pu:529": " prathamo mahataḥ sargo vijñeyo brahmaṇas tu saḥ // ViP_1,5.19 //",
    "GP12vipce_pu:530": " tanmātrāṇāṃ dvitīyaś ca bhūtasargas tu sa smṛtaḥ /",
    "GP12vipce_pu:531": " vaikārikas tṛtīyas tu sarga aindriyakaḥ smṛtaḥ // ViP_1,5.20 //",
    "GP12vipce_pu:532": " ity eṣa prākṛtaḥ sargaḥ saṃbhūto buddhipūrvakaḥ /",
    "GP12vipce_pu:533": " mukhyasargaś caturthas tu mukhyā vai sthāvarāḥ smṛtāḥ // ViP_1,5.21 //",
    "GP12vipce_pu:534": " pañcamas tu ca yaḥ proktas tairyagyonyaḥ sa ucyate /",
    "GP12vipce_pu:535": " tatordhvasrotasāṃ ṣaṣṭho devasargas tu sa smṛtaḥ // ViP_1,5.22 //",
    "GP12vipce_pu:536": " tato 'rvāksrotasāṃ sargaḥ saptamaḥ sa tu mānuṣaḥ // ViP_1,5.23 //",
    "GP12vipce_pu:537": " aṣṭamo 'nugrahaḥ sargaḥ sāttvikas tāmasaś ca saḥ /",
    "GP12vipce_pu:538": " pañcaite vaikṛtāḥ sargāḥ prākṛtās tu trayaḥ smṛtāḥ // ViP_1,5.24 //",
    "GP12vipce_pu:539": " prākṛto vaikṛtaś caiva kaumāro navamaḥ smṛtaḥ /",
    "GP12vipce_pu:540": " ity ete vai samākhyātā nava sargāḥ prajāpateḥ // ViP_1,5.25 //",
    "GP12vipce_pu:541": " prākṛtā vaikṛtāś caiva jagato mūlahetavaḥ /",
    "GP12vipce_pu:542": " sṛjato jagadīśasya kim anyac chrotum icchasi // ViP_1,5.26 //",
    "GP12vipce_pu:543": " §maitreya uvāca:",
    "GP12vipce_pu:544": " saṃkṣepāt kathitaḥ sargo devādīnāṃ mune tvayā /",
    "GP12vipce_pu:545": " vistarāc chrotum icchāmi tvatto munivarottama // ViP_1,5.27 //",
    "GP12vipce_pu:546": " §parāśara uvāca:",
    "GP12vipce_pu:547": " karmabhir bhāvitāḥ pūrvaiḥ kuśalākuśalais tu tāḥ /",
    "GP12vipce_pu:548": " khyātyā tayā hy anirmuktāḥ saṃhāre 'py upasaṃhṛtāḥ // ViP_1,5.28 //",
    "GP12vipce_pu:549": " sthāvarāntāḥ surādyās tu prajā brahmaṃś caturvidhāḥ /",
    "GP12vipce_pu:550": " brahmaṇaḥ kurvataḥ sṛṣṭiṃ jajñire mānasās tu tāḥ // ViP_1,5.29 //",
    "GP12vipce_pu:551": " tato devāsurapitṝn manuṣyāṃś ca catuṣṭayam /",
    "GP12vipce_pu:552": " sisṛkṣur ambhāṃsy etāni svam ātmānam ayūyujat // ViP_1,5.30 //",
    "GP12vipce_pu:553": " yuktātmanas tamomātrā udriktābhūt prajāpateḥ /",
    "GP12vipce_pu:554": " sisṛkṣor jaghanāt pūrvam asurā jajñire tataḥ // ViP_1,5.31 //",
    "GP12vipce_pu:555": " utsasarja tatas tāṃ tu tamomātrātmikāṃ tanum /",
    "GP12vipce_pu:556": " sā tu tyaktā tatas tena maitreyābhūd vibhāvarī // ViP_1,5.32 //",
    "GP12vipce_pu:557": " sisṛkṣur anyadehasthaḥ prītim āpa tataḥ surāḥ /",
    "GP12vipce_pu:558": " sattvodriktāḥ samudbhūtā mukhato brahmaṇo dvija // ViP_1,5.33 //",
    "GP12vipce_pu:559": " tyaktā sāpi tanus tena sattvaprāyam abhūd dinam /",
    "GP12vipce_pu:560": " tato hi balino rātrāv asurā devatā divā // ViP_1,5.34 //",
    "GP12vipce_pu:561": " sattvamātrātmikām eva tato 'nyāṃ jagṛhe tanum /",
    "GP12vipce_pu:562": " pitṛvan manyamānasya pitaras tasya jajñire // ViP_1,5.35 //",
    "GP12vipce_pu:563": " utsasarja pitṝn sṛṣṭvā tatas tām api sa prabhuḥ /",
    "GP12vipce_pu:564": " sā cotsṛṣṭābhavat saṃdhyā dinanaktāntarasthitā // ViP_1,5.36 //",
    "GP12vipce_pu:565": " rajomātrātmikām anyāṃ jagṛhe sa tanuṃ tataḥ /",
    "GP12vipce_pu:566": " rajomātrotkaṭā jātā manuṣyā dvijasattama // ViP_1,5.37 //",
    "GP12vipce_pu:567": " tām apy āśu sa tatyāja tanuṃ sadyaḥ prajāpatiḥ /",
    "GP12vipce_pu:568": " jyotsnā samabhavat sāpi prāksaṃdhyā yābhidhīyate // ViP_1,5.38 //",
    "GP12vipce_pu:569": " jyotsnāgame tu balino manuṣyāḥ pitaras tathā /",
    "GP12vipce_pu:570": " maitreya saṃdhyāsamaye tasmād ete bhavanti vai // ViP_1,5.39 //",
    "GP12vipce_pu:571": " jyotsnā rātryahanī saṃdhyā catvāry etāni vai vibhoḥ /",
    "GP12vipce_pu:572": " brahmaṇas tu śarīrāṇi triguṇopāśrayāṇi tu // ViP_1,5.40 //",
    "GP12vipce_pu:573": " rajomātrātmikām eva tato 'nyāṃ jagṛhe tanum /",
    "GP12vipce_pu:574": " tataḥ kṣud brahmaṇo jātā jajñe kopas tayā tataḥ // ViP_1,5.41 //",
    "GP12vipce_pu:575": " kṣutkṣāmān andhakāre 'tha so 'sṛjad bhagavān prabhuḥ /",
    "GP12vipce_pu:576": " virūpāḥ śmaśrulā jātās te 'bhyadhāvanta taṃ prabhum // ViP_1,5.42 //",
    "GP12vipce_pu:577": " maivaṃ bho rakṣyatām eṣa yair uktaṃ rākṣasās tu te /",
    "GP12vipce_pu:578": " ūcuḥ khādāma ity anye ye te yakṣās tu jakṣaṇāt // ViP_1,5.43 //",
    "GP12vipce_pu:579": " apriyān atha tān dṛṣṭvā keśāḥ śīryanta vedhasaḥ /",
    "GP12vipce_pu:580": " hīnāś ca śiraso bhūyaḥ samārohanta tacchiraḥ // ViP_1,5.44 //",
    "GP12vipce_pu:581": " sarpaṇāt te 'bhavan sarpā hīnatvād ahayaḥ smṛtāḥ /",
    "GP12vipce_pu:582": " tataḥ kruddho jagatsraṣṭā krodhātmāno vinirmame /",
    "GP12vipce_pu:583": " varṇena kapiśenogrā bhūtās te piśitāśanāḥ // ViP_1,5.45 //",
    "GP12vipce_pu:584": " dhyāyato 'ṅgāt samudbhūtā gandharvās tasya tatkṣaṇāt /",
    "GP12vipce_pu:585": " pibanto jajñire vācaṃ gandharvās tena te dvija // ViP_1,5.46 //",
    "GP12vipce_pu:586": " etāni sṛṣṭvā bhagavān brahmā tacchakticoditaḥ /",
    "GP12vipce_pu:587": " tataḥ svacchandato 'nyāni vayāṃsi vayaso 'sṛjat // ViP_1,5.47 //",
    "GP12vipce_pu:588": " avayo vakṣasaś cakre mukhato 'jāḥ sa sṛṣṭavān /",
    "GP12vipce_pu:589": " sṛṣṭavān udarād gāś ca pārśvābhyāṃ ca prajāpatiḥ // ViP_1,5.48 //",
    "GP12vipce_pu:590": " padbhyāṃ cāśvān samātaṅgān rāsabhān gavayān mṛgān /",
    "GP12vipce_pu:591": " uṣṭrān aśvatarāṃś caiva nyaṅkūn anyāś ca jātayaḥ // ViP_1,5.49 //",
    "GP12vipce_pu:592": " oṣadhyaḥ phalamūlinyo romabhyas tasya jajñire /",
    "GP12vipce_pu:593": " tretāyugamukhe brahmā kalpasyādau dvijottama /",
    "GP12vipce_pu:594": " sṛṣṭvā paśvoṣadhīḥ samyag yuyoja sa tadādhvare // ViP_1,5.50 //",
    "GP12vipce_pu:595": " gaur ajaḥ puruṣo meṣā aśvāśvataragardabhāḥ /",
    "GP12vipce_pu:596": " etān grāmyān paśūn āhur āraṇyāṃś ca nibodha me // ViP_1,5.51 //",
    "GP12vipce_pu:597": " śvāpado dvikhuro hastī vānaraḥ pakṣipañcamāḥ /",
    "GP12vipce_pu:598": " audakāḥ paśavaḥ ṣaṣṭhāḥ saptamās tu sarīsṛpāḥ // ViP_1,5.52 //",
    "GP12vipce_pu:599": " gāyatraṃ ca ṛcaś caiva trivṛtsāma rathantaram /",
    "GP12vipce_pu:600": " agniṣṭomaṃ ca yajñānāṃ nirmame prathamān mukhāt // ViP_1,5.53 //",
    "GP12vipce_pu:601": " yajūṃṣi traiṣṭubhaṃ chandaḥ stomaṃ pañcadaśaṃ tathā /",
    "GP12vipce_pu:602": " bṛhat sāma tathokthaṃ ca dakṣiṇād asṛjan mukhāt // ViP_1,5.54 //",
    "GP12vipce_pu:603": " sāmāni jagatīchandaḥ stomaṃ saptadaśaṃ tathā /",
    "GP12vipce_pu:604": " vairūpam atirātraṃ ca paścimād asṛjan mukhāt // ViP_1,5.55 //",
    "GP12vipce_pu:605": " ekaviṃśam atharvāṇam āptoryāmāṇam eva ca /",
    "GP12vipce_pu:606": " anuṣṭubhaṃ sa vairājam uttarād asṛjan mukhāt // ViP_1,5.56 //",
    "GP12vipce_pu:607": " uccāvacāni bhūtāni gātrebhyas tasya jajñire /",
    "GP12vipce_pu:608": " devāsurapitṝn sṛṣṭvā manuṣyāṃś ca prajāpatiḥ // ViP_1,5.57 //",
    "GP12vipce_pu:609": " tataḥ punaḥ sasarjādau sa kalpasya pitāmahaḥ /",
    "GP12vipce_pu:610": " yakṣān piśācān gandharvān tathaivāpsarasāṃ gaṇān // ViP_1,5.58 //",
    "GP12vipce_pu:611": " narakiṃnararakṣāṃsi vayaḥpaśumṛgoragān /",
    "GP12vipce_pu:612": " avyayaṃ ca vyayaṃ caiva yad idaṃ sthāṇujaṅgamam // ViP_1,5.59 //",
    "GP12vipce_pu:613": " tat sasarja tadā brahmā bhagavān ādikṛd vibhuḥ /",
    "GP12vipce_pu:614": " teṣāṃ ye yāni karmāṇi prāksṛṣṭyāṃ pratipedire /",
    "GP12vipce_pu:615": " tāny eva pratipadyante sṛjyamānāḥ punaḥ punaḥ // ViP_1,5.60 //",
    "GP12vipce_pu:616": " hiṃsrāhiṃsre mṛdukrūre dharmādharmāv ṛtānṛte /",
    "GP12vipce_pu:617": " tadbhāvitāḥ prapadyante tasmāt tat tasya rocate // ViP_1,5.61 //",
    "GP12vipce_pu:618": " indriyārtheṣu bhūteṣu śarīreṣu ca sa prabhuḥ /",
    "GP12vipce_pu:619": " nānātvaṃ viniyogāṃś ca dhātaivaṃ vyasṛjat svayam // ViP_1,5.62 //",
    "GP12vipce_pu:620": " nāmarūpaṃ ca bhūtānāṃ kṛtyānāṃ ca prapañcanam /",
    "GP12vipce_pu:621": " vedaśabdebhya evādau devādīnāṃ cakāra saḥ // ViP_1,5.63 //",
    "GP12vipce_pu:622": " ṛṣīṇāṃ nāmadheyāni yathā vedaśrutāni vai /",
    "GP12vipce_pu:623": " yathā niyogayogyāni sarveṣām api so 'karot // ViP_1,5.64 //",
    "GP12vipce_pu:624": " yathartuṣv ṛtuliṅgāni nānārūpāṇi paryaye /",
    "GP12vipce_pu:625": " dṛśyante tāni tāny eva tathā bhāvā yugādiṣu // ViP_1,5.65 //",
    "GP12vipce_pu:626": " karoty evaṃvidhāṃ sṛṣṭiṃ kalpādau sa punaḥ punaḥ /",
    "GP12vipce_pu:627": " sisṛkṣāśaktiyukto 'sau sṛjyaśaktipracoditaḥ // ViP_1,5.66 //",
    "GP12vipce_pu:628": " [[iti śrīviṣṇupurāṇe prathame 'ṃśe pañcamo 'dhyāyaḥ ]]",
    "GP12vipce_pu:629": " §maitreya uvāca:",
    "GP12vipce_pu:630": " arvāksrotas tu kathito bhavatā yas tu mānuṣaḥ /",
    "GP12vipce_pu:631": " brahman vistarato brūhi brahmā tam asṛjad yathā // ViP_1,6.1 //",
    "GP12vipce_pu:632": " yathā ca varṇān asṛjad yadguṇāṃś ca mahāmune /",
    "GP12vipce_pu:633": " yac ca teṣāṃ smṛtaṃ karma viprādīnāṃ tad ucyatām // ViP_1,6.2 //",
    "GP12vipce_pu:634": " §parāśara uvāca:",
    "GP12vipce_pu:635": " satyābhidhyāyinaḥ pūrvaṃ sisṛkṣor brahmaṇo jagat /",
    "GP12vipce_pu:636": " ajāyanta dvijaśreṣṭha sattvodriktā mukhāt prajāḥ // ViP_1,6.3 //",
    "GP12vipce_pu:637": " vakṣaso rajasodriktās tathānyā brahmaṇo 'bhavan /",
    "GP12vipce_pu:638": " rajasā tamasā caiva samudriktās tathorutaḥ // ViP_1,6.4 //",
    "GP12vipce_pu:639": " padbhyām anyāḥ prajā brahmā sasarja dvijasattama /",
    "GP12vipce_pu:640": " tamaḥpradhānās tāḥ sarvāś cāturvarṇyam idaṃ tataḥ // ViP_1,6.5 //",
    "GP12vipce_pu:641": " brāhmaṇāḥ kṣatriyā vaiśyāḥ śūdrāś ca dvijasattama /",
    "GP12vipce_pu:642": " pādoruvakṣaḥsthalato mukhataś ca samudgatāḥ // ViP_1,6.6 //",
    "GP12vipce_pu:643": " yajñaniṣpattaye sarvam etad brahmā cakāra vai /",
    "GP12vipce_pu:644": " cāturvarṇyaṃ mahābhāga yajñasādhanam uttamam // ViP_1,6.7 //",
    "GP12vipce_pu:645": " yajñair āpyāyitā devā vṛṣṭyutsargeṇa vai prajāḥ /",
    "GP12vipce_pu:646": " āpyāyayante dharmajña yajñāḥ kalyāṇahetavaḥ // ViP_1,6.8 //",
    "GP12vipce_pu:647": " niṣpādyante narais tais tu svakarmābhirataiḥ sadā /",
    "GP12vipce_pu:648": " viśuddhācaraṇopetaiḥ sadbhiḥ sanmārgagāmibhiḥ // ViP_1,6.9 //",
    "GP12vipce_pu:649": " svargāpavargau mānuṣyāt prāpnuvanti narā mune /",
    "GP12vipce_pu:650": " yad vābhirucitaṃ sthānaṃ tad yānti manujā dvija // ViP_1,6.10 //",
    "GP12vipce_pu:651": " prajās tā brahmaṇā sṛṣṭāś cāturvarṇyavyavasthitau /",
    "GP12vipce_pu:652": " samyakchraddhāḥ samācārapravaṇā munisattama // ViP_1,6.11 //",
    "GP12vipce_pu:653": " yathecchāvāsaniratāḥ sarvabādhāvivarjitāḥ /",
    "GP12vipce_pu:654": " śuddhāntaḥkaraṇāḥ śuddhāḥ sarvānuṣṭhānanirmalāḥ // ViP_1,6.12 //",
    "GP12vipce_pu:655": " śuddhe ca tāsāṃ manasi śuddhe 'ntaḥsaṃsthite harau /",
    "GP12vipce_pu:656": " śuddhajñānaṃ prapaśyanti viṣṇvākhyaṃ yena tat padam // ViP_1,6.13 //",
    "GP12vipce_pu:657": " tataḥ kālātmako yo 'sau sa cāṃśaḥ kathito hareḥ /",
    "GP12vipce_pu:658": " sa pātayaty aghaṃ ghoram alpam alpālpasāravat // ViP_1,6.14 //",
    "GP12vipce_pu:659": " adharmabījam udbhūtaṃ tamolobhasamudbhavam /",
    "GP12vipce_pu:660": " prajāsu tāsu maitreya rāgādikam asādhakam // ViP_1,6.15 //",
    "GP12vipce_pu:661": " tataḥ sā sahajā siddhis teṣāṃ nātīva jāyate /",
    "GP12vipce_pu:662": " rasollāsādayaś cānyāḥ siddhayo 'ṣṭau bhavanti yāḥ // ViP_1,6.16 //",
    "GP12vipce_pu:663": " tāsu kṣīṇāsv aśeṣāsu vardhamāne ca pātake /",
    "GP12vipce_pu:664": " dvandvābhibhavaduḥkhārtās tā bhavanti tataḥ prajāḥ // ViP_1,6.17 //",
    "GP12vipce_pu:665": " tato durgāṇi tāś cakrur vārkṣaṃ pārvatam audakam /",
    "GP12vipce_pu:666": " kṛtrimaṃ ca tathā durgaṃ purakharvaṭakādi yat // ViP_1,6.18 //",
    "GP12vipce_pu:667": " gṛhāṇi ca yathānyāyaṃ teṣu cakruḥ purādiṣu /",
    "GP12vipce_pu:668": " śītātapādibādhānāṃ praśamāya mahāmate // ViP_1,6.19 //",
    "GP12vipce_pu:669": " pratīkāram imaṃ kṛtvā śītādes tāḥ prajāḥ punaḥ /",
    "GP12vipce_pu:670": " vārtopāyaṃ tataś cakrur hastasiddhiṃ ca karmajām // ViP_1,6.20 //",
    "GP12vipce_pu:671": " vrīhayaś ca yavāś caiva godhūmā aṇavas tilāḥ /",
    "GP12vipce_pu:672": " priyaṃgavo hy udārāś ca koradūṣāḥ satīnakāḥ // ViP_1,6.21 //",
    "GP12vipce_pu:673": " māṣā mudgā masūrāś ca niṣpāvāḥ sakulatthakāḥ /",
    "GP12vipce_pu:674": " āḍhakyaś caṇakāś caiva śaṇāḥ saptadaśa smṛtāḥ // ViP_1,6.22 //",
    "GP12vipce_pu:675": " ity etā oṣadhīnāṃ tu grāmyānāṃ jātayo mune /",
    "GP12vipce_pu:676": " oṣadhyo yajñiyāś caiva grāmyāraṇyāś caturdaśa // ViP_1,6.23 //",
    "GP12vipce_pu:677": " vrīhayaḥ sayavā māṣā godhūmā aṇavas tilāḥ /",
    "GP12vipce_pu:678": " priyaṃgusaptamā hy etā aṣṭamās tu kulatthakāḥ // ViP_1,6.24 //",
    "GP12vipce_pu:679": " śyāmākās tv atha nīvārā jartilāḥ sagavedhukāḥ /",
    "GP12vipce_pu:680": " tathā veṇuyavāḥ proktās tadvan markaṭakā mune // ViP_1,6.25 //",
    "GP12vipce_pu:681": " grāmyāraṇyāḥ smṛtā hy etā oṣadhyas tu caturdaśa /",
    "GP12vipce_pu:682": " yajñaniṣpattaye yajñas tathāsāṃ hetur uttamaḥ // ViP_1,6.26 //",
    "GP12vipce_pu:683": " etāś ca saha yajñena prajānāṃ kāraṇaṃ param /",
    "GP12vipce_pu:684": " parāvaravidaḥ prājñās tato yajñān vitanvate // ViP_1,6.27 //",
    "GP12vipce_pu:685": " ahany ahany anuṣṭhānaṃ yajñānāṃ munisattama /",
    "GP12vipce_pu:686": " upakārakaraṃ puṃsāṃ kriyamāṇāghaśāntidam // ViP_1,6.28 //",
    "GP12vipce_pu:687": " yeṣāṃ tu kālasṛṣṭo 'sau pāpabindur mahāmate /",
    "GP12vipce_pu:688": " cetaḥsu vavṛdhe cakrus te na yajñeṣu mānasam // ViP_1,6.29 //",
    "GP12vipce_pu:689": " vedavādāṃs tathā vedān yajñakarmādikaṃ ca yat /",
    "GP12vipce_pu:690": " tat sarvaṃ nindamānās te yajñavyāsedhakāriṇaḥ // ViP_1,6.30 //",
    "GP12vipce_pu:691": " pravṛttimārgavyucchittikāriṇo vedanindakāḥ /",
    "GP12vipce_pu:692": " durātmāno durācārā babhūvuḥ kuṭilāśayāḥ // ViP_1,6.31 //",
    "GP12vipce_pu:693": " saṃsiddhāyāṃ tu vārtāyāṃ prajāḥ sṛṣṭvā prajāpatiḥ /",
    "GP12vipce_pu:694": " maryādāṃ sthāpayām āsa yathāsthānaṃ yathāguṇam // ViP_1,6.32 //",
    "GP12vipce_pu:695": " varṇānām āśramāṇāṃ ca dharmān dharmabhṛtāṃ vara /",
    "GP12vipce_pu:696": " lokāṃś ca sarvavarṇānāṃ samyagdharmānupālinām // ViP_1,6.33 //",
    "GP12vipce_pu:697": " prājāpatyaṃ brāhmaṇānāṃ smṛtaṃ sthānaṃ kriyāvatām /",
    "GP12vipce_pu:698": " sthānam aindraṃ kṣatriyāṇāṃ saṃgrāmeṣv anivartinām // ViP_1,6.34 //",
    "GP12vipce_pu:699": " vaiśyānāṃ mārutaṃ sthānaṃ svadharmaniratātmanām /",
    "GP12vipce_pu:700": " gāndharvaṃ śūdrajātīnāṃ paricaryānuvartinām // ViP_1,6.35 //",
    "GP12vipce_pu:701": " aṣṭāśītisahasrāṇi munīnām ūrdhvaretasām /",
    "GP12vipce_pu:702": " smṛtaṃ teṣāṃ tu yat sthānaṃ tad eva guruvāsinām // ViP_1,6.36 //",
    "GP12vipce_pu:703": " saptarṣīṇāṃ tu yat sthānaṃ smṛtaṃ tad vai vanaukasām /",
    "GP12vipce_pu:704": " prājāpatyaṃ gṛhasthānāṃ brāhmaṃ saṃnyāsināṃ smṛtam // ViP_1,6.37 //",
    "GP12vipce_pu:705": " yoginām amṛtaṃ sthānaṃ yad viṣṇoḥ paramaṃ padam // ViP_1,6.38 //",
    "GP12vipce_pu:706": " ekāntinaḥ sadā brahmadhyāyino yogino hi ye /",
    "GP12vipce_pu:707": " teṣāṃ tat paramaṃ sthānaṃ yad vai paśyanti sūrayaḥ // ViP_1,6.39 //",
    "GP12vipce_pu:708": " gatvā gatvā nivartante candrasūryādayo grahāḥ /",
    "GP12vipce_pu:709": " adyāpi na nivartante dvādaśākṣaracintakāḥ // ViP_1,6.40 //",
    "GP12vipce_pu:710": " tāmisram andhatāmisraṃ mahārauravarauravau /",
    "GP12vipce_pu:711": " asipatravanaṃ ghoraṃ kālasūtram avīcimat // ViP_1,6.41 //",
    "GP12vipce_pu:712": " vinindakānāṃ vedasya yajñavyāsedhakāriṇām /",
    "GP12vipce_pu:713": " sthānam etat samākhyātaṃ svadharmatyāginaś ca ye // ViP_1,6.42 //",
    "GP12vipce_pu:714": " [[iti śrīviṣṇupurāṇe prathame 'ṃśe ṣaṣṭho 'dhyāyaḥ ]]",
    "GP12vipce_pu:715": " §parāśara uvāca:",
    "GP12vipce_pu:716": " tato 'bhidhyāyatas tasya jajñire mānasāḥ prajāḥ /",
    "GP12vipce_pu:717": " taccharīrasamutpannaiḥ kāryais taiḥ karaṇaiḥ saha /",
    "GP12vipce_pu:718": " kṣetrajñāḥ samavartanta gātrebhyas tasya dhīmataḥ // ViP_1,7.1 //",
    "GP12vipce_pu:719": " te sarve samavartanta ye mayā prāg udāhṛtāḥ /",
    "GP12vipce_pu:720": " devādyāḥ sthāvarāntāś ca traiguṇyaviṣaye sthitāḥ // ViP_1,7.2 //",
    "GP12vipce_pu:721": " evaṃ bhūtāni sṛṣṭāni carāṇi sthāvarāṇi ca // ViP_1,7.3 //",
    "GP12vipce_pu:722": " yadāsya tāḥ prajāḥ sarvā na vyavardhanta dhīmataḥ /",
    "GP12vipce_pu:723": " tadānyān mānasān putrān sadṛśān ātmano 'sṛjat // ViP_1,7.4 //",
    "GP12vipce_pu:724": " bhṛguṃ pulastyaṃ pulahaṃ kratum aṅgirasaṃ tathā /",
    "GP12vipce_pu:725": " marīciṃ dakṣam atriṃ ca vasiṣṭhaṃ caiva mānasān // ViP_1,7.5 //",
    "GP12vipce_pu:726": " nava brahmāṇa ity ete purāṇe niścayaṃ gatāḥ // ViP_1,7.6 //",
    "GP12vipce_pu:727": " B2,D3,4,T,G2,3,M0,ed. Veṅk. ins:",
    "GP12vipce_pu:728": " khyātiṃ bhūtiṃ ca saṃbhūtiṃ kṣamāṃ prītiṃ tathaiva ca // ViP_1,7.6*26:1 //",
    "GP12vipce_pu:729": " sannatiṃ ca tathaivorjām anasūyāṃ tathaiva ca // ViP_1,7.6*26:2 //",
    "GP12vipce_pu:730": " prasūtiṃ ca tataḥ sṛṣṭvā dadau teṣāṃ mahātmanām // ViP_1,7.6*26:3 //",
    "GP12vipce_pu:731": " patnyo bhavadhvam ity uktvā teṣām eva tu dattavān // ViP_1,7.6*26:4 //",
    "GP12vipce_pu:732": " sanandanādayo ye ca pūrvaṃ sṛṣṭās tu vedhasā /",
    "GP12vipce_pu:733": " na te lokeṣv asajjanta nirapekṣāḥ prajāsu te // ViP_1,7.7 //",
    "GP12vipce_pu:734": " sarve te 'bhyāgatajñānā vītarāgā vimatsarāḥ /",
    "GP12vipce_pu:735": " teṣv evaṃ nirapekṣeṣu lokasṛṣṭau mahātmanaḥ /",
    "GP12vipce_pu:736": " brahmaṇo 'bhūn mahān krodhas trailokyadahanakṣamaḥ // ViP_1,7.8 //",
    "GP12vipce_pu:737": " tasya krodhasamudbhūtaṃ jvālāmālāvidīpitam /",
    "GP12vipce_pu:738": " brahmaṇo 'bhūt tadā sarvaṃ trailokyam akhilaṃ mune // ViP_1,7.9 //",
    "GP12vipce_pu:739": " bhrukuṭīkuṭilāt tasya lalāṭāt krodhadīpitāt /",
    "GP12vipce_pu:740": " samutpannas tadā rudro madhyāhnārkasamaprabhaḥ /",
    "GP12vipce_pu:741": " ardhanārīnaravapuḥ pracaṇḍo 'tiśarīravān // ViP_1,7.10 //",
    "GP12vipce_pu:742": " vibhajātmānam ity uktvā taṃ brahmāntardadhe tataḥ // ViP_1,7.11 //",
    "GP12vipce_pu:743": " tathokto 'sau dvidhā strītvaṃ puruṣatvaṃ tathākarot /",
    "GP12vipce_pu:744": " bibheda puruṣatvaṃ ca daśadhā caikadhā ca saḥ // ViP_1,7.12 //",
    "GP12vipce_pu:745": " saumyāsaumyais tathā śāntāśāntaiḥ strītvaṃ ca sa prabhuḥ /",
    "GP12vipce_pu:746": " bibheda bahudhā devaḥ svarūpair asitaiḥ sitaiḥ // ViP_1,7.13 //",
    "GP12vipce_pu:747": " tato brahmātmasaṃbhūtaṃ pūrvaṃ svāyambhuvaṃ prabhuḥ /",
    "GP12vipce_pu:748": " ātmānam eva kṛtavān prājāpatye manuṃ dvija // ViP_1,7.14 //",
    "GP12vipce_pu:749": " śatarūpāṃ ca tāṃ nārīṃ taponirdhūtakalmaṣām /",
    "GP12vipce_pu:750": " svāyambhuvo manur devaḥ patnītve jagṛhe vibhuḥ // ViP_1,7.15 //",
    "GP12vipce_pu:751": " tasmāc ca puruṣād devī śatarūpā vyajāyata /",
    "GP12vipce_pu:752": " priyavratottānapādau prasūtyākūtisaṃjñitam /",
    "GP12vipce_pu:753": " kanyādvayaṃ ca dharmajña rūpaudāryaguṇānvitam // ViP_1,7.16 //",
    "GP12vipce_pu:754": " dadau prasūtiṃ dakṣāya ākūtiṃ rucaye purā /",
    "GP12vipce_pu:755": " prajāpatiḥ sa jagrāha tayor jajñe sadakṣiṇaḥ /",
    "GP12vipce_pu:756": " putro yajño mahābhāga dampatyor mithunaṃ tataḥ // ViP_1,7.17 //",
    "GP12vipce_pu:757": " yajñasya dakṣiṇāyāṃ tu putrā dvādaśa jajñire /",
    "GP12vipce_pu:758": " yāmā iti samākhyātā devāḥ svāyambhuve manau // ViP_1,7.18 //",
    "GP12vipce_pu:759": " prasūtyāṃ ca tathā dakṣaś catasro viṃśatiṃ tathā /",
    "GP12vipce_pu:760": " sasarja kanyās tāsāṃ tu samyaṅ nāmāni me śṛṇu // ViP_1,7.19 //",
    "GP12vipce_pu:761": " śraddhā lakṣmīr dhṛtis tuṣṭir puṣṭir medhā kriyā tathā /",
    "GP12vipce_pu:762": " buddhir lajjā vapuḥ śāntiḥ siddhiḥ kīrtis trayodaśī // ViP_1,7.20 //",
    "GP12vipce_pu:763": " patnyarthaṃ pratijagrāha dharmo dākṣāyaṇīḥ prabhuḥ /",
    "GP12vipce_pu:764": " tābhyaḥ śiṣṭā yavīyasya ekādaśa sulocanāḥ // ViP_1,7.21 //",
    "GP12vipce_pu:765": " khyātiḥ saty atha saṃbhūtiḥ smṛtiḥ prītiḥ kṣamā tathā /",
    "GP12vipce_pu:766": " sannatiś cānasūyā ca ūrjā svāhā svadhā tathā // ViP_1,7.22 //",
    "GP12vipce_pu:767": " bhṛgur bhavo marīciś ca tathā caivāṅgirā muniḥ /",
    "GP12vipce_pu:768": " pulastyaḥ pulahaś caiva kratuś carṣivaras tathā // ViP_1,7.23 //",
    "GP12vipce_pu:769": " atrir vasiṣṭho vahniś ca pitaraś ca yathākramam /",
    "GP12vipce_pu:770": " khyātyādyā jagṛhuḥ kanyā munayo munisattama // ViP_1,7.24 //",
    "GP12vipce_pu:771": " śraddhā kāmaṃ calā darpaṃ niyamaṃ dhṛtir ātmajam /",
    "GP12vipce_pu:772": " saṃtoṣaṃ ca tathā tuṣṭir lobhaṃ puṣṭir asūyata // ViP_1,7.25 //",
    "GP12vipce_pu:773": " medhā śrutaṃ kriyā daṇḍaṃ nayaṃ vinayam eva ca /",
    "GP12vipce_pu:774": " bodhaṃ buddhis tathā lajjā vinayaṃ vapur ātmajam /",
    "GP12vipce_pu:775": " vyavasāyaṃ prajajñe vai kṣemaṃ śāntir asūyata // ViP_1,7.26 //",
    "GP12vipce_pu:776": " sukhaṃ siddhir yaśaḥ kīrtir ity ete dharmasūnavaḥ /",
    "GP12vipce_pu:777": " kāmād ratiḥ sutaṃ harṣaṃ dharmapautram asūyata // ViP_1,7.27 //",
    "GP12vipce_pu:778": " hiṃsā bhāryā tv adharmasya tayor jajñe tathānṛtam /",
    "GP12vipce_pu:779": " kanyā ca nikṛtis tābhyāṃ bhayaṃ narakam eva ca // ViP_1,7.28 //",
    "GP12vipce_pu:780": " māyā ca vedanā caiva mithunaṃ tv idam etayoḥ /",
    "GP12vipce_pu:781": " tayor jajñe 'tha vai māyā mṛtyuṃ bhūtāpahāriṇam // ViP_1,7.29 //",
    "GP12vipce_pu:782": " vedanā svasutaṃ cāpi duḥkhaṃ jajñe 'tha rauravāt /",
    "GP12vipce_pu:783": " mṛtyor vyādhijarāśokatṛṣṇākrodhāś ca jajñire // ViP_1,7.30 //",
    "GP12vipce_pu:784": " duḥkhottarāḥ smṛtā hy ete sarve cādharmalakṣaṇāḥ /",
    "GP12vipce_pu:785": " naiṣāṃ bhāryāsti putro vā te sarve hy ūrdhvaretasaḥ // ViP_1,7.31 //",
    "GP12vipce_pu:786": " raudrāṇy etāni rūpāṇi viṣṇor munivarātmaja /",
    "GP12vipce_pu:787": " nityapralayahetutvaṃ jagato 'sya prayānti vai // ViP_1,7.32 //",
    "GP12vipce_pu:788": " dakṣo marīcir atriś ca bhṛgvādyāś ca prajeśvarāḥ /",
    "GP12vipce_pu:789": " jagaty atra mahābhāga nityaṃ sargasya hetavaḥ // ViP_1,7.33 //",
    "GP12vipce_pu:790": " manavo manuputrāś ca bhūpā vīryadharāś ca ye /",
    "GP12vipce_pu:791": " sanmārgābhiratāḥ śūrās te nityaṃ sthitikāriṇaḥ // ViP_1,7.34 //",
    "GP12vipce_pu:792": " §maitreya uvāca:",
    "GP12vipce_pu:793": " yeyaṃ nityasthitir brahman nityasargas tatheritaḥ /",
    "GP12vipce_pu:794": " nityābhāvaś ca teṣāṃ vai svarūpaṃ mama kathyatām // ViP_1,7.35 //",
    "GP12vipce_pu:795": " §parāśara uvāca:",
    "GP12vipce_pu:796": " sargasthitivināśāṃś ca bhagavān madhusūdanaḥ /",
    "GP12vipce_pu:797": " tais tai rūpair acintyātmā karoty avyāhatān vibhuḥ // ViP_1,7.36 //",
    "GP12vipce_pu:798": " naimittikaḥ prākṛtikas tathaivātyantiko dvija /",
    "GP12vipce_pu:799": " nityaś ca sarvabhūtānāṃ pralayo 'yaṃ caturvidhaḥ // ViP_1,7.37 //",
    "GP12vipce_pu:800": " brāhmo naimittikas tatra yac chete jagataḥ patiḥ /",
    "GP12vipce_pu:801": " prayāti prākṛte caiva brahmāṇḍaṃ prakṛtau layam // ViP_1,7.38 //",
    "GP12vipce_pu:802": " jñānād ātyantikaḥ prokto yoginaḥ paramātmani /",
    "GP12vipce_pu:803": " nityaḥ sadaiva jātānāṃ yo vināśo divāniśam // ViP_1,7.39 //",
    "GP12vipce_pu:804": " prasūtiḥ prakṛter yā tu sā sṛṣṭiḥ prākṛtā smṛtā /",
    "GP12vipce_pu:805": " dainaṃdinī tathā proktā yāntarapralayād anu // ViP_1,7.40 //",
    "GP12vipce_pu:806": " bhūtāny anudinaṃ yatra jāyante munisattama /",
    "GP12vipce_pu:807": " nityasargo hi sa proktaḥ purāṇārthavicakṣaṇaiḥ // ViP_1,7.41 //",
    "GP12vipce_pu:808": " evaṃ sarvaśarīreṣu bhagavān bhūtabhāvanaḥ /",
    "GP12vipce_pu:809": " saṃsthitaḥ kurute viṣṇur utpattisthitisaṃyamān // ViP_1,7.42 //",
    "GP12vipce_pu:810": " sṛṣṭisthitivināśānāṃ śaktayaḥ sarvadehiṣu /",
    "GP12vipce_pu:811": " vaiṣṇavyaḥ parivartante maitreyāharniśaṃ sadā // ViP_1,7.43 //",
    "GP12vipce_pu:812": " guṇatrayamayaṃ hy etad brahmañ chaktitrayaṃ mahat /",
    "GP12vipce_pu:813": " yo 'tiyāti sa yāty eva paraṃ nāvartate punaḥ // ViP_1,7.44 //",
    "GP12vipce_pu:814": " [[iti śrīviṣṇupurāṇe prathame 'ṃśe saptamo 'dhyāyaḥ ]]",
    "GP12vipce_pu:815": " §parāśara uvāca:",
    "GP12vipce_pu:816": " kathitas tāmasaḥ sargo brahmaṇas te mahāmune /",
    "GP12vipce_pu:817": " rudrasargaṃ pravakṣyāmi tan me nigadataḥ śṛṇu // ViP_1,8.1 //",
    "GP12vipce_pu:818": " kalpādāv ātmanas tulyaṃ sutaṃ pradhyāyatas tataḥ /",
    "GP12vipce_pu:819": " prādur āsīt prabhor aṅke kumāro nīlalohitaḥ // ViP_1,8.2 //",
    "GP12vipce_pu:820": " rudan vai susvaraṃ so 'tha dravaṃś ca dvijasattama /",
    "GP12vipce_pu:821": " kiṃ rodiṣīti taṃ brahmā rudantaṃ pratyuvāca ha // ViP_1,8.3 //",
    "GP12vipce_pu:822": " nāma dehīti taṃ so 'tha pratyuvāca prajāpatiḥ /",
    "GP12vipce_pu:823": " rudras tvaṃ deva nāmnāsi mā rodīr dhairyam āvaha /",
    "GP12vipce_pu:824": " evam uktaḥ punaḥ so 'tha saptakṛtvo ruroda vai // ViP_1,8.4 //",
    "GP12vipce_pu:825": " tato 'nyāni dadau tasmai sapta nāmāni sa prabhuḥ /",
    "GP12vipce_pu:826": " sthānāni caiṣām aṣṭānāṃ patnīḥ putrāṃś ca vai vibhuḥ // ViP_1,8.5 //",
    "GP12vipce_pu:827": " bhavaṃ śarvam atheśānaṃ tathā paśupatiṃ dvija /",
    "GP12vipce_pu:828": " bhīmam ugraṃ mahādevam uvāca sa pitāmahaḥ // ViP_1,8.6 //",
    "GP12vipce_pu:829": " cakre nāmāny athaitāni sthānāny eṣāṃ cakāra saḥ /",
    "GP12vipce_pu:830": " sūryo jalaṃ mahī vāyur vahnir ākāśam eva ca /",
    "GP12vipce_pu:831": " dīkṣito brāhmaṇaḥ soma ity etās tanavaḥ kramāt // ViP_1,8.7 //",
    "GP12vipce_pu:832": " suvarcalā tathaivoṣā vikeśī cāparā śivā /",
    "GP12vipce_pu:833": " svāhā diśas tathā dīkṣā rohiṇī ca yathākramam // ViP_1,8.8 //",
    "GP12vipce_pu:834": " sūryādīnāṃ naraśreṣṭha rudrādyair nāmabhiḥ saha /",
    "GP12vipce_pu:835": " patnyaḥ smṛtā mahābhāga tadapatyāni me śṛṇu // ViP_1,8.9 //",
    "GP12vipce_pu:836": " yeṣāṃ sūtiprasūtaiś ca idam āpūritaṃ jagat // ViP_1,8.10 //",
    "GP12vipce_pu:837": " śanaiścaras tathā śukro lohitāṅgo manojavaḥ /",
    "GP12vipce_pu:838": " skandaḥ svargo 'tha santāno budhaś cānukramāt sutāḥ // ViP_1,8.11 //",
    "GP12vipce_pu:839": " evaṃprakāro rudro 'sau satīṃ bhāryām avindata /",
    "GP12vipce_pu:840": " dakṣakopāc ca tatyāja sā satī svaṃ kalevaram // ViP_1,8.12 //",
    "GP12vipce_pu:841": " D3,5,G3,M0,ed. Veṅk. ins:",
    "GP12vipce_pu:842": " upayeme duhitaraṃ dakṣasyaiva prajāpateḥ // ViP_1,8.12*27 //",
    "GP12vipce_pu:843": " himavadduhitā sābhūn menāyāṃ dvijasattama /",
    "GP12vipce_pu:844": " upayeme punaś comām ananyāṃ bhagavān bhavaḥ // ViP_1,8.13 //",
    "GP12vipce_pu:845": " devau dhātṛvidhātārau bhṛgoḥ khyātir asūyata /",
    "GP12vipce_pu:846": " śriyaṃ ca devadevasya patnī nārāyaṇasya yā // ViP_1,8.14 //",
    "GP12vipce_pu:847": " §maitreya uvāca:",
    "GP12vipce_pu:848": " kṣīrābdhau śrīḥ samutpannā śrūyate 'mṛtamanthane /",
    "GP12vipce_pu:849": " bhṛgoḥ khyātyāṃ samutpannety etad āha kathaṃ bhavān // ViP_1,8.15 //",
    "GP12vipce_pu:850": " §parāśara uvāca:",
    "GP12vipce_pu:851": " nityaivaiṣā jaganmātā viṣṇoḥ śrīr anapāyinī /",
    "GP12vipce_pu:852": " yathā sarvagato viṣṇus tathaiveyaṃ dvijottama // ViP_1,8.16 //",
    "GP12vipce_pu:853": " artho viṣṇur iyaṃ vāṇī nītir eṣā nayo hariḥ /",
    "GP12vipce_pu:854": " bodho viṣṇur iyaṃ buddhir dharmo 'sau satkriyā tv iyam // ViP_1,8.17 //",
    "GP12vipce_pu:855": " sraṣṭā viṣṇur iyaṃ sṛṣṭiḥ śrīr bhūmir bhūdharo hariḥ /",
    "GP12vipce_pu:856": " saṃtoṣo bhagavāṃl lakṣmīs tuṣṭir maitreya śāśvatī // ViP_1,8.18 //",
    "GP12vipce_pu:857": " icchā śrīr bhagavān kāmo yajño 'sau dakṣiṇā tu sā /",
    "GP12vipce_pu:858": " ājyāhutir asau devī puroḍāśo janārdanaḥ // ViP_1,8.19 //",
    "GP12vipce_pu:859": " patnīśālā mune lakṣmīḥ prāgvaṃśo madhusūdanaḥ /",
    "GP12vipce_pu:860": " citir lakṣmīr harir yūpa idhmā śrīr bhagavān kuśaḥ // ViP_1,8.20 //",
    "GP12vipce_pu:861": " sāmasvarūpī bhagavān udgītiḥ kamalālayā /",
    "GP12vipce_pu:862": " svāhā lakṣmīr jagannātho vāsudevo hutāśanaḥ // ViP_1,8.21 //",
    "GP12vipce_pu:863": " śaṃkaro bhagavāñ chaurir gaurī lakṣmīr dvijottama /",
    "GP12vipce_pu:864": " maitreya keśavaḥ sūryas tatprabhā kamalālayā // ViP_1,8.22 //",
    "GP12vipce_pu:865": " viṣṇuḥ pitṛgaṇaḥ padmā svadhā śāśvatapuṣṭidā /",
    "GP12vipce_pu:866": " dyauḥ śrīḥ sarvātmako viṣṇur avakāśo 'tivistaraḥ // ViP_1,8.23 //",
    "GP12vipce_pu:867": " śaśāṅkaḥ śrīdharaḥ kāntiḥ śrīs tasyaivānapāyinī /",
    "GP12vipce_pu:868": " dhṛtir lakṣmīr jagacceṣṭā vāyuḥ sarvatrago hariḥ // ViP_1,8.24 //",
    "GP12vipce_pu:869": " jaladhir dvija govindas tadvelā śrīr mahāmate /",
    "GP12vipce_pu:870": " lakṣmīsvarūpam indrāṇī devendro madhusūdanaḥ // ViP_1,8.25 //",
    "GP12vipce_pu:871": " yamaś cakradharaḥ sākṣād dhūmorṇā kamalālayā /",
    "GP12vipce_pu:872": " ṛddhiḥ śrīḥ śrīdharo devaḥ svayam eva dhaneśvaraḥ // ViP_1,8.26 //",
    "GP12vipce_pu:873": " gaurī lakṣmīr mahābhāgā keśavo varuṇaḥ svayam /",
    "GP12vipce_pu:874": " śrīr devasenā viprendra devasenāpatir hariḥ // ViP_1,8.27 //",
    "GP12vipce_pu:875": " avaṣṭambho gadāpāṇiḥ śaktir lakṣmīr dvijottama /",
    "GP12vipce_pu:876": " kāṣṭhā lakṣmīr nimeṣo 'sau muhūrto 'sau kalā tu sā // ViP_1,8.28 //",
    "GP12vipce_pu:877": " jyotsnā lakṣmīḥ pradīpo 'sau sarvaḥ sarveśvaro hariḥ /",
    "GP12vipce_pu:878": " latābhūtā jaganmātā śrīr viṣṇur drumasaṃsthitiḥ // ViP_1,8.29 //",
    "GP12vipce_pu:879": " vibhāvarī śrīr divaso devaś cakragadādharaḥ /",
    "GP12vipce_pu:880": " varaprado varo viṣṇur vadhūḥ padmavanālayā // ViP_1,8.30 //",
    "GP12vipce_pu:881": " nadasvarūpī bhagavāñ śrīr nadīrūpasaṃsthitā /",
    "GP12vipce_pu:882": " dhvajaś ca puṇḍarīkākṣaḥ patākā kamalālayā // ViP_1,8.31 //",
    "GP12vipce_pu:883": " tṛṣṇā lakṣmīr jagatsvāmī lobho nārāyaṇaḥ paraḥ /",
    "GP12vipce_pu:884": " ratirāgau ca dharmajña lakṣmīr govinda eva ca // ViP_1,8.32 //",
    "GP12vipce_pu:885": " kiṃ vātra bahunoktena saṃkṣepeṇedam ucyate // ViP_1,8.33 //",
    "GP12vipce_pu:886": " devatiryaṅmanuṣyeṣu puṃnāmni bhagavān hariḥ /",
    "GP12vipce_pu:887": " strīnāmni lakṣmīr maitreya nānayor vidyate param // ViP_1,8.34 //",
    "GP12vipce_pu:888": " [[iti śrīviṣṇupurāṇe prathame 'ṃśe 'ṣṭamo 'dhyāyaḥ ]]",
    "GP12vipce_pu:889": " §parāśara uvāca:",
    "GP12vipce_pu:890": " idaṃ ca śṛṇu maitreya yat pṛṣṭo 'ham iha tvayā /",
    "GP12vipce_pu:891": " śrīsaṃbaddhaṃ mayāpy etac śrutam āsīn marīcitaḥ // ViP_1,9.1 //",
    "GP12vipce_pu:892": " durvāsāḥ śaṃkarasyāṃśaś cacāra pṛthivīm imām /",
    "GP12vipce_pu:893": " sa dadarśa srajaṃ divyām ṛṣir vidyādharīkare // ViP_1,9.2 //",
    "GP12vipce_pu:894": " saṃtānakānām akhilaṃ yasyā gandhena vāsitam /",
    "GP12vipce_pu:895": " atisevyam abhūd brahman tad vanaṃ vanacāriṇām // ViP_1,9.3 //",
    "GP12vipce_pu:896": " unmattavratadhṛg vipraḥ sa dṛṣṭvā śobhanāṃ srajam /",
    "GP12vipce_pu:897": " tāṃ yayāce varārohāṃ vidyādharavadhūṃ tataḥ // ViP_1,9.4 //",
    "GP12vipce_pu:898": " yācitā tena tanvaṅgī mālāṃ vidyādharāṅganā /",
    "GP12vipce_pu:899": " dadau tasmai viśālākṣī sādaraṃ praṇipatya tam // ViP_1,9.5 //",
    "GP12vipce_pu:900": " tām ādāyātmano mūrdhni srajam unmattarūpadhṛk /",
    "GP12vipce_pu:901": " kṛtvā sa vipro maitreya paribabhrāma medinīm // ViP_1,9.6 //",
    "GP12vipce_pu:902": " sa dadarśa samāyāntam unmattairāvatasthitam /",
    "GP12vipce_pu:903": " trailokyādhipatiṃ devaṃ saha devaiḥ śacīpatim // ViP_1,9.7 //",
    "GP12vipce_pu:904": " tām ātmanaḥ sa śirasaḥ srajam unmattaṣaṭpadām /",
    "GP12vipce_pu:905": " ādāyāmararājāya cikṣeponmattavan muniḥ // ViP_1,9.8 //",
    "GP12vipce_pu:906": " gṛhītvāmararājena srag airāvatamūrdhani /",
    "GP12vipce_pu:907": " nyastā rarāja kailāsaśikhare jāhnavī yathā // ViP_1,9.9 //",
    "GP12vipce_pu:908": " madāndhakāritākṣo 'sau gandhākṛṣṭena vāraṇaḥ /",
    "GP12vipce_pu:909": " kareṇāghrāya cikṣepa tāṃ srajaṃ dharaṇītale // ViP_1,9.10 //",
    "GP12vipce_pu:910": " tataś cukrodha bhagavān durvāsā munisattamaḥ /",
    "GP12vipce_pu:911": " maitreya devarājānaṃ kruddhaś caitad uvāca ha // ViP_1,9.11 //",
    "GP12vipce_pu:912": " §durvāsā uvāca:",
    "GP12vipce_pu:913": " aiśvaryamadaduṣṭātmann atistabdho 'si vāsava /",
    "GP12vipce_pu:914": " śriyo dhāma srajaṃ yas tvaṃ maddattāṃ nābhinandasi // ViP_1,9.12 //",
    "GP12vipce_pu:915": " prasāda iti noktaṃ te praṇipātapuraḥsaram /",
    "GP12vipce_pu:916": " harṣotphullakapolena na cāpi śirasā dhṛtā // ViP_1,9.13 //",
    "GP12vipce_pu:917": " mayā dattām imāṃ mālāṃ yasmān na bahu manyase /",
    "GP12vipce_pu:918": " trailokyaśrīr ato mūḍha vināśam upayāsyati // ViP_1,9.14 //",
    "GP12vipce_pu:919": " māṃ manyate 'nyaiḥ sadṛśaṃ nūnaṃ śakra bhavān dvijaiḥ /",
    "GP12vipce_pu:920": " ato 'vamānam asmāsu māninā bhavatā kṛtam // ViP_1,9.15 //",
    "GP12vipce_pu:921": " maddattā bhavatā yasmāt kṣiptā mālā mahītale /",
    "GP12vipce_pu:922": " tasmāt praṇaṣṭalakṣmīkaṃ trailokyaṃ te bhaviṣyati // ViP_1,9.16 //",
    "GP12vipce_pu:923": " yasya saṃjātakopasya bhayam eti carācaram /",
    "GP12vipce_pu:924": " taṃ tvaṃ mām atigarveṇa devarājāvamanyase // ViP_1,9.17 //",
    "GP12vipce_pu:925": " §parāśara uvāca:",
    "GP12vipce_pu:926": " mahendro vāraṇaskandhād avatīrya tvarānvitaḥ /",
    "GP12vipce_pu:927": " prasādayām āsa muniṃ durvāsasam akalmaṣam // ViP_1,9.18 //",
    "GP12vipce_pu:928": " prasādyamānaḥ sa tadā praṇipātapuraḥsaram /",
    "GP12vipce_pu:929": " pratyuvāca sahasrākṣaṃ durvāsā munisattamaḥ // ViP_1,9.19 //",
    "GP12vipce_pu:930": " §durvāsā uvāca:",
    "GP12vipce_pu:931": " nāhaṃ kṛpāluhṛdayo na ca māṃ bhajate kṣamā /",
    "GP12vipce_pu:932": " anye te munayaḥ śakra durvāsasam avehi mām // ViP_1,9.20 //",
    "GP12vipce_pu:933": " gautamādibhir anyais tvaṃ garvam āpādito mudhā /",
    "GP12vipce_pu:934": " akṣāntisārasarvasvaṃ durvāsasam avehi mām // ViP_1,9.21 //",
    "GP12vipce_pu:935": " vasiṣṭhādyair dayāsāraiḥ stotraṃ kurvadbhir uccakaiḥ /",
    "GP12vipce_pu:936": " garvaṃ gato 'si yenaivaṃ mām apy adyāvamanyase // ViP_1,9.22 //",
    "GP12vipce_pu:937": " jvalajjaṭākalāpasya bhṛkuṭīkuṭilaṃ mukham /",
    "GP12vipce_pu:938": " nirīkṣya kas tribhuvane mama yo na gato bhayam // ViP_1,9.23 //",
    "GP12vipce_pu:939": " nāhaṃ kṣamiṣye bahunā kim uktena śatakrato /",
    "GP12vipce_pu:940": " viḍambanām imāṃ bhūyaḥ karoṣy anunayātmikām // ViP_1,9.24 //",
    "GP12vipce_pu:941": " §parāśara uvāca:",
    "GP12vipce_pu:942": " ity uktvā prayayau vipro devarājo 'pi taṃ punaḥ /",
    "GP12vipce_pu:943": " āruhyairāvataṃ brahman prayayāv amarāvatīm // ViP_1,9.25 //",
    "GP12vipce_pu:944": " tataḥprabhṛti niḥśrīkaṃ saśakraṃ bhuvanatrayam /",
    "GP12vipce_pu:945": " maitreyāsīd apadhvastaṃ saṃkṣīṇauṣadhivīrudham // ViP_1,9.26 //",
    "GP12vipce_pu:946": " na yajñāḥ saṃpravartante na tapasyanti tāpasāḥ /",
    "GP12vipce_pu:947": " na ca dānādidharmeṣu manaś cakre tadā janaḥ // ViP_1,9.27 //",
    "GP12vipce_pu:948": " niḥsattvāḥ sakalā lokā lobhādyupahatendriyāḥ /",
    "GP12vipce_pu:949": " svalpe 'pi hi babhūvus te sābhilāṣā dvijottama // ViP_1,9.28 //",
    "GP12vipce_pu:950": " yataḥ sattvaṃ tato lakṣmīḥ sattvaṃ bhūtyanusāri ca /",
    "GP12vipce_pu:951": " niḥśrīkāṇāṃ kutaḥ sattvaṃ vinā tena guṇāḥ kutaḥ // ViP_1,9.29 //",
    "GP12vipce_pu:952": " balaśauryādyabhāvaś ca puruṣāṇāṃ guṇair vinā /",
    "GP12vipce_pu:953": " laṅghanīyaḥ samastasya balaśauryavivarjitaḥ /",
    "GP12vipce_pu:954": " bhavaty apadhvastamatir laṅghitaḥ prathitaḥ pumān // ViP_1,9.30 //",
    "GP12vipce_pu:955": " evam atyantaniḥśrīke trailokye sattvavarjite /",
    "GP12vipce_pu:956": " devān prati balodyogaṃ cakrur daiteyadānavāḥ // ViP_1,9.31 //",
    "GP12vipce_pu:957": " lobhābhibhūtā niḥśrīkā daityāḥ sattvavivarjitāḥ /",
    "GP12vipce_pu:958": " śriyā vihīnair niḥsattvair devaiś cakrus tato raṇam // ViP_1,9.32 //",
    "GP12vipce_pu:959": " vijitās tridaśā daityair indrādyāḥ śaraṇaṃ yayuḥ /",
    "GP12vipce_pu:960": " pitāmahaṃ mahābhāgaṃ hutāśanapurogamāḥ // ViP_1,9.33 //",
    "GP12vipce_pu:961": " yathāvat kathito devair brahmā prāha tataḥ surān /",
    "GP12vipce_pu:962": " parāvareśaṃ śaraṇaṃ vrajadhvam asurārdanam // ViP_1,9.34 //",
    "GP12vipce_pu:963": " utpattisthitināśānām ahetuṃ hetum īśvaram /",
    "GP12vipce_pu:964": " prajāpatipatiṃ viṣṇum anantam aparājitam // ViP_1,9.35 //",
    "GP12vipce_pu:965": " pradhānapuṃsor ajayoḥ kāraṇaṃ kāryabhūtayoḥ /",
    "GP12vipce_pu:966": " praṇatārtiharaṃ viṣṇuṃ sa vaḥ śreyo vidhāsyati // ViP_1,9.36 //",
    "GP12vipce_pu:967": " §parāśara uvāca:",
    "GP12vipce_pu:968": " evam uktvā surān sarvān brahmā lokapitāmahaḥ /",
    "GP12vipce_pu:969": " kṣīrodasyottaraṃ tīraṃ tair eva sahito yayau // ViP_1,9.37 //",
    "GP12vipce_pu:970": " sa gatvā tridaśaiḥ sarvaiḥ samavetaḥ pitāmahaḥ /",
    "GP12vipce_pu:971": " tuṣṭāva vāgbhir iṣṭābhiḥ parāvarapatiṃ harim // ViP_1,9.38 //",
    "GP12vipce_pu:972": " §brahmovāca:",
    "GP12vipce_pu:973": " namāmi sarvaṃ sarveśam anantam ajam avyayam /",
    "GP12vipce_pu:974": " lokadhāmadharādhāram aprakāśam abhedinam // ViP_1,9.39 //",
    "GP12vipce_pu:975": " nārāyaṇam aṇīyāṃsam aśeṣāṇām aṇīyasām /",
    "GP12vipce_pu:976": " samastānāṃ gariṣṭhaṃ ca bhūrādīnāṃ garīyasām // ViP_1,9.40 //",
    "GP12vipce_pu:977": " yatra sarvaṃ yataḥ sarvam utpannaṃ matpuraḥsaram /",
    "GP12vipce_pu:978": " sarvabhūtaś ca yo devaḥ parāṇām api yaḥ paraḥ // ViP_1,9.41 //",
    "GP12vipce_pu:979": " paraḥ parasmāt puruṣāt paramātmasvarūpadhṛk /",
    "GP12vipce_pu:980": " yogibhiś cintyate yo 'sau muktihetor mumukṣubhiḥ // ViP_1,9.42 //",
    "GP12vipce_pu:981": " sattvādayo na santīśe yatra ca prākṛtā guṇāḥ /",
    "GP12vipce_pu:982": " sa śuddhaḥ sarvaśuddhebhyaḥ pumān ādyaḥ prasīdatu // ViP_1,9.43 //",
    "GP12vipce_pu:983": " kalākāṣṭhānimeṣādi kālasūtrasya gocare /",
    "GP12vipce_pu:984": " yasya śaktir na śuddhasya prasīdatu sa no hariḥ // ViP_1,9.44 //",
    "GP12vipce_pu:985": " procyate parameśo hi yaḥ śuddho 'py upacārataḥ /",
    "GP12vipce_pu:986": " prasīdatu sa no viṣṇur ātmā yaḥ sarvadehinām // ViP_1,9.45 //",
    "GP12vipce_pu:987": " yaḥ kāraṇaṃ ca kāryaṃ ca kāraṇasyāpi kāraṇam /",
    "GP12vipce_pu:988": " kāryasyāpi ca yaḥ kāryaṃ prasīdatu sa no hariḥ // ViP_1,9.46 //",
    "GP12vipce_pu:989": " kāryakāryasya yat kāryaṃ tatkāryasyāpi yaḥ svayam /",
    "GP12vipce_pu:990": " tatkāryakāryabhūto yas tataś ca praṇato 'smi tam // ViP_1,9.47 //",
    "GP12vipce_pu:991": " kāraṇaṃ kāraṇasyāpi tasya kāraṇakāraṇam /",
    "GP12vipce_pu:992": " tatkāraṇānāṃ hetuṃ taṃ praṇato 'smi sureśvaram // ViP_1,9.48 //",
    "GP12vipce_pu:993": " bhoktāraṃ bhojyabhūtaṃ ca sraṣṭāraṃ sṛjyam eva ca /",
    "GP12vipce_pu:994": " kāryakartṛsvarūpaṃ taṃ praṇato 'smi paraṃ padam // ViP_1,9.49 //",
    "GP12vipce_pu:995": " viśuddhabodhavan nityam ajam akṣayam avyayam /",
    "GP12vipce_pu:996": " avyaktam avikāraṃ yat tad viṣṇoḥ paramaṃ padam // ViP_1,9.50 //",
    "GP12vipce_pu:997": " na sthūlaṃ na ca sūkṣmaṃ yan na viśeṣaṇagocaram /",
    "GP12vipce_pu:998": " tat padaṃ paramaṃ viṣṇoḥ praṇamāmi sadāmalam // ViP_1,9.51 //",
    "GP12vipce_pu:999": " yasyāyutāyutāṃśāṃśe viśvaśaktir iyaṃ sthitā /",
    "GP12vipce_pu:1000": " parabrahmasvarūpasya praṇamāmi tam avyayam // ViP_1,9.52 //",
    "GP12vipce_pu:1001": " yan na devā na munayo na cāhaṃ na ca śaṃkaraḥ /",
    "GP12vipce_pu:1002": " jānanti parameśasya tad viṣṇoḥ paramaṃ padam // ViP_1,9.53 //",
    "GP12vipce_pu:1003": " yad yoginaḥ sadodyuktāḥ puṇyapāpakṣaye 'kṣayam /",
    "GP12vipce_pu:1004": " paśyanti praṇave cintyaṃ tad viṣṇoḥ paramaṃ padam // ViP_1,9.54 //",
    "GP12vipce_pu:1005": " śaktayo yasya devasya brahmaviṣṇuśivātmikāḥ /",
    "GP12vipce_pu:1006": " bhavanty abhūtapūrvasya tad viṣṇoḥ paramaṃ padam // ViP_1,9.55 //",
    "GP12vipce_pu:1007": " sarveśa sarvabhūtātman sarva sarvāśrayācyuta /",
    "GP12vipce_pu:1008": " prasīda viṣṇo bhaktānāṃ vraja no dṛṣṭigocaram // ViP_1,9.56 //",
    "GP12vipce_pu:1009": " §parāśara uvāca:",
    "GP12vipce_pu:1010": " ity udīritam ākarṇya brahmaṇas tridaśās tataḥ /",
    "GP12vipce_pu:1011": " praṇamyocuḥ prasīdeti vraja no dṛṣṭigocaram // ViP_1,9.57 //",
    "GP12vipce_pu:1012": " yan nāyaṃ bhagavān brahmā jānāti paramaṃ padam /",
    "GP12vipce_pu:1013": " taṃ natāḥ smo jagaddhāma tava sarvagatācyuta // ViP_1,9.58 //",
    "GP12vipce_pu:1014": " ity ante vacasas teṣāṃ devānāṃ brahmaṇas tathā /",
    "GP12vipce_pu:1015": " ūcur devarṣayaḥ sarve bṛhaspatipurogamāḥ // ViP_1,9.59 //",
    "GP12vipce_pu:1016": " ādyo yajñaḥ pumān īḍyo yaḥ pūrveṣāṃ ca pūrvajaḥ /",
    "GP12vipce_pu:1017": " taṃ natāḥ smo jagatsraṣṭuḥ sraṣṭāram aviśeṣaṇam // ViP_1,9.60 //",
    "GP12vipce_pu:1018": " bhagavan bhūtabhavyeśa yajñamūrtidharāvyaya /",
    "GP12vipce_pu:1019": " prasīda praṇatānāṃ tvaṃ sarveṣāṃ dehi darśanam // ViP_1,9.61 //",
    "GP12vipce_pu:1020": " eṣa brahmā tathaivāyaṃ saha rudrais trilocanaḥ /",
    "GP12vipce_pu:1021": " sarvādityaiḥ samaṃ pūṣā pāvako 'yaṃ sahāgnibhiḥ // ViP_1,9.62 //",
    "GP12vipce_pu:1022": " aśvinau vasavaś ceme sarve caite marudgaṇāḥ /",
    "GP12vipce_pu:1023": " sādhyā viśve tathā devā devendraś cāyam īśvaraḥ // ViP_1,9.63 //",
    "GP12vipce_pu:1024": " praṇāmapravaṇā nātha daityasainyaparājitāḥ /",
    "GP12vipce_pu:1025": " śaraṇaṃ tvām anuprāptāḥ samastā devatāgaṇāḥ // ViP_1,9.64 //",
    "GP12vipce_pu:1026": " §parāśara uvāca:",
    "GP12vipce_pu:1027": " evaṃ saṃstūyamānas tu bhagavāñ chaṅkhacakradhṛk /",
    "GP12vipce_pu:1028": " jagāma darśanaṃ teṣāṃ maitreya parameśvaraḥ // ViP_1,9.65 //",
    "GP12vipce_pu:1029": " taṃ dṛṣṭvā te tadā devāḥ śaṅkhacakragadādharam /",
    "GP12vipce_pu:1030": " apūrvarūpasaṃsthānaṃ tejasāṃ rāśim ūrjitam // ViP_1,9.66 //",
    "GP12vipce_pu:1031": " praṇamya praṇatāḥ pūrvaṃ saṃkṣobhastimitekṣaṇāḥ /",
    "GP12vipce_pu:1032": " tuṣṭuvuḥ puṇḍarīkākṣaṃ pitāmahapurogamāḥ // ViP_1,9.67 //",
    "GP12vipce_pu:1033": " §devā ūcuḥ:",
    "GP12vipce_pu:1034": " namo namas te viśveśa tvaṃ brahmā tvaṃ pinākadhṛk /",
    "GP12vipce_pu:1035": " indras tvam agniḥ pavano varuṇaḥ savitā yamaḥ /",
    "GP12vipce_pu:1036": " vasavo marutaḥ sādhyā viśvedevagaṇā bhavān // ViP_1,9.68 //",
    "GP12vipce_pu:1037": " yo 'yaṃ tavāgato deva samīpaṃ devatāgaṇaḥ /",
    "GP12vipce_pu:1038": " sa tvam eva jagatsraṣṭā yataḥ sarvagato bhavān // ViP_1,9.69 //",
    "GP12vipce_pu:1039": " tvaṃ yajñas tvaṃ vaṣaṭkāras tvam oṅkāraḥ prajāpatiḥ /",
    "GP12vipce_pu:1040": " vettā vedyaṃ ca sarvātmaṃs tvanmayaṃ cākhilaṃ jagat // ViP_1,9.70 //",
    "GP12vipce_pu:1041": " tvām ārtāḥ śaraṇaṃ viṣṇo prayātā daityanirjitāḥ /",
    "GP12vipce_pu:1042": " vayaṃ prasīda sarvātmaṃs tejasāpyāyayasva naḥ // ViP_1,9.71 //",
    "GP12vipce_pu:1043": " tāvad ārtis tathā vāñchā tāvan mohas tathāsukham /",
    "GP12vipce_pu:1044": " yāvan nāyāti śaraṇaṃ tvām aśeṣāghanāśanam // ViP_1,9.72 //",
    "GP12vipce_pu:1045": " tvaṃ prasādaṃ prasannātman prapannānāṃ kuruṣva naḥ /",
    "GP12vipce_pu:1046": " tejasāṃ nātha sarveṣāṃ svaśaktyāpyāyanaṃ kuru // ViP_1,9.73 //",
    "GP12vipce_pu:1047": " §parāśara uvāca:",
    "GP12vipce_pu:1048": " evaṃ saṃstūyamānas tu praṇatair amarair hariḥ /",
    "GP12vipce_pu:1049": " prasannadṛṣṭir bhagavān idam āha sa viśvakṛt // ViP_1,9.74 //",
    "GP12vipce_pu:1050": " §bhagavān uvāca:",
    "GP12vipce_pu:1051": " tejaso bhavatāṃ devāḥ kariṣyāmy upabṛṃhaṇam /",
    "GP12vipce_pu:1052": " vadāmy ahaṃ yat kriyatāṃ bhavadbhis tad idaṃ surāḥ // ViP_1,9.75 //",
    "GP12vipce_pu:1053": " ānīya sahitā daityaiḥ kṣīrābdhau sakalauṣadhīḥ /",
    "GP12vipce_pu:1054": " manthānaṃ mandaraṃ kṛtvā netraṃ kṛtvā tu vāsukim /",
    "GP12vipce_pu:1055": " mathyatām amṛtaṃ devāḥ sahāye mayy avasthite // ViP_1,9.76 //",
    "GP12vipce_pu:1056": " sāmapūrvaṃ ca daiteyās tatra sāhāyyakarmaṇi /",
    "GP12vipce_pu:1057": " sāmānyaphalabhoktāro yūyaṃ vācyā bhaviṣyatha // ViP_1,9.77 //",
    "GP12vipce_pu:1058": " mathyamāne ca tatrābdhau yat samutpadyate 'mṛtam /",
    "GP12vipce_pu:1059": " tatpānād balino yūyam amarāś ca bhaviṣyatha // ViP_1,9.78 //",
    "GP12vipce_pu:1060": " tathā cāhaṃ kariṣyāmi te yathā tridaśadviṣaḥ /",
    "GP12vipce_pu:1061": " na prāpsyanty amṛtaṃ devāḥ kevalaṃ kleśabhāginaḥ // ViP_1,9.79 //",
    "GP12vipce_pu:1062": " §parāśara uvāca:",
    "GP12vipce_pu:1063": " ity uktā devadevena sarva eva tataḥ surāḥ /",
    "GP12vipce_pu:1064": " saṃdhānam asuraiḥ kṛtvā yatnavanto 'mṛte 'bhavan // ViP_1,9.80 //",
    "GP12vipce_pu:1065": " nānauṣadhīḥ samānīya devadaiteyadānavāḥ /",
    "GP12vipce_pu:1066": " kṣiptvā kṣīrābdhipayasi śaradabhrāmalatviṣi // ViP_1,9.81 //",
    "GP12vipce_pu:1067": " manthānaṃ mandaraṃ kṛtvā netraṃ kṛtvā ca vāsukim /",
    "GP12vipce_pu:1068": " tato mathitum ārabdhā maitreya tarasāmṛtam // ViP_1,9.82 //",
    "GP12vipce_pu:1069": " vibudhāḥ sahitāḥ sarve yataḥ pucchaṃ tataḥ kṛtāḥ /",
    "GP12vipce_pu:1070": " kṛṣṇena vāsuker daityāḥ pūrvakāye niveśitāḥ // ViP_1,9.83 //",
    "GP12vipce_pu:1071": " te tasya phaṇaniḥśvāsavahnināpahatatviṣaḥ /",
    "GP12vipce_pu:1072": " nistejaso 'surāḥ sarve babhūvur amitadyute // ViP_1,9.84 //",
    "GP12vipce_pu:1073": " tenaiva mukhaniḥśvāsavāyunāstabalāhakaiḥ /",
    "GP12vipce_pu:1074": " pucchapradeśe varṣadbhis tadā cāpyāyitāḥ surāḥ // ViP_1,9.85 //",
    "GP12vipce_pu:1075": " kṣīrodamadhye bhagavān kūrmarūpī svayaṃ hariḥ /",
    "GP12vipce_pu:1076": " mandarādrer adhiṣṭhānaṃ bhramato 'bhūn mahāmune // ViP_1,9.86 //",
    "GP12vipce_pu:1077": " rūpeṇānyena devānāṃ madhye cakragadādharaḥ /",
    "GP12vipce_pu:1078": " cakarṣa nāgarājānaṃ daityamadhye 'pareṇa ca // ViP_1,9.87 //",
    "GP12vipce_pu:1079": " upary ākrāntavāñ chailaṃ bṛhadrūpeṇa keśavaḥ /",
    "GP12vipce_pu:1080": " tathāpareṇa maitreya yan na dṛṣṭaṃ surāsuraiḥ // ViP_1,9.88 //",
    "GP12vipce_pu:1081": " tejasā nāgarājānaṃ tathāpyāyitavān hariḥ /",
    "GP12vipce_pu:1082": " anyena tejasā devān upabṛṃhitavān vibhuḥ // ViP_1,9.89 //",
    "GP12vipce_pu:1083": " mathyamāne tatas tasmin kṣīrābdhau devadānavaiḥ /",
    "GP12vipce_pu:1084": " havirdhāmābhavat pūrvaṃ surabhiḥ surapūjitā // ViP_1,9.90 //",
    "GP12vipce_pu:1085": " jagmur mudaṃ tato devā dānavāś ca mahāmune /",
    "GP12vipce_pu:1086": " vyākṣiptacetasaś caiva babhūvuḥ stimitekṣaṇāḥ // ViP_1,9.91 //",
    "GP12vipce_pu:1087": " kim etad iti siddhānāṃ divi cintayatāṃ tataḥ /",
    "GP12vipce_pu:1088": " babhūva vāruṇī devī madāghūrṇitalocanā // ViP_1,9.92 //",
    "GP12vipce_pu:1089": " kṛtāvartāt tatas tasmāt kṣīrodād vāsayañ jagat /",
    "GP12vipce_pu:1090": " gandhena pārijāto 'bhūd devastrīnandanas taruḥ // ViP_1,9.93 //",
    "GP12vipce_pu:1091": " rūpaudāryaguṇopetas tataś cāpsarasāṃ gaṇaḥ /",
    "GP12vipce_pu:1092": " kṣīrodadheḥ samutpanno maitreya paramādbhutaḥ // ViP_1,9.94 //",
    "GP12vipce_pu:1093": " tataḥ śītāṃśur abhavaj jagṛhe taṃ maheśvaraḥ /",
    "GP12vipce_pu:1094": " jagṛhuś ca viṣaṃ nāgāḥ kṣīrodābdhisamutthitam // ViP_1,9.95 //",
    "GP12vipce_pu:1095": " tato dhanvantarir devaḥ śvetāmbaradharaḥ svayam /",
    "GP12vipce_pu:1096": " bibhratkamaṇḍaluṃ pūrṇam amṛtasya samutthitaḥ // ViP_1,9.96 //",
    "GP12vipce_pu:1097": " tataḥ svasthamanaskās te sarve daiteyadānavāḥ /",
    "GP12vipce_pu:1098": " babhūvur muditāḥ sadyo maitreya munibhiḥ saha // ViP_1,9.97 //",
    "GP12vipce_pu:1099": " tataḥ sphuratkāntimatī vikāsikamale sthitā /",
    "GP12vipce_pu:1100": " śrīr devī payasas tasmād utthitā dhṛtapaṅkajā // ViP_1,9.98 //",
    "GP12vipce_pu:1101": " tāṃ tuṣṭuvur mudā yuktāḥ śrīsūktena maharṣayaḥ // ViP_1,9.99 //",
    "GP12vipce_pu:1102": " viśvāvasumukhās tasyā gandharvāḥ purato jaguḥ /",
    "GP12vipce_pu:1103": " ghṛtācīpramukhā brahman nanṛtuś cāpsarogaṇāḥ // ViP_1,9.100 //",
    "GP12vipce_pu:1104": " gaṅgādyāḥ saritas toyaiḥ snānārtham upatasthire /",
    "GP12vipce_pu:1105": " diggajā hemapātrastham ādāya vimalaṃ jalam /",
    "GP12vipce_pu:1106": " snāpayāṃ cakrire devīṃ sarvalokamaheśvarīm // ViP_1,9.101 //",
    "GP12vipce_pu:1107": " kṣīrodo rūpadhṛk tasyai mālām amlānapaṅkajām /",
    "GP12vipce_pu:1108": " dadau vibhūṣaṇāny aṅge viśvakarmā cakāra ha // ViP_1,9.102 //",
    "GP12vipce_pu:1109": " divyamālyāmbaradharā snātā bhūṣaṇabhūṣitā /",
    "GP12vipce_pu:1110": " paśyatāṃ sarvadevānāṃ yayau vakṣaḥsthalaṃ hareḥ // ViP_1,9.103 //",
    "GP12vipce_pu:1111": " tato 'valokitā devā harivakṣaḥsthalasthayā /",
    "GP12vipce_pu:1112": " lakṣmyā maitreya sahasā parāṃ nirvṛtim āgatāḥ // ViP_1,9.104 //",
    "GP12vipce_pu:1113": " udvegaṃ paramaṃ jagmur daityā viṣṇuparāṅmukhāḥ /",
    "GP12vipce_pu:1114": " tyaktā lakṣmyā mahābhāga vipracittipurogamāḥ // ViP_1,9.105 //",
    "GP12vipce_pu:1115": " tatas te jagṛhur daityā dhanvantarikare sthitam /",
    "GP12vipce_pu:1116": " kamaṇḍaluṃ mahāvīryā yatrāste tad dvijāmṛtam // ViP_1,9.106 //",
    "GP12vipce_pu:1117": " māyayā mohayitvā tān viṣṇuḥ strīrūpam āsthitaḥ /",
    "GP12vipce_pu:1118": " dānavebhyas tad ādāya devebhyaḥ pradadau vibhuḥ // ViP_1,9.107 //",
    "GP12vipce_pu:1119": " tataḥ papuḥ suragaṇāḥ śakrādyās tat tadāmṛtam /",
    "GP12vipce_pu:1120": " udyatāyudhanistriṃśā daityās tāṃś ca samabhyayuḥ // ViP_1,9.108 //",
    "GP12vipce_pu:1121": " pīte 'mṛte ca balibhir devair daityacamūs tadā /",
    "GP12vipce_pu:1122": " vadhyamānā diśo bheje pātālaṃ ca viveśa vai // ViP_1,9.109 //",
    "GP12vipce_pu:1123": " tato devā mudā yuktāḥ śaṅkhacakragadādharam /",
    "GP12vipce_pu:1124": " praṇipatya yathāpūrvam aśāsaṃs tat triviṣṭapam // ViP_1,9.110 //",
    "GP12vipce_pu:1125": " D6 ins:",
    "GP12vipce_pu:1126": " devadeve gate tasmin vāsudeveśvaraṃ harim // ViP_1,9.110*28:1 //",
    "GP12vipce_pu:1127": " tuṣṭuvuḥ puṇḍarīkākṣam antardhānagataṃ harim // ViP_1,9.110*28:2 //",
    "GP12vipce_pu:1128": " tataḥ prasannabhāḥ sūryaḥ prayayau svena vartmanā /",
    "GP12vipce_pu:1129": " jyotīṃṣi ca yathāmārgaṃ prayayur munisattama // ViP_1,9.111 //",
    "GP12vipce_pu:1130": " jajvāla bhagavāṃś coccaiś cārudīptir vibhāvasuḥ /",
    "GP12vipce_pu:1131": " dharme ca sarvabhūtānāṃ tadā matir ajāyata // ViP_1,9.112 //",
    "GP12vipce_pu:1132": " śriyā juṣṭaṃ ca trailokyaṃ babhūva dvijasattama /",
    "GP12vipce_pu:1133": " śakraś ca tridaśaśreṣṭhaḥ punaḥ śrīmān ajāyata // ViP_1,9.113 //",
    "GP12vipce_pu:1134": " siṃhāsanagataḥ śakraḥ saṃprāpya tridivaṃ punaḥ /",
    "GP12vipce_pu:1135": " devarājye sthito devīṃ tuṣṭāvābjakarāṃ tataḥ // ViP_1,9.114 //",
    "GP12vipce_pu:1136": " D7 ins:",
    "GP12vipce_pu:1137": " durvāsaśāpapātena punar mā bhūd iyaṃ hare // ViP_1,9.114*29:1 //",
    "GP12vipce_pu:1138": " tathyeti cābhiprāyeṇas tuṣṭāva śriyamānataḥ // ViP_1,9.114*29:2 //",
    "GP12vipce_pu:1139": " §indra uvāca:",
    "GP12vipce_pu:1140": " namasye sarvalokānāṃ jananīm abjasaṃbhavām /",
    "GP12vipce_pu:1141": " śriyam unnidrapadmākṣīṃ viṣṇuvakṣaḥsthalasthitām // ViP_1,9.115 //",
    "GP12vipce_pu:1142": " B2,D3,5,T1,2,G3,M0,ed. Veṅk. ins:",
    "GP12vipce_pu:1143": " padmālayāṃ padmakarāṃ padmapatranibhekṣaṇām // ViP_1,9.115*30:1 //",
    "GP12vipce_pu:1144": " vande padmamukhāṃ devīṃ padmanābhapriyām aham // ViP_1,9.115*30:2 //",
    "GP12vipce_pu:1145": " tvaṃ siddhis tvaṃ svadhā svāhā sudhā tvaṃ lokapāvanī /",
    "GP12vipce_pu:1146": " saṃdhyā rātriḥ prabhā bhūtir medhā śraddhā sarasvatī // ViP_1,9.116 //",
    "GP12vipce_pu:1147": " yajñavidyā mahāvidyā guhyavidyā ca śobhane /",
    "GP12vipce_pu:1148": " ātmavidyā ca devi tvaṃ vimuktiphaladāyinī // ViP_1,9.117 //",
    "GP12vipce_pu:1149": " ānvīkṣikī trayī vārtā daṇḍanītis tvam eva ca /",
    "GP12vipce_pu:1150": " saumyāsaumyair jagad rūpais tvayaitad devi pūritam // ViP_1,9.118 //",
    "GP12vipce_pu:1151": " kā tv anyā tvām ṛte devi sarvayajñamayaṃ vapuḥ /",
    "GP12vipce_pu:1152": " adhyāste devadevasya yogicintyaṃ gadābhṛtaḥ // ViP_1,9.119 //",
    "GP12vipce_pu:1153": " tvayā devi parityaktaṃ sakalaṃ bhuvanatrayam /",
    "GP12vipce_pu:1154": " vinaṣṭaprāyam abhavat tvayedānīṃ samedhitam // ViP_1,9.120 //",
    "GP12vipce_pu:1155": " dārāḥ putrās tathāgāraṃ suhṛddhānyadhanādikam /",
    "GP12vipce_pu:1156": " bhavaty etan mahābhāge nityaṃ tvadvīkṣaṇān nṛṇām // ViP_1,9.121 //",
    "GP12vipce_pu:1157": " śarīrārogyam aiśvaryam aripakṣakṣayaḥ sukham /",
    "GP12vipce_pu:1158": " devi tvaddṛṣṭidṛṣṭānāṃ puruṣāṇāṃ na durlabham // ViP_1,9.122 //",
    "GP12vipce_pu:1159": " tvaṃ mātā sarvabhūtānāṃ devadevo hariḥ pitā /",
    "GP12vipce_pu:1160": " tvayaitad viṣṇunā cāmba jagad vyāptaṃ carācaram // ViP_1,9.123 //",
    "GP12vipce_pu:1161": " mā naḥ kośaṃ tathā goṣṭhaṃ mā gṛhaṃ mā paricchadam /",
    "GP12vipce_pu:1162": " mā śarīraṃ kalatraṃ ca tyajethāḥ sarvapāvani // ViP_1,9.124 //",
    "GP12vipce_pu:1163": " mā putrān mā suhṛdvargān mā paśūn mā vibhūṣaṇam /",
    "GP12vipce_pu:1164": " tyajethā mama devasya viṣṇor vakṣaḥsthalālaye // ViP_1,9.125 //",
    "GP12vipce_pu:1165": " sattvena satyaśaucābhyāṃ tathā śīlādibhir guṇaiḥ /",
    "GP12vipce_pu:1166": " tyajyante te narāḥ sadyaḥ saṃtyaktā ye tvayāmale // ViP_1,9.126 //",
    "GP12vipce_pu:1167": " tvayāvalokitāḥ sadyaḥ śīlādyair akhilair guṇaiḥ /",
    "GP12vipce_pu:1168": " kulaiśvaryaiś ca yujyante puruṣā nirguṇā api // ViP_1,9.127 //",
    "GP12vipce_pu:1169": " sa ślāghyaḥ sa guṇī dhanyaḥ sa kulīnaḥ sa buddhimān /",
    "GP12vipce_pu:1170": " sa śūraḥ sa ca vikrānto yas tvayā devi vīkṣitaḥ // ViP_1,9.128 //",
    "GP12vipce_pu:1171": " sadyo vaiguṇyam āyānti śīlādyāḥ sakalā guṇāḥ /",
    "GP12vipce_pu:1172": " parāṅmukhī jagaddhātrī yasya tvaṃ viṣṇuvallabhe // ViP_1,9.129 //",
    "GP12vipce_pu:1173": " na te varṇayituṃ śaktā guṇāñ jihvāpi vedhasaḥ /",
    "GP12vipce_pu:1174": " prasīda devi padmākṣi māsmāṃs tyākṣīḥ kadācana // ViP_1,9.130 //",
    "GP12vipce_pu:1175": " §parāśara uvāca:",
    "GP12vipce_pu:1176": " evaṃ śrīḥ saṃstutā samyak prāha hṛṣṭā śatakratum /",
    "GP12vipce_pu:1177": " śṛṇvatāṃ sarvadevānāṃ sarvabhūtasthitā dvija // ViP_1,9.131 //",
    "GP12vipce_pu:1178": " §śrīr uvāca:",
    "GP12vipce_pu:1179": " parituṣṭāsmi deveśa stotreṇānena te hare /",
    "GP12vipce_pu:1180": " varaṃ vṛṇīṣva yas tv iṣṭo varadāhaṃ tavāgatā // ViP_1,9.132 //",
    "GP12vipce_pu:1181": " §indra uvāca:",
    "GP12vipce_pu:1182": " varadā yadi me devi varārho yadi cāpy aham /",
    "GP12vipce_pu:1183": " trailokyaṃ na tvayā tyājyam eṣa me 'stu varaḥ paraḥ // ViP_1,9.133 //",
    "GP12vipce_pu:1184": " stotreṇa yas tathaitena tvāṃ stoṣyaty abdhisaṃbhave /",
    "GP12vipce_pu:1185": " sa tvayā na parityājyo dvitīyo 'stu varo mama // ViP_1,9.134 //",
    "GP12vipce_pu:1186": " §śrīr uvāca:",
    "GP12vipce_pu:1187": " trailokyaṃ tridaśaśreṣṭha na saṃtyakṣyāmi vāsava /",
    "GP12vipce_pu:1188": " datto varo mayāyaṃ te stotrārādhanatuṣṭayā // ViP_1,9.135 //",
    "GP12vipce_pu:1189": " yaś ca sāyaṃ tathā prātaḥ stotreṇānena mānavaḥ /",
    "GP12vipce_pu:1190": " māṃ stoṣyati na tasyāhaṃ bhaviṣyāmi parāṅmukhī // ViP_1,9.136 //",
    "GP12vipce_pu:1191": " §parāśara uvāca:",
    "GP12vipce_pu:1192": " evaṃ dadau varau devī devarājāya vai purā /",
    "GP12vipce_pu:1193": " maitreya śrīr mahābhāgā stotrārādhanatoṣitā // ViP_1,9.137 //",
    "GP12vipce_pu:1194": " bhṛgoḥ khyātyāṃ samutpannā śrīḥ pūrvam udadheḥ punaḥ /",
    "GP12vipce_pu:1195": " devadānavayatnena prasūtāmṛtamanthane // ViP_1,9.138 //",
    "GP12vipce_pu:1196": " evaṃ yadā jagatsvāmī devadevo janārdanaḥ /",
    "GP12vipce_pu:1197": " avatāraṃ karoty eṣā tadā śrīs tatsahāyinī // ViP_1,9.139 //",
    "GP12vipce_pu:1198": " punaś ca padmā saṃbhūtā ādityo 'bhūd yadā hariḥ /",
    "GP12vipce_pu:1199": " yadā tu bhārgavo rāmas tadābhūd dharaṇī tv iyam // ViP_1,9.140 //",
    "GP12vipce_pu:1200": " rāghavatve 'bhavat sītā rukmiṇī kṛṣṇajanmani /",
    "GP12vipce_pu:1201": " anyeṣu cāvatāreṣu viṣṇor eṣā sahāyinī // ViP_1,9.141 //",
    "GP12vipce_pu:1202": " devatve devadeheyaṃ manuṣyatve ca mānuṣī /",
    "GP12vipce_pu:1203": " viṣṇor dehānurūpāṃ vai karoty eṣātmanas tanum // ViP_1,9.142 //",
    "GP12vipce_pu:1204": " yaś caitac chṛṇuyāj janma lakṣmyā yaś ca paṭhen naraḥ /",
    "GP12vipce_pu:1205": " śriyo na vicyutis tasya gṛhe yāvat kulatrayam // ViP_1,9.143 //",
    "GP12vipce_pu:1206": " paṭhyate yeṣu caiveyaṃ gṛheṣu śrīstutir mune /",
    "GP12vipce_pu:1207": " alakṣmīḥ kalahādhārā na teṣv āste kadācana // ViP_1,9.144 //",
    "GP12vipce_pu:1208": " etat te kathitaṃ brahman yan māṃ tvaṃ paripṛcchasi /",
    "GP12vipce_pu:1209": " kṣīrābdhau śrīr yathā jātā pūrvaṃ bhṛgusutā satī // ViP_1,9.145 //",
    "GP12vipce_pu:1210": " iti sakalavibhūtyavāptihetuḥ stutir iyam indramukhodgatā hi lakṣmyāḥ /",
    "GP12vipce_pu:1211": " anudinam iha paṭhyate nṛbhir yair vasati na teṣu kadācid apy alakṣmīḥ // ViP_1,9.146 //",
    "GP12vipce_pu:1212": " [[iti śrīviṣṇupurāṇe prathame 'ṃśe navamo 'dhyāyaḥ ]]",
    "GP12vipce_pu:1213": " §maitreya uvāca:",
    "GP12vipce_pu:1214": " kathitaṃ me tvayā sarvaṃ yat pṛṣṭo 'si mahāmune /",
    "GP12vipce_pu:1215": " bhṛgusargāt prabhṛty eṣa sargo me kathyatāṃ punaḥ // ViP_1,10.1 //",
    "GP12vipce_pu:1216": " §parāśara uvāca:",
    "GP12vipce_pu:1217": " bhṛgoḥ khyātyāṃ samutpannā lakṣmīr viṣṇuparigrahaḥ /",
    "GP12vipce_pu:1218": " tathā dhātṛvidhātārau khyātyāṃ jātau sutau bhṛgoḥ // ViP_1,10.2 //",
    "GP12vipce_pu:1219": " āyatir niyatiś caiva meroḥ kanye mahātmanaḥ /",
    "GP12vipce_pu:1220": " dhātṛvidhātros te bhārye tayor jātau sutāv ubhau // ViP_1,10.3 //",
    "GP12vipce_pu:1221": " prāṇaś caiva mṛkaṇḍuś ca mārkaṇḍeyo mṛkaṇḍutaḥ /",
    "GP12vipce_pu:1222": " tato vedaśirā jajñe prāṇasyāpi sutaṃ śṛṇu // ViP_1,10.4 //",
    "GP12vipce_pu:1223": " prāṇasya dyutimān putro rājavāṃś ca tato 'bhavat /",
    "GP12vipce_pu:1224": " tato vaṃśo mahābhāga vistāraṃ bhārgavo gataḥ // ViP_1,10.5 //",
    "GP12vipce_pu:1225": " patnī marīceḥ saṃbhūtiḥ paurṇamāsam asūyata /",
    "GP12vipce_pu:1226": " virajāḥ parvataś caiva tasya putrau mahātmanaḥ // ViP_1,10.6 //",
    "GP12vipce_pu:1227": " vaṃśasaṃkīrtane putrān vadiṣye 'haṃ tato dvija /",
    "GP12vipce_pu:1228": " smṛtiś cāṅgirasaḥ patnī prasūtā kanyakās tathā /",
    "GP12vipce_pu:1229": " sinīvālī kuhūś caiva rākā cānumatī tathā // ViP_1,10.7 //",
    "GP12vipce_pu:1230": " anasūyā tathaivātrer jajñe putrān akalmaṣān /",
    "GP12vipce_pu:1231": " somaṃ durvāsasaṃ caiva dattātreyaṃ ca yoginam // ViP_1,10.8 //",
    "GP12vipce_pu:1232": " prītyāṃ pulastyabhāryāyāṃ dattolis tatsuto 'bhavat /",
    "GP12vipce_pu:1233": " pūrvajanmani so 'gastyaḥ smṛtaḥ svāyaṃbhuve 'ntare // ViP_1,10.9 //",
    "GP12vipce_pu:1234": " kardamaś cārvarīvāṃś ca sahiṣṇuś ca sutatrayam /",
    "GP12vipce_pu:1235": " kṣamā tu suṣuve bhāryā pulahasya prajāpateḥ // ViP_1,10.10 //",
    "GP12vipce_pu:1236": " kratoś ca sannatir bhāryā vālakhilyān asūyata /",
    "GP12vipce_pu:1237": " ṣaṣṭis tāni sahasrāṇi ṛṣīṇām ūrdhvaretasām /",
    "GP12vipce_pu:1238": " aṅguṣṭhaparvamātrāṇāṃ jvaladbhāskaratejasām // ViP_1,10.11 //",
    "GP12vipce_pu:1239": " ūrjāyāṃ ca vasiṣṭhasya saptājāyanta vai sutāḥ // ViP_1,10.12 //",
    "GP12vipce_pu:1240": " rajo gotrordhvabāhuś ca savanaś cānaghas tathā /",
    "GP12vipce_pu:1241": " sutapāḥ śukra ity ete sarve saptarṣayo 'malāḥ // ViP_1,10.13 //",
    "GP12vipce_pu:1242": " yo 'sāv agnir abhimānī brahmaṇas tanayo 'grajaḥ /",
    "GP12vipce_pu:1243": " tasmāt svāhā sutāṃl lebhe trīn udāraujaso dvija // ViP_1,10.14 //",
    "GP12vipce_pu:1244": " pāvakaṃ pavamānaṃ ca śuciṃ cāpi jalāśinam // ViP_1,10.15 //",
    "GP12vipce_pu:1245": " teṣāṃ tu saṃtatāv anye catvāriṃśac ca pañca ca /",
    "GP12vipce_pu:1246": " kathyante vahnayaś caite pitā putratrayaṃ ca yat // ViP_1,10.16 //",
    "GP12vipce_pu:1247": " evam ekonapañcāśad vahnayaḥ parikīrtitāḥ // ViP_1,10.17 //",
    "GP12vipce_pu:1248": " pitaro brahmaṇā sṛṣṭā vyākhyātā ye mayā tava /",
    "GP12vipce_pu:1249": " agniṣvāttā barhiṣado 'nagnayaḥ sāgnayaś ca ye // ViP_1,10.18 //",
    "GP12vipce_pu:1250": " tebhyaḥ svadhā sute jajñe menāṃ vai dhāriṇīṃ tathā /",
    "GP12vipce_pu:1251": " te ubhe brahmavādinyau yoginyau cāpy ubhe dvija // ViP_1,10.19 //",
    "GP12vipce_pu:1252": " uttamajñānasaṃpanne sarvaiḥ samuditair guṇaiḥ // ViP_1,10.20 //",
    "GP12vipce_pu:1253": " ity eṣā dakṣakanyānāṃ kathitāpatyasaṃtatiḥ /",
    "GP12vipce_pu:1254": " śraddhāvān saṃsmarann etām anapatyo na jāyate // ViP_1,10.21 //",
    "GP12vipce_pu:1255": " [[iti śrīviṣṇupurāṇe prathame 'ṃśe daśamo 'dhyāyaḥ ]]",
    "GP12vipce_pu:1256": " §parāśara uvāca:",
    "GP12vipce_pu:1257": " priyavratottānapādau manoḥ svāyambhuvasya tu /",
    "GP12vipce_pu:1258": " dvau putrau sumahāvīryau dharmajñau kathitau tava // ViP_1,11.1 //",
    "GP12vipce_pu:1259": " tayor uttānapādasya surucyām uttamaḥ sutaḥ /",
    "GP12vipce_pu:1260": " abhīṣṭāyām abhūd brahman pitur atyantavallabhaḥ // ViP_1,11.2 //",
    "GP12vipce_pu:1261": " sunītir nāma yā rājñas tasyābhūn mahiṣī dvija /",
    "GP12vipce_pu:1262": " sa nātiprītimāṃs tasyāṃ tasyāś cābhūd dhruvaḥ sutaḥ // ViP_1,11.3 //",
    "GP12vipce_pu:1263": " rājāsanasthitasyāṅkaṃ pitur bhrātaram āśritam /",
    "GP12vipce_pu:1264": " dṛṣṭvottamaṃ dhruvaś cakre tam āroḍhuṃ manoratham // ViP_1,11.4 //",
    "GP12vipce_pu:1265": " pratyakṣaṃ bhūpatis tasyāḥ surucyā nābhyanandata /",
    "GP12vipce_pu:1266": " praṇayenāgataṃ putram utsaṅgārohaṇotsukam // ViP_1,11.5 //",
    "GP12vipce_pu:1267": " sapatnī tanayaṃ dṛṣṭvā tam aṅkārohaṇotsukam /",
    "GP12vipce_pu:1268": " svaputraṃ ca tathārūḍhaṃ surucir vākyam abravīt // ViP_1,11.6 //",
    "GP12vipce_pu:1269": " kriyate kiṃ vṛthā vatsa mahān eṣa manorathaḥ /",
    "GP12vipce_pu:1270": " anyastrīgarbhajātena asaṃbhūya mamodare /",
    "GP12vipce_pu:1271": " uttamottamam aprāpyam aviveko 'bhivāñchasi // ViP_1,11.7 //",
    "GP12vipce_pu:1272": " satyaṃ sutas tvam apy asya kintu na tvaṃ mayā dhṛtaḥ // ViP_1,11.8 //",
    "GP12vipce_pu:1273": " etad rājāsanaṃ sarvabhūbhṛtsaṃśrayaketanam /",
    "GP12vipce_pu:1274": " yogyaṃ mamaiva putrasya kim ātmā kliśyate tvayā // ViP_1,11.9 //",
    "GP12vipce_pu:1275": " uccair manorathas te 'yaṃ matputrasyeva kiṃ vṛthā /",
    "GP12vipce_pu:1276": " sunītyām ātmano janma kiṃ tvayā nāvagamyate // ViP_1,11.10 //",
    "GP12vipce_pu:1277": " §parāśara uvāca:",
    "GP12vipce_pu:1278": " utsṛjya pitaraṃ bālas tac chrutvā mātṛbhāṣitam /",
    "GP12vipce_pu:1279": " jagāma kupito mātur nijāyā dvija mandiram // ViP_1,11.11 //",
    "GP12vipce_pu:1280": " taṃ dṛṣṭvā kupitaṃ putram īṣatprasphuritādharam /",
    "GP12vipce_pu:1281": " sunītir aṅkam āropya maitreyaitad abhāṣata // ViP_1,11.12 //",
    "GP12vipce_pu:1282": " §sunītir uvāca:",
    "GP12vipce_pu:1283": " vatsa kaḥ kopahetus te kaś ca tvāṃ nābhinandati /",
    "GP12vipce_pu:1284": " ko 'vajānāti pitaraṃ tava yas te 'parādhyati // ViP_1,11.13 //",
    "GP12vipce_pu:1285": " §parāśara uvāca:",
    "GP12vipce_pu:1286": " ity uktaḥ sakalaṃ mātre kathayām āsa tad yathā /",
    "GP12vipce_pu:1287": " suruciḥ prāha bhūpālapratyakṣam atigarvitā // ViP_1,11.14 //",
    "GP12vipce_pu:1288": " niḥśvasya seti kathite tasmin putreṇa durmanāḥ /",
    "GP12vipce_pu:1289": " śvāsakṣāmekṣaṇā dīnā sunītir vākyam abravīt // ViP_1,11.15 //",
    "GP12vipce_pu:1290": " §sunītir uvāca:",
    "GP12vipce_pu:1291": " suruciḥ satyam āhedaṃ svalpabhāgyo 'si putraka /",
    "GP12vipce_pu:1292": " na hi puṇyavatāṃ vatsa sapatnair evam ucyate // ViP_1,11.16 //",
    "GP12vipce_pu:1293": " nodvegas tāta kartavyaḥ kṛtaṃ yad bhavatā purā /",
    "GP12vipce_pu:1294": " tat ko 'pahartuṃ śaknoti dātuṃ kaś cākṛtaṃ tvayā // ViP_1,11.17 //",
    "GP12vipce_pu:1295": " M0,ed. Veṅk. ins:",
    "GP12vipce_pu:1296": " tat tvayā nātra kartavyaṃ duḥkhaṃ tadvākyasaṃbhavam // ViP_1,11.17*31 //",
    "GP12vipce_pu:1297": " rājāsanaṃ tathā chatraṃ varāśvā varavāraṇāḥ /",
    "GP12vipce_pu:1298": " yasya puṇyāni tasyaiva matvaitac chāmya putraka // ViP_1,11.18 //",
    "GP12vipce_pu:1299": " anyajanmakṛtaiḥ puṇyaiḥ surucyāṃ surucir nṛpaḥ /",
    "GP12vipce_pu:1300": " bhāryeti procyate cānyā madvidhā puṇyavarjitā // ViP_1,11.19 //",
    "GP12vipce_pu:1301": " puṇyopacayasaṃpannas tasyāḥ putras tathottamaḥ /",
    "GP12vipce_pu:1302": " mama putras tathā jātaḥ svalpapuṇyo dhruvo bhavān // ViP_1,11.20 //",
    "GP12vipce_pu:1303": " tathāpi duḥkhaṃ na bhavān kartum arhati putraka /",
    "GP12vipce_pu:1304": " yasya yāvat sa tenaiva svena tuṣyati buddhimān // ViP_1,11.21 //",
    "GP12vipce_pu:1305": " yadi ced duḥkham atyarthaṃ surucyā vacanāt tava /",
    "GP12vipce_pu:1306": " tat puṇyopacaye yatnaṃ kuru sarvaphalaprade // ViP_1,11.22 //",
    "GP12vipce_pu:1307": " suśīlo bhava dharmātmā maitraḥ prāṇihite rataḥ /",
    "GP12vipce_pu:1308": " nimnaṃ yathāpaḥ pravaṇāḥ pātram āyānti saṃpadaḥ // ViP_1,11.23 //",
    "GP12vipce_pu:1309": " §dhruva uvāca:",
    "GP12vipce_pu:1310": " amba yat tvam idaṃ prāha praśamāya vaco mama /",
    "GP12vipce_pu:1311": " naitad durvacasā bhinne hṛdaye mama tiṣṭhati // ViP_1,11.24 //",
    "GP12vipce_pu:1312": " so 'haṃ tathā yatiṣyāmi yathā sarvottamottamam /",
    "GP12vipce_pu:1313": " sthānaṃ prāpsyāmy aśeṣāṇāṃ jagatām abhipūjitam // ViP_1,11.25 //",
    "GP12vipce_pu:1314": " surucir dayitā rājñas tasyā jāto 'smi nodarāt /",
    "GP12vipce_pu:1315": " prabhāvaṃ paśya me 'mba tvaṃ dhṛtasyāpi tavodare // ViP_1,11.26 //",
    "GP12vipce_pu:1316": " uttamaḥ sa mama bhrātā yo garbheṇa dhṛtas tayā /",
    "GP12vipce_pu:1317": " sa rājāsanam āpnotu pitrā dattaṃ tathāstu tat // ViP_1,11.27 //",
    "GP12vipce_pu:1318": " nānyadattam abhīpsyāmi sthānam amba svakarmaṇā /",
    "GP12vipce_pu:1319": " icchāmi tad ahaṃ sthānaṃ yan na prāpa pitā mama // ViP_1,11.28 //",
    "GP12vipce_pu:1320": " §parāśara uvāca:",
    "GP12vipce_pu:1321": " nirjagāma gṛhān mātur ity uktvā mātaraṃ dhruvaḥ /",
    "GP12vipce_pu:1322": " purāc ca nirgamya tatas tadbāhyopavanaṃ yayau // ViP_1,11.29 //",
    "GP12vipce_pu:1323": " sa dadarśa munīṃs tatra sapta pūrvāgatān dhruvaḥ /",
    "GP12vipce_pu:1324": " kṛṣṇājinottarīyeṣu viṣṭareṣu samāsthitān // ViP_1,11.30 //",
    "GP12vipce_pu:1325": " sa rājaputras tān sarvān praṇipatyābhyabhāṣata /",
    "GP12vipce_pu:1326": " praśrayāvanataḥ samyag abhivādanapūrvakam // ViP_1,11.31 //",
    "GP12vipce_pu:1327": " §dhruva uvāca:",
    "GP12vipce_pu:1328": " uttānapādatanayaṃ māṃ nibodhata sattamāḥ /",
    "GP12vipce_pu:1329": " jātaṃ sunītyāṃ nirvedād yuṣmākaṃ prāptam antikam // ViP_1,11.32 //",
    "GP12vipce_pu:1330": " §ṛṣaya ūcuḥ:",
    "GP12vipce_pu:1331": " catuḥpañcābdasaṃbhūto bālas tvaṃ nṛpanandana /",
    "GP12vipce_pu:1332": " nirvedakāraṇaṃ kiṃcit tava nādyāpi vidyate // ViP_1,11.33 //",
    "GP12vipce_pu:1333": " na cintyaṃ bhavataḥ kiṃcid dhriyate bhūpatiḥ pitā /",
    "GP12vipce_pu:1334": " na caiveṣṭaviyogādi tava paśyāma bālaka // ViP_1,11.34 //",
    "GP12vipce_pu:1335": " śarīre na ca te vyādhir asmābhir upalakṣyate /",
    "GP12vipce_pu:1336": " nirvedaḥ kiṃnimittas te kathyatāṃ yadi vidyate // ViP_1,11.35 //",
    "GP12vipce_pu:1337": " §parāśara uvāca:",
    "GP12vipce_pu:1338": " tataḥ sa kathayām āsa surucyā yad udāhṛtam /",
    "GP12vipce_pu:1339": " tan niśamya tataḥ procur munayas te parasparam // ViP_1,11.36 //",
    "GP12vipce_pu:1340": " aho kṣātraṃ paraṃ tejo bālasyāpi yad akṣamā /",
    "GP12vipce_pu:1341": " sapatnyā mātur uktasya hṛdayān nāpasarpati // ViP_1,11.37 //",
    "GP12vipce_pu:1342": " bho bhoḥ kṣatriyadāyāda nirvedād yat tvayādhunā /",
    "GP12vipce_pu:1343": " kartuṃ vyavasitaṃ tan naḥ kathyatāṃ yadi rocate // ViP_1,11.38 //",
    "GP12vipce_pu:1344": " yac ca kāryaṃ tavāsmābhiḥ sāhāyyam amitadyute /",
    "GP12vipce_pu:1345": " tad ucyatāṃ vivakṣus tvam asmābhir upalakṣyase // ViP_1,11.39 //",
    "GP12vipce_pu:1346": " §dhruva uvāca:",
    "GP12vipce_pu:1347": " nāham artham abhīpsāmi na rājyaṃ dvijasattamāḥ /",
    "GP12vipce_pu:1348": " tat sthānam ekam icchāmi bhuktaṃ nānyena yat purā // ViP_1,11.40 //",
    "GP12vipce_pu:1349": " etan me kriyatāṃ samyak kathyatāṃ prāpyate yathā /",
    "GP12vipce_pu:1350": " sthānam agryaṃ samastebhyaḥ sthānebhyo munisattamāḥ // ViP_1,11.41 //",
    "GP12vipce_pu:1351": " §marīcir uvāca:",
    "GP12vipce_pu:1352": " anārādhitagovindair naraiḥ sthānaṃ nṛpātmaja /",
    "GP12vipce_pu:1353": " na hi saṃprāpyate śreṣṭhaṃ tasmād ārādhayācyutam // ViP_1,11.42 //",
    "GP12vipce_pu:1354": " §atrir uvāca:",
    "GP12vipce_pu:1355": " paraḥ parāṇāṃ puruṣo yasya tuṣṭo janārdanaḥ /",
    "GP12vipce_pu:1356": " sa prāpnoty akṣayaṃ sthānam etat satyaṃ mayoditam // ViP_1,11.43 //",
    "GP12vipce_pu:1357": " §aṅgirā uvāca:",
    "GP12vipce_pu:1358": " yasyāntaḥ sarvam evedam acyutasyāvyayātmanaḥ /",
    "GP12vipce_pu:1359": " tam ārādhaya govindaṃ sthānam agryaṃ yadīcchasi // ViP_1,11.44 //",
    "GP12vipce_pu:1360": " §pulastya uvāca:",
    "GP12vipce_pu:1361": " paraṃ brahma paraṃ dhāma yo 'sau brahma tathā param /",
    "GP12vipce_pu:1362": " tam ārādhya hariṃ yāti muktim apy atidurlabhām // ViP_1,11.45 //",
    "GP12vipce_pu:1363": " §kratur uvāca:",
    "GP12vipce_pu:1364": " yo yajñapuruṣo yajñe yoge yaḥ paramaḥ pumān /",
    "GP12vipce_pu:1365": " tasmiṃs tuṣṭe yad aprāpyaṃ kiṃ tad asti janārdane // ViP_1,11.46 //",
    "GP12vipce_pu:1366": " §pulaha uvāca:",
    "GP12vipce_pu:1367": " aindram indraḥ paraṃ sthānaṃ yam ārādhya jagatpatim /",
    "GP12vipce_pu:1368": " prāpa yajñapatiṃ viṣṇuṃ tam ārādhaya suvrata // ViP_1,11.47 //",
    "GP12vipce_pu:1369": " §vasiṣṭha uvāca:",
    "GP12vipce_pu:1370": " prāpnoṣy ārādhite viṣṇau manasā yad yad icchasi /",
    "GP12vipce_pu:1371": " trailokyāntargataṃ sthānaṃ kim u vatsottamottamam // ViP_1,11.48 //",
    "GP12vipce_pu:1372": " G2,3 ins:",
    "GP12vipce_pu:1373": " kṛṣṇārādhanam evaikaṃ puṃsaḥ sarvaphalapradam // ViP_1,11.48*32:1 //",
    "GP12vipce_pu:1374": " sarvair apy evam evoktaṃ tad upāyam abṛhat sate // ViP_1,11.48*32:2 //",
    "GP12vipce_pu:1375": " §dhruva uvāca:",
    "GP12vipce_pu:1376": " ārādhyaḥ kathito devo bhavadbhiḥ praṇatasya me /",
    "GP12vipce_pu:1377": " mayā tatparitoṣāya yaj japtavyaṃ tad ucyatām // ViP_1,11.49 //",
    "GP12vipce_pu:1378": " yathā cārādhanaṃ tasya mayā kāryaṃ mahātmanaḥ /",
    "GP12vipce_pu:1379": " prasādasumukhās tan me kathayantu maharṣayaḥ // ViP_1,11.50 //",
    "GP12vipce_pu:1380": " §ṛṣaya ūcuḥ:",
    "GP12vipce_pu:1381": " rājaputra yathā viṣṇor ārādhanaparair naraiḥ /",
    "GP12vipce_pu:1382": " kāryam ārādhanaṃ tan no yathāvac chrotum arhasi // ViP_1,11.51 //",
    "GP12vipce_pu:1383": " bāhyārthād akhilāc cittaṃ tyājayet prathamaṃ naraḥ /",
    "GP12vipce_pu:1384": " tasminn eva jagaddhāmni tataḥ kurvīta niścalam // ViP_1,11.52 //",
    "GP12vipce_pu:1385": " evam ekāgracittena tanmayena dhṛtātmanā /",
    "GP12vipce_pu:1386": " japtavyaṃ yan nibodhaitat tan naḥ pārthivanandana // ViP_1,11.53 //",
    "GP12vipce_pu:1387": " hiraṇyagarbhapuruṣapradhānavyaktarūpiṇe /",
    "GP12vipce_pu:1388": " oṃ namo vāsudevāya śuddhajñānasvabhāvine // ViP_1,11.54 //",
    "GP12vipce_pu:1389": " etaj jajāpa bhagavān japyaṃ svāyambhuvo manuḥ /",
    "GP12vipce_pu:1390": " pitāmahas tava purā tasya tuṣṭo janārdanaḥ // ViP_1,11.55 //",
    "GP12vipce_pu:1391": " dadau yathābhilaṣitām ṛddhiṃ trailokyadurlabhām /",
    "GP12vipce_pu:1392": " tathā tvam api govindaṃ toṣayaitat sadā japan // ViP_1,11.56 //",
    "GP12vipce_pu:1393": " [[iti śrīviṣṇupurāṇe prathame 'ṃśe ekādaśo 'dhyāyaḥ ]]",
    "GP12vipce_pu:1394": " §parāśara uvāca:",
    "GP12vipce_pu:1395": " niśamyaitad aśeṣeṇa maitreya nṛpateḥ sutaḥ /",
    "GP12vipce_pu:1396": " nirjagāma vanāt tasmāt praṇipatya sa tān ṛṣīn // ViP_1,12.1 //",
    "GP12vipce_pu:1397": " kṛtakṛtyam ivātmānaṃ manyamānas tato dvija /",
    "GP12vipce_pu:1398": " madhusaṃjñaṃ mahāpuṇyaṃ jagāma yamunātaṭam // ViP_1,12.2 //",
    "GP12vipce_pu:1399": " punaś ca madhusaṃjñena daityenādhiṣṭhitaṃ yataḥ /",
    "GP12vipce_pu:1400": " tato madhuvanaṃ nāmnā khyātam atra mahītale // ViP_1,12.3 //",
    "GP12vipce_pu:1401": " hatvā ca lavaṇaṃ rakṣo madhuputraṃ mahābalam /",
    "GP12vipce_pu:1402": " śatrughno madhurāṃ nāma purīṃ yatra cakāra vai // ViP_1,12.4 //",
    "GP12vipce_pu:1403": " yatra vai devadevasya sāṃnidhyaṃ harimedhasaḥ /",
    "GP12vipce_pu:1404": " sarvapāpahare tasmiṃs tapas tīrthe cakāra saḥ // ViP_1,12.5 //",
    "GP12vipce_pu:1405": " marīcimiśrair munibhir yathoddiṣṭam abhūt tathā /",
    "GP12vipce_pu:1406": " ātmany aśeṣadeveśaṃ sthitaṃ viṣṇum amanyata // ViP_1,12.6 //",
    "GP12vipce_pu:1407": " ananyacetasas tasya dhyāyato bhagavān hariḥ /",
    "GP12vipce_pu:1408": " sarvabhūtagato vipra sarvabhāvagato 'bhavat // ViP_1,12.7 //",
    "GP12vipce_pu:1409": " manasy avasthite tasya viṣṇau maitreya yoginaḥ /",
    "GP12vipce_pu:1410": " na śaśāka dharā bhāram udvoḍhuṃ bhūtadhāriṇī // ViP_1,12.8 //",
    "GP12vipce_pu:1411": " vāmapādasthite tasmin nanāmārdhena medinī /",
    "GP12vipce_pu:1412": " dvitīyaṃ ca nanāmārdhaṃ kṣiter dakṣiṇataḥ sthite // ViP_1,12.9 //",
    "GP12vipce_pu:1413": " pādāṅguṣṭhena saṃpīḍya yadā sa vasudhāṃ sthitaḥ /",
    "GP12vipce_pu:1414": " tadā sā vasudhā vipra cacāla saha parvataiḥ // ViP_1,12.10 //",
    "GP12vipce_pu:1415": " nadyo nadāḥ samudrāś ca saṃkṣobhaṃ paramaṃ yayuḥ /",
    "GP12vipce_pu:1416": " tatkṣobhād amarāḥ kṣobhaṃ paraṃ jagmur mahāmune // ViP_1,12.11 //",
    "GP12vipce_pu:1417": " yāmā nāma tadā devā maitreya paramākulāḥ /",
    "GP12vipce_pu:1418": " indreṇa saha saṃmantrya dhyānabhaṅgaṃ pracakramuḥ // ViP_1,12.12 //",
    "GP12vipce_pu:1419": " kūṣmāṇḍā vividhai rūpair mahendreṇa mahāmune /",
    "GP12vipce_pu:1420": " samādhibhaṅgam atyantam ārabdhāḥ kartum āturāḥ // ViP_1,12.13 //",
    "GP12vipce_pu:1421": " sunītir nāma tanmātā sāsrā tatpurataḥ sthitā /",
    "GP12vipce_pu:1422": " putreti karuṇāṃ vācam āha māyāmayī tadā // ViP_1,12.14 //",
    "GP12vipce_pu:1423": " putrakāsmān nivartasva śarīravyayadāruṇāt /",
    "GP12vipce_pu:1424": " nirbandhato mayā labdho bahubhis tvaṃ manorathaiḥ // ViP_1,12.15 //",
    "GP12vipce_pu:1425": " dīnām ekāṃ parityaktum anāthāṃ na tvam arhasi /",
    "GP12vipce_pu:1426": " sapatnīvacanād vatsa agates tvaṃ gatir mama // ViP_1,12.16 //",
    "GP12vipce_pu:1427": " kva ca tvaṃ pañcavarṣīyaḥ kva caitad dāruṇaṃ tapaḥ /",
    "GP12vipce_pu:1428": " nivartyatāṃ manaḥ kaṣṭān nirbandhāt phalavarjitāt // ViP_1,12.17 //",
    "GP12vipce_pu:1429": " kālaḥ krīḍanakānāṃ te tadante 'dhyayanasya ca /",
    "GP12vipce_pu:1430": " tataḥ samastabhogānāṃ tadante ceṣyate tapaḥ // ViP_1,12.18 //",
    "GP12vipce_pu:1431": " kālaḥ krīḍanakānāṃ yas tava bālasya putraka /",
    "GP12vipce_pu:1432": " tasmiṃs tvam itthaṃ tapasi kiṃ nāśāyātmano rataḥ // ViP_1,12.19 //",
    "GP12vipce_pu:1433": " matprītiḥ paramo dharmo vayovasthākriyākramam /",
    "GP12vipce_pu:1434": " anuvartasva mā mohaṃ nivartāsmād adharmataḥ // ViP_1,12.20 //",
    "GP12vipce_pu:1435": " parityajati vatsādya yady etan na bhavāṃs tapaḥ /",
    "GP12vipce_pu:1436": " tyakṣyāmy aham api prāṇāṃs tato vai paśyatas tava // ViP_1,12.21 //",
    "GP12vipce_pu:1437": " §parāśara uvāca:",
    "GP12vipce_pu:1438": " sa tāṃ vilapatīm evaṃ bāṣpavyākulalocanām /",
    "GP12vipce_pu:1439": " samāhitamanā viṣṇau paśyann api na dṛṣṭavān // ViP_1,12.22 //",
    "GP12vipce_pu:1440": " vatsa vatsa sughorāṇi rakṣāṃsy etāni bhīṣaṇe /",
    "GP12vipce_pu:1441": " vane 'bhyudyataśastrāṇi samāyānty apagamyatām // ViP_1,12.23 //",
    "GP12vipce_pu:1442": " ity uktvā prayayau sātha rakṣāṃsy āvirbabhus tataḥ /",
    "GP12vipce_pu:1443": " abhyudyatograśastrāṇi jvālāmālākulair mukhaiḥ // ViP_1,12.24 //",
    "GP12vipce_pu:1444": " tato nādān atīvogrān rājaputrasya te puraḥ /",
    "GP12vipce_pu:1445": " mumucur dīptaśastrāṇi bhrāmayanto niśācarāḥ // ViP_1,12.25 //",
    "GP12vipce_pu:1446": " śivāś ca śataśo neduḥ sajvālakavalair mukhaiḥ /",
    "GP12vipce_pu:1447": " trāsāya tasya bālasya yogayuktasya sarvataḥ // ViP_1,12.26 //",
    "GP12vipce_pu:1448": " hanyatāṃ hanyatām eṣa chidyatāṃ chidyatām ayam /",
    "GP12vipce_pu:1449": " bhakṣyatāṃ bhakṣyatāṃ cāyam ity ūcus te niśācarāḥ // ViP_1,12.27 //",
    "GP12vipce_pu:1450": " tato nānāvidhān nādān siṃhoṣṭramakarānanāḥ /",
    "GP12vipce_pu:1451": " trāsāya rājaputrasya nedus te rajanīcarāḥ // ViP_1,12.28 //",
    "GP12vipce_pu:1452": " rakṣāṃsi tāni te nādāḥ śivās tāny āyudhāni ca /",
    "GP12vipce_pu:1453": " govindāsaktacittasya yayur nendriyagocaram // ViP_1,12.29 //",
    "GP12vipce_pu:1454": " ekāgracetāḥ satataṃ viṣṇum evātmasaṃśrayam /",
    "GP12vipce_pu:1455": " dṛṣṭavān pṛthivīnāthaputro nānyat kathaṃcana // ViP_1,12.30 //",
    "GP12vipce_pu:1456": " tataḥ sarvāsu māyāsu vilīnāsu punaḥ surāḥ /",
    "GP12vipce_pu:1457": " saṃkṣobhaṃ paramaṃ jagmus tatparābhavaśaṅkitāḥ // ViP_1,12.31 //",
    "GP12vipce_pu:1458": " te sametya jagadyonim anādinidhanaṃ harim /",
    "GP12vipce_pu:1459": " śaraṇyaṃ śaraṇaṃ yātās tapasā tasya tāpitāḥ // ViP_1,12.32 //",
    "GP12vipce_pu:1460": " §devā ūcuḥ:",
    "GP12vipce_pu:1461": " devadeva jagannātha pareśa puruṣottama /",
    "GP12vipce_pu:1462": " dhruvasya tapasā taptās tvāṃ vayaṃ śaraṇaṃ gatāḥ // ViP_1,12.33 //",
    "GP12vipce_pu:1463": " dine dine kalāśeṣaiḥ śaśāṅkaḥ pūryate yathā /",
    "GP12vipce_pu:1464": " tathāyaṃ tapasā deva prayāty ṛddhim aharniśam // ViP_1,12.34 //",
    "GP12vipce_pu:1465": " auttānapāditapasā vayam itthaṃ janārdana /",
    "GP12vipce_pu:1466": " bhītās tvāṃ śaraṇaṃ yātās tapasas taṃ nivartaya // ViP_1,12.35 //",
    "GP12vipce_pu:1467": " na vidmaḥ kiṃ sa śakratvaṃ kiṃ sūryatvam abhīpsati /",
    "GP12vipce_pu:1468": " vittapāmbupasomānāṃ sābhilāṣaḥ padeṣu kim // ViP_1,12.36 //",
    "GP12vipce_pu:1469": " tad asmākaṃ prasīdeśa hṛdayāc chalyam uddhara /",
    "GP12vipce_pu:1470": " uttānapādatanayaṃ tapasaḥ saṃnivartaya // ViP_1,12.37 //",
    "GP12vipce_pu:1471": " §śrībhagavān uvāca:",
    "GP12vipce_pu:1472": " nendratvaṃ na ca sūryatvaṃ naivāmbupadhaneśatām /",
    "GP12vipce_pu:1473": " prārthayaty eṣa yaṃ kāmaṃ taṃ karomy akhilaṃ surāḥ // ViP_1,12.38 //",
    "GP12vipce_pu:1474": " yāta devā yathākāmaṃ svasthānaṃ vigatajvarāḥ /",
    "GP12vipce_pu:1475": " nivartayāmy ahaṃ bālaṃ tapasy āsaktamānasam // ViP_1,12.39 //",
    "GP12vipce_pu:1476": " §parāśara uvāca:",
    "GP12vipce_pu:1477": " ity uktā devadevena praṇamya tridaśās tataḥ /",
    "GP12vipce_pu:1478": " prayayuḥ svāni dhiṣṇyāni śatakratupurogamāḥ // ViP_1,12.40 //",
    "GP12vipce_pu:1479": " bhagavān api sarvātmā tanmayatvena toṣitaḥ /",
    "GP12vipce_pu:1480": " gatvā dhruvam uvācedaṃ caturbhujavapur hariḥ // ViP_1,12.41 //",
    "GP12vipce_pu:1481": " §śrībhagavān uvāca:",
    "GP12vipce_pu:1482": " auttānapāde bhadraṃ te tapasā paritoṣitaḥ /",
    "GP12vipce_pu:1483": " varado 'ham anuprāpto varaṃ varaya suvrata // ViP_1,12.42 //",
    "GP12vipce_pu:1484": " bāhyārthanirapekṣaṃ te mayi cittaṃ yad āhitam /",
    "GP12vipce_pu:1485": " tuṣṭo 'haṃ bhavatas tena tad vṛṇīṣva varaṃ param // ViP_1,12.43 //",
    "GP12vipce_pu:1486": " §parāśara uvāca:",
    "GP12vipce_pu:1487": " śrutvetthaṃ gaditaṃ tasya devadevasya bālakaḥ /",
    "GP12vipce_pu:1488": " unmīlitākṣo dadṛśe dhyānadṛṣṭaṃ hariṃ puraḥ // ViP_1,12.44 //",
    "GP12vipce_pu:1489": " śaṅkhacakragadāśārṅgavarāsidharam acyutam /",
    "GP12vipce_pu:1490": " kirīṭinaṃ samālokya jagāma śirasā mahīm // ViP_1,12.45 //",
    "GP12vipce_pu:1491": " romāñcitāṅgaḥ sahasā sādhvasaṃ paramaṃ gataḥ /",
    "GP12vipce_pu:1492": " stavāya devadevasya sa cakre mānasaṃ dhruvaḥ // ViP_1,12.46 //",
    "GP12vipce_pu:1493": " kiṃ vadāmi stutāv asya kenoktenāsya saṃstutiḥ /",
    "GP12vipce_pu:1494": " ity ākulamatir devaṃ tam eva śaraṇaṃ yayau // ViP_1,12.47 //",
    "GP12vipce_pu:1495": " §dhruva uvāca:",
    "GP12vipce_pu:1496": " bhagavan yadi me toṣaṃ tapasā paramaṃ gataḥ /",
    "GP12vipce_pu:1497": " stotuṃ tad aham icchāmi varam enaṃ prayaccha me // ViP_1,12.48 //",
    "GP12vipce_pu:1498": " brahmādyair vedavedajñair jñāyate yasya no gatiḥ /",
    "GP12vipce_pu:1499": " taṃ tvāṃ katham ahaṃ deva stotuṃ śakṣyāmi bālakaḥ // ViP_1,12.49 //",
    "GP12vipce_pu:1500": " tvadbhaktipravaṇaṃ hy etat parameśvara me manaḥ /",
    "GP12vipce_pu:1501": " stotuṃ pravṛttaṃ tvatpādau tatra prajñāṃ prayaccha me // ViP_1,12.50 //",
    "GP12vipce_pu:1502": " §parāśara uvāca:",
    "GP12vipce_pu:1503": " śaṅkhaprāntena govindas taṃ pasparśa kṛtāñjalim /",
    "GP12vipce_pu:1504": " uttānapādatanayaṃ dvijavarya jagatpatiḥ // ViP_1,12.51 //",
    "GP12vipce_pu:1505": " atha prasannavadanaḥ tatkṣaṇān nṛpanandanaḥ /",
    "GP12vipce_pu:1506": " tuṣṭāva praṇato bhūtvā bhūtadhātāram acyutam // ViP_1,12.52 //",
    "GP12vipce_pu:1507": " §dhruva uvāca:",
    "GP12vipce_pu:1508": " bhūmir āpo 'nalo vāyuḥ khaṃ mano buddhir eva ca /",
    "GP12vipce_pu:1509": " bhūtādir ādiprakṛtir yasya rūpaṃ nato 'smi tam // ViP_1,12.53 //",
    "GP12vipce_pu:1510": " śuddhaḥ sūkṣmo 'khilavyāpī pradhānāt parataḥ pumān /",
    "GP12vipce_pu:1511": " yasya rūpaṃ namas tasmai puruṣāya guṇātmane // ViP_1,12.54 //",
    "GP12vipce_pu:1512": " bhūrādīnāṃ samastānāṃ gandhādīnāṃ ca śāśvataḥ /",
    "GP12vipce_pu:1513": " buddhyādīnāṃ pradhānasya puruṣasya ca yaḥ paraḥ // ViP_1,12.55 //",
    "GP12vipce_pu:1514": " taṃ brahmabhūtam ātmānam aśeṣajagataḥ patim /",
    "GP12vipce_pu:1515": " prapadye śaraṇaṃ śuddhaṃ tvadrūpaṃ parameśvara // ViP_1,12.56 //",
    "GP12vipce_pu:1516": " bṛhattvād bṛṃhaṇatvāc ca yad rūpaṃ brahmasaṃjñitam /",
    "GP12vipce_pu:1517": " tasmai namas te sarvātman yogicintyāvikāravat // ViP_1,12.57 //",
    "GP12vipce_pu:1518": " sahasraśīrṣā puruṣaḥ sahasrākṣaḥ sahasrapāt /",
    "GP12vipce_pu:1519": " sarvavyāpī bhuvaḥ sparśād atyatiṣṭhad daśāṅgulam // ViP_1,12.58 //",
    "GP12vipce_pu:1520": " yad bhūtaṃ yac ca vai bhavyaṃ puruṣottama tad bhavān /",
    "GP12vipce_pu:1521": " tvatto virāṭ svarāṭ samrāṭ tvattaś cāpy adhipūruṣaḥ // ViP_1,12.59 //",
    "GP12vipce_pu:1522": " atyaricyata so 'dhaś ca tiryag ūrdhvaṃ ca vai bhuvaḥ /",
    "GP12vipce_pu:1523": " tvatto viśvam idaṃ jātaṃ tvatto bhūtabhaviṣyatī // ViP_1,12.60 //",
    "GP12vipce_pu:1524": " tvadrūpadhāriṇaś cāntaḥ sarvabhūtam idaṃ jagat /",
    "GP12vipce_pu:1525": " tvatto yajñaḥ sarvahutaḥ pṛṣadājyaṃ paśur dvidhā // ViP_1,12.61 //",
    "GP12vipce_pu:1526": " tvatta ṛco 'tha sāmāni tvattaś chandāṃsi jajñire /",
    "GP12vipce_pu:1527": " tvatto yajūṃṣy ajāyanta tvatto 'śvāś caikatodataḥ // ViP_1,12.62 //",
    "GP12vipce_pu:1528": " gāvas tvattaḥ samudbhūtās tvatto 'jā avayo mṛgāḥ /",
    "GP12vipce_pu:1529": " tvanmukhād brāhmaṇā bāhvos tvattaḥ kṣatram ajāyata // ViP_1,12.63 //",
    "GP12vipce_pu:1530": " vaiśyās tavorujāḥ śūdrās tava padbhyāṃ samudgatāḥ /",
    "GP12vipce_pu:1531": " akṣṇoḥ sūryo 'nilaḥ prāṇāc candramā manasas tava // ViP_1,12.64 //",
    "GP12vipce_pu:1532": " prāṇo 'ntaḥsuṣirāj jāto mukhād agnir ajāyata /",
    "GP12vipce_pu:1533": " nābhito gaganaṃ dyauś ca śirasaḥ samavartata /",
    "GP12vipce_pu:1534": " diśaḥ śrotrāt kṣitiḥ padbhyāṃ tvattaḥ sarvam abhūd idam // ViP_1,12.65 //",
    "GP12vipce_pu:1535": " nyagrodhaḥ sumahān alpe yathā bīje vyavasthitaḥ /",
    "GP12vipce_pu:1536": " saṃyame viśvam akhilaṃ bījabhūte tathā tvayi // ViP_1,12.66 //",
    "GP12vipce_pu:1537": " bījād aṅkurasaṃbhūto nyagrodhaḥ sa samucchritaḥ /",
    "GP12vipce_pu:1538": " vistāraṃ ca yathā yāti tvattaḥ sṛṣṭau tathā jagat // ViP_1,12.67 //",
    "GP12vipce_pu:1539": " yathā hi kadalī nānyā tvakpatrān nātha dṛśyate /",
    "GP12vipce_pu:1540": " evaṃ viśvasya nānyas tvaṃ tvatsthāyīśvara dṛśyate // ViP_1,12.68 //",
    "GP12vipce_pu:1541": " hlādinī saṃdhinī saṃvit tvayy ekā sarvasaṃsthitau /",
    "GP12vipce_pu:1542": " hlādatāpakarī miśrā tvayi no guṇavarjite // ViP_1,12.69 //",
    "GP12vipce_pu:1543": " pṛthagbhūtaikabhūtāya bhūtabhūtāya te namaḥ /",
    "GP12vipce_pu:1544": " prabhūtabhūtabhūtāya tubhyaṃ bhūtātmane namaḥ // ViP_1,12.70 //",
    "GP12vipce_pu:1545": " vyaktapradhānapuruṣavirāṭ saṃrāṭ svarāṭ tathā /",
    "GP12vipce_pu:1546": " vibhāvyate 'ntaḥkaraṇe puruṣeṣv akṣayo bhavān // ViP_1,12.71 //",
    "GP12vipce_pu:1547": " sarvasmin sarvabhūtas tvaṃ sarvaḥ sarvasvarūpadhṛk /",
    "GP12vipce_pu:1548": " sarvaṃ tvattas tataś ca tvaṃ namaḥ sarvātmane 'stu te // ViP_1,12.72 //",
    "GP12vipce_pu:1549": " sarvātmako 'si sarveśa sarvabhūtasthito yataḥ /",
    "GP12vipce_pu:1550": " kathayāmi tataḥ kiṃ te sarvaṃ vetsi hṛdi sthitam // ViP_1,12.73 //",
    "GP12vipce_pu:1551": " sarvātman sarvabhūteśa sarvasattvasamudbhava /",
    "GP12vipce_pu:1552": " sarvabhūto bhavān vetti sarvasattvamanoratham // ViP_1,12.74 //",
    "GP12vipce_pu:1553": " yo me manoratho nātha saphalaḥ sa tvayā kṛtaḥ /",
    "GP12vipce_pu:1554": " tapaś ca taptaṃ saphalaṃ yad dṛṣṭo 'si jagatpate // ViP_1,12.75 //",
    "GP12vipce_pu:1555": " §śrībhagavān uvāca:",
    "GP12vipce_pu:1556": " tapasas tat phalaṃ prāptaṃ yad dṛṣṭo 'haṃ tvayā dhruva /",
    "GP12vipce_pu:1557": " maddarśanaṃ hi viphalaṃ rājaputra na jāyate // ViP_1,12.76 //",
    "GP12vipce_pu:1558": " varaṃ varaya tasmāt tvaṃ yathābhimatam ātmanaḥ /",
    "GP12vipce_pu:1559": " sarvaṃ saṃpadyate puṃsāṃ mayi dṛṣṭipathaṃ gate // ViP_1,12.77 //",
    "GP12vipce_pu:1560": " §dhruva uvāca:",
    "GP12vipce_pu:1561": " bhagavan sarvabhūteśa sarvasyāste bhavān hṛdi /",
    "GP12vipce_pu:1562": " kim ajñātaṃ tava svāmin manasā yan mayepsitam // ViP_1,12.78 //",
    "GP12vipce_pu:1563": " tathāpi tubhyaṃ deveśa kathayiṣyāmi yan mayā /",
    "GP12vipce_pu:1564": " prārthyate durvinītena hṛdayenātidurlabham // ViP_1,12.79 //",
    "GP12vipce_pu:1565": " kiṃ vā sarvajagatsraṣṭaḥ prasanne tvayi durlabham /",
    "GP12vipce_pu:1566": " tvatprasādaphalaṃ bhuṅkte trailokyaṃ maghavān api // ViP_1,12.80 //",
    "GP12vipce_pu:1567": " naitad rājāsanaṃ yogyam ajātasya mamodarāt /",
    "GP12vipce_pu:1568": " iti garvād avocan māṃ sapatnī mātur uccakaiḥ // ViP_1,12.81 //",
    "GP12vipce_pu:1569": " ādhārabhūtaṃ jagataḥ sarveṣām uttamottamam /",
    "GP12vipce_pu:1570": " prārthayāmi prabho sthānaṃ tvatprasādād ato 'vyayam // ViP_1,12.82 //",
    "GP12vipce_pu:1571": " §śrībhagavān uvāca:",
    "GP12vipce_pu:1572": " yat tvayā prārthitaṃ sthānam etat prāpsyati vai bhavān /",
    "GP12vipce_pu:1573": " tvayāhaṃ toṣitaḥ pūrvam anyajanmani bālaka // ViP_1,12.83 //",
    "GP12vipce_pu:1574": " tvam āsīr brāhmaṇaḥ pūrvaṃ mayy ekāgramatiḥ sadā /",
    "GP12vipce_pu:1575": " mātāpitroś ca śuśrūṣur nijadharmānupālakaḥ // ViP_1,12.84 //",
    "GP12vipce_pu:1576": " kālena gacchatā mitraṃ rājaputras tavābhavat /",
    "GP12vipce_pu:1577": " yauvane 'khilabhogāḍhyo darśanīyojjvalākṛtiḥ // ViP_1,12.85 //",
    "GP12vipce_pu:1578": " tatsaṅgāt tasya tām ṛddhim avalokyātidurlabhām /",
    "GP12vipce_pu:1579": " bhaveyaṃ rājaputro 'ham iti vāñchā tvayā kṛtā // ViP_1,12.86 //",
    "GP12vipce_pu:1580": " tato yathābhilaṣitā prāptā te rājaputratā /",
    "GP12vipce_pu:1581": " uttānapādasya gṛhe jāto 'si dhruva durlabhe // ViP_1,12.87 //",
    "GP12vipce_pu:1582": " anyeṣāṃ tad varaṃ sthānaṃ kule svāyambhuvasya yat // ViP_ḥ1,12.88 //",
    "GP12vipce_pu:1583": " tasyaitad aparaṃ bāla yenāhaṃ paritoṣitaḥ /",
    "GP12vipce_pu:1584": " mām ārādhya naro muktim avāpnoty avilambitam // ViP_1,12.89 //",
    "GP12vipce_pu:1585": " mayy arpitamanā bāla kim u svargādikaṃ padam /",
    "GP12vipce_pu:1586": " trailokyād adhike sthāne sarvatārāgrahāśrayaḥ /",
    "GP12vipce_pu:1587": " bhaviṣyati na saṃdeho matprasādād bhavān dhruva // ViP_1,12.90 //",
    "GP12vipce_pu:1588": " sūryāt somāt tathā bhaumāt somaputrād bṛhaspateḥ /",
    "GP12vipce_pu:1589": " sitārkatanayādīnāṃ sarvarkṣāṇāṃ tathā dhruva // ViP_1,12.91 //",
    "GP12vipce_pu:1590": " saptarṣīṇām aśeṣāṇāṃ ye ca vaimānikāḥ surāḥ /",
    "GP12vipce_pu:1591": " sarveṣām upari sthānaṃ tava dattaṃ mayā dhruva // ViP_1,12.92 //",
    "GP12vipce_pu:1592": " kecic caturyugaṃ yāvat kecin manvantaraṃ surāḥ /",
    "GP12vipce_pu:1593": " tiṣṭhanti bhavato dattā mayā vai kalpasaṃsthitiḥ // ViP_1,12.93 //",
    "GP12vipce_pu:1594": " sunītir api te mātā tvadāsannātinirmalā /",
    "GP12vipce_pu:1595": " vimāne tārakā bhūtvā tāvatkālaṃ nivatsyati // ViP_1,12.94 //",
    "GP12vipce_pu:1596": " ye ca tvāṃ mānavāḥ prātaḥ sāyaṃ ca susamāhitāḥ /",
    "GP12vipce_pu:1597": " kīrtayiṣyanti teṣāṃ ca mahat puṇyaṃ bhaviṣyati // ViP_1,12.95 //",
    "GP12vipce_pu:1598": " D2 ins:",
    "GP12vipce_pu:1599": " .... .... ...tardadhe hariḥ // ViP_1,12.95*33:1 //",
    "GP12vipce_pu:1600": " dhruvo 'pi taṃ namaskṛtya jagāma svapitur gṛham // ViP_1,12.95*33:2 //",
    "GP12vipce_pu:1601": " ākarṇyātmajam āyāntaṃ saṃparetaṃ yathāgatam // ViP_1,12.95*33:3 //",
    "GP12vipce_pu:1602": " rājānaṃ śraddadhe candra sa candrasya suto mama // ViP_1,12.95*33:4 //",
    "GP12vipce_pu:1603": " satyaṃ devarṣiṇā uktam ākarṇya mudito bhavat // ViP_1,12.95*33:5 //",
    "GP12vipce_pu:1604": " vārtā hartur api prītyāṃ hīnaprādrān mahādhanam // ViP_1,12.95*33:6 //",
    "GP12vipce_pu:1605": " śaṅkhatūryaninādena brahmaghoṣeṇa bhūyasā // ViP_1,12.95*33:7 //",
    "GP12vipce_pu:1606": " niścakrāma purā tūrṇaṃ sadaśvaratham āsthitaḥ // ViP_1,12.95*33:8 //",
    "GP12vipce_pu:1607": " taṃ dṛṣṭvā pavanābhyāse āyāntaṃ tarasā rathāt // ViP_1,12.95*33:9 //",
    "GP12vipce_pu:1608": " avaruhya nṛpaxx dorbhyāṃ x parirebhire // ViP_1,12.95*33:10 //",
    "GP12vipce_pu:1609": " athābhinanditaḥ sarvair bandhuvargair dvijottama // ViP_1,12.95*33:11 //",
    "GP12vipce_pu:1610": " tenābhivāditāḥ sarve praviveśuḥ saharcix // ViP_1,12.95*33:12 //",
    "GP12vipce_pu:1611": " while D4 ins:",
    "GP12vipce_pu:1612": " ity uktvā bhagavān īśaḥ tatraivāntaradhīyata // ViP_1,12.95*34 //",
    "GP12vipce_pu:1613": " §parāśara uvāca:",
    "GP12vipce_pu:1614": " evaṃ pūrvaṃ jagannāthād devadevāj janārdanāt /",
    "GP12vipce_pu:1615": " varaṃ prāpya dhruvaṃ sthānam adhyāste sa mahāmatiḥ // ViP_1,12.96 //",
    "GP12vipce_pu:1616": " Ñ1,T3,M0,ed. Veṅk. ins:",
    "GP12vipce_pu:1617": " svayaṃ śuśrūṣaṇād dharmyān mātāpitroś ca vai tathā // ViP_1,12.96*35:1 //",
    "GP12vipce_pu:1618": " dvādaśākṣaramāhātmyāt tapasaś ca prabhāvataḥ // ViP_1,12.96*35:2 //",
    "GP12vipce_pu:1619": " tasyābhimānam ṛddhiṃ ca mahimānaṃ nirīkṣya ca /",
    "GP12vipce_pu:1620": " devāsurāṇām ācāryaḥ ślokam atrośanā jagau // ViP_1,12.97 //",
    "GP12vipce_pu:1621": " aho 'sya tapaso vīryam aho 'sya tapasaḥ phalam /",
    "GP12vipce_pu:1622": " yad enaṃ purataḥ kṛtvā dhruvaṃ saptarṣayaḥ sthitāḥ // ViP_1,12.98 //",
    "GP12vipce_pu:1623": " dhruvasya jananī ceyaṃ sunītir nāma sūnṛtā /",
    "GP12vipce_pu:1624": " asyāś ca mahimānaṃ kaḥ śakto varṇayituṃ bhuvi // ViP_1,12.99 //",
    "GP12vipce_pu:1625": " trailokyāśrayatāṃ prāptaṃ paraṃ sthānaṃ sthirāyati /",
    "GP12vipce_pu:1626": " sthānaṃ prāptā paraṃ kṛtvā yā kukṣivivare dhruvam // ViP_1,12.100 //",
    "GP12vipce_pu:1627": " yaś caitat kīrtayen nityaṃ dhruvasyārohaṇaṃ divi /",
    "GP12vipce_pu:1628": " sarvapāpavinirmuktaḥ svargaloke mahīyate // ViP_1,12.101 //",
    "GP12vipce_pu:1629": " sthānabhraṃśaṃ na cāpnoti divi vā yadi vā bhuvi /",
    "GP12vipce_pu:1630": " sarvakalyāṇasaṃyukto dīrghakālaṃ ca jīvati // ViP_1,12.102 //",
    "GP12vipce_pu:1631": " [[iti śrīviṣṇupurāṇe prathame 'ṃśe dvādaśo 'dhyāyaḥ ]]",
    "GP12vipce_pu:1632": " §parāśara uvāca:",
    "GP12vipce_pu:1633": " dhruvāc chiṣṭiṃ ca bhavyaṃ ca bhavyāc chaṃbhur vyajāyata /",
    "GP12vipce_pu:1634": " śiṣṭer ādhatta succhāyā pañca putrān akalmaṣān // ViP_1,13.1 //",
    "GP12vipce_pu:1635": " ripuṃ ripuñjayaṃ vipraṃ vṛkalaṃ vṛkatejasam /",
    "GP12vipce_pu:1636": " ripor ādhatta bṛhatī cākṣuṣaṃ sarvatejasam // ViP_1,13.2 //",
    "GP12vipce_pu:1637": " ajījanat puṣkariṇyāṃ vāruṇyāṃ cākṣuṣo manum /",
    "GP12vipce_pu:1638": " prajāpater ātmajāyāṃ vīraṇasya mahātmanaḥ // ViP_1,13.3 //",
    "GP12vipce_pu:1639": " manor ajāyanta daśa naḍvalāyāṃ mahaujasaḥ /",
    "GP12vipce_pu:1640": " kanyāyāṃ tapatāṃ śreṣṭha vairājasya prajāpateḥ // ViP_1,13.4 //",
    "GP12vipce_pu:1641": " kuruḥ puruḥ śatadyumnas tapasvī satyavāñ chuciḥ /",
    "GP12vipce_pu:1642": " agniṣṭud atirātraś ca sudyumnaś ceti te nava /",
    "GP12vipce_pu:1643": " abhimanyuś ca daśamo naḍvalāyāṃ mahaujasaḥ // ViP_1,13.5 //",
    "GP12vipce_pu:1644": " kuror ajanayat putrān ṣaḍ āgneyī mahāprabhān /",
    "GP12vipce_pu:1645": " aṅgaṃ sumanasaṃ khyātiṃ kratum aṅgirasaṃ śibim // ViP_1,13.6 //",
    "GP12vipce_pu:1646": " aṅgāt sunīthāpatyaṃ vai venam ekam ajāyata /",
    "GP12vipce_pu:1647": " prajārtham ṛṣayas tasya mamanthur dakṣiṇaṃ karam // ViP_1,13.7 //",
    "GP12vipce_pu:1648": " venasya pāṇau mathite saṃbabhūva mahāmune /",
    "GP12vipce_pu:1649": " vainyo nāma mahīpālo yaḥ pṛthuḥ parikīrtyate // ViP_1,13.8 //",
    "GP12vipce_pu:1650": " yena dugdhā mahī pūrvaṃ prajānāṃ hitakāraṇāt // ViP_1,13.9 //",
    "GP12vipce_pu:1651": " §maitreya uvāca:",
    "GP12vipce_pu:1652": " kimarthaṃ mathitaḥ pāṇir venasya paramarṣibhiḥ /",
    "GP12vipce_pu:1653": " yatra jajñe mahāvīryaḥ sa pṛthur munisattama // ViP_1,13.10 //",
    "GP12vipce_pu:1654": " §parāśara uvāca:",
    "GP12vipce_pu:1655": " sunīthā nāma yā kanyā mṛtyoḥ prathamajābhavat /",
    "GP12vipce_pu:1656": " aṅgasya bhāryā sā dattā tasyāṃ veno vyajāyata // ViP_1,13.11 //",
    "GP12vipce_pu:1657": " sa mātāmahadoṣeṇa tena mṛtyoḥ sutātmajaḥ /",
    "GP12vipce_pu:1658": " nisargād eva maitreya duṣṭabhāvo vyajāyata // ViP_1,13.12 //",
    "GP12vipce_pu:1659": " abhiṣikto yadā rājye sa venaḥ paramarṣibhiḥ /",
    "GP12vipce_pu:1660": " ghoṣayām āsa sa tadā pṛthivyāṃ pṛthivīpatiḥ // ViP_1,13.13 //",
    "GP12vipce_pu:1661": " na yaṣṭavyaṃ na hotavyaṃ na dātavyaṃ kathaṃcana /",
    "GP12vipce_pu:1662": " bhoktā yajñasya kas tv anyo hy ahaṃ yajñapatiḥ prabhuḥ // ViP_1,13.14 //",
    "GP12vipce_pu:1663": " tatas tam ṛṣayaḥ pūrvaṃ saṃpūjya pṛthivīpatim /",
    "GP12vipce_pu:1664": " ūcuḥ sāmakalaṃ samyaṅ maitreya samupasthitāḥ // ViP_1,13.15 //",
    "GP12vipce_pu:1665": " §ṛṣaya ūcuḥ:",
    "GP12vipce_pu:1666": " bho bho rājañ chṛṇuṣva tvaṃ yad vadāmas tava prabho /",
    "GP12vipce_pu:1667": " rājyadehopakārāya prajānāṃ ca hitaṃ param // ViP_1,13.16 //",
    "GP12vipce_pu:1668": " dīrghasatreṇa deveśaṃ sarvayajñeśvaraṃ harim /",
    "GP12vipce_pu:1669": " pūjayiṣyāma bhadraṃ te tatrāṃśas te bhaviṣyati // ViP_1,13.17 //",
    "GP12vipce_pu:1670": " yajñena yajñapuruṣo viṣṇuḥ saṃprīṇito nṛpa /",
    "GP12vipce_pu:1671": " asmābhir bhavataḥ kāmān sarvān eva pradāsyati // ViP_1,13.18 //",
    "GP12vipce_pu:1672": " yajñair yajñeśvaro yeṣāṃ rāṣṭre saṃpūjyate hariḥ /",
    "GP12vipce_pu:1673": " teṣāṃ sarvepsitāvāptiṃ dadāti nṛpa bhūbhṛtām // ViP_1,13.19 //",
    "GP12vipce_pu:1674": " §vena uvāca:",
    "GP12vipce_pu:1675": " mattaḥ ko 'bhyadhiko 'nyo 'sti kaś cārādhyo mamāparaḥ /",
    "GP12vipce_pu:1676": " ko 'yaṃ harir iti khyāto yo vai yajñeśvaro mataḥ // ViP_1,13.20 //",
    "GP12vipce_pu:1677": " brahmā janārdanaḥ śaṃbhur indro vāyur yamo raviḥ /",
    "GP12vipce_pu:1678": " hutabhug varuṇo dhātā pūṣā bhūmir niśākaraḥ // ViP_1,13.21 //",
    "GP12vipce_pu:1679": " ete cānye ca ye devāḥ śāpānugrahakāriṇaḥ /",
    "GP12vipce_pu:1680": " nṛpasyaite śarīrasthāḥ sarvadevamayo nṛpaḥ // ViP_1,13.22 //",
    "GP12vipce_pu:1681": " etaj jñātvā mayājñaptaṃ yad yathā kriyatāṃ tathā /",
    "GP12vipce_pu:1682": " na dātavyaṃ na hotavyaṃ na yaṣṭavyaṃ ca bho dvijāḥ // ViP_1,13.23 //",
    "GP12vipce_pu:1683": " bhartṛśuśrūṣaṇaṃ dharmo yathā strīṇāṃ paro mataḥ /",
    "GP12vipce_pu:1684": " mamājñāpālanaṃ dharmo bhavatāṃ ca tathā dvijāḥ // ViP_1,13.24 //",
    "GP12vipce_pu:1685": " §ṛṣaya ūcuḥ:",
    "GP12vipce_pu:1686": " dehy anujñāṃ mahārāja mā dharmo yātu saṃkṣayam /",
    "GP12vipce_pu:1687": " haviṣāṃ pariṇāmo 'yaṃ yad etad akhilaṃ jagat // ViP_1,13.25 //",
    "GP12vipce_pu:1688": " V1,B2,D8 ins:",
    "GP12vipce_pu:1689": " dharme ca saṃkṣayaṃ yāte kṣīyate cākhilaṃ jagat // ViP_1,13.25*36 //",
    "GP12vipce_pu:1690": " §parāśara uvāca:",
    "GP12vipce_pu:1691": " iti vijñāpyamāno 'pi sa venaḥ paramarṣibhiḥ /",
    "GP12vipce_pu:1692": " pāpo dadāti nānujñāṃ tadā proktaḥ punaḥ punaḥ // ViP_1,13.26 //",
    "GP12vipce_pu:1693": " tatas te munayaḥ sarve kopāmarṣasamanvitāḥ /",
    "GP12vipce_pu:1694": " hanyatāṃ hanyatāṃ pāpa ity ūcus te parasparam // ViP_1,13.27 //",
    "GP12vipce_pu:1695": " yo yajñapuruṣaṃ viṣṇum anādinidhanaṃ prabhum /",
    "GP12vipce_pu:1696": " vinindaty adhamācāro na sa yogyo bhuvaḥ patiḥ // ViP_1,13.28 //",
    "GP12vipce_pu:1697": " ity uktvā mantrapūtais taiḥ kuśair munigaṇā nṛpam /",
    "GP12vipce_pu:1698": " nijaghnur nihataṃ pūrvaṃ bhagavannindanādinā // ViP_1,13.29 //",
    "GP12vipce_pu:1699": " tataś ca munayo reṇuṃ dadṛśuḥ sarvato dvija /",
    "GP12vipce_pu:1700": " kim etad iti cāsannaṃ papracchus te janaṃ tadā // ViP_1,13.30 //",
    "GP12vipce_pu:1701": " ākhyātaṃ ca janais teṣāṃ caurībhūtair arājake /",
    "GP12vipce_pu:1702": " rāṣṭre tu lokair ārabdhaṃ parasvādānam āturaiḥ // ViP_1,13.31 //",
    "GP12vipce_pu:1703": " teṣām udīrṇavegānāṃ caurāṇāṃ munisattamāḥ /",
    "GP12vipce_pu:1704": " sumahān dṛśyate reṇuḥ paravittāpahāriṇām // ViP_1,13.32 //",
    "GP12vipce_pu:1705": " tataḥ saṃmantrya te sarve munayas tasya bhūbhṛtaḥ /",
    "GP12vipce_pu:1706": " mamanthur ūruṃ putrārtham anapatyasya yatnataḥ // ViP_1,13.33 //",
    "GP12vipce_pu:1707": " mathyataś ca samuttasthau tasyoroḥ puruṣaḥ kila /",
    "GP12vipce_pu:1708": " dagdhasthūṇāpratīkāśaḥ kharvaṭāsyo 'tihrasvakaḥ // ViP_1,13.34 //",
    "GP12vipce_pu:1709": " kiṃ karomīti tān sarvān viprān āha tvarānvitaḥ /",
    "GP12vipce_pu:1710": " niṣīdeti tam ūcus te niṣādas tena so 'bhavat // ViP_1,13.35 //",
    "GP12vipce_pu:1711": " tatas tatsaṃbhavā jātā vindhyaśailanivāsinaḥ /",
    "GP12vipce_pu:1712": " niṣādā muniśārdūla pāpakarmopalakṣaṇāḥ // ViP_1,13.36 //",
    "GP12vipce_pu:1713": " tena dvāreṇa tat pāpaṃ niṣkrāntaṃ tasya bhūpateḥ /",
    "GP12vipce_pu:1714": " niṣādās te tato jātā venakalmaṣanāśanāḥ // ViP_1,13.37 //",
    "GP12vipce_pu:1715": " tato 'sya dakṣiṇaṃ hastaṃ mamanthus te dvijottamāḥ // ViP_1,13.38 //",
    "GP12vipce_pu:1716": " mathyamāne ca tatrābhūt pṛthur vainyaḥ pratāpavān /",
    "GP12vipce_pu:1717": " dīpyamānaḥ svavapuṣā sākṣād agnir iva jvalan // ViP_1,13.39 //",
    "GP12vipce_pu:1718": " ādyam ājagavaṃ nāma khāt papāta tato dhanuḥ /",
    "GP12vipce_pu:1719": " śarāś ca divyā nabhasaḥ kavacaṃ ca papāta ha // ViP_1,13.40 //",
    "GP12vipce_pu:1720": " tasmiñ jāte tu bhūtāni saṃprahṛṣṭāni sarvaśaḥ // ViP_1,13.41 //",
    "GP12vipce_pu:1721": " satputreṇa ca jātena veno 'pi tridivaṃ yayau /",
    "GP12vipce_pu:1722": " punnāmno narakāt trātaḥ sa tena sumahātmanā // ViP_1,13.42 //",
    "GP12vipce_pu:1723": " taṃ samudrāś ca nadyaś ca ratnāny ādāya sarvaśaḥ /",
    "GP12vipce_pu:1724": " toyāni cābhiṣekārthaṃ sarvāṇy evopatasthire // ViP_1,13.43 //",
    "GP12vipce_pu:1725": " pitāmahaś ca bhagavān devair āṅgirasaiḥ saha /",
    "GP12vipce_pu:1726": " sthāvarāṇi ca bhūtāni jaṅgamāni ca sarvaśaḥ /",
    "GP12vipce_pu:1727": " samāgamya tadā vainyam abhyaṣiñcan narādhipam // ViP_1,13.44 //",
    "GP12vipce_pu:1728": " haste tu dakṣiṇe cakraṃ dṛṣṭvā tasya pitāmahaḥ /",
    "GP12vipce_pu:1729": " viṣṇor aṃśaṃ pṛthuṃ matvā paritoṣaṃ paraṃ yayau // ViP_1,13.45 //",
    "GP12vipce_pu:1730": " viṣṇucihnaṃ kare cakraṃ sarveṣāṃ cakravartinām /",
    "GP12vipce_pu:1731": " bhavaty avyāhato yasya prabhāvas tridaśair api // ViP_1,13.46 //",
    "GP12vipce_pu:1732": " mahatā rājarājyena pṛthur vainyaḥ pratāpavān /",
    "GP12vipce_pu:1733": " so 'bhiṣikto mahātejā vidhivad dharmakovidaiḥ // ViP_1,13.47 //",
    "GP12vipce_pu:1734": " pitrāparañjitās tasya prajās tenānurañjitāḥ /",
    "GP12vipce_pu:1735": " anurāgāt tatas tasya nāma rājety ajāyata // ViP_1,13.48 //",
    "GP12vipce_pu:1736": " āpas tastambhire cāsya samudram abhiyāsyataḥ /",
    "GP12vipce_pu:1737": " parvatāś ca dadur mārgaṃ dhvajabhaṅgaś ca nābhavat // ViP_1,13.49 //",
    "GP12vipce_pu:1738": " akṛṣṭapacyā pṛthivī siddhyanty annāni cintayā /",
    "GP12vipce_pu:1739": " sarvakāmadughā gāvaḥ puṭake puṭake madhu // ViP_1,13.50 //",
    "GP12vipce_pu:1740": " tasya vai jātamātrasya yajñe paitāmahe śubhe /",
    "GP12vipce_pu:1741": " sūtaḥ sūtyāṃ samutpannaḥ sautye 'hani mahāmatiḥ // ViP_1,13.51 //",
    "GP12vipce_pu:1742": " D7 ins:",
    "GP12vipce_pu:1743": " pṛthur evābhavat tasmāt tataḥ pṛthur ajāyata // ViP_1,13.51*37 //",
    "GP12vipce_pu:1744": " tasminn eva mahāyajño jajñe prājño 'tha māgadhaḥ /",
    "GP12vipce_pu:1745": " proktau tadā munivarais tāv ubhau sūtamāgadhau // ViP_1,13.52 //",
    "GP12vipce_pu:1746": " stūyatām eṣa nṛpatiḥ pṛthur vainyaḥ pratāpavān /",
    "GP12vipce_pu:1747": " karmaitad anurūpaṃ ca pātraṃ stotrasya cāpy ayam // ViP_1,13.53 //",
    "GP12vipce_pu:1748": " tatas tāv ūcatur viprān sarvān eva kṛtāñjalī /",
    "GP12vipce_pu:1749": " adyajātasya no karma jñāyate 'sya mahīpateḥ // ViP_1,13.54 //",
    "GP12vipce_pu:1750": " guṇā na cāsya jñāyante na cāsya prathitaṃ yaśaḥ /",
    "GP12vipce_pu:1751": " stotraṃ kimāśrayaṃ tv asya kāryam asmābhir ucyatām // ViP_1,13.55 //",
    "GP12vipce_pu:1752": " §ṛṣaya ūcuḥ:",
    "GP12vipce_pu:1753": " kariṣyaty eṣa yat karma cakravartī mahābalaḥ /",
    "GP12vipce_pu:1754": " guṇā bhaviṣyā ye cāsya tair ayaṃ stūyatāṃ nṛpaḥ // ViP_1,13.56 //",
    "GP12vipce_pu:1755": " §parāśara uvāca:",
    "GP12vipce_pu:1756": " tataḥ sa nṛpatis toṣaṃ tac chrutvā paramaṃ yayau /",
    "GP12vipce_pu:1757": " sadguṇaiḥ ślāghyatām eti stavyāś cābhyāṃ guṇā mama // ViP_1,13.57 //",
    "GP12vipce_pu:1758": " tasmād yad atra stotre me guṇanirvarṇanaṃ tv imau /",
    "GP12vipce_pu:1759": " kariṣyete kariṣyāmi tad evāhaṃ samāhitaḥ // ViP_1,13.58 //",
    "GP12vipce_pu:1760": " yad imau varjanīyaṃ ca kiṃcid atra vadiṣyataḥ /",
    "GP12vipce_pu:1761": " tad ahaṃ varjayiṣyāmīty evaṃ cakre matiṃ nṛpaḥ // ViP_1,13.59 //",
    "GP12vipce_pu:1762": " atha tau cakratuḥ stotraṃ pṛthor vainyasya dhīmataḥ /",
    "GP12vipce_pu:1763": " bhaviṣyaiḥ karmabhiḥ samyak susvarau sūtamāgadhau // ViP_1,13.60 //",
    "GP12vipce_pu:1764": " satyavāg dānaśīlo 'yaṃ satyasandho nareśvaraḥ /",
    "GP12vipce_pu:1765": " hrīmān maitraḥ kṣamāśīlo vikrānto duṣṭaśāsanaḥ // ViP_1,13.61 //",
    "GP12vipce_pu:1766": " dharmajñāś ca kṛtajñāś ca dayāvān priyabhāṣakaḥ /",
    "GP12vipce_pu:1767": " mānyān mānayitā yajvā brahmaṇyaḥ sādhuvatsalaḥ // ViP_1,13.62 //",
    "GP12vipce_pu:1768": " samaḥ śatrau ca mitre ca vyavahārasthitau nṛpaḥ // ViP_1,13.63 //",
    "GP12vipce_pu:1769": " sūtenoktān guṇān itthaṃ sa tadā māgadhena ca /",
    "GP12vipce_pu:1770": " cakāra hṛdi tādṛk ca karmaṇā kṛtavān asau // ViP_1,13.64 //",
    "GP12vipce_pu:1771": " tataḥ sa pṛthivīpālaḥ pālayan vasudhām imām /",
    "GP12vipce_pu:1772": " iyāja vividhair yajñair mahadbhir bhūridakṣiṇaiḥ // ViP_1,13.65 //",
    "GP12vipce_pu:1773": " taṃ prajāḥ pṛthivīnātham upatasthuḥ kṣudhārditāḥ /",
    "GP12vipce_pu:1774": " oṣadhīṣu praṇaṣṭāsu tasmin kāle hy arājake /",
    "GP12vipce_pu:1775": " tam ūcus tena tāḥ pṛṣṭās tatrāgamanakāraṇam // ViP_1,13.66 //",
    "GP12vipce_pu:1776": " D5 ins:",
    "GP12vipce_pu:1777": " prajāpatiguṇaṃ śūraṃ pṛthuṃ satyaparākramam // ViP_1,13.66*38 //",
    "GP12vipce_pu:1778": " §prajā ūcuḥ:",
    "GP12vipce_pu:1779": " arājake nṛpaśreṣṭha dharitryā sakalauṣadhīḥ /",
    "GP12vipce_pu:1780": " grastās tataḥ kṣayaṃ yānti prajāḥ sarvāḥ prajeśvara // ViP_1,13.67 //",
    "GP12vipce_pu:1781": " tvaṃ no vṛttiprado dhātrā prajāpālo nirūpitaḥ /",
    "GP12vipce_pu:1782": " dehi naḥ kṣutparītānāṃ prajānāṃ jīvanauṣadhīḥ // ViP_1,13.68 //",
    "GP12vipce_pu:1783": " §parāśara uvāca:",
    "GP12vipce_pu:1784": " tato 'tha nṛpatir divyam ādāyājagavaṃ dhanuḥ /",
    "GP12vipce_pu:1785": " śarāṃś ca divyān kupitaḥ so 'nvadhāvad vasuṃdharām // ViP_1,13.69 //",
    "GP12vipce_pu:1786": " tato nanāśa tvaritā gaur bhūtvā tu vasuṃdharā /",
    "GP12vipce_pu:1787": " sā lokān brahmalokādīn saṃtrāsād agaman mahī // ViP_1,13.70 //",
    "GP12vipce_pu:1788": " yatra yatra yayau devī sā tadā bhūtadhāriṇī /",
    "GP12vipce_pu:1789": " tatra tatra tu sā vainyaṃ dadṛśe 'bhyudyatāyudham // ViP_1,13.71 //",
    "GP12vipce_pu:1790": " tatas taṃ prāha vasudhā pṛthuṃ pṛthuparākramam /",
    "GP12vipce_pu:1791": " pravepamānā tadbāṇaparitrāṇaparāyaṇā // ViP_1,13.72 //",
    "GP12vipce_pu:1792": " §pṛthivy uvāca:",
    "GP12vipce_pu:1793": " strīvadhe tvaṃ mahāpāpaṃ kiṃ narendra na paśyasi /",
    "GP12vipce_pu:1794": " yena māṃ hantum atyarthaṃ prakaroṣi nṛpodyamam // ViP_1,13.73 //",
    "GP12vipce_pu:1795": " §pṛthur uvāca:",
    "GP12vipce_pu:1796": " ekasmin yatra nidhanaṃ prāpite duṣṭacāriṇi /",
    "GP12vipce_pu:1797": " bahūnāṃ bhavati kṣemaṃ tasya puṇyaprado vadhaḥ // ViP_1,13.74 //",
    "GP12vipce_pu:1798": " §pṛthivy uvāca:",
    "GP12vipce_pu:1799": " prajānām upakārāya yadi māṃ tvaṃ haniṣyasi /",
    "GP12vipce_pu:1800": " ādhāraḥ kaḥ prajānāṃ te nṛpaśreṣṭha bhaviṣyati // ViP_1,13.75 //",
    "GP12vipce_pu:1801": " §pṛthur uvāca:",
    "GP12vipce_pu:1802": " tvāṃ hatvā vasudhe bāṇair macchāsanaparāṅmukhīm /",
    "GP12vipce_pu:1803": " ātmayogabalenemā dhārayiṣyāmy ahaṃ prajāḥ // ViP_1,13.76 //",
    "GP12vipce_pu:1804": " §parāśara uvāca:",
    "GP12vipce_pu:1805": " tataḥ praṇamya vasudhā taṃ bhūyaḥ prāha pārthivam /",
    "GP12vipce_pu:1806": " pravepitāṅgī paramaṃ sādhvasaṃ samupāgatā // ViP_1,13.77 //",
    "GP12vipce_pu:1807": " §pṛthivy uvāca:",
    "GP12vipce_pu:1808": " upāyataḥ samārabdhāḥ sarve siddhyanty upakramāḥ /",
    "GP12vipce_pu:1809": " tasmād vadāmy upāyaṃ te taṃ kuruṣva yadīcchasi // ViP_1,13.78 //",
    "GP12vipce_pu:1810": " samastā yā mayā jīrṇā naranātha mahauṣadhīḥ /",
    "GP12vipce_pu:1811": " yadīcchasi pradāsyāmi tāḥ kṣīrapariṇāminīḥ // ViP_1,13.79 //",
    "GP12vipce_pu:1812": " tasmāt prajāhitārthāya mama dharmabhṛtāṃ vara /",
    "GP12vipce_pu:1813": " taṃ tu vatsaṃ prayaccha tvaṃ kṣareyaṃ yena vatsalā // ViP_1,13.80 //",
    "GP12vipce_pu:1814": " samāṃ ca kuru sarvatra yena kṣīraṃ samantataḥ /",
    "GP12vipce_pu:1815": " varauṣadhībījabhūtaṃ vīra sarvatra bhāvaye // ViP_1,13.81 //",
    "GP12vipce_pu:1816": " §parāśara uvāca:",
    "GP12vipce_pu:1817": " tata utsārayām āsa śailāñ chatasahasraśaḥ /",
    "GP12vipce_pu:1818": " dhanuṣkoṭyā tadā vainyas tena śailā vivardhitāḥ // ViP_1,13.82 //",
    "GP12vipce_pu:1819": " na hi pūrvavisarge vai viṣame pṛthivītale /",
    "GP12vipce_pu:1820": " pravibhāgaḥ purāṇāṃ vā grāmāṇāṃ vā tadābhavat // ViP_1,13.83 //",
    "GP12vipce_pu:1821": " na sasyāni na gorakṣyaṃ na kṛṣir na vaṇikpathaḥ /",
    "GP12vipce_pu:1822": " vainyāt prabhṛti maitreya sarvasyaitasya saṃbhavaḥ // ViP_1,13.84 //",
    "GP12vipce_pu:1823": " yatra yatra samaṃ tv asyā bhūmer āsīn narādhipaḥ /",
    "GP12vipce_pu:1824": " tatra tatra prajānāṃ hi nivāsaṃ samarocayat // ViP_1,13.85 //",
    "GP12vipce_pu:1825": " āhāraḥ phalamūlāni prajānām abhavat tadā /",
    "GP12vipce_pu:1826": " kṛcchreṇa mahatā so 'pi praṇaṣṭāsv oṣadhīṣu vai // ViP_1,13.86 //",
    "GP12vipce_pu:1827": " sa kalpayitvā vatsaṃ tu manuṃ svāyambhuvaṃ prabhum /",
    "GP12vipce_pu:1828": " sve pāṇau pṛthivīnātho dudoha pṛthivīṃ pṛthuḥ /",
    "GP12vipce_pu:1829": " sasyajātāni sarvāṇi prajānāṃ hitakāmyayā // ViP_1,13.87 //",
    "GP12vipce_pu:1830": " tenānnena prajās tāta vartante 'dyāpi nityaśaḥ // ViP_1,13.88 //",
    "GP12vipce_pu:1831": " prāṇapradānāt sa pṛthur yasmād bhūmer abhūt pitā /",
    "GP12vipce_pu:1832": " tatas tu pṛthivīsaṃjñām avāpākhiladhāriṇī // ViP_1,13.89 //",
    "GP12vipce_pu:1833": " tataś ca devair munibhir daityai rakṣobhir adribhiḥ /",
    "GP12vipce_pu:1834": " gandharvair uragair yakṣaiḥ pitṛbhis tarubhis tathā // ViP_1,13.90 //",
    "GP12vipce_pu:1835": " tat tat pātram upādāya tat tad dugdhaṃ mune payaḥ /",
    "GP12vipce_pu:1836": " vatsadogdhṛviśeṣāś ca teṣāṃ tadyonayo 'bhavan // ViP_1,13.91 //",
    "GP12vipce_pu:1837": " saiṣā dhātrī vidhātrī ca dhāriṇī poṣaṇī tathā /",
    "GP12vipce_pu:1838": " sarvasya jagataḥ pṛthvī viṣṇupādatalodbhavā // ViP_1,13.92 //",
    "GP12vipce_pu:1839": " evaṃprabhāvaḥ sa pṛthuḥ putro venasya vīryavān /",
    "GP12vipce_pu:1840": " jajñe mahīpatiḥ pūrvaṃ rājābhūj janarañjanāt // ViP_1,13.93 //",
    "GP12vipce_pu:1841": " ya idaṃ janma vainyasya pṛthoḥ saṃkīrtayen naraḥ /",
    "GP12vipce_pu:1842": " na tasya duṣkṛtaṃ kiṃcit phaladāyi prajāyate // ViP_1,13.94 //",
    "GP12vipce_pu:1843": " duḥsvapnopaśamaṃ nṝṇāṃ śṛṇvatāṃ caitad uttamam /",
    "GP12vipce_pu:1844": " pṛthor janma prabhāvaś ca karoti satataṃ nṛṇām // ViP_1,13.95 //",
    "GP12vipce_pu:1845": " [[iti śrīviṣṇupurāṇe prathame 'ṃśe trayodaśo 'dhyāyaḥ ]]",
    "GP12vipce_pu:1846": " §parāśara uvāca:",
    "GP12vipce_pu:1847": " pṛthoḥ putrau mahāvīryau jajñāte 'ntardhivādinau /",
    "GP12vipce_pu:1848": " śikhaṇḍinī havirdhānam antardhānād vyajāyata // ViP_1,14.1 //",
    "GP12vipce_pu:1849": " havirdhānāt ṣaḍ āgneyī dhiṣaṇājanayat sutān /",
    "GP12vipce_pu:1850": " prācīnabarhiṣaṃ śukraṃ gayaṃ kṛṣṇaṃ vṛjājinau // ViP_1,14.2 //",
    "GP12vipce_pu:1851": " prācīnabarhir bhagavān mahān āsīt prajāpatiḥ /",
    "GP12vipce_pu:1852": " havirdhānir mahārājo yena saṃvardhitāḥ prajāḥ // ViP_1,14.3 //",
    "GP12vipce_pu:1853": " prācīnāgrāḥ kuśās tasya pṛthivyāṃ viśrutā mune /",
    "GP12vipce_pu:1854": " prācīnabarhir abhavat khyāto bhuvi mahābalaḥ // ViP_1,14.4 //",
    "GP12vipce_pu:1855": " samudratanayāyāṃ tu kṛtadāro mahīpatiḥ /",
    "GP12vipce_pu:1856": " mahatas tapasaḥ pāre savarṇāyāṃ mahīpateḥ // ViP_1,14.5 //",
    "GP12vipce_pu:1857": " savarṇādhatta sāmudrī daśa prācīnabarhiṣaḥ /",
    "GP12vipce_pu:1858": " sarve pracetaso nāma dhanurvedasya pāragāḥ // ViP_1,14.6 //",
    "GP12vipce_pu:1859": " apṛthagdharmacaraṇās te 'tapyanta mahat tapaḥ /",
    "GP12vipce_pu:1860": " daśa varṣasahasrāṇi samudrasalileśayāḥ // ViP_1,14.7 //",
    "GP12vipce_pu:1861": " §maitreya uvāca:",
    "GP12vipce_pu:1862": " yadarthaṃ te mahātmānas tapas tepur mahāmune /",
    "GP12vipce_pu:1863": " pracetasaḥ samudrāmbhasy etad ākhyātum arhasi // ViP_1,14.8 //",
    "GP12vipce_pu:1864": " §parāśara uvāca:",
    "GP12vipce_pu:1865": " pitrā pracetasaḥ proktāḥ prajārtham amitātmanā /",
    "GP12vipce_pu:1866": " prajāpatiniyuktena bahumānapuraḥsaram // ViP_1,14.9 //",
    "GP12vipce_pu:1867": " §prācīnabarhir uvāca:",
    "GP12vipce_pu:1868": " brahmaṇā devadevena samādiṣṭo 'smy ahaṃ sutāḥ /",
    "GP12vipce_pu:1869": " prajāḥ saṃvardhanīyās te mayā coktaṃ tatheti tat // ViP_1,14.10 //",
    "GP12vipce_pu:1870": " tan mama prītaye putrāḥ prajāvṛddhim atandritāḥ /",
    "GP12vipce_pu:1871": " kurudhvaṃ mānanīyā ca samyag ājñā prajāpateḥ // ViP_1,14.11 //",
    "GP12vipce_pu:1872": " §parāśara uvāca:",
    "GP12vipce_pu:1873": " tatas te tat pituḥ śrutvā vacanaṃ nṛpanandanāḥ /",
    "GP12vipce_pu:1874": " tathety uktvā ca taṃ bhūyaḥ papracchuḥ pitaraṃ mune // ViP_1,14.12 //",
    "GP12vipce_pu:1875": " §pracetasa ūcuḥ:",
    "GP12vipce_pu:1876": " yena tāta prajāvṛddhau samarthāḥ karmaṇā vayam /",
    "GP12vipce_pu:1877": " bhavema tat samastaṃ naḥ karma vyākhyātum arhasi // ViP_1,14.13 //",
    "GP12vipce_pu:1878": " §pitovāca:",
    "GP12vipce_pu:1879": " ārādhya varadaṃ viṣṇum iṣṭaprāptim asaṃśayam /",
    "GP12vipce_pu:1880": " sameti nānyathā martyaḥ kim anyat kathayāmi vaḥ // ViP_1,14.14 //",
    "GP12vipce_pu:1881": " tasmāt prajāvivṛddhyarthaṃ sarvabhūtaprabhuṃ harim /",
    "GP12vipce_pu:1882": " ārādhayata govindaṃ yadi siddhim abhīpsatha // ViP_1,14.15 //",
    "GP12vipce_pu:1883": " dharmam arthaṃ ca kāmaṃ ca mokṣaṃ cānvicchatā sadā /",
    "GP12vipce_pu:1884": " ārādhanīyo bhagavān anādiḥ puruṣottamaḥ // ViP_1,14.16 //",
    "GP12vipce_pu:1885": " yasminn ārādhite sargaṃ cakārādau prajāpatiḥ /",
    "GP12vipce_pu:1886": " tam ārādhyācyutaṃ vṛddhiḥ prajānāṃ vo bhaviṣyati // ViP_1,14.17 //",
    "GP12vipce_pu:1887": " §parāśara uvāca:",
    "GP12vipce_pu:1888": " ity evam uktās te pitrā putrāḥ pracetaso daśa /",
    "GP12vipce_pu:1889": " magnāḥ payodhisalile tapas tepuḥ samāhitāḥ // ViP_1,14.18 //",
    "GP12vipce_pu:1890": " daśa varṣasahasrāṇi nyastacittā jagatpatau /",
    "GP12vipce_pu:1891": " nārāyaṇe muniśreṣṭha sarvalokaparāyaṇe // ViP_1,14.19 //",
    "GP12vipce_pu:1892": " tatraiva te sthitā devam ekāgramanaso harim /",
    "GP12vipce_pu:1893": " tuṣṭuvur yaḥ stutaḥ kāmān stotur iṣṭān prayacchati // ViP_1,14.20 //",
    "GP12vipce_pu:1894": " §maitreya uvāca:",
    "GP12vipce_pu:1895": " stavaṃ pracetaso viṣṇoḥ samudrāmbhasi saṃsthitāḥ /",
    "GP12vipce_pu:1896": " cakrus taṃ me muniśreṣṭha supuṇyaṃ vaktum arhasi // ViP_1,14.21 //",
    "GP12vipce_pu:1897": " §parāśara uvāca:",
    "GP12vipce_pu:1898": " śṛṇu maitreya govindaṃ yathāpūrvaṃ pracetasaḥ /",
    "GP12vipce_pu:1899": " tuṣṭuvus tanmayībhūtāḥ samudrasalileśayāḥ // ViP_1,14.22 //",
    "GP12vipce_pu:1900": " §pracetasa ūcuḥ:",
    "GP12vipce_pu:1901": " natāḥ sma sarvavacasāṃ pratiṣṭhā yatra śāśvatī /",
    "GP12vipce_pu:1902": " tam ādyantam aśeṣasya jagataḥ paramaṃ prabhum // ViP_1,14.23 //",
    "GP12vipce_pu:1903": " D7 ins:",
    "GP12vipce_pu:1904": " jagadbījatayā natvā carurūpavibhāgataḥ // ViP_1,14.23*39:1 //",
    "GP12vipce_pu:1905": " śuddharūpapraṇāmeta tuṣṭo viṣṇuḥ pracetasām // ViP_1,14.23*39:2 //",
    "GP12vipce_pu:1906": " jyotir ādyam anaupamyam aṇv anantam apāravat /",
    "GP12vipce_pu:1907": " yonibhūtam aśeṣasya sthāvarasya carasya ca // ViP_1,14.24 //",
    "GP12vipce_pu:1908": " yasyāhaḥ prathamaṃ rūpam arūpasya tato niśā /",
    "GP12vipce_pu:1909": " saṃdhyā ca parameśasya tasmai kālātmane namaḥ // ViP_1,14.25 //",
    "GP12vipce_pu:1910": " bhujyate 'nudinaṃ devaiḥ pitṛbhiś ca sudhātmakaḥ /",
    "GP12vipce_pu:1911": " jīvabhūtaḥ samastasya tasmai somātmane namaḥ // ViP_1,14.26 //",
    "GP12vipce_pu:1912": " yas tamo hanti tīvrātmā svabhābhir bhāsayan nabhaḥ /",
    "GP12vipce_pu:1913": " gharmaśītāmbhasāṃ yonis tasmai sūryātmane namaḥ // ViP_1,14.27 //",
    "GP12vipce_pu:1914": " kāṭhinyavān yo bibharti jagad etad aśeṣataḥ /",
    "GP12vipce_pu:1915": " śabdādisaṃśrayo vyāpī tasmai bhūmyātmane namaḥ // ViP_1,14.28 //",
    "GP12vipce_pu:1916": " yad yonibhūtaṃ jagato bījaṃ yat sarvadehinām /",
    "GP12vipce_pu:1917": " tat toyarūpam īśasya namāmo harimedhasaḥ // ViP_1,14.29 //",
    "GP12vipce_pu:1918": " yo mukhaṃ sarvadevānāṃ havyabhuk kavyabhuk tathā /",
    "GP12vipce_pu:1919": " pitṝṇāṃ ca namas tasmai viṣṇave pāvakātmane // ViP_1,14.30 //",
    "GP12vipce_pu:1920": " pañcadhāvasthito dehe yaś ceṣṭāṃ kurute 'niśam /",
    "GP12vipce_pu:1921": " ākāśayonir bhagavāṃs tasmai vāyvātmane namaḥ // ViP_1,14.31 //",
    "GP12vipce_pu:1922": " avakāśam aśeṣāṇāṃ bhūtānāṃ yaḥ prayacchati /",
    "GP12vipce_pu:1923": " anantamūrtimāñ chuddhas tasmai vyomātmane namaḥ // ViP_1,14.32 //",
    "GP12vipce_pu:1924": " samastendriyavargasya yaḥ sadā sthānam uttamam /",
    "GP12vipce_pu:1925": " tasmai śabdādirūpāya namaḥ kṛṣṇāya vedhase // ViP_1,14.33 //",
    "GP12vipce_pu:1926": " gṛhṇāti viṣayān nityam indriyātmā kṣarākṣaraḥ /",
    "GP12vipce_pu:1927": " yas tasmai jñānamūlāya natāḥ sma harimedhase // ViP_1,14.34 //",
    "GP12vipce_pu:1928": " gṛhītān indriyair arthān ātmane yaḥ prayacchati /",
    "GP12vipce_pu:1929": " antaḥkaraṇabhūtāya tasmai viśvātmane namaḥ // ViP_1,14.35 //",
    "GP12vipce_pu:1930": " yasminn anante sakalaṃ viśvaṃ yasmāt tathodgatam /",
    "GP12vipce_pu:1931": " layasthānaṃ ca yas tasmai namaḥ prakṛtidharmiṇe // ViP_1,14.36 //",
    "GP12vipce_pu:1932": " śuddhaḥ saṃllakṣyate bhrāntyā guṇavān iva yo 'guṇaḥ /",
    "GP12vipce_pu:1933": " tam ātmarūpiṇaṃ devaṃ natāḥ sma puruṣottamam // ViP_1,14.37 //",
    "GP12vipce_pu:1934": " avikāram ajaṃ śuddhaṃ nirguṇaṃ yan nirañjanam /",
    "GP12vipce_pu:1935": " natāḥ sma tat paraṃ brahma viṣṇor yat paramaṃ padam // ViP_1,14.38 //",
    "GP12vipce_pu:1936": " adīrghahrasvam asthūlam anaṇv agryam alohitam /",
    "GP12vipce_pu:1937": " asnehacchāyam atanum asaktam asamīraṇam // ViP_1,14.39 //",
    "GP12vipce_pu:1938": " anākāśam asaṃsparśam agandham arasaṃ ca yat /",
    "GP12vipce_pu:1939": " acakṣuḥśrotram acalam avākpāṇim amānasam // ViP_1,14.40 //",
    "GP12vipce_pu:1940": " anāmagotram asukham atejaskam ahetukam /",
    "GP12vipce_pu:1941": " abhayaṃ bhrāntirahitam anidram ajarāmaram // ViP_1,14.41 //",
    "GP12vipce_pu:1942": " arajo 'śabdam amṛtam aplutaṃ yad asaṃvṛtam /",
    "GP12vipce_pu:1943": " pūrvāpare na vai yasmiṃs tad viṣṇoḥ paramaṃ padam // ViP_1,14.42 //",
    "GP12vipce_pu:1944": " param īśitvaguṇavat sarvabhūtam asaṃśrayam /",
    "GP12vipce_pu:1945": " natāḥ sma tat padaṃ viṣṇor jihvādṛggocaraṃ na yat // ViP_1,14.43 //",
    "GP12vipce_pu:1946": " §parāśara uvāca:",
    "GP12vipce_pu:1947": " evaṃ pracetaso viṣṇuṃ stuvantas tatsamādhayaḥ /",
    "GP12vipce_pu:1948": " daśa varṣasahasrāṇi tapaś cerur mahārṇave // ViP_1,14.44 //",
    "GP12vipce_pu:1949": " tataḥ prasanno bhagavāṃs teṣām antarjale hariḥ /",
    "GP12vipce_pu:1950": " dadau darśanam unnidranīlotpaladalacchaviḥ // ViP_1,14.45 //",
    "GP12vipce_pu:1951": " patatrirājam ārūḍham avalokya pracetasaḥ /",
    "GP12vipce_pu:1952": " praṇipetuḥ śirobhis taṃ bhaktibhārāvanāmitaiḥ // ViP_1,14.46 //",
    "GP12vipce_pu:1953": " tatas tān āha bhagavān vriyatām īpsito varaḥ /",
    "GP12vipce_pu:1954": " prasādasumukho 'haṃ vo varadaḥ samupasthitaḥ // ViP_1,14.47 //",
    "GP12vipce_pu:1955": " tatas tam ūcur varadaṃ praṇipatya pracetasaḥ /",
    "GP12vipce_pu:1956": " yathā pitrā samādiṣṭaṃ prajānāṃ vṛddhikāraṇam // ViP_1,14.48 //",
    "GP12vipce_pu:1957": " sa cāpi devas taṃ dattvā yathābhilaṣitaṃ varam /",
    "GP12vipce_pu:1958": " antardhānaṃ jagāmāśu te ca niścakramur jalāt // ViP_1,14.49 //",
    "GP12vipce_pu:1959": " [[iti śrīviṣṇupurāṇe prathame 'ṃśe caturdaśo 'dhyāyaḥ ]]",
    "GP12vipce_pu:1960": " §parāśara uvāca:",
    "GP12vipce_pu:1961": " tapaś caratsu pṛthivīṃ pracetaḥsu mahīruhāḥ /",
    "GP12vipce_pu:1962": " arakṣyamāṇām āvavrur babhūvātha prajākṣayaḥ // ViP_1,15.1 //",
    "GP12vipce_pu:1963": " nāśakan māruto vātuṃ vṛtaṃ kham abhavad drumaiḥ /",
    "GP12vipce_pu:1964": " daśavarṣasahasrāṇi na śekuś ceṣṭituṃ prajāḥ // ViP_1,15.2 //",
    "GP12vipce_pu:1965": " tān dṛṣṭvā jalaniṣkrāntāḥ sarve kruddhāḥ pracetasaḥ /",
    "GP12vipce_pu:1966": " mukhebhyo vāyum agniṃ ca te 'sṛjañ jātamanyavaḥ // ViP_1,15.3 //",
    "GP12vipce_pu:1967": " unmūlān atha tān vṛkṣān kṛtvā vāyur aśoṣayat /",
    "GP12vipce_pu:1968": " tān agnir adahad ghoras tatrābhūd drumasaṃkṣayaḥ // ViP_1,15.4 //",
    "GP12vipce_pu:1969": " drumakṣayam atho dṛṣṭvā kiṃcic chiṣṭeṣu śākhiṣu /",
    "GP12vipce_pu:1970": " upagamyābravīd etān rājā somaḥ prajāpatīn // ViP_1,15.5 //",
    "GP12vipce_pu:1971": " kopaṃ yacchata rājānaḥ śṛṇudhvaṃ ca vaco mama /",
    "GP12vipce_pu:1972": " saṃdhānaṃ vaḥ kariṣyāmi saha kṣitiruhair aham // ViP_1,15.6 //",
    "GP12vipce_pu:1973": " ratnabhūtā ca kanyeyaṃ vārkṣeyī varavarṇinī /",
    "GP12vipce_pu:1974": " bhaviṣyaṃ jānatā pūrvaṃ mayā gobhir vivardhitā // ViP_1,15.7 //",
    "GP12vipce_pu:1975": " māriṣā nāma nāmnaiṣā vṛkṣāṇām iti nirmitā /",
    "GP12vipce_pu:1976": " bhāryā vo 'stu mahābhāgā dhruvaṃ vaṃśavivardhinī // ViP_1,15.8 //",
    "GP12vipce_pu:1977": " yuṣmākaṃ tejaso 'rdhena mama cārdhena tejasaḥ /",
    "GP12vipce_pu:1978": " asyām utpatsyate vidvān dakṣo nāma prajāpatiḥ // ViP_1,15.9 //",
    "GP12vipce_pu:1979": " mama cāṃśena saṃyukto yuṣmattejomayena vai /",
    "GP12vipce_pu:1980": " agnināgnisamo bhūyaḥ prajāḥ saṃvardhayiṣyati // ViP_1,15.10 //",
    "GP12vipce_pu:1981": " kaṇḍur nāma muniḥ pūrvam āsīd vedavidāṃ varaḥ /",
    "GP12vipce_pu:1982": " suramye gomatītīre sa tepe paramaṃ tapaḥ // ViP_1,15.11 //",
    "GP12vipce_pu:1983": " tatkṣobhāya surendreṇa pramlocākhyā varāpsarāḥ /",
    "GP12vipce_pu:1984": " prayuktā kṣobhayām āsa tam ṛṣiṃ sā śucismitā // ViP_1,15.12 //",
    "GP12vipce_pu:1985": " kṣobhitaḥ sa tayā sārdhaṃ varṣāṇām adhikaṃ śatam /",
    "GP12vipce_pu:1986": " atiṣṭhan mandaradroṇyāṃ viṣayāsaktamānasaḥ // ViP_1,15.13 //",
    "GP12vipce_pu:1987": " sā taṃ prāha mahābhāga gantum icchāmy ahaṃ divam /",
    "GP12vipce_pu:1988": " prasādasumukho brahmann anujñāṃ dātum arhasi // ViP_1,15.14 //",
    "GP12vipce_pu:1989": " tayaivam uktaḥ sa munis tasyām āsaktamānasaḥ /",
    "GP12vipce_pu:1990": " dināni katicid bhadre sthīyatām ity abhāṣata // ViP_1,15.15 //",
    "GP12vipce_pu:1991": " evam uktā tatas tena sāgraṃ varṣaśataṃ punaḥ /",
    "GP12vipce_pu:1992": " bubhuje viṣayāṃs tanvī tena sārdhaṃ mahātmanā // ViP_1,15.16 //",
    "GP12vipce_pu:1993": " anujñāṃ dehi bhagavan vrajāmi tridaśālayam /",
    "GP12vipce_pu:1994": " uktas tayeti sa muniḥ sthīyatām ity abhāṣata // ViP_1,15.17 //",
    "GP12vipce_pu:1995": " punar gate varṣaśate sādhike sā śubhānanā /",
    "GP12vipce_pu:1996": " yāmīty āha divaṃ brahman praṇayasmitaśobhanam // ViP_1,15.18 //",
    "GP12vipce_pu:1997": " uktas tayaivaṃ sa munir upaguhyāyatekṣaṇām /",
    "GP12vipce_pu:1998": " prāhāsyatāṃ kṣaṇaṃ subhru cirakālaṃ gamiṣyasi // ViP_1,15.19 //",
    "GP12vipce_pu:1999": " tacchāpabhītā suśroṇī saha tenarṣiṇā punaḥ /",
    "GP12vipce_pu:2000": " śatadvayaṃ kiṃcid ūnaṃ varṣāṇām anvatiṣṭhata // ViP_1,15.20 //",
    "GP12vipce_pu:2001": " gamanāya mahābhāgo devarājaniveśanam /",
    "GP12vipce_pu:2002": " proktaḥ proktas tayā tanvyā sthīyatām ity abhāṣata // ViP_1,15.21 //",
    "GP12vipce_pu:2003": " D7 ins:",
    "GP12vipce_pu:2004": " yayau ravaṃ bhayaṃ prema sadbhāvaṃ pūrvanāyake // ViP_1,15.21*40:1 //",
    "GP12vipce_pu:2005": " na muñcaty anyasaktāpi sā jñeyā dakṣiṇā budhaiḥ // ViP_1,15.21*40:2 //",
    "GP12vipce_pu:2006": " taṃ sā śāpabhayād bhītā dākṣiṇyena ca dakṣiṇā /",
    "GP12vipce_pu:2007": " proktā praṇayabhaṅgārtivedinī na jahau munim // ViP_1,15.22 //",
    "GP12vipce_pu:2008": " tayā ca ramatas tasya paramarṣer aharniśam /",
    "GP12vipce_pu:2009": " navaṃ navam abhūt prema manmathāviṣṭacetasaḥ // ViP_1,15.23 //",
    "GP12vipce_pu:2010": " ekadā tu tvarāyukto niścakrāmoṭajān muniḥ /",
    "GP12vipce_pu:2011": " niṣkrāmantaṃ ca kutreti gamyate prāha sā śubhā // ViP_1,15.24 //",
    "GP12vipce_pu:2012": " ity uktaḥ sa tayā prāha parivṛttam ahaḥ śubhe /",
    "GP12vipce_pu:2013": " saṃdhyopāstiṃ kariṣyāmi kriyālopo 'nyathā bhavet // ViP_1,15.25 //",
    "GP12vipce_pu:2014": " tataḥ prahasya muditā taṃ sā prāha mahāmunim /",
    "GP12vipce_pu:2015": " kim adya sarvadharmajña parivṛttam ahas tava // ViP_1,15.26 //",
    "GP12vipce_pu:2016": " bahūnāṃ vipra varṣāṇāṃ pariṇāmam ahas tava /",
    "GP12vipce_pu:2017": " gatam etan na kurute vismayaṃ kasya kathyatām // ViP_1,15.27 //",
    "GP12vipce_pu:2018": " §munir uvāca:",
    "GP12vipce_pu:2019": " prātas tvam āgatā bhadre nadītīram idaṃ śubham /",
    "GP12vipce_pu:2020": " mayā dṛṣṭā ca tanvaṅgi praviṣṭā ca mamāśramam // ViP_1,15.28 //",
    "GP12vipce_pu:2021": " After 28, M3 ins:",
    "GP12vipce_pu:2022": " kṣaṇe kṣaṇe mayāsūtra praxxddhā nanūttame // ViP_1,15.28*41 //",
    "GP12vipce_pu:2023": " iyaṃ ca vartate saṃdhyā pariṇāmam ahar gatam /",
    "GP12vipce_pu:2024": " avahāsaḥ kimartho 'yaṃ sadbhāvaḥ kathyatāṃ mama // ViP_1,15.29 //",
    "GP12vipce_pu:2025": " §pramlocovāca:",
    "GP12vipce_pu:2026": " pratyūṣasy āgatā brahman satyam etan na tan mṛṣā /",
    "GP12vipce_pu:2027": " kintv adya tasya kālasya gatāny abdaśatāni te // ViP_1,15.30 //",
    "GP12vipce_pu:2028": " §soma uvāca:",
    "GP12vipce_pu:2029": " tataḥ sasādhvaso vipras tāṃ papracchāyatekṣaṇām /",
    "GP12vipce_pu:2030": " kathyatāṃ bhīru kaḥ kālas tvayā me ramataḥ saha // ViP_1,15.31 //",
    "GP12vipce_pu:2031": " §pramlocovāca:",
    "GP12vipce_pu:2032": " saptottarāṇy atītāni nava varṣaśatāni te /",
    "GP12vipce_pu:2033": " māsāś ca ṣaṭ tathaivānyat samatītaṃ dinatrayam // ViP_1,15.32 //",
    "GP12vipce_pu:2034": " §ṛṣir uvāca:",
    "GP12vipce_pu:2035": " satyaṃ bhīru vadasy etat parihāso 'tha vā śubhe /",
    "GP12vipce_pu:2036": " dinam ekam ahaṃ manye tvayā sārdham ihāsitam // ViP_1,15.33 //",
    "GP12vipce_pu:2037": " §pramlocovāca:",
    "GP12vipce_pu:2038": " vadiṣyāmy anṛtaṃ brahman katham atra tavāntike /",
    "GP12vipce_pu:2039": " viśeṣeṇādya bhavatā pṛṣṭā mārgānuvartinā // ViP_1,15.34 //",
    "GP12vipce_pu:2040": " §soma uvāca:",
    "GP12vipce_pu:2041": " niśamya tad vacaḥ tasyāḥ sa munir nṛpanandanāḥ /",
    "GP12vipce_pu:2042": " dhiṅ māṃ dhiṅ mām atīvetthaṃ ninindātmānam ātmanā // ViP_1,15.35 //",
    "GP12vipce_pu:2043": " §munir uvāca:",
    "GP12vipce_pu:2044": " tapāṃsi mama naṣṭāni hataṃ brahmavidāṃ dhanam /",
    "GP12vipce_pu:2045": " hṛto vivekaḥ kenāpi yoṣin mohāya nirmitā // ViP_1,15.36 //",
    "GP12vipce_pu:2046": " ūrmiṣaṭkātigaṃ brahma jñeyam ātmajayena me /",
    "GP12vipce_pu:2047": " matir eṣā hṛtā yena dhik taṃ kāmaṃ mahāgraham // ViP_1,15.37 //",
    "GP12vipce_pu:2048": " D7 ins:",
    "GP12vipce_pu:2049": " kṣuḍtṛxśokamohau ca jarāmṛtyū ṣaḍūrmayaḥ // ViP_1,15.37*42 //",
    "GP12vipce_pu:2050": " vratāni vedavedyāptikāraṇāny akhilāni ca /",
    "GP12vipce_pu:2051": " narakagrāmamārgeṇa saṅgenāpahṛtāni me // ViP_1,15.38 //",
    "GP12vipce_pu:2052": " vinindyetthaṃ sa dharmajñaḥ svayam ātmānam ātmanā /",
    "GP12vipce_pu:2053": " tām apsarasam āsīnām idaṃ vacanam abravīt // ViP_1,15.39 //",
    "GP12vipce_pu:2054": " gaccha pāpe yathā kāmaṃ yat kāryaṃ tat kṛtaṃ tvayā /",
    "GP12vipce_pu:2055": " devarājasya matkṣobhaṃ kurvantyā bhāvaceṣṭitaiḥ // ViP_1,15.40 //",
    "GP12vipce_pu:2056": " na tvāṃ karomy ahaṃ bhasma krodhatīvreṇa vahninā /",
    "GP12vipce_pu:2057": " satāṃ saptapadaṃ maitram uṣito 'haṃ tvayā saha // ViP_1,15.41 //",
    "GP12vipce_pu:2058": " atha vā tava ko doṣaḥ kiṃ vā kupyāmy ahaṃ tava /",
    "GP12vipce_pu:2059": " mamaiva doṣo nitarāṃ yenāham ajitendriyaḥ // ViP_1,15.42 //",
    "GP12vipce_pu:2060": " yayā śakrapriyārthinyā kṛto me tapaso vyayaḥ /",
    "GP12vipce_pu:2061": " tvayā dhik tvāṃ mahāmohamañjūṣāṃ sujugupsitām // ViP_1,15.43 //",
    "GP12vipce_pu:2062": " §soma uvāca:",
    "GP12vipce_pu:2063": " yāvad itthaṃ sa viprarṣis tāṃ bravīti sumadhyamām /",
    "GP12vipce_pu:2064": " tāvad galatsvedajalā sā babhūvātivepathuḥ // ViP_1,15.44 //",
    "GP12vipce_pu:2065": " pravepamānāṃ satataṃ khinnagātralatāṃ satīm /",
    "GP12vipce_pu:2066": " gaccha gaccheti sakrodham uvāca munisattamaḥ // ViP_1,15.45 //",
    "GP12vipce_pu:2067": " sā tu nirbhartsitā tena viniṣkramya tadāśramāt /",
    "GP12vipce_pu:2068": " ākāśagāminī svedaṃ mamārja tarupallavaiḥ // ViP_1,15.46 //",
    "GP12vipce_pu:2069": " vṛkṣād vṛkṣaṃ yayau bālā tadagrāruṇapallavaiḥ /",
    "GP12vipce_pu:2070": " nirmārjamānā gātrāṇi galatsvedajalāni vai // ViP_1,15.47 //",
    "GP12vipce_pu:2071": " ṛṣiṇā yas tadā garbhas tasyā dehe samāhitaḥ /",
    "GP12vipce_pu:2072": " nirjagāma saromāñcasvedarūpī tadaṅgataḥ // ViP_1,15.48 //",
    "GP12vipce_pu:2073": " taṃ vṛkṣā jagṛhur garbham ekaṃ cakre ca mārutaḥ /",
    "GP12vipce_pu:2074": " mayā cāpyāyito gobhiḥ sa tadā vavṛdhe śanaiḥ // ViP_1,15.49 //",
    "GP12vipce_pu:2075": " vṛkṣāgragarbhasaṃbhūtā māriṣākhyā varānanā /",
    "GP12vipce_pu:2076": " tāṃ pradāsyanti vo vṛkṣāḥ kopa eṣa praśāmyatām // ViP_1,15.50 //",
    "GP12vipce_pu:2077": " kaṇḍor apatyam evaṃ sā vṛkṣebhyaś ca samudgatā /",
    "GP12vipce_pu:2078": " mamāpatyaṃ tathā vāyoḥ pramlocātanayā ca sā // ViP_1,15.51 //",
    "GP12vipce_pu:2079": " sa cāpi bhagavān kaṇḍuḥ kṣīṇe tapasi sattamāḥ /",
    "GP12vipce_pu:2080": " puruṣottamākhyam adrīśaṃ viṣṇor āyatanaṃ yayau // ViP_1,15.52 //",
    "GP12vipce_pu:2081": " tatraikāgramatir bhūtvā cakārārādhanaṃ hareḥ /",
    "GP12vipce_pu:2082": " brahmapāramayaṃ kurvañ japam ekāgramānasaḥ /",
    "GP12vipce_pu:2083": " ūrdhvabāhur mahāyogī sthitvāsau bhūpanandanāḥ // ViP_1,15.53 //",
    "GP12vipce_pu:2084": " §pracetasa ūcuḥ:",
    "GP12vipce_pu:2085": " brahmapāraṃ muneḥ śrotum icchāmaḥ paramaṃ stavam /",
    "GP12vipce_pu:2086": " japatā kaṇḍunā devo yenārādhyata keśavaḥ // ViP_1,15.54 //",
    "GP12vipce_pu:2087": " §soma uvāca:",
    "GP12vipce_pu:2088": " pāraṃ paraṃ viṣṇur apārapāraḥ paraḥ parebhyaḥ paramārtharūpī /",
    "GP12vipce_pu:2089": " sa brahmapāraḥ parapārabhūtaḥ paraḥ parāṇām api pārapāraḥ // ViP_1,15.55 //",
    "GP12vipce_pu:2090": " D7 ins:",
    "GP12vipce_pu:2091": " saṃkīrtya tvaṃ triślokyā x prārthanā ca caturthataḥ // ViP_1,15.55*43:1 //",
    "GP12vipce_pu:2092": " brahmapārastavenaivaṃ kaṇḍos tuṣṭo 'cirād dhariḥ // ViP_1,15.55*43:2 //",
    "GP12vipce_pu:2093": " sa kāraṇaṃ kāraṇatas tato 'pi tasyāpi hetuḥ parahetuhetuḥ /",
    "GP12vipce_pu:2094": " kāryeṣu caivaṃ saha karmakartṛ rūpair aśeṣair avatīha sarvam // ViP_1,15.56 //",
    "GP12vipce_pu:2095": " brahma prabhur brahma sa sarvabhūto brahma prajānāṃ patir acyuto 'sau /",
    "GP12vipce_pu:2096": " brahmāvyayaṃ nityam ajaṃ sa viṣṇur apakṣayādyair akhilair asaṅgi // ViP_1,15.57 //",
    "GP12vipce_pu:2097": " brahmākṣaram ajaṃ nityaṃ yathāsau puruṣottamaḥ /",
    "GP12vipce_pu:2098": " tathā rāgādayo doṣāḥ prayāntu praśamaṃ mama // ViP_1,15.58 //",
    "GP12vipce_pu:2099": " §soma uvāca:",
    "GP12vipce_pu:2100": " etad brahmaparākhyaṃ vai saṃstavaṃ paramaṃ japan /",
    "GP12vipce_pu:2101": " avāpa paramāṃ siddhiṃ sa samārādhya keśavam // ViP_1,15.59 //",
    "GP12vipce_pu:2102": " B2,T3,ed. Veṅk. ins:",
    "GP12vipce_pu:2103": " imaṃ stavaṃ yaḥ paṭhati śṛṇuyād vāpi nityaśaḥ // ViP_1,15.59*44:1 //",
    "GP12vipce_pu:2104": " sa kāmadoṣair akhilair muktaḥ prāpnoti vāñchitam // ViP_1,15.59*44:2 //",
    "GP12vipce_pu:2105": " while T3(sic) ins:",
    "GP12vipce_pu:2106": " yaḥ imaṃ stavaṃ paṭhate śṛṇuyād api nityaśaḥ // ViP_1,15.59*45:1 //",
    "GP12vipce_pu:2107": " sa kāmadoṣair akhilair vimukto bhavati dhruvam // ViP_1,15.59*45:2 //",
    "GP12vipce_pu:2108": " iyaṃ ca māriṣā pūrvam āsīd yā tāṃ bravīmi vaḥ /",
    "GP12vipce_pu:2109": " kāryagauravam etasyāḥ kathane phaladāyi vaḥ // ViP_1,15.60 //",
    "GP12vipce_pu:2110": " aputrā prāg iyaṃ viṣṇuṃ mṛte bhartari sattamāḥ /",
    "GP12vipce_pu:2111": " bhūpapatnī mahābhāgā toṣayām āsa bhaktitaḥ // ViP_1,15.61 //",
    "GP12vipce_pu:2112": " ārādhitas tayā viṣṇuḥ prāha pratyakṣatāṃ gataḥ /",
    "GP12vipce_pu:2113": " varaṃ vṛṇīṣveti śubhāṃ sā ca prāhātmavāñchitam // ViP_1,15.62 //",
    "GP12vipce_pu:2114": " bhagavan bālavaidhavyād vṛthājanmāham īdṛśī /",
    "GP12vipce_pu:2115": " mandabhāgyā samudbhūtā viphalā ca jagatpate // ViP_1,15.63 //",
    "GP12vipce_pu:2116": " bhavantu patayaḥ ślāghyā mama janmani janmani /",
    "GP12vipce_pu:2117": " tvatprasādāt tathā putraḥ prajāpatisamo 'stu me // ViP_1,15.64 //",
    "GP12vipce_pu:2118": " ed. Veṅk. ins:",
    "GP12vipce_pu:2119": " kulaṃ śīlaṃ vayaḥ satyaṃ dākṣiṇyaṃ kṣiprakāritā // ViP_1,15.64*46:1 //",
    "GP12vipce_pu:2120": " avisaṃvāditā sattvaṃ vṛddhasevā kṛtajñatā // ViP_1,15.64*46:2 //",
    "GP12vipce_pu:2121": " rūpasaṃpatsamāyuktā sarvasya priyadarśanā /",
    "GP12vipce_pu:2122": " ayonijā ca jāyeyaṃ tvatprasādād adhokṣaja // ViP_1,15.65 //",
    "GP12vipce_pu:2123": " §soma uvāca:",
    "GP12vipce_pu:2124": " tayaivam ukto deveśo hṛṣīkeśa uvāca tām /",
    "GP12vipce_pu:2125": " praṇāmanamrām utthāpya varadaḥ parameśvaraḥ // ViP_1,15.66 //",
    "GP12vipce_pu:2126": " §deva uvāca:",
    "GP12vipce_pu:2127": " bhaviṣyanti mahāvīryā ekasminn eva janmani /",
    "GP12vipce_pu:2128": " prakhyātodārakarmāṇo bhavatyāḥ patayo daśa // ViP_1,15.67 //",
    "GP12vipce_pu:2129": " putraṃ ca sumahātmānam ativīryaparākramam /",
    "GP12vipce_pu:2130": " prajāpatiguṇair yuktaṃ tvam avāpsyasi śobhane // ViP_1,15.68 //",
    "GP12vipce_pu:2131": " vaṃśānāṃ tasya kartṛtvaṃ jagaty asmin bhaviṣyati /",
    "GP12vipce_pu:2132": " trailokyam akhilaṃ sūtis tasya cāpūrayiṣyati // ViP_1,15.69 //",
    "GP12vipce_pu:2133": " tvaṃ cāpy ayonijā sādhvī rūpaudāryaguṇānvitā /",
    "GP12vipce_pu:2134": " manaḥprītikarī nṝṇāṃ matprasādād bhaviṣyasi // ViP_1,15.70 //",
    "GP12vipce_pu:2135": " ity uktvāntardadhe devas tāṃ viśālavilocanām /",
    "GP12vipce_pu:2136": " sā ceyaṃ māriṣā jātā yuṣmatpatnī nṛpātmajāḥ // ViP_1,15.71 //",
    "GP12vipce_pu:2137": " §parāśara uvāca:",
    "GP12vipce_pu:2138": " tataḥ somasya vacanāj jagṛhus te pracetasaḥ /",
    "GP12vipce_pu:2139": " saṃhṛtya kopaṃ vṛkṣebhyaḥ patnīdharmeṇa māriṣām // ViP_1,15.72 //",
    "GP12vipce_pu:2140": " daśabhyas tu pracetobhyo māriṣāyāṃ prajāpatiḥ /",
    "GP12vipce_pu:2141": " jajñe dakṣo mahābhāgo yaḥ pūrvaṃ brahmaṇo 'bhavat // ViP_1,15.73 //",
    "GP12vipce_pu:2142": " sa tu dakṣo mahābhāgaḥ sṛṣṭyarthaṃ sumahāmate /",
    "GP12vipce_pu:2143": " putrān utpādayām āsa prajāsṛṣṭyartham ātmanaḥ // ViP_1,15.74 //",
    "GP12vipce_pu:2144": " acarāṃś ca carāṃś caiva dvipado 'tha catuṣpadaḥ /",
    "GP12vipce_pu:2145": " ādeśaṃ brahmaṇaḥ kurvan sṛṣṭyarthaṃ samavasthitaḥ // ViP_1,15.75 //",
    "GP12vipce_pu:2146": " sa sṛṣṭvā manasā dakṣaḥ pañcāśad asṛjat striyaḥ /",
    "GP12vipce_pu:2147": " dadau sa daśa dharmāya kaśyapāya trayodaśa /",
    "GP12vipce_pu:2148": " kālasya nayane yuktāḥ saptaviṃśatim indave // ViP_1,15.76 //",
    "GP12vipce_pu:2149": " tāsu devās tathā daityā nāgā gāvas tathā khagāḥ /",
    "GP12vipce_pu:2150": " gandharvāpsarasaś caiva dānavādyāś ca jajñire // ViP_1,15.77 //",
    "GP12vipce_pu:2151": " tataḥ prabhṛti maitreya prajā maithunasaṃbhavāḥ /",
    "GP12vipce_pu:2152": " saṃkalpād darśanāt sparśāt pūrveṣām abhavan prajāḥ /",
    "GP12vipce_pu:2153": " tapoviśaiṣair iddhānāṃ tadātyantatapasvinām // ViP_1,15.78 //",
    "GP12vipce_pu:2154": " §maitreya uvāca:",
    "GP12vipce_pu:2155": " aṅguṣṭhād dakṣiṇād dakṣaḥ pūrvaṃ jātaḥ śruto mayā /",
    "GP12vipce_pu:2156": " kathaṃ prācetaso bhūyaḥ sa saṃbhūto mahāmune // ViP_1,15.79 //",
    "GP12vipce_pu:2157": " eṣa me saṃśayo brahman sumahān hṛdi vartate /",
    "GP12vipce_pu:2158": " yad dauhitraś ca somasya punaḥ śvaśuratāṃ gataḥ // ViP_1,15.80 //",
    "GP12vipce_pu:2159": " §parāśara uvāca:",
    "GP12vipce_pu:2160": " utpattiś ca nirodhaś ca nityo bhūteṣu sattama /",
    "GP12vipce_pu:2161": " ṛṣayo 'tra na muhyanti ye cānye divyacakṣuṣaḥ // ViP_1,15.81 //",
    "GP12vipce_pu:2162": " yuge yuge bhavanty ete dakṣādyā munisattama /",
    "GP12vipce_pu:2163": " punaś caiva niruddhyante vidvāṃs tatra na muhyati // ViP_1,15.82 //",
    "GP12vipce_pu:2164": " kāniṣṭhyaṃ jyaiṣṭhyam apy eṣāṃ pūrvaṃ nābhūd dvijottama /",
    "GP12vipce_pu:2165": " tapa eva garīyo 'bhūt prabhāvaś caiva kāraṇam // ViP_1,15.83 //",
    "GP12vipce_pu:2166": " §maitreya uvāca:",
    "GP12vipce_pu:2167": " devānāṃ dānavānāṃ ca gandharvoragarakṣasām /",
    "GP12vipce_pu:2168": " utpattiṃ vistareṇeha mama brahman prakīrtaya // ViP_1,15.84 //",
    "GP12vipce_pu:2169": " §parāśara uvāca:",
    "GP12vipce_pu:2170": " prajāḥ sṛjeti vyādiṣṭaḥ pūrvaṃ dakṣaḥ svayaṃbhuvā /",
    "GP12vipce_pu:2171": " yathā sasarja bhūtāni tathā śṛṇu mahāmate // ViP_1,15.85 //",
    "GP12vipce_pu:2172": " manasā tv eva bhūtāni pūrvaṃ dakṣo 'sṛjat tadā /",
    "GP12vipce_pu:2173": " devān ṛṣīn sagandharvān asurān pannagāṃs tathā // ViP_1,15.86 //",
    "GP12vipce_pu:2174": " yadāsya sṛjamānasya na vyavardhanta tāḥ prajāḥ /",
    "GP12vipce_pu:2175": " tataḥ saṃcintya bahuśaḥ sṛṣṭihetoḥ prajāpatiḥ // ViP_1,15.87 //",
    "GP12vipce_pu:2176": " maithunenaiva dharmeṇa sisṛkṣur vividhāḥ prajāḥ /",
    "GP12vipce_pu:2177": " asiknīm āvahat kanyāṃ vīraṇasya prajāpateḥ /",
    "GP12vipce_pu:2178": " sutāṃ sutapasā yuktāṃ mahatīṃ lokadhāriṇīm // ViP_1,15.88 //",
    "GP12vipce_pu:2179": " atha putrasahasrāṇi vairiṇyāṃ pañca vīryavān /",
    "GP12vipce_pu:2180": " asiknyāṃ janayām āsa sargahetoḥ prajāpatiḥ // ViP_1,15.89 //",
    "GP12vipce_pu:2181": " tān dṛṣṭvā nārado vipra saṃvivarddhayiṣūn prajāḥ /",
    "GP12vipce_pu:2182": " saṃgamya priyasaṃvādo devarṣir idam abravīt // ViP_1,15.90 //",
    "GP12vipce_pu:2183": " §nārada uvāca:",
    "GP12vipce_pu:2184": " he haryaśvā mahāvīryāḥ prajā yūyaṃ kariṣyatha /",
    "GP12vipce_pu:2185": " īdṛśo lakṣyate yatno bhavatāṃ śrūyatām idam // ViP_1,15.91 //",
    "GP12vipce_pu:2186": " bāliśā bata yūyaṃ vai nāsyā jānīta vai bhuvaḥ /",
    "GP12vipce_pu:2187": " antar ūrdhvam adhaś caiva kathaṃ srakṣyatha vai prajāḥ // ViP_1,15.92 //",
    "GP12vipce_pu:2188": " ūrdhvaṃ tiryag adhaś caiva yadāpratihatā gatiḥ /",
    "GP12vipce_pu:2189": " tadā kasmād bhuvo nāntaṃ sarve drakṣyatha bāliśāḥ // ViP_1,15.93 //",
    "GP12vipce_pu:2190": " §parāśara uvāca:",
    "GP12vipce_pu:2191": " te tu tadvacanaṃ śrutvā prayātāḥ sarvato diśam /",
    "GP12vipce_pu:2192": " adyāpi na nivartante samudrebhya ivāpagāḥ // ViP_1,15.94 //",
    "GP12vipce_pu:2193": " haryaśveṣv atha naṣṭeṣu dakṣaḥ prācetasaḥ punaḥ /",
    "GP12vipce_pu:2194": " vairiṇyām atha putrāṇāṃ sahasram asṛjat prabhuḥ // ViP_1,15.95 //",
    "GP12vipce_pu:2195": " vivardhayiṣavas te tu śabalāśvāḥ prajāḥ punaḥ /",
    "GP12vipce_pu:2196": " pūrvoktaṃ vacanaṃ brahman nāradenaiva coditāḥ // ViP_1,15.96 //",
    "GP12vipce_pu:2197": " anyonyam ūcus te sarve samyag āha mahāmuniḥ /",
    "GP12vipce_pu:2198": " bhrātṝṇāṃ padavī caiva gantavyā nātra saṃśayaḥ // ViP_1,15.97 //",
    "GP12vipce_pu:2199": " jñātvā pramāṇaṃ pṛthvyāś ca prajāḥ srakṣyāmahe tataḥ // ViP_1,15.98 //",
    "GP12vipce_pu:2200": " te 'pi tenaiva mārgeṇa prayātāḥ sarvato diśam /",
    "GP12vipce_pu:2201": " adyāpi na nivartante samudrebhya ivāpagāḥ // ViP_1,15.99 //",
    "GP12vipce_pu:2202": " tataḥ prabhṛti vai bhrātā bhrātur anveṣaṇe dvija /",
    "GP12vipce_pu:2203": " prayāto naśyati tathā tan na kāryaṃ vijānatā // ViP_1,15.100 //",
    "GP12vipce_pu:2204": " tāṃś cāpi naṣṭān vijñāya putrān dakṣaḥ prajāpatiḥ /",
    "GP12vipce_pu:2205": " krodhaṃ cakre mahābhāgo nāradaṃ sa śaśāpa ca // ViP_1,15.101 //",
    "GP12vipce_pu:2206": " D3 ins:",
    "GP12vipce_pu:2207": " haryaśveṣv atha naṣṭeṣu dakṣaḥ kruddo śapaṃ dvijaḥ // ViP_1,15.101*47:1 //",
    "GP12vipce_pu:2208": " nāradā nāśam eheti garbhavāsaṃ vaseti ca // ViP_1,15.101*47:2 //",
    "GP12vipce_pu:2209": " tato dakṣasutāṃ prādāt priyāṃ vai parame dine // ViP_1,15.101*47:3 //",
    "GP12vipce_pu:2210": " tasmāt sa nārado jajñe bhūyaḥ śāpabalād ṛṣīn // ViP_1,15.101*47:4 //",
    "GP12vipce_pu:2211": " sargakāmas tato vidvān sa maitreya prajāpatiḥ /",
    "GP12vipce_pu:2212": " ṣaṣṭiṃ dakṣo 'sṛjat kanyā vairiṇyām iti naḥ śrutam // ViP_1,15.102 //",
    "GP12vipce_pu:2213": " dadau sa daśa dharmāya kaśyapāya trayodaśa /",
    "GP12vipce_pu:2214": " saptaviṃśati somāya catasro 'riṣṭanemine // ViP_1,15.103 //",
    "GP12vipce_pu:2215": " dve caiva bahuputrāya dve caivāṅgirase tathā /",
    "GP12vipce_pu:2216": " dve kṛśāśvāya viduṣe tāsāṃ nāmāni me śṛṇu // ViP_1,15.104 //",
    "GP12vipce_pu:2217": " arundhatī vasur jāmir lambā bhānur marutvatī /",
    "GP12vipce_pu:2218": " saṃkalpā ca muhūrtā ca sādhyā viśvā ca tā daśa /",
    "GP12vipce_pu:2219": " dharmapatnyo daśa tv etās tāsv apatyāni me śṛṇu // ViP_1,15.105 //",
    "GP12vipce_pu:2220": " viśvedevās tu viśvāyāḥ sādhyā sādhyān vyajāyata /",
    "GP12vipce_pu:2221": " marutvatyā marutvanto vasos tu vasavaḥ smṛtāḥ // ViP_1,15.106 //",
    "GP12vipce_pu:2222": " bhānos tu bhānavas tatra muhūrtāyā muhūrtajāḥ /",
    "GP12vipce_pu:2223": " lambāyāś caiva ghoṣo 'tha nāgavīthī tu jāmijā // ViP_1,15.107 //",
    "GP12vipce_pu:2224": " pṛthivīviṣayaṃ sarvam arundhatyām ajāyata /",
    "GP12vipce_pu:2225": " saṃkalpāyās tu sarvātmā jajñe saṃkalpa eva ca // ViP_1,15.108 //",
    "GP12vipce_pu:2226": " ye tv anekavasuprāṇā devā jyotiḥpurogamāḥ /",
    "GP12vipce_pu:2227": " vasavo 'ṣṭau samākhyātās teṣāṃ vakṣyāmi vistaram // ViP_1,15.109 //",
    "GP12vipce_pu:2228": " āpo dhruvaś ca somaś ca dharaś caivānilo 'nalaḥ /",
    "GP12vipce_pu:2229": " pratyūṣaś ca prabhāsaś ca vasavo nāmabhiḥ smṛtāḥ // ViP_1,15.110 //",
    "GP12vipce_pu:2230": " āpasya putro vaitaṇḍaḥ śramaḥ śrānto 'dhunis tathā /",
    "GP12vipce_pu:2231": " dhruvasya putro bhagavān kālo lokaprakālanaḥ // ViP_1,15.111 //",
    "GP12vipce_pu:2232": " somasya bhagavān varcā varcasvī yena jāyate // ViP_1,15.112 //",
    "GP12vipce_pu:2233": " dharasya putro draviṇo hutahavyavahas tathā /",
    "GP12vipce_pu:2234": " manoharāyāṃ śiśiraḥ prāṇo 'tha ravaṇas tathā // ViP_1,15.113 //",
    "GP12vipce_pu:2235": " anilasya śivā bhāryā tasyāḥ putraḥ purojavaḥ /",
    "GP12vipce_pu:2236": " avijñātagatiś caiva dvau putrāv anilasya tu // ViP_1,15.114 //",
    "GP12vipce_pu:2237": " agniputraḥ kumāras tu śarastambe vyajāyata /",
    "GP12vipce_pu:2238": " tasya śākho viśākhaś ca naigameyaś ca pṛṣṭhajāḥ // ViP_1,15.115 //",
    "GP12vipce_pu:2239": " apatyaṃ kṛttikānāṃ tu kārttikeya iti smṛtaḥ // ViP_1,15.116 //",
    "GP12vipce_pu:2240": " pratyūṣasya viduḥ putraṃ ṛṣiṃ nāmnā tu devalam /",
    "GP12vipce_pu:2241": " dvau putrau devalasyāpi kṣamāvantau manīṣiṇau // ViP_1,15.117 //",
    "GP12vipce_pu:2242": " bṛhaspates tu bhaginī varastrī brahmacāriṇī /",
    "GP12vipce_pu:2243": " yogasiddhā jagat kṛtsnam asaktā vicaraty uta /",
    "GP12vipce_pu:2244": " prabhāsasya tu bhāryā sā vasūnām aṣṭamasya ha // ViP_1,15.118 //",
    "GP12vipce_pu:2245": " viśvakarmā mahābhāgas tasyāṃ jajñe prajāpatiḥ /",
    "GP12vipce_pu:2246": " kartā śilpasahasrāṇāṃ tridaśānāṃ ca vārddhakiḥ // ViP_1,15.119 //",
    "GP12vipce_pu:2247": " bhūṣaṇānāṃ ca sarveṣāṃ kartā śilpavatāṃ varaḥ /",
    "GP12vipce_pu:2248": " yaḥ sarveṣāṃ vimānāni devatānāṃ cakāra ha /",
    "GP12vipce_pu:2249": " manuṣyāś copajīvanti yasya śilpaṃ mahātmanaḥ // ViP_1,15.120 //",
    "GP12vipce_pu:2250": " D1 ins:",
    "GP12vipce_pu:2251": " tasya putrāś ca catvāro teṣāṃ nāmāni me śṛṇu // ViP_1,15.120*48 //",
    "GP12vipce_pu:2252": " ajaikapād ahirbudhnyas tvaṣṭā rudraś ca buddhimān /",
    "GP12vipce_pu:2253": " tvaṣṭuś cāpy ātmajaḥ putro viśvarūpo mahātapāḥ // ViP_1,15.121 //",
    "GP12vipce_pu:2254": " haraś ca bahurūpaś ca tryambakaś cāparājitaḥ /",
    "GP12vipce_pu:2255": " vṛṣākapiś ca śaṃbhuś ca kapardī raivatas tathā // ViP_1,15.122 //",
    "GP12vipce_pu:2256": " mṛgavyādhaś ca śarvaś ca kapālī ca mahāmune /",
    "GP12vipce_pu:2257": " ekādaśaite kathitā rudrās tribhuvaneśvarāḥ // ViP_1,15.123 //",
    "GP12vipce_pu:2258": " śataṃ tv evaṃ samāmnātaṃ rudrāṇām amitaujasām // ViP_1,15.124 //",
    "GP12vipce_pu:2259": " D3,4,T,G2,3,M0,3,4,ed. Veṅk. ins:",
    "GP12vipce_pu:2260": " kāśyapasya tu bhāryā yās tāsāṃ nāmāni me śṛṇu // ViP_1,15.124*49 //",
    "GP12vipce_pu:2261": " aditir ditir danuś caiva ariṣṭā surasā svasā /",
    "GP12vipce_pu:2262": " surabhir vinatā caiva tāmrā krodhavaśā irā /",
    "GP12vipce_pu:2263": " kadrur muniś ca dharmajña tadapatyāni me śṛṇu // ViP_1,15.125 //",
    "GP12vipce_pu:2264": " pūrvamanvantare śreṣṭhā dvādaśāsan surottamāḥ /",
    "GP12vipce_pu:2265": " tuṣitā nāma te 'nyonyam ūcur vaivasvate 'ntare // ViP_1,15.126 //",
    "GP12vipce_pu:2266": " upasthite 'tiyaśasaś cākṣuṣasyāntare manoḥ /",
    "GP12vipce_pu:2267": " samavāyīkṛtāḥ sarve samāgamya parasparam // ViP_1,15.127 //",
    "GP12vipce_pu:2268": " āgacchata drutaṃ devā aditiṃ saṃpraviśya vai /",
    "GP12vipce_pu:2269": " manvantare prasūyāmas tan naḥ śreyo bhaved iti // ViP_1,15.128 //",
    "GP12vipce_pu:2270": " T2 ins:",
    "GP12vipce_pu:2271": " eva svāmin sa pitā caiva mitrāvaruṇa eva ca // ViP_1,15.128*50 //",
    "GP12vipce_pu:2272": " evam uktvā tu te sarve cākṣuṣasyāntare manoḥ /",
    "GP12vipce_pu:2273": " mārīcāt kaśyapāj jātās te 'dityā dakṣakanyayā // ViP_1,15.129 //",
    "GP12vipce_pu:2274": " tatra viṣṇuś ca śakraś ca jajñāte punar eva hi /",
    "GP12vipce_pu:2275": " aryamā caiva dhātā ca tvaṣṭā pūṣā tathaiva ca // ViP_1,15.130 //",
    "GP12vipce_pu:2276": " vivasvān savitā caiva mitro varuṇa eva ca /",
    "GP12vipce_pu:2277": " aṃśo bhagaś cātitejā ādityā dvādaśa smṛtāḥ // ViP_1,15.131 //",
    "GP12vipce_pu:2278": " cākṣuṣasyāntare pūrvam āsan ye tuṣitāḥ surāḥ /",
    "GP12vipce_pu:2279": " vaivasvate 'ntare te vai ādityā dvādaśa smṛtāḥ // ViP_1,15.132 //",
    "GP12vipce_pu:2280": " saptaviṃśati yāḥ proktāḥ somapatnyo 'tha suvratāḥ // ViP_1,15.133ab //",
    "GP12vipce_pu:2281": " After 133ab Ś,Ñ1,D1.2.7, D5,",
    "GP12vipce_pu:2282": " ed. Veṅk. ins.; while D5 ins. after 133:",
    "GP12vipce_pu:2283": " sarvā nakṣatrayoginyas tannāmnaś caiva tāḥ smṛtāḥ // ViP_1,15.133ab*51 //",
    "GP12vipce_pu:2284": " T3 ins. after 133ab:",
    "GP12vipce_pu:2285": " dakṣaśāpād yā sapatyāḥ tāsu yakṣagṛhārthite // ViP_1,15.133*52 //",
    "GP12vipce_pu:2286": " tāsām apatyāny abhavan dīptāny amitatejasām // ViP_1,15.133cd //",
    "GP12vipce_pu:2287": " ariṣṭanemipatnīnām apatyānīha ṣoḍaśa // ViP_1,15.134 //",
    "GP12vipce_pu:2288": " bahuputrasya viduṣaś catasro vidyutaḥ smṛtāḥ // ViP_1,15.135 //",
    "GP12vipce_pu:2289": " pratyaṅgirasajāḥ śreṣṭhā ṛco brahmarṣisatkṛtāḥ // ViP_1,15.136 //",
    "GP12vipce_pu:2290": " kṛśāśvasya tu devarṣer devapraharaṇāḥ sutāḥ // ViP_1,15.137 //",
    "GP12vipce_pu:2291": " ete yugasahasrānte jāyante punar eva hi /",
    "GP12vipce_pu:2292": " sarve devagaṇās tāta trayas triṃśat tu chandajāḥ /",
    "GP12vipce_pu:2293": " teṣām apīha satataṃ nirodhotpattir ucyate // ViP_1,15.138 //",
    "GP12vipce_pu:2294": " yathā sūryasya maitreya udayāstamanāv iha /",
    "GP12vipce_pu:2295": " evaṃ devanikāyās te saṃbhavanti yuge yuge // ViP_1,15.139 //",
    "GP12vipce_pu:2296": " dityā putradvayaṃ jajñe kaśyapād iti naḥ śrutam /",
    "GP12vipce_pu:2297": " hiraṇyakaśipuś caiva hiraṇyākṣaś ca durjayaḥ // ViP_1,15.140 //",
    "GP12vipce_pu:2298": " siṃhikā cābhavat kanyā vipracitteḥ parigrahaḥ // ViP_1,15.141 //",
    "GP12vipce_pu:2299": " hiraṇyakaśipoḥ putrāś catvāraḥ prathitaujasaḥ /",
    "GP12vipce_pu:2300": " anuhlādaś ca hlādaś ca prahlādaś caiva dharmavān /",
    "GP12vipce_pu:2301": " saṃhlādaś ca mahāvīryā daityavaṃśavivardhanāḥ // ViP_1,15.142 //",
    "GP12vipce_pu:2302": " teṣāṃ madhye mahābhāgaḥ sarvatra samadṛg vaśī /",
    "GP12vipce_pu:2303": " prahlādaḥ paramāṃ bhaktiṃ ya uvāha janārdane // ViP_1,15.143 //",
    "GP12vipce_pu:2304": " D7 ins:",
    "GP12vipce_pu:2305": " prahlādavan nṛsiṃhaikabhaktibhāvāya dehinām // ViP_1,15.143*53:1 //",
    "GP12vipce_pu:2306": " āvahac chravaṇautsukyaṃ tatprabhāvam asūcayat // ViP_1,15.143*53:2 //",
    "GP12vipce_pu:2307": " daityendradīpito vahniḥ sarvāṅgopacito dvija /",
    "GP12vipce_pu:2308": " na dadāha ca yaṃ pūrvaṃ vāsudeve hṛdi sthite // ViP_1,15.144 //",
    "GP12vipce_pu:2309": " mahārṇavāntaḥsalile sthitasya calato mahī /",
    "GP12vipce_pu:2310": " cacāla sakalā yasya pāśabaddhasya dhīmataḥ // ViP_1,15.145 //",
    "GP12vipce_pu:2311": " na bhinnaṃ vividhaiḥ śastrair yasya daityendrapātitaiḥ /",
    "GP12vipce_pu:2312": " śarīram adrikaṭhinaṃ sarvatrācyutacetasaḥ // ViP_1,15.146 //",
    "GP12vipce_pu:2313": " viṣānalojjvalamukhā yasya daityapracoditāḥ /",
    "GP12vipce_pu:2314": " nāntāya sarpapatayo babhūvur urutejasaḥ // ViP_1,15.147 //",
    "GP12vipce_pu:2315": " śailair ākrāntadeho 'pi yaḥ smaran puruṣottamam /",
    "GP12vipce_pu:2316": " tatyāja nātmanaḥ prāṇān viṣṇusmaraṇadaṃśitaḥ // ViP_1,15.148 //",
    "GP12vipce_pu:2317": " patantam uccād avanir yam upetya mahāmatim /",
    "GP12vipce_pu:2318": " dadhāra daityapatinā kṣiptaṃ svarganivāsinā // ViP_1,15.149 //",
    "GP12vipce_pu:2319": " yasya saṃśoṣako vāyur dehe daityendrayojitaḥ /",
    "GP12vipce_pu:2320": " avāpa saṃkṣayaṃ sadyaś cittasthe madhusūdane // ViP_1,15.150 //",
    "GP12vipce_pu:2321": " viṣāṇabhaṅgam unmattā madahāniṃ ca diggajāḥ /",
    "GP12vipce_pu:2322": " yasya vakṣaḥsthale prāptā daityendrapariṇāmitāḥ // ViP_1,15.151 //",
    "GP12vipce_pu:2323": " yasya cotpāditā kṛtyā daityarājapurohitaiḥ /",
    "GP12vipce_pu:2324": " babhūva nāntāya purā govindāsaktacetasaḥ // ViP_1,15.152 //",
    "GP12vipce_pu:2325": " śambarasya ca māyānāṃ sahasram atimāyinaḥ /",
    "GP12vipce_pu:2326": " yasmin prayuktaṃ cakreṇa kṛṣṇasya vitathīkṛtam // ViP_1,15.153 //",
    "GP12vipce_pu:2327": " daityendrasūdopahṛtaṃ yaś ca hālāhalaṃ viṣam /",
    "GP12vipce_pu:2328": " jarayām āsa matimān avikāram amatsarī // ViP_1,15.154 //",
    "GP12vipce_pu:2329": " samacetā jagaty asmin yaḥ sarveṣv eva jantuṣu /",
    "GP12vipce_pu:2330": " yathātmani tathānyatra paraṃ maitraguṇānvitaḥ // ViP_1,15.155 //",
    "GP12vipce_pu:2331": " dharmātmā satyaśaucādiguṇānām ākaraḥ paraḥ /",
    "GP12vipce_pu:2332": " upamānam aśeṣāṇāṃ sādhūnāṃ yaḥ sadābhavat // ViP_1,15.156 //",
    "GP12vipce_pu:2333": " [[iti śrīviṣṇupurāṇe prathame 'ṃśe pañcadaśo 'dhyāyaḥ ]]",
    "GP12vipce_pu:2334": " §maitreya uvāca:",
    "GP12vipce_pu:2335": " kathito bhavatā vaṃśo mānavānāṃ mahāmune /",
    "GP12vipce_pu:2336": " kāraṇaṃ cāsya jagato viṣṇur eva sanātanaḥ // ViP_1,16.1 //",
    "GP12vipce_pu:2337": " yat tv etad bhagavān āha prahlādaṃ daityasattamam /",
    "GP12vipce_pu:2338": " dadāha nāgnir nāstraiś ca kṣuṇṇas tatyāja jīvitam // ViP_1,16.2 //",
    "GP12vipce_pu:2339": " jagāma vasudhā kṣobhaṃ yatrābdhisalile sthite /",
    "GP12vipce_pu:2340": " bandhabaddho 'pi calati vikṣiptāṅgaiḥ samāhatā // ViP_1,16.3 //",
    "GP12vipce_pu:2341": " śailair ākrāntadeho 'pi na mamāra ca yaḥ purā /",
    "GP12vipce_pu:2342": " tvayaivātīva māhātmyaṃ kathitaṃ yasya dhīmataḥ // ViP_1,16.4 //",
    "GP12vipce_pu:2343": " tasya prabhāvam atulaṃ viṣṇor bhaktimato mune /",
    "GP12vipce_pu:2344": " śrotum icchāmi yasyaitac caritaṃ tv amitaujasaḥ // ViP_1,16.5 //",
    "GP12vipce_pu:2345": " kiṃnimittam asau śastrair vikṣato ditijair mune /",
    "GP12vipce_pu:2346": " kimarthaṃ cābdhisalile nikṣipto dharmatatparaḥ // ViP_1,16.6 //",
    "GP12vipce_pu:2347": " ākrāntaḥ parvataiḥ kasmāt kasmād daṣṭo mahoragaiḥ /",
    "GP12vipce_pu:2348": " kṣiptaḥ kim adriśikharāt kiṃ vā pāvakasaṃcaye // ViP_1,16.7 //",
    "GP12vipce_pu:2349": " digdantināṃ dantabhūmiḥ sa ca kasmān nirūpitaḥ /",
    "GP12vipce_pu:2350": " saṃśoṣako 'nilaś cāsya prayuktaḥ kiṃ mahāsuraiḥ // ViP_1,16.8 //",
    "GP12vipce_pu:2351": " kṛtyāṃ ca daityaguravo yuyujus te tu kiṃ mune /",
    "GP12vipce_pu:2352": " śambaraś cāpi māyānāṃ sahasraṃ kiṃ prayuktavān // ViP_1,16.9 //",
    "GP12vipce_pu:2353": " hālāhalaṃ viṣaṃ ghoraṃ daityasūdair mahātmanaḥ /",
    "GP12vipce_pu:2354": " kasmād dattaṃ vināśāya yaj jīrṇaṃ tena dhīmatā // ViP_1,16.10 //",
    "GP12vipce_pu:2355": " etat sarvaṃ mahābhāga prahlādasya mahātmanaḥ /",
    "GP12vipce_pu:2356": " caritaṃ śrotum icchāmi mahāmāhātmyasūcakam // ViP_1,16.11 //",
    "GP12vipce_pu:2357": " na hi kautūhalaṃ tatra yad daityair na hato hi saḥ /",
    "GP12vipce_pu:2358": " ananyamanaso viṣṇau kaḥ samartho nipātane // ViP_1,16.12 //",
    "GP12vipce_pu:2359": " tasmin dharmapare nityaṃ keśavārādhanodyate /",
    "GP12vipce_pu:2360": " svavaṃśaprabhavair daityaiḥ kartuṃ dveṣo 'tiduṣkaraḥ // ViP_1,16.13 //",
    "GP12vipce_pu:2361": " dharmātmani mahābhāge viṣṇubhakte vimatsare /",
    "GP12vipce_pu:2362": " daiteyaiḥ prahṛtaṃ kasmāt tan mamākhyātum arhasi // ViP_1,16.14 //",
    "GP12vipce_pu:2363": " praharanti mahātmāno vipakṣe cāpi nedṛśe /",
    "GP12vipce_pu:2364": " guṇaiḥ samanvite sādhau kiṃ punar yaḥ svapakṣajaḥ // ViP_1,16.15 //",
    "GP12vipce_pu:2365": " tad etat kathyatāṃ sarvaṃ vistarān munisattama /",
    "GP12vipce_pu:2366": " daityeśvarasya caritaṃ śrotum icchāmy aśeṣataḥ // ViP_1,16.16 //",
    "GP12vipce_pu:2367": " [[iti śrīviṣṇupurāṇe prathame 'ṃśe ṣoḍaśo 'dhyāyaḥ ]]",
    "GP12vipce_pu:2368": " §parāśara uvāca:",
    "GP12vipce_pu:2369": " maitreya śrūyatāṃ samyak caritaṃ tasya dhīmataḥ /",
    "GP12vipce_pu:2370": " prahlādasya sadodāracaritasya mahātmanaḥ // ViP_1,17.1 //",
    "GP12vipce_pu:2371": " diteḥ putro mahāvīryo hiraṇyakaśipuḥ purā /",
    "GP12vipce_pu:2372": " trailokyaṃ vaśam āninye brahmaṇo varadarpitaḥ // ViP_1,17.2 //",
    "GP12vipce_pu:2373": " indratvam akarod daityaḥ sa cāsīt savitā svayam /",
    "GP12vipce_pu:2374": " vāyur agnir apāṃ nāthaḥ somaś cāsīn mahāsuraḥ // ViP_1,17.3 //",
    "GP12vipce_pu:2375": " dhanānām adhipaḥ so 'bhūt sa evāsīt svayaṃ yamaḥ /",
    "GP12vipce_pu:2376": " yajñabhāgān aśeṣāṃs tu sa svayaṃ bubhuje 'suraḥ // ViP_1,17.4 //",
    "GP12vipce_pu:2377": " devāḥ svargaṃ parityajya tattrāsān munisattama /",
    "GP12vipce_pu:2378": " vicerur avanau sarve bibhrāṇā mānuṣīṃ tanum // ViP_1,17.5 //",
    "GP12vipce_pu:2379": " jitvā tribhuvanaṃ sarvaṃ trailokyaiśvaryadarpitaḥ /",
    "GP12vipce_pu:2380": " udgīyamāno gandharvair bubhuje viṣayān priyān // ViP_1,17.6 //",
    "GP12vipce_pu:2381": " pānāsaktaṃ mahātmānaṃ hiraṇyakaśipuṃ tadā /",
    "GP12vipce_pu:2382": " upāsāṃ cakrire sarve siddhagandharvapannagāḥ // ViP_1,17.7 //",
    "GP12vipce_pu:2383": " avādayañ jaguś cānye jayaśabdān athāpare /",
    "GP12vipce_pu:2384": " daityeśvarasya purataś cakruḥ siddhā mudānvitāḥ // ViP_1,17.8 //",
    "GP12vipce_pu:2385": " tatra pranṛttāpsarasi sphāṭikābhramaye 'suraḥ /",
    "GP12vipce_pu:2386": " papau pānaṃ mudā yuktaḥ prāsāde sumanohare // ViP_1,17.9 //",
    "GP12vipce_pu:2387": " tasya putro mahābhāgaḥ prahlādo nāma nāmataḥ /",
    "GP12vipce_pu:2388": " papāṭha bālapāṭhyāni gurugehaṃ gato 'rbhakaḥ // ViP_1,17.10 //",
    "GP12vipce_pu:2389": " ekadā tu sa dharmātmā jagāma guruṇā saha /",
    "GP12vipce_pu:2390": " pānāsaktasya purataḥ pitur daityapates tadā // ViP_1,17.11 //",
    "GP12vipce_pu:2391": " pādapraṇāmāvanataṃ tam utthāpya pitā sutam /",
    "GP12vipce_pu:2392": " hiraṇyakaśipuḥ prāha prahlādam amitaujasam // ViP_1,17.12 //",
    "GP12vipce_pu:2393": " §hiraṇyakaśipur uvāca:",
    "GP12vipce_pu:2394": " paṭhyatāṃ bhavatā vatsa sārabhūtaṃ subhāṣitam /",
    "GP12vipce_pu:2395": " kālenaitāvatā yat te sadodyuktena śikṣitam // ViP_1,17.13 //",
    "GP12vipce_pu:2396": " §prahlāda uvāca:",
    "GP12vipce_pu:2397": " śrūyatāṃ tāta vakṣyāmi sārabhūtaṃ tavājñayā /",
    "GP12vipce_pu:2398": " samāhitamanā bhūtvā yan me cetasy avasthitam // ViP_1,17.14 //",
    "GP12vipce_pu:2399": " anādimadhyāntam ajam avṛddhikṣayam acyutam /",
    "GP12vipce_pu:2400": " praṇato 'smy antasaṃtānaṃ sarvakāraṇakāraṇam // ViP_1,17.15 //",
    "GP12vipce_pu:2401": " §parāśara uvāca:",
    "GP12vipce_pu:2402": " etan niśamya daityendraḥ kopasaṃraktalocanaḥ /",
    "GP12vipce_pu:2403": " vilokya tadguruṃ prāha sphuritādharapallavaḥ // ViP_1,17.16 //",
    "GP12vipce_pu:2404": " §hiraṇyakaśipur uvāca:",
    "GP12vipce_pu:2405": " brahmabandho kim etat te vipakṣastutisaṃhitam /",
    "GP12vipce_pu:2406": " asāraṃ grāhito bālo mām avajñāya durmate // ViP_1,17.17 //",
    "GP12vipce_pu:2407": " §gurur uvāca:",
    "GP12vipce_pu:2408": " daityeśvara na kopasya vaśam āgantum arhasi /",
    "GP12vipce_pu:2409": " mamopadeśajanitaṃ nāyaṃ vadati te sutaḥ // ViP_1,17.18 //",
    "GP12vipce_pu:2410": " §hiraṇyakaśipur uvāca:",
    "GP12vipce_pu:2411": " anuśiṣṭo 'si kenedṛg vatsa prahlāda kathyatām /",
    "GP12vipce_pu:2412": " mayopadiṣṭaṃ nety eṣa prabravīti gurus tava // ViP_1,17.19 //",
    "GP12vipce_pu:2413": " §prahlāda uvāca:",
    "GP12vipce_pu:2414": " śāstā viṣṇur aśeṣasya jagato yo hṛdi sthitaḥ /",
    "GP12vipce_pu:2415": " tam ṛte paramātmānaṃ tāta kaḥ kena śāsyate // ViP_1,17.20 //",
    "GP12vipce_pu:2416": " §hiraṇyakaśipur uvāca:",
    "GP12vipce_pu:2417": " ko 'yaṃ viṣṇuḥ sudurbuddhe yaṃ bravīṣi punaḥ punaḥ /",
    "GP12vipce_pu:2418": " jagatām īśvarasyeha purataḥ prasabhaṃ mama // ViP_1,17.21 //",
    "GP12vipce_pu:2419": " §prahlāda uvāca:",
    "GP12vipce_pu:2420": " na śabdagocaraṃ yasya yogidhyeyaṃ paraṃ padam /",
    "GP12vipce_pu:2421": " yato yaś ca svayaṃ viśvaṃ sa viṣṇuḥ parameśvaraḥ // ViP_1,17.22 //",
    "GP12vipce_pu:2422": " §hiraṇyakaśipur uvāca:",
    "GP12vipce_pu:2423": " parameśvarasaṃjño 'jña kim anyo mayy avasthite /",
    "GP12vipce_pu:2424": " tavāsti martukāmas tvaṃ prabravīṣi punaḥ punaḥ // ViP_1,17.23 //",
    "GP12vipce_pu:2425": " §prahlāda uvāca:",
    "GP12vipce_pu:2426": " na kevalaṃ tāta mama prajānāṃ sa brahmabhūto bhavataś ca viṣṇuḥ /",
    "GP12vipce_pu:2427": " dhātā vidhātā parameśvaraś ca prasīda kopaṃ kuruṣe kimartham // ViP_1,17.24 //",
    "GP12vipce_pu:2428": " §hiraṇyakaśipur uvāca:",
    "GP12vipce_pu:2429": " praviṣṭaḥ ko 'sya hṛdayaṃ durbuddher atipāpakṛt /",
    "GP12vipce_pu:2430": " yenedṛśāny asādhūni vadaty āviṣṭamānasaḥ // ViP_1,17.25 //",
    "GP12vipce_pu:2431": " §prahlāda uvāca:",
    "GP12vipce_pu:2432": " na kevalaṃ maddhṛdayaṃ sa viṣṇur ākramya lokān akhilān avasthitaḥ /",
    "GP12vipce_pu:2433": " sa māṃ tvadādīṃś ca pitaḥ samastān samastaceṣṭāsu yunakti sarvagaḥ // ViP_1,17.26 //",
    "GP12vipce_pu:2434": " §hiraṇyakaśipur uvāca:",
    "GP12vipce_pu:2435": " niṣkrāmyatām ayaṃ duṣṭaḥ śāsyatāṃ ca guror gṛhe /",
    "GP12vipce_pu:2436": " yojito durmatiḥ kena vipakṣavitathastutau // ViP_1,17.27 //",
    "GP12vipce_pu:2437": " §parāśara uvāca:",
    "GP12vipce_pu:2438": " ity ukte sa tadā daityair nīto gurugṛhaṃ punaḥ /",
    "GP12vipce_pu:2439": " jagrāha vidyām aniśaṃ guruśuśrūṣaṇodyataḥ // ViP_1,17.28 //",
    "GP12vipce_pu:2440": " kāle 'tīte 'timahati prahlādam asureśvaraḥ /",
    "GP12vipce_pu:2441": " samāhūyābravīd gāthā kācit putraka gīyatām // ViP_1,17.29 //",
    "GP12vipce_pu:2442": " §prahlāda uvāca:",
    "GP12vipce_pu:2443": " yataḥ pradhānapuruṣau yataś caitac carācaram /",
    "GP12vipce_pu:2444": " kāraṇaṃ sakalasyāsya sa no viṣṇuḥ prasīdatu // ViP_1,17.30 //",
    "GP12vipce_pu:2445": " §hiraṇyakaśipur uvāca:",
    "GP12vipce_pu:2446": " durātmā vadhyatām eṣa nānenārtho 'sti jīvatā /",
    "GP12vipce_pu:2447": " svapakṣahānikartṛtvād yaḥ kulāṅgāratāṃ gataḥ // ViP_1,17.31 //",
    "GP12vipce_pu:2448": " §parāśara uvāca:",
    "GP12vipce_pu:2449": " ity ājñaptās tatas tena pragṛhītamahāyudhāḥ /",
    "GP12vipce_pu:2450": " udyatās tasya nāśāya daityāḥ śatasahasraśaḥ // ViP_1,17.32 //",
    "GP12vipce_pu:2451": " §prahlāda uvāca:",
    "GP12vipce_pu:2452": " viṣṇuḥ śastreṣu yuṣmāsu mayi cāsau yathā sthitaḥ /",
    "GP12vipce_pu:2453": " daiteyās tena satyena mā krāmantv āyudhāni vaḥ // ViP_1,17.33 //",
    "GP12vipce_pu:2454": " §parāśara uvāca:",
    "GP12vipce_pu:2455": " tatas taiḥ śataśo daityaiḥ śastraughair āhato 'pi san /",
    "GP12vipce_pu:2456": " nāvāpa vedanām alpām abhūc caiva punar navaḥ // ViP_1,17.34 //",
    "GP12vipce_pu:2457": " §hiraṇyakaśipur uvāca:",
    "GP12vipce_pu:2458": " durbuddhe vinivartasva vairipakṣastavād ataḥ /",
    "GP12vipce_pu:2459": " abhayaṃ te prayacchāmi mātimūḍhamatir bhava // ViP_1,17.35 //",
    "GP12vipce_pu:2460": " §prahlāda uvāca:",
    "GP12vipce_pu:2461": " bhayaṃ bhayānām apahāriṇi sthite manasy anante mama kutra tiṣṭhati /*",
    "GP12vipce_pu:2462": " yasmin smṛte janmajarāntakādi bhayāni sarvāṇy apayānti tāta // ViP_1,17.36 //*",
    "GP12vipce_pu:2463": " §hiraṇyakaśipur uvāca:",
    "GP12vipce_pu:2464": " bho bhoḥ sarpāḥ durācāram enam atyantadurmatim /",
    "GP12vipce_pu:2465": " viṣajvālāvilair vaktraiḥ sadyo nayata saṃkṣayam // ViP_1,17.37 //",
    "GP12vipce_pu:2466": " §parāśara uvāca:",
    "GP12vipce_pu:2467": " ity uktās tena te sarpāḥ kuhakās takṣakādayaḥ /",
    "GP12vipce_pu:2468": " adaṃśanta samasteṣu gātreṣv ativiṣolbaṇāḥ // ViP_1,17.38 //",
    "GP12vipce_pu:2469": " sa tv āsaktamatiḥ kṛṣṇe daṃśyamāno mahoragaiḥ /",
    "GP12vipce_pu:2470": " na vivedātmano gātraṃ tatsmṛtyāhlādasaṃsthitaḥ // ViP_1,17.39 //",
    "GP12vipce_pu:2471": " §sarpā ūcuḥ:",
    "GP12vipce_pu:2472": " daṃṣṭrā viśīrṇā maṇayaḥ sphuṭanti phaṇeṣu tāpo hṛdayeṣu kampaḥ /",
    "GP12vipce_pu:2473": " nāsya tvacaḥ svalpam apīha bhinnaṃ praśādhi daityeśvara karma cānyat // ViP_1,17.40 //",
    "GP12vipce_pu:2474": " §hiraṇyakaśipur uvāca:",
    "GP12vipce_pu:2475": " he diggajāḥ saṃkaṭadantamiśrā ghnatainam asmadripupakṣabhinnam /",
    "GP12vipce_pu:2476": " tajjā vināśāya bhavanti tasya yathāraṇeḥ prajvalito hutāśaḥ // ViP_1,17.41 //",
    "GP12vipce_pu:2477": " §parāśara uvāca:",
    "GP12vipce_pu:2478": " tataḥ sa diggajair bālo bhūbhṛcchikharasaṃnibhaiḥ /",
    "GP12vipce_pu:2479": " pātito dharaṇīpṛṣṭhe viṣāṇair apy apīḍyata // ViP_1,17.42 //",
    "GP12vipce_pu:2480": " smaratas tasya govindam ibhadantāḥ sahasraśaḥ /",
    "GP12vipce_pu:2481": " śīrṇā vakṣaḥsthalaṃ prāpya sa prāha pitaraṃ tataḥ // ViP_1,17.43 //",
    "GP12vipce_pu:2482": " §prahlāda uvāca:",
    "GP12vipce_pu:2483": " dantā gajānāṃ kuliśāgraniṣṭhurāḥ śīrṇā yad ete na balaṃ mamaitat /",
    "GP12vipce_pu:2484": " mahāvipatpāpavināśano 'yaṃ janārdanānusmaraṇānubhāvaḥ // ViP_1,17.44 //",
    "GP12vipce_pu:2485": " §hiraṇyakaśipur uvāca:",
    "GP12vipce_pu:2486": " jvālyatām asurā vahnir apasarpata diggajāḥ /",
    "GP12vipce_pu:2487": " vāyo samedhayāgniṃ tvaṃ dahyatām eṣa pāpakṛt // ViP_1,17.45 //",
    "GP12vipce_pu:2488": " §parāśara uvāca:",
    "GP12vipce_pu:2489": " mahākāṣṭhacayacchannam asurendrasutaṃ tataḥ /",
    "GP12vipce_pu:2490": " prajvālya dānavā vahniṃ dadahuḥ svāmicoditāḥ // ViP_1,17.46 //",
    "GP12vipce_pu:2491": " §prahlāda uvāca:",
    "GP12vipce_pu:2492": " tātaiṣa vahniḥ pavanerito 'pi na māṃ dahaty atra samantato 'ham /",
    "GP12vipce_pu:2493": " paśyāmi padmāstaraṇāstṛtāni śītāni sarvāṇi diśāṃ mukhāni // ViP_1,17.47 //",
    "GP12vipce_pu:2494": " M2.3 ins:",
    "GP12vipce_pu:2495": " trailokyam etat sacarācaraṃ yad viṣṇuṃ vijiṣṇuṃ prabhaviṣṇum īḍyaṃ /",
    "GP12vipce_pu:2496": " alaṃ kariṣṇuṃ tv asahiṣṇum itthaṃ sthāṇuṃ sadā staumi sadā sadaiva // ViP_1,17.47*54 //",
    "GP12vipce_pu:2497": " §parāśara uvāca:",
    "GP12vipce_pu:2498": " atha daityeśvaraṃ procur bhārgavasyātmajā dvijāḥ /",
    "GP12vipce_pu:2499": " purohitā mahātmānaḥ sāmnā saṃstūya vāgminaḥ // ViP_1,17.48 //",
    "GP12vipce_pu:2500": " §purohitā ūcuḥ:",
    "GP12vipce_pu:2501": " rājan niyamyatāṃ kopo bāle 'tra tanaye nije /",
    "GP12vipce_pu:2502": " kopo devanikāyeṣu tatra te saphalo yataḥ // ViP_1,17.49 //",
    "GP12vipce_pu:2503": " ed. Veṅk. ins:",
    "GP12vipce_pu:2504": " tataḥ purohitair ukto hiraṇyakaśipuḥ svakaiḥ // ViP_1,17.49*55 //",
    "GP12vipce_pu:2505": " tathā tathainaṃ bālaṃ te śāsitāro vayaṃ nṛpa /",
    "GP12vipce_pu:2506": " yathā vipakṣanāśāya vinītas te bhaviṣyati // ViP_1,17.50 //",
    "GP12vipce_pu:2507": " bālatvaṃ sarvadoṣāṇāṃ daityarājāspadaṃ yataḥ /",
    "GP12vipce_pu:2508": " tato 'tra kopam atyarthaṃ yoktum arhasi nārbhake // ViP_1,17.51 //",
    "GP12vipce_pu:2509": " na tyakṣyati hareḥ pakṣam asmākaṃ vacanād yadi /",
    "GP12vipce_pu:2510": " tataḥ kṛtyāṃ vadhāyāsya kariṣyāmo 'nivartinīm // ViP_1,17.52 //",
    "GP12vipce_pu:2511": " §parāśara uvāca:",
    "GP12vipce_pu:2512": " evam abhyarthitas tais tu daityarājaḥ purohitaiḥ /",
    "GP12vipce_pu:2513": " daityair niṣkrāmayām āsa putraṃ pāvakasaṃcayāt // ViP_1,17.53 //",
    "GP12vipce_pu:2514": " tato gurugṛhe bālaḥ sa vasan bāladānavān /",
    "GP12vipce_pu:2515": " adhyāpayām āsa muhur upadeśāntare guroḥ // ViP_1,17.54 //",
    "GP12vipce_pu:2516": " §prahlāda uvāca:",
    "GP12vipce_pu:2517": " śrūyatāṃ paramārtho me daiteyā ditijātmajāḥ /",
    "GP12vipce_pu:2518": " na cānyathaitan mantavyaṃ nātra lobhādikāraṇam // ViP_1,17.55 //",
    "GP12vipce_pu:2519": " janma bālyaṃ tataḥ sarvo jantuḥ prāpnoti yauvanam /",
    "GP12vipce_pu:2520": " avyāhataiva bhavati tato 'nudivasaṃ jarā // ViP_1,17.56 //",
    "GP12vipce_pu:2521": " tataś ca mṛtyum abhyeti jantur daityeśvarātmajāḥ /",
    "GP12vipce_pu:2522": " pratyakṣaṃ dṛśyate caitad asmākaṃ bhavatāṃ tathā // ViP_1,17.57 //",
    "GP12vipce_pu:2523": " mṛtasya ca punar janma bhavaty etac ca nānyathā /",
    "GP12vipce_pu:2524": " āgamo 'yaṃ tathā tac ca nopādānaṃ vinodbhavaḥ // ViP_1,17.58 //",
    "GP12vipce_pu:2525": " garbhavāsādi yāvat tu punarjanmopapādanam /",
    "GP12vipce_pu:2526": " samastāvasthakaṃ tāvad duḥkham evāvagamyatām // ViP_1,17.59 //",
    "GP12vipce_pu:2527": " kṣuttṛṣṇopaśamaṃ tadvac śītādyupaśamaṃ sukham /",
    "GP12vipce_pu:2528": " manyate bālabuddhitvād duḥkham eva hi tat punaḥ // ViP_1,17.60 //",
    "GP12vipce_pu:2529": " atyantastimitāṅgānāṃ vyāyāmena sukhaiṣiṇām /",
    "GP12vipce_pu:2530": " bhrāntijñānavatāṃ puṃsāṃ prahāro 'pi sukhāyate // ViP_1,17.61 //",
    "GP12vipce_pu:2531": " kva śarīram aśeṣāṇāṃ śleṣmādīnāṃ mahācayaḥ /",
    "GP12vipce_pu:2532": " kva cāṅgaśobhāsaurabhyakamanīyādayo guṇāḥ // ViP_1,17.62 //",
    "GP12vipce_pu:2533": " māṃsāsṛkpūyaviṇmūtrasnāyumajjāsthisaṃhatau /",
    "GP12vipce_pu:2534": " dehe cet prītimān mūḍho bhavitā narake 'pi saḥ // ViP_1,17.63 //",
    "GP12vipce_pu:2535": " agneḥ śītena toyasya tṛṣā bhaktasya ca kṣudhā /",
    "GP12vipce_pu:2536": " kriyate sukhakartṛtvaṃ tadvilomasya cetaraiḥ // ViP_1,17.64 //",
    "GP12vipce_pu:2537": " karoti he daityaputrā yāvanmātraṃ parigraham /",
    "GP12vipce_pu:2538": " tāvanmātraṃ sa evāsya duḥkhaṃ cetasi yacchati // ViP_1,17.65 //",
    "GP12vipce_pu:2539": " yāvataḥ kurute jantuḥ saṃbandhān manasaḥ priyān /",
    "GP12vipce_pu:2540": " tāvanto 'sya nikhanyante hṛdaye śokaśaṅkavaḥ // ViP_1,17.66 //",
    "GP12vipce_pu:2541": " yad yad gṛhe tan manasi yatra tatrāvatiṣṭhataḥ /",
    "GP12vipce_pu:2542": " nāśadāhāpaharaṇaṃ kutas tatraiva tiṣṭhati // ViP_1,17.67 //",
    "GP12vipce_pu:2543": " janmany atra mahad duḥkhaṃ mriyamāṇasya cāpi tat /",
    "GP12vipce_pu:2544": " yātanāsu yamasyograṃ garbhasaṃkramaṇeṣu ca // ViP_1,17.68 //",
    "GP12vipce_pu:2545": " garbhe ca sukhaleśo 'pi bhavadbhir anumīyate /",
    "GP12vipce_pu:2546": " yadi tat kathyatām evaṃ sarvaṃ duḥkhamayaṃ jagat // ViP_1,17.69 //",
    "GP12vipce_pu:2547": " tad etad atiduḥkhānām āspade 'tra bhavārṇave /",
    "GP12vipce_pu:2548": " bhavatāṃ kathyate satyaṃ viṣṇur ekaḥ parāyaṇaḥ // ViP_1,17.70 //",
    "GP12vipce_pu:2549": " mā jānīta vayaṃ bālā dehī deheṣu śāśvataḥ /",
    "GP12vipce_pu:2550": " jarāyauvanajanmādyā dharmā dehasya nātmanaḥ // ViP_1,17.71 //",
    "GP12vipce_pu:2551": " bālo 'haṃ tāvad icchāto yatiṣye śreyase yuvā /",
    "GP12vipce_pu:2552": " yuvāhaṃ vārddhake prāpte kariṣyāmy ātmano hitam // ViP_1,17.72 //",
    "GP12vipce_pu:2553": " vṛddho 'haṃ mama kāryāṇi samastāni na gocare /",
    "GP12vipce_pu:2554": " kiṃ kariṣyāmi mandātmā samarthena na yat kṛtam // ViP_1,17.73 //",
    "GP12vipce_pu:2555": " evaṃ durāśayākṣiptamānasaḥ puruṣaḥ sadā /",
    "GP12vipce_pu:2556": " śreyaso 'bhimukhaṃ yāti na kadācit pipāsitaḥ // ViP_1,17.74 //",
    "GP12vipce_pu:2557": " bālye krīḍanakāsaktā yauvane viṣayonmukhāḥ /",
    "GP12vipce_pu:2558": " ajñānayanty aśaktyā ca vārddhakaṃ samupasthitam // ViP_1,17.75 //",
    "GP12vipce_pu:2559": " tasmād bālye vivekātmā yateta śreyase sadā /",
    "GP12vipce_pu:2560": " bālyayauvanavṛddhādyair dehabhāvair asaṃyutaḥ // ViP_1,17.76 //",
    "GP12vipce_pu:2561": " tad etad vo mayākhyātaṃ yadi jānīta nānṛtam /",
    "GP12vipce_pu:2562": " tad asmatprītaye viṣṇuḥ smaryatāṃ bandhamuktidaḥ // ViP_1,17.77 //",
    "GP12vipce_pu:2563": " āyāsaḥ smaraṇe ko 'sya smṛto yacchati śobhanam /",
    "GP12vipce_pu:2564": " pāpakṣayaś ca bhavati smaratāṃ tam aharniśam // ViP_1,17.78 //",
    "GP12vipce_pu:2565": " sarvabhūtasthite tasmin matir maitrī divāniśam /",
    "GP12vipce_pu:2566": " bhavatāṃ jāyatām evaṃ sarvakleśān prahāsyatha // ViP_1,17.79 //",
    "GP12vipce_pu:2567": " tāpatrayeṇābhihataṃ yad etad akhilaṃ jagat /",
    "GP12vipce_pu:2568": " tadā śocyeṣu bhūteṣu dveṣaṃ prājñaḥ karoti kaḥ // ViP_1,17.80 //",
    "GP12vipce_pu:2569": " atha bhadrāṇi bhūtāni hīnaśaktir ahaṃ param /",
    "GP12vipce_pu:2570": " mudaṃ tathāpi kurvīta hānir dveṣaphalaṃ yataḥ // ViP_1,17.81 //",
    "GP12vipce_pu:2571": " baddhavairāṇi bhūtāni dveṣaṃ kurvanti cet tataḥ /",
    "GP12vipce_pu:2572": " śocyāny aho 'timohena vyāptānīti manīṣiṇām // ViP_1,17.82 //",
    "GP12vipce_pu:2573": " ete bhinnadṛśāṃ daityā vikalpāḥ kathitā mayā /",
    "GP12vipce_pu:2574": " kṛtvābhyupagamaṃ tatra saṃkṣepaḥ śrūyatāṃ mama // ViP_1,17.83 //",
    "GP12vipce_pu:2575": " vistāraḥ sarvabhūtasya viṣṇor viśvam idaṃ jagat /",
    "GP12vipce_pu:2576": " draṣṭavyam ātmavat tasmād abhedena vicakṣaṇaiḥ // ViP_1,17.84 //",
    "GP12vipce_pu:2577": " samutsṛjyāsuraṃ bhāvaṃ tasmād yūyaṃ yathā vayam /",
    "GP12vipce_pu:2578": " tathā yatnaṃ kariṣyāmo yathā prāpsyāma nirvṛtim // ViP_1,17.85 //",
    "GP12vipce_pu:2579": " naivāgninā na cārkeṇa nendunā na ca vāyunā /",
    "GP12vipce_pu:2580": " parjanyavaruṇābhyāṃ vā na siddhair na ca rākṣasaiḥ // ViP_1,17.86 //",
    "GP12vipce_pu:2581": " na yakṣair na ca daityendrair noragair na ca kiṃnaraiḥ /",
    "GP12vipce_pu:2582": " na manuṣyair na paśubhir doṣair naivātmasaṃbhavaiḥ // ViP_1,17.87 //",
    "GP12vipce_pu:2583": " jvarākṣirogātīsāraplīhagulmādikais tathā /",
    "GP12vipce_pu:2584": " dveṣerṣyāmatsarādyair vā rāgalobhādibhiḥ kṣayam // ViP_1,17.88 //",
    "GP12vipce_pu:2585": " na cānyair nīyate kaiścin nityā yātyantanirmalā /",
    "GP12vipce_pu:2586": " tām āpnoty amale nyasya keśave hṛdayaṃ naraḥ // ViP_1,17.89 //",
    "GP12vipce_pu:2587": " asārasaṃsāravivartaneṣu mā yāta toṣaṃ prasabhaṃ bravīmi /",
    "GP12vipce_pu:2588": " sarvatra daityāḥ samatām upeta samatvam ārādhanam acyutasya // ViP_1,17.90 //",
    "GP12vipce_pu:2589": " tasmin prasanne kim ihāsty alabhyaṃ dharmārthakāmair alam alpakās te /",
    "GP12vipce_pu:2590": " samāśritād brahmataror anantān niḥsaṃśayaṃ prāpsyatha vai mahat phalam // ViP_1,17.91 //",
    "GP12vipce_pu:2591": " [[iti śrīviṣṇupurāṇe prathame 'ṃśe saptadaśo 'dhyāyaḥ ]]",
    "GP12vipce_pu:2592": " §parāśara uvāca:",
    "GP12vipce_pu:2593": " tasyaitāṃ dānavāś ceṣṭāṃ dṛṣṭvā daityapater bhayāt /",
    "GP12vipce_pu:2594": " ācacakṣuḥ sa covāca sūdān āhūya satvaraḥ // ViP_1,18.1 //",
    "GP12vipce_pu:2595": " §hiraṇyakaśipur uvāca:",
    "GP12vipce_pu:2596": " he sūdā mama putro 'sāv anyeṣām api durmatiḥ /",
    "GP12vipce_pu:2597": " kumārgadeśiko duṣṭo hanyatām avilambitam // ViP_1,18.2 //",
    "GP12vipce_pu:2598": " hālāhalaṃ viṣaṃ tasya sarvabhakṣyeṣu dīyatām /",
    "GP12vipce_pu:2599": " avijñātam asau pāpo vadhyatāṃ mā vicāryatām // ViP_1,18.3 //",
    "GP12vipce_pu:2600": " §parāśara uvāca:",
    "GP12vipce_pu:2601": " te tathaiva tataś cakruḥ prahlādāya mahātmane /",
    "GP12vipce_pu:2602": " viṣadānaṃ yathājñaptaṃ pitrā tasya mahātmanaḥ // ViP_1,18.4 //",
    "GP12vipce_pu:2603": " hālāhalaṃ viṣaṃ ghoram anantoccāraṇena saḥ /",
    "GP12vipce_pu:2604": " abhimantrya sahānnena maitreya bubhuje tadā // ViP_1,18.5 //",
    "GP12vipce_pu:2605": " avikāraṃ sa tad bhuktvā prahlādaḥ svasthamānasaḥ /",
    "GP12vipce_pu:2606": " anantakhyātinirvīryaṃ jarayām āsa durviṣam // ViP_1,18.6 //",
    "GP12vipce_pu:2607": " tataḥ sūdā bhayatrastā jīrṇaṃ dṛṣṭvā mahāviṣam /",
    "GP12vipce_pu:2608": " daityeśvaram upāgamya praṇipatyedam abruvan // ViP_1,18.7 //",
    "GP12vipce_pu:2609": " §sūdā ūcuḥ:",
    "GP12vipce_pu:2610": " daityarāja viṣaṃ dattam asmābhir atibhīṣaṇam /",
    "GP12vipce_pu:2611": " jīrṇaṃ tac ca sahānnena prahlādena sutena te // ViP_1,18.8 //",
    "GP12vipce_pu:2612": " §hiraṇyakaśipur uvāca:",
    "GP12vipce_pu:2613": " tvaryatāṃ tvaryatāṃ sadyo he he daityapurohitāḥ /",
    "GP12vipce_pu:2614": " kṛtyāṃ tasya vināśāya utpādayata mā ciram // ViP_1,18.9 //",
    "GP12vipce_pu:2615": " §parāśara uvāca:",
    "GP12vipce_pu:2616": " sakāśam āgamya tataḥ prahlādasya purohitāḥ /",
    "GP12vipce_pu:2617": " sāmapūrvam athocus te prahlādaṃ vinayānvitam // ViP_1,18.10 //",
    "GP12vipce_pu:2618": " §purohitā ūcuḥ:",
    "GP12vipce_pu:2619": " jātas trailokyavikhyāta āyuṣman brahmaṇaḥ kule /",
    "GP12vipce_pu:2620": " daityarājasya tanayo hiraṇyakaśipor bhavān // ViP_1,18.11 //",
    "GP12vipce_pu:2621": " kiṃ daivaiḥ kim anantena kim anyena tavāśrayaḥ /",
    "GP12vipce_pu:2622": " pitā samastalokānāṃ tvaṃ tathaiva bhaviṣyasi // ViP_1,18.12 //",
    "GP12vipce_pu:2623": " tasmāt parityajaināṃ tvaṃ vipakṣastavasaṃhitām /",
    "GP12vipce_pu:2624": " vācyaḥ pitā samastānāṃ gurūṇāṃ paramo guruḥ // ViP_1,18.13 //",
    "GP12vipce_pu:2625": " §prahlāda uvāca:",
    "GP12vipce_pu:2626": " evam etan mahābhāgāḥ ślāghyam etan mahākulam /",
    "GP12vipce_pu:2627": " marīceḥ sakale 'py asmin trailokye nānyathā vadet // ViP_1,18.14 //",
    "GP12vipce_pu:2628": " pitā ca mama sarvasmiñ jagaty utkṛṣṭaceṣṭitaḥ /",
    "GP12vipce_pu:2629": " etad apy avagacchāmi satyam atrāpi nānṛtam // ViP_1,18.15 //",
    "GP12vipce_pu:2630": " gurūṇām api sarveṣāṃ pitā paramako guruḥ /",
    "GP12vipce_pu:2631": " yad uktaṃ bhrāntis tatrāpi svalpāpi hi na vidyate // ViP_1,18.16 //",
    "GP12vipce_pu:2632": " pitā gurur na saṃdehaḥ pūjanīyaḥ prayatnataḥ /",
    "GP12vipce_pu:2633": " tatrāpi nāparādhyāmīty evaṃ manasi me sthitam // ViP_1,18.17 //",
    "GP12vipce_pu:2634": " yat tv etat kim anantenety uktaṃ yuṣmābhir īdṛśam /",
    "GP12vipce_pu:2635": " ko bravīti yathāyuktaṃ kiṃ tu naitad vaco 'rthavat // ViP_1,18.18 //",
    "GP12vipce_pu:2636": " ity uktvā so 'bhavan maunī teṣāṃ gauravayantritaḥ /",
    "GP12vipce_pu:2637": " prahasya ca punaḥ prāha kim anantena sādhv iti // ViP_1,18.19 //",
    "GP12vipce_pu:2638": " sādhu bhoḥ kim anantena sādhu bho guravo mama /",
    "GP12vipce_pu:2639": " śrūyatāṃ yad anantena yadi khedaṃ na yāsyatha // ViP_1,18.20 //",
    "GP12vipce_pu:2640": " dharmārthakāmamokṣākhyaḥ puruṣārtha udāhṛtaḥ /",
    "GP12vipce_pu:2641": " catuṣṭayam idaṃ yasmāt tasmāt kiṃ kim idaṃ vṛthā // ViP_1,18.21 //",
    "GP12vipce_pu:2642": " marīcimiśrair dakṣeṇa tathaivānyair anantataḥ /",
    "GP12vipce_pu:2643": " dharmaḥ prāptas tathaivānyair arthaḥ kāmas tathāparaiḥ // ViP_1,18.22 //",
    "GP12vipce_pu:2644": " tattattvavedino bhūtvā jñānadhyānasamādhibhiḥ /",
    "GP12vipce_pu:2645": " avāpur muktim apare puruṣā dhvastabandhanāḥ // ViP_1,18.23 //",
    "GP12vipce_pu:2646": " saṃpadaiśvaryamāhātmyajñānasaṃtatikarmaṇām /",
    "GP12vipce_pu:2647": " vimukteś caikato labhyaṃ mūlam ārādhanaṃ hareḥ // ViP_1,18.24 //",
    "GP12vipce_pu:2648": " yato dharmārthakāmākhyaṃ vimuktiś ca phalaṃ dvijāḥ /",
    "GP12vipce_pu:2649": " tenāpi hi kim ity evam anantena kim ucyate // ViP_1,18.25 //",
    "GP12vipce_pu:2650": " kiṃ vātra bahunoktena bhavanto guravo mama /",
    "GP12vipce_pu:2651": " vadantu sādhu vāsādhu viveko 'smākam alpakaḥ // ViP_1,18.26 //",
    "GP12vipce_pu:2652": " ed. Veṅk. ins. while M2.3 cont. after *54:",
    "GP12vipce_pu:2653": " bahunātra kim uktena sa eva jagataḥ patiḥ // ViP_1,18.26*56:1 //",
    "GP12vipce_pu:2654": " sa kartā ca vikartā ca saṃhartā ca hṛdi sthitaḥ // ViP_1,18.26*56:2 //",
    "GP12vipce_pu:2655": " sa bhoktā bhojyam apy evaṃ sa eva jagadīśvaraḥ // ViP_1,18.26*56:3 //",
    "GP12vipce_pu:2656": " bhavadbhir etat kṣantavyaṃ bālyād uktaṃ tu yan mayā // ViP_1,18.26*56:4 //",
    "GP12vipce_pu:2657": " §purohitā ūcuḥ:",
    "GP12vipce_pu:2658": " dahyamānas tvam asmābhir agninā bāla rakṣitaḥ /",
    "GP12vipce_pu:2659": " bhūyo na vakṣyasīty evaṃ naivaṃ jñāto 'sy abuddhimān // ViP_1,18.27 //",
    "GP12vipce_pu:2660": " yady asmadvacanān mohagrāhaṃ na tyakṣyate bhavān /",
    "GP12vipce_pu:2661": " tataḥ kṛtyāṃ vināśāya tava sṛkṣyāma durmate // ViP_1,18.28 //",
    "GP12vipce_pu:2662": " §prahlāda uvāca:",
    "GP12vipce_pu:2663": " kaḥ kena rakṣyate jantur jantuḥ kaḥ kena hanyate /",
    "GP12vipce_pu:2664": " hanti rakṣati caivātmā jagat sarvaṃ carācaram // ViP_1,18.29 //",
    "GP12vipce_pu:2665": " T3,M0,ed. Veṅk. ins:",
    "GP12vipce_pu:2666": " karmaṇā jāyate sarvaṃ karmaiva gatisādhanam // ViP_1,18.29*57:1 //",
    "GP12vipce_pu:2667": " tasmāt sarvaprayatnena sādhu karma samācaret // ViP_1,18.29*57:2 //",
    "GP12vipce_pu:2668": " §parāśara uvāca:",
    "GP12vipce_pu:2669": " ity uktās tena te kruddhā daityarājapurohitāḥ /",
    "GP12vipce_pu:2670": " kṛtyām utpādayām āsur jvālāmālojjvalānanām // ViP_1,18.30 //",
    "GP12vipce_pu:2671": " atibhīmā samāgamya pādanyāsakṣatakṣitiḥ /",
    "GP12vipce_pu:2672": " śūlena sā susaṃkruddhā taṃ jaghānātha vakṣasi // ViP_1,18.31 //",
    "GP12vipce_pu:2673": " tat tasya hṛdayaṃ prāpya śūlaṃ bālasya dīptimat /",
    "GP12vipce_pu:2674": " jagāma khaṇḍitaṃ bhūmau tatrāpi śatadhābhavat // ViP_1,18.32 //",
    "GP12vipce_pu:2675": " yatrānapāyī bhagavān hṛdy āste harir īśvaraḥ /",
    "GP12vipce_pu:2676": " bhaṅgo bhavati vajrasya tatra śūlasya kā kathā // ViP_1,18.33 //",
    "GP12vipce_pu:2677": " apāpe tatra pāpaiś ca pātitā daityayājakaiḥ /",
    "GP12vipce_pu:2678": " tān eva sā jaghānāśu kṛtyā nāśaṃ jagāma ca // ViP_1,18.34 //",
    "GP12vipce_pu:2679": " kṛtyayā dahyamānāṃs tān vilokya sa mahāmatiḥ /",
    "GP12vipce_pu:2680": " trāhi kṛṣṇety ananteti vadann abhyavapadyata // ViP_1,18.35 //",
    "GP12vipce_pu:2681": " §prahlāda uvāca:",
    "GP12vipce_pu:2682": " sarvavyāpiñ jagadrūpa jagatsraṣṭar janārdana /",
    "GP12vipce_pu:2683": " trāhi viprān imān asmād duḥsahān mantrapāvakāt // ViP_1,18.36 //",
    "GP12vipce_pu:2684": " yathā sarveṣu bhūteṣu sarvavyāpī jagadguruḥ /",
    "GP12vipce_pu:2685": " viṣṇur eva tathā sarve jīvantv ete purohitāḥ // ViP_1,18.37 //",
    "GP12vipce_pu:2686": " yathā sarvagataṃ viṣṇuṃ manyamāno 'napāyinam /",
    "GP12vipce_pu:2687": " cintayāmy aripakṣe 'pi jīvantv ete tathā dvijāḥ // ViP_1,18.38 //",
    "GP12vipce_pu:2688": " ye hantum āgatā dattaṃ yair viṣaṃ yair hutāśanaḥ /",
    "GP12vipce_pu:2689": " yair diggajair ahaṃ kṣuṇṇo daṣṭaḥ sarpaiś ca yair aham // ViP_1,18.39 //",
    "GP12vipce_pu:2690": " teṣv ahaṃ mitrapakṣe ca samaḥ pāpo 'smi na kvacit /",
    "GP12vipce_pu:2691": " yathā tenādya satyena jīvantv asurayājakāḥ // ViP_1,18.40 //",
    "GP12vipce_pu:2692": " §parāśara uvāca:",
    "GP12vipce_pu:2693": " ity uktās tena te sarve saṃspṛṣṭāś ca nirāmayāḥ /",
    "GP12vipce_pu:2694": " samuttasthur dvijā bhūyas taṃ cocuḥ praśrayānvitam // ViP_1,18.41 //",
    "GP12vipce_pu:2695": " §purohitā ūcuḥ:",
    "GP12vipce_pu:2696": " dīrghāyur apratihato balavīryasamanvitaḥ /",
    "GP12vipce_pu:2697": " putrapautradhanaiśvaryair yukto vatsa bhavottamaḥ // ViP_1,18.42 //",
    "GP12vipce_pu:2698": " §parāśara uvāca:",
    "GP12vipce_pu:2699": " ity uktvā taṃ tato gatvā yathāvṛttaṃ purohitāḥ /",
    "GP12vipce_pu:2700": " daityarājāya sakalam ācacakṣur mahāmune // ViP_1,18.43 //",
    "GP12vipce_pu:2701": " [[iti śrīviṣṇupurāṇe prathame 'ṃśe 'ṣṭādaśo 'dhyāyaḥ ]]",
    "GP12vipce_pu:2702": " §parāśara uvāca:",
    "GP12vipce_pu:2703": " hiraṇyakaśipuḥ śrutvā tāṃ kṛtyāṃ vitathīkṛtām /",
    "GP12vipce_pu:2704": " āhūya putraṃ papraccha prabhāvasyāsya kāraṇam // ViP_1,19.1 //",
    "GP12vipce_pu:2705": " §hiraṇyakaśipur uvāca:",
    "GP12vipce_pu:2706": " prahlāda suprabhāvo 'si kim etat te viceṣṭitam /",
    "GP12vipce_pu:2707": " etan mantrādijanitam utāho sahajaṃ tava // ViP_1,19.2 //",
    "GP12vipce_pu:2708": " §parāśara uvāca:",
    "GP12vipce_pu:2709": " evaṃ pṛṣṭas tadā pitrā prahlādo 'surabālakaḥ /",
    "GP12vipce_pu:2710": " praṇipatya pituḥ pādāv idaṃ vacanam abravīt // ViP_1,19.3 //",
    "GP12vipce_pu:2711": " na mantrādikṛtas tāta na ca naisargiko mama /",
    "GP12vipce_pu:2712": " prabhāva eṣa sāmānyo yasya yasyācyuto hṛdi // ViP_1,19.4 //",
    "GP12vipce_pu:2713": " anyeṣāṃ yo na pāpāni cintayaty ātmano yathā /",
    "GP12vipce_pu:2714": " tasya pāpāgamas tāta hetvabhāvān na vidyate // ViP_1,19.5 //",
    "GP12vipce_pu:2715": " karmaṇā manasā vācā parapīḍāṃ karoti yaḥ /",
    "GP12vipce_pu:2716": " tad bījaṃ janma phalati prabhūtaṃ tasya cāśubham // ViP_1,19.6 //",
    "GP12vipce_pu:2717": " so 'haṃ na pāpam icchāmi na karomi vadāmi vā /",
    "GP12vipce_pu:2718": " cintayan sarvabhūtastham ātmany api ca keśavam // ViP_1,19.7 //",
    "GP12vipce_pu:2719": " śārīraṃ mānasaṃ duḥkhaṃ daivaṃ bhūtabhavaṃ tathā /",
    "GP12vipce_pu:2720": " sarvatra śubhacittasya tasya me jāyate kutaḥ // ViP_1,19.8 //",
    "GP12vipce_pu:2721": " evaṃ sarveṣu bhūteṣu bhaktir avyabhicāriṇī /",
    "GP12vipce_pu:2722": " kartavyā paṇḍitair jñātvā sarvabhūtamayaṃ harim // ViP_1,19.9 //",
    "GP12vipce_pu:2723": " §parāśara uvāca:",
    "GP12vipce_pu:2724": " iti śrutvā sa daityendraḥ prāsādaśikhare sthitaḥ /",
    "GP12vipce_pu:2725": " krodhāndhakāritamukhaḥ prāha daiteyakiṃkarān // ViP_1,19.10 //",
    "GP12vipce_pu:2726": " durātmā kṣipyatām asmāt prāsādāc chatayojanāt /",
    "GP12vipce_pu:2727": " giripṛṣṭhe patatv asmiñ śilābhinnāṅgasaṃhatiḥ // ViP_1,19.11 //",
    "GP12vipce_pu:2728": " tatas taṃ cikṣipuḥ sarve bālaṃ daiteyakiṃkarāḥ /",
    "GP12vipce_pu:2729": " papāta so 'py adhaḥ kṣipto hṛdayenodvahan harim // ViP_1,19.12 //",
    "GP12vipce_pu:2730": " patamānaṃ jagaddhātrī jagaddhātari keśave /",
    "GP12vipce_pu:2731": " bhaktiyuktaṃ dadhārainam upagamya ca medinī // ViP_1,19.13 //",
    "GP12vipce_pu:2732": " tato vilokya taṃ svastham aviśīrṇāsthibandhanam /",
    "GP12vipce_pu:2733": " hiraṇyakaśipuḥ prāha śambaraṃ māyināṃ varam // ViP_1,19.14 //",
    "GP12vipce_pu:2734": " nāsmābhiḥ śakyate hantum ayaṃ durvṛttabālakaḥ /",
    "GP12vipce_pu:2735": " māyāṃ vetti bhavāṃs tasmān māyayainaṃ niṣūdaya // ViP_1,19.15 //",
    "GP12vipce_pu:2736": " §śambara uvāca:",
    "GP12vipce_pu:2737": " sūdayāmy eṣa daityendra paśya māyābalaṃ mama /",
    "GP12vipce_pu:2738": " sahasram atra māyānāṃ paśya koṭiśataṃ tathā // ViP_1,19.16 //",
    "GP12vipce_pu:2739": " §parāśara uvāca:",
    "GP12vipce_pu:2740": " tataḥ samasṛjan māyāḥ prahlāde śambaro 'suraḥ /",
    "GP12vipce_pu:2741": " vināśam icchan durbuddhiḥ sarvatra samadarśini // ViP_1,19.17 //",
    "GP12vipce_pu:2742": " samāhitamanā bhūtvā śambare 'pi vimatsaraḥ /",
    "GP12vipce_pu:2743": " maitreya so 'pi prahlādaḥ sasmāra madhusūdanam // ViP_1,19.18 //",
    "GP12vipce_pu:2744": " tato bhagavatā tasya rakṣārthaṃ cakram uttamam /",
    "GP12vipce_pu:2745": " ājagāma samājñaptaṃ jvālāmāli sudarśanam // ViP_1,19.19 //",
    "GP12vipce_pu:2746": " tena māyāsahasraṃ tac śambarasyāśugāminā /",
    "GP12vipce_pu:2747": " bālasya rakṣatā deham ekaikaśyena sūditam // ViP_1,19.20 //",
    "GP12vipce_pu:2748": " saṃśoṣakaṃ tato vāyuṃ daityendra idam abravīt /",
    "GP12vipce_pu:2749": " śīghram eṣa mamādeśād durātmā nīyatāṃ kṣayam // ViP_1,19.21 //",
    "GP12vipce_pu:2750": " tathety uktvātha so 'py enaṃ viveśa pavano laghuḥ /",
    "GP12vipce_pu:2751": " śīto 'tirūkṣaḥ śoṣāya taddehasyātiduḥsahaḥ // ViP_1,19.22 //",
    "GP12vipce_pu:2752": " tenāviṣṭaṃ tathātmānaṃ sa buddhvā daityabālakaḥ /",
    "GP12vipce_pu:2753": " hṛdayena mahātmānaṃ dadhāra dharaṇīdharam // ViP_1,19.23 //",
    "GP12vipce_pu:2754": " hṛdayasthas tatas tasya taṃ vāyum atiśoṣaṇam /",
    "GP12vipce_pu:2755": " papau janārdanaḥ kruddhaḥ sa yayau pavanaḥ kṣayam // ViP_1,19.24 //",
    "GP12vipce_pu:2756": " kṣīṇāsu sarvamāyāsu pavane saṃkṣayaṃ gate /",
    "GP12vipce_pu:2757": " jagāma so 'pi bhavanaṃ guror eva mahāmatiḥ // ViP_1,19.25 //",
    "GP12vipce_pu:2758": " ahany ahany athācāryo nītiṃ rājyaphalapradām /",
    "GP12vipce_pu:2759": " grāhayām āsa taṃ bālaṃ rājñām uśanasā kṛtām // ViP_1,19.26 //",
    "GP12vipce_pu:2760": " gṛhītanītiśāstraṃ taṃ vinītaṃ sa yadā guruḥ /",
    "GP12vipce_pu:2761": " mene tadainaṃ tatpitre kathayām āsa śikṣitam // ViP_1,19.27 //",
    "GP12vipce_pu:2762": " §ācārya uvāca:",
    "GP12vipce_pu:2763": " gṛhītanītiśāstras te putro daityapate kṛtaḥ /",
    "GP12vipce_pu:2764": " prahlādas tattvato vetti bhārgaveṇa yad īritam // ViP_1,19.28 //",
    "GP12vipce_pu:2765": " §hiraṇyakaśipur uvāca:",
    "GP12vipce_pu:2766": " mitreṣu varteta katham arivargeṣu bhūpatiḥ /",
    "GP12vipce_pu:2767": " prahlāda triṣu kāleṣu madhyastheṣu kathaṃ caret // ViP_1,19.29 //",
    "GP12vipce_pu:2768": " kathaṃ mantriṣv amātyeṣu bāhyeṣv ābhyantareṣu ca /",
    "GP12vipce_pu:2769": " cāreṣu pauravargeṣu śaṅkiteṣv itareṣu ca // ViP_1,19.30 //",
    "GP12vipce_pu:2770": " kṛtyākṛtyavidhānaṃ ca durgāṭavikasādhanam /",
    "GP12vipce_pu:2771": " prahlāda kathyatāṃ samyak tathā kaṇṭakaśodhanam // ViP_1,19.31 //",
    "GP12vipce_pu:2772": " etac cānyac ca sakalam adhītaṃ bhavatā yathā /",
    "GP12vipce_pu:2773": " tathā me kathyatāṃ jñātuṃ tavecchāmi manogatam // ViP_1,19.32 //",
    "GP12vipce_pu:2774": " §parāśara uvāca:",
    "GP12vipce_pu:2775": " praṇipatya pituḥ pādau tataḥ praśrayabhūṣaṇaḥ /",
    "GP12vipce_pu:2776": " prahlādaḥ prāha daityendraṃ kṛtāñjalipuṭaḥ sthitaḥ // ViP_1,19.33 //",
    "GP12vipce_pu:2777": " §prahlāda uvāca:",
    "GP12vipce_pu:2778": " mamopadiṣṭaṃ sakalaṃ guruṇā nātra saṃśayaḥ /",
    "GP12vipce_pu:2779": " gṛhītaṃ ca mayā kintu na sad etan mataṃ mama // ViP_1,19.34 //",
    "GP12vipce_pu:2780": " sāma copapradānaṃ ca bhedadaṇḍau tathaiva ca /",
    "GP12vipce_pu:2781": " upāyāḥ kathitā hy ete mitrādīnāṃ ca sādhane // ViP_1,19.35 //",
    "GP12vipce_pu:2782": " tān evāhaṃ na paśyāmi mitrādīṃs tāta mā krudhaḥ /",
    "GP12vipce_pu:2783": " sādhyābhāve mahābāho sādhanaiḥ kiṃ prayojanam // ViP_1,19.36 //",
    "GP12vipce_pu:2784": " sarvabhūtātmake tāta jagannāthe jaganmaye /",
    "GP12vipce_pu:2785": " paramātmani govinde mitrāmitrakathā kutaḥ // ViP_1,19.37 //",
    "GP12vipce_pu:2786": " tvayy asti bhagavān viṣṇur mayi cānyatra cāsti saḥ /",
    "GP12vipce_pu:2787": " yatas tato 'yaṃ mitraṃ me śatruś ceti pṛthak kutaḥ // ViP_1,19.38 //",
    "GP12vipce_pu:2788": " tad ebhir alam atyarthaṃ duṣṭārambhoktivistaraiḥ /",
    "GP12vipce_pu:2789": " avidyāntargatair yatnaḥ kartavyas tāta śobhane // ViP_1,19.39 //",
    "GP12vipce_pu:2790": " vidyābuddhir avidyāyām ajñānāt tāta jāyate /",
    "GP12vipce_pu:2791": " bālo 'gniṃ kiṃ na khadyotam asureśvara manyate // ViP_1,19.40 //",
    "GP12vipce_pu:2792": " tat karma yan na bandhāya sā vidyā yā vimuktaye /",
    "GP12vipce_pu:2793": " āyāsāyāparaṃ karma vidyānyā śilpanaipuṇam // ViP_1,19.41 //",
    "GP12vipce_pu:2794": " tad etad avagamyāham asāraṃ sādhyam uttamam /",
    "GP12vipce_pu:2795": " niśāmaya mahābhāga praṇipatya bravīmi yat // ViP_1,19.42 //",
    "GP12vipce_pu:2796": " na cintayati ko rājyaṃ ko dhanaṃ nābhivāñchati /",
    "GP12vipce_pu:2797": " tathāpi bhāvyam evaitad ubhayaṃ prāpyate naraiḥ // ViP_1,19.43 //",
    "GP12vipce_pu:2798": " sarva eva mahābhāga mahattvaṃ prati sodyamāḥ /",
    "GP12vipce_pu:2799": " tathāpi puṃsāṃ bhāgyāni nodyamā bhūtihetavaḥ // ViP_1,19.44 //",
    "GP12vipce_pu:2800": " jaḍānām avivekānām aśūrāṇām api prabho /",
    "GP12vipce_pu:2801": " bhāgyabhojyāni rājyāni santy anītimatām api // ViP_1,19.45 //",
    "GP12vipce_pu:2802": " tasmād yateta puṇyeṣu ya icchen mahatīṃ śriyam /",
    "GP12vipce_pu:2803": " yatitavyaṃ samatve ca nirvāṇam api cecchatā // ViP_1,19.46 //",
    "GP12vipce_pu:2804": " devā manuṣyāḥ paśavaḥ pakṣivṛkṣasarīsṛpāḥ /",
    "GP12vipce_pu:2805": " rūpam etad anantasya viṣṇor bhinnam iva sthitam // ViP_1,19.47 //",
    "GP12vipce_pu:2806": " etad vijānatā sarvaṃ jagat sthāvarajaṅgamam /",
    "GP12vipce_pu:2807": " draṣṭavyam ātmavad viṣṇur yato 'yaṃ viśvarūpadhṛk // ViP_1,19.48 //",
    "GP12vipce_pu:2808": " evaṃ jñāte sa bhagavān anādiḥ parameśvaraḥ /",
    "GP12vipce_pu:2809": " prasīdaty acyutas tasmin prasanne kleśasaṃkṣayaḥ // ViP_1,19.49 //",
    "GP12vipce_pu:2810": " §parāśara uvāca:",
    "GP12vipce_pu:2811": " etac chrutvā tu kopena samutthāya varāsanāt /",
    "GP12vipce_pu:2812": " hiraṇyakaśipuḥ putraṃ padā vakṣasy atāḍayat // ViP_1,19.50 //",
    "GP12vipce_pu:2813": " uvāca ca sa kopena sāmarṣaḥ prajvalann iva /",
    "GP12vipce_pu:2814": " niṣpiṣya pāṇinā pāṇiṃ hantukāmo jagad yathā // ViP_1,19.51 //",
    "GP12vipce_pu:2815": " §hiraṇyakaśipur uvāca:",
    "GP12vipce_pu:2816": " he vipracitte he rāho he balaiṣa mahārṇave /",
    "GP12vipce_pu:2817": " nāgapāśair dṛḍhaṃ baddhvā kṣipyatāṃ mā vilambatha // ViP_1,19.52 //",
    "GP12vipce_pu:2818": " anyathā sakalā lokās tathā daiteyadānavāḥ /",
    "GP12vipce_pu:2819": " anuyāsyanti mūḍhasya matam asya durātmanaḥ // ViP_1,19.53 //",
    "GP12vipce_pu:2820": " bahuśo vārito 'smābhir ayaṃ pāpas tathāpy areḥ /",
    "GP12vipce_pu:2821": " stutiṃ karoti duṣṭānāṃ vadha evopakārakaḥ // ViP_1,19.54 //",
    "GP12vipce_pu:2822": " §parāśara uvāca:",
    "GP12vipce_pu:2823": " tatas te satvarā daityā baddhvā taṃ nāgabandhanaiḥ /",
    "GP12vipce_pu:2824": " bhartur ājñāṃ puraskṛtya cikṣipuḥ salilārṇave // ViP_1,19.55 //",
    "GP12vipce_pu:2825": " tataś cacāla calatā prahlādena mahārṇavaḥ /",
    "GP12vipce_pu:2826": " udvelo 'bhūt paraṃ kṣobham upetya ca samantataḥ // ViP_1,19.56 //",
    "GP12vipce_pu:2827": " bhūrlokam akhilaṃ dṛṣṭvā plāvyamānaṃ mahāmbhasā /",
    "GP12vipce_pu:2828": " hiraṇyakaśipur daityān idam āha mahāmune // ViP_1,19.57 //",
    "GP12vipce_pu:2829": " §hiraṇyakaśipur uvāca:",
    "GP12vipce_pu:2830": " daiteyāḥ sakalaiḥ śailair atraiva varuṇālaye /",
    "GP12vipce_pu:2831": " niśchidraiḥ sarvataḥ sarvaiś cīyatām eṣa durmatiḥ // ViP_1,19.58 //",
    "GP12vipce_pu:2832": " nāgnir dahati naivāyaṃ śastraiś chinno na coragaiḥ /",
    "GP12vipce_pu:2833": " kṣayaṃ nīto na vātena na viṣeṇa na kṛtyayā // ViP_1,19.59 //",
    "GP12vipce_pu:2834": " na māyābhir na caivoccāt pātito na ca diggajaiḥ /",
    "GP12vipce_pu:2835": " bālo 'tiduṣṭacitto 'yaṃ nānenārtho 'sti jīvatā // ViP_1,19.60 //",
    "GP12vipce_pu:2836": " tad eṣa toyadhāv atra samākrānto mahīdharaiḥ /",
    "GP12vipce_pu:2837": " tiṣṭhatv abdasahasrāntaṃ prāṇān hāsyati durmatiḥ // ViP_1,19.61 //",
    "GP12vipce_pu:2838": " tato daityā dānavāś ca parvatais taṃ mahodadhau /",
    "GP12vipce_pu:2839": " ākramya cayanaṃ cakrur yojanāni sahasraśaḥ // ViP_1,19.62 //",
    "GP12vipce_pu:2840": " sa citaḥ parvatair antaḥ samudrasya mahāmatiḥ /",
    "GP12vipce_pu:2841": " tuṣṭāvāhnikavelāyām ekāgramatir acyutam // ViP_1,19.63 //",
    "GP12vipce_pu:2842": " §prahlāda uvāca:",
    "GP12vipce_pu:2843": " namas te puṇḍarīkākṣa namas te puruṣottama /",
    "GP12vipce_pu:2844": " namas te sarvalokātman namas te tigmacakriṇe // ViP_1,19.64 //",
    "GP12vipce_pu:2845": " namo brahmaṇyadevāya gobrāhmaṇahitāya ca /",
    "GP12vipce_pu:2846": " jagaddhitāya kṛṣṇāya govindāya namo namaḥ // ViP_1,19.65 //",
    "GP12vipce_pu:2847": " brahmatve sṛjate viśvaṃ sthitau pālayate punaḥ /",
    "GP12vipce_pu:2848": " rudrarūpāya kalpānte namas tubhyaṃ trimūrtaye // ViP_1,19.66 //",
    "GP12vipce_pu:2849": " devā yakṣāsurāḥ siddhā nāgā gandharvakiṃnarāḥ /",
    "GP12vipce_pu:2850": " piśācā rākṣasāś caiva manuṣyāḥ paśavas tathā // ViP_1,19.67 //",
    "GP12vipce_pu:2851": " pakṣiṇaḥ sthāvarāś caiva pipīlikasarīsṛpāḥ /",
    "GP12vipce_pu:2852": " bhūmyāpo 'gnir nabho vāyuḥ śabdaḥ sparśas tathā rasaḥ // ViP_1,19.68 //",
    "GP12vipce_pu:2853": " rūpaṃ gandho mano buddhir ātmā kālas tathā guṇāḥ /",
    "GP12vipce_pu:2854": " eteṣāṃ paramārthaś ca sarvam etat tvam acyuta // ViP_1,19.69 //",
    "GP12vipce_pu:2855": " vidyāvidye bhavān satyam asatyaṃ tvaṃ viṣāmṛte /",
    "GP12vipce_pu:2856": " pravṛttaṃ ca nivṛttaṃ ca karma vedoditaṃ bhavān // ViP_1,19.70 //",
    "GP12vipce_pu:2857": " samastakarmabhoktā ca karmopakaraṇāni ca /",
    "GP12vipce_pu:2858": " tvam eva viṣṇo sarvāṇi sarvakarmaphalaṃ ca yat // ViP_1,19.71 //",
    "GP12vipce_pu:2859": " mayy anyatra tathāśeṣabhūteṣu bhuvaneṣu ca /",
    "GP12vipce_pu:2860": " tavaiva vyāptir aiśvaryaguṇasaṃsūcikī prabho // ViP_1,19.72 //",
    "GP12vipce_pu:2861": " tvāṃ yoginaś cintayanti tvāṃ yajanti ca yajvinaḥ /",
    "GP12vipce_pu:2862": " havyakavyabhug ekas tvaṃ pitṛdevasvarūpadhṛk // ViP_1,19.73 //",
    "GP12vipce_pu:2863": " rūpaṃ mahat te 'cyuta yatra viśvaṃ yataś ca sūkṣmaṃ jagad etad īśa /",
    "GP12vipce_pu:2864": " rūpāṇi sūkṣmāṇi ca bhūtabhedās teṣv antar ātmākhyam atīva sūkṣmam // ViP_1,19.74 //",
    "GP12vipce_pu:2865": " tasmāc ca sūkṣmādiviśeṣaṇānām agocare yat paramārtharūpam /",
    "GP12vipce_pu:2866": " kim apy acintyaṃ tava rūpam asti tasmai namas te puruṣottamāya // ViP_1,19.75 //",
    "GP12vipce_pu:2867": " sarvabhūteṣu sarvātman yā śaktir aparā tava /",
    "GP12vipce_pu:2868": " guṇāśrayā namas tasyai śāśvatāyai sureśvara // ViP_1,19.76 //",
    "GP12vipce_pu:2869": " yātītagocarā vācāṃ manasāṃ cāviśeṣaṇā /",
    "GP12vipce_pu:2870": " jñānijñānaparicchedyā tāṃ vande ceśvarīṃ parām // ViP_1,19.77 //",
    "GP12vipce_pu:2871": " oṃ namo vāsudevāya tasmai bhagavate sadā /",
    "GP12vipce_pu:2872": " vyatiriktaṃ na yasyāsti vyatirikto 'khilasya yaḥ // ViP_1,19.78 //",
    "GP12vipce_pu:2873": " namas tasmai namas tasmai namas tasmai mahātmane /",
    "GP12vipce_pu:2874": " nāmarūpaṃ na yasyaiko yo 'stitvenopalabhyate // ViP_1,19.79 //",
    "GP12vipce_pu:2875": " yasyāvatārarūpāṇi samarcanti divaukasaḥ /",
    "GP12vipce_pu:2876": " apaśyantaḥ paraṃ rūpaṃ namas tasmai mahātmane // ViP_1,19.80 //",
    "GP12vipce_pu:2877": " yo 'ntas tiṣṭhann aśeṣasya paśyatīśaḥ śubhāśubham /",
    "GP12vipce_pu:2878": " taṃ sarvasākṣiṇaṃ viṣṇuṃ namasye parameśvaram // ViP_1,19.81 //",
    "GP12vipce_pu:2879": " namo 'stu viṣṇave tasmai yasyābhinnam idaṃ jagat /",
    "GP12vipce_pu:2880": " dhyeyaḥ sa jagatām ādyaḥ sa prasīdatu me 'vyayaḥ // ViP_1,19.82 //",
    "GP12vipce_pu:2881": " yatrotam etat protaṃ ca viśvam akṣarasaṃjñake /",
    "GP12vipce_pu:2882": " ādhārabhūtaḥ sarvasya sa prasīdatu me hariḥ // ViP_1,19.83 //",
    "GP12vipce_pu:2883": " oṃ namo viṣṇave tasmai namas tasmai punaḥ punaḥ /",
    "GP12vipce_pu:2884": " yatra sarvaṃ yataḥ sarvaṃ yaḥ sarvaṃ sarvataś ca yaḥ // ViP_1,19.84 //",
    "GP12vipce_pu:2885": " sarvagatvād anantasya sa evāham avasthitaḥ /",
    "GP12vipce_pu:2886": " mattaḥ sarvam ahaṃ sarvaṃ mayi sarvaṃ sanātane // ViP_1,19.85 //",
    "GP12vipce_pu:2887": " aham evākṣayo nityaḥ paramātmātmasaṃśrayaḥ /",
    "GP12vipce_pu:2888": " brahmasaṃjño 'ham evāgre tathānte ca paraḥ pumān // ViP_1,19.86 //",
    "GP12vipce_pu:2889": " [[iti śrīviṣṇupurāṇe prathame 'ṃśa ekonaviṃśo 'dhyāyaḥ ]]",
    "GP12vipce_pu:2890": " §parāśara uvāca:",
    "GP12vipce_pu:2891": " evaṃ saṃcintayan viṣṇum abhedenātmano dvija /",
    "GP12vipce_pu:2892": " tanmayatvam avāpāgryaṃ mene cātmānam acyutam // ViP_1,20.1 //",
    "GP12vipce_pu:2893": " visasmāra tathātmānaṃ nānyat kiṃcid ajānata /",
    "GP12vipce_pu:2894": " aham evāvyayo 'nantaḥ paramātmety acintayat // ViP_1,20.2 //",
    "GP12vipce_pu:2895": " tasya tadbhāvanāyogāt kṣīṇapāpasya vai kramāt /",
    "GP12vipce_pu:2896": " śuddhe 'ntaḥkaraṇe viṣṇus tasthau jñānamayo 'cyutaḥ // ViP_1,20.3 //",
    "GP12vipce_pu:2897": " yogaprabhāvāt prahlāde jāte viṣṇumaye 'sure /",
    "GP12vipce_pu:2898": " calaty uragabandhais tair maitreya truṭitaṃ kṣaṇāt // ViP_1,20.4 //",
    "GP12vipce_pu:2899": " bhrāntagrāhagaṇaḥ sormir yayau kṣobhaṃ mahārṇavaḥ /",
    "GP12vipce_pu:2900": " cacāla ca mahī sarvā saśailavanakānanā // ViP_1,20.5 //",
    "GP12vipce_pu:2901": " sa ca taṃ śailasaṃghātaṃ daityair nyastam athopari /",
    "GP12vipce_pu:2902": " prakṣipya tasmāt salilān niścakrāma mahāmatiḥ // ViP_1,20.6 //",
    "GP12vipce_pu:2903": " dṛṣṭvā ca sa jagad bhūyo gaganādyupalakṣaṇam /",
    "GP12vipce_pu:2904": " prahlādo 'smīti sasmāra punar ātmānam ātmanā // ViP_1,20.7 //",
    "GP12vipce_pu:2905": " tuṣṭāva ca punar dhīmān anādiṃ puruṣottamam /",
    "GP12vipce_pu:2906": " ekāgramatir avyagro yatavākkāyamānasaḥ // ViP_1,20.8 //",
    "GP12vipce_pu:2907": " §prahlāda uvāca:",
    "GP12vipce_pu:2908": " oṃ namaḥ paramārthārtha sthūlasūkṣma kṣarākṣara /",
    "GP12vipce_pu:2909": " vyaktāvyakta kalātīta sakaleśa nirañjana // ViP_1,20.9 //",
    "GP12vipce_pu:2910": " guṇāñjana guṇādhāra nirguṇātman guṇasthita /",
    "GP12vipce_pu:2911": " mūrtāmūrta mahāmūrte sūkṣmamūrte sphuṭāsphuṭa // ViP_1,20.10 //",
    "GP12vipce_pu:2912": " karālasaumyarūpātman vidyāvidyāmayācyuta /",
    "GP12vipce_pu:2913": " sadasadrūpasadbhāva sadasadbhāvabhāvana // ViP_1,20.11 //",
    "GP12vipce_pu:2914": " nityānitya prapañcātman niṣprapañcāmalāśraya /",
    "GP12vipce_pu:2915": " ekāneka namas tubhyaṃ vāsudevādikāraṇa // ViP_1,20.12 //",
    "GP12vipce_pu:2916": " yaḥ sthūlasūkṣmaḥ prakaṭaprakāśo yaḥ sarvabhūto na ca sarvabhūtaḥ /",
    "GP12vipce_pu:2917": " viśvaṃ yataś caitad aviśvahetor namo 'stu tasmai puruṣottamāya // ViP_1,20.13 //",
    "GP12vipce_pu:2918": " §parāśara uvāca:",
    "GP12vipce_pu:2919": " tasya taccetaso devaḥ stutim itthaṃ prakurvataḥ /",
    "GP12vipce_pu:2920": " āvirbabhūva bhagavān pītāmbaradharo hariḥ // ViP_1,20.14 //",
    "GP12vipce_pu:2921": " sasaṃbhramas tam ālokya samutthāyākulākṣaram /",
    "GP12vipce_pu:2922": " namo 'stu viṣṇavaity etad vyājahārāsakṛd dvija // ViP_1,20.15 //",
    "GP12vipce_pu:2923": " §prahlāda uvāca:",
    "GP12vipce_pu:2924": " deva prapannārtihara prasādaṃ kuru keśava /",
    "GP12vipce_pu:2925": " avalokanadānena bhūyo māṃ pāvayāvyaya // ViP_1,20.16 //",
    "GP12vipce_pu:2926": " §śrībhagavān uvāca:",
    "GP12vipce_pu:2927": " kurvatas te prasanno 'haṃ bhaktim avyabhicāriṇīm /",
    "GP12vipce_pu:2928": " yathābhilaṣito mattaḥ prahlāda vriyatāṃ varaḥ // ViP_1,20.17 //",
    "GP12vipce_pu:2929": " §prahlāda uvāca:",
    "GP12vipce_pu:2930": " nātha yonisahasreṣu yeṣu yeṣu vrajāmy aham /",
    "GP12vipce_pu:2931": " teṣu teṣv acyutā bhaktir acyutāstu sadā tvayi // ViP_1,20.18 //",
    "GP12vipce_pu:2932": " yā prītir avivekānāṃ viṣayeṣv anapāyinī /",
    "GP12vipce_pu:2933": " tvām anusmarataḥ sā me hṛdayān māpasarpatu // ViP_1,20.19 //",
    "GP12vipce_pu:2934": " §śrībhagavān uvāca:",
    "GP12vipce_pu:2935": " mayi bhaktis tavāsty eva bhūyo 'py evaṃ bhaviṣyati /",
    "GP12vipce_pu:2936": " varaś ca mattaḥ prahlāda vriyatāṃ yas tavepsitaḥ // ViP_1,20.20 //",
    "GP12vipce_pu:2937": " §prahlāda uvāca:",
    "GP12vipce_pu:2938": " mayi dveṣānubandho 'bhūt saṃstutāv udyate tava /",
    "GP12vipce_pu:2939": " matpitus tatkṛtaṃ pāpaṃ deva tasya praṇaśyatu // ViP_1,20.21 //",
    "GP12vipce_pu:2940": " śastrāṇi pātitāny aṅge kṣipto yac cāgnisaṃhatau /",
    "GP12vipce_pu:2941": " daṃśitaś coragair dattaṃ yad viṣaṃ mama bhojane // ViP_1,20.22 //",
    "GP12vipce_pu:2942": " baddhvā samudre yat kṣipto yac cito 'smi śiloccayaiḥ /",
    "GP12vipce_pu:2943": " anyāni cāpy asādhūni yāni pitrā kṛtāni me // ViP_1,20.23 //",
    "GP12vipce_pu:2944": " tvayi bhaktimato dveṣād aghaṃ tatsaṃbhavaṃ ca yat /",
    "GP12vipce_pu:2945": " tvatprasādāt prabho sadyas tena mucyeta me pitā // ViP_1,20.24 //",
    "GP12vipce_pu:2946": " §śrībhagavān uvāca:",
    "GP12vipce_pu:2947": " prahlāda sarvam etat te matprasādād bhaviṣyati /",
    "GP12vipce_pu:2948": " anyaṃ ca te varaṃ dadmi vriyatām asurātmaja // ViP_1,20.25 //",
    "GP12vipce_pu:2949": " §prahlāda uvāca:",
    "GP12vipce_pu:2950": " kṛtakṛtyo 'smi bhagavan vareṇānena yat tvayi /",
    "GP12vipce_pu:2951": " bhavitrī tvatprasādena bhaktir avyabhicāriṇī // ViP_1,20.26 //",
    "GP12vipce_pu:2952": " dharmārthakāmaiḥ kiṃ tasya muktis tasya kare sthitā /",
    "GP12vipce_pu:2953": " samastajagatāṃ mūle yasya bhaktiḥ sthirā tvayi // ViP_1,20.27 //",
    "GP12vipce_pu:2954": " §śrībhagavān uvāca:",
    "GP12vipce_pu:2955": " yathā te niścalaṃ ceto mayi bhaktisamanvitam /",
    "GP12vipce_pu:2956": " tathā tvaṃ matprasādena nirvāṇaṃ param āpsyasi // ViP_1,20.28 //",
    "GP12vipce_pu:2957": " §parāśara uvāca:",
    "GP12vipce_pu:2958": " ity uktvāntardadhe viṣṇus tasya maitreya paśyataḥ /",
    "GP12vipce_pu:2959": " sa cāpi punar āgamya vavande caraṇau pituḥ // ViP_1,20.29 //",
    "GP12vipce_pu:2960": " taṃ pitā mūrdhny upāghrāya pariṣvajya ca pīḍitam /",
    "GP12vipce_pu:2961": " jīvasīty āha vatseti bāṣpārdranayano dvija // ViP_1,20.30 //",
    "GP12vipce_pu:2962": " prītimāṃś cābhavat tasminn anutāpī mahāsuraḥ /",
    "GP12vipce_pu:2963": " gurupitroś cakāraivaṃ śuśrūṣāṃ so 'pi dharmavit // ViP_1,20.31 //",
    "GP12vipce_pu:2964": " pitary uparatiṃ nīte narasiṃhasvarūpiṇā /",
    "GP12vipce_pu:2965": " viṣṇunā so 'pi daityānāṃ maitreyābhūt patis tataḥ // ViP_1,20.32 //",
    "GP12vipce_pu:2966": " tadrājyabhūtiṃ saṃprāpya karmaśuddhikarīṃ dvija /",
    "GP12vipce_pu:2967": " putrapautrāṃś ca subahūn avāpyaiśvaryam eva ca // ViP_1,20.33 //",
    "GP12vipce_pu:2968": " kṣīṇādhikāraḥ sa yadā puṇyapāpavivarjitaḥ /",
    "GP12vipce_pu:2969": " tadāsau bhagavaddhyānāt paraṃ nirvāṇam āptavān // ViP_1,20.34 //",
    "GP12vipce_pu:2970": " evaṃprabhāvo daityo 'sau maitreyāsīn mahāmatiḥ /",
    "GP12vipce_pu:2971": " prahlādo bhagavadbhakto yaṃ tvaṃ mām anupṛcchasi // ViP_1,20.35 //",
    "GP12vipce_pu:2972": " yas tv etac caritaṃ tasya prahlādasya mahātmanaḥ /",
    "GP12vipce_pu:2973": " śṛṇoti tasya pāpāni sadyo gacchanti saṃkṣayam // ViP_1,20.36 //",
    "GP12vipce_pu:2974": " ahorātrakṛtaṃ pāpaṃ prahlādacaritaṃ naraḥ /",
    "GP12vipce_pu:2975": " śṛṇvan paṭhaṃś ca maitreya vyapohati na saṃśayaḥ // ViP_1,20.37 //",
    "GP12vipce_pu:2976": " paurṇamāsyām amāvāsyām aṣṭamyām atha vā paṭhan /",
    "GP12vipce_pu:2977": " dvādaśyāṃ vā tad āpnoti gopradānaphalaṃ dvija // ViP_1,20.38 //",
    "GP12vipce_pu:2978": " prahlādaṃ sakalāpatsu yathā rakṣitavān hariḥ /",
    "GP12vipce_pu:2979": " tathā rakṣati yas tasya śṛṇoti caritaṃ sadā // ViP_1,20.39 //",
    "GP12vipce_pu:2980": " D7 ins:",
    "GP12vipce_pu:2981": " karuṇaṃ caraṇānamre cāruṇaṃ praṇatadruhi // ViP_1,20.39*58:1 //",
    "GP12vipce_pu:2982": " prahlādavaradaṃ vande nṛsiṃhaghṛṇibhīṣaṇaṃ // ViP_1,20.39*58:2 //",
    "GP12vipce_pu:2983": " [[iti śrīviṣṇupurāṇe prathame 'ṃśe viṃśo 'dhyāyaḥ ]]",
    "GP12vipce_pu:2984": " §parāśara uvāca:",
    "GP12vipce_pu:2985": " saṃhlādaputra āyuṣmāñ śibir bāṣkala eva ca /",
    "GP12vipce_pu:2986": " virocanas tu prāhlādir balir jajñe virocanāt // ViP_1,21.1 //",
    "GP12vipce_pu:2987": " baleḥ putraśataṃ tv āsīd bāṇajyeṣṭhaṃ mahāmune /",
    "GP12vipce_pu:2988": " hiraṇyākṣasutāś cāsan sarva eva mahābalāḥ // ViP_1,21.2 //",
    "GP12vipce_pu:2989": " jharjharaḥ śakuniś caiva bhūtasaṃtāpanas tathā /",
    "GP12vipce_pu:2990": " mahānābho mahābāhuḥ kālanābhas tathāparaḥ // ViP_1,21.3 //",
    "GP12vipce_pu:2991": " abhavan danuputrāś ca dvimūrdhā śaṃkaras tathā /",
    "GP12vipce_pu:2992": " ayomukhaḥ śaṅkuśirāḥ kapilaḥ śambaras tathā // ViP_1,21.4 //",
    "GP12vipce_pu:2993": " ekacakro mahābāhus tārakaś ca mahābalaḥ /",
    "GP12vipce_pu:2994": " svarbhānur vṛṣaparvā ca pulomā ca mahābalaḥ // ViP_1,21.5 //",
    "GP12vipce_pu:2995": " ete danoḥ sutāḥ khyātā vipracittiś ca vīryavān // ViP_1,21.6 //",
    "GP12vipce_pu:2996": " svarbhānos tu prabhā kanyā śarmiṣṭhā vārṣaparvaṇī /",
    "GP12vipce_pu:2997": " upadānavī hayaśirāḥ prakhyātā varakanyakāḥ // ViP_1,21.7 //",
    "GP12vipce_pu:2998": " vaiśvānarasute cobhe pulomā kālakā tathā /",
    "GP12vipce_pu:2999": " ubhe te tu mahābhāge mārīces tu parigrahaḥ // ViP_1,21.8 //",
    "GP12vipce_pu:3000": " tābhyāṃ putrasahasrāṇi ṣaṣṭir dānavasattamāḥ /",
    "GP12vipce_pu:3001": " paulomāḥ kālakeyāś ca mārīcatanayāḥ smṛtāḥ // ViP_1,21.9 //",
    "GP12vipce_pu:3002": " tato 'pare mahāvīryā dāruṇās tv atinirghṛṇāḥ /",
    "GP12vipce_pu:3003": " siṃhikāyām athotpannā vipracitteḥ sutās tathā // ViP_1,21.10 //",
    "GP12vipce_pu:3004": " tryaṃśaḥ śalyaś ca balavān nabhaś caiva mahābalaḥ /",
    "GP12vipce_pu:3005": " vātāpir namuciś caiva ilvalaḥ khasṛmas tathā // ViP_1,21.11 //",
    "GP12vipce_pu:3006": " andhako narakaś caiva kālanābhas tathaiva ca /",
    "GP12vipce_pu:3007": " svarbhānuś ca mahāvīryo vaktrayodhī mahāsuraḥ // ViP_1,21.12 //",
    "GP12vipce_pu:3008": " ete vai dānavaśreṣṭhā danuvaṃśavivardhanāḥ /",
    "GP12vipce_pu:3009": " eteṣāṃ putrapautrāś ca śataśo 'tha sahasraśaḥ // ViP_1,21.13 //",
    "GP12vipce_pu:3010": " prahlādasya tu daityasya nivātakavacāḥ kule /",
    "GP12vipce_pu:3011": " samutpannāḥ sumahatā tapasā bhāvitātmanaḥ // ViP_1,21.14 //",
    "GP12vipce_pu:3012": " ṣaṭ sutāḥ sumahāsattvās tāmrāyāḥ parikīrtitāḥ /",
    "GP12vipce_pu:3013": " śukī śyenī ca bhāsī ca sugrīvī śucigṛdhrikā // ViP_1,21.15 //",
    "GP12vipce_pu:3014": " śukī śukān ajanayad ulūkī pratyulūkakān /",
    "GP12vipce_pu:3015": " śyenī śyenāṃs tathā bhāsī bhāsān gṛddhrāṃś ca gṛddhry api // ViP_1,21.16 //",
    "GP12vipce_pu:3016": " śucy audakān pakṣigaṇān sugrīvī tu vyajāyata /",
    "GP12vipce_pu:3017": " aśvān uṣṭrān gardabhāṃś ca tāmrāvaṃśāḥ prakīrtitāḥ // ViP_1,21.17 //",
    "GP12vipce_pu:3018": " vinatāyās tu dvau putrau vikhyātau garuḍāruṇau /",
    "GP12vipce_pu:3019": " suparṇaḥ patatāṃ śreṣṭho dāruṇaḥ pannagāśanaḥ // ViP_1,21.18 //",
    "GP12vipce_pu:3020": " surasāyāḥ sahasraṃ tu sarpāṇām amitaujasām /",
    "GP12vipce_pu:3021": " anekaśirasāṃ brahman khecarāṇāṃ mahātmanām // ViP_1,21.19 //",
    "GP12vipce_pu:3022": " kādraveyās tu balinaḥ sahasram amitaujasaḥ /",
    "GP12vipce_pu:3023": " suparṇavaśagā brahmañ jajñire naikamastakāḥ // ViP_1,21.20 //",
    "GP12vipce_pu:3024": " teṣāṃ pradhānabhūtās te śeṣavāsukitakṣakāḥ /",
    "GP12vipce_pu:3025": " śaṅkhaśveto mahāpadmaḥ kambalāśvatarāv ubhau // ViP_1,21.21 //",
    "GP12vipce_pu:3026": " elāputras tathā nāgaḥ karkoṭakadhanaṃjayau /",
    "GP12vipce_pu:3027": " ete cānye ca bahavo dandaśūkā viṣolbaṇāḥ // ViP_1,21.22 //",
    "GP12vipce_pu:3028": " gaṇaṃ krodhavaśaṃ viddhi te ca sarve ca daṃṣṭriṇaḥ /",
    "GP12vipce_pu:3029": " sthalajāḥ pakṣiṇo 'bjāś ca dāruṇāḥ piśitāśanāḥ // ViP_1,21.23 //",
    "GP12vipce_pu:3030": " Ś,D1.7,ed. Veṅk. ins:",
    "GP12vipce_pu:3031": " krodhāt tu janayām āsa piśācāṃś ca mahābalān // ViP_1,21.23*59 //",
    "GP12vipce_pu:3032": " gās tu vai janayām āsa surabhir mahiṣīs tathā /",
    "GP12vipce_pu:3033": " irāvṛkṣalatāvallīs tṛṇajātīś ca sarvaśaḥ // ViP_1,21.24 //",
    "GP12vipce_pu:3034": " khaṣā tu yakṣarakṣāṃsi munir apsarasas tathā /",
    "GP12vipce_pu:3035": " ariṣṭā tu mahāsattvān gandharvān samajījanat // ViP_1,21.25 //",
    "GP12vipce_pu:3036": " ete kaśyapadāyādāḥ kīrtitāḥ sthāṇujaṅgamāḥ /",
    "GP12vipce_pu:3037": " teṣāṃ putrāś ca pautrāś ca śataśo 'tha sahasraśaḥ // ViP_1,21.26 //",
    "GP12vipce_pu:3038": " eṣa manvantare sargo brahman svārociṣe smṛtaḥ /",
    "GP12vipce_pu:3039": " vaivasvate ca mahati vāruṇe vitate kratau // ViP_1,21.27 //",
    "GP12vipce_pu:3040": " juhvānasya brahmaṇo vai prajāsarga ihocyate /",
    "GP12vipce_pu:3041": " pūrvaṃ yatra tu saptarṣīn utpannān sapta mānasān // ViP_1,21.28 //",
    "GP12vipce_pu:3042": " putratve kalpayām āsa svayam eva pitāmahaḥ /",
    "GP12vipce_pu:3043": " gandharvabhogidevānāṃ dānavānāṃ ca sattama // ViP_1,21.29 //",
    "GP12vipce_pu:3044": " ditir vinaṣṭaputrā vai toṣayām āsa kaśyapam /",
    "GP12vipce_pu:3045": " tayā cārādhitaḥ samyak kaśyapas tapatāṃ varaḥ // ViP_1,21.30 //",
    "GP12vipce_pu:3046": " vareṇa chandayām āsa sā ca vavre tato varam /",
    "GP12vipce_pu:3047": " putram indravadhārthāya samartham amitaujasam // ViP_1,21.31 //",
    "GP12vipce_pu:3048": " sa ca tasyai varaṃ prādād bhāryāyai munisattamaḥ /",
    "GP12vipce_pu:3049": " dattvā ca varam avyagraḥ kaśyapas tām uvāca ha // ViP_1,21.32 //",
    "GP12vipce_pu:3050": " śakraṃ putro nihantā te yadi garbhaṃ śaracchatam // ViP_1,21.33ab //",
    "GP12vipce_pu:3051": " D7 ins:",
    "GP12vipce_pu:3052": " saṃdhyāyāṃ naiva bhoktavyaṃ garbhiṇyā varavarṇini // ViP_1,21.33ab*60:1 //",
    "GP12vipce_pu:3053": " na sthātavyaṃ na bhoktavyaṃ vṛkṣamūleṣu sarvadā // ViP_1,21.33ab*60:2 //",
    "GP12vipce_pu:3054": " samāhitātiprayatā śucinī dhārayiṣyasi // ViP_1,21.33cd //",
    "GP12vipce_pu:3055": " ity evam uktvā tāṃ devīṃ sa gataḥ kaśyapo muniḥ /",
    "GP12vipce_pu:3056": " dadhāra sā ca taṃ garbhaṃ samyak chaucasamanvitā // ViP_1,21.34 //",
    "GP12vipce_pu:3057": " garbham ātmavadhārthāya jñātvā taṃ maghavān api /",
    "GP12vipce_pu:3058": " śuśrūṣus tām athāgacchad vinayād amarādhipaḥ // ViP_1,21.35 //",
    "GP12vipce_pu:3059": " tasyāś caivāntaraprepsur atiṣṭhat pākaśāsanaḥ /",
    "GP12vipce_pu:3060": " ūne varṣaśate cāsyā dadarśāntaram ātmavān // ViP_1,21.36 //",
    "GP12vipce_pu:3061": " akṛtvā pādayoḥ śaucaṃ ditiḥ śayanam āviśat /",
    "GP12vipce_pu:3062": " nidrām āhārayām āsa tasyāḥ kukṣiṃ praviśya saḥ // ViP_1,21.37 //",
    "GP12vipce_pu:3063": " vajrapāṇir mahāgarbhaṃ taṃ cicchedātha saptadhā /",
    "GP12vipce_pu:3064": " sa pāṭyamāno vajreṇa prarurodātidāruṇam // ViP_1,21.38 //",
    "GP12vipce_pu:3065": " mā rodīr iti taṃ śakraḥ punaḥ punar abhāṣata /",
    "GP12vipce_pu:3066": " so 'bhavat saptadhā garbhas tam indraḥ kupitaḥ punaḥ // ViP_1,21.39 //",
    "GP12vipce_pu:3067": " ekaikaṃ saptadhā cakre vajreṇārividāriṇā /",
    "GP12vipce_pu:3068": " maruto nāma devās te babhūvur ativeginaḥ // ViP_1,21.40 //",
    "GP12vipce_pu:3069": " yad uktaṃ vai maghavatā tenaiva maruto 'bhavan /",
    "GP12vipce_pu:3070": " devā ekonapañcāśat sahāyā vajrapāṇinaḥ // ViP_1,21.41 //",
    "GP12vipce_pu:3071": " [[iti śrīviṣṇupurāṇe prathame 'ṃśa ekaviṃśo 'dhyāyaḥ ]]",
    "GP12vipce_pu:3072": " §parāśara uvāca:",
    "GP12vipce_pu:3073": " yadābhiṣiktaḥ sa pṛthuḥ pūrvaṃ rājye maharṣibhiḥ /",
    "GP12vipce_pu:3074": " tataḥ krameṇa rājyāni dadau lokapitāmahaḥ // ViP_1,22.1 //",
    "GP12vipce_pu:3075": " nakṣatragrahaviprāṇāṃ vīrudhāṃ cāpy aśeṣataḥ /",
    "GP12vipce_pu:3076": " somaṃ rājye 'dadhad brahmā yajñānāṃ tapasām api // ViP_1,22.2 //",
    "GP12vipce_pu:3077": " rājñāṃ vaiśravaṇaṃ rājye jalānāṃ varuṇaṃ tathā /",
    "GP12vipce_pu:3078": " ādityānāṃ patiṃ viṣṇuṃ vasūnām atha pāvakam // ViP_1,22.3 //",
    "GP12vipce_pu:3079": " prajāpatīnāṃ dakṣaṃ tu vāsavaṃ marutām api /",
    "GP12vipce_pu:3080": " daityānāṃ dānavānāṃ ca prahlādam adhipaṃ dadau // ViP_1,22.4 //",
    "GP12vipce_pu:3081": " D7 ins:",
    "GP12vipce_pu:3082": " marutāṃ ditiputrāṇāṃ vāsavam adhipaṃ dadau // ViP_1,22.4*61 //",
    "GP12vipce_pu:3083": " pitṝṇāṃ dharmarājānaṃ yamaṃ rājye 'bhyaṣecayat /",
    "GP12vipce_pu:3084": " airāvataṃ gajendrāṇām aśeṣāṇāṃ patiṃ dadau // ViP_1,22.5 //",
    "GP12vipce_pu:3085": " patatriṇāṃ ca garuḍaṃ devānām api vāsavam /",
    "GP12vipce_pu:3086": " uccaiḥśravasam aśvānāṃ vṛṣabhaṃ tu gavām api // ViP_1,22.6 //",
    "GP12vipce_pu:3087": " After 6, D3,T2.3, M0, G3,",
    "GP12vipce_pu:3088": " ed. ins.; while G3 ins. l.1 of *63 and the marg. cont:",
    "GP12vipce_pu:3089": " himālayaṃ sthāvaraṇāṃ munīnāṃ kapilaṃ munim // ViP_1,22.6*62 //",
    "GP12vipce_pu:3090": " śeṣaṃ tu nāgarājānaṃ mṛgāṇāṃ siṃham īśvaram // ViP_1,22.7ab //",
    "GP12vipce_pu:3091": " For 7ab, D4,G1.2 subst. while G3 ins. l1 after 6 and l2 before 7cd,",
    "GP12vipce_pu:3092": " M0 ins. l2 only after 7ab,",
    "GP12vipce_pu:3093": " M3.4 subst. l1 only for 7ab:",
    "GP12vipce_pu:3094": " mṛgāṇām api sarveṣāṃ rājye siṃhaṃ dadau vibhuḥ // ViP_1,22.7ab*63:1 //",
    "GP12vipce_pu:3095": " kravyādānāṃ daṃṣṭriṇāṃ ca mṛgāṇāṃ vyāghram īśvaram // ViP_1,22.7ab*63:2 //",
    "GP12vipce_pu:3096": " vanaspatīnāṃ rājānaṃ plakṣam evābhyaṣecayat // ViP_1,22.7cd //",
    "GP12vipce_pu:3097": " T1,M0,ed. Veṅk. ins. after 7:",
    "GP12vipce_pu:3098": " evaṃ vibhajya jātīnāṃ prādhānyenākarot prabhūn // ViP_1,22.7*64 //",
    "GP12vipce_pu:3099": " evaṃ vibhajya rājyāni diśāṃ pālān anantaram /",
    "GP12vipce_pu:3100": " prajāpatipatir brahmā sthāpayām āsa sarvataḥ // ViP_1,22.8 //",
    "GP12vipce_pu:3101": " pūrvasyāṃ diśi rājānaṃ vairājasya prajāpateḥ /",
    "GP12vipce_pu:3102": " diśāpālaṃ sudhanvānaṃ rājānaṃ so 'bhyaṣecayat // ViP_1,22.9 //",
    "GP12vipce_pu:3103": " dakṣiṇasyāṃ diśi tathā kardamasya prajāpateḥ /",
    "GP12vipce_pu:3104": " putraṃ śaṅkhapadaṃ nāma rājānaṃ so 'bhyaṣecayat // ViP_1,22.10 //",
    "GP12vipce_pu:3105": " paścimasyāṃ diśi tathā rajasaḥ putram acyutam /",
    "GP12vipce_pu:3106": " ketumantaṃ mahātmānaṃ rājānam abhiṣiktavān // ViP_1,22.11 //",
    "GP12vipce_pu:3107": " tathā hiraṇyaromāṇaṃ parjanyasya prajāpateḥ /",
    "GP12vipce_pu:3108": " udīcyāṃ diśi durdharṣaṃ rājānaṃ so 'bhyaṣecayat // ViP_1,22.12 //",
    "GP12vipce_pu:3109": " tair iyaṃ pṛthivī sarvā saptadvīpā sakānanā /",
    "GP12vipce_pu:3110": " yathāpradeśam adyāpi dharmataḥ paripālyate // ViP_1,22.13 //",
    "GP12vipce_pu:3111": " ete sarve pravṛttasya sthitau viṣṇor mahātmanaḥ /",
    "GP12vipce_pu:3112": " vibhūtibhūtā rājāno ye cānye munisattama // ViP_1,22.14 //",
    "GP12vipce_pu:3113": " ye bhaviṣyanti ye bhūtāḥ sarvabhūteśvarā dvija /",
    "GP12vipce_pu:3114": " te sarve sarvabhūtasya viṣṇor aṃśā dvijottama // ViP_1,22.15 //",
    "GP12vipce_pu:3115": " ye tu devādhipatayo ye ca daityādhipās tathā /",
    "GP12vipce_pu:3116": " dānavānāṃ ca ye nāthā ye nāthāḥ piśitāśinām // ViP_1,22.16 //",
    "GP12vipce_pu:3117": " paśūnāṃ ye ca patayaḥ patayo ye ca pakṣiṇām /",
    "GP12vipce_pu:3118": " manuṣyāṇāṃ ca sarpāṇāṃ nāgānāṃ cādhipās tu ye // ViP_1,22.17 //",
    "GP12vipce_pu:3119": " vṛkṣāṇāṃ parvatānāṃ ca grahāṇāṃ cāpi ye 'dhipāḥ /",
    "GP12vipce_pu:3120": " atītā vartamānāś ca ye bhaviṣyanti cāpare /",
    "GP12vipce_pu:3121": " te sarve sarvabhūtasya viṣṇor aṃśasamudbhavāḥ // ViP_1,22.18 //",
    "GP12vipce_pu:3122": " na hi pālanasāmarthyam ṛte sarveśvaraṃ harim /",
    "GP12vipce_pu:3123": " sthitau sthitaṃ mahāprājña bhavaty anyasya kasyacit // ViP_1,22.19 //",
    "GP12vipce_pu:3124": " sṛjaty eṣa jagat sṛṣṭau sthitau pāti sanātanaḥ /",
    "GP12vipce_pu:3125": " hanti caivāntakatve ca rajaḥsattvādisaṃśrayaḥ // ViP_1,22.20 //",
    "GP12vipce_pu:3126": " caturvibhāgaḥ saṃsṛṣṭau caturdhā saṃsthitaḥ sthitau /",
    "GP12vipce_pu:3127": " pralayaṃ ca karoty ante caturbhedo janārdanaḥ // ViP_1,22.21 //",
    "GP12vipce_pu:3128": " ekenāṃśena brahmāsau bhavaty avyaktamūrtimān /",
    "GP12vipce_pu:3129": " marīcimiśrāḥ patayaḥ prajānām anyabhāgataḥ // ViP_1,22.22 //",
    "GP12vipce_pu:3130": " kālas tṛtīyas tasyāṃśaḥ sarvabhūtāni cāparaḥ /",
    "GP12vipce_pu:3131": " itthaṃ caturdhā saṃsṛṣṭau vartate 'sau rajoguṇaḥ // ViP_1,22.23 //",
    "GP12vipce_pu:3132": " ekāṃśenāsthito viṣṇuḥ karoti paripālanam /",
    "GP12vipce_pu:3133": " manvādirūpī cānyena kālarūpo 'pareṇa ca // ViP_1,22.24 //",
    "GP12vipce_pu:3134": " sarvabhūteṣu cānyena saṃsthitaḥ kurute sthitim /",
    "GP12vipce_pu:3135": " sattvaṃ guṇaṃ samāśritya jagataḥ puruṣottamaḥ // ViP_1,22.25 //",
    "GP12vipce_pu:3136": " āśritya tamaso vṛttim antakāle tathā prabhuḥ /",
    "GP12vipce_pu:3137": " rudrasvarūpī bhagavān ekāṃśena bhavaty ajaḥ // ViP_1,22.26 //",
    "GP12vipce_pu:3138": " agnyantakādirūpeṇa bhāgenānyena vartate /",
    "GP12vipce_pu:3139": " kālasvarūpo bhāgo 'nyaḥ sarvabhūtāni cāparaḥ // ViP_1,22.27 //",
    "GP12vipce_pu:3140": " vināśaṃ kurvatas tasya caturdhaivaṃ mahātmanaḥ /",
    "GP12vipce_pu:3141": " vibhāgakalpanā brahman kathyate sārvakālikī // ViP_1,22.28 //",
    "GP12vipce_pu:3142": " brahmā dakṣādayaḥ kālas tathaivākhilajantavaḥ /",
    "GP12vipce_pu:3143": " vibhūtayo harer etā jagataḥ sṛṣṭihetavaḥ // ViP_1,22.29 //",
    "GP12vipce_pu:3144": " viṣṇur manvādayaḥ kālaḥ sarvabhūtāni ca dvija /",
    "GP12vipce_pu:3145": " sthiter nimittabhūtasya viṣṇor etā vibhūtayaḥ // ViP_1,22.30 //",
    "GP12vipce_pu:3146": " rudraḥ kālo 'ntakādyāś ca samastāś caiva jantavaḥ /",
    "GP12vipce_pu:3147": " caturdhā pralayāyaitā janārdanavibhūtayaḥ // ViP_1,22.31 //",
    "GP12vipce_pu:3148": " jagadādau tathā madhye sṛṣṭir āpralayād dvija /",
    "GP12vipce_pu:3149": " dhātrā marīcimiśraiś ca kriyate jantubhis tathā // ViP_1,22.32 //",
    "GP12vipce_pu:3150": " brahmā sṛjaty ādikāle marīcipramukhās tataḥ /",
    "GP12vipce_pu:3151": " utpādayanty apatyāni jantavaś ca pratikṣaṇam // ViP_1,22.33 //",
    "GP12vipce_pu:3152": " kālena na vinā brahmā sṛṣṭiniṣpādako dvija /",
    "GP12vipce_pu:3153": " na prajāpatayaḥ sarve na caivākhilajantavaḥ // ViP_1,22.34 //",
    "GP12vipce_pu:3154": " evam eva vibhāgo 'yaṃ sthitāv apy upadiśyate /",
    "GP12vipce_pu:3155": " caturdhā devadevasya maitreya pralaye tathā // ViP_1,22.35 //",
    "GP12vipce_pu:3156": " yat kiṃcit sṛjyate yena sattvajātena vai dvija /",
    "GP12vipce_pu:3157": " tasya sṛjyasya saṃbhūtau tat sarvaṃ vai hares tanuḥ // ViP_1,22.36 //",
    "GP12vipce_pu:3158": " hanti yāvat kvacit kiṃcit bhūtaṃ sthāvarajaṅgamam /",
    "GP12vipce_pu:3159": " janārdanasya tad raudraṃ maitreyāntakaraṃ vapuḥ // ViP_1,22.37 //",
    "GP12vipce_pu:3160": " evam eva jagatsraṣṭā jagatpātā tathā jagat /",
    "GP12vipce_pu:3161": " jagadbhakṣayitā devaḥ samastasya janārdanaḥ // ViP_1,22.38 //",
    "GP12vipce_pu:3162": " sargasthityantakāleṣu tridhaivaṃ saṃpravartate /",
    "GP12vipce_pu:3163": " guṇapravṛttyā paramaṃ padaṃ tasyāguṇaṃ mahat // ViP_1,22.39 //",
    "GP12vipce_pu:3164": " tac ca jñānamayaṃ vyāpi svasaṃvedyam anaupamam /",
    "GP12vipce_pu:3165": " catuṣprakāraṃ tad api svarūpaṃ paramātmanaḥ // ViP_1,22.40 //",
    "GP12vipce_pu:3166": " §maitreya uvāca:",
    "GP12vipce_pu:3167": " catuṣprakāratāṃ tasya brahmabhūtasya vai mune /",
    "GP12vipce_pu:3168": " tvām ācakṣva yathānyāyaṃ yad uktaṃ paramaṃ padam // ViP_1,22.41 //",
    "GP12vipce_pu:3169": " §parāśara uvāca:",
    "GP12vipce_pu:3170": " maitreya kāraṇaṃ proktaṃ sādhanaṃ sarvavastuṣu /",
    "GP12vipce_pu:3171": " sādhyaṃ ca vastv abhimataṃ yat sādhayitum ātmanaḥ // ViP_1,22.42 //",
    "GP12vipce_pu:3172": " yogino muktikāmasya prāṇāyāmādi sādhanam /",
    "GP12vipce_pu:3173": " sādhyaṃ ca paramaṃ brahma punar nāvartate yataḥ // ViP_1,22.43 //",
    "GP12vipce_pu:3174": " sādhanālambanaṃ jñānaṃ muktaye yogināṃ hi yat /",
    "GP12vipce_pu:3175": " sa bhedaḥ prathamas tasya jñānabhūtasya vai mune // ViP_1,22.44 //",
    "GP12vipce_pu:3176": " yuñjataḥ kleśamuktyarthaṃ sādhyaṃ yad brahmayoginaḥ /",
    "GP12vipce_pu:3177": " tadālambanavijñānaṃ dvitīyo 'ṃśo mahāmune // ViP_1,22.45 //",
    "GP12vipce_pu:3178": " ubhayos tv avibhāgena sādhyasādhanayor hi yat /",
    "GP12vipce_pu:3179": " vijñānam advaitamayaṃ tadbhāgo 'nyo mayoditaḥ // ViP_1,22.46 //",
    "GP12vipce_pu:3180": " jñānatrayasya caitasya viśeṣo yo mahāmune /",
    "GP12vipce_pu:3181": " tan nirākaraṇadvāradarśitātmasvarūpavat // ViP_1,22.47 //",
    "GP12vipce_pu:3182": " nirvyāpāram anākhyeyaṃ vyāptimātram anaupamam /",
    "GP12vipce_pu:3183": " ātmasaṃbodhaviṣayaṃ sattāmātram alakṣaṇam // ViP_1,22.48 //",
    "GP12vipce_pu:3184": " praśāntam abhayaṃ śuddhaṃ durvibhāvyam asaṃśrayam /",
    "GP12vipce_pu:3185": " viṣṇor jñānamayasyoktaṃ taj jñānaṃ paramaṃ padam // ViP_1,22.49 //",
    "GP12vipce_pu:3186": " tatrājñānanirodhena yogino yānti ye layam /",
    "GP12vipce_pu:3187": " saṃsārakarṣaṇoptau te yānti nirbījatāṃ dvija // ViP_1,22.50 //",
    "GP12vipce_pu:3188": " evaṃprakāram amalaṃ nityaṃ vyāpakam akṣayam /",
    "GP12vipce_pu:3189": " samastaheyarahitaṃ viṣṇvākhyaṃ paramaṃ padam // ViP_1,22.51 //",
    "GP12vipce_pu:3190": " tad brahma paramaṃ yogī yato nāvartate punaḥ /",
    "GP12vipce_pu:3191": " apuṇyapuṇyoparame kṣīṇakleśo 'tinirmalaḥ // ViP_1,22.52 //",
    "GP12vipce_pu:3192": " dve rūpe brahmaṇas tasya mūrtaṃ cāmūrtam eva ca /",
    "GP12vipce_pu:3193": " kṣarākṣarasvarūpe te sarvabhūteṣu ca sthite // ViP_1,22.53 //",
    "GP12vipce_pu:3194": " akṣaraṃ tat paraṃ brahma kṣaraṃ sarvam idaṃ jagat /",
    "GP12vipce_pu:3195": " ekadeśasthitasyendor jyotsnā vistāriṇī yathā /",
    "GP12vipce_pu:3196": " parasya brahmaṇaḥ śaktis tathaitad akhilaṃ jagat // ViP_1,22.54 //",
    "GP12vipce_pu:3197": " tatrāpy āsannadūratvād bahutvasvalpatāmayaḥ /",
    "GP12vipce_pu:3198": " jyotsnābhedo 'sti tacchaktes tadvan maitreya vidyate // ViP_1,22.55 //",
    "GP12vipce_pu:3199": " brahmaviṣṇuśivā brahman pradhānā brahmaśaktayaḥ /",
    "GP12vipce_pu:3200": " tataś ca devā maitreya nyūnā dakṣādayas tataḥ // ViP_1,22.56 //",
    "GP12vipce_pu:3201": " tato manuṣyāḥ paśavo mṛgapakṣisarīsṛpāḥ /",
    "GP12vipce_pu:3202": " nyūnā nyūnatarāś caiva vṛkṣagulmādayas tataḥ // ViP_1,22.57 //",
    "GP12vipce_pu:3203": " tad etad akṣayaṃ nityaṃ jagan munivarākhilam /",
    "GP12vipce_pu:3204": " āvirbhāvatirobhāvajanmanāśavikalpavat // ViP_1,22.58 //",
    "GP12vipce_pu:3205": " sarvaśaktimayo viṣṇuḥ svarūpaṃ brahmaṇo 'param /",
    "GP12vipce_pu:3206": " mūrtaṃ yad yogibhiḥ pūrvaṃ yogārambheṣu cintyate // ViP_1,22.59 //",
    "GP12vipce_pu:3207": " sālambano mahāyogaḥ sabījo yatra saṃsthitaḥ /",
    "GP12vipce_pu:3208": " manasy avyāhate samyag yuñjatāṃ jāyate mune // ViP_1,22.60 //",
    "GP12vipce_pu:3209": " sa paraḥ sarvaśaktīnāṃ brahmaṇaḥ samanantaraḥ /",
    "GP12vipce_pu:3210": " mūrtaṃ brahma mahābhāga sarvabrahmamayo hariḥ // ViP_1,22.61 //",
    "GP12vipce_pu:3211": " tatra sarvam idaṃ protam otaṃ caivākhilaṃ jagat /",
    "GP12vipce_pu:3212": " tato jagaj jagat tasmin sa jagac cākhilaṃ mune // ViP_1,22.62 //",
    "GP12vipce_pu:3213": " kṣarākṣaramayo viṣṇur bibharty akhilam īśvaraḥ /",
    "GP12vipce_pu:3214": " puruṣāvyākṛtamayaṃ bhūṣaṇāstrasvarūpavat // ViP_1,22.63 //",
    "GP12vipce_pu:3215": " §maitreya uvāca:",
    "GP12vipce_pu:3216": " bhūṣaṇāstrasvarūpasthaṃ yad etad akhilaṃ jagat /",
    "GP12vipce_pu:3217": " bibharti bhagavān viṣṇus tan mamākhyātum arhasi // ViP_1,22.64 //",
    "GP12vipce_pu:3218": " §parāśara uvāca:",
    "GP12vipce_pu:3219": " namas kṛtvāprameyāya viṣṇave prabhaviṣṇave /",
    "GP12vipce_pu:3220": " kathayāmi yathākhyātaṃ vasiṣṭhena mamābhavat // ViP_1,22.65 //",
    "GP12vipce_pu:3221": " ātmānam asya jagato nirlepam aguṇāmalam /",
    "GP12vipce_pu:3222": " bibharti kaustubhamaṇisvarūpaṃ bhagavān hariḥ // ViP_1,22.66 //",
    "GP12vipce_pu:3223": " D7 ins:",
    "GP12vipce_pu:3224": " asya jagata ātmānaṃ puruṣaṃ śuddhaṃ kṣatrajñam // ViP_1,22.66*65 //",
    "GP12vipce_pu:3225": " śrīvatsasaṃsthānadharam anante ca samāśritam /",
    "GP12vipce_pu:3226": " pradhānaṃ buddhir apy āste gadārūpeṇa mādhave // ViP_1,22.67 //",
    "GP12vipce_pu:3227": " bhūtādim indriyādiṃ ca dvidhāhaṃkāram īśvaraḥ /",
    "GP12vipce_pu:3228": " bibharti śaṅkharūpeṇa śārṅgarūpeṇa ca sthitam // ViP_1,22.68 //",
    "GP12vipce_pu:3229": " calatsvarūpam atyantaṃ javenāntaritānilam /",
    "GP12vipce_pu:3230": " cakrasvarūpaṃ ca mano dhatte viṣṇukare sthitam // ViP_1,22.69 //",
    "GP12vipce_pu:3231": " pañcarūpā tu yā mālā vaijayantī gadābhṛtaḥ /",
    "GP12vipce_pu:3232": " sā bhūtahetusaṃghātā bhūtamālā ca vai dvija // ViP_1,22.70 //",
    "GP12vipce_pu:3233": " yānīndriyāṇy aśeṣāṇi buddhikarmātmakāni vai /",
    "GP12vipce_pu:3234": " śararūpāṇy aśeṣāṇi tāni dhatte janārdanaḥ // ViP_1,22.71 //",
    "GP12vipce_pu:3235": " bibharti yac cāsiratnam acyuto 'tyantanirmalam /",
    "GP12vipce_pu:3236": " vidyāmayaṃ tu taj jñānam avidyācarmasaṃsthitam // ViP_1,22.72 //",
    "GP12vipce_pu:3237": " itthaṃ pumān pradhānaṃ ca buddhyahaṃkāram eva ca /",
    "GP12vipce_pu:3238": " bhūtāni ca hṛṣīkeśe manaḥ sarvendriyāṇi ca /",
    "GP12vipce_pu:3239": " vidyāvidye ca maitreya sarvam etat samāśritam // ViP_1,22.73 //",
    "GP12vipce_pu:3240": " astrabhūṣaṇasaṃsthānasvarūpaṃ rūpavarjitaḥ /",
    "GP12vipce_pu:3241": " bibharti māyārūpo 'sau śreyase prāṇināṃ hariḥ // ViP_1,22.74 //",
    "GP12vipce_pu:3242": " savikāraṃ pradhānaṃ ca pumāṃsaṃ cākhilaṃ jagat /",
    "GP12vipce_pu:3243": " bibharti puṇḍarīkākṣas tad evaṃ parameśvaraḥ // ViP_1,22.75 //",
    "GP12vipce_pu:3244": " yā vidyā yā tathāvidyā yat sad yac cāsad avyaye /",
    "GP12vipce_pu:3245": " tat sarvaṃ sarvabhūteśe maitreya madhusūdane // ViP_1,22.76 //",
    "GP12vipce_pu:3246": " kalākāṣṭhānimeṣādidinartvayanahāyanaiḥ /",
    "GP12vipce_pu:3247": " kālasvarūpo bhagavān apāro harir avyayaḥ // ViP_1,22.77 //",
    "GP12vipce_pu:3248": " bhūrloko 'tha bhuvarlokaḥ svarloko munisattama /",
    "GP12vipce_pu:3249": " mahar janas tapaḥ satyaṃ saptalokān imān vibhuḥ // ViP_1,22.78 //",
    "GP12vipce_pu:3250": " lokātmamūrtiḥ sarveṣāṃ pūrveṣām api pūrvajaḥ /",
    "GP12vipce_pu:3251": " ādhāraḥ sarvavidyānāṃ svayam eva hariḥ sthitaḥ // ViP_1,22.79 //",
    "GP12vipce_pu:3252": " devamānuṣapaśvādisvarūpair bahubhir vibhuḥ /",
    "GP12vipce_pu:3253": " sthitaḥ sarveśvaro 'nanto bhūtamūrtir amūrtimān // ViP_1,22.80 //",
    "GP12vipce_pu:3254": " ṛco yajūṃṣi sāmāni tathaivātharvaṇāni ca /",
    "GP12vipce_pu:3255": " itihāsopavedāś ca vedānteṣu tathoktayaḥ // ViP_1,22.81 //",
    "GP12vipce_pu:3256": " vedāṅgāni samastāni manvādigaditāni ca /",
    "GP12vipce_pu:3257": " śāstrāṇy aśeṣāṇy ākhyānāny anuvākāś ca ye kvacit // ViP_1,22.82 //",
    "GP12vipce_pu:3258": " kāvyālāpāś ca ye kecid gītakāny akhilāni ca /",
    "GP12vipce_pu:3259": " śabdamūrtidharasyaitad vapur viṣṇor mahātmanaḥ // ViP_1,22.83 //",
    "GP12vipce_pu:3260": " yāni mūrtāny amūrtāni yāny atrānyatra vā kvacit /",
    "GP12vipce_pu:3261": " santi vai vastujātāni tāni sarvāṇi tadvapuḥ // ViP_1,22.84 //",
    "GP12vipce_pu:3262": " ahaṃ hariḥ sarvam idaṃ janārdano nānyat tataḥ kāraṇakāryajātam /",
    "GP12vipce_pu:3263": " īdṛṅ mano yasya na tasya bhūyo bhavodbhavā dvandvagadā bhavanti // ViP_1,22.85 //",
    "GP12vipce_pu:3264": " ity eṣa te 'ṃśaḥ prathamaḥ purāṇasyāsya vai dvija /",
    "GP12vipce_pu:3265": " yathāvat kathito yasmiñ śrute pāpair vimucyate // ViP_1,22.86 //",
    "GP12vipce_pu:3266": " kārttikyāṃ puṣkarasnāne dvādaśābde tu yat phalam /",
    "GP12vipce_pu:3267": " tad asya śravaṇe sarvaṃ maitreyāpnoti mānavaḥ // ViP_1,22.87 //",
    "GP12vipce_pu:3268": " devarṣipitṛgandharvayakṣādīnāṃ ca saṃbhavam /",
    "GP12vipce_pu:3269": " bhavanti śṛṇvataḥ puṃso devādyā varadā mune // ViP_1,22.88 //",
    "GP12vipce_pu:3270": " [[iti śrīviṣṇupurāṇe prathame 'ṃśe dvāvimśo 'dhyāyaḥ ]]",
    "GP12vipce_pu:3271": " [[samāptaḥ prathamo 'ṃśaḥ ]]",
    "GP12vipce_pu:3272": " §maitreya uvāca:",
    "GP12vipce_pu:3273": " bhagavan sarvam ākhyātaṃ mamaitad akhilaṃ tvayā /",
    "GP12vipce_pu:3274": " jagataḥ sargasaṃbandhi yat pṛṣṭo 'si guro mayā // ViP_2,1.1 //",
    "GP12vipce_pu:3275": " yo 'yam aṃśo jagatsṛṣṭisaṃbandho gaditas tvayā /",
    "GP12vipce_pu:3276": " tatrāhaṃ śrotum icchāmi bhūyo 'pi munisattama // ViP_2,1.2 //",
    "GP12vipce_pu:3277": " priyavratottānapādau sutau svāyambhuvasya yau /",
    "GP12vipce_pu:3278": " tayor uttānapādasya dhruvaḥ putras tvayoditaḥ // ViP_2,1.3 //",
    "GP12vipce_pu:3279": " priyavratasya naivoktā bhavatā dvija saṃtatiḥ /",
    "GP12vipce_pu:3280": " tām ahaṃ śrotum icchāmi prasanno vaktum arhasi // ViP_2,1.4 //",
    "GP12vipce_pu:3281": " §parāśara uvāca:",
    "GP12vipce_pu:3282": " kardamasyātmajāṃ kanyām upayeme priyavrataḥ /",
    "GP12vipce_pu:3283": " samrāṭ kukṣiś ca tatkanye daśaputrās tathāpare // ViP_2,1.5 //",
    "GP12vipce_pu:3284": " mahāprajñā mahāvīryā vinītā dayitāḥ pituḥ /",
    "GP12vipce_pu:3285": " priyavratasutāḥ khyātās teṣāṃ nāmāni me śṛṇu // ViP_2,1.6 //",
    "GP12vipce_pu:3286": " āgnīdhraś cāgnibāhuś ca vapuṣmān dyutimāṃs tathā /",
    "GP12vipce_pu:3287": " medhā medhātithir bhavyaḥ savanaḥ putra eva ca // ViP_2,1.7 //",
    "GP12vipce_pu:3288": " jyotiṣmān daśamas teṣāṃ satyanāmā suto 'bhavat /",
    "GP12vipce_pu:3289": " priyavratasya putrāṇāṃ prakhyātā balavīryataḥ // ViP_2,1.8 //",
    "GP12vipce_pu:3290": " medhāgnibāhuputrās tu trayo yogaparāyaṇāḥ /",
    "GP12vipce_pu:3291": " jātismarā mahābhāgā na rājyāya mano dadhuḥ // ViP_2,1.9 //",
    "GP12vipce_pu:3292": " nirmamāḥ sarvakālaṃ tu samastārtheṣu vai mune /",
    "GP12vipce_pu:3293": " cakruḥ kriyā yathānyāyam aphalākāṅkṣiṇo hi te // ViP_2,1.10 //",
    "GP12vipce_pu:3294": " priyavrato dadau teṣāṃ saptānāṃ munisattama /",
    "GP12vipce_pu:3295": " vibhajya sapta dvīpāni maitreya sumahātmanām // ViP_2,1.11 //",
    "GP12vipce_pu:3296": " jambūdvīpaṃ mahābhāga so 'gnīdhrāya dadau pitā /",
    "GP12vipce_pu:3297": " medhātithes tathā prādāt plakṣadvīpam athāparam // ViP_2,1.12 //",
    "GP12vipce_pu:3298": " śālmale ca vapuṣmantaṃ narendram abhiṣiktavān /",
    "GP12vipce_pu:3299": " jyotiṣmantaṃ kuśadvīpe rājānaṃ kṛtavān prabhuḥ // ViP_2,1.13 //",
    "GP12vipce_pu:3300": " dyutimantaṃ ca rājānaṃ krauñcadvīpe samādiśat /",
    "GP12vipce_pu:3301": " śākadvīpeśvaraṃ cāpi bhavyaṃ cakre priyavrataḥ // ViP_2,1.14 //",
    "GP12vipce_pu:3302": " puṣkarādhipatiṃ cakre savanaṃ cāpi sa prabhuḥ /",
    "GP12vipce_pu:3303": " jambūdvīpeśvaro yas tu āgnīdhro munisattama /",
    "GP12vipce_pu:3304": " tasya putrā babhūvus te prajāpatisamā nava // ViP_2,1.15 //",
    "GP12vipce_pu:3305": " nābhiḥ kiṃpuruṣaś caiva harivarṣa ilāvṛtaḥ /",
    "GP12vipce_pu:3306": " ramyo hiraṇvān ṣaṣṭhas tu kurur bhadrāśva eva ca /",
    "GP12vipce_pu:3307": " ketumālas tathaivānyaḥ sādhuceṣṭo nṛpo 'bhavat // ViP_2,1.16 //",
    "GP12vipce_pu:3308": " jambūdvīpavibhāgāṃs tu teṣāṃ vipra niśāmaya /",
    "GP12vipce_pu:3309": " pitrā dattaṃ himāhvaṃ tu varṣaṃ nābhes tu dakṣiṇam // ViP_2,1.17 //",
    "GP12vipce_pu:3310": " hemakūṭaṃ tathā varṣaṃ dadau kiṃpuruṣāya saḥ /",
    "GP12vipce_pu:3311": " tṛtīyaṃ naiṣadhaṃ varṣaṃ harivarṣāya dattavān // ViP_2,1.18 //",
    "GP12vipce_pu:3312": " ilāvṛtāya pradadau merur yatra tu madhyame /",
    "GP12vipce_pu:3313": " nīlācalāśritaṃ varṣaṃ ramyāya pradadau pitā // ViP_2,1.19 //",
    "GP12vipce_pu:3314": " śvetaṃ yad uttaraṃ tasmāt pitrā dattaṃ hiraṇvate // ViP_2,1.20 //",
    "GP12vipce_pu:3315": " yad uttaraṃ śṛṅgavato varṣaṃ tat kurave dadau /",
    "GP12vipce_pu:3316": " meroḥ pūrveṇa yad varṣaṃ bhadrāśvāya pradattavān // ViP_2,1.21 //",
    "GP12vipce_pu:3317": " gandhamādanavarṣaṃ tu ketumālāya dattavān /",
    "GP12vipce_pu:3318": " ity etāni dadau tebhyaḥ putrebhyaḥ sa nareśvaraḥ // ViP_2,1.22 //",
    "GP12vipce_pu:3319": " varṣeṣv eteṣu tān putrān abhiṣicya sa bhūpatiḥ /",
    "GP12vipce_pu:3320": " sālagrāmaṃ mahāpuṇyaṃ maitreya tapase yayau // ViP_2,1.23 //",
    "GP12vipce_pu:3321": " yāni kiṃpuruṣādīni varṣāṇy aṣṭau mahāmune /",
    "GP12vipce_pu:3322": " teṣāṃ svābhāvikī siddhiḥ sukhaprāyā hy ayatnataḥ // ViP_2,1.24 //",
    "GP12vipce_pu:3323": " viparyayo na teṣv asti jarāmṛtyubhayaṃ na ca /",
    "GP12vipce_pu:3324": " dharmādharmau na teṣv āstāṃ nottamādhamamadhyamāḥ // ViP_2,1.25 //",
    "GP12vipce_pu:3325": " na teṣv asti yugāvasthā kṣetreṣv aṣṭasu sarvadā /",
    "GP12vipce_pu:3326": " himāhvayaṃ tu vai varṣaṃ nābher āsīn mahātmanaḥ /",
    "GP12vipce_pu:3327": " tasyarṣabho 'bhavat putro merudevyāṃ mahādyutiḥ // ViP_2,1.26 //",
    "GP12vipce_pu:3328": " ṛṣabhād bharato jajñe jyeṣṭhaḥ putraśatasya saḥ /",
    "GP12vipce_pu:3329": " kṛtvā rājyaṃ svadharmeṇa tatheṣṭvā vividhān makhān // ViP_2,1.27 //",
    "GP12vipce_pu:3330": " abhiṣicya sutaṃ vīraṃ bharataṃ pṛthivīpatiḥ /",
    "GP12vipce_pu:3331": " tapase sa mahābhāgaḥ pulahasyāśramaṃ yayau // ViP_2,1.28 //",
    "GP12vipce_pu:3332": " vānaprasthavidhānena tatrāpi kṛtaniścayaḥ /",
    "GP12vipce_pu:3333": " tapas tepe yathānyāyam iyāja sa mahīpatiḥ // ViP_2,1.29 //",
    "GP12vipce_pu:3334": " tapasā karṣito 'tyarthaṃ kṛśo dhamanisaṃtataḥ /",
    "GP12vipce_pu:3335": " nagno vīṭāṃ mukhe dattvā vīrādhvānaṃ tato gataḥ // ViP_2,1.30 //",
    "GP12vipce_pu:3336": " tataś ca bhārataṃ varṣam etal lokeṣu gīyate /",
    "GP12vipce_pu:3337": " bharatāya yataḥ pitrā dattaṃ prātiṣṭhatā vanam // ViP_2,1.31 //",
    "GP12vipce_pu:3338": " sumatir bharatasyābhūt putraḥ paramadhārmikaḥ /",
    "GP12vipce_pu:3339": " kṛtvā samyag dadau tasmai rājyam iṣṭamakhaḥ pitā // ViP_2,1.32 //",
    "GP12vipce_pu:3340": " putrasaṃkrāmitaśrīs tu bharataḥ sa mahīpatiḥ /",
    "GP12vipce_pu:3341": " yogābhyāsarataḥ prāṇān sālagrāme 'tyajan mune // ViP_2,1.33 //",
    "GP12vipce_pu:3342": " ajāyata ca vipro 'sau yogināṃ pravare kule /",
    "GP12vipce_pu:3343": " maitreya tasya caritaṃ kathayiṣyāmi te punaḥ // ViP_2,1.34 //",
    "GP12vipce_pu:3344": " sumates tejasas tasmād indradyumno vyajāyata /",
    "GP12vipce_pu:3345": " parameṣṭhī tatas tasmāt pratihāras tadanvayaḥ // ViP_2,1.35 //",
    "GP12vipce_pu:3346": " pratiharteti vikhyāta utpannas tasya cātmajaḥ /",
    "GP12vipce_pu:3347": " bhuvas tasmād athodgīthaḥ prastāvas tatsuto vibhuḥ // ViP_2,1.36 //",
    "GP12vipce_pu:3348": " pṛthus tatas tato nakto naktasyāpi gayaḥ sutaḥ /",
    "GP12vipce_pu:3349": " naro gayasya tanayas tatputro 'bhūd virāṭ tataḥ // ViP_2,1.37 //",
    "GP12vipce_pu:3350": " tasya putro mahāvīryo dhīmāṃs tasmād ajāyata /",
    "GP12vipce_pu:3351": " mahānto 'pi tataś cābhūn manasyus tasya cātmajaḥ // ViP_2,1.38 //",
    "GP12vipce_pu:3352": " tvaṣṭā tvaṣṭuś ca virajo rajas tasyāpy abhūt sutaḥ /",
    "GP12vipce_pu:3353": " śatajid rajasas tasya jajñe putraśataṃ mune // ViP_2,1.39 //",
    "GP12vipce_pu:3354": " viṣvagjyotiḥpradhānās te yair imā vardhitāḥ prajāḥ /",
    "GP12vipce_pu:3355": " tair idaṃ bhārataṃ varṣaṃ navabhedam alaṃkṛtam // ViP_2,1.40 //",
    "GP12vipce_pu:3356": " teṣāṃ vaṃśaprasūtais tu bhukteyaṃ bhāratī purā /",
    "GP12vipce_pu:3357": " kṛtatretādisargeṇa yugākhyā hy ekasaptatiḥ // ViP_2,1.41 //",
    "GP12vipce_pu:3358": " eṣa svāyaṃbhuvaḥ sargo yenedaṃ pūritaṃ jagat /",
    "GP12vipce_pu:3359": " vārāhe tu mune kalpe pūrvamanvantarādhipaḥ // ViP_2,1.42 //",
    "GP12vipce_pu:3360": " [[iti śrīviṣṇupurāṇe dvitīye 'ṃśe prathamo 'dhyāyaḥ ]]",
    "GP12vipce_pu:3361": " §maitreya uvāca:",
    "GP12vipce_pu:3362": " kathito bhavatā brahman sargaḥ svāyambhuvasya me /",
    "GP12vipce_pu:3363": " śrotum icchāmy ahaṃ tvattaḥ sakalaṃ maṇḍalaṃ bhuvaḥ // ViP_2,2.1 //",
    "GP12vipce_pu:3364": " yāvantaḥ sāgarā dvīpās tathā varṣāṇi parvatāḥ /",
    "GP12vipce_pu:3365": " vanāni saritaḥ puryo devādīnāṃ tathā mune // ViP_2,2.2 //",
    "GP12vipce_pu:3366": " yatpramāṇam idaṃ sarvaṃ yadādhāraṃ yadātmakam /",
    "GP12vipce_pu:3367": " saṃsthānam asya ca mune yathāvad vaktum arhasi // ViP_2,2.3 //",
    "GP12vipce_pu:3368": " §parāśara uvāca:",
    "GP12vipce_pu:3369": " maitreya śrūyatām etat saṃkṣepād gadato mama /",
    "GP12vipce_pu:3370": " nāsya varṣaśatenāpi vaktuṃ śaknomi vistaram // ViP_2,2.4 //",
    "GP12vipce_pu:3371": " jambūplakṣāhvayau dvīpau śālmalaś cāparo dvija /",
    "GP12vipce_pu:3372": " kuśaḥ krauñcas tathā śākaḥ puṣkaraś caiva saptamaḥ // ViP_2,2.5 //",
    "GP12vipce_pu:3373": " ete dvīpāḥ samudrais tu sapta saptabhir āvṛtāḥ /",
    "GP12vipce_pu:3374": " lavaṇekṣusurāsarpirdadhidugdhajalaiḥ samam // ViP_2,2.6 //",
    "GP12vipce_pu:3375": " jambūdvīpaḥ samastānām eteṣāṃ madhyasaṃsthitaḥ /",
    "GP12vipce_pu:3376": " tasyāpi merur maitreya madhye kanakaparvataḥ // ViP_2,2.7 //",
    "GP12vipce_pu:3377": " caturaśītisāhasro yojanair asya cocchrayaḥ // ViP_2,2.8 //",
    "GP12vipce_pu:3378": " praviṣṭaḥ ṣoḍaśādhastād dvātriṃśan mūrdhni vistṛtaḥ /",
    "GP12vipce_pu:3379": " mūle ṣoḍaśasāhasro vistāras tasya sarvataḥ // ViP_2,2.9 //",
    "GP12vipce_pu:3380": " bhūpadmasyāsya śailo 'sau karṇikākārasaṃsthitaḥ // ViP_2,2.10 //",
    "GP12vipce_pu:3381": " himavān hemakūṭaś ca niṣadhaś cāsya dakṣiṇe /",
    "GP12vipce_pu:3382": " nīlaḥ śvetaś ca śṛṅgī ca uttare varṣaparvatāḥ // ViP_2,2.11 //",
    "GP12vipce_pu:3383": " lakṣapramāṇau dvau madhyau daśahīnās tathāpare /",
    "GP12vipce_pu:3384": " sahasradvitayocchrāyās tāvadvistāriṇaś ca te // ViP_2,2.12 //",
    "GP12vipce_pu:3385": " bhārataṃ prathamaṃ varṣaṃ tataḥ kiṃpuruṣaṃ smṛtam /",
    "GP12vipce_pu:3386": " harivarṣaṃ tathaivānyan meror dakṣiṇato dvija // ViP_2,2.13 //",
    "GP12vipce_pu:3387": " ramyakaṃ cottaraṃ varṣaṃ tasyaivānu hiraṇmayam /",
    "GP12vipce_pu:3388": " uttarāḥ kuravaś caiva yathā vai bhārataṃ tathā // ViP_2,2.14 //",
    "GP12vipce_pu:3389": " navasāhasram ekaikam eteṣāṃ dvijasattama /",
    "GP12vipce_pu:3390": " ilāvṛtaṃ ca tanmadhye sauvarṇo merur ucchritaḥ // ViP_2,2.15 //",
    "GP12vipce_pu:3391": " meroś caturdiśaṃ tatra navasāhasravistṛtam /",
    "GP12vipce_pu:3392": " ilāvṛtaṃ mahābhāga catvāraś cātra parvatāḥ // ViP_2,2.16 //",
    "GP12vipce_pu:3393": " viṣkambhā racitā meror yojanāyutam ucchritāḥ // ViP_2,2.17ab //",
    "GP12vipce_pu:3394": " G3,M0-2.4,ed. Veṅk. ins:",
    "GP12vipce_pu:3395": " sarvaiḥ sarobhiś ca samaṃ dikṣv ete kesarācalāḥ // ViP_2,2.17ab*1 //",
    "GP12vipce_pu:3396": " pūrveṇa mandaro nāma dakṣiṇe gandhamādanaḥ // ViP_2,2.17cd //",
    "GP12vipce_pu:3397": " vipulaḥ paścime pārśve supārśvaś cottare smṛtaḥ // ViP_2,2.17ef //",
    "GP12vipce_pu:3398": " kadambas teṣu jambūś ca pippalo vaṭa eva ca /",
    "GP12vipce_pu:3399": " ekādaśaśatāyāmāḥ pādapā giriketavaḥ // ViP_2,2.18 //",
    "GP12vipce_pu:3400": " jambūdvīpasya sā jambūr nāmahetur mahāmune /",
    "GP12vipce_pu:3401": " mahāgajapramāṇāni jambvās tasyāḥ phalāni vai /",
    "GP12vipce_pu:3402": " patanti bhūbhṛtaḥ pṛṣṭhe śīryamāṇāni sarvataḥ // ViP_2,2.19 //",
    "GP12vipce_pu:3403": " rasena teṣāṃ prakhyātā tatra jambūnadīti vai /",
    "GP12vipce_pu:3404": " sarit pravartate sā ca pīyate tannivāsibhiḥ // ViP_2,2.20 //",
    "GP12vipce_pu:3405": " na svedo na ca daurgandhyaṃ na jarā nendriyakṣayaḥ /",
    "GP12vipce_pu:3406": " tatpānāt svacchamanasāṃ janānāṃ tatra jāyate // ViP_2,2.21 //",
    "GP12vipce_pu:3407": " tīramṛt tadrasaṃ prāpya sukhavāyuviśoṣitā /",
    "GP12vipce_pu:3408": " jāmbūnadākhyaṃ bhavati suvarṇaṃ siddhabhūṣaṇam // ViP_2,2.22 //",
    "GP12vipce_pu:3409": " bhadrāśvaṃ pūrvato meroḥ ketumālaṃ ca paścime /",
    "GP12vipce_pu:3410": " varṣe dve tu muniśreṣṭha tayor madhyam ilāvṛtam // ViP_2,2.23 //",
    "GP12vipce_pu:3411": " vanaṃ caitrarathaṃ pūrve dakṣiṇe gandhamādanam /",
    "GP12vipce_pu:3412": " vaibhrājaṃ paścime tadvad uttare nandanaṃ smṛtam // ViP_2,2.24 //",
    "GP12vipce_pu:3413": " aruṇodaṃ mahābhadram asitodaṃ samānasam /",
    "GP12vipce_pu:3414": " sarāṃsy etāni catvāri devabhogyāni sarvadā // ViP_2,2.25 //",
    "GP12vipce_pu:3415": " śītaambhaś ca kumundaś ca kurarī mālyavāṃs tathā /",
    "GP12vipce_pu:3416": " vaikaṅkapramukhā meroḥ pūrvataḥ kesarācalāḥ // ViP_2,2.26 //",
    "GP12vipce_pu:3417": " trikūṭaḥ śiśiraś caiva pataṃgo rucakas tathā /",
    "GP12vipce_pu:3418": " niṣadhādyā dakṣiṇatas tasya kesaraparvatāḥ // ViP_2,2.27 //",
    "GP12vipce_pu:3419": " śikhivāsāḥ savaiḍūryaḥ kapilo gandhamādanaḥ /",
    "GP12vipce_pu:3420": " jārudhipramukhās tadvat paścime kesarācalāḥ // ViP_2,2.28 //",
    "GP12vipce_pu:3421": " meror anantarāṅgeṣu jaṭharādiṣv avasthitāḥ /",
    "GP12vipce_pu:3422": " śaṅkhakūṭo 'tha ṛṣabho haṃso nāgas tathāparaḥ /",
    "GP12vipce_pu:3423": " kālañjanādyāś ca tadā uttare kesarācalāḥ // ViP_2,2.29 //",
    "GP12vipce_pu:3424": " After 29, G1,2 ins:",
    "GP12vipce_pu:3425": " kesarās tu tathocchrāyas te 'śītipṛthulāyatāḥ // ViP_2,2.29*2 //",
    "GP12vipce_pu:3426": " caturdaśasahasrāṇi yojanānāṃ mahāpurī /",
    "GP12vipce_pu:3427": " meror upari maitreya brahmaṇaḥ prathitā divi // ViP_2,2.30 //",
    "GP12vipce_pu:3428": " tasyāḥ samantataś cāṣṭau diśāsu vidiśāsu ca /",
    "GP12vipce_pu:3429": " indrādilokapālānāṃ prakhyātāḥ pravarāḥ puraḥ // ViP_2,2.31 //",
    "GP12vipce_pu:3430": " viṣṇupādaviniṣkrāntā plāvayitvendumaṇḍalam /",
    "GP12vipce_pu:3431": " samantād brahmaṇaḥ puryāṃ gaṅgā patati vai divaḥ // ViP_2,2.32 //",
    "GP12vipce_pu:3432": " sā tatra patitā dikṣu caturdhā pratipadyate /",
    "GP12vipce_pu:3433": " sītā cālakanandā ca cakṣur bhadrā ca vai kramāt // ViP_2,2.33 //",
    "GP12vipce_pu:3434": " pūrveṇa sītā śailāt tu śailaṃ yāty antarikṣagā /",
    "GP12vipce_pu:3435": " tataś ca pūrvavarṣeṇa bhadrāśvenaiti sārṇavam // ViP_2,2.34 //",
    "GP12vipce_pu:3436": " tathaivālakanandāpi dakṣiṇenaitya bhāratam /",
    "GP12vipce_pu:3437": " prayāti sāgaraṃ bhūtvā saptabhedā mahāmune // ViP_2,2.35 //",
    "GP12vipce_pu:3438": " cakṣuś ca paścimagirīn atītya sakalāṃs tataḥ /",
    "GP12vipce_pu:3439": " paścimaṃ ketumālākhyaṃ varṣaṃ gatvaiti sāgaram // ViP_2,2.36 //",
    "GP12vipce_pu:3440": " bhadrā tathottaragirīn uttarāṃś ca tathā kurūn /",
    "GP12vipce_pu:3441": " atītyottaram ambhodhiṃ samabhyeti mahāmune // ViP_2,2.37 //",
    "GP12vipce_pu:3442": " ānīlaniṣadhāyāmau mālyavadgandhamādanau /",
    "GP12vipce_pu:3443": " tayor madhyagato meruḥ karṇikākārasaṃsthitaḥ // ViP_2,2.38 //",
    "GP12vipce_pu:3444": " bhāratāḥ ketumālāś ca bhadrāśvāḥ kuravas tathā /",
    "GP12vipce_pu:3445": " patrāṇi lokapadmasya maryādāśailabāhyataḥ // ViP_2,2.39 //",
    "GP12vipce_pu:3446": " jaṭharo devakūṭaś ca maryādāparvatāv ubhau /",
    "GP12vipce_pu:3447": " tau dakṣiṇottarāyāmāv ānīlaniṣadhāyatau // ViP_2,2.40 //",
    "GP12vipce_pu:3448": " gandhamādanakailāsau pūrvapaścāyatāv ubhau /",
    "GP12vipce_pu:3449": " aśītiyojanāyāmāv arṇavāntarvyavasthitau // ViP_2,2.41 //",
    "GP12vipce_pu:3450": " niṣadhaḥ pāriyātraś ca maryādāparvatāv ubhau /",
    "GP12vipce_pu:3451": " meroḥ paścimadigbhāge yathāpūrvau tathā sthitau // ViP_2,2.42 //",
    "GP12vipce_pu:3452": " triśṛṅgo jārudhiś caiva uttarau varṣaparvatau /",
    "GP12vipce_pu:3453": " pūrvapaścāyatāv etāv arṇavāntarvyavasthitau // ViP_2,2.43 //",
    "GP12vipce_pu:3454": " ity ete munivaryoktā maryādāparvatās tava /",
    "GP12vipce_pu:3455": " jaṭharādyāḥ sthitā meros yeṣāṃ dvau dvau caturdiśam // ViP_2,2.44 //",
    "GP12vipce_pu:3456": " meroś caturdiśaṃ ye tu proktāḥ kesaraparvatāḥ /",
    "GP12vipce_pu:3457": " śītādyāś ca mune teṣām atīva hi manoramāḥ /",
    "GP12vipce_pu:3458": " śailānām antaradroṇyaḥ siddhacāraṇasevitāḥ // ViP_2,2.45 //",
    "GP12vipce_pu:3459": " suramyāṇi tathā tāsu kānanāni purāṇi ca /",
    "GP12vipce_pu:3460": " lakṣmīviṣṇvagnisūryādidevānāṃ munisattama /",
    "GP12vipce_pu:3461": " tāsv āyatanavaryāṇi juṣṭāni varakiṃnaraiḥ // ViP_2,2.46 //",
    "GP12vipce_pu:3462": " gandharvayakṣarakṣāṃsi tathā daiteyadānavāḥ /",
    "GP12vipce_pu:3463": " krīḍanti tāsu ramyāsu śailadroṇīṣv aharniśam // ViP_2,2.47 //",
    "GP12vipce_pu:3464": " bhaumā hy ete smṛtāḥ svargā dharmiṇām ālayā mune /",
    "GP12vipce_pu:3465": " naiteṣu pāpakartāro yānti janmaśatair api // ViP_2,2.48 //",
    "GP12vipce_pu:3466": " bhadrāśve bhagavān viṣṇur āste hayaśirā dvija /",
    "GP12vipce_pu:3467": " varāhaḥ ketumāle tu bhārate kūrmarūpadhṛk // ViP_2,2.49 //",
    "GP12vipce_pu:3468": " matsyarūpaś ca govindaḥ kuruṣv āste janārdanaḥ /",
    "GP12vipce_pu:3469": " viśvarūpeṇa sarvatra sarvaḥ sarveśvaro hariḥ // ViP_2,2.50 //",
    "GP12vipce_pu:3470": " sarvasyādhārabhūto 'sau maitreyāste 'khilātmakaḥ // ViP_2,2.51 //",
    "GP12vipce_pu:3471": " yāni kiṃpuruṣādyāni varṣāṇy aṣṭau mahāmune /",
    "GP12vipce_pu:3472": " na teṣu śoko nāyāso nodvegaḥ kṣudbhayādikam // ViP_2,2.52 //",
    "GP12vipce_pu:3473": " svasthāḥ prajā nirātaṅkāḥ sarvaduḥkhavivarjitāḥ /",
    "GP12vipce_pu:3474": " daśa dvādaśavarṣāṇāṃ sahasrāṇi sthirāyuṣaḥ // ViP_2,2.53 //",
    "GP12vipce_pu:3475": " na teṣu varṣate devo bhaumāny ambhāṃsi teṣu vai /",
    "GP12vipce_pu:3476": " kṛtatretādikā naiva teṣu sthāneṣu kalpanā // ViP_2,2.54 //",
    "GP12vipce_pu:3477": " sarveṣv eteṣu varṣeṣu sapta sapta kulācalāḥ /",
    "GP12vipce_pu:3478": " nadyaś ca śataśas tebhyaḥ prasūtā yā dvijottama // ViP_2,2.55 //",
    "GP12vipce_pu:3479": " [[iti śrīviṣṇupurāṇe dvitīye 'ṃśe dvitīyo 'dhyāyaḥ ]]",
    "GP12vipce_pu:3480": " §parāśara uvāca:",
    "GP12vipce_pu:3481": " uttaraṃ yat samudrasya himādreś caiva dakṣiṇam /",
    "GP12vipce_pu:3482": " varṣaṃ tad bhārataṃ nāma bhāratī yatra saṃtatiḥ // ViP_2,3.1 //",
    "GP12vipce_pu:3483": " navayojanasāhasro vistāro 'sya mahāmune /",
    "GP12vipce_pu:3484": " karmabhūmir iyaṃ svargam apavargaṃ ca gacchatām // ViP_2,3.2 //",
    "GP12vipce_pu:3485": " mahendro malayaḥ sahyaḥ śuktimān ṛkṣaparvataḥ /",
    "GP12vipce_pu:3486": " vindhyaś ca pāriyātraś ca saptātra kulaparvatāḥ // ViP_2,3.3 //",
    "GP12vipce_pu:3487": " ataḥ saṃprāpyate svargo muktim asmāt prayānti ca /",
    "GP12vipce_pu:3488": " tiryaktvaṃ narakaṃ cāpi yānty ataḥ puruṣā mune // ViP_2,3.4 //",
    "GP12vipce_pu:3489": " itaḥ svargaś ca mokṣaś ca madhyaṃ cāntaś ca gamyate /",
    "GP12vipce_pu:3490": " na khalv anyatra martyānāṃ karma bhūmau vidhīyate // ViP_2,3.5 //",
    "GP12vipce_pu:3491": " bhāratasyāsya varṣasya nava bhedān niśāmaya /",
    "GP12vipce_pu:3492": " indradvīpaḥ kaseruś ca tāmraparṇo gabhastimān // ViP_2,3.6 //",
    "GP12vipce_pu:3493": " nāgadvīpas tathā saumyo gāndharvas tv atha vāruṇaḥ /",
    "GP12vipce_pu:3494": " ayaṃ tu navamas teṣāṃ dvīpaḥ sāgarasaṃvṛtaḥ // ViP_2,3.7 //",
    "GP12vipce_pu:3495": " yojanānāṃ sahasraṃ tu dvīpo 'yaṃ dakṣiṇottarāt /",
    "GP12vipce_pu:3496": " pūrve kirātā yasyānte paścime yavanāḥ sthitāḥ // ViP_2,3.8 //",
    "GP12vipce_pu:3497": " brāhmaṇāḥ kṣatriyā vaiśyā madhye śūdrāś ca bhāgaśaḥ /",
    "GP12vipce_pu:3498": " ijyāyudhavaṇijyādyair vartayanto vyavasthitāḥ // ViP_2,3.9 //",
    "GP12vipce_pu:3499": " śatadrūcandrabhāgādyā himavatpādaniḥsṛtāḥ /",
    "GP12vipce_pu:3500": " vedasmṛtimukhāś cānyāḥ pāriyātrodbhavā mune // ViP_2,3.10 //",
    "GP12vipce_pu:3501": " narmadāsurasādyāś ca nadyo vindhyādrinirgatāḥ /",
    "GP12vipce_pu:3502": " tāpīpayoṣṇīnirvindhyāpramukhā ṛkṣasaṃbhavāḥ // ViP_2,3.11 //",
    "GP12vipce_pu:3503": " godāvarī bhīmarathī kṛṣṇaveṇyādikās tathā /",
    "GP12vipce_pu:3504": " sahyapādodbhavā nadyaḥ smṛtāḥ pāpabhayāpahāḥ // ViP_2,3.12 //",
    "GP12vipce_pu:3505": " kṛtamālātāmraparṇīpramukhā malayodbhavāḥ /",
    "GP12vipce_pu:3506": " trisāmā ṛṣikulyādyā mahendraprabhavāḥ smṛtāḥ // ViP_2,3.13 //",
    "GP12vipce_pu:3507": " ṛṣikulyākumārādyāḥ śuktimatpādasaṃbhavāḥ /",
    "GP12vipce_pu:3508": " āsāṃ nadyupanadyaś ca santy anyāś ca sahasraśaḥ // ViP_2,3.14 //",
    "GP12vipce_pu:3509": " tāsv ime kurupāñcālā madhyadeśādayo janāḥ /",
    "GP12vipce_pu:3510": " pūrvadeśādikāś caiva kāmarūpanivāsinaḥ // ViP_2,3.15 //",
    "GP12vipce_pu:3511": " puṇḍrāḥ kaliṅgā magadhā dākṣiṇādyāś ca kṛtsnaśaḥ /",
    "GP12vipce_pu:3512": " tathāparāntāḥ saurāṣṭrāḥ śūrābhīrās tathārbudāḥ // ViP_2,3.16 //",
    "GP12vipce_pu:3513": " kārūṣā mālavāś caiva pāriyātranivāsinaḥ /",
    "GP12vipce_pu:3514": " sauvīrāḥ saindhavā hūṇāḥ sālvāḥ śākalavāsinaḥ // ViP_2,3.17 //",
    "GP12vipce_pu:3515": " madrā rāmās tathāmbaṣṭhāḥ pārasīkādayas tathā /",
    "GP12vipce_pu:3516": " āsāṃ pibanti salilaṃ vasanti saritāṃ sadā /",
    "GP12vipce_pu:3517": " samīpato mahābhāgā hṛṣṭapuṣṭajanākulāḥ // ViP_2,3.18 //",
    "GP12vipce_pu:3518": " catvāri bhārate varṣe yugāny atra mahāmune /",
    "GP12vipce_pu:3519": " kṛtaṃ tretā dvāparaṃ ca kaliś cānyatra na kvacit // ViP_2,3.19 //",
    "GP12vipce_pu:3520": " tapas tapyanti yatayo juhvate cātra yajvinaḥ /",
    "GP12vipce_pu:3521": " dānāni cātra dīyante paralokārtham ādarāt // ViP_2,3.20 //",
    "GP12vipce_pu:3522": " puruṣair yajñapuruṣo jambūdvīpe sadejyate /",
    "GP12vipce_pu:3523": " yajñair yajñamayo viṣṇur anyadvīpeṣu cānyathā // ViP_2,3.21 //",
    "GP12vipce_pu:3524": " atrāpi bhārataṃ śreṣṭhaṃ jambūdvīpe mahāmune /",
    "GP12vipce_pu:3525": " yato hi karmabhūr eṣā hy ato 'nyā bhogabhūmayaḥ // ViP_2,3.22 //",
    "GP12vipce_pu:3526": " atra janmasahasrāṇāṃ sahasrair api sattama /",
    "GP12vipce_pu:3527": " kadācil labhate jantur mānuṣyaṃ puṇyasaṃcayāt // ViP_2,3.23 //",
    "GP12vipce_pu:3528": " gāyanti devāḥ kila gītakāni dhanyās tu ye bhāratabhūmibhāge /",
    "GP12vipce_pu:3529": " svargāpavargāspadahetubhūte bhavanti bhūyaḥ puruṣāḥ suratvāt // ViP_2,3.24 //",
    "GP12vipce_pu:3530": " karmāṇy asaṃkalpitatatphalāni saṃnyasya viṣṇau paramātmarūpe /",
    "GP12vipce_pu:3531": " avāpya tāṃ karmamahīm anante tasmiṃl layaṃ ye tv amalāḥ prayānti // ViP_2,3.25 //",
    "GP12vipce_pu:3532": " jānīma naitat kva vayaṃ vilīne svargaprade karmaṇi dehabandham /",
    "GP12vipce_pu:3533": " prāpsyāma dhanyāḥ khalu te manuṣyā ye bhārate nendriyaviprahīnāḥ // ViP_2,3.26 //",
    "GP12vipce_pu:3534": " navavarṣaṃ tu maitreya jambūdvīpam idaṃ mayā /",
    "GP12vipce_pu:3535": " lakṣayojanavistāraṃ saṃkṣepāt kathitaṃ tava // ViP_2,3.27 //",
    "GP12vipce_pu:3536": " jambūdvīpaṃ samāvṛtya lakṣayojanavistaraḥ /",
    "GP12vipce_pu:3537": " maitreya valayākāraḥ sthitaḥ kṣārodadhir bahiḥ // ViP_2,3.28 //",
    "GP12vipce_pu:3538": " [[iti śrīviṣṇupurāṇe dvitīye 'ṃśe tṛtīyo 'dhyāyaḥ ]]",
    "GP12vipce_pu:3539": " §parāśara uvāca:",
    "GP12vipce_pu:3540": " kṣārodena yathā dvīpo jambūsaṃjño 'bhiveṣṭitaḥ /",
    "GP12vipce_pu:3541": " saṃveṣṭya kṣāram udadhiṃ plakṣadvīpas tathā sthitaḥ // ViP_2,4.1 //",
    "GP12vipce_pu:3542": " Ś2,D7 ins:",
    "GP12vipce_pu:3543": " atha plakṣādikadvīpān varṣādrisaridabdhibhiḥ // ViP_2,4.1*3:1 //",
    "GP12vipce_pu:3544": " varṇarūpādibhedena varṇayaty ākaṭāhataḥ // ViP_2,4.1*3:2 //",
    "GP12vipce_pu:3545": " jambūdvīpasya vistāraḥ śatasāhasrasaṃmitaḥ /",
    "GP12vipce_pu:3546": " sa evaṃ dviguṇo brahman plakṣadvīpa udāhṛtaḥ // ViP_2,4.2 //",
    "GP12vipce_pu:3547": " sapta medhātitheḥ putrāḥ plakṣadvīpeśvarasya vai /",
    "GP12vipce_pu:3548": " jyeṣṭhaḥ śāntabhayo nāma śiśiras tadanantaraḥ // ViP_2,4.3 //",
    "GP12vipce_pu:3549": " sukhodayas tathānandaḥ śivaḥ kṣemaka eva ca /",
    "GP12vipce_pu:3550": " dhruvaś ca saptamas teṣāṃ plakṣadvīpeśvarā hi te // ViP_2,4.4 //",
    "GP12vipce_pu:3551": " pūrvaṃ śāntabhayaṃ varṣaṃ śiśiraṃ sukhadaṃ tathā /",
    "GP12vipce_pu:3552": " ānandaṃ ca śivaṃ caiva kṣemakaṃ dhruvam eva ca // ViP_2,4.5 //",
    "GP12vipce_pu:3553": " maryādākārakās teṣāṃ tathānye varṣaparvatāḥ /",
    "GP12vipce_pu:3554": " saptaiva teṣāṃ nāmāni śṛṇuṣva munisattama // ViP_2,4.6 //",
    "GP12vipce_pu:3555": " gomedaś caiva candraś ca nārado dundubhis tathā /",
    "GP12vipce_pu:3556": " somakaḥ sumanāḥ śailo vaibhrājaś caiva saptamaḥ // ViP_2,4.7 //",
    "GP12vipce_pu:3557": " varṣācaleṣu ramyeṣu varṣeṣv eteṣu cānaghāḥ /",
    "GP12vipce_pu:3558": " vasanti devagandharvasahitāḥ satataṃ prajāḥ // ViP_2,4.8 //",
    "GP12vipce_pu:3559": " teṣu puṇyā janapadāś cirāc ca mriyate janaḥ /",
    "GP12vipce_pu:3560": " nādhayo vyādhayo vāpi sarvakālasukhaṃ hi tat // ViP_2,4.9 //",
    "GP12vipce_pu:3561": " teṣāṃ nadyaś ca saptaiva varṣāṇāṃ tu samudragāḥ /",
    "GP12vipce_pu:3562": " nāmatas tāḥ pravakṣyāmi śrutāḥ pāpaṃ haranti yāḥ // ViP_2,4.10 //",
    "GP12vipce_pu:3563": " anutaptā śikhī caiva vipāśā tridivā kramuḥ /",
    "GP12vipce_pu:3564": " amṛtā sukṛtā caiva saptaitās tatra nimnagāḥ // ViP_2,4.11 //",
    "GP12vipce_pu:3565": " ete śailās tathā nadyaḥ pradhānāḥ kathitās tava /",
    "GP12vipce_pu:3566": " kṣudranadyas tathā śailās tatra santi sahasraśaḥ /",
    "GP12vipce_pu:3567": " tāḥ pibanti sadā hṛṣṭā nadīr janapadās tu te // ViP_2,4.12 //",
    "GP12vipce_pu:3568": " apasarpiṇī na teṣāṃ vai na caivotsarpiṇī dvija /",
    "GP12vipce_pu:3569": " na tv evāsti yugāvasthā teṣu sthāneṣu saptasu // ViP_2,4.13 //",
    "GP12vipce_pu:3570": " tretāyugasamaḥ kālaḥ sarvadaiva mahāmate /",
    "GP12vipce_pu:3571": " plakṣadvīpādiṣu brahmañ śākadvīpāntikeṣu vai // ViP_2,4.14 //",
    "GP12vipce_pu:3572": " pañcavarṣasahasrāṇi janā jīvanty anāmayāḥ /",
    "GP12vipce_pu:3573": " dharmaḥ pañcasv athaiteṣu varṇāśramavibhāgaśaḥ // ViP_2,4.15 //",
    "GP12vipce_pu:3574": " varṇāś ca tatra catvāras tān nibodha vadāmi te // ViP_2,4.16 //",
    "GP12vipce_pu:3575": " āryakāḥ kurarāś caiva viviṃśā bhāvinaś ca ye /",
    "GP12vipce_pu:3576": " viprakṣatriyavaiśyās te śūdrāś ca munisattama // ViP_2,4.17 //",
    "GP12vipce_pu:3577": " jambūvṛkṣapramāṇas tu tanmadhye sumahāṃs taruḥ /",
    "GP12vipce_pu:3578": " plakṣas tannāmasaṃjño 'yaṃ plakṣadvīpo dvijottama // ViP_2,4.18 //",
    "GP12vipce_pu:3579": " ijyate tatra bhagavāṃs tair varṇair āryakādibhiḥ /",
    "GP12vipce_pu:3580": " somarūpī jagatsraṣṭā sarvaḥ sarveśvaro hariḥ // ViP_2,4.19 //",
    "GP12vipce_pu:3581": " plakṣadvīpapramāṇena plakṣadvīpaḥ samāvṛtaḥ /",
    "GP12vipce_pu:3582": " tathaivekṣurasodena pariveṣānukāriṇā // ViP_2,4.20 //",
    "GP12vipce_pu:3583": " ity eṣa tava maitreya plakṣadvīpa udāhṛtaḥ /",
    "GP12vipce_pu:3584": " saṃkṣepeṇa mayā bhūyaḥ śālmalaṃ me niśāmaya // ViP_2,4.21 //",
    "GP12vipce_pu:3585": " śālmalasyeśvaro vīro vapuṣmāṃs tatsutāñ chṛṇu /",
    "GP12vipce_pu:3586": " yeṣāṃ tu nāmasaṃjñāni sapta varṣāṇi tāni vai // ViP_2,4.22 //",
    "GP12vipce_pu:3587": " śveto 'tha haritaś caiva jīmūto rohitas tathā /",
    "GP12vipce_pu:3588": " vaidyuto mānasaś caiva suprabhaś ca mahāmune // ViP_2,4.23 //",
    "GP12vipce_pu:3589": " śālmalena samudro 'sau dvīpenekṣurasodakaḥ /",
    "GP12vipce_pu:3590": " vistāradviguṇenātha sarvataḥ saṃvṛtaḥ sthitaḥ // ViP_2,4.24 //",
    "GP12vipce_pu:3591": " tatrāpi parvatāḥ sapta vijñeyā ratnayonayaḥ /",
    "GP12vipce_pu:3592": " varṣābhivyañjakās te tu tathā saptaiva nimnagāḥ // ViP_2,4.25 //",
    "GP12vipce_pu:3593": " kumudaś connataś caiva tṛtīyaś ca balāhakaḥ /",
    "GP12vipce_pu:3594": " droṇo yatra mahauṣadhyaḥ sa caturtho mahīdharaḥ // ViP_2,4.26 //",
    "GP12vipce_pu:3595": " kaṅkas tu pañcamaḥ ṣaṣṭho mahiṣaḥ saptamas tathā /",
    "GP12vipce_pu:3596": " kakudmān parvatavaraḥ sarinnāmāni me śṛṇu // ViP_2,4.27 //",
    "GP12vipce_pu:3597": " yonī toyā vitṛṣṇā ca candrā śuklā vimocanī /",
    "GP12vipce_pu:3598": " nivṛttiḥ saptamī tāsāṃ smṛtās tāḥ pāpaśāntidāḥ // ViP_2,4.28 //",
    "GP12vipce_pu:3599": " śvetaṃ ca haritaṃ caiva jīmūtaṃ rohitaṃ tathā /",
    "GP12vipce_pu:3600": " vaidyutaṃ mānasaṃ caiva suprabhaṃ cātiśobhanam /",
    "GP12vipce_pu:3601": " saptaitāni tu varṣāṇi cāturvarṇyayutāni vai // ViP_2,4.29 //",
    "GP12vipce_pu:3602": " śālmale ye tu varṇāś ca vasanty ete mahāmune /",
    "GP12vipce_pu:3603": " kapilāś cāruṇāḥ pītāḥ kṛṣṇāś caiva pṛthak pṛthak // ViP_2,4.30 //",
    "GP12vipce_pu:3604": " brāhmaṇāḥ kṣatriyā vaiśyāḥ śūdrāś caiva yajanti tam /",
    "GP12vipce_pu:3605": " bhagavantaṃ samastasya viṣṇum ātmānam avyayam /",
    "GP12vipce_pu:3606": " vāyubhūtaṃ makhaśreṣṭhair yajvino yajñasaṃsthitam // ViP_2,4.31 //",
    "GP12vipce_pu:3607": " devānām atra sāṃnidhyam atīva sumanorame /",
    "GP12vipce_pu:3608": " śālmaliś ca mahāvṛkṣo nāma nirvṛtikārakaḥ // ViP_2,4.32 //",
    "GP12vipce_pu:3609": " eṣa dvīpaḥ samudreṇa surodena samāvṛtaḥ /",
    "GP12vipce_pu:3610": " vistārāc chālmalasyaiva samena tu samantataḥ // ViP_2,4.33 //",
    "GP12vipce_pu:3611": " surodakaḥ parivṛtaḥ kuśadvīpena sarvataḥ /",
    "GP12vipce_pu:3612": " śālmalasya tu vistārād dviguṇena samantataḥ // ViP_2,4.34 //",
    "GP12vipce_pu:3613": " jyotiṣmataḥ kuśadvīpe sapta putrān śṛṇuṣva tān // ViP_2,4.35 //",
    "GP12vipce_pu:3614": " udbhido veṇumāṃś caiva svairatho lambano dhṛtiḥ /",
    "GP12vipce_pu:3615": " prabhākaro 'tha kapilas tannāmā varṣapaddhatiḥ // ViP_2,4.36 //",
    "GP12vipce_pu:3616": " tasyāṃ vasanti manujāḥ saha daiteyadānavaiḥ /",
    "GP12vipce_pu:3617": " tathaiva devagandharvayakṣakiṃpuruṣādayaḥ // ViP_2,4.37 //",
    "GP12vipce_pu:3618": " varṇās tatrāpi catvāro nijānuṣṭhānatatparāḥ /",
    "GP12vipce_pu:3619": " daminaḥ śuṣmiṇaḥ snehā mandehāś ca mahāmune // ViP_2,4.38 //",
    "GP12vipce_pu:3620": " brāhmaṇāḥ kṣatriyā vaiśyāḥ śūdrāś cānukramoditāḥ // ViP_2,4.39 //",
    "GP12vipce_pu:3621": " yathoktakarmakartṛtvāt svādhikārakṣayāya te /",
    "GP12vipce_pu:3622": " tatra te tu kuśadvīpe brahmarūpaṃ janārdanam /",
    "GP12vipce_pu:3623": " yajantaḥ kṣapayanty ugram adhikāraphalapradam // ViP_2,4.40 //",
    "GP12vipce_pu:3624": " vidrumo hemaśailaś ca dyutimān puṣpavāṃs tathā /",
    "GP12vipce_pu:3625": " kuśeśayo hariś caiva saptamo mandarācalaḥ // ViP_2,4.41 //",
    "GP12vipce_pu:3626": " varṣācalās tu saptaite tatra dvīpe mahāmune /",
    "GP12vipce_pu:3627": " nadyaś ca sapta tāsāṃ tu śṛṇu nāmāny anukramāt // ViP_2,4.42 //",
    "GP12vipce_pu:3628": " dhūtapāpā śivā caiva pavitrā saṃmatis tathā /",
    "GP12vipce_pu:3629": " vidyud ambhā mahī cānyā sarvapāpaharās tv imāḥ // ViP_2,4.43 //",
    "GP12vipce_pu:3630": " anyāḥ sahasraśas tatra kṣudranadyas tathācalāḥ /",
    "GP12vipce_pu:3631": " kuśadvīpe kuśastambaḥ saṃjñayā tasya tat smṛtam // ViP_2,4.44 //",
    "GP12vipce_pu:3632": " tatpramāṇena sa dvīpo ghṛtodena samāvṛtaḥ /",
    "GP12vipce_pu:3633": " ghṛtodaś ca samudro vai krauñcadvīpena saṃvṛtaḥ // ViP_2,4.45 //",
    "GP12vipce_pu:3634": " krauñcadvīpo mahābhāga śrūyatāṃ cāparo mahān /",
    "GP12vipce_pu:3635": " kuśadvīpasya vistārād dviguṇo yasya vistaraḥ // ViP_2,4.46 //",
    "GP12vipce_pu:3636": " krauñcadvīpe dyutimataḥ putrāḥ sapta mahātmanaḥ /",
    "GP12vipce_pu:3637": " tannāmāni ca varṣāṇi teṣāṃ cakre mahīpatiḥ // ViP_2,4.47 //",
    "GP12vipce_pu:3638": " kuśalo manugaś coṣṇaḥ pīvaro 'thāndhakārakaḥ /",
    "GP12vipce_pu:3639": " muniś ca dundubhiś caiva saptaite tatsutā mune // ViP_2,4.48 //",
    "GP12vipce_pu:3640": " tatrāpi devagandharvasevitāḥ sumanoramāḥ /",
    "GP12vipce_pu:3641": " varṣācalā mahābuddhe teṣāṃ nāmāni me śṛṇu // ViP_2,4.49 //",
    "GP12vipce_pu:3642": " krauñcaś ca vāmanaś caiva tṛtīyaś cāndhakārakaḥ /",
    "GP12vipce_pu:3643": " caturtho ratnaśailaś ca svāhinī hayasaṃnibhaḥ // ViP_2,4.50 //",
    "GP12vipce_pu:3644": " divāvṛt pañcamaś cātra tathānyaḥ puṇḍarīkavān /",
    "GP12vipce_pu:3645": " dundubhiś ca mahāśailo dviguṇās te parasparam /",
    "GP12vipce_pu:3646": " dvīpā dvīpeṣu ye śailā yathā dvīpāni te tathā // ViP_2,4.51 //",
    "GP12vipce_pu:3647": " varṣeṣv eteṣu ramyeṣu varṣaśailavareṣu ca /",
    "GP12vipce_pu:3648": " nivasanti nirātaṅkāḥ saha devagaṇaiḥ prajāḥ // ViP_2,4.52 //",
    "GP12vipce_pu:3649": " puṣkarāḥ puṣkalā dhanyās tiṣyākhyāś ca mahāmune /",
    "GP12vipce_pu:3650": " brāhmaṇāḥ kṣatriyā vaiśyāḥ śūdrāś cānukramoditāḥ // ViP_2,4.53 //",
    "GP12vipce_pu:3651": " te tatra nadyo maitreya yāḥ pibanti śṛṇuṣva tāḥ /",
    "GP12vipce_pu:3652": " sapta pradhānāḥ śataśas tatrānyāḥ kṣudranimnagāḥ // ViP_2,4.54 //",
    "GP12vipce_pu:3653": " gaurī kumudvatī caiva saṃdhyā rātrir manojavā /",
    "GP12vipce_pu:3654": " khyātiś ca puṇḍarīkā ca saptaitā varṣanimnagāḥ // ViP_2,4.55 //",
    "GP12vipce_pu:3655": " atrāpi varṇair bhagavān puṣkarādyair janārdanaḥ /",
    "GP12vipce_pu:3656": " yāgai rudrasvarūpastha ijyate yajñasaṃnidhau // ViP_2,4.56 //",
    "GP12vipce_pu:3657": " krauñcadvīpaḥ samudreṇa dadhimaṇḍodakena tu /",
    "GP12vipce_pu:3658": " āvṛtaḥ sarvataḥ krauñcadvīpatulyena mānataḥ // ViP_2,4.57 //",
    "GP12vipce_pu:3659": " dadhimaṇḍodakaś cāpi śākadvīpena saṃvṛtaḥ /",
    "GP12vipce_pu:3660": " krauñcadvīpasya vistārād dviguṇena mahāmune // ViP_2,4.58 //",
    "GP12vipce_pu:3661": " śākadvīpeśvarasyāpi bhavyasya sumahātmanaḥ /",
    "GP12vipce_pu:3662": " saptaiva tanayās teṣāṃ dadau varṣāṇi sapta saḥ // ViP_2,4.59 //",
    "GP12vipce_pu:3663": " jaladaś ca kumāraś ca sukumāro maṇīcakaḥ /",
    "GP12vipce_pu:3664": " kusumodaḥ sumodākiḥ saptamaś ca mahādrumaḥ // ViP_2,4.60 //",
    "GP12vipce_pu:3665": " tatsaṃjñāny eva tatrāpi sapta varṣāṇy anukramāt /",
    "GP12vipce_pu:3666": " tatrāpi parvatāḥ sapta varṣavicchedakāriṇaḥ // ViP_2,4.61 //",
    "GP12vipce_pu:3667": " pūrvas tatrodayagirir jaladhāras tathāparaḥ /",
    "GP12vipce_pu:3668": " tathā raivatakaḥ śyāmas tathaivāmbhogirir dvija /",
    "GP12vipce_pu:3669": " āmbikeyas tathā ramyaḥ kesarī parvatottamaḥ // ViP_2,4.62 //",
    "GP12vipce_pu:3670": " D6 ins:",
    "GP12vipce_pu:3671": " nivasanti mahātmāno nirātaṅkā nirāmayāḥ // ViP_2,4.62*4 //",
    "GP12vipce_pu:3672": " śākas tatra mahāvṛkṣaḥ siddhagandharvasevitaḥ /",
    "GP12vipce_pu:3673": " yatpatravātasaṃsparśād āhlādo jāyate paraḥ // ViP_2,4.63 //",
    "GP12vipce_pu:3674": " tatra puṇyā janapadāś cāturvarṇyasamanvitāḥ /",
    "GP12vipce_pu:3675": " nadyaś cātra mahāpuṇyāḥ sarvapāpabhayāpahāḥ // ViP_2,4.64 //",
    "GP12vipce_pu:3676": " sukumārī kumārī ca nalinī veṇukā ca yā /",
    "GP12vipce_pu:3677": " ikṣuś ca dhenukā caiva gabhastī saptamī tathā // ViP_2,4.65 //",
    "GP12vipce_pu:3678": " anyās tv ayutaśas tatra kṣudranadyo mahāmune /",
    "GP12vipce_pu:3679": " mahīdharās tathā santi śataśo 'tha sahasraśaḥ // ViP_2,4.66 //",
    "GP12vipce_pu:3680": " tāḥ pibanti mudā yuktā jaladādiṣu ye sthitāḥ /",
    "GP12vipce_pu:3681": " varṣeṣu te janapadāḥ svargād abhyetya medinīm // ViP_2,4.67 //",
    "GP12vipce_pu:3682": " dharmahānir na teṣv asti na saṃgharṣaḥ parasparam /",
    "GP12vipce_pu:3683": " maryādāvyutkramo vāpi teṣu deśeṣu saptasu // ViP_2,4.68 //",
    "GP12vipce_pu:3684": " magāś ca māgadhāś caiva mānasā mandagās tathā /",
    "GP12vipce_pu:3685": " magā brāhmaṇabhūyiṣṭhā māgadhāḥ kṣatriyās tu te /",
    "GP12vipce_pu:3686": " vaiśyās tu mānasās teṣāṃ śūdrās teṣāṃ tu mandagāḥ // ViP_2,4.69 //",
    "GP12vipce_pu:3687": " śākadvīpe tu tair viṣṇuḥ sūryarūpadharo mune /",
    "GP12vipce_pu:3688": " yathoktair ijyate samyak karmabhir niyatātmabhiḥ // ViP_2,4.70 //",
    "GP12vipce_pu:3689": " śākadvīpas tu maitreya kṣīrodena samantataḥ /",
    "GP12vipce_pu:3690": " śākadvīpapramāṇena valayeneva veṣṭitaḥ // ViP_2,4.71 //",
    "GP12vipce_pu:3691": " kṣīrābdhiḥ sarvato brahman puṣkarākhyena veṣṭitaḥ /",
    "GP12vipce_pu:3692": " dvīpena śākadvīpāt tu dviguṇena samantataḥ // ViP_2,4.72 //",
    "GP12vipce_pu:3693": " D1 ins:",
    "GP12vipce_pu:3694": " puṣkareṇāvṛto brahman kṣīrodusāpi sarvataḥ // ViP_2,4.72*5 //",
    "GP12vipce_pu:3695": " puṣkare savanasyāpi mahāvīro 'bhavat sutaḥ /",
    "GP12vipce_pu:3696": " dhātakiś ca tayos tatra dve varṣe nāmacihnite /",
    "GP12vipce_pu:3697": " mahāvīraṃ tathaivānyad dhātakīkhaṇḍasaṃjñitam // ViP_2,4.73 //",
    "GP12vipce_pu:3698": " ekaś cātra mahābhāga prakhyāto varṣaparvataḥ /",
    "GP12vipce_pu:3699": " mānasottarasaṃjño vai madhyato valayākṛtiḥ // ViP_2,4.74 //",
    "GP12vipce_pu:3700": " yojanānāṃ sahasrāṇi ūrdhvaṃ pañcāśad ucchritaḥ /",
    "GP12vipce_pu:3701": " tāvad eva ca vistīrṇaḥ sarvataḥ parimaṇḍalaḥ // ViP_2,4.75 //",
    "GP12vipce_pu:3702": " puṣkaradvīpavalayaṃ madhyena vibhajann iva /",
    "GP12vipce_pu:3703": " sthito 'sau tena vicchinnaṃ jātaṃ varṣadvayaṃ mune // ViP_2,4.76 //",
    "GP12vipce_pu:3704": " valayākāram ekaikaṃ tayor varṣaṃ tathā giriḥ // ViP_2,4.77 //",
    "GP12vipce_pu:3705": " daśa varṣasahasrāṇi tatra jīvanti mānavāḥ /",
    "GP12vipce_pu:3706": " nirāmayā viśokāś ca rāgadveṣavivarjitāḥ // ViP_2,4.78 //",
    "GP12vipce_pu:3707": " adhamottamau na teṣv āstāṃ na vadhyavadhakau dvija /",
    "GP12vipce_pu:3708": " nerṣyāsūyā bhayaṃ roṣo doṣo lobhādiko na ca // ViP_2,4.79 //",
    "GP12vipce_pu:3709": " mahāvīraṃ bahir varṣaṃ dhātakīkhaṇḍam antataḥ /",
    "GP12vipce_pu:3710": " mānasottaraśailasya devadaityādisevitam // ViP_2,4.80 //",
    "GP12vipce_pu:3711": " satyānṛte na tatrāstāṃ dvīpe puṣkarasaṃjñite /",
    "GP12vipce_pu:3712": " na tatra nadyaḥ śailā vā dvīpe varṣadvayānvite // ViP_2,4.81 //",
    "GP12vipce_pu:3713": " tulyaveṣās tu manujā devais tatraikarūpiṇaḥ // ViP_2,4.82 //",
    "GP12vipce_pu:3714": " varṇāśramācārahīnaṃ dharmācaraṇavarjitam /",
    "GP12vipce_pu:3715": " trayīvārtādaṇḍanītiśuśrūṣārahitaṃ ca yat // ViP_2,4.83 //",
    "GP12vipce_pu:3716": " varṣadvayaṃ tu maitreya bhaumaḥ svargo 'yam uttamaḥ /",
    "GP12vipce_pu:3717": " sarvasya sukhadaḥ kālo jarārogādivarjitaḥ /",
    "GP12vipce_pu:3718": " puṣkare dhātakīṣaṇḍe mahāvīre ca vai mune // ViP_2,4.84 //",
    "GP12vipce_pu:3719": " nyagrodhaḥ puṣkaradvīpe brahmaṇaḥ sthānam uttamam /",
    "GP12vipce_pu:3720": " tasmin nivasati brahmā pūjyamānaḥ surāsuraiḥ // ViP_2,4.85 //",
    "GP12vipce_pu:3721": " svādūdakenodadhinā puṣkaraḥ pariveṣṭitaḥ /",
    "GP12vipce_pu:3722": " samena puṣkarasyaiva vistārān maṇḍalāt tathā // ViP_2,4.86 //",
    "GP12vipce_pu:3723": " evaṃ dvīpāḥ samudrais tu sapta saptabhir āvṛtāḥ /",
    "GP12vipce_pu:3724": " dvīpaś caiva samudraś ca samānau dviguṇau parau // ViP_2,4.87 //",
    "GP12vipce_pu:3725": " payāṃsi sarvadā sarvasamudreṣu samāni vai /",
    "GP12vipce_pu:3726": " nyūnātiriktatā teṣāṃ kadācin naiva jāyate // ViP_2,4.88 //",
    "GP12vipce_pu:3727": " sthālīstham agnisaṃyogād udreki salilaṃ yathā /",
    "GP12vipce_pu:3728": " tathenduvṛddhau salilam ambhodhau munisattama // ViP_2,4.89 //",
    "GP12vipce_pu:3729": " anyūnānatiriktāś ca vardhanty āpo hrasanti ca /",
    "GP12vipce_pu:3730": " udayāstamayeṣv indoḥ pakṣayoḥ śuklakṛṣṇayoḥ // ViP_2,4.90 //",
    "GP12vipce_pu:3731": " daśottarāṇi pañcaiva aṅgulānāṃ śatāni vai /",
    "GP12vipce_pu:3732": " apāṃ vṛddhikṣayau dṛṣṭau sāmudrīṇāṃ mahāmune // ViP_2,4.91 //",
    "GP12vipce_pu:3733": " bhojanaṃ puṣkaradvīpe tatra svayam upasthitam /",
    "GP12vipce_pu:3734": " ṣaḍrasaṃ bhuñjate vipra prajāḥ sarvāḥ sadaiva hi // ViP_2,4.92 //",
    "GP12vipce_pu:3735": " svādūdakasya purato dṛśyate 'lokasaṃsthitiḥ /",
    "GP12vipce_pu:3736": " dviguṇā kāñcanī bhūmiḥ sarvajantuvivarjitā // ViP_2,4.93 //",
    "GP12vipce_pu:3737": " lokālokas tataḥ śailo yojanāyutavistṛtaḥ /",
    "GP12vipce_pu:3738": " ucchrāyeṇāpi tāvanti sahasrāṇy acalo hi saḥ // ViP_2,4.94 //",
    "GP12vipce_pu:3739": " tatas tamaḥ samāvṛtya taṃ śailaṃ sarvataḥ sthitam /",
    "GP12vipce_pu:3740": " tamaś cāṇḍakaṭāhena samantāt pariveṣṭitam // ViP_2,4.95 //",
    "GP12vipce_pu:3741": " D7 ins:",
    "GP12vipce_pu:3742": " kvacit kvacit purāṇeṣu virodho yadi lakṣyate // ViP_2,4.95*6:1 //",
    "GP12vipce_pu:3743": " kalpabhedādibhis tatra vyavasthā sadbhir iṣyate // ViP_2,4.95*6:2 //",
    "GP12vipce_pu:3744": " pañcāśatkoṭivistārā seyam urvī mahāmune /",
    "GP12vipce_pu:3745": " sahaivāṇḍakaṭāhena sadvīpābdhimahīdharā // ViP_2,4.96 //",
    "GP12vipce_pu:3746": " seyaṃ dhātrī vidhātrī ca sarvabhūtaguṇādhikā /",
    "GP12vipce_pu:3747": " ādhārabhūtā sarveṣāṃ maitreya jagatām iti // ViP_2,4.97 //",
    "GP12vipce_pu:3748": " [[iti śrīviṣṇupurāṇe dvitīye 'ṃśe caturtho 'dhyāyaḥ ]]",
    "GP12vipce_pu:3749": " §parāśara uvāca:",
    "GP12vipce_pu:3750": " vistāra eṣa kathitaḥ pṛthivyā bhavato mayā /",
    "GP12vipce_pu:3751": " saptatis tu sahasrāṇi dvijocchrāyo 'pi kathyate // ViP_2,5.1 //",
    "GP12vipce_pu:3752": " Ś2,D7 ins., G2 ins. after 1ab:",
    "GP12vipce_pu:3753": " saptabhūmikavistāraḥ prāsādavad adhobhuvaḥ // ViP_2,5.1*7:1 //",
    "GP12vipce_pu:3754": " saptapātālavyaktis tu varṇyate 'nantamastake // ViP_2,5.1*7:2 //",
    "GP12vipce_pu:3755": " daśasāhasram ekaikaṃ pātālaṃ munisattama /",
    "GP12vipce_pu:3756": " atalaṃ vitalaṃ caiva nitalaṃ ca gabhastimat /",
    "GP12vipce_pu:3757": " mahākhyaṃ sutalaṃ cāgryaṃ pātālaṃ cāpi saptamam // ViP_2,5.2 //",
    "GP12vipce_pu:3758": " śuklakṛṣṇāruṇāḥ pītāḥ śarkarāḥ śailakāñcanāḥ /",
    "GP12vipce_pu:3759": " bhūmayo yatra maitreya varaprāsādaśobhitāḥ // ViP_2,5.3 //",
    "GP12vipce_pu:3760": " teṣu dānavadaiteyajātayaḥ śatasaṃghaśaḥ /",
    "GP12vipce_pu:3761": " nivasanti mahānāgajātayaś ca mahāmune // ViP_2,5.4 //",
    "GP12vipce_pu:3762": " svarlokād api ramyāṇi pātālānīti nāradaḥ /",
    "GP12vipce_pu:3763": " prāha svargasadāṃ madhye pātālābhyāgato divi // ViP_2,5.5 //",
    "GP12vipce_pu:3764": " āhlādakāriṇaḥ śubhrā maṇayo yatra suprabhāḥ /",
    "GP12vipce_pu:3765": " nāgābharaṇabhūṣāsu pātālaṃ kena tatsamam // ViP_2,5.6 //",
    "GP12vipce_pu:3766": " daityadānavakanyābhir itaś cetaś ca śobhite /",
    "GP12vipce_pu:3767": " pātāle kasya na prītir vimuktasyāpi jāyate // ViP_2,5.7 //",
    "GP12vipce_pu:3768": " divārkaraśmayo yatra prabhāṃ tanvanti nātapam /",
    "GP12vipce_pu:3769": " śaśinaś ca na śītāya niśi dyotāya kevalam // ViP_2,5.8 //",
    "GP12vipce_pu:3770": " bhakṣyabhojyamahāpānamuditair atibhogibhiḥ /",
    "GP12vipce_pu:3771": " yatra na jñāyate kālo gato 'pi danujādibhiḥ // ViP_2,5.9 //",
    "GP12vipce_pu:3772": " vanāni nadyo ramyāṇi sarāṃsi kamalākarāḥ /",
    "GP12vipce_pu:3773": " puṃskokilābhilāpāś ca manojñāny ambarāṇi ca // ViP_2,5.10 //",
    "GP12vipce_pu:3774": " bhūṣaṇāny atiśubhrāṇi gandhāḍhyaṃ cānulepanam /",
    "GP12vipce_pu:3775": " vīṇāveṇumṛdaṅgānāṃ svanās tūryāṇi ca dvija // ViP_2,5.11 //",
    "GP12vipce_pu:3776": " etāny anyāni codārabhāgyabhogyāni dānavaiḥ /",
    "GP12vipce_pu:3777": " daityoragaiś ca bhujyante pātālāntaragocaraiḥ // ViP_2,5.12 //",
    "GP12vipce_pu:3778": " pātālānām adhaś cāste viṣṇor yā tāmasī tanuḥ /",
    "GP12vipce_pu:3779": " śeṣākhyā yadguṇān vaktuṃ na śaktā daityadānavāḥ // ViP_2,5.13 //",
    "GP12vipce_pu:3780": " yo 'nantaḥ paṭhyate siddhair devadevarṣipūjitaḥ /",
    "GP12vipce_pu:3781": " sahasraśirasā vyaktasvastikāmalabhūṣaṇaḥ // ViP_2,5.14 //",
    "GP12vipce_pu:3782": " phaṇāmaṇisahasreṇa yaḥ sa vidyotayan diśaḥ /",
    "GP12vipce_pu:3783": " sarvān karoti nirvīryān hitāya jagato 'surān // ViP_2,5.15 //",
    "GP12vipce_pu:3784": " madāghūrṇitanetro 'sau yaḥ sadaivaikakuṇḍalaḥ /",
    "GP12vipce_pu:3785": " kirīṭī sragdharo bhāti sāgniḥ śveta ivācalaḥ // ViP_2,5.16 //",
    "GP12vipce_pu:3786": " nīlavāsā madotsiktaḥ śvetahāropaśobhitaḥ /",
    "GP12vipce_pu:3787": " sābhragaṅgāprapāto 'sau kailāsādrir ivonnataḥ // ViP_2,5.17 //",
    "GP12vipce_pu:3788": " lāṅgalāsaktahastāgro bibhran musalam uttamam /",
    "GP12vipce_pu:3789": " upāsyate svayaṃ kāntyā yo vāruṇyā ca mūrtayā // ViP_2,5.18 //",
    "GP12vipce_pu:3790": " kalpānte yasya vaktrebhyo viṣānalaśikhojjvalaḥ /",
    "GP12vipce_pu:3791": " saṃkarṣaṇātmako rudro niṣkramyātti jagattrayam // ViP_2,5.19 //",
    "GP12vipce_pu:3792": " sa bibhrac chekharībhūtam aśeṣaṃ kṣitimaṇḍalam /",
    "GP12vipce_pu:3793": " āste pātālamūlasthaḥ śeṣo 'śeṣasurārcitaḥ // ViP_2,5.20 //",
    "GP12vipce_pu:3794": " tasya vīryaṃ prabhāvaś ca svarūpaṃ rūpam eva ca /",
    "GP12vipce_pu:3795": " na hi varṇayituṃ śakyaṃ jñātuṃ vā tridaśair api // ViP_2,5.21 //",
    "GP12vipce_pu:3796": " yasyaiṣā sakalā pṛthvī phaṇāmaṇiśikhāruṇā /",
    "GP12vipce_pu:3797": " āste kusumamāleva kas tadvīryaṃ vadiṣyati // ViP_2,5.22 //",
    "GP12vipce_pu:3798": " yadā vijṛmbhate 'nanto madāghūrṇitalocanaḥ /",
    "GP12vipce_pu:3799": " tadā calati bhūr eṣā sādritoyā sakānanā // ViP_2,5.23 //",
    "GP12vipce_pu:3800": " gandharvāpsarasaḥ siddhāḥ kiṃnaroragacāraṇāḥ /",
    "GP12vipce_pu:3801": " nāntaṃ guṇānāṃ gacchanti tenānanto 'yam avyayaḥ // ViP_2,5.24 //",
    "GP12vipce_pu:3802": " yasya nāgavadhūhastair lepitaṃ haricandanam /",
    "GP12vipce_pu:3803": " muhuḥ śvāsānilāpāstaṃ yāti dikṣūdavāsatām // ViP_2,5.25 //",
    "GP12vipce_pu:3804": " yam ārādhya purāṇarṣir gargo jyotīṃṣi tattvataḥ /",
    "GP12vipce_pu:3805": " jñātavān sakalaṃ caiva nimittapaṭhitaṃ phalam // ViP_2,5.26 //",
    "GP12vipce_pu:3806": " teneyaṃ nāgavaryeṇa śirasā vidhṛtā mahī /",
    "GP12vipce_pu:3807": " bibharti mālāṃ lokānāṃ sadevāsuramānuṣām // ViP_2,5.27 //",
    "GP12vipce_pu:3808": " [[iti śrīviṣṇupurāṇe dvitīye 'ṃśe pañcamo 'dhyāyaḥ ]]",
    "GP12vipce_pu:3809": " §parāśara uvāca:",
    "GP12vipce_pu:3810": " tataś ca narakān vipra bhuvo 'dhaḥ salilasya ca /",
    "GP12vipce_pu:3811": " pāpino yeṣu pātyante tāñ chṛṇuṣva mahāmune // ViP_2,6.1 //",
    "GP12vipce_pu:3812": " rauravaḥ sūkaro rodhas tālo viśasanas tathā /",
    "GP12vipce_pu:3813": " mahājvālas taptakumbho lavaṇo 'tha vilohitaḥ // ViP_2,6.2 //",
    "GP12vipce_pu:3814": " rudhirāmbho vaitaraṇī kṛmiśaḥ kṛmibhojanaḥ /",
    "GP12vipce_pu:3815": " asipatravanaṃ kṛṣṇo lālābhakṣaś ca dāruṇaḥ // ViP_2,6.3 //",
    "GP12vipce_pu:3816": " tathā pūyavahaḥ pāpo vahnijvālo hy adhaḥśirāḥ /",
    "GP12vipce_pu:3817": " saṃdaṃśaḥ kṛṣṇasūtraś ca tamaś cāvīcir eva ca // ViP_2,6.4 //",
    "GP12vipce_pu:3818": " śvabhojano 'thāpratiṣṭho avīciś ca tathāparaḥ /",
    "GP12vipce_pu:3819": " ity evamādayaś cānye narakā bhṛśadāruṇāḥ // ViP_2,6.5 //",
    "GP12vipce_pu:3820": " yamasya viṣaye ghorāḥ śastrāgnibhayadāyinaḥ /",
    "GP12vipce_pu:3821": " patanti yeṣu puruṣāḥ pāpakarmaratās tu ye // ViP_2,6.6 //",
    "GP12vipce_pu:3822": " kūṭasākṣī tathāsamyak pakṣapātena yo vadet /",
    "GP12vipce_pu:3823": " yaś cānyad anṛtaṃ vakti sa naro yāti rauravam // ViP_2,6.7 //",
    "GP12vipce_pu:3824": " bhrūṇahā guruhantā ca goghnaś ca munisattama /",
    "GP12vipce_pu:3825": " yānti te narakaṃ rodhaṃ yaś cocchvāsanirodhakaḥ // ViP_2,6.8 //",
    "GP12vipce_pu:3826": " surāpo brahmahā hartā suvarṇasya ca sūkare /",
    "GP12vipce_pu:3827": " prayāti narake yaś ca taiḥ saṃsargam upaiti vai // ViP_2,6.9 //",
    "GP12vipce_pu:3828": " rājanyavaiśyahā tāle tathaiva gurutalpagaḥ /",
    "GP12vipce_pu:3829": " taptakumbhe svasāgāmī hanti rājabhaṭāṃś ca yaḥ // ViP_2,6.10 //",
    "GP12vipce_pu:3830": " sādhvīvikrayakṛd bandhapālaḥ kesarivikrayī /",
    "GP12vipce_pu:3831": " taptalohe patanty ete yaś ca bhaktaṃ parityajet // ViP_2,6.11 //",
    "GP12vipce_pu:3832": " snuṣāṃ sutāṃ cāpi gatvā mahājvāle nipātyate /",
    "GP12vipce_pu:3833": " avamantā gurūṇāṃ yo yaś cākroṣṭā narādhamaḥ // ViP_2,6.12 //",
    "GP12vipce_pu:3834": " vedadūṣayitā yaś ca vedavikrayakaś ca yaḥ /",
    "GP12vipce_pu:3835": " agamyagāmī yaś ca syāt te yānti lavaṇaṃ dvija // ViP_2,6.13 //",
    "GP12vipce_pu:3836": " cauro vimohe patati maryādādūṣakas tathā // ViP_2,6.14 //",
    "GP12vipce_pu:3837": " devadvijapitṛdveṣṭā ratnadūṣayitā ca yaḥ /",
    "GP12vipce_pu:3838": " sa yāti kṛmibhakṣe vai kṛmiśe ca duriṣṭakṛt // ViP_2,6.15 //",
    "GP12vipce_pu:3839": " pitṛdevātithīn yas tu paryaśnāti narādhamaḥ /",
    "GP12vipce_pu:3840": " lālābhakṣe sa yāty ugre śarakartā ca vedhake // ViP_2,6.16 //",
    "GP12vipce_pu:3841": " karoti karṇino yaś ca yaś ca khaḍgādikṛn naraḥ /",
    "GP12vipce_pu:3842": " prayānty ete viśasane narake bhṛśadāruṇe // ViP_2,6.17 //",
    "GP12vipce_pu:3843": " asatpratigrahītā tu narake yāty adhomukhe /",
    "GP12vipce_pu:3844": " ayājyayājakas tatra tathā nakṣatrasūcakaḥ // ViP_2,6.18 //",
    "GP12vipce_pu:3845": " vegī pūyavahaṃ caiko yāti miṣṭānnabhuṅ naraḥ // ViP_2,6.19 //",
    "GP12vipce_pu:3846": " lākṣāmāṃsarasānāṃ ca tilānāṃ lavaṇasya ca /",
    "GP12vipce_pu:3847": " vikretā brāhmaṇo yāti tam eva narakaṃ dvija // ViP_2,6.20 //",
    "GP12vipce_pu:3848": " mārjārakukkuṭacchāgaśvavarāhavihaṃgamān /",
    "GP12vipce_pu:3849": " poṣayan narakaṃ yāti tam eva dvijasattama // ViP_2,6.21 //",
    "GP12vipce_pu:3850": " M0 ins:",
    "GP12vipce_pu:3851": " apūpavikrayāc caiva tathā pustakavikrayāḥ // ViP_2,6.21*8 //",
    "GP12vipce_pu:3852": " raṅgopajīvī kaivartaḥ kuṇḍāśī garadas tathā /",
    "GP12vipce_pu:3853": " sūcī māhiṣikaś caiva parvagāmī ca yo dvijaḥ // ViP_2,6.22 //",
    "GP12vipce_pu:3854": " agāradāhī mitraghnaḥ śākunir grāmayājakaḥ /",
    "GP12vipce_pu:3855": " rudhirāndhe patanty ete somaṃ vikrīṇate ca ye // ViP_2,6.23 //",
    "GP12vipce_pu:3856": " madhuhā grāmahantā ca yāti vaitaraṇīṃ naraḥ // ViP_2,6.24 //",
    "GP12vipce_pu:3857": " dhanayauvanamattās tu maryādābhedino hi ye /",
    "GP12vipce_pu:3858": " te kṛṣṇe yānty aśaucāś ca kuhakājīvinaś ca ye // ViP_2,6.25 //",
    "GP12vipce_pu:3859": " asipatravanaṃ yāti vanacchedī vṛthaiva yaḥ /",
    "GP12vipce_pu:3860": " aurabhriko mṛgavyādho vahnijvāle patanti vai // ViP_2,6.26 //",
    "GP12vipce_pu:3861": " yānty ete dvija tatraiva yaś cāpākeṣu vahnidaḥ // ViP_2,6.27 //",
    "GP12vipce_pu:3862": " vrateṣu lopako yaś ca svāśramād vicyutaś ca yaḥ /",
    "GP12vipce_pu:3863": " saṃdaṃśayātanāmadhye patatas tāv ubhāv api // ViP_2,6.28 //",
    "GP12vipce_pu:3864": " divā svapneṣu skandante ye narā brahmacāriṇaḥ /",
    "GP12vipce_pu:3865": " putrair adhyāpitā ye ca te patanti śvabhojane // ViP_2,6.29 //",
    "GP12vipce_pu:3866": " ete cānye ca narakāḥ śataśo 'tha sahasraśaḥ /",
    "GP12vipce_pu:3867": " yeṣu duṣkṛtakarmāṇaḥ pacyante yātanāgatāḥ // ViP_2,6.30 //",
    "GP12vipce_pu:3868": " tathaiva pāpāny etāni tathānyāni sahasraśaḥ /",
    "GP12vipce_pu:3869": " bhujyante yāni puruṣair narakāntaragocaraiḥ // ViP_2,6.31 //",
    "GP12vipce_pu:3870": " varṇāśramaviruddhaṃ ca karma kurvanti ye narāḥ /",
    "GP12vipce_pu:3871": " karmaṇā manasā vācā nirayeṣu patanti te // ViP_2,6.32 //",
    "GP12vipce_pu:3872": " adhaḥśirobhir dṛśyante nārakair divi devatāḥ /",
    "GP12vipce_pu:3873": " devāś cādhomukhān sarvān adhaḥ paśyanti nārakān // ViP_2,6.33 //",
    "GP12vipce_pu:3874": " sthāvarāḥ kṛmayo 'bjāś ca pakṣiṇaḥ paśavo narāḥ /",
    "GP12vipce_pu:3875": " dhārmikās tridaśās tadvan mokṣiṇaś ca yathākramam // ViP_2,6.34 //",
    "GP12vipce_pu:3876": " sahasrabhāgaprathamā dvitīyānukramās tathā /",
    "GP12vipce_pu:3877": " sarve hy ete mahābhāga yāvan muktisamāśrayāḥ // ViP_2,6.35 //",
    "GP12vipce_pu:3878": " yāvanto jantavaḥ svarge tāvanto narakaukasaḥ /",
    "GP12vipce_pu:3879": " pāpakṛd yāti narakaṃ prāyaścittaparāṅmukhaḥ // ViP_2,6.36 //",
    "GP12vipce_pu:3880": " pāpānām anurūpāṇi prāyaścittāni yad yathā /",
    "GP12vipce_pu:3881": " tathā tathaiva saṃsmṛtya proktāni paramarṣibhiḥ // ViP_2,6.37 //",
    "GP12vipce_pu:3882": " pāpe gurūṇi guruṇi svalpāny alpe ca tadvidaḥ /",
    "GP12vipce_pu:3883": " prāyaścittāni maitreya jaguḥ svāyaṃbhuvādayaḥ // ViP_2,6.38 //",
    "GP12vipce_pu:3884": " prāyaścittāny aśeṣāṇi tapaḥkarmātmakāni vai /",
    "GP12vipce_pu:3885": " yāni teṣām aśeṣāṇāṃ kṛṣṇānusmaraṇaṃ param // ViP_2,6.39 //",
    "GP12vipce_pu:3886": " kṛte pāpe 'nutāpo vai yasya puṃsaḥ prajāyate /",
    "GP12vipce_pu:3887": " prāyaścittaṃ tu tasyaikaṃ harisaṃsmaraṇaṃ param // ViP_2,6.40 //",
    "GP12vipce_pu:3888": " prātar niśi tathā saṃdhyāmadhyāhnādiṣu saṃsmaran /",
    "GP12vipce_pu:3889": " nārāyaṇam avāpnoti sadyaḥ pāpakṣayaṃ naraḥ // ViP_2,6.41 //",
    "GP12vipce_pu:3890": " viṣṇusaṃsmaraṇāt kṣīṇasamastakleśasaṃcayaḥ /",
    "GP12vipce_pu:3891": " muktiṃ prayāti svargāptis tasya vighno 'numīyate // ViP_2,6.42 //",
    "GP12vipce_pu:3892": " vāsudeve mano yasya japahomārcanādiṣu /",
    "GP12vipce_pu:3893": " tasyāntarāyo maitreya devendratvādikaṃ phalam // ViP_2,6.43 //",
    "GP12vipce_pu:3894": " kva nākapṛṣṭhagamanaṃ punarāvṛttilakṣaṇam /",
    "GP12vipce_pu:3895": " kva japo vāsudeveti muktibījam anuttamam // ViP_2,6.44 //",
    "GP12vipce_pu:3896": " tasmād aharniśaṃ viṣṇuṃ saṃsmaran puruṣo mune /",
    "GP12vipce_pu:3897": " na yāti narakaṃ śuddhaḥ saṃkṣīṇākhilapātakaḥ // ViP_2,6.45 //",
    "GP12vipce_pu:3898": " manaḥprītikaraḥ svargo narakas tadviparyayaḥ /",
    "GP12vipce_pu:3899": " narakasvargasaṃjñe vai pāpapuṇye dvijottama // ViP_2,6.46 //",
    "GP12vipce_pu:3900": " vastv ekam eva duḥkhāya sukhāyerṣyodbhavāya ca /",
    "GP12vipce_pu:3901": " kopāya ca yatas tasmād vastu vastvātmakaṃ kutaḥ // ViP_2,6.47 //",
    "GP12vipce_pu:3902": " tad eva prītaye bhūtvā punar duḥkhāya jāyate /",
    "GP12vipce_pu:3903": " tad eva kopāya yataḥ prasādāya ca jāyate // ViP_2,6.48 //",
    "GP12vipce_pu:3904": " tasmād duḥkhātmakaṃ nāsti na ca kiṃcit sukhātmakam /",
    "GP12vipce_pu:3905": " manasaḥ pariṇāmo 'yaṃ sukhaduḥkhādilakṣaṇaḥ // ViP_2,6.49 //",
    "GP12vipce_pu:3906": " jñānam eva paraṃ brahma jñānaṃ bandhāya ceṣyate /",
    "GP12vipce_pu:3907": " jñānātmakam idaṃ viśvaṃ na jñānād vidyate param // ViP_2,6.50 //",
    "GP12vipce_pu:3908": " vidyāvidyeti maitreya jñānam evopadhāraya // ViP_2,6.51 //",
    "GP12vipce_pu:3909": " evam etan mayākhyātaṃ bhavato maṇḍalaṃ bhuvaḥ /",
    "GP12vipce_pu:3910": " pātālāni ca sarvāṇi tathaiva narakā dvija // ViP_2,6.52 //",
    "GP12vipce_pu:3911": " samudrāḥ parvatāś caiva dvīpā varṣāṇi nimnagāḥ /",
    "GP12vipce_pu:3912": " saṃkṣepāt sarvam ākhyātaṃ kiṃ bhūyaḥ śrotum icchasi // ViP_2,6.53 //",
    "GP12vipce_pu:3913": " [[iti śrīviṣṇupurāṇe dvitīye 'ṃśe ṣaṣṭho 'dhyāyaḥ ]]",
    "GP12vipce_pu:3914": " §maitreya uvāca:",
    "GP12vipce_pu:3915": " kathitaṃ bhavatā brahman mamaitad akhilaṃ tvayā /",
    "GP12vipce_pu:3916": " bhuvarlokādikāṃl lokāñ śrotum icchāmy ahaṃ mune // ViP_2,7.1 //",
    "GP12vipce_pu:3917": " tathaiva grahasaṃsthānaṃ pramāṇāni yathātatham /",
    "GP12vipce_pu:3918": " samācakṣva mahābhāga mahyaṃ tvaṃ paripṛcchate // ViP_2,7.2 //",
    "GP12vipce_pu:3919": " §parāśara uvāca:",
    "GP12vipce_pu:3920": " ravicandramasor yāvan mayūkhair avabhāsyate /",
    "GP12vipce_pu:3921": " sasamudrasaricchailā tāvatī pṛthivī smṛtā // ViP_2,7.3 //",
    "GP12vipce_pu:3922": " yāvatpramāṇā pṛthivī vistāraparimaṇḍalāt /",
    "GP12vipce_pu:3923": " nabhas tāvatpramāṇaṃ vai vyāsamaṇḍalato dvija // ViP_2,7.4 //",
    "GP12vipce_pu:3924": " bhūmer yojanalakṣe tu sauraṃ maitreya maṇḍalam /",
    "GP12vipce_pu:3925": " lakṣe divākarasyāpi maṇḍalaṃ śaśinaḥ sthitam // ViP_2,7.5 //",
    "GP12vipce_pu:3926": " pūrṇe śatasahasre tu yojanānāṃ niśākarāt /",
    "GP12vipce_pu:3927": " nakṣatramaṇḍalaṃ kṛtsnam upariṣṭāt prakāśate // ViP_2,7.6 //",
    "GP12vipce_pu:3928": " dve lakṣe cottare brahman budho nakṣatramaṇḍalāt /",
    "GP12vipce_pu:3929": " tāvatpramāṇabhāge tu budhasyāpy uśanā sthitaḥ // ViP_2,7.7 //",
    "GP12vipce_pu:3930": " aṅgārako 'pi śukrasya tatpramāṇe vyavasthitaḥ /",
    "GP12vipce_pu:3931": " lakṣadvaye tu bhaumasya sthito devapurohitaḥ // ViP_2,7.8 //",
    "GP12vipce_pu:3932": " saurir bṛhaspateś cordhvaṃ dvilakṣe samavasthitaḥ /",
    "GP12vipce_pu:3933": " saptarṣimaṇḍalaṃ tasmāl lakṣam ekaṃ dvijottama // ViP_2,7.9 //",
    "GP12vipce_pu:3934": " ṛṣibhyas tu sahasrāṇāṃ śatād ūrdhvaṃ vyavasthitaḥ /",
    "GP12vipce_pu:3935": " meḍhībhūtaḥ samastasya jyotiścakrasya vai dhruvaḥ // ViP_2,7.10 //",
    "GP12vipce_pu:3936": " trailokyam etat kathitam utsedhena mahāmune /",
    "GP12vipce_pu:3937": " ijyāphalasya bhūr eṣā ijyā cātra pratiṣṭhitā // ViP_2,7.11 //",
    "GP12vipce_pu:3938": " dhruvād ūrdhvaṃ maharloko yatra te kalpavāsinaḥ /",
    "GP12vipce_pu:3939": " ekayojanakoṭī tu maharloko 'bhidhīyate // ViP_2,7.12 //",
    "GP12vipce_pu:3940": " dve koṭī tu jano loko yatra te brahmaṇaḥ sutāḥ /",
    "GP12vipce_pu:3941": " sanandanādyāḥ kathitā maitreyāmalacetasaḥ // ViP_2,7.13 //",
    "GP12vipce_pu:3942": " caturguṇottare cordhvaṃ janalokāt tapaḥ smṛtaḥ /",
    "GP12vipce_pu:3943": " vairājā yatra te devāḥ sthitā dāhavivarjitāḥ // ViP_2,7.14 //",
    "GP12vipce_pu:3944": " ṣaḍguṇena tapolokāt satyaloko virājate /",
    "GP12vipce_pu:3945": " apunarmārakā yatra brahmaloko hi sa smṛtaḥ // ViP_2,7.15 //",
    "GP12vipce_pu:3946": " pādagamyaṃ tu yat kiṃcid vastv asti pṛthivīmayam /",
    "GP12vipce_pu:3947": " sa bhūrlokaḥ samākhyāto vistaro 'sya mayoditaḥ // ViP_2,7.16 //",
    "GP12vipce_pu:3948": " bhūmisūryāntaraṃ yat tu siddhādimunisevitam /",
    "GP12vipce_pu:3949": " bhuvarlokas tu so 'py ukto dvitīyo munisattama // ViP_2,7.17 //",
    "GP12vipce_pu:3950": " dhruvasūryāntaraṃ yat tu niyutāni caturdaśa /",
    "GP12vipce_pu:3951": " svarlokaḥ so 'pi gadito lokasaṃsthānacintakaiḥ // ViP_2,7.18 //",
    "GP12vipce_pu:3952": " trailokyam etat kṛtakaṃ maitreya paripaṭhyate /",
    "GP12vipce_pu:3953": " janas tapas tathā satyam iti cākṛtakaṃ trayam // ViP_2,7.19 //",
    "GP12vipce_pu:3954": " kṛtakākṛtayor madhye maharloka iti smṛtaḥ /",
    "GP12vipce_pu:3955": " śūnyo bhavati kalpānte yo 'tyantaṃ na vinaśyati // ViP_2,7.20 //",
    "GP12vipce_pu:3956": " ete sapta mayā lokā maitreya kathitās tava /",
    "GP12vipce_pu:3957": " pātālāni ca saptaiva brahmāṇḍasyaiṣa vistaraḥ // ViP_2,7.21 //",
    "GP12vipce_pu:3958": " etad aṇḍakaṭāhena tiryak cordhvam adhas tathā /",
    "GP12vipce_pu:3959": " kapitthasya yathā bījaṃ sarvato vai samāvṛtam // ViP_2,7.22 //",
    "GP12vipce_pu:3960": " daśottareṇa payasā maitreyāṇḍaṃ ca tad vṛtam /",
    "GP12vipce_pu:3961": " sarvo 'mbuparidhāno 'sau vahninā veṣṭito bahiḥ // ViP_2,7.23 //",
    "GP12vipce_pu:3962": " vahniś ca vāyunā vāyur maitreya nabhasā vṛtaḥ /",
    "GP12vipce_pu:3963": " bhūtādinā nabhaḥ so 'pi mahatā pariveṣṭitaḥ /",
    "GP12vipce_pu:3964": " daśottarāṇy aśeṣāṇi maitreyaitāni sapta vai // ViP_2,7.24 //",
    "GP12vipce_pu:3965": " mahāntaṃ ca samāvṛtya pradhānaṃ samavasthitam /",
    "GP12vipce_pu:3966": " anantasya na tasyāntaḥ saṃkhyānaṃ vāpi vidyate // ViP_2,7.25 //",
    "GP12vipce_pu:3967": " tad anantam asaṃkhyātapramāṇaṃ cāpi vai yataḥ /",
    "GP12vipce_pu:3968": " hetubhūtam aśeṣasya prakṛtiḥ sā parā mune // ViP_2,7.26 //",
    "GP12vipce_pu:3969": " aṇḍānāṃ tu sahasrāṇāṃ sahasrāṇy ayutāni ca /",
    "GP12vipce_pu:3970": " īdṛśānāṃ tathā tatra koṭikoṭiśatāni ca // ViP_2,7.27 //",
    "GP12vipce_pu:3971": " dāruṇy agnir yathā tailaṃ tile tadvat pumān api /",
    "GP12vipce_pu:3972": " pradhāne 'vasthito vyāpī cetanātmātmavedanaḥ // ViP_2,7.28 //",
    "GP12vipce_pu:3973": " pradhānaṃ ca pumāṃś caiva sarvabhūtātmabhūtayā /",
    "GP12vipce_pu:3974": " viṣṇuśaktyā mahābuddhe vṛtau saṃśrayadharmiṇau // ViP_2,7.29 //",
    "GP12vipce_pu:3975": " tayoḥ saiva pṛthagbhāvakāraṇaṃ saṃśrayasya ca /",
    "GP12vipce_pu:3976": " kṣobhakāraṇabhūtā ca sargakāle mahāmate // ViP_2,7.30 //",
    "GP12vipce_pu:3977": " yathā saktaṃ jale vāto bibharti kaṇikāśatam /",
    "GP12vipce_pu:3978": " śaktiḥ sāpi tathā viṣṇoḥ pradhānapuruṣātmakam // ViP_2,7.31 //",
    "GP12vipce_pu:3979": " yathā ca pādapo mūlaskandhaśākhādisaṃyutaḥ /",
    "GP12vipce_pu:3980": " ādibījāt prabhavati bījāny anyāni vai tataḥ // ViP_2,7.32 //",
    "GP12vipce_pu:3981": " prabhavanti tatas tebhyaḥ saṃbhavanty apare drumāḥ /",
    "GP12vipce_pu:3982": " te 'pi tallakṣaṇadravyakāraṇānugatā mune // ViP_2,7.33 //",
    "GP12vipce_pu:3983": " evam avyākṛtāt pūrvaṃ jāyante mahadādayaḥ /",
    "GP12vipce_pu:3984": " viśeṣāntās tatas tebhyaḥ saṃbhavanti surādayaḥ /",
    "GP12vipce_pu:3985": " tebhyaś ca putrās teṣāṃ ca putrāṇām apare sutāḥ // ViP_2,7.34 //",
    "GP12vipce_pu:3986": " bījād vṛkṣapraroheṇa yathā nāpacayas taroḥ /",
    "GP12vipce_pu:3987": " bhūtānāṃ bhūtasargeṇa naivāsty apacayas tathā // ViP_2,7.35 //",
    "GP12vipce_pu:3988": " saṃnidhānād yathākāśakālādyāḥ kāraṇaṃ taroḥ /",
    "GP12vipce_pu:3989": " tathaivāpariṇāmena viśvasya bhagavān hariḥ // ViP_2,7.36 //",
    "GP12vipce_pu:3990": " vrīhibīje yathā mūlaṃ nālaṃ patrāṅkurau tathā /",
    "GP12vipce_pu:3991": " kāṇḍakoṣas tathā puṣpaṃ kṣīraṃ tadvac ca taṇḍulāḥ // ViP_2,7.37 //",
    "GP12vipce_pu:3992": " tuṣāḥ kaṇāś ca santo vai yānty āvirbhāvam ātmanaḥ /",
    "GP12vipce_pu:3993": " prarohahetusāmagrīm āsādya munisattama // ViP_2,7.38 //",
    "GP12vipce_pu:3994": " tathā karmasv anekeṣu devādyāḥ samavasthitāḥ /",
    "GP12vipce_pu:3995": " viṣṇuśaktiṃ samāsādya praroham upayānti vai // ViP_2,7.39 //",
    "GP12vipce_pu:3996": " sa ca viṣṇuḥ paraṃ brahma yataḥ sarvam idaṃ jagat /",
    "GP12vipce_pu:3997": " jagac ca yo yatra cedaṃ yasmiṃś ca layam eṣyati // ViP_2,7.40 //",
    "GP12vipce_pu:3998": " tad brahma tat paraṃ dhāma sadasatparamaṃ padam /",
    "GP12vipce_pu:3999": " yasya sarvam abhedena jagad etac carācaram // ViP_2,7.41 //",
    "GP12vipce_pu:4000": " sa eva mūlaprakṛtir vyaktarūpī jagac ca saḥ /",
    "GP12vipce_pu:4001": " tasminn eva layaṃ sarvaṃ yāti tatra ca tiṣṭhati // ViP_2,7.42 //",
    "GP12vipce_pu:4002": " kartā kriyāṇāṃ sa ca ijyate kratuḥ sa eva tatkarmaphalaṃ ca tasya yat /",
    "GP12vipce_pu:4003": " srugādi yat sādhanam apy aśeṣato harer na kiṃcid vyatiriktam asti vai // ViP_2,7.43 //",
    "GP12vipce_pu:4004": " [[iti śrīviṣṇupurāṇe dvitīye 'ṃśe saptamo 'dhyāyaḥ ]]",
    "GP12vipce_pu:4005": " §parāśara uvāca:",
    "GP12vipce_pu:4006": " vyākhyātam etad brahmāṇḍasaṃsthānaṃ tava suvrata /",
    "GP12vipce_pu:4007": " tataḥ pramāṇasaṃsthāne sūryādīnāṃ śṛṇuṣva me // ViP_2,8.1 //",
    "GP12vipce_pu:4008": " yojanānāṃ sahasrāṇi bhāskarasya ratho nava /",
    "GP12vipce_pu:4009": " īṣādaṇḍas tathaivāsya dviguṇo munisattama // ViP_2,8.2 //",
    "GP12vipce_pu:4010": " sārdhakoṭis tathā sapta niyutāny adhikāni vai /",
    "GP12vipce_pu:4011": " yojanānāṃ tu tasyākṣas tatra cakraṃ pratiṣṭhitam // ViP_2,8.3 //",
    "GP12vipce_pu:4012": " trinābhimati pañcāre ṣaṇṇeminy akṣayātmake /",
    "GP12vipce_pu:4013": " saṃvatsaramaye kṛtsnaṃ kālacakraṃ pratiṣṭhitam // ViP_2,8.4 //",
    "GP12vipce_pu:4014": " catvāriṃśat sahasrāṇi dvitīyo 'kṣo vivasvataḥ /",
    "GP12vipce_pu:4015": " pañcānyāni tu sārdhāni syandanasya mahāmate // ViP_2,8.5 //",
    "GP12vipce_pu:4016": " akṣapramāṇam ubhayoḥ pramāṇaṃ tadyugārdhayoḥ /",
    "GP12vipce_pu:4017": " hrasvo 'kṣas tadyugārdhaṃ ca dhruvādhāro rathasya vai /",
    "GP12vipce_pu:4018": " dvitīye 'kṣe tu tac cakraṃ saṃsthitaṃ mānasācale // ViP_2,8.6 //",
    "GP12vipce_pu:4019": " hayāś ca sapta chandāṃsi teṣāṃ nāmāni me śṛṇu /",
    "GP12vipce_pu:4020": " gāyatrī ca bṛhaty uṣṇig jagatī triṣṭub eva ca /",
    "GP12vipce_pu:4021": " anuṣṭup paṅktir ity uktāś chandāṃsi harayo raveḥ // ViP_2,8.7 //",
    "GP12vipce_pu:4022": " mānasottaraśaile tu pūrvato vāsavī purī /",
    "GP12vipce_pu:4023": " dakṣiṇena yamasyānyā pratīcyāṃ varuṇasya ca /",
    "GP12vipce_pu:4024": " uttareṇa ca somasya tāsāṃ nāmāni me śṛṇu // ViP_2,8.8 //",
    "GP12vipce_pu:4025": " vasvokasārā śakrasya yāmyā saṃyamanī tathā /",
    "GP12vipce_pu:4026": " purī sukhā jaleśasya somasya ca vibhāvarī // ViP_2,8.9 //",
    "GP12vipce_pu:4027": " kāṣṭhāṃ gato dakṣiṇataḥ kṣipteṣur iva sarpati /",
    "GP12vipce_pu:4028": " maitreya bhagavān bhānur jyotiṣāṃ cakrasaṃyutaḥ // ViP_2,8.10 //",
    "GP12vipce_pu:4029": " ahorātravyavasthānakāraṇaṃ bhagavān raviḥ /",
    "GP12vipce_pu:4030": " devayānaḥ paraḥ panthā yogināṃ kleśasaṃkṣaye // ViP_2,8.11 //",
    "GP12vipce_pu:4031": " divasasya ravir madhye sarvakālaṃ vyavasthitaḥ /",
    "GP12vipce_pu:4032": " sarvadvīpeṣu maitreya niśārdhasya ca saṃmukhaḥ // ViP_2,8.12 //",
    "GP12vipce_pu:4033": " udayāstamane caiva sarvakālaṃ tu saṃmukhe /",
    "GP12vipce_pu:4034": " diśāsv aśeṣāsu tathā maitreya vidiśāsu ca // ViP_2,8.13 //",
    "GP12vipce_pu:4035": " yair yatra dṛśyate bhāsvān sa teṣām udayaḥ smṛtaḥ /",
    "GP12vipce_pu:4036": " tirobhāvaṃ ca yatraiti tatraivāstamanaṃ raveḥ // ViP_2,8.14 //",
    "GP12vipce_pu:4037": " naivāstamanam arkasya nodayaḥ sarvadā sataḥ /",
    "GP12vipce_pu:4038": " udayāstamanākhyaṃ hi darśanādarśanaṃ raveḥ // ViP_2,8.15 //",
    "GP12vipce_pu:4039": " śakrādīnāṃ pure tiṣṭhan spṛśaty eṣa puratrayam /",
    "GP12vipce_pu:4040": " vikarṇau dvau vikarṇasthas trīn koṇān dve pure tathā // ViP_2,8.16 //",
    "GP12vipce_pu:4041": " udito vardhamānābhir āmadhyāhnāt tapan raviḥ /",
    "GP12vipce_pu:4042": " tataḥ paraṃ hrasantībhir gobhir astaṃ niyacchati // ViP_2,8.17 //",
    "GP12vipce_pu:4043": " udayāstamanābhyāṃ ca smṛte pūrvāpare diśau /",
    "GP12vipce_pu:4044": " yāvat purastāt tapati tāvat pṛṣṭhe ca pārśvayoḥ // ViP_2,8.18 //",
    "GP12vipce_pu:4045": " ṛte 'maragirer meror upari brahmaṇaḥ sabhām /",
    "GP12vipce_pu:4046": " ye ye marīcayo 'rkasya prayānti brahmaṇaḥ sabhām /",
    "GP12vipce_pu:4047": " te te nirastās tadbhāsā pratīpam upayānti vai // ViP_2,8.19 //",
    "GP12vipce_pu:4048": " tasmād diśy uttarasyāṃ vai divārātriḥ sadaiva hi /",
    "GP12vipce_pu:4049": " sarveṣāṃ dvīpavarṣāṇāṃ merur uttarato yataḥ // ViP_2,8.20 //",
    "GP12vipce_pu:4050": " prabhā vivasvato rātrāv astaṃ gacchati bhāskare /",
    "GP12vipce_pu:4051": " viśaty agnim ato rātrau vahnir dūrāt prakāśate // ViP_2,8.21 //",
    "GP12vipce_pu:4052": " vahnipādas tathā bhānuṃ dineṣv āviśati dvija /",
    "GP12vipce_pu:4053": " atīva vahnisaṃyogād ataḥ sūryaḥ prakāśate // ViP_2,8.22 //",
    "GP12vipce_pu:4054": " tejasī bhāskarāgneye prakāśoṣṇasvarūpiṇī /",
    "GP12vipce_pu:4055": " parasparānupraveśād āpyāyete divāniśam // ViP_2,8.23 //",
    "GP12vipce_pu:4056": " dakṣiṇottarabhūmyardhe samuttiṣṭhati bhāskare /",
    "GP12vipce_pu:4057": " ahorātraṃ viśaty ambhas tamaḥprākāśyaśīlavat // ViP_2,8.24 //",
    "GP12vipce_pu:4058": " ātāmrā hi bhavanty āpo divā naktapraveśanāt /",
    "GP12vipce_pu:4059": " dinaṃ viśati caivāmbho bhāskare 'stam upāgate /",
    "GP12vipce_pu:4060": " tasmāc chuklībhavanty āpo naktam ahnaḥ praveśanāt // ViP_2,8.25 //",
    "GP12vipce_pu:4061": " evaṃ puṣkaramadhye tu yadā yāti divākaraḥ /",
    "GP12vipce_pu:4062": " triṃśadbhāgaṃ tu medinyās tadā mauhūrtikī gatiḥ // ViP_2,8.26 //",
    "GP12vipce_pu:4063": " kulālacakraparyanto bhramann eṣa divākaraḥ /",
    "GP12vipce_pu:4064": " karoty ahas tathā rātriṃ vimuñcan medinīṃ dvija // ViP_2,8.27 //",
    "GP12vipce_pu:4065": " ayanasyottarasyādau makaraṃ yāti bhāskaraḥ /",
    "GP12vipce_pu:4066": " tataḥ kumbhaṃ ca mīnaṃ ca rāśe rāśyantaraṃ dvija // ViP_2,8.28 //",
    "GP12vipce_pu:4067": " triṣv eteṣv atha bhukteṣu tato vaiṣuvatīṃ gatim /",
    "GP12vipce_pu:4068": " prayāti savitā kurvann ahorātraṃ tataḥ samam // ViP_2,8.29 //",
    "GP12vipce_pu:4069": " tato rātriḥ kṣayaṃ yāti vardhate 'nudinaṃ dinam // ViP_2,8.30 //",
    "GP12vipce_pu:4070": " tataś ca mithunasyānte parāṃ kāṣṭhām upāgataḥ /",
    "GP12vipce_pu:4071": " rāśiṃ karkaṭakaṃ prāpya kurute dakṣiṇāyanam // ViP_2,8.31 //",
    "GP12vipce_pu:4072": " kulālacakraparyanto yathā śīghraṃ pravartate /",
    "GP12vipce_pu:4073": " dakṣiṇe prakrame sūryas tathā śīghraṃ pravartate // ViP_2,8.32 //",
    "GP12vipce_pu:4074": " ativegitayā kālaṃ vāyuvegagatiś caran /",
    "GP12vipce_pu:4075": " tasmāt prakṛṣṭāṃ bhūmiṃ tu kālenālpena gacchati // ViP_2,8.33 //",
    "GP12vipce_pu:4076": " sūryo dvādaśabhiḥ śaighryān muhūrtair dakṣiṇāyane /",
    "GP12vipce_pu:4077": " trayodaśārdham ṛkṣāṇām ahnā tu carate dvija /",
    "GP12vipce_pu:4078": " muhūrtais tāvadṛkṣāṇi naktam aṣṭādaśaiś caran // ViP_2,8.34 //",
    "GP12vipce_pu:4079": " kulālacakramadhyastho yathā mandaṃ prasarpati /",
    "GP12vipce_pu:4080": " tathodagayane sūryaḥ sarpate mandavikramaḥ // ViP_2,8.35 //",
    "GP12vipce_pu:4081": " tasmād dīrgheṇa kālena bhūmim alpāṃ tu gacchati /",
    "GP12vipce_pu:4082": " aṣṭādaśamuhūrtaṃ yad uttarāyaṇapaścimam // ViP_2,8.36 //",
    "GP12vipce_pu:4083": " ahar bhavati tatrāpi carate mandavikramaḥ // ViP_2,8.37 //",
    "GP12vipce_pu:4084": " trayodaśārdham ahnaiva ṛkṣāṇāṃ carate raviḥ /",
    "GP12vipce_pu:4085": " muhūrtais tāvadṛkṣāṇi rātrau dvādaśabhiś caran // ViP_2,8.38 //",
    "GP12vipce_pu:4086": " adho mandataraṃ nābhyāṃ cakraṃ bhramati vai yathā /",
    "GP12vipce_pu:4087": " mṛtpiṇḍa iva madhyastho dhruvo bhramati vai tathā // ViP_2,8.39 //",
    "GP12vipce_pu:4088": " kulālacakranābhis tu yathā tatraiva vartate /",
    "GP12vipce_pu:4089": " dhruvas tathā hi maitreya tatraiva parivartate // ViP_2,8.40 //",
    "GP12vipce_pu:4090": " ubhayoḥ kāṣṭhayor madhye bhramato maṇḍalāni ca /",
    "GP12vipce_pu:4091": " divā naktaṃ ca sūryasya mandā śīghrā ca vai gatiḥ // ViP_2,8.41 //",
    "GP12vipce_pu:4092": " mandāhni yasminn ayane śīghrā naktaṃ tadā gatiḥ /",
    "GP12vipce_pu:4093": " śīghrā niśi yadā cāsya tadā mandā divā gatiḥ // ViP_2,8.42 //",
    "GP12vipce_pu:4094": " ekapramāṇam evaiṣa mārgaṃ yāti divākaraḥ /",
    "GP12vipce_pu:4095": " ahorātreṇa yo bhuṅkte samastā rāśayo dvija // ViP_2,8.43 //",
    "GP12vipce_pu:4096": " ṣaḍ eva rāśayo bhuṅkte rātrāv anyāṃś ca ṣaḍ divā // ViP_2,8.44 //",
    "GP12vipce_pu:4097": " rāśipramāṇajanitā dīrghahrasvātmatā dine /",
    "GP12vipce_pu:4098": " tathā niśāyāṃ rāśīnāṃ pramāṇair laghudīrghatā // ViP_2,8.45 //",
    "GP12vipce_pu:4099": " dināder dīrghahrasvatvaṃ tadbhogenaiva jāyate /",
    "GP12vipce_pu:4100": " uttare prakrame śīghrā niśi mandā gatir divā // ViP_2,8.46 //",
    "GP12vipce_pu:4101": " dakṣiṇe tv ayane caiva viparītā vivasvataḥ // ViP_2,8.47 //",
    "GP12vipce_pu:4102": " uṣā rātriḥ samākhyātā vyuṣṭiś cāpy ucyate dinam /",
    "GP12vipce_pu:4103": " procyate ca tathā saṃdhyā uṣāvyuṣṭyor yad antaram // ViP_2,8.48 //",
    "GP12vipce_pu:4104": " saṃdhyākāle tu saṃprāpte raudre paramadāruṇe /",
    "GP12vipce_pu:4105": " mandehā rākṣasā ghorāḥ sūryam icchanti khāditum // ViP_2,8.49 //",
    "GP12vipce_pu:4106": " prajāpatikṛtaḥ śāpas teṣāṃ maitreya rakṣasām /",
    "GP12vipce_pu:4107": " akṣayatvaṃ śarīrāṇāṃ maraṇaṃ ca dine dine // ViP_2,8.50 //",
    "GP12vipce_pu:4108": " tataḥ sūryasya tair yuddhaṃ bhavaty atyantadāruṇam /",
    "GP12vipce_pu:4109": " tato dvijottamās toyaṃ yat kṣipanti mahāmune // ViP_2,8.51 //",
    "GP12vipce_pu:4110": " oṃkārabrahmasaṃyuktaṃ gāyatryā cābhimantritam /",
    "GP12vipce_pu:4111": " tena dahyanti te pāpā vajrībhūtena vāriṇā // ViP_2,8.52 //",
    "GP12vipce_pu:4112": " agnihotre hūyate yā samantrā prathamāhutiḥ /",
    "GP12vipce_pu:4113": " sūryo jyotiḥ sahasrāṃśus tayā dīpyati bhāskaraḥ // ViP_2,8.53 //",
    "GP12vipce_pu:4114": " oṃkāro bhagavān viṣṇus tridhāmā vacasāṃ patiḥ /",
    "GP12vipce_pu:4115": " taduccāraṇatas te tu vināśaṃ yānti rākṣasāḥ // ViP_2,8.54 //",
    "GP12vipce_pu:4116": " vaiṣṇavo 'ṃśaḥ paraḥ sūryo yo 'ntarjyotir asaṃplavam /",
    "GP12vipce_pu:4117": " abhidhāyaka oṃkāras tasya sa prerakaḥ paraḥ // ViP_2,8.55 //",
    "GP12vipce_pu:4118": " tena tat preritaṃ jyotir oṃkāreṇātha dīptimat /",
    "GP12vipce_pu:4119": " dahaty aśeṣarakṣāṃsi mandehākhyāny aghāni vai // ViP_2,8.56 //",
    "GP12vipce_pu:4120": " tasmān nollaṅghanaṃ kāryaṃ saṃdhyopāsanakarmaṇaḥ /",
    "GP12vipce_pu:4121": " sa hanti sūryaṃ saṃdhyāyā nopāstiṃ kurute hi yaḥ // ViP_2,8.57 //",
    "GP12vipce_pu:4122": " tataḥ prayāti bhagavān brāhmaṇair abhirakṣitaḥ /",
    "GP12vipce_pu:4123": " vālakhilyādibhiś caiva jagataḥ pālanodyataḥ // ViP_2,8.58 //",
    "GP12vipce_pu:4124": " After 58c D3,4,T1,M0,4 ins:",
    "GP12vipce_pu:4125": " .... .... prabhur vaikhānasair api // ViP_2,8.58*9:1 //",
    "GP12vipce_pu:4126": " mahātmabhir mahātmā vai .... .... // ViP_2,8.58*9:2 //",
    "GP12vipce_pu:4127": " kāṣṭhā nimeṣā daśa pañca caiva triṃśac ca kāṣṭhā gaṇayet kalāṃ tām /",
    "GP12vipce_pu:4128": " triṃśatkalāś caiva bhaven muhūrtas tais triṃśatā rātryahanī samete // ViP_2,8.59 //",
    "GP12vipce_pu:4129": " hrāsavṛddhī tv aharbhāgair divasānāṃ yathākramam /",
    "GP12vipce_pu:4130": " saṃdhyā muhūrtamātrā vai hrāsavṛddhau samā smṛtā // ViP_2,8.60 //",
    "GP12vipce_pu:4131": " rekhāprabhṛty athāditye trimuhūrtagate tu vai /",
    "GP12vipce_pu:4132": " prātaḥ smṛtas tataḥ kālo bhāgaś cāhnaḥ sa pañcamaḥ // ViP_2,8.61 //",
    "GP12vipce_pu:4133": " tasmāt prātastanāt kālāt trimuhūrtas tu saṃgavaḥ /",
    "GP12vipce_pu:4134": " madhyāhnas trimuhūrtas tu tasmāt kālāt tu saṃgavāt // ViP_2,8.62 //",
    "GP12vipce_pu:4135": " tasmān mādhyāhnikāt kālād aparāhṇa iti smṛtaḥ /",
    "GP12vipce_pu:4136": " traya eva muhūrtās tu kālabhāgaḥ smṛto budhaiḥ // ViP_2,8.63 //",
    "GP12vipce_pu:4137": " aparāhṇe vyatīte tu kālaḥ sāyāhna ucyate /",
    "GP12vipce_pu:4138": " daśapañcamuhūrtāho muhūrtās traya eva ca // ViP_2,8.64 //",
    "GP12vipce_pu:4139": " daśapañcamuhūrtaṃ vai ahar vaiṣuvataṃ smṛtam // ViP_2,8.65 //",
    "GP12vipce_pu:4140": " vardhate 'ho hrasati ca ayane dakṣiṇottare /",
    "GP12vipce_pu:4141": " ahas tu grasate rātriṃ rātrir grasati vāsaram // ViP_2,8.66 //",
    "GP12vipce_pu:4142": " śaradvasantayor madhye viṣuvaṃ tu vibhāvyate /",
    "GP12vipce_pu:4143": " tulāmeṣagate bhānau samarātridinaṃ tu tat // ViP_2,8.67 //",
    "GP12vipce_pu:4144": " karkaṭāvasthite bhānau dakṣiṇāyanam ucyate /",
    "GP12vipce_pu:4145": " uttarāyaṇam apy uktaṃ makarasthe divākare // ViP_2,8.68 //",
    "GP12vipce_pu:4146": " triṃśanmuhūrtaṃ kathitam ahorātraṃ tu yan mayā /",
    "GP12vipce_pu:4147": " tāni pañcadaśa brahman pakṣa ity abhidhīyate // ViP_2,8.69 //",
    "GP12vipce_pu:4148": " māsaḥ pakṣadvayenokto dvau māsau cārkajāv ṛtuḥ /",
    "GP12vipce_pu:4149": " ṛtutrayaṃ cāpy ayanaṃ dve 'yane varṣasaṃjñite // ViP_2,8.70 //",
    "GP12vipce_pu:4150": " saṃvatsarādayaḥ pañca caturmāsavikalpitāḥ /",
    "GP12vipce_pu:4151": " niścayaḥ sarvakālasya yugam ity abhidhīyate // ViP_2,8.71 //",
    "GP12vipce_pu:4152": " saṃvatsaras tu prathamo dvitīyaḥ parivatsaraḥ /",
    "GP12vipce_pu:4153": " idvatsaras tṛtīyas tu caturthaś cānuvatsaraḥ /",
    "GP12vipce_pu:4154": " vatsaraḥ pañcamaś cātra kālo 'yaṃ yugasaṃjñitaḥ // ViP_2,8.72 //",
    "GP12vipce_pu:4155": " yaḥ śvetasyottare śailaḥ śṛṅgavān iti viśrutaḥ /",
    "GP12vipce_pu:4156": " trīṇi tasya tu śṛṅgāṇi yair asau śṛṅgavān smṛtaḥ // ViP_2,8.73 //",
    "GP12vipce_pu:4157": " dakṣiṇaṃ cottaraṃ caiva madhyaṃ vaiṣuvataṃ tathā /",
    "GP12vipce_pu:4158": " śaradvasantayor madhye tad bhānuḥ pratipadyate /",
    "GP12vipce_pu:4159": " meṣādau ca tulādau ca maitreya viṣuvatsthitaḥ // ViP_2,8.74 //",
    "GP12vipce_pu:4160": " tadā tulyam ahorātraṃ karoti timirāpahaḥ /",
    "GP12vipce_pu:4161": " daśapañcamuhūrtaṃ vai tad etad ubhayaṃ smṛtam // ViP_2,8.75 //",
    "GP12vipce_pu:4162": " prathame kṛttikābhāge yadā bhāsvāṃs tadā śaśī /",
    "GP12vipce_pu:4163": " viśākhānāṃ caturthe 'ṃśe mune tiṣṭhaty asaṃśayam // ViP_2,8.76 //",
    "GP12vipce_pu:4164": " viśākhānāṃ yadā sūryaś caraty aṃśaṃ tṛtīyakam /",
    "GP12vipce_pu:4165": " tadā candraṃ vijānīyāt kṛttikāśirasi sthitam // ViP_2,8.77 //",
    "GP12vipce_pu:4166": " tadaiva viṣuvākhyo vai kālaḥ puṇyo 'bhidhīyate /",
    "GP12vipce_pu:4167": " tadā dānāni deyāni devebhyaḥ prayatātmabhiḥ // ViP_2,8.78 //",
    "GP12vipce_pu:4168": " brāhmaṇebhyaḥ pitṛbhyaś ca mukham etat tu dānajam /",
    "GP12vipce_pu:4169": " dattadānas tu viṣuve kṛtakṛtyo 'bhijāyate // ViP_2,8.79 //",
    "GP12vipce_pu:4170": " ahorātrārdhamāsau tu kalāḥ kāṣṭhāḥ kṣaṇās tathā /",
    "GP12vipce_pu:4171": " paurṇamāsī tathā jñeyā amāvāsyā tathaiva ca /",
    "GP12vipce_pu:4172": " sinīvālī kuhūś caiva rākā cānumatis tathā // ViP_2,8.80 //",
    "GP12vipce_pu:4173": " tapastapasyau madhumādhavau ca śukraḥ śuciś cāyanam uttaraṃ syāt /",
    "GP12vipce_pu:4174": " nabho nabhasyo 'tha iṣaś ca sorjaḥ sahaḥsahasyāv iti dakṣiṇaṃ syāt // ViP_2,8.81 //",
    "GP12vipce_pu:4175": " lokālokas tu yaḥ śailaḥ prāgukto bhavato mayā /",
    "GP12vipce_pu:4176": " lokapālās tu catvāras tatra tiṣṭhanti suvratāḥ // ViP_2,8.82 //",
    "GP12vipce_pu:4177": " sudhāmā śaṅkhapāc caiva kardamasyātmajau dvija /",
    "GP12vipce_pu:4178": " hiraṇyaromā caivānyaś caturthaḥ ketumān api // ViP_2,8.83 //",
    "GP12vipce_pu:4179": " nirdvaṃdvā nirabhīmānā nistandrā niṣparigrahāḥ /",
    "GP12vipce_pu:4180": " lokapālāḥ sthitā hy ete lokāloke caturdiśam // ViP_2,8.84 //",
    "GP12vipce_pu:4181": " uttaraṃ yad agastyasya ajavīthyāś ca dakṣiṇam /",
    "GP12vipce_pu:4182": " pitṛyānaḥ sa vai panthā vaiśvānarapathād bahiḥ // ViP_2,8.85 //",
    "GP12vipce_pu:4183": " tatrāsate mahātmāna ṛṣayo ye 'gnihotriṇaḥ /",
    "GP12vipce_pu:4184": " bhūtārambhakṛtaṃ brahma śaṃsanta ṛtvigudyatāḥ /",
    "GP12vipce_pu:4185": " lokārambhaṃ prārabhante teṣāṃ panthāḥ sa dakṣiṇaḥ // ViP_2,8.86 //",
    "GP12vipce_pu:4186": " calitaṃ te punar brahma sthāpayanti yuge yuge /",
    "GP12vipce_pu:4187": " saṃtatyā tapasā caiva maryādābhiḥ śrutena ca // ViP_2,8.87 //",
    "GP12vipce_pu:4188": " jāyamānās tu pūrve tu paścimānāṃ gṛheṣu vai /",
    "GP12vipce_pu:4189": " paścimāś caiva pūrveṣāṃ jāyante nidhaneṣv iha // ViP_2,8.88 //",
    "GP12vipce_pu:4190": " evam āvartamānās te tiṣṭhanty ābhūtasaṃplavāt /",
    "GP12vipce_pu:4191": " savitur dakṣiṇaṃ mārgaṃ śritā hy ācandratārakam // ViP_2,8.89 //",
    "GP12vipce_pu:4192": " nāgavīthyuttaraṃ yac ca saptarṣibhyaś ca dakṣiṇam /",
    "GP12vipce_pu:4193": " uttaraḥ savituḥ panthā devayānas tu sa smṛtaḥ // ViP_2,8.90 //",
    "GP12vipce_pu:4194": " tatra te vaśinaḥ siddhā vimalā brahmacāriṇaḥ /",
    "GP12vipce_pu:4195": " saṃtatiṃ te jugupsanti tasmān mṛtyur jitaś ca taiḥ // ViP_2,8.91 //",
    "GP12vipce_pu:4196": " aṣṭāśītisahasrāṇi yatīnām ūrdhvaretasām /",
    "GP12vipce_pu:4197": " udakpanthānam aryamṇaḥ śritā hy ābhūtasaṃplavāt // ViP_2,8.92 //",
    "GP12vipce_pu:4198": " te 'saṃprayogāl lobhasya maithunasya ca varjanāt /",
    "GP12vipce_pu:4199": " icchādveṣāpravṛttyā ca bhūtārambhavivarjanāt // ViP_2,8.93 //",
    "GP12vipce_pu:4200": " punaś cākāmasaṃyogāc śabdāder doṣadarśanāt /",
    "GP12vipce_pu:4201": " ity ebhiḥ kāraṇaiḥ śuddhās te 'mṛtatvaṃ hi bhejire // ViP_2,8.94 //",
    "GP12vipce_pu:4202": " ābhūtasaṃplavaṃ sthānam amṛtatvaṃ vibhāvyate /",
    "GP12vipce_pu:4203": " trailokyasthitikālo 'yam apunarmāra ucyate // ViP_2,8.95 //",
    "GP12vipce_pu:4204": " brahmahatyāśvamedhābhyāṃ pāpapuṇyakṛto vidhiḥ /",
    "GP12vipce_pu:4205": " ābhūtasaṃplavāntāntaṃ phalam uktaṃ tayor dvija // ViP_2,8.96 //",
    "GP12vipce_pu:4206": " yāvanmātrapradeśe tu maitreyāvasthito dhruvaḥ /",
    "GP12vipce_pu:4207": " kṣayam āyāti tāvat tu bhūmer ābhūtasaṃplave // ViP_2,8.97 //",
    "GP12vipce_pu:4208": " ūrdhvottaram ṛṣibhyas tu dhruvo yatra vyavasthitaḥ /",
    "GP12vipce_pu:4209": " etad viṣṇupadaṃ divyaṃ tṛtīyaṃ vyomni bhāsvaram // ViP_2,8.98 //",
    "GP12vipce_pu:4210": " nirdhūtadoṣapaṅkānāṃ yatīnāṃ saṃyatātmanām /",
    "GP12vipce_pu:4211": " sthānaṃ tat paramaṃ vipra puṇyapāpaparikṣaye // ViP_2,8.99 //",
    "GP12vipce_pu:4212": " apuṇyapuṇyoparame kṣīṇāśeṣāptihetavaḥ /",
    "GP12vipce_pu:4213": " yatra gatvā na śocanti tad viṣṇoḥ paramaṃ padam // ViP_2,8.100 //",
    "GP12vipce_pu:4214": " dharmadhruvādyās tiṣṭhanti yatra te lokasākṣiṇaḥ /",
    "GP12vipce_pu:4215": " tatsārṣṭyotpannayogeddhās tad viṣṇoḥ paramaṃ padam // ViP_2,8.101 //",
    "GP12vipce_pu:4216": " yatrotam etat protaṃ ca yad bhūtaṃ sacarācaram /",
    "GP12vipce_pu:4217": " bhāvyaṃ ca viśvaṃ maitreya tad viṣṇoḥ paramaṃ padam // ViP_2,8.102 //",
    "GP12vipce_pu:4218": " divīva cakṣur ātataṃ vitataṃ yan mahātmanām /",
    "GP12vipce_pu:4219": " vivekajñānadṛṣṭaṃ ca tad viṣṇoḥ paramaṃ padam // ViP_2,8.103 //",
    "GP12vipce_pu:4220": " yasmin pratiṣṭhito bhāsvān meḍhībhūtaḥ svayaṃ dhruvaḥ /",
    "GP12vipce_pu:4221": " dhruve ca sarvajyotīṃṣi jyotiṣv ambhomuco dvija // ViP_2,8.104 //",
    "GP12vipce_pu:4222": " megheṣu saṃtatā vṛṣṭir vṛṣṭeḥ sṛṣṭeś ca poṣaṇam /",
    "GP12vipce_pu:4223": " āpyāyanaṃ ca sarveṣāṃ devādīnāṃ mahāmune // ViP_2,8.105 //",
    "GP12vipce_pu:4224": " tataś cājyāhutidvārā poṣitās te havirbhujaḥ /",
    "GP12vipce_pu:4225": " vṛṣṭeḥ kāraṇatāṃ yānti bhūtānāṃ sthitaye punaḥ // ViP_2,8.106 //",
    "GP12vipce_pu:4226": " evam etat padaṃ viṣṇos tṛtīyam amalātmakam /",
    "GP12vipce_pu:4227": " ādhārabhūtaṃ lokānāṃ trayāṇāṃ vṛṣṭikāraṇam // ViP_2,8.107 //",
    "GP12vipce_pu:4228": " tataḥ prabhavati brahman sarvapāpaharā sarit /",
    "GP12vipce_pu:4229": " gaṅgā devāṅganāṅgānām anulepanapiñjarā // ViP_2,8.108 //",
    "GP12vipce_pu:4230": " vāmapādāmbujāṅguṣṭhanakhasrotovinirgatām /",
    "GP12vipce_pu:4231": " viṣṇor bibharti yāṃ bhaktyā śirasāharniśaṃ dhruvaḥ // ViP_2,8.109 //",
    "GP12vipce_pu:4232": " tataḥ saptarṣayo yasyāḥ prāṇāyāmaparāyaṇāḥ /",
    "GP12vipce_pu:4233": " tiṣṭhanti vīcimālābhir uhyamānajaṭājale // ViP_2,8.110 //",
    "GP12vipce_pu:4234": " vāryoghaiḥ saṃtatair yasyāḥ plāvitaṃ śaśimaṇḍalam /",
    "GP12vipce_pu:4235": " bhūyo 'dhikatarāṃ kāntiṃ vahaty etad upakṣayam // ViP_2,8.111 //",
    "GP12vipce_pu:4236": " merupṛṣṭhe pataty uccair niṣkrāntā śaśimaṇḍalāt /",
    "GP12vipce_pu:4237": " jagataḥ pāvanārthāya yā prayāti caturdiśam // ViP_2,8.112 //",
    "GP12vipce_pu:4238": " sītā cālakanandā ca cakṣur bhadrā ca saṃsthitā /",
    "GP12vipce_pu:4239": " ekaiva yā caturbhedā digbhedagatilakṣaṇā // ViP_2,8.113 //",
    "GP12vipce_pu:4240": " bhedaṃ cālakanandākhyaṃ yasyāḥ śarvo 'pi dakṣiṇam /",
    "GP12vipce_pu:4241": " dadhāra śirasā prītyā varṣāṇām adhikaṃ śatam // ViP_2,8.114 //",
    "GP12vipce_pu:4242": " śambhor jaṭākalāpāc ca viniṣkrāntāsthiśarkarān /",
    "GP12vipce_pu:4243": " plāvayitvā divaṃ ninye yā pāpān sagarātmajān // ViP_2,8.115 //",
    "GP12vipce_pu:4244": " snātasya salile yasyāḥ sadyaḥ pāpaṃ praṇaśyati /",
    "GP12vipce_pu:4245": " apūrvapuṇyaprāptiś ca sadyo maitreya jāyate // ViP_2,8.116 //",
    "GP12vipce_pu:4246": " dattāḥ pitṛbhyo yatrāpas tanayaiḥ śraddhayānvitaiḥ /",
    "GP12vipce_pu:4247": " samātrayaṃ prayacchanti tṛptiṃ maitreya durlabhām // ViP_2,8.117 //",
    "GP12vipce_pu:4248": " yasyām iṣṭvā mahāyajñair yajñeśaṃ puruṣottamam /",
    "GP12vipce_pu:4249": " dvijabhūpāḥ parām ṛddhim avāpur divi ceha ca // ViP_2,8.118 //",
    "GP12vipce_pu:4250": " snānād vidhūtapāpāś ca yajjale yatayas tathā /",
    "GP12vipce_pu:4251": " keśavāsaktamanasaḥ prāptā nirvāṇam uttamam // ViP_2,8.119 //",
    "GP12vipce_pu:4252": " śrutābhilaṣitā dṛṣṭā spṛṣṭā pītāvagāhitā /",
    "GP12vipce_pu:4253": " yā pāvayati bhūtāni kīrtitā ca dine dine // ViP_2,8.120 //",
    "GP12vipce_pu:4254": " gaṅgā gaṅgeti yan nāma yojanānāṃ śateṣv api /",
    "GP12vipce_pu:4255": " sthitair uccāritaṃ hanti pāpaṃ janmatrayārjitam // ViP_2,8.121 //",
    "GP12vipce_pu:4256": " yataḥ sā pāvanāyālaṃ trayāṇāṃ jagatām api /",
    "GP12vipce_pu:4257": " samudbhūtā paraṃ tat tu tṛtīyaṃ bhagavatpadam // ViP_2,8.122 //",
    "GP12vipce_pu:4258": " [[iti śrīviṣṇupurāṇe dvitīye 'ṃśe 'ṣṭamo 'dhyāyaḥ ]]",
    "GP12vipce_pu:4259": " §parāśara uvāca:",
    "GP12vipce_pu:4260": " tārāmayaṃ bhagavataḥ śiśumārākṛti prabhoḥ /",
    "GP12vipce_pu:4261": " divi rūpaṃ harer yat tu tasya pucche sthito dhruvaḥ // ViP_2,9.1 //",
    "GP12vipce_pu:4262": " eṣa bhraman bhrāmayati candrādityādikān grahān /",
    "GP12vipce_pu:4263": " bhramantam anu taṃ yānti nakṣatrāṇi ca cakravat // ViP_2,9.2 //",
    "GP12vipce_pu:4264": " sūryācandramasau tārā nakṣatrāṇi grahaiḥ saha /",
    "GP12vipce_pu:4265": " vātānīkamayair bandhair dhruve baddhāni tāni vai // ViP_2,9.3 //",
    "GP12vipce_pu:4266": " śiśumārākṛti proktaṃ yad rūpaṃ jyotiṣāṃ divi // ViP_2,9.4ab //",
    "GP12vipce_pu:4267": " G2 ins:",
    "GP12vipce_pu:4268": " ity evaṃ vāyavaḥ sapta vahanti bhuvanatrayam // ViP_2,9.4ab*10 //",
    "GP12vipce_pu:4269": " nārāyaṇo 'yanaṃ dhāmnāṃ tasyādhāraḥ svayaṃ hṛdi // ViP_2,9.4cd //",
    "GP12vipce_pu:4270": " uttānapādaputras tu tam ārādhya jagatpatim /",
    "GP12vipce_pu:4271": " satārāśiśumārasya dhruvaḥ pucche vyavasthitaḥ // ViP_2,9.5 //",
    "GP12vipce_pu:4272": " ādhāraḥ śiśumārasya sarvādhyakṣo janārdanaḥ /",
    "GP12vipce_pu:4273": " dhruvasya śiśumāraś ca dhruve bhānur vyavasthitaḥ // ViP_2,9.6 //",
    "GP12vipce_pu:4274": " tadādhāraṃ jagac cedaṃ sadevāsuramānuṣam // ViP_2,9.7 //",
    "GP12vipce_pu:4275": " yena vipra vidhānena tan mamaikamanāḥ śṛṇu /",
    "GP12vipce_pu:4276": " vivasvān aṣṭabhir māsair ādāyāpo rasānvitāḥ /",
    "GP12vipce_pu:4277": " varṣaty ambu tataś cānnam annād apy akhilaṃ jagat // ViP_2,9.8 //",
    "GP12vipce_pu:4278": " vivasvān aṃśubhis tīkṣṇair ādāya jagato jalam /",
    "GP12vipce_pu:4279": " some muñcaty athenduś ca vāyunāḍīmayair divi /",
    "GP12vipce_pu:4280": " nālair vikṣipate 'bhreṣu dhūmāgnyanilamūrtiṣu // ViP_2,9.9 //",
    "GP12vipce_pu:4281": " na bhraśyanti yatas tebhyo jalāny abhrāṇi tāny ataḥ /",
    "GP12vipce_pu:4282": " abhrasthāḥ prapatanty āpo vāyunā samudīritāḥ /",
    "GP12vipce_pu:4283": " saṃskāraṃ kālajanitaṃ maitreyāsādya nirmalāḥ // ViP_2,9.10 //",
    "GP12vipce_pu:4284": " saritsamudrabhaumās tu tathāpaḥ prāṇisaṃbhavāḥ /",
    "GP12vipce_pu:4285": " catuṣprakārā bhagavān ādatte savitā mune // ViP_2,9.11 //",
    "GP12vipce_pu:4286": " ākāśagaṅgāsalilaṃ tathādāya gabhastimān /",
    "GP12vipce_pu:4287": " anabhragatam evorvyāṃ sadyaḥ kṣipati raśmibhiḥ // ViP_2,9.12 //",
    "GP12vipce_pu:4288": " tasya saṃsparśanirdhūtapāpapaṅko dvijottama /",
    "GP12vipce_pu:4289": " na yāti narakaṃ martyo divyaṃ snānaṃ hi tat smṛtam // ViP_2,9.13 //",
    "GP12vipce_pu:4290": " dṛṣṭasūryaṃ hi yad vāri pataty abhrair vinā divaḥ /",
    "GP12vipce_pu:4291": " ākāśagaṅgāsalilaṃ tad gobhiḥ kṣipyate raveḥ // ViP_2,9.14 //",
    "GP12vipce_pu:4292": " kṛttikādiṣu ṛkṣeṣu viṣameṣv ambu yad divaḥ /",
    "GP12vipce_pu:4293": " dṛṣṭārkaṃ patitaṃ jñeyaṃ tad gāṅgaṃ diggajojjhitam // ViP_2,9.15 //",
    "GP12vipce_pu:4294": " yugmarkṣeṣu tu yat toyaṃ pataty arkojjhitaṃ divaḥ /",
    "GP12vipce_pu:4295": " tat sūryaraśmibhiḥ sadyaḥ samādāya nirasyate // ViP_2,9.16 //",
    "GP12vipce_pu:4296": " ubhayaṃ puṇyam atyarthaṃ nṛṇāṃ pāpaharaṃ dvija /",
    "GP12vipce_pu:4297": " ākāśagaṅgāsalilaṃ divyaṃ snānaṃ mahāmune // ViP_2,9.17 //",
    "GP12vipce_pu:4298": " yat tu meghaiḥ samutsṛṣṭaṃ vāri tat prāṇināṃ dvija /",
    "GP12vipce_pu:4299": " puṣṇāty oṣadhayaḥ sarvā jīvanāyāmṛtaṃ hi tat // ViP_2,9.18 //",
    "GP12vipce_pu:4300": " tena vṛddhiṃ parāṃ nītaḥ salilenauṣadhīgaṇaḥ /",
    "GP12vipce_pu:4301": " sādhakaḥ phalapākāntaḥ prajānāṃ dvija jāyate // ViP_2,9.19 //",
    "GP12vipce_pu:4302": " tena yajñān yathāproktān mānavāḥ śāstracakṣuṣaḥ /",
    "GP12vipce_pu:4303": " kurvanty aharahas taiś ca devān āpyāyayanti te // ViP_2,9.20 //",
    "GP12vipce_pu:4304": " evaṃ yajñāś ca vedāś ca varṇāś ca dvijapūrvakāḥ /",
    "GP12vipce_pu:4305": " sarve devanikāyāś ca paśubhūtagaṇāś ca ye // ViP_2,9.21 //",
    "GP12vipce_pu:4306": " vṛṣṭyā dhṛtam idaṃ sarvam annaṃ niṣpādyate yayā /",
    "GP12vipce_pu:4307": " sāpi niṣpādyate vṛṣṭiḥ savitrā munisattama // ViP_2,9.22 //",
    "GP12vipce_pu:4308": " ādhārabhūtaḥ savitur dhruvo munivarottama /",
    "GP12vipce_pu:4309": " dhruvasya śiśumāro 'sau so 'pi nārāyaṇāśrayaḥ // ViP_2,9.23 //",
    "GP12vipce_pu:4310": " hṛdi nārāyaṇas tasya śiśumārasya saṃsthitaḥ /",
    "GP12vipce_pu:4311": " bibhartā sarvabhūtānām ādibhūtaḥ sanātanaḥ // ViP_2,9.24 //",
    "GP12vipce_pu:4312": " [[iti śrīviṣṇupurāṇe dvitīye 'ṃśe navamo 'dhyāyaḥ ]]",
    "GP12vipce_pu:4313": " §parāśara uvāca:",
    "GP12vipce_pu:4314": " aśītimaṇḍalaśataṃ kāṣṭhayor antaraṃ dvayoḥ /",
    "GP12vipce_pu:4315": " ārohaṇāvarohābhyāṃ bhānor abdena yā gatiḥ // ViP_2,10.1 //",
    "GP12vipce_pu:4316": " sa ratho 'dhiṣṭhito devair ādityai ṛṣibhis tathā /",
    "GP12vipce_pu:4317": " gandharvair apsarobhiś ca grāmaṇīsarparākṣasaiḥ // ViP_2,10.2 //",
    "GP12vipce_pu:4318": " dhātā kṛtasthalā caiva pulastyo vāsukis tathā /",
    "GP12vipce_pu:4319": " rathakṛd grāmaṇīr hetis tumburuś caiva saptamaḥ // ViP_2,10.3 //",
    "GP12vipce_pu:4320": " ete vasanti vai caitre madhumāse sadaiva hi /",
    "GP12vipce_pu:4321": " maitreya syandane bhānoḥ sapta māsādhikāriṇaḥ // ViP_2,10.4 //",
    "GP12vipce_pu:4322": " aryamā pulahaś caiva rathaujāḥ puñjikasthalā /",
    "GP12vipce_pu:4323": " prahetiḥ kacchanīraś ca nāradaś ca rathe raveḥ // ViP_2,10.5 //",
    "GP12vipce_pu:4324": " mādhave nivasanty ete śucisaṃjñe nibodha me // ViP_2,10.6 //",
    "GP12vipce_pu:4325": " mitro 'tris takṣako rakṣaḥ pauruṣeyo 'tha menakā /",
    "GP12vipce_pu:4326": " hāhā rathasvanaś caiva maitreyaite vasanti vai // ViP_2,10.7 //",
    "GP12vipce_pu:4327": " varuṇo vasiṣṭho rambhā sahajanyā huhū rathaḥ /",
    "GP12vipce_pu:4328": " rathacitras tathā śukre vasanty āṣāḍhasaṃjñite // ViP_2,10.8 //",
    "GP12vipce_pu:4329": " indro viśvāvasuḥ srota elāpatras tathāṅgirāḥ /",
    "GP12vipce_pu:4330": " pramlocā ca nabhasy ete sarpaś cārke vasanti vai // ViP_2,10.9 //",
    "GP12vipce_pu:4331": " vivasvān ugrasenaś ca bhṛgur āpūraṇas tathā /",
    "GP12vipce_pu:4332": " umlocā śaṅkhapālaś ca vyāghro bhādrapade tathā // ViP_2,10.10 //",
    "GP12vipce_pu:4333": " pūṣā ca surucir vāto gautamo 'tha dhanaṃjayaḥ /",
    "GP12vipce_pu:4334": " suṣeṇo 'nyo ghṛtācī ca vasanty āśvayuje ravau // ViP_2,10.11 //",
    "GP12vipce_pu:4335": " viśvāvasur bharadvājaḥ parjanyairāvatau tathā /",
    "GP12vipce_pu:4336": " viśvācī senajic cāpi kārttike cādhikāriṇaḥ // ViP_2,10.12 //",
    "GP12vipce_pu:4337": " aṃśukāśyapatārkṣyās tu mahāpadmas tathorvaśī /",
    "GP12vipce_pu:4338": " citrasenas tathā vidyun mārgaśīrṣādhikāriṇaḥ // ViP_2,10.13 //",
    "GP12vipce_pu:4339": " kratur bhagas tathorṇāyuḥ sphūrjaḥ karkoṭakas tathā /",
    "GP12vipce_pu:4340": " ariṣṭanemiś caivānyā pūrvacittir varāpsarāḥ // ViP_2,10.14 //",
    "GP12vipce_pu:4341": " pauṣamāse vasanty ete sapta bhāskaramaṇḍale /",
    "GP12vipce_pu:4342": " lokaprakāśanārthāya vipravaryādhikāriṇaḥ // ViP_2,10.15 //",
    "GP12vipce_pu:4343": " tvaṣṭā ca jamadagniś ca kambalo 'tha tilottamā /",
    "GP12vipce_pu:4344": " brahmāpeto 'tha ṛtajid dhṛtarāṣṭraś ca saptamaḥ // ViP_2,10.16 //",
    "GP12vipce_pu:4345": " māghamāse vasanty ete sapta maitreya bhāskare /",
    "GP12vipce_pu:4346": " śrūyatāṃ cāpare sūrye phālgune nivasanti ye // ViP_2,10.17 //",
    "GP12vipce_pu:4347": " viṣṇur aśvataro rambhā sūryavarcāś ca satyajit /",
    "GP12vipce_pu:4348": " viśvāmitras tathā rakṣo yajñopeto mahāmune // ViP_2,10.18 //",
    "GP12vipce_pu:4349": " māseṣv eteṣu maitreya vasanty ete tu saptakāḥ /",
    "GP12vipce_pu:4350": " savitur maṇḍale brahman viṣṇuśaktyupabṛṃhitāḥ // ViP_2,10.19 //",
    "GP12vipce_pu:4351": " stuvanti munayaḥ sūryaṃ gandharvair gīyate puraḥ /",
    "GP12vipce_pu:4352": " nṛtyanty apsaraso yānti sūryasyānu niśācarāḥ // ViP_2,10.20 //",
    "GP12vipce_pu:4353": " vahanti pannagā yakṣaiḥ kriyate 'bhīṣusaṃgrahaḥ // ViP_2,10.21 //",
    "GP12vipce_pu:4354": " vālakhilyās tathaivainaṃ parivārya samāsate // ViP_2,10.22 //",
    "GP12vipce_pu:4355": " so 'yaṃ saptagaṇaḥ sūryamaṇḍale munisattama /",
    "GP12vipce_pu:4356": " himoṣṇavārivṛṣṭīnāṃ hetuḥ svasamayaṃ gataḥ // ViP_2,10.23 //",
    "GP12vipce_pu:4357": " [[iti śrīviṣṇupurāṇe dvitīye 'ṃśe daśamo 'dhyāyaḥ ]]",
    "GP12vipce_pu:4358": " §maitreya uvāca:",
    "GP12vipce_pu:4359": " yad etad bhagavān āha gaṇaḥ saptavidho raveḥ /",
    "GP12vipce_pu:4360": " maṇḍale himatāpādeḥ kāraṇaṃ tan mayā śrutam // ViP_2,11.1 //",
    "GP12vipce_pu:4361": " vyāpārāś cāpi kathitā gandharvoragarakṣasām /",
    "GP12vipce_pu:4362": " ṛṣīṇāṃ vālakhilyānāṃ tathaivāpsarasāṃ guro // ViP_2,11.2 //",
    "GP12vipce_pu:4363": " yakṣāṇāṃ ca rathe bhānor viṣṇuśaktidhṛtātmanām /",
    "GP12vipce_pu:4364": " kiṃ tvādityasya yat karma tan nātroktaṃ tvayā mune // ViP_2,11.3 //",
    "GP12vipce_pu:4365": " yadi saptagaṇo vāri himam uṣṇaṃ ca varṣati /",
    "GP12vipce_pu:4366": " tat kim atra raver yena vṛṣṭiḥ sūryād itīryate // ViP_2,11.4 //",
    "GP12vipce_pu:4367": " vivasvān udito madhye yāty astam iti kiṃ janaḥ /",
    "GP12vipce_pu:4368": " bravīty etat samaṃ karma yadi saptagaṇasya tat // ViP_2,11.5 //",
    "GP12vipce_pu:4369": " §parāśara uvāca:",
    "GP12vipce_pu:4370": " maitreya śrūyatām etad yad bhavān paripṛcchati /",
    "GP12vipce_pu:4371": " yathā saptagaṇe 'py ekaḥ prādhānyenādhiko raviḥ // ViP_2,11.6 //",
    "GP12vipce_pu:4372": " yā tu śaktiḥ parā viṣṇor ṛgyajuḥsāmasaṃjñitā /",
    "GP12vipce_pu:4373": " saiṣā trayī tapaty aṃho jagataś ca hinasti yat // ViP_2,11.7 //",
    "GP12vipce_pu:4374": " saiṣa viṣṇuḥ sthitaḥ sthityāṃ jagataḥ pālanodyataḥ /",
    "GP12vipce_pu:4375": " ṛgyajuḥsāmabhūto 'ntaḥ savitur dvija tiṣṭhati // ViP_2,11.8 //",
    "GP12vipce_pu:4376": " māsi māsi ravir yo yas tatra tatra hi sā parā /",
    "GP12vipce_pu:4377": " trayīmayī viṣṇuśaktir avasthānaṃ karoti vai // ViP_2,11.9 //",
    "GP12vipce_pu:4378": " ṛcas tapanti pūrvāhṇe madhyāhne ca yajūṃṣy atha /",
    "GP12vipce_pu:4379": " bṛhadrathantarādīni sāmāny ahnaḥ kṣaye ravau // ViP_2,11.10 //",
    "GP12vipce_pu:4380": " aṃśa eṣā trayī viṣṇor ṛgyajuḥsāmasaṃjñitā /",
    "GP12vipce_pu:4381": " viṣṇuśaktir avasthānaṃ sadāditye karoti sā // ViP_2,11.11 //",
    "GP12vipce_pu:4382": " na kevalaṃ raveḥ śaktir vaiṣṇavī sā trayīmayī /",
    "GP12vipce_pu:4383": " brahmātha puruṣo rudras trayam etat trayīmayam // ViP_2,11.12 //",
    "GP12vipce_pu:4384": " sargādau ṛṅmayo brahmā sthitau viṣṇur yajurmayaḥ /",
    "GP12vipce_pu:4385": " rudraḥ sāmamayo 'ntāya tasmāt tasyāśucir dhvaniḥ // ViP_2,11.13 //",
    "GP12vipce_pu:4386": " evaṃ sā sāttvikī śaktir vaiṣṇavī yā trayīmayī /",
    "GP12vipce_pu:4387": " ātmasaptagaṇasthaṃ taṃ bhāsvantam adhitiṣṭhati // ViP_2,11.14 //",
    "GP12vipce_pu:4388": " tayā cādhiṣṭhitaḥ so 'pi jājvalīti svaraśmibhiḥ /",
    "GP12vipce_pu:4389": " tamaḥ samastajagatāṃ nāśaṃ nayati cākhilam // ViP_2,11.15 //",
    "GP12vipce_pu:4390": " stuvanti taṃ vai munayo gandharvair gīyate puraḥ /",
    "GP12vipce_pu:4391": " nṛtyanty apsaraso yānti tasya cānu niśācarāḥ // ViP_2,11.16 //",
    "GP12vipce_pu:4392": " vahanti pannagā yakṣaiḥ kriyate 'bhīṣusaṃgrahaḥ /",
    "GP12vipce_pu:4393": " vālakhilyās tathaivainaṃ parivārya samāsate // ViP_2,11.17 //",
    "GP12vipce_pu:4394": " nodetā nāstametā ca kadācic chaktirūpadhṛk /",
    "GP12vipce_pu:4395": " viṣṇur viṣṇoḥ pṛthak tasya gaṇaḥ saptavidho 'py ayam // ViP_2,11.18 //",
    "GP12vipce_pu:4396": " stambhasthadarpaṇasyaiti yo 'yam āsannatāṃ naraḥ /",
    "GP12vipce_pu:4397": " chāyādarśanasaṃyogaṃ sa saṃprāpnoty athātmanaḥ // ViP_2,11.19 //",
    "GP12vipce_pu:4398": " evaṃ sā vaiṣṇavī śaktir naivāpaiti tato dvija /",
    "GP12vipce_pu:4399": " māsānumāsaṃ bhāsvantam adhyāste tatra saṃsthitam // ViP_2,11.20 //",
    "GP12vipce_pu:4400": " pitṛdevamanuṣyādīn sa sadāpyāyayan prabhuḥ /",
    "GP12vipce_pu:4401": " parivartaty ahorātrakāraṇaṃ savitā dvija // ViP_2,11.21 //",
    "GP12vipce_pu:4402": " sūryaraśmiḥ suṣumṇo yas tarpitas tena candramāḥ /",
    "GP12vipce_pu:4403": " kṛṣṇapakṣe 'maraiḥ śaśvat pīyate vai sudhāmayaḥ // ViP_2,11.22 //",
    "GP12vipce_pu:4404": " pītaṃ taṃ dvikalaṃ somaṃ kṛṣṇapakṣakṣaye dvija /",
    "GP12vipce_pu:4405": " pibanti pitaras teṣāṃ bhāskarāt tarpaṇaṃ tathā // ViP_2,11.23 //",
    "GP12vipce_pu:4406": " ādatte raśmibhir yaṃ tu kṣitisaṃsthaṃ rasaṃ raviḥ /",
    "GP12vipce_pu:4407": " tam utsṛjati bhūtānāṃ puṣṭyarthaṃ sasyavṛddhaye // ViP_2,11.24 //",
    "GP12vipce_pu:4408": " tena prīṇāty aśeṣāṇi bhūtāni bhagavān raviḥ /",
    "GP12vipce_pu:4409": " pitṛdevamanuṣyādīn evam āpyāyayaty asau // ViP_2,11.25 //",
    "GP12vipce_pu:4410": " pakṣatṛptiṃ tu devānāṃ pitṝṇāṃ caiva māsikīm /",
    "GP12vipce_pu:4411": " śaśvat tṛptiṃ ca martyānāṃ maitreyārkaḥ prayacchati // ViP_2,11.26 //",
    "GP12vipce_pu:4412": " [[iti śrīviṣṇupurāṇe dvitīye 'ṃśe ekādaśo 'dhyāyaḥ ]]",
    "GP12vipce_pu:4413": " §parāśara uvāca:",
    "GP12vipce_pu:4414": " rathas tricakraḥ somasya kundābhās tasya vājinaḥ /",
    "GP12vipce_pu:4415": " vāmadakṣiṇato yuktā daśa tena caraty asau // ViP_2,12.1 //",
    "GP12vipce_pu:4416": " vīthyāśrayāṇi ṛkṣāṇi dhruvādhāreṇa veginā /",
    "GP12vipce_pu:4417": " hrāsavṛddhikramas tasya raśmīnāṃ savitur yathā // ViP_2,12.2 //",
    "GP12vipce_pu:4418": " arkasyeva hi tasyāśvāḥ sakṛdyuktā vahanti te /",
    "GP12vipce_pu:4419": " kalpam ekaṃ muniśreṣṭha vārigarbhasamudbhavāḥ // ViP_2,12.3 //",
    "GP12vipce_pu:4420": " kṣīṇaṃ pītaṃ suraiḥ somam āpyāyayati dīptimān /",
    "GP12vipce_pu:4421": " maitreyaikakalaṃ santaṃ raśminaikena bhāskaraḥ // ViP_2,12.4 //",
    "GP12vipce_pu:4422": " krameṇa yena pīto 'sau devais tena niśākaram /",
    "GP12vipce_pu:4423": " āpyāyayaty anudinaṃ bhāskaro vāritaskaraḥ // ViP_2,12.5 //",
    "GP12vipce_pu:4424": " saṃbhṛtaṃ cārdhamāsena tat somasthaṃ sudhāmṛtam /",
    "GP12vipce_pu:4425": " pibanti devā maitreya sudhāhārā yato 'marāḥ // ViP_2,12.6 //",
    "GP12vipce_pu:4426": " trayas triṃśatsahasrāṇi trayas triṃśacchatāni ca /",
    "GP12vipce_pu:4427": " trayas triṃśat tathā devāḥ pibanti kṣaṇadākaram // ViP_2,12.7 //",
    "GP12vipce_pu:4428": " kalādvayāvaśiṣṭas tu praviṣṭaḥ sūryamaṇḍalam /",
    "GP12vipce_pu:4429": " amākhyaraśmau vasati amāvāsyā tataḥ smṛtā // ViP_2,12.8 //",
    "GP12vipce_pu:4430": " apsu tasminn ahorātre pūrvaṃ viśati candramāḥ /",
    "GP12vipce_pu:4431": " tato vīrutsu vasati prayāty arkaṃ tataḥ kramāt // ViP_2,12.9 //",
    "GP12vipce_pu:4432": " chinatti vīrudho yas tu vīrutsaṃsthe niśākare /",
    "GP12vipce_pu:4433": " patraṃ vā pātayaty ekaṃ brahmahatyāṃ sa vindati // ViP_2,12.10 //",
    "GP12vipce_pu:4434": " śeṣe pañcadaśe bhāge kiṃcicchiṣṭe kalātmake /",
    "GP12vipce_pu:4435": " aparāhṇe pitṛgaṇā jaghanyaṃ paryupāsate // ViP_2,12.11 //",
    "GP12vipce_pu:4436": " pibanti dvikalaṃ somaṃ śiṣṭā tasya kalā tu yā /",
    "GP12vipce_pu:4437": " sudhāmṛtamayī puṇyā tām indoḥ pitaro mune // ViP_2,12.12 //",
    "GP12vipce_pu:4438": " niḥsṛtaṃ tad amāvāsyāṃ gabhastibhyaḥ sudhāmṛtam /",
    "GP12vipce_pu:4439": " māsatṛptim avāpyāgryāṃ pitaraḥ santi nirvṛtāḥ /",
    "GP12vipce_pu:4440": " saumyā barhiṣadaś caiva agniṣvāttāś ca te tridhā // ViP_2,12.13 //",
    "GP12vipce_pu:4441": " evaṃ devān site pakṣe kṛṣṇapakṣe tathā pitṝn /",
    "GP12vipce_pu:4442": " vīrudhaś cāmṛtamayaiḥ śītair apparamāṇubhiḥ // ViP_2,12.14 //",
    "GP12vipce_pu:4443": " vīrudhauṣadhiniṣpattyā manuṣyapaśukīṭakān /",
    "GP12vipce_pu:4444": " āpyāyayati śītāṃśuḥ prākāśyāhlādanena tu // ViP_2,12.15 //",
    "GP12vipce_pu:4445": " vāyvagnidravyasaṃbhūto rathaś candrasutasya ca /",
    "GP12vipce_pu:4446": " piśaṅgais turagair yuktaḥ so 'ṣṭābhir vāyuvegibhiḥ // ViP_2,12.16 //",
    "GP12vipce_pu:4447": " savarūthaḥ sānukarṣo yukto bhūsaṃbhavair hayaiḥ /",
    "GP12vipce_pu:4448": " sopāsaṅgapatākas tu śukrasyāpi ratho mahān // ViP_2,12.17 //",
    "GP12vipce_pu:4449": " aṣṭāśvaḥ kāñcanaḥ śrīmān bhaumasyāpi ratho mahān /",
    "GP12vipce_pu:4450": " padmarāgāruṇair aśvaiḥ saṃyukto vahnisaṃbhavaiḥ // ViP_2,12.18 //",
    "GP12vipce_pu:4451": " aṣṭābhiḥ pāṇḍarair yuktair vājibhiḥ kāñcane rathe /",
    "GP12vipce_pu:4452": " tasmiṃs tiṣṭhati varṣaṃ vai rāśau rāśau bṛhaspatiḥ // ViP_2,12.19 //",
    "GP12vipce_pu:4453": " ākāśasaṃbhavair aśvaiḥ śabalaiḥ syandanaṃ yutam /",
    "GP12vipce_pu:4454": " samāruhya śanair yāti mandagāmī śanaiścaraḥ // ViP_2,12.20 //",
    "GP12vipce_pu:4455": " svarbhānos turagā hy aṣṭau bhṛṅgābhā dhūsaraṃ ratham /",
    "GP12vipce_pu:4456": " sakṛdyuktās tu maitreya vahanty avirataṃ sadā // ViP_2,12.21 //",
    "GP12vipce_pu:4457": " ādityān niḥsṛto rāhuḥ somaṃ gacchati parvasu /",
    "GP12vipce_pu:4458": " ādityam eti somāc ca punaḥ saureṣu parvasu // ViP_2,12.22 //",
    "GP12vipce_pu:4459": " tathā keturathasyāśvā aṣṭau te vātaraṃhasaḥ /",
    "GP12vipce_pu:4460": " palāladhūmavarṇābhā lākṣārasanibhāruṇāḥ // ViP_2,12.23 //",
    "GP12vipce_pu:4461": " ete mayā grahāṇāṃ vai tavākhyātā rathā nava /",
    "GP12vipce_pu:4462": " sarve dhruve mahābhāga prabaddhā vāyuraśmibhiḥ // ViP_2,12.24 //",
    "GP12vipce_pu:4463": " graharkṣatārādhiṣṇyāni dhruve baddhāny aśeṣataḥ /",
    "GP12vipce_pu:4464": " bhramanty ucitacāreṇa maitreyānilaraśmibhiḥ // ViP_2,12.25 //",
    "GP12vipce_pu:4465": " yāvantyaś caiva tārās tās tāvanto vātaraśmayaḥ /",
    "GP12vipce_pu:4466": " sarve dhruve nibaddhās te bhramanto bhrāmayanti tam // ViP_2,12.26 //",
    "GP12vipce_pu:4467": " tailapīḍā yathā cakraṃ bhramanto bhrāmayanti vai /",
    "GP12vipce_pu:4468": " tathā bhramanti jyotīṃṣi vātaviddhāni sarvaśaḥ // ViP_2,12.27 //",
    "GP12vipce_pu:4469": " alātacakravad yānti vātacakreritāni tu /",
    "GP12vipce_pu:4470": " yasmāj jyotīṃṣi vahati pravahas tena sa smṛtaḥ // ViP_2,12.28 //",
    "GP12vipce_pu:4471": " śiśumāras tu yaḥ proktaḥ sa dhruvo yatra tiṣṭhati /",
    "GP12vipce_pu:4472": " saṃniveśaṃ ca tasyāpi śṛṇuṣva munisattama // ViP_2,12.29 //",
    "GP12vipce_pu:4473": " yad ahnā kurute pāpaṃ dṛṣṭvā taṃ niśi mucyate /",
    "GP12vipce_pu:4474": " yāvantyaś caiva tārās tāḥ śiśumārāśritā divi /",
    "GP12vipce_pu:4475": " tāvanty eva tu varṣāṇi jīvaty abhyadhikāni ca // ViP_2,12.30 //",
    "GP12vipce_pu:4476": " uttānapādas tasyātha vijñeyo hy uttaro hanuḥ /",
    "GP12vipce_pu:4477": " yajño 'dharaś ca vijñeyo dharmo mūrdhānam āśritaḥ // ViP_2,12.31 //",
    "GP12vipce_pu:4478": " hṛdi nārāyaṇaś cāste aśvinau pūrvapādayoḥ /",
    "GP12vipce_pu:4479": " varuṇaś cāryamā caiva paścime tasya sakthinī // ViP_2,12.32 //",
    "GP12vipce_pu:4480": " śiśnaṃ saṃvatsaras tasya mitro 'pānaṃ samāśritaḥ // ViP_2,12.33 //",
    "GP12vipce_pu:4481": " pucche 'gniś ca mahendraś ca kaśyapo 'tha tato dhruvaḥ /",
    "GP12vipce_pu:4482": " tārakā śiśumārasya nāstam eti catuṣṭayam // ViP_2,12.34 //",
    "GP12vipce_pu:4483": " ity eṣa saṃniveśo yaḥ pṛthivyā jyotiṣāṃ tathā /",
    "GP12vipce_pu:4484": " dvīpānām udadhīnāṃ ca parvatānāṃ ca kīrtitaḥ // ViP_2,12.35 //",
    "GP12vipce_pu:4485": " varṣāṇāṃ ca nadīnāṃ ca ye ca teṣu vasanti vai /",
    "GP12vipce_pu:4486": " teṣāṃ svarūpam ākhyātaṃ saṃkṣepāc chrūyatāṃ punaḥ // ViP_2,12.36 //",
    "GP12vipce_pu:4487": " yad ambu vaiṣṇavaḥ kāyas tato vipra vasuṃdharā /",
    "GP12vipce_pu:4488": " padmākārā samudbhūtā parvatābdhyādisaṃyutā // ViP_2,12.37 //",
    "GP12vipce_pu:4489": " jyotīṃṣi viṣṇur bhuvanāni viṣṇur vanāni viṣṇur girayo diśaś ca /",
    "GP12vipce_pu:4490": " nadyaḥ samudrāś ca sa eva sarvaṃ yad asti yan nāsti ca vipravarya // ViP_2,12.38 //",
    "GP12vipce_pu:4491": " jñānasvarūpo bhagavān yato 'sāv aśeṣamūrtir na tu vastubhūtaḥ /",
    "GP12vipce_pu:4492": " tato hi śailābdhidharādibhedāñ jānīhi vijñānavijṛmbhitāni // ViP_2,12.39 //",
    "GP12vipce_pu:4493": " yadā tu śuddhaṃ nijarūpi sarvaṃ karmakṣaye jñānam apāstadoṣam /",
    "GP12vipce_pu:4494": " tadā hi saṃkalpataroḥ phalāni bhavanti no vastuṣu vastubhedāḥ // ViP_2,12.40 //",
    "GP12vipce_pu:4495": " vastv asti kiṃ kutracid ādimadhya paryantahīnaṃ satataikarūpam /",
    "GP12vipce_pu:4496": " yac cānyathātvaṃ dvija yāti bhūyo na tat tathā tatra kuto hi tattvam // ViP_2,12.41 //",
    "GP12vipce_pu:4497": " mahī ghaṭatvaṃ ghaṭataḥ kapālikā kapālikā cūrṇarajas tato 'ṇuḥ /",
    "GP12vipce_pu:4498": " janaiḥ svakarmastimitātmaniścayair ālakṣyate brūhi kim atra vastu // ViP_2,12.42 //",
    "GP12vipce_pu:4499": " tasmān na vijñānam ṛte 'sti kiṃcit kvacit kadācid dvija vastujātam /",
    "GP12vipce_pu:4500": " vijñānam ekaṃ nijakarmabheda vibhinnacittair bahudhābhyupetam // ViP_2,12.43 //",
    "GP12vipce_pu:4501": " jñānaṃ viśuddhaṃ vimalaṃ viśokam aśeṣalobhādinirastasaṅgam /",
    "GP12vipce_pu:4502": " ekaṃ sadaikaṃ paramaḥ pareśaḥ sa vāsudevo na yato 'nyad asti // ViP_2,12.44 //",
    "GP12vipce_pu:4503": " sadbhāva eṣo bhavato mayokto jñānaṃ yathā satyam asatyam anyat /",
    "GP12vipce_pu:4504": " etat tu yat saṃvyavahārabhūtaṃ tatrāpi coktaṃ bhuvanāśritaṃ te // ViP_2,12.45 //",
    "GP12vipce_pu:4505": " yajñaḥ paśur vahnir aśeṣa-ṛtvik somaḥ surāḥ svargamayaś ca kāmaḥ /",
    "GP12vipce_pu:4506": " ityādikarmāśritamārgadṛṣṭaṃ bhūrādibhogāś ca phalāni teṣām // ViP_2,12.46 //",
    "GP12vipce_pu:4507": " yac caitad bhuvanagataṃ mayā tavoktaṃ sarvatra vrajati hi karmavaśya ekaḥ /",
    "GP12vipce_pu:4508": " jñātvaivaṃ dhruvam acalaṃ sadaikarūpaṃ tat kuryād viśati hi yena vāsudevam // ViP_2,12.47 //",
    "GP12vipce_pu:4509": " [[iti śrīviṣṇupurāṇe dvitīye 'ṃśe dvādaśo 'dhyāyaḥ ]]",
    "GP12vipce_pu:4510": " §maitreya uvāca:",
    "GP12vipce_pu:4511": " bhagavan samyag ākhyātaṃ yat pṛṣṭo 'si mayākhilam /",
    "GP12vipce_pu:4512": " bhūsamudrādisaritāṃ saṃsthānaṃ grahasaṃsthitiḥ // ViP_2,13.1 //",
    "GP12vipce_pu:4513": " viṣṇvādhāraṃ yathā caitat trailokyaṃ samavasthitam /",
    "GP12vipce_pu:4514": " paramārthaś ca me prokto yathā jñānaṃ pradhānataḥ // ViP_2,13.2 //",
    "GP12vipce_pu:4515": " yat tu tad bhagavān āha bharatasya mahīpateḥ /",
    "GP12vipce_pu:4516": " kathayiṣyāmi caritaṃ tan mamākhyātum arhasi // ViP_2,13.3 //",
    "GP12vipce_pu:4517": " bharataḥ sa mahīpālaḥ sālagrāme 'vasat kila /",
    "GP12vipce_pu:4518": " yogayuktaḥ samādhāya vāsudeve manaḥ sadā // ViP_2,13.4 //",
    "GP12vipce_pu:4519": " puṇyadeśaprabhāvena dhyāyataś ca sadā harim /",
    "GP12vipce_pu:4520": " kathaṃ tu nābhavan muktir yadābhūt sa dvijaḥ punaḥ // ViP_2,13.5 //",
    "GP12vipce_pu:4521": " vipratve ca kṛtaṃ tena yad bhūyaḥ sumahātmanā /",
    "GP12vipce_pu:4522": " pūrvakarmasvabhāvena tan mamākhyātum arhasi // ViP_2,13.6 //",
    "GP12vipce_pu:4523": " §parāśara uvāca:",
    "GP12vipce_pu:4524": " sālagrāme mahābhāgo bhagavannyastamānasaḥ /",
    "GP12vipce_pu:4525": " uvāsa suciraṃ kālaṃ maitreya pṛthivīpatiḥ // ViP_2,13.7 //",
    "GP12vipce_pu:4526": " ahiṃsādiṣv aśeṣeṣu guṇeṣu guṇināṃ varaḥ /",
    "GP12vipce_pu:4527": " avāpa paramāṃ kāṣṭhāṃ manasaś cāpi saṃyame // ViP_2,13.8 //",
    "GP12vipce_pu:4528": " yajñeśācyuta govinda mādhavānanta keśava /",
    "GP12vipce_pu:4529": " kṛṣṇa viṣṇo hṛṣīkeśety āha rājā sa kevalam // ViP_2,13.9 //",
    "GP12vipce_pu:4530": " After 9c ed. Veṅk. ins:",
    "GP12vipce_pu:4531": " .... .... vāsudeva namo 'stu te // ViP_2,13.9*11:1 //",
    "GP12vipce_pu:4532": " iti rājāha bharato ... // ViP_2,13.9*11:2 //",
    "GP12vipce_pu:4533": " nānyaj jagāda maitreya kiṃcit svapnāntareṣv api /",
    "GP12vipce_pu:4534": " etat padaṃ tadarthaṃ ca vinā nānyad acintayat // ViP_2,13.10 //",
    "GP12vipce_pu:4535": " samitpuṣpakuśādānaṃ cakre devakriyākṛte /",
    "GP12vipce_pu:4536": " nānyāni cakre karmāṇi niḥsaṅgo yogatāpasaḥ // ViP_2,13.11 //",
    "GP12vipce_pu:4537": " jagāma so 'bhiṣekārtham ekadā tu mahānadīm /",
    "GP12vipce_pu:4538": " sasnau tatra tadā cakre snānasyānantarakriyāḥ // ViP_2,13.12 //",
    "GP12vipce_pu:4539": " athājagāma tat tīrthaṃ jalaṃ pātuṃ pipāsitā /",
    "GP12vipce_pu:4540": " āsannaprasavā brahmann ekaiva hariṇī vanāt // ViP_2,13.13 //",
    "GP12vipce_pu:4541": " tataḥ samabhavat tatra pītaprāye jale tayā /",
    "GP12vipce_pu:4542": " siṃhasya nādaḥ sumahān sarvaprāṇibhayaṃkaraḥ // ViP_2,13.14 //",
    "GP12vipce_pu:4543": " tataḥ sā sahasā trāsād āplutā nimnagātaṭam /",
    "GP12vipce_pu:4544": " atyuccārohaṇenāsyā nadyāṃ garbhaḥ papāta saḥ // ViP_2,13.15 //",
    "GP12vipce_pu:4545": " tam ūhyamānaṃ vegena vīcimālāpariplutam /",
    "GP12vipce_pu:4546": " jagrāha sa nṛpo garbhāt patitaṃ mṛgapotakam // ViP_2,13.16 //",
    "GP12vipce_pu:4547": " garbhapracyutiduḥkhena prottuṅgākramaṇena ca /",
    "GP12vipce_pu:4548": " maitreya sāpi hariṇī papāta ca mamāra ca // ViP_2,13.17 //",
    "GP12vipce_pu:4549": " hariṇīṃ tāṃ vilokyātha vipannāṃ nṛpatāpasaḥ /",
    "GP12vipce_pu:4550": " mṛgapotaṃ samādāya punar āśramam āgataḥ // ViP_2,13.18 //",
    "GP12vipce_pu:4551": " cakārānudinaṃ cāsau mṛgapotasya vai nṛpaḥ /",
    "GP12vipce_pu:4552": " poṣaṇaṃ puṣyamāṇaś ca sa tena vavṛdhe mune // ViP_2,13.19 //",
    "GP12vipce_pu:4553": " cacārāśramaparyante tṛṇāni gahaneṣu saḥ /",
    "GP12vipce_pu:4554": " dūraṃ gatvā ca śārdūlatrāsād abhyāyayau punaḥ // ViP_2,13.20 //",
    "GP12vipce_pu:4555": " prātar gatvātidūraṃ ca sāyam āyāt tadāśramam /",
    "GP12vipce_pu:4556": " punaś ca bharatasyābhūd āśramasyoṭajājire // ViP_2,13.21 //",
    "GP12vipce_pu:4557": " tasya tasmin mṛge dūrasamīpaparivartini /",
    "GP12vipce_pu:4558": " āsīc cetaḥ samāsaktaṃ na yayāv anyato dvija // ViP_2,13.22 //",
    "GP12vipce_pu:4559": " vimuktarājyatanayaḥ projjhitāśeṣabāndhavaḥ /",
    "GP12vipce_pu:4560": " mamatvaṃ sa cakāroccais tasmin hariṇabālake // ViP_2,13.23 //",
    "GP12vipce_pu:4561": " kiṃ vṛkair bhakṣito vyāghraiḥ kiṃ siṃhena nipātitaḥ /",
    "GP12vipce_pu:4562": " cirāyamāṇe niṣkrānte tasyāsīd iti mānasam // ViP_2,13.24 //",
    "GP12vipce_pu:4563": " eṣā vasumatī tasya khurāgrakṣatakarburā // ViP_2,13.25 //",
    "GP12vipce_pu:4564": " prītaye mama yāto 'sau kva mamaiṇakabālakaḥ /",
    "GP12vipce_pu:4565": " viṣāṇāgreṇa madbāhukaṇḍūyanaparo hi saḥ /",
    "GP12vipce_pu:4566": " kṣemeṇābhyāgato 'raṇyād api māṃ sukhayiṣyati // ViP_2,13.26 //",
    "GP12vipce_pu:4567": " ete lūnaśikhās tasya daśanair acirodgataiḥ /",
    "GP12vipce_pu:4568": " kuśakāśā virājante baṭavaḥ sāmagā iva // ViP_2,13.27 //",
    "GP12vipce_pu:4569": " itthaṃ ciragate tasmin sa cakre mānasaṃ muniḥ /",
    "GP12vipce_pu:4570": " prītiprasannavadanaḥ pārśvasthe cābhavan mṛge // ViP_2,13.28 //",
    "GP12vipce_pu:4571": " samādhibhaṅgas tasyāsīt tanmayatvādṛtātmanaḥ /",
    "GP12vipce_pu:4572": " saṃtyaktarājyabhogarddhisvajanasyāpi bhūpateḥ // ViP_2,13.29 //",
    "GP12vipce_pu:4573": " capale capalaṃ tasmin dūragaṃ dūragāmini /",
    "GP12vipce_pu:4574": " mṛgapote 'bhavac cittaṃ sthairyavat tasya bhūpateḥ // ViP_2,13.30 //",
    "GP12vipce_pu:4575": " kālena gacchatā so 'tha kālaṃ cakre mahīpatiḥ /",
    "GP12vipce_pu:4576": " piteva sāsraṃ putreṇa mṛgapotena vīkṣitaḥ // ViP_2,13.31 //",
    "GP12vipce_pu:4577": " mṛgam eṣa tadādrākṣīt tyajan prāṇān asāv api /",
    "GP12vipce_pu:4578": " tanmayatvena maitreya nānyat kiṃcid acintayat // ViP_2,13.32 //",
    "GP12vipce_pu:4579": " tataś ca tatkālakṛtāṃ bhāvanāṃ prāpya tādṛśīm /",
    "GP12vipce_pu:4580": " jambūmārge mahāraṇye jajñe jātismaro mṛgaḥ // ViP_2,13.33 //",
    "GP12vipce_pu:4581": " jātismaratvād udvignaḥ saṃsārāt sa dvijottama /",
    "GP12vipce_pu:4582": " vihāya mātaraṃ bhūyaḥ sālagrāmam upāyayau // ViP_2,13.34 //",
    "GP12vipce_pu:4583": " śuṣkais tṛṇais tathā parṇaiḥ sa kurvann ātmapoṣaṇam /",
    "GP12vipce_pu:4584": " mṛgatvahetubhūtasya karmaṇo niṣkṛtiṃ yayau // ViP_2,13.35 //",
    "GP12vipce_pu:4585": " tatra cotsṛṣṭadeho 'sau jajñe jātismaro dvijaḥ /",
    "GP12vipce_pu:4586": " sadācāravatāṃ śuddhe yogināṃ pravare kule // ViP_2,13.36 //",
    "GP12vipce_pu:4587": " sarvavijñānasaṃpannaḥ sarvaśāstrārthatattvavit /",
    "GP12vipce_pu:4588": " apaśyat sa ca maitreya ātmānaṃ prakṛteḥ param // ViP_2,13.37 //",
    "GP12vipce_pu:4589": " ātmano 'dhigatajñāno devādīni mahāmune /",
    "GP12vipce_pu:4590": " sarvabhūtāny abhedena dadarśa sa mahāmatiḥ // ViP_2,13.38 //",
    "GP12vipce_pu:4591": " na papāṭha guruproktāṃ kṛtopanayanaḥ śrutim /",
    "GP12vipce_pu:4592": " na dadarśa ca karmāṇi śāstrāṇi jagṛhe na ca // ViP_2,13.39 //",
    "GP12vipce_pu:4593": " ukto 'pi bahuśaḥ kiṃcij jaḍavākyam abhāṣata /",
    "GP12vipce_pu:4594": " tad apy asaṃskāraguṇaṃ grāmyavākyoktisaṃśritam // ViP_2,13.40 //",
    "GP12vipce_pu:4595": " apadhvastavapuḥ so 'tha malināmbaradhṛg dvijaḥ /",
    "GP12vipce_pu:4596": " klinnadantāntaraḥ sarvaiḥ paribhūtaḥ sa nāgaraiḥ // ViP_2,13.41 //",
    "GP12vipce_pu:4597": " saṃmānanā parāṃ hāniṃ yogarddheḥ kurute yataḥ /",
    "GP12vipce_pu:4598": " janenāvamato yogī yogasiddhiṃ ca vindati // ViP_2,13.42 //",
    "GP12vipce_pu:4599": " tasmāc careta vai yogī satāṃ dharmam adūṣayan /",
    "GP12vipce_pu:4600": " janā yathāvamanyeran gaccheyur naiva saṃgatim // ViP_2,13.43 //",
    "GP12vipce_pu:4601": " hiraṇyagarbhavacanaṃ vicintyetthaṃ mahāmatiḥ /",
    "GP12vipce_pu:4602": " ātmānaṃ darśayām āsa jaḍonmattākṛtiṃ jane // ViP_2,13.44 //",
    "GP12vipce_pu:4603": " bhuṅkte kulmāṣavāṭyādiśākaṃ vanyaṃ phalaṃ kaṇān /",
    "GP12vipce_pu:4604": " yad yad āpnoti subahu tad atte kālasaṃyamam // ViP_2,13.45 //",
    "GP12vipce_pu:4605": " pitary uparate so 'tha bhrātṛbhrātṛvyabāndhavaiḥ /",
    "GP12vipce_pu:4606": " kāritaḥ kṣetrakarmādi kadannāhārapoṣitaḥ // ViP_2,13.46 //",
    "GP12vipce_pu:4607": " sa rūkṣapīnāvayavo jaḍakārī ca karmaṇi /",
    "GP12vipce_pu:4608": " sarvalokopakaraṇaṃ babhūvāhāravetanaḥ // ViP_2,13.47 //",
    "GP12vipce_pu:4609": " taṃ tādṛśam asaṃskāraṃ viprākṛtiviceṣṭitam /",
    "GP12vipce_pu:4610": " kṣattā sauvīrarājasya viṣṭiyogyam amanyata // ViP_2,13.48 //",
    "GP12vipce_pu:4611": " After 48c D4,T3,G2,3,ed. Veṅk. ins:",
    "GP12vipce_pu:4612": " .... .... kālyai paśum ayojayat // ViP_2,13.48*12:1 //",
    "GP12vipce_pu:4613": " rātrau taṃ samalaṃkṛtya vaiśaṃsanavidhānataḥ // ViP_2,13.48*12:2 //",
    "GP12vipce_pu:4614": " adhiṣṭhitaṃ mahākālī jñātvā yogeśvaraṃ tadā // ViP_2,13.48*12:3 //",
    "GP12vipce_pu:4615": " tataḥ khaḍgaṃ samādāya niśitaṃ niśi sā tadā // ViP_2,13.48*12:4 //",
    "GP12vipce_pu:4616": " kṣattāraṃ krūrakarmāṇam acchinat kaṇṭhamūlataḥ // ViP_2,13.48*12:5 //",
    "GP12vipce_pu:4617": " piśitārthaparikaraiḥ papau rudhiram ulbaṇam // ViP_2,13.48*12:6 //",
    "GP12vipce_pu:4618": " tataḥ sauvīrarājasya prayātasya mahātmanaḥ // ViP_2,13.48*12:7 //",
    "GP12vipce_pu:4619": " viṣṭikartātha taṃ tatra viṣṭiyogyo 'yam ity api // ViP_2,13.48*12:8 //",
    "GP12vipce_pu:4620": " kṣattā sauvīrarājasya .... .... // ViP_2,13.48*12:9 //",
    "GP12vipce_pu:4621": " sa rājā śibikārūḍho gantuṃ kṛtamatir dvija /",
    "GP12vipce_pu:4622": " babhūvekṣumatītīre kapilarṣer varāśramam // ViP_2,13.49 //",
    "GP12vipce_pu:4623": " śreyaḥ kim atra saṃsāre duḥkhaprāye nṛṇām iti /",
    "GP12vipce_pu:4624": " praṣṭuṃ taṃ mokṣadharmajñaṃ kapilākhyaṃ mahāmunim // ViP_2,13.50 //",
    "GP12vipce_pu:4625": " uvāha śibikāṃ tasya kṣattur vacanacoditaḥ /",
    "GP12vipce_pu:4626": " nṛṇāṃ viṣṭigṛhītānām anyeṣāṃ so 'pi madhyagaḥ // ViP_2,13.51 //",
    "GP12vipce_pu:4627": " gṛhīto viṣṭinā vipraḥ sarvajñānaikabhājanaḥ /",
    "GP12vipce_pu:4628": " jātismaro 'sau pāpasya kṣayakāma uvāha tām // ViP_2,13.52 //",
    "GP12vipce_pu:4629": " yayau jaḍagatiḥ so 'tha yugamātrāvalokanam /",
    "GP12vipce_pu:4630": " kurvan matimatāṃ śreṣṭhas te tv anye tvaritaṃ yayuḥ // ViP_2,13.53 //",
    "GP12vipce_pu:4631": " vilokya nṛpatiḥ so 'pi viṣamāṃ śibikāgatim /",
    "GP12vipce_pu:4632": " kim etad ity āha samaṃ gamyatāṃ śibikāvahāḥ // ViP_2,13.54 //",
    "GP12vipce_pu:4633": " punas tathaiva śibikāṃ vilokya viṣamāṃ hasan /",
    "GP12vipce_pu:4634": " nṛpaḥ kim etad ity āha bhavadbhir gamyate 'nyathā // ViP_2,13.55 //",
    "GP12vipce_pu:4635": " bhūpater vadatas tasya śrutvetthaṃ bahuśo vacaḥ /",
    "GP12vipce_pu:4636": " śibikodvāhakāḥ procur ayaṃ yātīty asatvaram // ViP_2,13.56 //",
    "GP12vipce_pu:4637": " §rājovāca:",
    "GP12vipce_pu:4638": " kiṃ śrānto 'sy alpam adhvānaṃ tvayoḍhā śibikā mama /",
    "GP12vipce_pu:4639": " kim āyāsasaho na tvaṃ pīvān asi nirīkṣyase // ViP_2,13.57 //",
    "GP12vipce_pu:4640": " §brāhmaṇa uvāca:",
    "GP12vipce_pu:4641": " nāhaṃ pīvā na caivoḍhā śibikā bhavato mayā /",
    "GP12vipce_pu:4642": " na śrānto 'smi na cāyāsaḥ soḍhavyo 'sti mahīpate // ViP_2,13.58 //",
    "GP12vipce_pu:4643": " §rājovāca:",
    "GP12vipce_pu:4644": " pratyakṣaṃ dṛśyase pīvān adyāpi śibikā tvayi /",
    "GP12vipce_pu:4645": " śramaś ca bhārodvahane bhavaty eva hi dehinām // ViP_2,13.59 //",
    "GP12vipce_pu:4646": " §brāhmaṇa uvāca:",
    "GP12vipce_pu:4647": " pratyakṣaṃ bhavatā bhūpa yad dṛṣṭaṃ mama tad vada /",
    "GP12vipce_pu:4648": " balavān abalaś ceti vācyaṃ paścād viśeṣaṇam // ViP_2,13.60 //",
    "GP12vipce_pu:4649": " tvayoḍhā śibikā ceti tvayy adyāpi ca saṃsthitā /",
    "GP12vipce_pu:4650": " mithyaitad atra tu bhavāñ śṛṇotu vacanaṃ mama // ViP_2,13.61 //",
    "GP12vipce_pu:4651": " bhūmau pādayugasyāsthā jaṅghe pādadvaye sthite /",
    "GP12vipce_pu:4652": " ūrū jaṅghādvayāvasthau tadādhāraṃ tathodaram // ViP_2,13.62 //",
    "GP12vipce_pu:4653": " vakṣaḥsthalaṃ tathā bāhū skandhau codarasaṃsthitau /",
    "GP12vipce_pu:4654": " skandhāśriteyaṃ śibikā mama bhāro 'tra kiṃ kṛtaḥ // ViP_2,13.63 //",
    "GP12vipce_pu:4655": " śibikāyāṃ sthitaṃ cedaṃ dehaṃ tvadupalakṣitam /",
    "GP12vipce_pu:4656": " tatra tvam aham apy atra procyate cedam anyathā // ViP_2,13.64 //",
    "GP12vipce_pu:4657": " ahaṃ tvaṃ ca tathānye ca bhūtair uhyāma pārthiva /",
    "GP12vipce_pu:4658": " guṇapravāhapatito bhūtavargo 'pi yāty ayam // ViP_2,13.65 //",
    "GP12vipce_pu:4659": " karmavaśyā guṇā hy ete sattvādyāḥ pṛthivīpate /",
    "GP12vipce_pu:4660": " avidyāsaṃcitaṃ karma tac cāśeṣeṣu jantuṣu // ViP_2,13.66 //",
    "GP12vipce_pu:4661": " ātmā śuddho 'kṣaraḥ śānto nirguṇaḥ prakṛteḥ paraḥ /",
    "GP12vipce_pu:4662": " pravṛddhyapacayau nāsya ekasyākhilajantuṣu // ViP_2,13.67 //",
    "GP12vipce_pu:4663": " yadā nopacayas tasya na caivāpacayo nṛpa /",
    "GP12vipce_pu:4664": " tadā pīvān asītītthaṃ kayā yuktyā tvayeritam // ViP_2,13.68 //",
    "GP12vipce_pu:4665": " bhūpādajaṅghākaṭyūrujaṭharādiṣu saṃsthite /",
    "GP12vipce_pu:4666": " śibikeyaṃ yadā skandhe tadā bhāraḥ samas tvayā // ViP_2,13.69 //",
    "GP12vipce_pu:4667": " tathānyair jantubhir bhūpa śibikottho na kevalam /",
    "GP12vipce_pu:4668": " śailadrumagṛhottho 'pi pṛthivīsaṃbhavo 'pi vā // ViP_2,13.70 //",
    "GP12vipce_pu:4669": " yadā puṃsaḥ pṛthagbhāvaḥ prākṛtaiḥ kāraṇair nṛpa /",
    "GP12vipce_pu:4670": " voḍhavyas tu tadā bhāraḥ katamo nṛpate mayā // ViP_2,13.71 //",
    "GP12vipce_pu:4671": " yaddravyā śibikā ceyaṃ taddravyo bhūtasaṃgrahaḥ /",
    "GP12vipce_pu:4672": " bhavato me 'khilasyāsya mamatvenopabṛṃhitaḥ // ViP_2,13.72 //",
    "GP12vipce_pu:4673": " §parāśara uvāca:",
    "GP12vipce_pu:4674": " evam uktvābhavan maunī sa vahañ chibikāṃ dvijaḥ /",
    "GP12vipce_pu:4675": " so 'pi rājāvatīryorvyāṃ tatpādau jagṛhe tvaran // ViP_2,13.73 //",
    "GP12vipce_pu:4676": " §rājovāca:",
    "GP12vipce_pu:4677": " bho bho visṛjya śibikāṃ prasādaṃ kuru me dvija /",
    "GP12vipce_pu:4678": " kathyatāṃ ko bhavān atra jālmarūpadharaḥ sthitaḥ // ViP_2,13.74 //",
    "GP12vipce_pu:4679": " yo bhavān yan nimittaṃ vā yad āgamanakāraṇam /",
    "GP12vipce_pu:4680": " tat sarvaṃ kathyatāṃ vidvan mahyaṃ śuśrūṣave tvayā // ViP_2,13.75 //",
    "GP12vipce_pu:4681": " §brāhmaṇa uvāca:",
    "GP12vipce_pu:4682": " śrūyatāṃ ko 'ham ity etad vaktuṃ bhūpa na śakyate /",
    "GP12vipce_pu:4683": " upabhoganimittaṃ ca sarvatrāgamanakriyā // ViP_2,13.76 //",
    "GP12vipce_pu:4684": " sukhaduḥkhopabhogau tu tau dehādyupapādakau /",
    "GP12vipce_pu:4685": " dharmādharmodbhavau bhoktuṃ jantur dehādim ṛcchati // ViP_2,13.77 //",
    "GP12vipce_pu:4686": " sarvasyaiva hi bhūpāla jantoḥ sarvatra kāraṇam /",
    "GP12vipce_pu:4687": " dharmādharmau yatas tasmāt kāraṇaṃ pṛcchyate kutaḥ // ViP_2,13.78 //",
    "GP12vipce_pu:4688": " §rājovāca:",
    "GP12vipce_pu:4689": " dharmādharmau na saṃdehaḥ sarvakāryeṣu kāraṇam /",
    "GP12vipce_pu:4690": " upabhoganimittaṃ ca dehīdeśāntarāgamaḥ // ViP_2,13.79 //",
    "GP12vipce_pu:4691": " yat tv etad bhavatā proktaṃ ko 'ham ity etad ātmanaḥ /",
    "GP12vipce_pu:4692": " vaktuṃ na śakyate śrotuṃ tan mamecchā pravartate // ViP_2,13.80 //",
    "GP12vipce_pu:4693": " yo 'sti so 'ham iti brahman kathaṃ vaktuṃ na śakyate /",
    "GP12vipce_pu:4694": " ātmany eva na doṣāya śabdo 'ham iti yo dvija // ViP_2,13.81 //",
    "GP12vipce_pu:4695": " §brāhmaṇa uvāca:",
    "GP12vipce_pu:4696": " śabdo 'ham iti doṣāya nātmany eṣa tathaiva tat /",
    "GP12vipce_pu:4697": " anātmany ātmavijñānaṃ śabdo vā bhrāntilakṣaṇaḥ // ViP_2,13.82 //",
    "GP12vipce_pu:4698": " jihvā bravīty aham iti dantauṣṭhau tālukaṃ nṛpa /",
    "GP12vipce_pu:4699": " ete nāhaṃ yataḥ sarve vāṅniṣpādanahetavaḥ // ViP_2,13.83 //",
    "GP12vipce_pu:4700": " kiṃ hetubhir vadaty eṣā vāg evāham iti svayam /",
    "GP12vipce_pu:4701": " tathāpi vāṅ nāham etad vaktum itthaṃ na yujyate // ViP_2,13.84 //",
    "GP12vipce_pu:4702": " piṇḍaḥ pṛthag yataḥ puṃsaḥ śiraḥpāṇyādilakṣaṇaḥ /",
    "GP12vipce_pu:4703": " tato 'ham iti kutraitāṃ saṃjñāṃ rājan karomy aham // ViP_2,13.85 //",
    "GP12vipce_pu:4704": " yady anyo 'sti paraḥ ko 'pi mattaḥ pārthivasattama /",
    "GP12vipce_pu:4705": " tadaiṣo 'ham ayaṃ cānyo vaktum evam apīṣyate // ViP_2,13.86 //",
    "GP12vipce_pu:4706": " yadā samastadeheṣu pumān eko vyavasthitaḥ /",
    "GP12vipce_pu:4707": " tadā hi ko bhavān ko 'ham ity etad viphalaṃ vacaḥ // ViP_2,13.87 //",
    "GP12vipce_pu:4708": " tvaṃ rājā śibikā ceyam vayaṃ vāhāḥ puraḥsarāḥ /",
    "GP12vipce_pu:4709": " ayaṃ ca bhavato loko na sad etan nṛpocyate // ViP_2,13.88 //",
    "GP12vipce_pu:4710": " vṛkṣād dāru tataś ceyaṃ śibikā tvadadhiṣṭhitā /",
    "GP12vipce_pu:4711": " kva vṛkṣasaṃjñā yātā syād dārusaṃjñātha vā nṛpa // ViP_2,13.89 //",
    "GP12vipce_pu:4712": " vṛkṣārūḍho mahārājo nāyaṃ vadati te janaḥ /",
    "GP12vipce_pu:4713": " na ca dāruṇi sarvas tvāṃ bravīti śibikāgatam // ViP_2,13.90 //",
    "GP12vipce_pu:4714": " śibikādārusaṃghāto racanāsthitisaṃsthitiḥ /",
    "GP12vipce_pu:4715": " anviṣyatāṃ nṛpaśreṣṭha tadbhede śibikā tvayā // ViP_2,13.91 //",
    "GP12vipce_pu:4716": " evaṃ chatraśalākānāṃ pṛthagbhāvo vimṛśyatām /",
    "GP12vipce_pu:4717": " kva yātaṃ chatram ity eṣa nyāyas tvayi tathā mayi // ViP_2,13.92 //",
    "GP12vipce_pu:4718": " pumān strī gaur ayaṃ vājī kuñjaro vihagas taruḥ /",
    "GP12vipce_pu:4719": " deheṣu lokasaṃjñeyaṃ vijñeyā karmahetuṣu // ViP_2,13.93 //",
    "GP12vipce_pu:4720": " pumān na devo na naro na paśur na ca pādapaḥ /",
    "GP12vipce_pu:4721": " śarīrākṛtibhedās tu bhūpaite karmayonayaḥ // ViP_2,13.94 //",
    "GP12vipce_pu:4722": " vastu rājeti yal loke yac ca rājabhaṭātmakam /",
    "GP12vipce_pu:4723": " tathānyac ca nṛpetthaṃ tan na satsaṃkalpanāmayam // ViP_2,13.95 //",
    "GP12vipce_pu:4724": " yat tu kālāntareṇāpi nānyasaṃjñām upaiti vai /",
    "GP12vipce_pu:4725": " pariṇāmādisaṃbhūtaṃ tad vastu nṛpa tac ca kim // ViP_2,13.96 //",
    "GP12vipce_pu:4726": " tvaṃ rājā sarvalokasya pituḥ putro ripo ripuḥ /",
    "GP12vipce_pu:4727": " patnyāḥ patiḥ pitā sūnoḥ kaṃ tvāṃ bhūpa vadāmy aham // ViP_2,13.97 //",
    "GP12vipce_pu:4728": " tvaṃ kim etac chiraḥ kiṃ nu śiras tava tathodaram /",
    "GP12vipce_pu:4729": " kim u pādādikaṃ tvaṃ vai tavaitat kiṃ mahīpate // ViP_2,13.98 //",
    "GP12vipce_pu:4730": " samastāvayavebhyas tvaṃ pṛthag bhūpa vyavasthitaḥ /",
    "GP12vipce_pu:4731": " ko 'ham ity eva nipuṇo bhūtvā cintaya pārthiva // ViP_2,13.99 //",
    "GP12vipce_pu:4732": " evaṃ vyavasthite tattve mayāham iti bhāṣitum /",
    "GP12vipce_pu:4733": " pṛthakkaraṇaniṣpādyaṃ śakyate nṛpate katham // ViP_2,13.100 //",
    "GP12vipce_pu:4734": " [[iti śrīviṣṇupurāṇe dvitīye 'ṃśe trayodaśo 'dhyāyaḥ ]]",
    "GP12vipce_pu:4735": " §parāśara uvāca:",
    "GP12vipce_pu:4736": " niśamya tasyeti vacaḥ paramārthasamanvitam /",
    "GP12vipce_pu:4737": " praśrayāvanato bhūtvā tam āha nṛpatir dvijam // ViP_2,14.1 //",
    "GP12vipce_pu:4738": " Ś2,D7 ins:",
    "GP12vipce_pu:4739": " nāham ityādivākyena pramāṇāsaṃbhave gate // ViP_2,14.1*13:1 //",
    "GP12vipce_pu:4740": " prameyāsaṃbhavāśaṅkī bhūyo bhūyo 'tha pṛcchati // ViP_2,14.1*13:2 //",
    "GP12vipce_pu:4741": " §rājovāca:",
    "GP12vipce_pu:4742": " bhagavan yat tvayā proktaṃ paramārthamayaṃ vacaḥ /",
    "GP12vipce_pu:4743": " śrute tasmin bhramantīva manaso mama vṛttayaḥ // ViP_2,14.2 //",
    "GP12vipce_pu:4744": " etad vivekavijñānaṃ yad aśeṣeṣu jantuṣu /",
    "GP12vipce_pu:4745": " bhavatā darśitaṃ vipra tat paraṃ prakṛter mahat // ViP_2,14.3 //",
    "GP12vipce_pu:4746": " nāhaṃ vahāmi śibikāṃ śibikā na mayi sthitā /",
    "GP12vipce_pu:4747": " śarīram anyad asmatto yeneyaṃ śibikā dhṛtā // ViP_2,14.4 //",
    "GP12vipce_pu:4748": " guṇapravṛttyā bhūtānāṃ pravṛttiḥ karmacoditā /",
    "GP12vipce_pu:4749": " pravartante guṇāś caite kiṃ mameti tvayoditam // ViP_2,14.5 //",
    "GP12vipce_pu:4750": " etasmin paramārthajña mama śrotrapathaṃ gate /",
    "GP12vipce_pu:4751": " mano vihvalatām eti paramārthārthitāṃ gatam // ViP_2,14.6 //",
    "GP12vipce_pu:4752": " pūrvam eva mahābhāgaṃ kapilarṣim ahaṃ dvija /",
    "GP12vipce_pu:4753": " praṣṭum abhyudyato gatvā śreyaḥ kiṃ nv ity asaṃśayam // ViP_2,14.7 //",
    "GP12vipce_pu:4754": " tadantare ca bhavatā yad idaṃ vākyam īritam /",
    "GP12vipce_pu:4755": " tenaiva paramārthārthaṃ tvayi cetaḥ pradhāvati // ViP_2,14.8 //",
    "GP12vipce_pu:4756": " kapilarṣir bhagavataḥ sarvabhūtasya vai kila /",
    "GP12vipce_pu:4757": " viṣṇor aṃśo jaganmohanāśāyorvīm upāgataḥ // ViP_2,14.9 //",
    "GP12vipce_pu:4758": " sa eva bhagavān nūnam asmākaṃ hitakāmyayā /",
    "GP12vipce_pu:4759": " pratyakṣatām atra gato yathaitad bhavatocyate // ViP_2,14.10 //",
    "GP12vipce_pu:4760": " tan mahyaṃ praṇatāya tvaṃ yac chreyaḥ paramaṃ dvija /",
    "GP12vipce_pu:4761": " tad vadākhilavijñānajalavīcyudadhir bhavān // ViP_2,14.11 //",
    "GP12vipce_pu:4762": " §brāhmaṇa uvāca:",
    "GP12vipce_pu:4763": " bhūpa pṛcchasi kiṃ śreyaḥ paramārthaṃ nu pṛcchasi /",
    "GP12vipce_pu:4764": " śreyāṃsy aparamārthāni aśeṣāṇy eva bhūpate // ViP_2,14.12 //",
    "GP12vipce_pu:4765": " devatārādhanaṃ kṛtvā dhanasaṃpadam icchati /",
    "GP12vipce_pu:4766": " putrān icchati rājyaṃ ca śreyas tatprāptilakṣaṇam // ViP_2,14.13 //",
    "GP12vipce_pu:4767": " karma yajñātmakaṃ śreyaḥ svarlokaphaladāyi yat /",
    "GP12vipce_pu:4768": " śreyaḥ pradhānaṃ ca phale tad evānabhisaṃhite // ViP_2,14.14 //",
    "GP12vipce_pu:4769": " ātmā dhyeyaḥ sadā bhūpa yogayuktais tathā param /",
    "GP12vipce_pu:4770": " śreyas tasyaiva saṃyogaḥ śreyo yaḥ paramātmanaḥ // ViP_2,14.15 //",
    "GP12vipce_pu:4771": " śreyāṃsy evam anekāni śataśo 'tha sahasraśaḥ /",
    "GP12vipce_pu:4772": " santy atra paramārthās tu na tv ete śrūyatāṃ ca me // ViP_2,14.16 //",
    "GP12vipce_pu:4773": " dharmāya tyajyate kiṃ tu paramārtho dhanaṃ yadi /",
    "GP12vipce_pu:4774": " vyayaś ca kriyate kasmāt kāmaprāptyupalakṣaṇaḥ // ViP_2,14.17 //",
    "GP12vipce_pu:4775": " putraś cet paramārthākhyaḥ so 'py anyasya nareśvara /",
    "GP12vipce_pu:4776": " paramārthabhūtaḥ so 'nyasya paramārtho hi tatpitā // ViP_2,14.18 //",
    "GP12vipce_pu:4777": " evaṃ na paramārtho 'sti jagaty asmiṃś carācare /",
    "GP12vipce_pu:4778": " paramārtho hi kāryāṇi kāraṇānām aśeṣataḥ // ViP_2,14.19 //",
    "GP12vipce_pu:4779": " rājyādiprāptir atroktā paramārthatayā yadi /",
    "GP12vipce_pu:4780": " paramārthā bhavanty atra na bhavanti ca vai tataḥ // ViP_2,14.20 //",
    "GP12vipce_pu:4781": " ṛgyajuḥsāmaniṣpādyaṃ yajñakarma mataṃ tava /",
    "GP12vipce_pu:4782": " paramārthabhūtaṃ tatrāpi śrūyatāṃ gadato mama // ViP_2,14.21 //",
    "GP12vipce_pu:4783": " yat tu niṣpādyate kāryaṃ mṛdā kāraṇabhūtayā /",
    "GP12vipce_pu:4784": " tat kāraṇānugamanāj jñāyate nṛpa mṛṇmayam // ViP_2,14.22 //",
    "GP12vipce_pu:4785": " evaṃ vināśibhir dravyaiḥ samidājyakuśādibhiḥ /",
    "GP12vipce_pu:4786": " niṣpādyate kriyā yā tu sā bhavitrī vināśinī // ViP_2,14.23 //",
    "GP12vipce_pu:4787": " anāśī paramārthaś ca prājñair abhyupagamyate /",
    "GP12vipce_pu:4788": " tat tu nāśi na saṃdeho nāśidravyopapāditam // ViP_2,14.24 //",
    "GP12vipce_pu:4789": " tad evāphaladaṃ karma paramārtho matas tava /",
    "GP12vipce_pu:4790": " muktisādhanabhūtatvāt paramārtho na sādhanam // ViP_2,14.25 //",
    "GP12vipce_pu:4791": " dhyānaṃ caivātmano bhūpa paramārthārthaśabditam /",
    "GP12vipce_pu:4792": " bhedakāri parebhyas tat paramārtho na bhedavān // ViP_2,14.26 //",
    "GP12vipce_pu:4793": " paramātmātmanor yogaḥ paramārtha itīṣyate /",
    "GP12vipce_pu:4794": " mithyaitad anyadravyaṃ hi naiti taddravyatāṃ yataḥ // ViP_2,14.27 //",
    "GP12vipce_pu:4795": " tasmāc chreyāṃsy aśeṣāṇi nṛpaitāni na saṃśayaḥ /",
    "GP12vipce_pu:4796": " paramārthas tu bhūpāla saṃkṣepāc chrūyatāṃ mama // ViP_2,14.28 //",
    "GP12vipce_pu:4797": " eko vyāpī samaḥ śuddho nirguṇaḥ prakṛteḥ paraḥ /",
    "GP12vipce_pu:4798": " janmavṛddhyādirahita ātmā sarvagato 'vyayaḥ // ViP_2,14.29 //",
    "GP12vipce_pu:4799": " parajñānamayo 'sadbhir nāmajātyādibhir vibhuḥ /",
    "GP12vipce_pu:4800": " na yogavān na yukto 'bhūn naiva pārthiva yokṣyati // ViP_2,14.30 //",
    "GP12vipce_pu:4801": " tasyātmaparadeheṣu sato 'py ekamayaṃ hi yat /",
    "GP12vipce_pu:4802": " vijñānaṃ paramārtho 'sau dvaitino 'tattvadarśinaḥ // ViP_2,14.31 //",
    "GP12vipce_pu:4803": " veṇurandhravibhedena bhedaḥ ṣaḍjādisaṃjñitaḥ /",
    "GP12vipce_pu:4804": " abhedavyāpino vāyos tathā tasya mahātmanaḥ // ViP_2,14.32 //",
    "GP12vipce_pu:4805": " ekatvaṃ rūpabhedaś ca bāhyakarmapravṛttijaḥ /",
    "GP12vipce_pu:4806": " devādibhede 'padhvaste nāsty evāvaraṇo hi saḥ // ViP_2,14.33 //",
    "GP12vipce_pu:4807": " [[iti śrīviṣṇupurāṇe dvitīye 'ṃśe caturdaśo 'dhyāyaḥ ]]",
    "GP12vipce_pu:4808": " §parāśara uvāca:",
    "GP12vipce_pu:4809": " ity ukte mauninaṃ bhūyaś cintayānaṃ mahīpatim /",
    "GP12vipce_pu:4810": " pratyuvācātha vipro 'sāv advaitāntargatāṃ kathām // ViP_2,15.1 //",
    "GP12vipce_pu:4811": " §brāhmaṇa uvāca:",
    "GP12vipce_pu:4812": " śrūyatāṃ nṛpaśārdūla yad gītam ṛbhuṇā purā /",
    "GP12vipce_pu:4813": " avabodhaṃ janayatā nidāghasya dvijanmanaḥ // ViP_2,15.2 //",
    "GP12vipce_pu:4814": " ṛbhur nāmābhavat putro brahmaṇaḥ parameṣṭhinaḥ /",
    "GP12vipce_pu:4815": " vijñātatattvasadbhāvo nisargād eva bhūpate // ViP_2,15.3 //",
    "GP12vipce_pu:4816": " Ś2,D7 ins:",
    "GP12vipce_pu:4817": " pramāṇatarkataḥ samyak māne meye 'pi niścite // ViP_2,15.3*14 //",
    "GP12vipce_pu:4818": " tasya śiṣyo nidāgho 'bhūt pulastyatanayaḥ purā /",
    "GP12vipce_pu:4819": " prādād aśeṣavijñānaṃ sa tasmai parayā mudā // ViP_2,15.4 //",
    "GP12vipce_pu:4820": " avāptajñānatattvasya na tasyādvaitavāsanām /",
    "GP12vipce_pu:4821": " sa ṛbhus tarkayām āsa nidāghasya nareśvara // ViP_2,15.5 //",
    "GP12vipce_pu:4822": " devikāyās taṭe vīranagaraṃ nāma vai puram /",
    "GP12vipce_pu:4823": " samṛddham atiramyaṃ ca pulastyena niveśitam // ViP_2,15.6 //",
    "GP12vipce_pu:4824": " ramyopavanaparyante sa tasmin pārthivottama /",
    "GP12vipce_pu:4825": " nidāgho nāma yogajña ṛbhuśiṣyo 'vasat purā // ViP_2,15.7 //",
    "GP12vipce_pu:4826": " divye varṣasahasre tu samatīte 'sya tat puram /",
    "GP12vipce_pu:4827": " jagāma sa ṛbhuḥ śiṣyaṃ nidāgham avalokitum // ViP_2,15.8 //",
    "GP12vipce_pu:4828": " sa tasya vaiśvadevānte dvārālokanagocare /",
    "GP12vipce_pu:4829": " sthitas tena gṛhītārgho nijaveśmapraveśitaḥ // ViP_2,15.9 //",
    "GP12vipce_pu:4830": " prakṣālitāṅghripāṇiṃ ca kṛtāsanaparigraham /",
    "GP12vipce_pu:4831": " uvāca sa dvijaśreṣṭho bhujyatām iti sādaram // ViP_2,15.10 //",
    "GP12vipce_pu:4832": " §ṛbhur uvāca:",
    "GP12vipce_pu:4833": " bho vipravarya bhoktavyaṃ yad annaṃ bhavato gṛhe /",
    "GP12vipce_pu:4834": " tat kathyatāṃ kadanneṣu na prītiḥ satataṃ mama // ViP_2,15.11 //",
    "GP12vipce_pu:4835": " §nidāgha uvāca:",
    "GP12vipce_pu:4836": " saktuyāvakavāṭyānām apūpānāṃ ca me gṛhe /",
    "GP12vipce_pu:4837": " yad rocate dvijaśreṣṭha tat tvaṃ bhuṅkṣva yathecchayā // ViP_2,15.12 //",
    "GP12vipce_pu:4838": " §ṛbhur uvāca:",
    "GP12vipce_pu:4839": " kadannāni dvijaitāni miṣṭam annaṃ prayaccha me /",
    "GP12vipce_pu:4840": " saṃyāvapāyasādīni drapsaphāṇitavanti ca // ViP_2,15.13 //",
    "GP12vipce_pu:4841": " §nidāgha uvāca:",
    "GP12vipce_pu:4842": " he he śālini madgehe yat kiṃcid atiśobhanam /",
    "GP12vipce_pu:4843": " bhakṣyopasādhanaṃ miṣṭaṃ tenāsyānnaṃ prasādhaya // ViP_2,15.14 //",
    "GP12vipce_pu:4844": " §brāhmaṇa uvāca:",
    "GP12vipce_pu:4845": " ity uktā tena sā patnī miṣṭam annaṃ dvijasya yat /",
    "GP12vipce_pu:4846": " prasādhitavatī tad vai bhartur vacanagauravāt // ViP_2,15.15 //",
    "GP12vipce_pu:4847": " taṃ bhuktavantam icchāto miṣṭam annaṃ mahāmunim /",
    "GP12vipce_pu:4848": " nidāghaḥ prāha bhūpāla praśrayāvanataḥ sthitaḥ // ViP_2,15.16 //",
    "GP12vipce_pu:4849": " §nidāgha uvāca:",
    "GP12vipce_pu:4850": " api te paramā tṛptir utpannā tuṣṭir eva ca /",
    "GP12vipce_pu:4851": " api te mānasaṃ svastham āhāreṇa kṛtaṃ dvija // ViP_2,15.17 //",
    "GP12vipce_pu:4852": " kvanivāso bhavān vipra kva ca gantuṃ samudyataḥ /",
    "GP12vipce_pu:4853": " āgamyate ca bhavatā yatas tac ca dvijocyatām // ViP_2,15.18 //",
    "GP12vipce_pu:4854": " §ṛbhur uvāca:",
    "GP12vipce_pu:4855": " kṣud yasya tasya bhukte 'nne tṛptir brāhmaṇa jāyate /",
    "GP12vipce_pu:4856": " na me kṣud abhavat tṛptiṃ kasmān māṃ paripṛcchasi // ViP_2,15.19 //",
    "GP12vipce_pu:4857": " vahninā pārthive dhātau kṣapite kṣutsamudbhavaḥ /",
    "GP12vipce_pu:4858": " bhavaty ambhasi ca kṣīṇe nṛṇāṃ tṛḍ api jāyate // ViP_2,15.20 //",
    "GP12vipce_pu:4859": " kṣuttṛṣṇe dehadharmākhye na mamaite yato dvija /",
    "GP12vipce_pu:4860": " tataḥ kṣutsaṃbhavābhāvāt tṛptir asty eva me sadā // ViP_2,15.21 //",
    "GP12vipce_pu:4861": " manasaḥ svasthatā tuṣṭiś cittadharmāv imau dvija /",
    "GP12vipce_pu:4862": " cetaso yasya tat pṛccha pumān ebhir na yujyate // ViP_2,15.22 //",
    "GP12vipce_pu:4863": " kva nivāsas tavety uktaṃ kva gantāsi ca yat tvayā /",
    "GP12vipce_pu:4864": " kutaś cāgamyate tatra tritaye 'pi nibodha me // ViP_2,15.23 //",
    "GP12vipce_pu:4865": " pumān sarvagato vyāpī ākāśavad ayaṃ yataḥ /",
    "GP12vipce_pu:4866": " kutaḥ kutra kva gantāsīty etad apy arthavat katham // ViP_2,15.24 //",
    "GP12vipce_pu:4867": " so 'haṃ gantā na cāgantā naikadeśaniketanaḥ /",
    "GP12vipce_pu:4868": " tvaṃ cānye ca na ca tvaṃ ca nānye naivāham apy aham // ViP_2,15.25 //",
    "GP12vipce_pu:4869": " mṛṣṭaṃ na mṛṣṭam ity eṣā jijñāsā me kṛtā tava /",
    "GP12vipce_pu:4870": " kiṃ vakṣyatīti tatrāpi śrūyatāṃ dvijasattama // ViP_2,15.26 //",
    "GP12vipce_pu:4871": " kim asvādv atha vā mṛṣṭaṃ bhuñjato 'nnaṃ dvijottama /",
    "GP12vipce_pu:4872": " mṛṣṭam eva yadāmṛṣṭaṃ tad evodvegakāraṇam // ViP_2,15.27 //",
    "GP12vipce_pu:4873": " amṛṣṭaṃ jāyate mṛṣṭaṃ mṛṣṭād udvijate janaḥ /",
    "GP12vipce_pu:4874": " ādimadhyāvasāneṣu kim annaṃ rucikārakam // ViP_2,15.28 //",
    "GP12vipce_pu:4875": " mṛṇmayaṃ hi gṛhaṃ yadvan mṛdā liptaṃ sthiraṃ bhavet /",
    "GP12vipce_pu:4876": " pārthivo 'yaṃ tathā dehaḥ pārthivaiḥ paramāṇubhiḥ // ViP_2,15.29 //",
    "GP12vipce_pu:4877": " M0 ins:",
    "GP12vipce_pu:4878": " ālipta āpyāyayataḥ puṃso bhogo 'tra kiṃ kṛtaḥ // ViP_2,15.29*15 //",
    "GP12vipce_pu:4879": " yavagodhūmamudgādi ghṛtaṃ tailaṃ payo dadhi /",
    "GP12vipce_pu:4880": " guḍaṃ phalādīni tathā pārthivāḥ paramāṇavaḥ // ViP_2,15.30 //",
    "GP12vipce_pu:4881": " tad etad bhavatā jñātvā mṛṣṭāmṛṣṭavicāri yat /",
    "GP12vipce_pu:4882": " tan manaḥ samatālambi kāryaṃ sāmyaṃ hi muktaye // ViP_2,15.31 //",
    "GP12vipce_pu:4883": " §brāhmaṇa uvāca:",
    "GP12vipce_pu:4884": " ity ākarṇya vacas tasya paramārthāśritaṃ nṛpa /",
    "GP12vipce_pu:4885": " praṇipatya mahābhāgo nidāgho vākyam abravīt // ViP_2,15.32 //",
    "GP12vipce_pu:4886": " prasīda maddhitārthāya kathyatāṃ yas tvam āgataḥ /",
    "GP12vipce_pu:4887": " naṣṭo mohas tavākarṇya vacāṃsy etāni me dvija // ViP_2,15.33 //",
    "GP12vipce_pu:4888": " §ṛbhur uvāca:",
    "GP12vipce_pu:4889": " ṛbhur asmi tavācāryaḥ prajñādānāya te dvija /",
    "GP12vipce_pu:4890": " ihāgato 'haṃ yāsyāmi paramārthas tavoditaḥ // ViP_2,15.34 //",
    "GP12vipce_pu:4891": " evam ekam idaṃ viddhi na bhedi sakalaṃ jagat /",
    "GP12vipce_pu:4892": " vāsudevābhidheyasya svarūpaṃ paramātmanaḥ // ViP_2,15.35 //",
    "GP12vipce_pu:4893": " §brāhmaṇa uvāca:",
    "GP12vipce_pu:4894": " tathety uktvā nidāghena praṇipātapuraḥsaram /",
    "GP12vipce_pu:4895": " pūjitaḥ parayā bhaktyā icchātaḥ prayayāv ṛbhuḥ // ViP_2,15.36 //",
    "GP12vipce_pu:4896": " [[iti śrīviṣṇupurāṇe dvitīye 'ṃśe pañcadaśo 'dhyāyaḥ ]]",
    "GP12vipce_pu:4897": " §brāhmaṇa uvāca:",
    "GP12vipce_pu:4898": " ṛbhur varṣasahasre tu samatīte nareśvara /",
    "GP12vipce_pu:4899": " nidāghajñānadānāya tad eva nagaraṃ yayau // ViP_2,16.1 //",
    "GP12vipce_pu:4900": " nagarasya bahiḥ so 'tha nidāghaṃ dadṛśe muniḥ /",
    "GP12vipce_pu:4901": " mahābalaparīvāre puraṃ viśati pārthive // ViP_2,16.2 //",
    "GP12vipce_pu:4902": " dūre sthitaṃ mahābhāgaṃ janasaṃmardavarjakam /",
    "GP12vipce_pu:4903": " kṣutkṣāmakaṇṭham āyāntam araṇyāt sasamitkuśam // ViP_2,16.3 //",
    "GP12vipce_pu:4904": " dṛṣṭvā nidāghaṃ sa ṛbhur upagamyābhivādya ca /",
    "GP12vipce_pu:4905": " uvāca kasmād ekānte sthīyate bhavatā dvija // ViP_2,16.4 //",
    "GP12vipce_pu:4906": " §nidāgha uvāca:",
    "GP12vipce_pu:4907": " bho vipra janasaṃmardo mahān eṣa nareśvare /",
    "GP12vipce_pu:4908": " pravivikṣau puraṃ ramyaṃ tenātra sthīyate mayā // ViP_2,16.5 //",
    "GP12vipce_pu:4909": " §ṛbhur uvāca:",
    "GP12vipce_pu:4910": " narādhipo 'tra katamaḥ katamaś cetaro janaḥ /",
    "GP12vipce_pu:4911": " kathyatāṃ me dvijaśreṣṭha tvam abhijño mato mama // ViP_2,16.6 //",
    "GP12vipce_pu:4912": " §nidāgha uvāca:",
    "GP12vipce_pu:4913": " yo 'yaṃ gajendram unmattam adriśṛṅgasamucchritam /",
    "GP12vipce_pu:4914": " adhirūḍho narendro 'yaṃ parilokas tathetaraḥ // ViP_2,16.7 //",
    "GP12vipce_pu:4915": " §ṛbhur uvāca:",
    "GP12vipce_pu:4916": " etau hi gajarājānau yugapad darśitau mama /",
    "GP12vipce_pu:4917": " bhavatā na viśeṣeṇa pṛthakcihnopalakṣaṇau // ViP_2,16.8 //",
    "GP12vipce_pu:4918": " tat kathyatāṃ mahābhāga viśeṣo bhavatānayoḥ /",
    "GP12vipce_pu:4919": " jñātum icchāmy ahaṃ ko 'tra gajaḥ ko vā narādhipaḥ // ViP_2,16.9 //",
    "GP12vipce_pu:4920": " §nidāgha uvāca:",
    "GP12vipce_pu:4921": " gajo yo 'yam adho brahmann upary asyaiva bhūpatiḥ /",
    "GP12vipce_pu:4922": " vāhyavāhakasaṃbandhaṃ ko na jānāti vai dvija // ViP_2,16.10 //",
    "GP12vipce_pu:4923": " §ṛbhur uvāca:",
    "GP12vipce_pu:4924": " jānāmy ahaṃ yathā brahmaṃs tathā mām avabodhaya /",
    "GP12vipce_pu:4925": " adhaḥśabdanigadyaṃ kiṃ kiṃ cordhvam abhidhīyate // ViP_2,16.11 //",
    "GP12vipce_pu:4926": " §brāhmaṇa uvāca:",
    "GP12vipce_pu:4927": " ity uktaḥ sahasāruhya nidāghaḥ prāha tam ṛbhum /",
    "GP12vipce_pu:4928": " śrūyatāṃ kathayāmy eṣa yan māṃ tvaṃ paripṛcchasi // ViP_2,16.12 //",
    "GP12vipce_pu:4929": " upary ahaṃ yathā rājā tvam adhaḥ kuñjaro yathā /",
    "GP12vipce_pu:4930": " avabodhāya te brahman dṛṣṭānto darśito mayā // ViP_2,16.13 //",
    "GP12vipce_pu:4931": " §ṛbhur uvāca:",
    "GP12vipce_pu:4932": " tvaṃ rājeva dvijaśreṣṭha sthito 'haṃ gajavad yadi /",
    "GP12vipce_pu:4933": " tad eva tvaṃ mamācakṣva katamas tvam ahaṃ tathā // ViP_2,16.14 //",
    "GP12vipce_pu:4934": " §brāhmaṇa uvāca:",
    "GP12vipce_pu:4935": " ity uktaḥ satvaras tasya pragṛhya caraṇāv ubhau /",
    "GP12vipce_pu:4936": " nidāghaḥ prāha bhagavān ācāryas tvam ṛbhur dhruvam // ViP_2,16.15 //",
    "GP12vipce_pu:4937": " nānyasyādvaitasaṃskārasaṃskṛtaṃ mānasaṃ tathā /",
    "GP12vipce_pu:4938": " yathācāryasya tena tvāṃ manye prāptam ahaṃ gurum // ViP_2,16.16 //",
    "GP12vipce_pu:4939": " §ṛbhur uvāca:",
    "GP12vipce_pu:4940": " tavopadeśadānāya pūrvaśuśrūṣaṇādṛtaḥ /",
    "GP12vipce_pu:4941": " gurus te 'ham ṛbhur nāmnā nidāgha samupāgataḥ // ViP_2,16.17 //",
    "GP12vipce_pu:4942": " tad etad upadiṣṭaṃ te saṃkṣepeṇa mahāmate /",
    "GP12vipce_pu:4943": " paramārthasārabhūtaṃ yad advaitam aśeṣataḥ // ViP_2,16.18 //",
    "GP12vipce_pu:4944": " §brāhmaṇa uvāca:",
    "GP12vipce_pu:4945": " evam uktvā yayau vidvān nidāghaṃ sa ṛbhur guruḥ /",
    "GP12vipce_pu:4946": " nidāgho 'py upadeśena tenādvaitaparo 'bhavat // ViP_2,16.19 //",
    "GP12vipce_pu:4947": " sarvabhūtāny abhedena dadṛśe sa tadātmanaḥ /",
    "GP12vipce_pu:4948": " tathā brahma tato muktim avāpa paramāṃ dvijaḥ // ViP_2,16.20 //",
    "GP12vipce_pu:4949": " tathā tvam api dharmajña tulyātmaripubāndhavaḥ /",
    "GP12vipce_pu:4950": " bhava sarvagataṃ jānann ātmānam avanīpate // ViP_2,16.21 //",
    "GP12vipce_pu:4951": " sitanīlādibhedena yathaikaṃ dṛśyate nabhaḥ /",
    "GP12vipce_pu:4952": " bhrāntadṛṣṭibhir ātmāpi tathaikaḥ san pṛthak pṛthak // ViP_2,16.22 //",
    "GP12vipce_pu:4953": " ekaḥ samastaṃ yad ihāsti kiṃcit tad acyuto vāsti paraṃ tato 'nyat /",
    "GP12vipce_pu:4954": " so 'haṃ sa ca tvaṃ sa ca sarvam etad ātmasvarūpaṃ tyaja bhedamoham // ViP_2,16.23 //",
    "GP12vipce_pu:4955": " §parāśara uvāca:",
    "GP12vipce_pu:4956": " itīritas tena sa rājavaryas tatyāja bhedaṃ paramārthadṛṣṭiḥ /",
    "GP12vipce_pu:4957": " sa cāpi jātismaraṇāptabodhas tatraiva janmany apavargam āpa // ViP_2,16.24 //",
    "GP12vipce_pu:4958": " iti bharatanarendrasāravṛttaṃ kathayati yaś ca śṛṇoti bhaktiyuktaḥ /",
    "GP12vipce_pu:4959": " sa vimalamatir eti nātmamohaṃ bhavati ca saṃsaraṇeṣu muktiyogyaḥ // ViP_2,16.25 //",
    "GP12vipce_pu:4960": " [[iti śrīviṣṇupurāṇe dvitīye 'ṃśe ṣoḍaśo 'dhyāyaḥ ]]",
    "GP12vipce_pu:4961": " §maitreya uvāca:",
    "GP12vipce_pu:4962": " kathitā guruṇā samyag bhūsamudrādisaṃsthitiḥ /",
    "GP12vipce_pu:4963": " sūryādīnāṃ ca saṃsthānaṃ jyotiṣām api vistarāt // ViP_3,1.1 //",
    "GP12vipce_pu:4964": " devādīnāṃ tathā sṛṣṭir ṛṣīṇāṃ cāpi varṇitā /",
    "GP12vipce_pu:4965": " cāturvarṇyasya cotpattis tiryagyonigatasya ca // ViP_3,1.2 //",
    "GP12vipce_pu:4966": " dhruvaprahlādacaritaṃ vistarāc ca tvayoditam /",
    "GP12vipce_pu:4967": " manvantarāṇy aśeṣāṇi śrotum icchāmy anukramāt // ViP_3,1.3 //",
    "GP12vipce_pu:4968": " manvantarādhipāṃś caiva śakradevapurogamān /",
    "GP12vipce_pu:4969": " bhavatā kathitān etāñ śrotum icchāmy ahaṃ guro // ViP_3,1.4 //",
    "GP12vipce_pu:4970": " §parāśara uvāca:",
    "GP12vipce_pu:4971": " atītānāgatānīha yāni manvantarāṇi vai /",
    "GP12vipce_pu:4972": " tāny ahaṃ bhavate samyak kathayāmi yathākramam // ViP_3,1.5 //",
    "GP12vipce_pu:4973": " svāyaṃbhuvo manuḥ pūrvaṃ manuḥ svārociṣas tathā /",
    "GP12vipce_pu:4974": " uttamas tāmasaś caiva raivataś cākṣuṣas tathā // ViP_3,1.6 //",
    "GP12vipce_pu:4975": " ṣaḍ ete manavo 'tītāḥ sāmprataṃ tu raveḥ sutaḥ /",
    "GP12vipce_pu:4976": " vaivasvato 'yaṃ yasyaitat saptamaṃ vartate 'ntaram // ViP_3,1.7 //",
    "GP12vipce_pu:4977": " svāyaṃbhuvaṃ tu kathitaṃ kalpādāv antaraṃ mayā /",
    "GP12vipce_pu:4978": " devās tatrarṣayaś caiva yathāvat kathitā mayā // ViP_3,1.8 //",
    "GP12vipce_pu:4979": " ata ūrdhvaṃ pravakṣyāmi manoḥ svārociṣasya tu /",
    "GP12vipce_pu:4980": " manvantarādhipān samyag devarṣīṃs tatsutāṃs tathā // ViP_3,1.9 //",
    "GP12vipce_pu:4981": " pārāvatāḥ satuṣitā devāḥ svārociṣe 'ntare /",
    "GP12vipce_pu:4982": " vipaścit tatra devendro maitreyāsīn mahābalaḥ // ViP_3,1.10 //",
    "GP12vipce_pu:4983": " ūrjaḥ stambhas tathā prāṇo dattolir ṛṣabhas tathā /",
    "GP12vipce_pu:4984": " niścaraś cārvarīvāṃś ca tatra saptarṣayo 'bhavan // ViP_3,1.11 //",
    "GP12vipce_pu:4985": " caitrakiṃpuruṣādyāś ca sutāḥ svārociṣasya tu /",
    "GP12vipce_pu:4986": " dvitīyam etat kathitam antaraṃ śṛṇu cottaram // ViP_3,1.12 //",
    "GP12vipce_pu:4987": " tṛtīye 'py antare brahmann uttamo nāma yo manuḥ /",
    "GP12vipce_pu:4988": " suśāntir nāma devendro maitreyābhūt sureśvaraḥ // ViP_3,1.13 //",
    "GP12vipce_pu:4989": " sudhāmānas tathā satyāḥ śivāś cāsan pratardanāḥ /",
    "GP12vipce_pu:4990": " vaśavartinaś ca pañcaite gaṇā dvādaśakāḥ smṛtāḥ // ViP_3,1.14 //",
    "GP12vipce_pu:4991": " vasiṣṭhatanayās tatra sapta saptarṣayo 'bhavan /",
    "GP12vipce_pu:4992": " ajaḥ paraśudivyādyās tathottamamanoḥ sutāḥ // ViP_3,1.15 //",
    "GP12vipce_pu:4993": " tāmasasyāntare devāḥ surūpā harayas tathā /",
    "GP12vipce_pu:4994": " satyāś ca sudhiyaś caiva saptaviṃśatikā gaṇāḥ // ViP_3,1.16 //",
    "GP12vipce_pu:4995": " śibir indras tathā cāsīc śatayajñopalakṣaṇaḥ /",
    "GP12vipce_pu:4996": " saptarṣayaś ca ye teṣāṃ tatra nāmāni me śṛṇu // ViP_3,1.17 //",
    "GP12vipce_pu:4997": " jyotirdhāmā pṛthuḥ kāvyaś caitro 'gnir vanakas tathā /",
    "GP12vipce_pu:4998": " pīvaraś carṣayo hy ete sapta tatrāpi cāntare // ViP_3,1.18 //",
    "GP12vipce_pu:4999": " naraḥ khyātiḥ śāntahayo jānujaṅghādayas tathā /",
    "GP12vipce_pu:5000": " putrās tu tāmasasyāsan rājānaḥ sumahābalāḥ // ViP_3,1.19 //",
    "GP12vipce_pu:5001": " pañcame cāpi maitreya raivato nāma nāmataḥ /",
    "GP12vipce_pu:5002": " manur vibhuś ca tatrendro devāṃś caivāntare śṛṇu // ViP_3,1.20 //",
    "GP12vipce_pu:5003": " amitābhā bhūtarayā vaikuṇṭhāḥ sasumedhasaḥ /",
    "GP12vipce_pu:5004": " ete devagaṇās tatra caturdaśa caturdaśa // ViP_3,1.21 //",
    "GP12vipce_pu:5005": " hiraṇyaromā vedaśrīr ūrdhvabāhus tathāparaḥ /",
    "GP12vipce_pu:5006": " vedabāhuḥ sudhāmā ca parjanyaś ca mahāmuniḥ /",
    "GP12vipce_pu:5007": " ete saptarṣayo vipra tatrāsan raivate 'ntare // ViP_3,1.22 //",
    "GP12vipce_pu:5008": " balabandhuḥ susaṃbhāvyaḥ satyakādyāś ca tatsutāḥ /",
    "GP12vipce_pu:5009": " narendrāḥ sumahāvīryā babhūvur munisattama // ViP_3,1.23 //",
    "GP12vipce_pu:5010": " svārociṣaś cottamaś ca tāmaso raivatas tathā /",
    "GP12vipce_pu:5011": " priyavratānvayā hy ete catvāro manavaḥ smṛtāḥ // ViP_3,1.24 //",
    "GP12vipce_pu:5012": " viṣṇum ārādhya tapasā sa rājarṣiḥ priyavrataḥ /",
    "GP12vipce_pu:5013": " manvantarādhipān etāṃl labdhavān ātmavaṃśajān // ViP_3,1.25 //",
    "GP12vipce_pu:5014": " ṣaṣṭhe manvantare cāsīc cākṣuṣākhyas tathā manuḥ /",
    "GP12vipce_pu:5015": " manojavas tathaivendro devān api nibodha me // ViP_3,1.26 //",
    "GP12vipce_pu:5016": " āpyāḥ prasūtā bhavyāś ca pṛthugāś ca divaukasaḥ /",
    "GP12vipce_pu:5017": " mahānubhāvā lekhāś ca pañcaite hy aṣṭakā gaṇāḥ // ViP_3,1.27 //",
    "GP12vipce_pu:5018": " sumedhā virajāś caiva haviṣmān uttamo madhuḥ /",
    "GP12vipce_pu:5019": " atināmā sahiṣṇuś ca saptāsann iti carṣayaḥ // ViP_3,1.28 //",
    "GP12vipce_pu:5020": " ūruḥ pūruḥ śatadyumnapramukhāḥ sumahābalāḥ /",
    "GP12vipce_pu:5021": " cākṣuṣasya manoḥ putrāḥ pṛthivīpatayo 'bhavan // ViP_3,1.29 //",
    "GP12vipce_pu:5022": " vivasvataḥ suto vipra śrāddhadevo mahādyutiḥ /",
    "GP12vipce_pu:5023": " manuḥ saṃvartate dhīmān sāmprataṃ saptame 'ntare // ViP_3,1.30 //",
    "GP12vipce_pu:5024": " ādityavasurudrādyā devāś cātra mahāmune /",
    "GP12vipce_pu:5025": " puraṃdaras tathaivātra maitreya tridaśeśvaraḥ // ViP_3,1.31 //",
    "GP12vipce_pu:5026": " vasiṣṭhaḥ kāśyapo 'thātrir jamadagniḥ sagautamaḥ /",
    "GP12vipce_pu:5027": " viśvāmitrabharadvājau sapta saptarṣayo 'tra tu // ViP_3,1.32 //",
    "GP12vipce_pu:5028": " ikṣvākuś ca nṛgaś caiva dhṛṣṭaḥ śaryātir eva ca /",
    "GP12vipce_pu:5029": " nariṣyantaś ca vikhyāto nābhāgo diṣṭa eva ca // ViP_3,1.33 //",
    "GP12vipce_pu:5030": " karūṣaś ca pṛṣadhraś ca vasumāṃl lokaviśrutaḥ /",
    "GP12vipce_pu:5031": " manor vaivasvatasyaite nava putrāḥ sudhārmikāḥ // ViP_3,1.34 //",
    "GP12vipce_pu:5032": " viṣṇuśaktir anaupamyā sattvodriktā sthitau sthitā /",
    "GP12vipce_pu:5033": " manvantareṣv aśeṣeṣu devatvenādhitiṣṭhati // ViP_3,1.35 //",
    "GP12vipce_pu:5034": " aṃśena tasyā jajñe 'sau yajñaḥ svāyaṃbhuve 'ntare /",
    "GP12vipce_pu:5035": " ākūtyāṃ mānaso deva utpannaḥ prathame 'ntare // ViP_3,1.36 //",
    "GP12vipce_pu:5036": " tataḥ punaḥ sa vai devaḥ prāpte svārociṣe 'ntare /",
    "GP12vipce_pu:5037": " tuṣitāyāṃ samutpanno hy ajitas tuṣitaiḥ saha // ViP_3,1.37 //",
    "GP12vipce_pu:5038": " auttame hy antare cāpi tuṣitas tu punaḥ sa vai /",
    "GP12vipce_pu:5039": " satyāyām abhavat satyaḥ satyaiḥ saha surottamaiḥ // ViP_3,1.38 //",
    "GP12vipce_pu:5040": " tāmasasyāntare caiva saṃprāpte punar eva hi /",
    "GP12vipce_pu:5041": " haryāyāṃ haribhiḥ sārdhaṃ harir eva babhūva ha // ViP_3,1.39 //",
    "GP12vipce_pu:5042": " raivate 'py antare devaḥ saṃbhūtyāṃ mānaso 'bhavat /",
    "GP12vipce_pu:5043": " saṃbhūto rājasaiḥ sārdhaṃ devair devavaro hariḥ // ViP_3,1.40 //",
    "GP12vipce_pu:5044": " cākṣuṣe cāntare devo vaikuṇṭhaḥ puruṣottamaḥ /",
    "GP12vipce_pu:5045": " vikuṇṭhāyām asau jajñe vaikuṇṭhair daivataiḥ saha // ViP_3,1.41 //",
    "GP12vipce_pu:5046": " manvantare tu saṃprāpte tathā vaivasvate dvija /",
    "GP12vipce_pu:5047": " vāmanaḥ kaśyapād viṣṇur adityāṃ saṃbabhūva ha // ViP_3,1.42 //",
    "GP12vipce_pu:5048": " tribhiḥ kramair imāṃl lokāñ jitvā yena mahātmanā /",
    "GP12vipce_pu:5049": " puraṃdarāya trailokyaṃ dattaṃ nihatakaṇṭakam // ViP_3,1.43 //",
    "GP12vipce_pu:5050": " ity etās tanavas tasya sapta manvantareṣu vai /",
    "GP12vipce_pu:5051": " saptasv evābhavan vipra yābhiḥ saṃrakṣitāḥ prajāḥ // ViP_3,1.44 //",
    "GP12vipce_pu:5052": " yasmād viṣṭam idaṃ sarvaṃ tasya śaktyā mahātmanaḥ /",
    "GP12vipce_pu:5053": " tasmāt sa procyate viṣṇur viśer dhātoḥ praveśanāt // ViP_3,1.45 //",
    "GP12vipce_pu:5054": " sarve ca devā manavaḥ samastāḥ saptarṣayo ye manusūnavaś ca /",
    "GP12vipce_pu:5055": " indraś ca yo yas tridaśeśabhūto viṣṇor aśeṣās tu vibhūtayas tāḥ // ViP_3,1.46 //",
    "GP12vipce_pu:5056": " [[iti śrīviṣṇupurāṇe tṛtīyāṃśe prathamo 'dhyāyaḥ ]]",
    "GP12vipce_pu:5057": " §maitreya uvāca:",
    "GP12vipce_pu:5058": " proktāny etāni bhavatā sapta manvantarāṇi vai /",
    "GP12vipce_pu:5059": " bhaviṣyāṇy api viprarṣe mamākhyātuṃ tvam arhasi // ViP_3,2.1 //",
    "GP12vipce_pu:5060": " §parāśara uvāca:",
    "GP12vipce_pu:5061": " sūryasya patnī saṃjñābhūt tanayā viśvakarmaṇaḥ /",
    "GP12vipce_pu:5062": " manur yamo yamī caiva tadapatyāni vai mune // ViP_3,2.2 //",
    "GP12vipce_pu:5063": " asahantī tu sā bhartus tejaś chāyāṃ yuyoja vai /",
    "GP12vipce_pu:5064": " bhartuḥ śuśrūṣaṇe 'raṇyaṃ svayaṃ ca tapase yayau // ViP_3,2.3 //",
    "GP12vipce_pu:5065": " saṃjñeyam ity athārkaś ca chāyāyām ātmajatrayam /",
    "GP12vipce_pu:5066": " śanaiścaraṃ manuṃ cānyaṃ tapatīṃ cāpy ajījanat // ViP_3,2.4 //",
    "GP12vipce_pu:5067": " chāyāsaṃjñā dadau śāpaṃ yamāya kupitā yadā /",
    "GP12vipce_pu:5068": " tadānyeyam asau buddhir ity āsīd yamasūryayoḥ // ViP_3,2.5 //",
    "GP12vipce_pu:5069": " tato vivasvān ākhyāte tayaivāraṇyasaṃsthitām /",
    "GP12vipce_pu:5070": " samādhidṛṣṭyā dadṛśe tām aśvāṃ tapasi sthitām // ViP_3,2.6 //",
    "GP12vipce_pu:5071": " vājirūpadharaḥ so 'pi tasyāṃ devāv athāśvinau /",
    "GP12vipce_pu:5072": " janayām āsa revantaṃ retaso 'nte ca bhāskaraḥ // ViP_3,2.7 //",
    "GP12vipce_pu:5073": " āninye ca punaḥ saṃjñāṃ svasthānaṃ bhagavān raviḥ /",
    "GP12vipce_pu:5074": " tejasaḥ śamanaṃ cāsya viśvakarmā cakāra ha // ViP_3,2.8 //",
    "GP12vipce_pu:5075": " bhramam āropya sūryaṃ tu tasya tejoviśātanam /",
    "GP12vipce_pu:5076": " kṛtavān aṣṭamaṃ bhāgaṃ na vyaśātayatāvyayam // ViP_3,2.9 //",
    "GP12vipce_pu:5077": " yat sūryād vaiṣṇavaṃ tejaḥ śātitaṃ viśvakarmaṇā /",
    "GP12vipce_pu:5078": " jājvalyamānam apatat tad bhūmau munisattama // ViP_3,2.10 //",
    "GP12vipce_pu:5079": " tvaṣṭaiva tejasā tena viṣṇoś cakram akalpayat /",
    "GP12vipce_pu:5080": " triśūlaṃ caiva śarvasya śibikāṃ dhanadasya ca // ViP_3,2.11 //",
    "GP12vipce_pu:5081": " śaktiṃ guhasya devānām anyeṣāṃ ca yad āyudham /",
    "GP12vipce_pu:5082": " tat sarvaṃ tejasā tena viśvakarmā vyavardhayat // ViP_3,2.12 //",
    "GP12vipce_pu:5083": " chāyāsaṃjñāsuto yo 'sau dvitīyaḥ kathito manuḥ /",
    "GP12vipce_pu:5084": " pūrvajasya savarṇo 'sau sāvarṇis tena kathyate // ViP_3,2.13 //",
    "GP12vipce_pu:5085": " tasya manvantaraṃ hy etat sāvarṇikam athāṣṭamam /",
    "GP12vipce_pu:5086": " tac chṛṇuṣva mahābhāga bhaviṣyaṃ kathayāmi te // ViP_3,2.14 //",
    "GP12vipce_pu:5087": " sāvarṇis tu manur yo 'sau maitreya bhavitā tataḥ /",
    "GP12vipce_pu:5088": " sutapāś cāmitābhāś ca mukhyāś cāpi tadā surāḥ // ViP_3,2.15 //",
    "GP12vipce_pu:5089": " teṣāṃ gaṇas tu devānām ekaiko viṃśakaḥ smṛtaḥ /",
    "GP12vipce_pu:5090": " saptarṣīn api vakṣyāmi bhaviṣyān munisattama // ViP_3,2.16 //",
    "GP12vipce_pu:5091": " dīptimān gālavo rāmaḥ kṛpo drauṇis tathāparaḥ /",
    "GP12vipce_pu:5092": " matputraś ca tathā vyāsa ṛśyaśṛṅgaś ca saptamaḥ // ViP_3,2.17 //",
    "GP12vipce_pu:5093": " viṣṇuprasādād anaghaḥ pātālāntaragocaraḥ /",
    "GP12vipce_pu:5094": " virocanasutas teṣāṃ balir indro bhaviṣyati // ViP_3,2.18 //",
    "GP12vipce_pu:5095": " virajāś cārvarīvaṃś ca nirmohādyās tathāpare /",
    "GP12vipce_pu:5096": " sāvarṇes tu manoḥ putrā bhaviṣyanti nareśvarāḥ // ViP_3,2.19 //",
    "GP12vipce_pu:5097": " navamo dakṣasāvarṇir maitreya bhavitā manuḥ // ViP_3,2.20 //",
    "GP12vipce_pu:5098": " pārā marīcigarbhāś ca sudharmāṇas tathā tridhā /",
    "GP12vipce_pu:5099": " bhaviṣyanti tadā devā ekaiko dvādaśo gaṇaḥ // ViP_3,2.21 //",
    "GP12vipce_pu:5100": " teṣām indro mahāvīryo bhaviṣyaty adbhuto dvija // ViP_3,2.22 //",
    "GP12vipce_pu:5101": " savano dyutimān bhavyo vasur medhātithis tathā /",
    "GP12vipce_pu:5102": " jyotiṣmān saptamaḥ satyas tatraite ca maharṣayaḥ // ViP_3,2.23 //",
    "GP12vipce_pu:5103": " dhṛtaketur dīptiketuḥ pañcahasto nirāmayaḥ /",
    "GP12vipce_pu:5104": " pṛthuśravādyāś ca tathā dakṣasāvarṇikātmajāḥ // ViP_3,2.24 //",
    "GP12vipce_pu:5105": " daśamo brahmasāvarṇir bhaviṣyati mune manuḥ /",
    "GP12vipce_pu:5106": " sudhāmāno viruddhāś ca śatasaṃkhyās tathā surāḥ // ViP_3,2.25 //",
    "GP12vipce_pu:5107": " teṣām indraś ca bhavitā śāntir nāma mahābalaḥ /",
    "GP12vipce_pu:5108": " saptarṣayo bhaviṣyanti ye tadā tāñ chṛṇuṣva ca // ViP_3,2.26 //",
    "GP12vipce_pu:5109": " haviṣmān sukṛtiḥ satyo hy apāṃmūrtis tathāparaḥ /",
    "GP12vipce_pu:5110": " nābhāgo 'pratimaujāś ca satyaketus tathaiva ca // ViP_3,2.27 //",
    "GP12vipce_pu:5111": " sukṣetraś cottamaujāś ca bhūriṣeṇādayo daśa /",
    "GP12vipce_pu:5112": " brahmasāvarṇiputrās tu rakṣiṣyanti vasuṃdharām // ViP_3,2.28 //",
    "GP12vipce_pu:5113": " ekādaśaś ca bhavitā dharmasāvarṇiko manuḥ // ViP_3,2.29 //",
    "GP12vipce_pu:5114": " vihaṃgamāḥ kāmagamā nirmāṇarucayas tathā /",
    "GP12vipce_pu:5115": " gaṇās tv ete tadā mukhyā devānāṃ ca bhaviṣyatām /",
    "GP12vipce_pu:5116": " ekaikas triṃśakas teṣāṃ gaṇaś cendraś ca vai vṛṣaḥ // ViP_3,2.30 //",
    "GP12vipce_pu:5117": " niścaraś cāgnitejāś ca vapuṣmān viṣṇur āruṇiḥ /",
    "GP12vipce_pu:5118": " haviṣmān anaghaś caite bhavyāḥ saptarṣayas tathā // ViP_3,2.31 //",
    "GP12vipce_pu:5119": " sarvagaḥ sarvadharmā ca devānīkādayas tathā /",
    "GP12vipce_pu:5120": " bhaviṣyanti manos tasya tanayāḥ pṛthivīśvarāḥ // ViP_3,2.32 //",
    "GP12vipce_pu:5121": " rudraputras tu sāvarṇir bhavitā dvādaśo manuḥ /",
    "GP12vipce_pu:5122": " ṛtadhāmā ca tatrendro bhavitā śṛṇu me surān // ViP_3,2.33 //",
    "GP12vipce_pu:5123": " haritā lohitā devās tathā sumanaso dvija /",
    "GP12vipce_pu:5124": " sukarmāṇaḥ supārāś ca daśakāḥ pañca vai gaṇāḥ // ViP_3,2.34 //",
    "GP12vipce_pu:5125": " tapasvī sutapāś caiva tapomūrtis taporatiḥ /",
    "GP12vipce_pu:5126": " tapodhṛtir dyutiś cānyaḥ saptamas tu tapodhanaḥ // ViP_3,2.35 //",
    "GP12vipce_pu:5127": " devavān upadevaś ca devaśreṣṭhādayas tathā /",
    "GP12vipce_pu:5128": " manos tasya mahāvīryā bhaviṣyanti sutā nṛpāḥ // ViP_3,2.36 //",
    "GP12vipce_pu:5129": " trayodaśo raucyanāmā bhaviṣyati mune manuḥ // ViP_3,2.37 //",
    "GP12vipce_pu:5130": " sutrāmāṇaḥ sukarmāṇaḥ sudharmāṇas tathā surāḥ /",
    "GP12vipce_pu:5131": " trayas triṃśadvibhedās te devānāṃ ye tu vai gaṇāḥ // ViP_3,2.38 //",
    "GP12vipce_pu:5132": " divaspatir mahāvīryas teṣām indro bhaviṣyati // ViP_3,2.39 //",
    "GP12vipce_pu:5133": " nirmohas tattvadarśī ca niṣprakampo nirutsukaḥ /",
    "GP12vipce_pu:5134": " dhṛtimān avyayaś cānyaḥ saptamaḥ sutapā muniḥ /",
    "GP12vipce_pu:5135": " saptarṣayas tv ime tasya putrān api nibodha me // ViP_3,2.40 //",
    "GP12vipce_pu:5136": " citrasenavicitrādyā bhaviṣyanti mahīkṣitaḥ // ViP_3,2.41 //",
    "GP12vipce_pu:5137": " bhautyaś caturdaśaś cātra maitreya bhavitā manuḥ /",
    "GP12vipce_pu:5138": " śucir indraḥ suragaṇās tatra pañca śṛṇuṣva tān // ViP_3,2.42 //",
    "GP12vipce_pu:5139": " cākṣuṣāś ca pavitrāś ca kaniṣṭhā bhrājirās tathā /",
    "GP12vipce_pu:5140": " vācāvṛddhāś ca vai devāḥ saptarṣīn api me śṛṇu // ViP_3,2.43 //",
    "GP12vipce_pu:5141": " agnibāhuḥ śuciḥ śukro māgadho 'gnīdhra eva ca /",
    "GP12vipce_pu:5142": " yuktas tathā jitaś cānyo manuputrān ataḥ śṛṇu // ViP_3,2.44 //",
    "GP12vipce_pu:5143": " ūrugambhīrabudhnādyā manos tasya sutā nṛpāḥ /",
    "GP12vipce_pu:5144": " kathitā muniśārdūla pālayiṣyanti ye mahīm // ViP_3,2.45 //",
    "GP12vipce_pu:5145": " caturyugānte vedānāṃ jāyate kila viplavaḥ /",
    "GP12vipce_pu:5146": " pravartayanti tān etya bhuvi saptarṣayo divaḥ // ViP_3,2.46 //",
    "GP12vipce_pu:5147": " kṛte kṛte smṛter vipra praṇetā jāyate manuḥ /",
    "GP12vipce_pu:5148": " devā yajñabhujas te tu yāvan manvantaraṃ tu tat // ViP_3,2.47 //",
    "GP12vipce_pu:5149": " bhavanti ye manoḥ putrā yāvan manvantaraṃ tu taiḥ /",
    "GP12vipce_pu:5150": " tadanvayodbhavaiś caiva tāvad bhūḥ paripālyate // ViP_3,2.48 //",
    "GP12vipce_pu:5151": " manuḥ saptarṣayo devā bhūpālāś ca manoḥ sutāḥ /",
    "GP12vipce_pu:5152": " manvantare bhavanty ete śakraś caivādhikāriṇaḥ // ViP_3,2.49 //",
    "GP12vipce_pu:5153": " caturdaśabhir etais tu gatair manvantarair dvija /",
    "GP12vipce_pu:5154": " sahasrayugaparyantaḥ kalpo niḥśeṣa ucyate // ViP_3,2.50 //",
    "GP12vipce_pu:5155": " tāvatpramāṇā ca niśā tato bhavati sattama /",
    "GP12vipce_pu:5156": " brahmarūpadharaḥ śete śeṣāhāv ambusaṃplave // ViP_3,2.51 //",
    "GP12vipce_pu:5157": " trailokyam akhilaṃ grastvā bhagavān ādikṛd vibhuḥ /",
    "GP12vipce_pu:5158": " svamāyāsaṃsthito vipra sarvabhūto janārdanaḥ // ViP_3,2.52 //",
    "GP12vipce_pu:5159": " tataḥ prabuddho bhagavān yathā pūrvaṃ tathā punaḥ /",
    "GP12vipce_pu:5160": " sṛṣṭiṃ karoty avyayātmā kalpe kalpe rajoguṇaḥ // ViP_3,2.53 //",
    "GP12vipce_pu:5161": " manavo bhūbhujaḥ sendrā devāḥ saptarṣayas tathā /",
    "GP12vipce_pu:5162": " sāttviko 'ṃśaḥ sthitikaro jagato dvijasattama // ViP_3,2.54 //",
    "GP12vipce_pu:5163": " caturyuge 'py asau viṣṇuḥ sthitivyāpāralakṣaṇaḥ /",
    "GP12vipce_pu:5164": " yugavyavasthāṃ kurute yathā maitreya tac chṛṇu // ViP_3,2.55 //",
    "GP12vipce_pu:5165": " kṛte yuge paraṃ jñānaṃ kapilādisvarūpadhṛk /",
    "GP12vipce_pu:5166": " dadāti sarvabhūtātmā sarvabhūtahite rataḥ // ViP_3,2.56 //",
    "GP12vipce_pu:5167": " cakravartisvarūpeṇa tretāyām api sa prabhuḥ /",
    "GP12vipce_pu:5168": " duṣṭānāṃ nigrahaṃ kurvan paripāti jagattrayam // ViP_3,2.57 //",
    "GP12vipce_pu:5169": " vedam ekaṃ caturbhedaṃ kṛtvā śākhāśatair vibhuḥ /",
    "GP12vipce_pu:5170": " karoti bahulaṃ bhūyo vedavyāsasvarūpadhṛk // ViP_3,2.58 //",
    "GP12vipce_pu:5171": " vedāṃs tu dvāpare vyasya kaler ante punar hariḥ /",
    "GP12vipce_pu:5172": " kalkisvarūpī durvṛttān mārge sthāpayati prabhuḥ // ViP_3,2.59 //",
    "GP12vipce_pu:5173": " evam eṣa jagat sarvaṃ paripāti karoti ca /",
    "GP12vipce_pu:5174": " hanti cānteṣv anantātmā nāsty asmād vyatireki yat // ViP_3,2.60 //",
    "GP12vipce_pu:5175": " bhūtaṃ bhavyaṃ bhaviṣyaṃ ca sarvabhūtān mahātmanaḥ /",
    "GP12vipce_pu:5176": " tad atrānyatra vā vipra sadbhāvaḥ kathitas tava // ViP_3,2.61 //",
    "GP12vipce_pu:5177": " manvantarāṇy aśeṣāṇi kathitāni mayā tava /",
    "GP12vipce_pu:5178": " manvantarādhipāṃś caiva kim anyat kathayāmi te // ViP_3,2.62 //",
    "GP12vipce_pu:5179": " [[iti śrīviṣṇupurāṇe tṛtīyāṃśe dvitīyo 'dhyāyaḥ ]]",
    "GP12vipce_pu:5180": " §maitreya uvāca:",
    "GP12vipce_pu:5181": " jñātam etan mayā tvatto yathā sarvam idaṃ jagat /",
    "GP12vipce_pu:5182": " viṣṇur viṣṇau viṣṇutaś ca na paraṃ vidyate tataḥ // ViP_3,3.1 //",
    "GP12vipce_pu:5183": " etat tu śrotum icchāmi vyastā vedā mahātmanā /",
    "GP12vipce_pu:5184": " vedavyāsasvarūpeṇa yathā tena yuge yuge // ViP_3,3.2 //",
    "GP12vipce_pu:5185": " yasmin yasmin yuge vyāso yo ya āsīn mahāmune /",
    "GP12vipce_pu:5186": " taṃ tam ācakṣva bhagavañ śākhābhedāṃś ca me vada // ViP_3,3.3 //",
    "GP12vipce_pu:5187": " §parāśara uvāca:",
    "GP12vipce_pu:5188": " vedadrumasya maitreya śākhābhedaiḥ sahasraśaḥ /",
    "GP12vipce_pu:5189": " na śakyo vistaro vaktuṃ saṃkṣepeṇa śṛṇuṣva tam // ViP_3,3.4 //",
    "GP12vipce_pu:5190": " dvāpare dvāpare viṣṇur vyāsarūpī mahāmune /",
    "GP12vipce_pu:5191": " vedam ekaṃ sa bahudhā kurute jagato hitaḥ // ViP_3,3.5 //",
    "GP12vipce_pu:5192": " vīryaṃ tejo balaṃ cālpaṃ manuṣyāṇām avekṣya ca /",
    "GP12vipce_pu:5193": " hitāya sarvabhūtānāṃ vedabhedān karoti saḥ // ViP_3,3.6 //",
    "GP12vipce_pu:5194": " yayā sa kurute tanvā vedam ekaṃ pṛthak prabhuḥ /",
    "GP12vipce_pu:5195": " vedavyāsābhidhānā tu sā mūrtir madhuvidviṣaḥ // ViP_3,3.7 //",
    "GP12vipce_pu:5196": " yasmin manvantare ye ye vyāsās tāṃs tān nibodha me /",
    "GP12vipce_pu:5197": " yathā ca bhedaḥ śākhānāṃ vyāsena kriyate mune // ViP_3,3.8 //",
    "GP12vipce_pu:5198": " aṣṭāviṃśatikṛtvo vai vedo vyasto maharṣibhiḥ /",
    "GP12vipce_pu:5199": " vaivasvate 'ntare tasmin dvāpareṣu punaḥ punaḥ // ViP_3,3.9 //",
    "GP12vipce_pu:5200": " vedavyāsā vyatītā ye aṣṭāviṃśati sattama /",
    "GP12vipce_pu:5201": " caturdhā yaiḥ kṛto vedo dvāpareṣu punaḥ punaḥ // ViP_3,3.10 //",
    "GP12vipce_pu:5202": " dvāpare prathame vyastāḥ svayaṃ vedāḥ svayaṃbhuvā /",
    "GP12vipce_pu:5203": " dvitīye dvāpare caiva vedavyāsaḥ prajāpatiḥ // ViP_3,3.11 //",
    "GP12vipce_pu:5204": " tṛtīye cośanā vyāsaś caturthe ca bṛhaspatiḥ /",
    "GP12vipce_pu:5205": " savitā pañcame vyāso mṛtyuḥ ṣaṣṭhe smṛtaḥ prabhuḥ // ViP_3,3.12 //",
    "GP12vipce_pu:5206": " saptame ca tathaivendro vasiṣṭhaś cāṣṭame smṛtaḥ /",
    "GP12vipce_pu:5207": " sārasvataś ca navame tridhāmā daśame smṛtaḥ // ViP_3,3.13 //",
    "GP12vipce_pu:5208": " ekādaśe tu trivṛṣā bhāradvājas tataḥ param /",
    "GP12vipce_pu:5209": " trayodaśe cāntarikṣo varṇī cāpi caturdaśe // ViP_3,3.14 //",
    "GP12vipce_pu:5210": " trayyāruṇaḥ pañcadaśe ṣoḍaśe tu dhanaṃjayaḥ /",
    "GP12vipce_pu:5211": " kratuṃjayaḥ saptadaśe ṛṇajyo 'ṣṭādaśe smṛtaḥ // ViP_3,3.15 //",
    "GP12vipce_pu:5212": " tato vyāso bharadvājo bharadvājāt tu gautamaḥ /",
    "GP12vipce_pu:5213": " gautamād uttamo vyāso haryātmā yo 'bhidhīyate // ViP_3,3.16 //",
    "GP12vipce_pu:5214": " atha haryātmano venaḥ smṛto vājaśravās tu yaḥ /",
    "GP12vipce_pu:5215": " somaḥ śuṣmāyaṇas tasmāt tṛṇabindur iti smṛtaḥ // ViP_3,3.17 //",
    "GP12vipce_pu:5216": " ṛkṣo 'bhūd bhārgavas tasmād vālmīkir yo 'bhidhīyate /",
    "GP12vipce_pu:5217": " tasmād asmatpitā śaktir vyāsas tasmād ahaṃ mune // ViP_3,3.18 //",
    "GP12vipce_pu:5218": " jātukarṇo 'bhavan mattaḥ kṛṣṇadvaipāyanas tataḥ /",
    "GP12vipce_pu:5219": " aṣṭāviṃśatir ity ete vedavyāsāḥ purātanāḥ // ViP_3,3.19 //",
    "GP12vipce_pu:5220": " eko vedaś caturdhā tu yaiḥ kṛto dvāparādiṣu // ViP_3,3.20 //",
    "GP12vipce_pu:5221": " bhaviṣye dvāpare cāpi drauṇir vyāso bhaviṣyati /",
    "GP12vipce_pu:5222": " vyatīte mama putre 'smin kṛṣṇadvaipāyane munau // ViP_3,3.21 //",
    "GP12vipce_pu:5223": " dhruvam ekākṣaraṃ brahma om ity evaṃ vyavasthitam /",
    "GP12vipce_pu:5224": " bṛhatvād bṛṃhaṇatvāc ca tad brahmety abhidhīyate // ViP_3,3.22 //",
    "GP12vipce_pu:5225": " praṇavāvasthitaṃ nityaṃ bhūr bhuvaḥ svar itīryate /",
    "GP12vipce_pu:5226": " ṛgyajuḥsāmātharvāṇaṃ yat tasmai brahmaṇe namaḥ // ViP_3,3.23 //",
    "GP12vipce_pu:5227": " jagataḥ pralayotpattau yat tat kāraṇasaṃjñitam /",
    "GP12vipce_pu:5228": " mahataḥ paramaṃ guhyaṃ tasmai subrahmaṇe namaḥ // ViP_3,3.24 //",
    "GP12vipce_pu:5229": " agādhāpāram akṣayyaṃ jagatsaṃmohanālayam /",
    "GP12vipce_pu:5230": " saṃprakāśapravṛttibhyāṃ puruṣārthaprayojanam // ViP_3,3.25 //",
    "GP12vipce_pu:5231": " sāṃkhyajñānavatāṃ niṣṭhā gatiḥ śamadamātmanām /",
    "GP12vipce_pu:5232": " yat tad avyaktam amṛtaṃ pravṛttir brahma śāśvatam // ViP_3,3.26 //",
    "GP12vipce_pu:5233": " pradhānam ātmayoniś ca guhāsattvaṃ ca śabdyate /",
    "GP12vipce_pu:5234": " avibhāgaṃ tathā śukram akṣaraṃ bahudhātmakam // ViP_3,3.27 //",
    "GP12vipce_pu:5235": " paramabrahmaṇe tasmai nityam eva namo namaḥ /",
    "GP12vipce_pu:5236": " yad rūpaṃ vāsudevasya paramātmasvarūpiṇaḥ // ViP_3,3.28 //",
    "GP12vipce_pu:5237": " etad brahma tridhābhedam abhedam api sa prabhuḥ /",
    "GP12vipce_pu:5238": " sarvabhūteṣv abhedo 'sau bhidyate bhinnabuddhibhiḥ // ViP_3,3.29 //",
    "GP12vipce_pu:5239": " sa ṛṅmayaḥ sāmamayaḥ sarvātmā sa yajurmayaḥ /",
    "GP12vipce_pu:5240": " ṛgyajuḥsāmasārātmā sa evātmā śarīriṇām // ViP_3,3.30 //",
    "GP12vipce_pu:5241": " sa bhidyate vedamayaḥ sa vedaṃ karoti bhedair bahubhiḥ saśākham /",
    "GP12vipce_pu:5242": " śākhāpraṇetā sa samastaśākhā jñānasvarūpo bhagavān anantaḥ // ViP_3,3.31 //",
    "GP12vipce_pu:5243": " [[iti śrīviṣṇupurāṇe tṛtīyāṃśe tṛtīyo 'dhyāyaḥ ]]",
    "GP12vipce_pu:5244": " §parāśara uvāca:",
    "GP12vipce_pu:5245": " ādyo vedaś catuṣpādaḥ śatasāhasrasaṃmitaḥ /",
    "GP12vipce_pu:5246": " tato daśaguṇaḥ kṛtsno yajño 'yaṃ sarvakāmadhuk // ViP_3,4.1 //",
    "GP12vipce_pu:5247": " tato 'tra matsuto vyāso 'ṣṭāviṃśatitame 'ntare /",
    "GP12vipce_pu:5248": " vedam ekaṃ catuṣpādaṃ caturdhā vyabhajat prabhuḥ // ViP_3,4.2 //",
    "GP12vipce_pu:5249": " yathā tu tena vai vyastā vedavyāsena dhīmatā /",
    "GP12vipce_pu:5250": " vedās tathā samastais tair vyastā vyāsais tathā mayā // ViP_3,4.3 //",
    "GP12vipce_pu:5251": " tad anenaiva vedānāṃ śākhābhedān dvijottama /",
    "GP12vipce_pu:5252": " caturyugeṣu racitān samasteṣv avadhāraya // ViP_3,4.4 //",
    "GP12vipce_pu:5253": " kṛṣṇadvaipāyanaṃ vyāsaṃ viddhi nārāyaṇaṃ prabhum /",
    "GP12vipce_pu:5254": " ko 'nyo hi bhuvi maitreya mahābhāratakṛd bhavet // ViP_3,4.5 //",
    "GP12vipce_pu:5255": " tena vyastā yathā vedā matputreṇa mahātmanā /",
    "GP12vipce_pu:5256": " dvāpare hy atra maitreya tan me śṛṇu yathārthataḥ // ViP_3,4.6 //",
    "GP12vipce_pu:5257": " brahmaṇā codito vyāso vedān vyastuṃ pracakrame /",
    "GP12vipce_pu:5258": " atha śiṣyān sa jagrāha caturo vedapāragān // ViP_3,4.7 //",
    "GP12vipce_pu:5259": " ṛgvedaśrāvakaṃ pailaṃ jagrāha sa mahāmuniḥ /",
    "GP12vipce_pu:5260": " vaiśampāyananāmānaṃ yajurvedasya cāgrahīt // ViP_3,4.8 //",
    "GP12vipce_pu:5261": " jaiminiṃ sāmavedasya tathaivātharvavedavit /",
    "GP12vipce_pu:5262": " sumantus tasya śiṣyo 'bhūd vedavyāsasya dhīmataḥ // ViP_3,4.9 //",
    "GP12vipce_pu:5263": " romaharṣaṇanāmānaṃ mahābuddhiṃ mahāmuniḥ /",
    "GP12vipce_pu:5264": " sūtaṃ jagrāha śiṣyaṃ sa itihāsapurāṇayoḥ // ViP_3,4.10 //",
    "GP12vipce_pu:5265": " Ś2,D7,G3 ins:",
    "GP12vipce_pu:5266": " ārṣādi bahudhā sthānaṃ devarṣiracitāśrayam // ViP_3,4.10*2:1 //",
    "GP12vipce_pu:5267": " itihāsam iti proktaṃ sthaviṣṭhādbhutakarmayuk // ViP_3,4.10*2:2 //",
    "GP12vipce_pu:5268": " eka āsīd yajurvedas taṃ caturdhā vyakalpayat /",
    "GP12vipce_pu:5269": " cāturhotram abhūd yasmiṃs tena yajñam athākarot // ViP_3,4.11 //",
    "GP12vipce_pu:5270": " ādhvaryavaṃ yajurbhis tu ṛgbhir hotraṃ tathā muniḥ /",
    "GP12vipce_pu:5271": " audgātraṃ sāmabhiś cakre brahmatvaṃ cāpy atharvabhiḥ // ViP_3,4.12 //",
    "GP12vipce_pu:5272": " tataḥ sa ṛca uddhṛtya ṛgvedaṃ kṛtavān muniḥ /",
    "GP12vipce_pu:5273": " yajūṃṣi ca yajurvedaṃ sāmavedaṃ ca sāmabhiḥ // ViP_3,4.13 //",
    "GP12vipce_pu:5274": " rājñas tv atharvavedena sarvakarmāṇi sa prabhuḥ /",
    "GP12vipce_pu:5275": " kārayām āsa maitreya brahmatvaṃ ca yathāsthitiḥ // ViP_3,4.14 //",
    "GP12vipce_pu:5276": " so 'yam eko mahāvedatarus tena pṛthakkṛtaḥ /",
    "GP12vipce_pu:5277": " caturdhā tu tato jātaṃ vedapādapakānanam // ViP_3,4.15 //",
    "GP12vipce_pu:5278": " bibheda prathamaṃ vipra paila ṛgvedapādapam /",
    "GP12vipce_pu:5279": " indrapramataye prādād bāṣkalāya ca saṃhite // ViP_3,4.16 //",
    "GP12vipce_pu:5280": " caturdhā sa bibhedātha bāṣkalo nijasaṃhitām /",
    "GP12vipce_pu:5281": " baudhyādibhyo dadau tās tu śiṣyebhyaḥ sa mahāmatiḥ // ViP_3,4.17 //",
    "GP12vipce_pu:5282": " baudhyāgnimāṭharau tadvad yājñavalkyaparāśarau /",
    "GP12vipce_pu:5283": " pratiśākhās tu śākhāyās tasyās te jagṛhur mune // ViP_3,4.18 //",
    "GP12vipce_pu:5284": " indrapramatir ekāṃ tu saṃhitāṃ svasutaṃ tataḥ /",
    "GP12vipce_pu:5285": " māṇḍukeyaṃ mahātmānaṃ maitreyādhyāpayat tadā // ViP_3,4.19 //",
    "GP12vipce_pu:5286": " tasya śiṣyapraśiṣyebhyaḥ putraśiṣyān kramād yayau // ViP_3,4.20 //",
    "GP12vipce_pu:5287": " vedamitras tu śākalyaḥ saṃhitāṃ tām adhītavān /",
    "GP12vipce_pu:5288": " cakāra saṃhitāḥ pañca śiṣyebhyaḥ pradadau ca tāḥ // ViP_3,4.21 //",
    "GP12vipce_pu:5289": " tasya śiṣyās tu ye pañca teṣāṃ nāmāni me śṛṇu /",
    "GP12vipce_pu:5290": " mudgalo gālavaś caiva vātsyaḥ śālīya eva ca /",
    "GP12vipce_pu:5291": " śiśiraḥ pañcamaś cāsīt maitreya sumahāmuniḥ // ViP_3,4.22 //",
    "GP12vipce_pu:5292": " D3,T1.3,G3 ins:",
    "GP12vipce_pu:5293": " etāni pañcanāmāni saṃhitāyāḥ samāśritāḥ // ViP_3,4.22*3 //",
    "GP12vipce_pu:5294": " saṃhitātritayaṃ cakre śākapūṇir athetaraḥ /",
    "GP12vipce_pu:5295": " niruktam akarot tadvac caturthaṃ munisattama // ViP_3,4.23 //",
    "GP12vipce_pu:5296": " krauñco vaitālakis tadvad balākaś ca mahāmuniḥ /",
    "GP12vipce_pu:5297": " niruktaś ca caturtho 'bhūd vedavedāṅgapāragaḥ // ViP_3,4.24 //",
    "GP12vipce_pu:5298": " ity etāḥ pratiśākhābhyo 'py anuśākhā dvijottama /",
    "GP12vipce_pu:5299": " bāṣkalaś cāparās tisraḥ saṃhitāḥ kṛtavān dvija /",
    "GP12vipce_pu:5300": " śiṣyaḥ kālāyanir gārgyas tṛtīyaś ca tathā javaḥ // ViP_3,4.25 //",
    "GP12vipce_pu:5301": " ity ete bahvṛcāḥ proktāḥ saṃhitā yaiḥ pravartitāḥ // ViP_3,4.26 //",
    "GP12vipce_pu:5302": " [[iti śrīviṣṇupurāṇe tṛtīyāṃśe caturtho 'dhyāyaḥ ]]",
    "GP12vipce_pu:5303": " §parāśara uvāca:",
    "GP12vipce_pu:5304": " yajurvedataroḥ śākhāḥ saptaviṃśan mahāmatiḥ /",
    "GP12vipce_pu:5305": " vaiśampāyananāmāsau vyāsaśiṣyaś cakāra vai // ViP_3,5.1 //",
    "GP12vipce_pu:5306": " śiṣyebhyaḥ pradadau tāś ca jagṛhus te 'py anukramāt // ViP_3,5.2 //",
    "GP12vipce_pu:5307": " yājñavalkyas tu tasyābhūd brahmarātasuto dvija /",
    "GP12vipce_pu:5308": " śiṣyaḥ paramadharmajño guruvṛttiparaḥ sadā // ViP_3,5.3 //",
    "GP12vipce_pu:5309": " ṛṣir yo 'dya mahāmerau samājenāgamiṣyati /",
    "GP12vipce_pu:5310": " tasya vai saptarātrāt tu brahmahatyā bhaviṣyati // ViP_3,5.4 //",
    "GP12vipce_pu:5311": " pūrvam evaṃ munigaṇaiḥ samayo 'bhūt kṛto dvija /",
    "GP12vipce_pu:5312": " vaiśampāyana ekas tu taṃ vyatikrāntavāṃs tadā // ViP_3,5.5 //",
    "GP12vipce_pu:5313": " svasrīyaṃ bālakaṃ so 'tha padā spṛṣṭam aghātayat // ViP_3,5.6 //",
    "GP12vipce_pu:5314": " śiṣyān āha ca bhoḥ śiṣyā brahmahatyāpahaṃ vratam /",
    "GP12vipce_pu:5315": " caradhvaṃ matkṛte sarve na vicāryam idaṃ tathā // ViP_3,5.7 //",
    "GP12vipce_pu:5316": " athāha yājñavalkyas taṃ kim ebhir bhagavan dvijaiḥ /",
    "GP12vipce_pu:5317": " kleśitair alpatejobhiś cariṣye 'ham idaṃ vratam // ViP_3,5.8 //",
    "GP12vipce_pu:5318": " tataḥ kruddho guruḥ prāha yājñavalkyaṃ mahāmatiḥ /",
    "GP12vipce_pu:5319": " mucyatāṃ yat tvayādhītaṃ matto viprāvamānaka // ViP_3,5.9 //",
    "GP12vipce_pu:5320": " nistejaso vadasy etān yas tvaṃ brāhmaṇapuṃgavān /",
    "GP12vipce_pu:5321": " tena śiṣyeṇa nārtho 'sti mamājñābhaṅgakāriṇā // ViP_3,5.10 //",
    "GP12vipce_pu:5322": " yājñavalkyas tataḥ prāha bhaktyaitat te mayoditam /",
    "GP12vipce_pu:5323": " mamāpy alaṃ tvayādhītaṃ yan mayā tad idaṃ dvija // ViP_3,5.11 //",
    "GP12vipce_pu:5324": " §parāśara uvāca:",
    "GP12vipce_pu:5325": " ity uktvā rudhirāktāni sarūpāṇi yajūṃṣi saḥ /",
    "GP12vipce_pu:5326": " chardayitvā dadau tasmai yayau ca svecchayā muniḥ // ViP_3,5.12 //",
    "GP12vipce_pu:5327": " yajūṃṣy atha visṛṣṭāni yājñavalkyena vai dvija /",
    "GP12vipce_pu:5328": " jagṛhus tittirībhūtvā taittirīyās tu te tataḥ // ViP_3,5.13 //",
    "GP12vipce_pu:5329": " brahmahatyā vrataṃ cīrṇaṃ guruṇā coditais tu yaiḥ /",
    "GP12vipce_pu:5330": " carakādhvaryavas te tu caraṇān munisattama // ViP_3,5.14 //",
    "GP12vipce_pu:5331": " yājñavalkyo 'pi maitreya prāṇāyāmaparāyaṇaḥ /",
    "GP12vipce_pu:5332": " tuṣṭāva praṇataḥ sūryaṃ yajūṃṣy abhilaṣaṃs tataḥ // ViP_3,5.15 //",
    "GP12vipce_pu:5333": " §yājñavalkya uvāca:",
    "GP12vipce_pu:5334": " namaḥ savitre dvārāya mukter amitatejase /",
    "GP12vipce_pu:5335": " ṛgyajuḥsāmabhūtāya trayīdhāmavate namaḥ // ViP_3,5.16 //",
    "GP12vipce_pu:5336": " namo 'gnīṣomabhūtāya jagataḥ kāraṇātmane /",
    "GP12vipce_pu:5337": " bhāskarāya paraṃ tejaḥ sauṣumṇam uru bibhrate // ViP_3,5.17 //",
    "GP12vipce_pu:5338": " kalākāṣṭhānimeṣādikālajñānātmane namaḥ /",
    "GP12vipce_pu:5339": " dhyeyāya viṣṇurūpāya paramākṣararūpiṇe // ViP_3,5.18 //",
    "GP12vipce_pu:5340": " bibharti yaḥ suragaṇān āpyāyenduṃ svaraśmibhiḥ /",
    "GP12vipce_pu:5341": " svadhāmṛtena ca pitṝṃs tasmai tṛptyātmane namaḥ // ViP_3,5.19 //",
    "GP12vipce_pu:5342": " Ś,D2.7 ins:",
    "GP12vipce_pu:5343": " namo 'gnīsomabhūtāya sarvasiddhikarāya ca // ViP_3,5.19*4 //",
    "GP12vipce_pu:5344": " himāmbugharmavṛṣṭīnāṃ kartā bhartā ca yaḥ prabhuḥ /",
    "GP12vipce_pu:5345": " tasmai trikālabhūtāya namaḥ sūryāya vedhase // ViP_3,5.20 //",
    "GP12vipce_pu:5346": " apahanti tamo yaś ca jagato 'sya jagatpatiḥ /",
    "GP12vipce_pu:5347": " sattvadhāmadharo devo namas tasmai vivasvate // ViP_3,5.21 //",
    "GP12vipce_pu:5348": " satkarmayogyo na jano naivāpaḥ śaucakāraṇam /",
    "GP12vipce_pu:5349": " yasminn anudite tasmai namo devāya bhāsvate // ViP_3,5.22 //",
    "GP12vipce_pu:5350": " spṛṣṭo yadaṃśubhir lokaḥ kriyāyogyo 'bhijāyate /",
    "GP12vipce_pu:5351": " pavitratākāraṇāya tasmai śuddhātmane namaḥ // ViP_3,5.23 //",
    "GP12vipce_pu:5352": " namaḥ savitre sūryāya bhāskarāya vivasvate /",
    "GP12vipce_pu:5353": " ādityāyādibhūtāya devādīnāṃ namo namaḥ // ViP_3,5.24 //",
    "GP12vipce_pu:5354": " hiraṇmayaṃ rathaṃ yasya ketavo 'mṛtadhāriṇaḥ /",
    "GP12vipce_pu:5355": " vahanti bhuvanālokacakṣuṣas taṃ namāmy aham // ViP_3,5.25 //",
    "GP12vipce_pu:5356": " §parāśara uvāca:",
    "GP12vipce_pu:5357": " ity evamādibhis tena stūyamānaḥ stavai raviḥ /",
    "GP12vipce_pu:5358": " vājirūpadharaḥ prāha vrīyatām iti vāñchitam // ViP_3,5.26 //",
    "GP12vipce_pu:5359": " yājñavalkyas tadā prāha praṇipatya divākaram /",
    "GP12vipce_pu:5360": " yajūṃṣi tāni me dehi yāni santi na me gurau // ViP_3,5.27 //",
    "GP12vipce_pu:5361": " §parāśara uvāca:",
    "GP12vipce_pu:5362": " evam ukto dadau tasmai yajūṃṣi bhagavān raviḥ /",
    "GP12vipce_pu:5363": " ayātayāmasaṃjñāni yāni vetti na tadguruḥ // ViP_3,5.28 //",
    "GP12vipce_pu:5364": " yajūṃṣi yair adhītāni tāni viprair dvijottama /",
    "GP12vipce_pu:5365": " vājinas te samākhyātāḥ sūryo 'śvaḥ so 'bhavad yataḥ // ViP_3,5.29 //",
    "GP12vipce_pu:5366": " śākhābhedās tu teṣāṃ vai daśa pañca ca vājinām /",
    "GP12vipce_pu:5367": " kaṇvādyāḥ sumahābhāgā yājñavalkyapravartitāḥ // ViP_3,5.30 //",
    "GP12vipce_pu:5368": " [[iti śrīviṣṇupurāṇe tṛtīyāṃśe pañcamo 'dhyāyaḥ ]]",
    "GP12vipce_pu:5369": " §parāśara uvāca:",
    "GP12vipce_pu:5370": " sāmavedataroḥ śākhā vyāsaśiṣyaḥ sa jaiminiḥ /",
    "GP12vipce_pu:5371": " krameṇa yena maitreya bibheda śṛṇu tan mama // ViP_3,6.1 //",
    "GP12vipce_pu:5372": " Ś,D7 ins:",
    "GP12vipce_pu:5373": " ṛgyajuḥśākhiśākho 'yaṃ śākhāsaṃkhyyā prapañcitā // ViP_3,6.1*5:1 //",
    "GP12vipce_pu:5374": " sāmātharvapurāṇoktaṃ śākhāsaṃjñātha kathyate // ViP_3,6.1*5:2 //",
    "GP12vipce_pu:5375": " sumantus tasya putro 'bhūt sukarmāsyāpy abhūt sutaḥ /",
    "GP12vipce_pu:5376": " adhītavantāv ekaikāṃ saṃhitāṃ tau mahāmunī // ViP_3,6.2 //",
    "GP12vipce_pu:5377": " sāhasraṃ saṃhitābhedaṃ sukarmā tatsutas tataḥ /",
    "GP12vipce_pu:5378": " cakāra taṃ ca tacchiṣyau jagṛhāte mahāvratau // ViP_3,6.3 //",
    "GP12vipce_pu:5379": " Ś2,D7 ins:",
    "GP12vipce_pu:5380": " putram adhyāpayām āsa sumantum atha jaiminiḥ // ViP_3,6.3*6:1 //",
    "GP12vipce_pu:5381": " sumantuś capi sumulaṃ putram adhyāpayan muniḥ // ViP_3,6.3*6:2 //",
    "GP12vipce_pu:5382": " hiraṇyanābhaḥ kausalyaḥ pauṣpiñjiś ca dvijottama /",
    "GP12vipce_pu:5383": " udīcyāḥ sāmagāḥ śiṣyās tasya pañcadaśa smṛtāḥ // ViP_3,6.4 //",
    "GP12vipce_pu:5384": " hiraṇyanābhāt tāvatyaḥ saṃhitā yair dvijottamaiḥ /",
    "GP12vipce_pu:5385": " gṛhītās te 'pi cocyante paṇḍitaiḥ prācyasāmagāḥ // ViP_3,6.5 //",
    "GP12vipce_pu:5386": " lokākṣiḥ kuthumiś caiva kuṣīdī lāṅgalis tathā /",
    "GP12vipce_pu:5387": " pauṣpiñjiśiṣyās tadbhedaiḥ saṃhitā bahulīkṛtāḥ // ViP_3,6.6 //",
    "GP12vipce_pu:5388": " hiraṇyanābhaśiṣyaś ca caturviṃśatisaṃhitāḥ /",
    "GP12vipce_pu:5389": " provāca kṛtināmāsau śiṣyebhyaḥ sumahāmatiḥ // ViP_3,6.7 //",
    "GP12vipce_pu:5390": " taiś cāpi sāmavedo 'sau śākhābhir bahulīkṛtaḥ /",
    "GP12vipce_pu:5391": " atharvaṇām atho vakṣye saṃhitānāṃ samuccayam /",
    "GP12vipce_pu:5392": " atharvavedaṃ sa muniḥ sumantur amitadyutiḥ // ViP_3,6.8 //",
    "GP12vipce_pu:5393": " śiṣyam adhyāpayām āsa kabandhaṃ so 'pi taṃ dvidhā /",
    "GP12vipce_pu:5394": " kṛtvā tu devadarśāya tathā pathyāya dattavān // ViP_3,6.9 //",
    "GP12vipce_pu:5395": " devadarśasya śiṣyās tu maudgo brahmabalis tathā /",
    "GP12vipce_pu:5396": " śaulkāyaniḥ pippalādas tathānyo munisattama // ViP_3,6.10 //",
    "GP12vipce_pu:5397": " pathyasyāpi trayaḥ śiṣyāḥ kṛtā yair dvija saṃhitāḥ /",
    "GP12vipce_pu:5398": " jājaliḥ kumudādiś ca tṛtīyaḥ śaunako dvija // ViP_3,6.11 //",
    "GP12vipce_pu:5399": " śaunakas tu dvidhā kṛtvā dadāv ekāṃ tu babhrave /",
    "GP12vipce_pu:5400": " dvitīyāṃ saṃhitāṃ prādāt saindhavāya ca saṃjñine // ViP_3,6.12 //",
    "GP12vipce_pu:5401": " saindhavān muñjakeśaś ca 'bhinad vedaṃ dvidhā punaḥ /",
    "GP12vipce_pu:5402": " nakṣatrakalpo vedānāṃ saṃhitānāṃ tathaiva ca // ViP_3,6.13 //",
    "GP12vipce_pu:5403": " caturthaḥ syād āṅgirasaḥ śāntikalpaś ca pañcamaḥ /",
    "GP12vipce_pu:5404": " śreṣṭhās tv atharvaṇām ete saṃhitānāṃ vikalpakāḥ // ViP_3,6.14 //",
    "GP12vipce_pu:5405": " ākhyānaiś cāpy upākhyānair gāthābhiḥ kalpaśuddhibhiḥ /",
    "GP12vipce_pu:5406": " purāṇasaṃhitāṃ cakre purāṇārthaviśāradaḥ // ViP_3,6.15 //",
    "GP12vipce_pu:5407": " Ś2,D7 ins:",
    "GP12vipce_pu:5408": " svayaṃ dṛṣṭvārthakathanaṃ prāhur ākhyānakaṃ budhāḥ // ViP_3,6.15*7:1 //",
    "GP12vipce_pu:5409": " śrutasyārthasya kathanam upākhyānaṃ pracakṣate // ViP_3,6.15*7:2 //",
    "GP12vipce_pu:5410": " prakhyāto vyāsaśiṣyo 'bhūt sūto vai romaharṣaṇaḥ /",
    "GP12vipce_pu:5411": " purāṇasaṃhitāṃ tasmai dadau vyāso mahāmuniḥ // ViP_3,6.16 //",
    "GP12vipce_pu:5412": " sumatiś cāgnivarcāś ca mitrāyuḥ śāṃśapāyanaḥ /",
    "GP12vipce_pu:5413": " akṛtavraṇo 'tha sāvarṇiḥ ṣaṭ śiṣyās tasya cābhavan // ViP_3,6.17 //",
    "GP12vipce_pu:5414": " kāśyapaḥ saṃhitākartā sāvarṇiḥ śāṃśapāyanaḥ /",
    "GP12vipce_pu:5415": " romaharṣaṇikā cānyā tisṝṇāṃ mūlasaṃhitā // ViP_3,6.18 //",
    "GP12vipce_pu:5416": " catuṣṭayenāpy etena saṃhitānām idaṃ mune // ViP_3,6.19 //",
    "GP12vipce_pu:5417": " ādyaṃ sarvapurāṇānāṃ purāṇaṃ brāhmam ucyate /",
    "GP12vipce_pu:5418": " aṣṭādaśa purāṇāni purāṇajñāḥ pracakṣate // ViP_3,6.20 //",
    "GP12vipce_pu:5419": " brāhmaṃ pādmaṃ vaiṣṇavaṃ ca śaivaṃ bhāgavataṃ tathā /",
    "GP12vipce_pu:5420": " tathānyaṃ nāradīyaṃ ca mārkaṇḍeyaṃ ca saptamam // ViP_3,6.21 //",
    "GP12vipce_pu:5421": " āgneyam aṣṭamaṃ caiva bhaviṣyaṃ navamaṃ tathā /",
    "GP12vipce_pu:5422": " daśamaṃ brahmavaivartaṃ laiṅgam ekādaśaṃ smṛtam // ViP_3,6.22 //",
    "GP12vipce_pu:5423": " vārāhaṃ dvādaśaṃ caiva skāndaṃ cātra trayodaśam /",
    "GP12vipce_pu:5424": " caturdaśaṃ vāmanaṃ ca kaurmaṃ pañcadaśaṃ smṛtam /",
    "GP12vipce_pu:5425": " mātsyaṃ ca gāruḍaṃ caiva brahmāṇḍaṃ ca tataḥ param // ViP_3,6.23 //",
    "GP12vipce_pu:5426": " D3,M0, ed. Veṅk. ins:",
    "GP12vipce_pu:5427": " mahāpurāṇāny etāni hy aṣṭādaśa mahāmune // ViP_3,6.23*8:1 //",
    "GP12vipce_pu:5428": " tathā copapurāṇāni munibhiḥ kathitāni ca // ViP_3,6.23*8:2 //",
    "GP12vipce_pu:5429": " sargaś ca pratisargaś ca vaṃśo manvantarāṇi ca /",
    "GP12vipce_pu:5430": " sarveṣv eteṣu kathyante vaṃśānucaritaṃ ca yat // ViP_3,6.24 //",
    "GP12vipce_pu:5431": " yad etat tava maitreya purāṇaṃ kathyate mayā /",
    "GP12vipce_pu:5432": " etad vaiṣṇavasaṃjñaṃ vai pādmasya samanantaram // ViP_3,6.25 //",
    "GP12vipce_pu:5433": " sarge ca pratisarge ca vaṃśamanvantarādiṣu /",
    "GP12vipce_pu:5434": " kathyate bhagavān viṣṇur aśeṣeṣv eva sattama // ViP_3,6.26 //",
    "GP12vipce_pu:5435": " aṅgāni caturo vedā mīmāṃsā nyāyavistaraḥ /",
    "GP12vipce_pu:5436": " purāṇaṃ dharmaśāstraṃ ca vidyā hy etāś caturdaśa // ViP_3,6.27 //",
    "GP12vipce_pu:5437": " āyurvedo dhanurvedo gāndharvaś caiva te trayaḥ /",
    "GP12vipce_pu:5438": " arthaśāstraṃ caturthaṃ tu vidyā hy aṣṭādaśaiva tāḥ // ViP_3,6.28 //",
    "GP12vipce_pu:5439": " jñeyā brahmarṣayaḥ pūrvaṃ tebhyo devarṣayaḥ punaḥ /",
    "GP12vipce_pu:5440": " rājarṣayaḥ punas tebhya ṛṣiprakṛtayas trayaḥ // ViP_3,6.29 //",
    "GP12vipce_pu:5441": " iti śākhāḥ samākhyātāḥ śākhābhedās tathaiva ca /",
    "GP12vipce_pu:5442": " kartāraś caiva śākhānāṃ bhedahetus tathoditaḥ // ViP_3,6.30 //",
    "GP12vipce_pu:5443": " sarvamanvantareṣv evaṃ śākhābhedāḥ samāḥ smṛtāḥ // ViP_3,6.31 //",
    "GP12vipce_pu:5444": " prājāpatyā śrutir nityā tadvikalpās tv ime dvija // ViP_3,6.32 //",
    "GP12vipce_pu:5445": " etat tavoditaṃ sarvaṃ yat pṛṣṭo 'ham iha tvayā /",
    "GP12vipce_pu:5446": " maitreya vedasaṃbaddhaṃ kim anyat kathayāmi te // ViP_3,6.33 //",
    "GP12vipce_pu:5447": " [[iti śrīviṣṇupurāṇe tṛtīyāṃśe ṣaṣṭho 'dhyāyaḥ ]]",
    "GP12vipce_pu:5448": " §maitreya uvāca:",
    "GP12vipce_pu:5449": " yathāvat kathitaṃ sarvaṃ yat pṛṣṭo 'si mayā guro /",
    "GP12vipce_pu:5450": " śrotum icchāmy ahaṃ tv ekaṃ tad bhavān prabravītu me // ViP_3,7.1 //",
    "GP12vipce_pu:5451": " Ś2 ins:",
    "GP12vipce_pu:5452": " vedarāśir apāro 'sāv uktaḥ śākhāvibhāgataḥ // ViP_3,7.1*9:1 //",
    "GP12vipce_pu:5453": " xxxx paro dharmo varṇādīnām athocyate // ViP_3,7.1*9:2 //",
    "GP12vipce_pu:5454": " saptadvīpāni pātālavīthyaś ca sumahāmune /",
    "GP12vipce_pu:5455": " sapta lokāś ca ye 'ntaḥsthā brahmāṇḍasyāsya sarvataḥ // ViP_3,7.2 //",
    "GP12vipce_pu:5456": " sthūlaiḥ sūkṣmais tathāsūkṣmaiḥ sūkṣmāt sūkṣmatarais tathā /",
    "GP12vipce_pu:5457": " sthūlaiḥ sthūlataraiś caitat sarvaṃ prāṇibhir āvṛtam // ViP_3,7.3 //",
    "GP12vipce_pu:5458": " aṅgulasyāṣṭabhāgo 'pi na so 'sti munisattama /",
    "GP12vipce_pu:5459": " na santi prāṇino yatra karmabandhanibandhanāḥ // ViP_3,7.4 //",
    "GP12vipce_pu:5460": " sarve caite vaśaṃ yānti yamasya bhagavan kila /",
    "GP12vipce_pu:5461": " āyuṣo 'nte tato yānti yātanās tatpracoditāḥ // ViP_3,7.5 //",
    "GP12vipce_pu:5462": " yātanābhyaḥ paribhraṣṭā devādyāsv atha yoniṣu /",
    "GP12vipce_pu:5463": " jantavaḥ parivartante śāstrāṇām eṣa nirṇayaḥ // ViP_3,7.6 //",
    "GP12vipce_pu:5464": " so 'ham icchāmi tac chrotuṃ yamasya vaśavartinaḥ /",
    "GP12vipce_pu:5465": " na bhavanti narā yena tat karma kathayāmalam // ViP_3,7.7 //",
    "GP12vipce_pu:5466": " §parāśara uvāca:",
    "GP12vipce_pu:5467": " ayam eva mune praśno nakulena mahātmanā /",
    "GP12vipce_pu:5468": " pṛṣṭaḥ pitāmahaḥ prāha bhīṣmo yat tac chṛṇuṣva me // ViP_3,7.8 //",
    "GP12vipce_pu:5469": " §bhīṣma uvāca:",
    "GP12vipce_pu:5470": " purā mamāgato vatsa sakhā kāliṅgako dvijaḥ /",
    "GP12vipce_pu:5471": " mām uvāca sa pṛṣṭo vai mayā jātismaro muniḥ // ViP_3,7.9 //",
    "GP12vipce_pu:5472": " tenākhyātam idaṃ cedam itthaṃ caitad bhaviṣyati /",
    "GP12vipce_pu:5473": " tathā ca tad abhūd vatsa yathoktaṃ tena dhīmatā // ViP_3,7.10 //",
    "GP12vipce_pu:5474": " sa pṛṣṭaś ca mayā bhūyaḥ śraddadhānena vai dvijaḥ /",
    "GP12vipce_pu:5475": " yad yad āha na tad dṛṣṭam anyathā hi mayā kvacit // ViP_3,7.11 //",
    "GP12vipce_pu:5476": " ekadā tu mayā pṛṣṭam yad etad bhavatoditam /",
    "GP12vipce_pu:5477": " prāha kāliṅgako vipraḥ smṛtvā tasya muner vacaḥ // ViP_3,7.12 //",
    "GP12vipce_pu:5478": " jātismareṇa kathitaṃ rahasyaṃ paramaṃ mama /",
    "GP12vipce_pu:5479": " yamakiṃkarayor yo 'bhūt saṃvādas taṃ bravīmi te // ViP_3,7.13 //",
    "GP12vipce_pu:5480": " G1,M1.2 ins:",
    "GP12vipce_pu:5481": " narake pacyamānas tu yamena paribhāṣitaḥ // ViP_3,7.13*10:1 //",
    "GP12vipce_pu:5482": " kiṃ tvayā nārcito devaḥ keśavaḥ kleśanāśanaḥ // ViP_3,7.13*10:2 //",
    "GP12vipce_pu:5483": " §kāliṅga uvāca:",
    "GP12vipce_pu:5484": " svapuruṣam abhivīkṣya pāśahastaṃ vadati yamaḥ kila tasya karṇamūle /",
    "GP12vipce_pu:5485": " parihara madhusūdanaprapannān prabhur aham anyanṛṇāṃ na vaiṣṇavānām // ViP_3,7.14 //",
    "GP12vipce_pu:5486": " aham amaragaṇārcitena dhātrā yama iti lokahitāhite niyuktaḥ // ViP_3,7.15ab //",
    "GP12vipce_pu:5487": " M1.2 ins:",
    "GP12vipce_pu:5488": " hariguruvimukhān praśāsmi martyān haricaraṇapraṇatān namaskaromi /",
    "GP12vipce_pu:5489": " sugatim abhilaṣāmi vāsudevād aham api bhāgavatasthitāntarātmā // ViP_3,7.15ab*11 //",
    "GP12vipce_pu:5490": " hariguruvaśago 'smi na svatantraḥ prabhavati saṃyamane mamāpi viṣṇuḥ // ViP_3,7.15cd //",
    "GP12vipce_pu:5491": " M1.2 ins:",
    "GP12vipce_pu:5492": " varṣaśatam apīha dharmyamānaṃ vrajati na kāñcanatāmayaḥ kadācit /",
    "GP12vipce_pu:5493": " bhagavati vimukhasya nāsti siddhir viṣam amṛtaṃ bhavatīti naitad asti // ViP_3,7.15*12:[1] //",
    "GP12vipce_pu:5494": " na hi śaśikaluṣacchaviḥ kadācit timiraparābhavatām upaiti candraḥ /",
    "GP12vipce_pu:5495": " bhavati hi harau sthitāntarātmā bhṛśamalino 'pi virājate manuṣyaḥ // ViP_3,7.15*12:[2] //",
    "GP12vipce_pu:5496": " vṛṣagaṇakaṇabhakṣaśaṃkaroktir daśabalapañcaśikhākṣapādavādān /",
    "GP12vipce_pu:5497": " mahad api suvicārya lokatantraṃ bhagavadupāsyam ṛte na siddhir asti // ViP_3,7.15*12:[3] //",
    "GP12vipce_pu:5498": " mukulitakarakuṅmalaiḥ surendraiḥ satatanamaskṛtapādapaṅkajāya /",
    "GP12vipce_pu:5499": " avihatagataye sanātanāya prathamajagatpataye namo 'stv ajāya // ViP_3,7.15*12:[4] //",
    "GP12vipce_pu:5500": " kaṭakamukuṭakarṇikādibhedaiḥ kanakam abhedam apīṣyate yathaikam /",
    "GP12vipce_pu:5501": " surapaśumanujādikalpanābhir harir akhilābhir udīryate tathaikaḥ // ViP_3,7.16 //",
    "GP12vipce_pu:5502": " kṣitijalaparamāṇavo 'nilānte punar api yānti yathaikatāṃ dharitryāḥ /",
    "GP12vipce_pu:5503": " surapaśumanujādayas tathānte guṇakaluṣeṇa sanātanena tena // ViP_3,7.17 //",
    "GP12vipce_pu:5504": " harim amaragaṇārcitāṅghripadmaṃ praṇamati yaḥ paramārthato hi martyaḥ /",
    "GP12vipce_pu:5505": " tam apagatasamastapāpabandhaṃ vraja parihṛtya yathāgnim ājyasiktam // ViP_3,7.18 //",
    "GP12vipce_pu:5506": " iti yamavacanaṃ niśamya pāśī yamapuruṣas tam uvāca dharmarājam /",
    "GP12vipce_pu:5507": " kathaya mama vibho samastadhātur bhavati hareḥ khalu yādṛśo 'sya bhaktaḥ // ViP_3,7.19 //",
    "GP12vipce_pu:5508": " §yama uvāca:",
    "GP12vipce_pu:5509": " na calati nijavarṇadharmato yaḥ samamatir ātmasuhṛdvipakṣapakṣe /",
    "GP12vipce_pu:5510": " na harati na ca hanti kiṃcid uccaiḥ sitamanasaṃ tam avaihi viṣṇubhaktam // ViP_3,7.20 //",
    "GP12vipce_pu:5511": " kalikaluṣamalena yasya nātmā vimalamater malinīkṛto 'stamohe /",
    "GP12vipce_pu:5512": " manasi kṛtajanārdanaṃ manuṣyaṃ satatam avaihi harer atīva bhaktam // ViP_3,7.21 //",
    "GP12vipce_pu:5513": " kanakam api rahasy avekṣya buddhyā tṛṇam iva yaḥ samavaiti vai parasvam /",
    "GP12vipce_pu:5514": " bhavati ca bhagavaty ananyacetāḥ puruṣavaraṃ tam avaihi viṣṇubhaktam // ViP_3,7.22 //",
    "GP12vipce_pu:5515": " sphaṭikagiriśilāmalaḥ kva viṣṇur manasi nṛṇāṃ kva ca matsarādidoṣaḥ /",
    "GP12vipce_pu:5516": " na hi tuhinamayūkharaśmipuñje bhavati hutāśanadīptijaḥ pratāpaḥ // ViP_3,7.23 //",
    "GP12vipce_pu:5517": " vimalamatir amatsaraḥ praśāntaḥ śucicarito 'khilasattvamitrabhūtaḥ /",
    "GP12vipce_pu:5518": " priyahitavacano 'stamānamāyo vasati sadā hṛdi tasya vāsudevaḥ // ViP_3,7.24 //",
    "GP12vipce_pu:5519": " vasati hṛdi sanātane ca tasmin bhavati pumāñ jagato 'sya saumyarūpaḥ /",
    "GP12vipce_pu:5520": " kṣitirasam atiramyam ātmano 'ntaḥ kathayati cārutayaiva śālapotaḥ // ViP_3,7.25 //",
    "GP12vipce_pu:5521": " yamaniyamavidhūtakalmaṣāṇām anudinam acyutasaktamānasānām /",
    "GP12vipce_pu:5522": " apagatamadamānamatsarāṇāṃ vraja bhaṭa dūratareṇa mānavānām // ViP_3,7.26 //",
    "GP12vipce_pu:5523": " hṛdi yadi bhagavān anādir āste harir asiśaṅkhagadādharo 'vyayātmā /",
    "GP12vipce_pu:5524": " tadagham aghavighātakartṛbhinnaṃ bhavati kathaṃ sati cāndhakāram arke // ViP_3,7.27 //",
    "GP12vipce_pu:5525": " harati paradhanaṃ nihanti jantūn vadati tathānṛtaniṣṭhurāṇi yaś ca /",
    "GP12vipce_pu:5526": " aśubhajanitadurmadasya puṃsaḥ kaluṣamater hṛdi tasya nāsty anantaḥ // ViP_3,7.28 //",
    "GP12vipce_pu:5527": " na sahati parasaṃpadaṃ vinindāṃ kaluṣamatiḥ kurute satām asādhuḥ /",
    "GP12vipce_pu:5528": " na yajati na dadāti yaś ca santaṃ manasi na tasya janārdano 'dhamasya // ViP_3,7.29 //",
    "GP12vipce_pu:5529": " paramasuhṛdi bāndhave kalatre sutatanayāpitṛmātṛbhṛtyavarge /",
    "GP12vipce_pu:5530": " śaṭhamatir upayāti yo 'rthatṛṣṇāṃ tam adhamaceṣṭam avaihi nāsya bhaktam // ViP_3,7.30 //",
    "GP12vipce_pu:5531": " aśubhamatir asatpravṛttisaktaḥ satatam anāryaviśālasaṅgamattaḥ /",
    "GP12vipce_pu:5532": " anudinakṛtapāpabandhayatnaḥ puruṣapaśur na hi vāsudevabhaktaḥ // ViP_3,7.31 //",
    "GP12vipce_pu:5533": " sakalam idam ahaṃ ca vāsudevaḥ paramapumān parameśvaraḥ sa ekaḥ /",
    "GP12vipce_pu:5534": " iti matir amalā bhavaty anante hṛdayagate vraja tān vihāya dūrāt // ViP_3,7.32 //",
    "GP12vipce_pu:5535": " kamalanayana vāsudeva viṣṇo dharaṇidharācyuta śaṅkhacakrapāṇe /",
    "GP12vipce_pu:5536": " bhava śaraṇam itīrayanti ye vai tyaja bhaṭa dūratareṇa tān apāpān // ViP_3,7.33 //",
    "GP12vipce_pu:5537": " vasati manasi yasya so 'vyayātmā puruṣavarasya na tasya dṛṣṭipāte /",
    "GP12vipce_pu:5538": " tava gatir athavā mamāsti cakra pratihatavīryabalasya so 'nyalokyaḥ // ViP_3,7.34 //",
    "GP12vipce_pu:5539": " §kāliṅga uvāca:",
    "GP12vipce_pu:5540": " iti nijabhaṭaśāsanāya devo ravitanayaḥ sa kilāha dharmarājaḥ /",
    "GP12vipce_pu:5541": " mama kathitam idaṃ ca tena tubhyaṃ kuruvara samyag idaṃ mayāpi coktam // ViP_3,7.35 //",
    "GP12vipce_pu:5542": " §bhīṣma uvāca:",
    "GP12vipce_pu:5543": " nakulaitan mamākhyātaṃ pūrvaṃ tena dvijanmanā /",
    "GP12vipce_pu:5544": " kaliṅgadeśād abhyetya prīyatā sumahātmanā // ViP_3,7.36 //",
    "GP12vipce_pu:5545": " mayāpy etad yathānyāyaṃ samyag vatsa tavoditam /",
    "GP12vipce_pu:5546": " yathā viṣṇum ṛte nānyat trāṇaṃ saṃsārasāgare // ViP_3,7.37 //",
    "GP12vipce_pu:5547": " kiṃkarā daṇḍapāśau vā na yamo na ca yātanā /",
    "GP12vipce_pu:5548": " samarthās tasya yasyātmā keśavālambanaḥ sadā // ViP_3,7.38 //",
    "GP12vipce_pu:5549": " §parāśara uvāca:",
    "GP12vipce_pu:5550": " etan mune tavākhyātaṃ gītaṃ vaivasvatena yat /",
    "GP12vipce_pu:5551": " tvatpraśnānugataṃ samyak kim anyac chrotum icchasi // ViP_3,7.39 //",
    "GP12vipce_pu:5552": " [[iti śrīviṣṇupurāṇe tṛtīyāṃśe saptamo 'dhyāyaḥ ]]",
    "GP12vipce_pu:5553": " §maitreya uvāca:",
    "GP12vipce_pu:5554": " bhagavan bhagavān devaḥ saṃsāravijigīṣubhiḥ /",
    "GP12vipce_pu:5555": " samākhyāhi jagannātho viṣṇur ārādhyate yathā // ViP_3,8.1 //",
    "GP12vipce_pu:5556": " D7 ins:",
    "GP12vipce_pu:5557": " viṣṇubhaktādicihnaṃ yo nijadharmaḥ puroditaḥ // ViP_3,8.1*13:1 //",
    "GP12vipce_pu:5558": " tam evātisphuṭaṃ vaktuṃ pañcādhyāyī vidhīyate // ViP_3,8.1*13:2 //",
    "GP12vipce_pu:5559": " ārādhitāc ca govindād ārādhanaparair naraiḥ /",
    "GP12vipce_pu:5560": " yat prāpyate phalaṃ śrotuṃ tac cecchāmi mahāmune // ViP_3,8.2 //",
    "GP12vipce_pu:5561": " §parāśara uvāca:",
    "GP12vipce_pu:5562": " yat pṛcchati bhavān etat sagareṇa mahātmanā /",
    "GP12vipce_pu:5563": " aurvaḥ prāha yathā pṛṣṭas tan me kathayataḥ śṛṇu // ViP_3,8.3 //",
    "GP12vipce_pu:5564": " sagaraḥ praṇipatyedam aurvaṃ papraccha bhārgavam /",
    "GP12vipce_pu:5565": " viṣṇor ārādhanopāyasaṃbandhaṃ munisattama // ViP_3,8.4 //",
    "GP12vipce_pu:5566": " phalaṃ cārādhite viṣṇau yat puṃsām abhijāyate /",
    "GP12vipce_pu:5567": " sa cāha pṛṣṭo yat tena tan maitreyākhilaṃ śṛṇu // ViP_3,8.5 //",
    "GP12vipce_pu:5568": " §aurva uvāca:",
    "GP12vipce_pu:5569": " bhaumān manorathān svargaṃ svargavandyaṃ tathāspadam /",
    "GP12vipce_pu:5570": " prāpnoty ārādhite viṣṇau nirvāṇam api cottamam // ViP_3,8.6 //",
    "GP12vipce_pu:5571": " yad yad icchati yāvac ca phalam ārādhite 'cyute /",
    "GP12vipce_pu:5572": " tat tad āpnoti rājendra bhūri svalpam athāpi vā // ViP_3,8.7 //",
    "GP12vipce_pu:5573": " yat tu pṛcchasi bhūpāla katham ārādhyate hi saḥ /",
    "GP12vipce_pu:5574": " tad ahaṃ sakalaṃ tubhyaṃ kathayāmi nibodha me // ViP_3,8.8 //",
    "GP12vipce_pu:5575": " varṇāśramācāravatā puruṣeṇa paraḥ pumān /",
    "GP12vipce_pu:5576": " viṣṇur ārādhyate panthā nānyas tattoṣakāraṇam // ViP_3,8.9 //",
    "GP12vipce_pu:5577": " yajan yajñān yajaty enaṃ japaty enaṃ japan nṛpa /",
    "GP12vipce_pu:5578": " ghnaṃs tathānyān hinasty enaṃ sarvabhūto yato hariḥ // ViP_3,8.10 //",
    "GP12vipce_pu:5579": " tasmāt sadācāravatā puruṣeṇa janārdanaḥ /",
    "GP12vipce_pu:5580": " ārādhyate svavarṇoktadharmānuṣṭhānakāriṇā // ViP_3,8.11 //",
    "GP12vipce_pu:5581": " brāhmaṇaḥ kṣatriyo vaiśyaḥ śūdraś ca pṛthivīpate /",
    "GP12vipce_pu:5582": " svadharmatatparo viṣṇum ārādhayati nānyathā // ViP_3,8.12 //",
    "GP12vipce_pu:5583": " parāpavādaṃ paiśunyam anṛtaṃ ca na bhāṣate /",
    "GP12vipce_pu:5584": " anyodvegakaraṃ vāpi toṣyate tena keśavaḥ // ViP_3,8.13 //",
    "GP12vipce_pu:5585": " parapatnīparadravyaparahiṃsāsu yo matim /",
    "GP12vipce_pu:5586": " na karoti pumān bhūpa toṣyate tena keśavaḥ // ViP_3,8.14 //",
    "GP12vipce_pu:5587": " na tāḍayati no hanti prāṇino 'nyāṃś ca dehinaḥ /",
    "GP12vipce_pu:5588": " yo manuṣyo manuṣyendra toṣyate tena keśavaḥ // ViP_3,8.15 //",
    "GP12vipce_pu:5589": " devadvijagurūṇāṃ yaḥ śuśrūṣāsu sadodyataḥ /",
    "GP12vipce_pu:5590": " toṣyate tena govindaḥ puruṣeṇa nareśvara // ViP_3,8.16 //",
    "GP12vipce_pu:5591": " yathātmani ca putre ca sarvabhūteṣu yas tathā /",
    "GP12vipce_pu:5592": " hitakāmo haris tena toṣyate sarvadā sukham // ViP_3,8.17 //",
    "GP12vipce_pu:5593": " yasya rāgādidoṣeṇa na duṣṭaṃ nṛpa mānasam /",
    "GP12vipce_pu:5594": " viśuddhacetasā viṣṇus toṣyate tena sarvadā // ViP_3,8.18 //",
    "GP12vipce_pu:5595": " varṇāśrameṣu ye dharmāḥ śāstroktā nṛpasattama /",
    "GP12vipce_pu:5596": " teṣu tiṣṭhan naro viṣṇum ārādhayati nānyathā // ViP_3,8.19 //",
    "GP12vipce_pu:5597": " §sagara uvāca:",
    "GP12vipce_pu:5598": " tad ahaṃ śrotum icchāmi varṇadharmān aśeṣataḥ /",
    "GP12vipce_pu:5599": " tathaivāśramadharmāṃś ca dvijavarya bravīhi tān // ViP_3,8.20 //",
    "GP12vipce_pu:5600": " §aurva uvāca:",
    "GP12vipce_pu:5601": " brāhmaṇakṣatriyaviśāṃ śūdrāṇāṃ ca yathākramam /",
    "GP12vipce_pu:5602": " tvam ekāgramanā bhūtvā śṛṇu dharmān mayoditān // ViP_3,8.21 //",
    "GP12vipce_pu:5603": " dānaṃ dadyād yajed devān yajñaiḥ svādhyāyatatparaḥ /",
    "GP12vipce_pu:5604": " nityodakī bhaved vipraḥ kuryāc cāgniparigraham // ViP_3,8.22 //",
    "GP12vipce_pu:5605": " vṛttyarthaṃ yājayec cānyān anyān adhyāpayet tathā /",
    "GP12vipce_pu:5606": " kuryāt pratigrahādānaṃ gurvarthaṃ nyāyato dvijaḥ // ViP_3,8.23 //",
    "GP12vipce_pu:5607": " sarvalokahitaṃ kuryān nāhitaṃ kasyacid dvijaḥ /",
    "GP12vipce_pu:5608": " maitrī samastabhūteṣu brāhmaṇasyottamaṃ dhanam // ViP_3,8.24 //",
    "GP12vipce_pu:5609": " grāvṇi ratne ca pārakye samabuddhir bhaved dvijaḥ /",
    "GP12vipce_pu:5610": " ṛtāv abhigamaḥ patnyāṃ śasyate cāsya pārthiva // ViP_3,8.25 //",
    "GP12vipce_pu:5611": " dānāni dadyād icchāto dvijebhyaḥ kṣatriyo 'pi hi /",
    "GP12vipce_pu:5612": " yajec ca vividhair yajñair adhīyīta ca pārthivaḥ // ViP_3,8.26 //",
    "GP12vipce_pu:5613": " śastrājīvo mahīrakṣā pravarā tasya jīvikā /",
    "GP12vipce_pu:5614": " tasyāpi prathame kalpe pṛthivīparipālanam // ViP_3,8.27 //",
    "GP12vipce_pu:5615": " dharitrīpālanenaiva kṛtakṛtyo narādhipaḥ /",
    "GP12vipce_pu:5616": " bhavanti nṛpater aṃśā yato yajñādikarmaṇām // ViP_3,8.28 //",
    "GP12vipce_pu:5617": " duṣṭānāṃ śāsanād rājā śiṣṭānāṃ paripālanāt /",
    "GP12vipce_pu:5618": " prāpnoty abhimatāṃl lokān varṇasaṃsthākaro nṛpaḥ // ViP_3,8.29 //",
    "GP12vipce_pu:5619": " paśupālyaṃ vaṇijyaṃ ca kṛṣiṃ ca manujeśvara /",
    "GP12vipce_pu:5620": " vaiśyāya jīvikāṃ brahmā dadau lokapitāmahaḥ // ViP_3,8.30 //",
    "GP12vipce_pu:5621": " tasyāpy adhyayanaṃ yajño dānaṃ dharmaś ca śasyate /",
    "GP12vipce_pu:5622": " nityanaimittikādīnām anuṣṭhānaṃ ca karmaṇām // ViP_3,8.31 //",
    "GP12vipce_pu:5623": " dvijātisaṃśrayaṃ karma tādarthyaṃ tena poṣaṇam /",
    "GP12vipce_pu:5624": " krayavikrayajair vāpi dhanaiḥ kārūdbhavena vā // ViP_3,8.32 //",
    "GP12vipce_pu:5625": " M0.3,ed. Veṅk. ins:",
    "GP12vipce_pu:5626": " śūdrasya sannatiḥ śaucaṃ sevā svāminy amāyayā // ViP_3,8.32*14:1 //",
    "GP12vipce_pu:5627": " amantrayajñā hy aste 'yaṃ tatsaṅgo viprarakṣaṇam // ViP_3,8.32*14:2 //",
    "GP12vipce_pu:5628": " dānaṃ ca dadyāc chūdro 'pi pākayajñair yajeta ca /",
    "GP12vipce_pu:5629": " pitryādikaṃ ca vai sarvaṃ śūdraḥ kurvīta tena vai // ViP_3,8.33 //",
    "GP12vipce_pu:5630": " bhṛtyādibharaṇārthāya sarveṣāṃ ca parigrahaḥ /",
    "GP12vipce_pu:5631": " ṛtukālābhigamanaṃ svadāreṣu mahīpate // ViP_3,8.34 //",
    "GP12vipce_pu:5632": " dayā samastabhūteṣu titikṣā nābhimānitā /",
    "GP12vipce_pu:5633": " satyaṃ śaucam anāyāso maṅgalaṃ priyavāditā // ViP_3,8.35 //",
    "GP12vipce_pu:5634": " Ś2,D7 ins:",
    "GP12vipce_pu:5635": " śarīraṃ yā tṛtīyena svaśubhenāpi karmaṇā // ViP_3,8.35*15:1 //",
    "GP12vipce_pu:5636": " atyantaṃ na tu kartavyam anāyāsaḥ sa ucyate // ViP_3,8.35*15:2 //",
    "GP12vipce_pu:5637": " maitry aspṛhā tathā tadvad akārpaṇyaṃ nareśvara /",
    "GP12vipce_pu:5638": " anasūyā ca sāmānyā varṇānāṃ kathitā guṇāḥ // ViP_3,8.36 //",
    "GP12vipce_pu:5639": " āśramāṇāṃ ca sarveṣām ete sāmānyalakṣaṇāḥ /",
    "GP12vipce_pu:5640": " guṇāṃs tathāpaddharmāṃś ca viprādīnām imāñ chṛṇu // ViP_3,8.37 //",
    "GP12vipce_pu:5641": " kṣātraṃ karma dvijasyoktaṃ vaiśyakarma tathāpadi /",
    "GP12vipce_pu:5642": " rājanyasya ca vaiśyoktaṃ śūdrakarma na caitayoḥ // ViP_3,8.38 //",
    "GP12vipce_pu:5643": " sāmarthye sati tat tyājyam ubhābhyām api pārthiva /",
    "GP12vipce_pu:5644": " tad evāpadi kartavyaṃ na kuryāt karmasaṃkaram // ViP_3,8.39 //",
    "GP12vipce_pu:5645": " ity ete kathitā rājan varṇadharmā mayā tava /",
    "GP12vipce_pu:5646": " dharmam āśramiṇāṃ samyag bruvato me niśāmaya // ViP_3,8.40 //",
    "GP12vipce_pu:5647": " [[iti śrīviṣṇupurāṇe tṛtīyāṃśe 'ṣṭamo 'dhyāyaḥ ]]",
    "GP12vipce_pu:5648": " §aurva uvāca:",
    "GP12vipce_pu:5649": " bālaḥ kṛtopanayano vedāharaṇatatparaḥ /",
    "GP12vipce_pu:5650": " gurugehe vased bhūpa brahmacārī samāhitaḥ // ViP_3,9.1 //",
    "GP12vipce_pu:5651": " śaucācāravatā tatra kāryaṃ śuśrūṣaṇaṃ guroḥ /",
    "GP12vipce_pu:5652": " vratāni caratā grāhyo vedaś ca kṛtabuddhinā // ViP_3,9.2 //",
    "GP12vipce_pu:5653": " ubhe saṃdhye raviṃ bhūpa tathaivāgniṃ samāhitaḥ /",
    "GP12vipce_pu:5654": " upatiṣṭhet tathā kuryād guror apy abhivādanam // ViP_3,9.3 //",
    "GP12vipce_pu:5655": " sthite tiṣṭhed vrajed yāte nīcair āsīta cāsati /",
    "GP12vipce_pu:5656": " śiṣyo gurau nṛpaśreṣṭha pratikūlaṃ na saṃcaret // ViP_3,9.4 //",
    "GP12vipce_pu:5657": " tenaivoktaḥ paṭhed vedaṃ nānyacittaḥ puraḥ sthitaḥ /",
    "GP12vipce_pu:5658": " anujñātaś ca bhikṣānnam aśnīyād guruṇā tataḥ // ViP_3,9.5 //",
    "GP12vipce_pu:5659": " avagāhed apaḥ pūrvam ācāryeṇāvagāhitāḥ /",
    "GP12vipce_pu:5660": " samijjalādikaṃ cāsya kālyaṃ kālyam upānayet // ViP_3,9.6 //",
    "GP12vipce_pu:5661": " gṛhītagrāhyavedaś ca tato 'nujñām avāpya vai /",
    "GP12vipce_pu:5662": " gārhasthyam āvaset prājño niṣpannaguruniṣkṛtiḥ // ViP_3,9.7 //",
    "GP12vipce_pu:5663": " vidhināvāptadāras tu dhanaṃ prāpya svakarmaṇā /",
    "GP12vipce_pu:5664": " gṛhasthakāryam akhilaṃ kuryād bhūpāla śaktitaḥ // ViP_3,9.8 //",
    "GP12vipce_pu:5665": " nivāpena pitṝn arced yajñair devāṃs tathātithīn /",
    "GP12vipce_pu:5666": " annair munīṃś ca svādhyāyair apatyena prajāpatim // ViP_3,9.9 //",
    "GP12vipce_pu:5667": " balikarmaṇā ca bhūtāni vātsalyenākhilaṃ jagat /",
    "GP12vipce_pu:5668": " prāpnoti lokān puruṣo nijakarmasamārjitān // ViP_3,9.10 //",
    "GP12vipce_pu:5669": " bhikṣābhujaś ca ye kecit parivrāḍbrahmacāriṇaḥ /",
    "GP12vipce_pu:5670": " te 'py atraiva pratiṣṭhante gārhasthyaṃ tena vai param // ViP_3,9.11 //",
    "GP12vipce_pu:5671": " vedāharaṇakāryeṇa tīrthasnānāya ca prabho /",
    "GP12vipce_pu:5672": " aṭanti vasudhāṃ viprāḥ pṛthivīdarśanāya ca // ViP_3,9.12 //",
    "GP12vipce_pu:5673": " aniketā hy anāhārā yatrasāyaṃgṛhās tu ye /",
    "GP12vipce_pu:5674": " teṣāṃ gṛhasthaḥ sarveṣāṃ pratiṣṭhā yonir eva ca // ViP_3,9.13 //",
    "GP12vipce_pu:5675": " teṣāṃ svāgatadānādi vaktavyaṃ madhuraṃ nṛpa /",
    "GP12vipce_pu:5676": " gṛhāgatānāṃ dadyāc ca śayanāsanabhojanam // ViP_3,9.14 //",
    "GP12vipce_pu:5677": " atithir yasya bhagnāśo gṛhāt pratinivartate /",
    "GP12vipce_pu:5678": " sa dattvā duṣkṛtaṃ tasmai puṇyam ādāya gacchati // ViP_3,9.15 //",
    "GP12vipce_pu:5679": " avajñānam ahaṃkāro dambhaś caiva gṛhe sataḥ /",
    "GP12vipce_pu:5680": " paritāpopaghātau ca pāruṣyaṃ ca na śasyate // ViP_3,9.16 //",
    "GP12vipce_pu:5681": " yas tu samyak karoty evaṃ gṛhasthaḥ paramaṃ vidhim /",
    "GP12vipce_pu:5682": " sarvabandhavimukto 'sau lokān āpnoty anuttamān // ViP_3,9.17 //",
    "GP12vipce_pu:5683": " vayaḥpariṇatau rājan kṛtakṛtyo gṛhāśramī /",
    "GP12vipce_pu:5684": " putreṣu bhāryāṃ nikṣipya vanaṃ gacchet sahaiva vā // ViP_3,9.18 //",
    "GP12vipce_pu:5685": " parṇamūlaphalāhāraḥ keśaśmaśrujaṭādharaḥ /",
    "GP12vipce_pu:5686": " bhūmiśāyī bhavet tatra muniḥ sarvātithir nṛpa // ViP_3,9.19 //",
    "GP12vipce_pu:5687": " carmakāśakuśaiḥ kuryāt paridhānottarīyake /",
    "GP12vipce_pu:5688": " tadvat triṣavaṇaṃ snānaṃ śastam asya nareśvara // ViP_3,9.20 //",
    "GP12vipce_pu:5689": " devatābhyarcanaṃ homaḥ sarvābhyāgatapūjanam /",
    "GP12vipce_pu:5690": " bhikṣābalipradānaṃ ca śastam asya nareśvara // ViP_3,9.21 //",
    "GP12vipce_pu:5691": " vanyasnehena gātrāṇām abhyaṅgaś cāsya śasyate /",
    "GP12vipce_pu:5692": " tapasyataś ca rājendra śītoṣṇādisahiṣṇutā // ViP_3,9.22 //",
    "GP12vipce_pu:5693": " yas tv etāṃ niyataś caryāṃ vānaprasthaś caren muniḥ /",
    "GP12vipce_pu:5694": " sa dahaty agnivad doṣāñ jayel lokāṃś ca śāśvatān // ViP_3,9.23 //",
    "GP12vipce_pu:5695": " caturthaś cāśramo bhikṣoḥ procyate yo manīṣibhiḥ /",
    "GP12vipce_pu:5696": " tasya svarūpaṃ gadato mama śrotuṃ nṛpārhasi // ViP_3,9.24 //",
    "GP12vipce_pu:5697": " putradravyakalatreṣu tyaktasneho narādhipa /",
    "GP12vipce_pu:5698": " caturtham āśramasthānaṃ gacchen nirdhūtamatsaraḥ // ViP_3,9.25 //",
    "GP12vipce_pu:5699": " traivargikāṃs tyajet sarvān ārambhān avanīpate /",
    "GP12vipce_pu:5700": " mitrādiṣu samo maitraḥ samasteṣv eva jantuṣu // ViP_3,9.26 //",
    "GP12vipce_pu:5701": " jarāyujāṇḍajādīnāṃ vāṅmanaḥkarmabhiḥ kvacit /",
    "GP12vipce_pu:5702": " yuktaḥ kurvīta na drohaṃ sarvasaṅgāṃś ca varjayet // ViP_3,9.27 //",
    "GP12vipce_pu:5703": " ekarātrasthitir grāme pañcarātrasthitiḥ pure /",
    "GP12vipce_pu:5704": " tathā tiṣṭhed yathā prītir dveṣo vā nāsya jāyate // ViP_3,9.28 //",
    "GP12vipce_pu:5705": " prāṇayātrānimittaṃ ca vyaṅgāre bhuktavajjane /",
    "GP12vipce_pu:5706": " kāle praśastavarṇānāṃ bhikṣārthaṃ paryaṭed gṛhān // ViP_3,9.29 //",
    "GP12vipce_pu:5707": " kāmaḥ krodhas tathā darpamohalobhādayaś ca ye /",
    "GP12vipce_pu:5708": " tāṃs tu doṣān parityajya parivrāḍ nirmamo bhavet // ViP_3,9.30 //",
    "GP12vipce_pu:5709": " abhayaṃ sarvabhūtebhyo dattvā yaś carate muniḥ /",
    "GP12vipce_pu:5710": " na tasya sarvabhūtebhyo bhayam utpadyate kvacit // ViP_3,9.31 //",
    "GP12vipce_pu:5711": " kṛtvāgnihotraṃ svaśarīrasaṃsthaṃ śārīram agniṃ svamukhe juhoti /",
    "GP12vipce_pu:5712": " vipras tu bhikṣopagatair havirbhiś citāgninā sa vrajati sma lokān // ViP_3,9.32 //",
    "GP12vipce_pu:5713": " mokṣāśramaṃ yaś carate yathoktaṃ śuciḥ svasaṃkalpitabuddhiyuktaḥ /",
    "GP12vipce_pu:5714": " anindhanaṃ jyotir iva praśāntaḥ sa brahmalokaṃ śrayate dvijātiḥ // ViP_3,9.33 //",
    "GP12vipce_pu:5715": " [[iti śrīviṣṇupurāṇe tṛtīyāṃśe navamo 'dhyāyaḥ ]]",
    "GP12vipce_pu:5716": " §sagara uvāca:",
    "GP12vipce_pu:5717": " kathitaṃ cāturāśramyaṃ cāturvarṇyakriyās tathā /",
    "GP12vipce_pu:5718": " puṃsaḥ kriyām ahaṃ śrotum icchāmi dvijasattama // ViP_3,10.1 //",
    "GP12vipce_pu:5719": " nityāṃ naimittikīṃ kāmyāṃ kriyāṃ puṃsām aśeṣataḥ /",
    "GP12vipce_pu:5720": " samākhyāhi bhṛguśreṣṭha sarvajño hy asi me mataḥ // ViP_3,10.2 //",
    "GP12vipce_pu:5721": " §aurva uvāca:",
    "GP12vipce_pu:5722": " yad etad uktaṃ bhavatā nityanaimittikāśritam /",
    "GP12vipce_pu:5723": " tad ahaṃ kathayiṣyāmi śṛṇuṣvaikamanā nṛpa // ViP_3,10.3 //",
    "GP12vipce_pu:5724": " jātasya jātakarmādi kriyākāṇḍam aśeṣataḥ /",
    "GP12vipce_pu:5725": " putrasya kurvīta pitā śrāddhaṃ cābhyudayātmakam // ViP_3,10.4 //",
    "GP12vipce_pu:5726": " yugmāṃs tu prāṅmukhān viprān bhojayen manujeśvara /",
    "GP12vipce_pu:5727": " yathāvṛtti tathā kuryād daivaṃ pitryaṃ dvijanmanām // ViP_3,10.5 //",
    "GP12vipce_pu:5728": " dadhnā yavaiḥ sabadarair miśrān piṇḍān mudā yutaḥ /",
    "GP12vipce_pu:5729": " nāndīmukhebhyas tīrthena dadyād daivena pārthiva // ViP_3,10.6 //",
    "GP12vipce_pu:5730": " prājāpatyena vā sarvam upacāraṃ pradakṣiṇam /",
    "GP12vipce_pu:5731": " kurvīta tat tathāśeṣavṛddhikāleṣu bhūpate // ViP_3,10.7 //",
    "GP12vipce_pu:5732": " tataś ca nāma kurvīta pitaiva daśame 'hani /",
    "GP12vipce_pu:5733": " devapūrvaṃ narākhyaṃ hi śarmavarmādisaṃyutam // ViP_3,10.8 //",
    "GP12vipce_pu:5734": " Ś,D7 ins:",
    "GP12vipce_pu:5735": " nāmadheyaṃ daśamyāṃ tu kecid icchanti pārthiva // ViP_3,10.8*16:1 //",
    "GP12vipce_pu:5736": " dvādaśyām athavā rājan māse pūrṇe 'thavā pare // ViP_3,10.8*16:2 //",
    "GP12vipce_pu:5737": " śarmeti brāhmaṇasyoktaṃ varmeti kṣatrasaṃśrayam /",
    "GP12vipce_pu:5738": " guptadāsātmakaṃ nāma praśastaṃ vaiśyaśūdrayoḥ // ViP_3,10.9 //",
    "GP12vipce_pu:5739": " nārthahīnaṃ na cāśastaṃ nāpaśabdayutaṃ tathā /",
    "GP12vipce_pu:5740": " nāmaṅgalyaṃ jugupsyaṃ vā nāma kuryāt samākṣaram // ViP_3,10.10 //",
    "GP12vipce_pu:5741": " nātidīrghaṃ na hrasvaṃ vā nātigurvakṣarānvitam /",
    "GP12vipce_pu:5742": " sukhoccāryaṃ tu tan nāma kuryād yat pravaṇākṣaram // ViP_3,10.11 //",
    "GP12vipce_pu:5743": " tato 'nantarasaṃskārasaṃskṛto guruveśmani /",
    "GP12vipce_pu:5744": " yathoktaṃ vidhim āśritya kuryād vidyāparigraham // ViP_3,10.12 //",
    "GP12vipce_pu:5745": " gṛhītavidyo gurave dattvā ca gurudakṣiṇām /",
    "GP12vipce_pu:5746": " gārhasthyam icchan bhūpāla kuryād dāraparigraham // ViP_3,10.13 //",
    "GP12vipce_pu:5747": " brahmacaryeṇa vā kālaṃ kuryāt saṃkalpapūrvakam /",
    "GP12vipce_pu:5748": " guroḥ śuśrūṣaṇaṃ kuryāt tatputrāder athāpi vā // ViP_3,10.14 //",
    "GP12vipce_pu:5749": " vaikhānaso vāpi bhavet parivrāḍ athavecchayā /",
    "GP12vipce_pu:5750": " pūrvasaṃkalpitaṃ yādṛk tādṛk kuryān mahīpate // ViP_3,10.15 //",
    "GP12vipce_pu:5751": " varṣair ekaguṇāṃ bhāryām udvahet triguṇaḥ svayam /",
    "GP12vipce_pu:5752": " nātikeśām akeśāṃ vā nātikṛṣṇāṃ na piṅgalām // ViP_3,10.16 //",
    "GP12vipce_pu:5753": " nisargato vikalāṅgīm adhikāṅgīṃ ca nodvahet /",
    "GP12vipce_pu:5754": " nāviśuddhāṃ saromāṃ vā 'kulajāṃ vātirogiṇīm // ViP_3,10.17 //",
    "GP12vipce_pu:5755": " na duṣṭāṃ duṣṭavācālāṃ vyaṅginīṃ pitṛmātṛtaḥ /",
    "GP12vipce_pu:5756": " na śmaśruvyañjanavatīṃ na caiva puruṣākṛtim // ViP_3,10.18 //",
    "GP12vipce_pu:5757": " na ghargharasvarāṃ kṣāmavākyāṃ kākasvarāṃ na ca /",
    "GP12vipce_pu:5758": " nātibaddhekṣaṇāṃ tadvad vṛttākṣīṃ nodvahet striyam // ViP_3,10.19 //",
    "GP12vipce_pu:5759": " yasyāś ca lomaśe jaṅghe gulphau yasyās tathonnatau /",
    "GP12vipce_pu:5760": " kūpo yasyā hasantyāś ca gaṇḍayos tāṃ ca nodvahet // ViP_3,10.20 //",
    "GP12vipce_pu:5761": " Ś1,Ñ,V1,B1.2,D8 ins:",
    "GP12vipce_pu:5762": " nodvahet tādṛśīṃ kanyāṃ prājñaḥ kāryaviśāradaḥ // ViP_3,10.20*17 //",
    "GP12vipce_pu:5763": " nātirūkṣacchaviṃ pāṇḍukarajām aruṇekṣaṇām /",
    "GP12vipce_pu:5764": " āpīnahastapādāṃ ca na kanyām udvahed budhaḥ // ViP_3,10.21 //",
    "GP12vipce_pu:5765": " na vāmanāṃ nātidīrghāṃ nodvahet saṃhatabhruvam /",
    "GP12vipce_pu:5766": " na cāticchidradaśanāṃ na karālamukhīṃ naraḥ // ViP_3,10.22 //",
    "GP12vipce_pu:5767": " pañcamīṃ mātṛpakṣāc ca pitṛpakṣāc ca saptamīm /",
    "GP12vipce_pu:5768": " gṛhasthas tūdvahet kanyāṃ nyāyyena vidhinā nṛpa // ViP_3,10.23 //",
    "GP12vipce_pu:5769": " brāhmo daivas tathaivārṣaḥ prājāpatyas tathāsuraḥ /",
    "GP12vipce_pu:5770": " gāndharvarākṣasau cānyau paiśācaś cāṣṭamo 'dhamaḥ // ViP_3,10.24 //",
    "GP12vipce_pu:5771": " Ś,D7 ins:",
    "GP12vipce_pu:5772": " yajñeṣu ṛtvije daiva ādāyārṣas tu godvayam // ViP_3,10.24*18:1 //",
    "GP12vipce_pu:5773": " sahau tau caratāṃ dharmaṃ prājāpatyo vidhiḥ smṛtaḥ // ViP_3,10.24*18:2 //",
    "GP12vipce_pu:5774": " eteṣāṃ yasya yo dharmo varṇasyokto maharṣibhiḥ /",
    "GP12vipce_pu:5775": " kurvīta dārāharaṇaṃ tenānyaṃ parivarjayet // ViP_3,10.25 //",
    "GP12vipce_pu:5776": " sadharmacāriṇīṃ prāpya gārhasthyaṃ sahitas tayā /",
    "GP12vipce_pu:5777": " samudvahed dadāty etat samyagūḍhaṃ mahāphalam // ViP_3,10.26 //",
    "GP12vipce_pu:5778": " [[iti śrīviṣṇupurāṇe tṛtīyāṃśe daśamo 'dhyāyaḥ ]]",
    "GP12vipce_pu:5779": " §sagara uvāca:",
    "GP12vipce_pu:5780": " gṛhasthasya sadācāraṃ śrotum icchāmy ahaṃ mune /",
    "GP12vipce_pu:5781": " lokād asmāt parasmāc ca yam ātiṣṭhan na hīyate // ViP_3,11.1 //",
    "GP12vipce_pu:5782": " §aurva uvāca:",
    "GP12vipce_pu:5783": " śrūyatāṃ pṛthivīpāla sadācārasya lakṣaṇam /",
    "GP12vipce_pu:5784": " sadācāravatā puṃsā jitau lokāv ubhāv api // ViP_3,11.2 //",
    "GP12vipce_pu:5785": " sādhavaḥ kṣīṇadoṣās tu sacchabdaḥ sādhuvācakaḥ /",
    "GP12vipce_pu:5786": " teṣām ācaraṇaṃ yat tu sadācāraḥ sa ucyate // ViP_3,11.3 //",
    "GP12vipce_pu:5787": " saptarṣayo 'tha manavaḥ prajānāṃ patayas tathā /",
    "GP12vipce_pu:5788": " sadācārasya vaktāraḥ kartāraś ca mahīpate // ViP_3,11.4 //",
    "GP12vipce_pu:5789": " brāhme muhūrte svasthe ca mānase matimān nṛpa /",
    "GP12vipce_pu:5790": " vibuddhaś cintayed dharmam arthaṃ cāsyāvirodhinam // ViP_3,11.5 //",
    "GP12vipce_pu:5791": " apīḍayā tayoḥ kāmam ubhayor api cintayet /",
    "GP12vipce_pu:5792": " dṛṣṭādṛṣṭavināśāya trivarge samadarśitā // ViP_3,11.6 //",
    "GP12vipce_pu:5793": " parityajed arthakāmau dharmapīḍākarau nṛpa /",
    "GP12vipce_pu:5794": " dharmam apy asukhodarkaṃ lokavikruṣṭam eva ca // ViP_3,11.7 //",
    "GP12vipce_pu:5795": " tataḥ kalyaṃ samutthāya kuryān maitraṃ nareśvara // ViP_3,11.8 //",
    "GP12vipce_pu:5796": " nairṛtyām iṣuvikṣepam atītyābhyadhikaṃ bhuvaḥ /",
    "GP12vipce_pu:5797": " dūrād āvasathān mūtraṃ purīṣaṃ ca samutsṛjet // ViP_3,11.9 //",
    "GP12vipce_pu:5798": " pādāvasecanocchiṣṭe prakṣipen na gṛhāṅgaṇe // ViP_3,11.10 //",
    "GP12vipce_pu:5799": " ātmacchāyāṃ tarucchāyāṃ gosūryāgnyanilāṃs tathā /",
    "GP12vipce_pu:5800": " guruṃ dvijātīṃś ca budho na meheta kadācana // ViP_3,11.11 //",
    "GP12vipce_pu:5801": " na kṛṣṭe sasyamadhye vā govraje janasaṃsadi /",
    "GP12vipce_pu:5802": " na vartmani na nadyāditīrtheṣu puruṣarṣabha // ViP_3,11.12 //",
    "GP12vipce_pu:5803": " nāpsu naivāmbhasas tīre śmaśāne na samācaret /",
    "GP12vipce_pu:5804": " utsargaṃ vai purīṣasya mūtrasya ca visarjanam // ViP_3,11.13 //",
    "GP12vipce_pu:5805": " udaṅmukho divā mūtraṃ viparītamukho niśi /",
    "GP12vipce_pu:5806": " kurvītānāpadi prājño mūtrotsargaṃ ca pārthiva // ViP_3,11.14 //",
    "GP12vipce_pu:5807": " tṛṇair āstīrya vasudhāṃ vastraprāvṛtamastakaḥ /",
    "GP12vipce_pu:5808": " tiṣṭhen nāticiraṃ tatra naiva kiṃcid udīrayet // ViP_3,11.15 //",
    "GP12vipce_pu:5809": " valmīkamūṣikotkhātāṃ mṛdaṃ nāntarjalāṃ tathā /",
    "GP12vipce_pu:5810": " śaucāvaśiṣṭāṃ gehāc ca nādadyāl lepasaṃbhavām // ViP_3,11.16 //",
    "GP12vipce_pu:5811": " antaḥprāṇyavapannāṃ ca halotkhātāṃ ca pārthiva /",
    "GP12vipce_pu:5812": " parityajen mṛdaś caitāḥ sakalāḥ śaucasādhane // ViP_3,11.17 //",
    "GP12vipce_pu:5813": " ekā liṅge gude tisro daśa vāmakare nṛpa // ViP_3,11.18ab //",
    "GP12vipce_pu:5814": " After 18a T2.3,G2 ins:",
    "GP12vipce_pu:5815": " .... .... ubhayor mṛdvayaṃ smṛtam // ViP_3,11.18a*19:1 //",
    "GP12vipce_pu:5816": " pañcāpāne gṛhasthasya .... .... // ViP_3,11.18a*19:2 //",
    "GP12vipce_pu:5817": " hastadvaye ca saptānyā mṛdaḥ śaucopapādikāḥ // ViP_3,11.18cd //",
    "GP12vipce_pu:5818": " acchenāgandhaphenena jalenābudbudena ca /",
    "GP12vipce_pu:5819": " ācāmeta mṛdaṃ bhūyas tathā dadyāt samāhitaḥ // ViP_3,11.19 //",
    "GP12vipce_pu:5820": " niṣpāditāṅghriśaucas tu pādāv abhyukṣya vai punaḥ /",
    "GP12vipce_pu:5821": " triḥ pibet salilaṃ tena tathā dviḥ parimārjayet // ViP_3,11.20 //",
    "GP12vipce_pu:5822": " śīrṣaṇyāni tataḥ khāni mūrdhānaṃ ca nṛpālabhet /",
    "GP12vipce_pu:5823": " bāhū nābhiṃ ca toyena hṛdayaṃ cāpi saṃspṛśet // ViP_3,11.21 //",
    "GP12vipce_pu:5824": " Ś2,D7 ins:",
    "GP12vipce_pu:5825": " prakṣālya pādau hastau ca triḥ pibed ambu vīkṣitam // ViP_3,11.21*20:1 //",
    "GP12vipce_pu:5826": " saṃvṛtyāṅguṣṭhamūlena dviḥ pramṛjet tato mukham // ViP_3,11.21*20:2 //",
    "GP12vipce_pu:5827": " saṃhatābhis tribhiḥ pūrvaṃ soṣṭaṃ tu samupaspṛśet // ViP_3,11.21*20:3 //",
    "GP12vipce_pu:5828": " aṅguṣṭhena pradeśinyā xxxxxxxx [lacuna] // ViP_3,11.21*20:4 //",
    "GP12vipce_pu:5829": " aṅguṣṭhānāmikābhyāṃ ca cakṣuḥ śrotraṃ punaḥ punaḥ // ViP_3,11.21*20:5 //",
    "GP12vipce_pu:5830": " kaniṣṭhāṅguṣṭhato nābhiṃ hṛdayaṃ tu talena vai // ViP_3,11.21*20:6 //",
    "GP12vipce_pu:5831": " sarvāṅgeṣu śiraḥ paścāc cāśreṇa [? ?",
    "GP12vipce_pu:5832": " ] saṃspṛśed iti // ViP_3,11.21*20:7 //",
    "GP12vipce_pu:5833": " svācāntaś ca tataḥ kuryāt pumān keśaprasādhanam /",
    "GP12vipce_pu:5834": " ādarśāñjanamāṅgalyaṃ durvādyālambhanāni ca // ViP_3,11.22 //",
    "GP12vipce_pu:5835": " tataḥ svavarṇadharmeṇa vṛttyarthaṃ ca dhanārjanam /",
    "GP12vipce_pu:5836": " kurvīta śraddhāsaṃpanno yajec ca pṛthivīpate // ViP_3,11.23 //",
    "GP12vipce_pu:5837": " somasaṃsthā haviḥsaṃsthāḥ pākasaṃsthāś ca saṃsthitāḥ /",
    "GP12vipce_pu:5838": " dhane yato manuṣyāṇāṃ yatetāto dhanārjane // ViP_3,11.24 //",
    "GP12vipce_pu:5839": " nadīnadataḍāgeṣu devakhātajaleṣu ca /",
    "GP12vipce_pu:5840": " nityakriyārthaṃ snāyīta giriprasravaṇeṣu ca // ViP_3,11.25 //",
    "GP12vipce_pu:5841": " kūpeṣūddhṛtatoyena snānaṃ kurvīta vā bhuvi /",
    "GP12vipce_pu:5842": " snāyītoddhṛtatoyena athavā bhuvy asaṃbhave // ViP_3,11.26 //",
    "GP12vipce_pu:5843": " śucivastradharaḥ snāto devarṣipitṛtarpaṇam /",
    "GP12vipce_pu:5844": " teṣām eva hi tīrthena kurvīta susamāhitaḥ // ViP_3,11.27 //",
    "GP12vipce_pu:5845": " trir apaḥ prīṇanārthāya devānām apavarjayet /",
    "GP12vipce_pu:5846": " tatharṣīṇāṃ yathānyāyaṃ sakṛc cāpi prajāpateḥ // ViP_3,11.28 //",
    "GP12vipce_pu:5847": " pitṝṇāṃ prīṇanārthāya trir apaḥ pṛthivīpate /",
    "GP12vipce_pu:5848": " pitāmahebhyaś ca tathā prīṇayet prapitāmahān // ViP_3,11.29 //",
    "GP12vipce_pu:5849": " mātāmahāya tatpitre tatpitre ca samāhitaḥ /",
    "GP12vipce_pu:5850": " dadyāt paitreṇa tīrthena kāmyaṃ cānyac chṛṇuṣva me // ViP_3,11.30 //",
    "GP12vipce_pu:5851": " mātre pramātre tanmātre gurupatnyai tathā nṛpa /",
    "GP12vipce_pu:5852": " gurave mātulādīnāṃ snigdhamitrāya bhūbhuje // ViP_3,11.31 //",
    "GP12vipce_pu:5853": " idaṃ cāpi japed ambu dadyād ātmecchayā nṛpa /",
    "GP12vipce_pu:5854": " upakārāya bhūtānāṃ kṛtadevāditarpaṇaḥ // ViP_3,11.32 //",
    "GP12vipce_pu:5855": " devāsurās tathā yakṣā nāgā gandharvarākṣasāḥ /",
    "GP12vipce_pu:5856": " piśācā guhyakāḥ siddhāḥ kūṣmāṇḍās taravaḥ khagāḥ // ViP_3,11.33 //",
    "GP12vipce_pu:5857": " jalecarā bhūnilayā vāyvādhārāś ca jantavaḥ /",
    "GP12vipce_pu:5858": " tṛptim ete prayāntv āśu maddattenāmbunākhilāḥ // ViP_3,11.34 //",
    "GP12vipce_pu:5859": " narakeṣu samasteṣu yātanāsu ca ye sthitāḥ /",
    "GP12vipce_pu:5860": " teṣām āpyāyanāyaitad dīyate salilaṃ mayā // ViP_3,11.35 //",
    "GP12vipce_pu:5861": " ye bāndhavābāndhavā vā ye 'nyajanmani bāndhavāḥ /",
    "GP12vipce_pu:5862": " te tṛptim akhilā yāntu ye cāsmattoyakāṅkṣiṇaḥ // ViP_3,11.36 //",
    "GP12vipce_pu:5863": " yatra kvacana saṃsthānāṃ kṣuttṛṣṇopahatātmanām /",
    "GP12vipce_pu:5864": " idam apy akṣayaṃ cāstu mayā dattaṃ tilodakam // ViP_3,11.37 //",
    "GP12vipce_pu:5865": " kāmyodakapradānaṃ te mayaitat kathitaṃ nṛpa /",
    "GP12vipce_pu:5866": " yad dattvā prīṇayed etan manuṣyaḥ sakalaṃ jagat /",
    "GP12vipce_pu:5867": " jagadāpyāyanodbhūtaṃ puṇyam āpnoti cānagha // ViP_3,11.38 //",
    "GP12vipce_pu:5868": " dattvā kāmyodakaṃ samyag etebhyaḥ śraddhayānvitaḥ /",
    "GP12vipce_pu:5869": " ācamya ca tato dadyāt sūryāya salilāñjalim // ViP_3,11.39 //",
    "GP12vipce_pu:5870": " namo vivasvate brahman bhāsvate viṣṇutejase /",
    "GP12vipce_pu:5871": " jagatsavitre śucaye savitre karmadāyine // ViP_3,11.40 //",
    "GP12vipce_pu:5872": " tato gṛhārcanaṃ kuryād abhīṣṭasurapūjanam /",
    "GP12vipce_pu:5873": " jalābhiṣekapuṣpāṇāṃ dhūpādeś ca nivedanaiḥ // ViP_3,11.41 //",
    "GP12vipce_pu:5874": " apūrvam agnihotraṃ ca kuryāt prāg brahmaṇe tataḥ // ViP_3,11.42 //",
    "GP12vipce_pu:5875": " prajāpatiṃ samuddiśya dadyād āhutim ādarāt /",
    "GP12vipce_pu:5876": " gṛhebhyaḥ kāśyapāyātha tato 'numataye kramāt // ViP_3,11.43 //",
    "GP12vipce_pu:5877": " taccheṣaṃ maṇikebhyo 'tha parjanyebhyaḥ kṣipet tataḥ /",
    "GP12vipce_pu:5878": " dvāre dhātur vidhātuś ca madhye ca brahmaṇaḥ kṣipet // ViP_3,11.44 //",
    "GP12vipce_pu:5879": " gṛhasya puruṣavyāghra digdevān api me śṛṇu // ViP_3,11.45 //",
    "GP12vipce_pu:5880": " indrāya dharmarājāya varuṇāya tathendave /",
    "GP12vipce_pu:5881": " prācyādiṣu budho dadyād dhutaśeṣātmakaṃ balim // ViP_3,11.46 //",
    "GP12vipce_pu:5882": " prāguttare ca digbhāge dhanvantaribaliṃ budhaḥ /",
    "GP12vipce_pu:5883": " nirvaped vaiśvadevaṃ ca karma kuryād ataḥ param // ViP_3,11.47 //",
    "GP12vipce_pu:5884": " vāyavye vāyave dikṣu samastāsu tato diśām /",
    "GP12vipce_pu:5885": " brahmaṇe cāntarikṣāya bhānave ca kṣiped balim // ViP_3,11.48 //",
    "GP12vipce_pu:5886": " viśvedevān viśvabhūtāṃs tathā viśvapatīn pitṝn /",
    "GP12vipce_pu:5887": " yakṣmāṇaṃ ca samuddiśya baliṃ dadyān nareśvara // ViP_3,11.49 //",
    "GP12vipce_pu:5888": " tato 'nyad annam ādāya bhūmibhāge śucau budhaḥ /",
    "GP12vipce_pu:5889": " dadyād aśeṣabhūtebhyaḥ svecchayā tatsamāhitaḥ // ViP_3,11.50 //",
    "GP12vipce_pu:5890": " devā manuṣyāḥ paśavo vayāṃsi siddhāḥ sayakṣoragadaityasaṅghāḥ /",
    "GP12vipce_pu:5891": " pretāḥ piśācās taravaḥ samastā ye cānnam icchanti mayā pradattam // ViP_3,11.51 //",
    "GP12vipce_pu:5892": " pipīlikāḥ kīṭapataṃgakādyā bubhukṣitāḥ karmanibandhabaddhāḥ /",
    "GP12vipce_pu:5893": " prayāntu te tṛptim idaṃ mayānnaṃ tebhyo visṛṣṭaṃ sukhino bhavantu // ViP_3,11.52 //",
    "GP12vipce_pu:5894": " yeṣāṃ na mātā na pitā na bandhur naivānnasiddhir na tadānnam asti /",
    "GP12vipce_pu:5895": " tattṛptaye 'nnaṃ bhuvi dattam etat te yāntu tṛptiṃ muditā bhavantu // ViP_3,11.53 //",
    "GP12vipce_pu:5896": " bhūtāni sarvāṇi tathānnam etad ahaṃ ca viṣṇur na yato 'nyad asti /",
    "GP12vipce_pu:5897": " tasmād ahaṃ bhūtanikāyabhūtam annaṃ prayacchāmi bhavāya teṣām // ViP_3,11.54 //",
    "GP12vipce_pu:5898": " caturdaśo bhūtagaṇo ya eṣa tatra sthitā ye 'khilabhūtasaṅghāḥ /",
    "GP12vipce_pu:5899": " tṛptyartham annaṃ hi mayā nisṛṣṭaṃ teṣām idaṃ te muditā bhavantu // ViP_3,11.55 //",
    "GP12vipce_pu:5900": " ity uccārya naro dadyād annaṃ śraddhāsamanvitaḥ /",
    "GP12vipce_pu:5901": " bhuvi bhūtopakārāya gṛhī sarvāśrayo yataḥ // ViP_3,11.56 //",
    "GP12vipce_pu:5902": " śvacaṇḍālavihaṃgānāṃ bhuvi dadyāt tato naraḥ /",
    "GP12vipce_pu:5903": " ye cānye patitāḥ kecid apātrā bhuvi mānavāḥ // ViP_3,11.57 //",
    "GP12vipce_pu:5904": " tato godohamātraṃ vai kālaṃ tiṣṭhed gṛhāṅgaṇe /",
    "GP12vipce_pu:5905": " atithigrahaṇārthāya tadūrdhvaṃ vā yathecchayā // ViP_3,11.58 //",
    "GP12vipce_pu:5906": " atithiṃ tatra saṃprāptaṃ pūjayet svāgatādinā /",
    "GP12vipce_pu:5907": " tathāsanapradānena pādaprakṣālanena ca // ViP_3,11.59 //",
    "GP12vipce_pu:5908": " śraddhayā cānnadānena priyapraśnottareṇa ca /",
    "GP12vipce_pu:5909": " gacchataś cānuyānena prītim utpādayed gṛhī // ViP_3,11.60 //",
    "GP12vipce_pu:5910": " ajñātakulanāmānam anyataḥ samupāgatam /",
    "GP12vipce_pu:5911": " pūjayed atithiṃ samyaṅ naikagrāmanivāsinam // ViP_3,11.61 //",
    "GP12vipce_pu:5912": " akiṃcanam asaṃbandham anyadeśād upāgatam /",
    "GP12vipce_pu:5913": " asaṃpūjyātithiṃ bhuñjan bhoktukāmaṃ vrajaty adhaḥ // ViP_3,11.62 //",
    "GP12vipce_pu:5914": " svādhyāyagotracaraṇam apṛṣṭvā ca tathā kulam /",
    "GP12vipce_pu:5915": " hiraṇyagarbhabuddhyā taṃ manyetābhyāgataṃ gṛhī // ViP_3,11.63 //",
    "GP12vipce_pu:5916": " pitrarthaṃ cāparaṃ vipram ekam apy āśayen nṛpa /",
    "GP12vipce_pu:5917": " taddeśyaṃ viditācārasaṃbhūtiṃ pāñcayajñikam // ViP_3,11.64 //",
    "GP12vipce_pu:5918": " annāgraṃ ca samuddhṛtya hantakāropakalpitam /",
    "GP12vipce_pu:5919": " nirvāpabhūtaṃ bhūpāla śrotriyāyopapādayet // ViP_3,11.65 //",
    "GP12vipce_pu:5920": " dadyāc ca bhikṣātritayaṃ parivrāḍbrahmacāriṇām /",
    "GP12vipce_pu:5921": " icchayā ca budho dadyād vibhave saty avāritam // ViP_3,11.66 //",
    "GP12vipce_pu:5922": " ity ete 'tithayaḥ proktāḥ prāguktā bhikṣavaś ca ye /",
    "GP12vipce_pu:5923": " caturaḥ pūjayed etān nṛyajñarṇāt pramucyate // ViP_3,11.67 //",
    "GP12vipce_pu:5924": " atithir yasya bhagnāśo gṛhād yāty anyatomukhaḥ /",
    "GP12vipce_pu:5925": " sa dattvā duṣkṛtaṃ tasmai puṇyam ādāya gacchati // ViP_3,11.68 //",
    "GP12vipce_pu:5926": " dhātā prajāpatiḥ śakro vahnir vasugaṇo 'ryamā /",
    "GP12vipce_pu:5927": " praviśyātithim ete vai bhuñjante 'nnaṃ nareśvara // ViP_3,11.69 //",
    "GP12vipce_pu:5928": " D1,M1 ins:",
    "GP12vipce_pu:5929": " ye ca viṣṇuparā nityaṃ ye ca vikhānasāśramāḥ // ViP_3,11.69*21:1 //",
    "GP12vipce_pu:5930": " pañcarātraṃ vidhānajñā ye ca viṣṇuparāyaṇāḥ // ViP_3,11.69*21:2 //",
    "GP12vipce_pu:5931": " viṣṇurūpadharā ye te viṣṇum eva samāśritāḥ // ViP_3,11.69*21:3 //",
    "GP12vipce_pu:5932": " sarvo viṣṇumayo loka iti matvā sthitāś ca ye // ViP_3,11.69*21:4 //",
    "GP12vipce_pu:5933": " sarva ete hy atithayo mṛṣyā vai sārvakālikam // ViP_3,11.69*21:5 //",
    "GP12vipce_pu:5934": " eteṣām ekam atithiṃ pūjayet puṇyalokabhāk // ViP_3,11.69*21:6 //",
    "GP12vipce_pu:5935": " tasmād atithipūjāyāṃ yateta satataṃ naraḥ /",
    "GP12vipce_pu:5936": " sa kevalam aghaṃ bhuṅkte yo bhuṅkte tv atithiṃ vinā // ViP_3,11.70 //",
    "GP12vipce_pu:5937": " tataḥ suvāsinīduḥkhigarbhiṇīvṛddhabālakān /",
    "GP12vipce_pu:5938": " bhojayet saṃskṛtānnena prathamaṃ caramaṃ gṛhī // ViP_3,11.71 //",
    "GP12vipce_pu:5939": " abhuktavatsu caiteṣu bhuñjan bhuṅkte 'tiduṣkṛtam /",
    "GP12vipce_pu:5940": " mṛtaś ca narakaṃ gatvā śleṣmabhug jāyate naraḥ // ViP_3,11.72 //",
    "GP12vipce_pu:5941": " asnātāśī malaṃ bhuṅkte hy ajapī pūyaśoṇitam /",
    "GP12vipce_pu:5942": " asaṃskṛtānnabhuṅ mūtraṃ bālādiprathamaṃ śakṛt // ViP_3,11.73 //",
    "GP12vipce_pu:5943": " T3, ed. Veṅk. ins. after 73,",
    "GP12vipce_pu:5944": " G2 after 73ab, D3 before 74ab:",
    "GP12vipce_pu:5945": " abhūtāśī kṛmiṃ bhuṅkte adātā viṣam aśnute // ViP_3,11.73*22 //",
    "GP12vipce_pu:5946": " tasmāc chṛṇuṣva rājendra yathā bhuñjīta vai gṛhī /",
    "GP12vipce_pu:5947": " bhuñjataś ca yathā puṃsaḥ pāpabandho na jāyate // ViP_3,11.74 //",
    "GP12vipce_pu:5948": " iha cārogyam atulaṃ balavṛddhis tathā nṛpa /",
    "GP12vipce_pu:5949": " bhavaty ariṣṭaśāntiś ca vairipakṣābhicārikā // ViP_3,11.75 //",
    "GP12vipce_pu:5950": " snāto yathāvat kṛtvā ca devarṣipitṛtarpaṇam /",
    "GP12vipce_pu:5951": " praśastaratnapāṇiś ca bhuñjīta prayato gṛhī // ViP_3,11.76 //",
    "GP12vipce_pu:5952": " kṛte jape hute vahnau śuddhavastradharo nṛpa /",
    "GP12vipce_pu:5953": " dattvātithibhyo viprebhyo gurubhyaḥ saṃśritāya ca /",
    "GP12vipce_pu:5954": " puṇyagandhadharaḥ śastamālyadhārī nareśvara // ViP_3,11.77 //",
    "GP12vipce_pu:5955": " naikavastradharo 'thārdrapāṇipādo nareśvara /",
    "GP12vipce_pu:5956": " viśuddhavadanaḥ prīto bhuñjīta na vidiṅmukhaḥ // ViP_3,11.78 //",
    "GP12vipce_pu:5957": " prāṅmukhodaṅmukho vāpi na caivānyamanā naraḥ /",
    "GP12vipce_pu:5958": " annaṃ praśastaṃ pathyaṃ ca prokṣitaṃ prokṣaṇodakaiḥ // ViP_3,11.79 //",
    "GP12vipce_pu:5959": " na kutsitāhṛtaṃ naiva jugupsāvad asaṃskṛtam /",
    "GP12vipce_pu:5960": " dattvā tu bhuktaṃ śiṣyebhyaḥ kṣudhitebhyas tathā gṛhī // ViP_3,11.80 //",
    "GP12vipce_pu:5961": " praśastaśuddhapātreṣu bhuñjītākupito nṛpa // ViP_3,11.81 //",
    "GP12vipce_pu:5962": " nāsandīsaṃsthite pātre nādeśe ca nareśvara /",
    "GP12vipce_pu:5963": " nākāle nātisaṃkīrṇe dattvāgraṃ ca naro 'gnaye // ViP_3,11.82 //",
    "GP12vipce_pu:5964": " mantrābhimantritaṃ śastaṃ na ca paryuṣitaṃ nṛpa /",
    "GP12vipce_pu:5965": " anyatra phalamāṃsebhyaḥ śuṣkaśākādikāṃs tathā // ViP_3,11.83 //",
    "GP12vipce_pu:5966": " tadvad bādarikebhyaś ca guḍapakvebhya eva ca /",
    "GP12vipce_pu:5967": " bhuñjītoddhṛtasārāṇi na kadācin nareśvara // ViP_3,11.84 //",
    "GP12vipce_pu:5968": " nāśeṣaṃ puruṣo 'śnīyād anyatra jagatīpate /",
    "GP12vipce_pu:5969": " madhvambudadhisarpibhyaḥ saktubhyaś ca vivekavān // ViP_3,11.85 //",
    "GP12vipce_pu:5970": " aśnīyāt tanmanā bhūtvā pūrvaṃ tu madhuraṃ rasam /",
    "GP12vipce_pu:5971": " lavaṇāmlau tathā madhye kaṭutiktādikaṃ tataḥ // ViP_3,11.86 //",
    "GP12vipce_pu:5972": " prāg dravaṃ puruṣo 'śnan vai madhye ca kaṭhināśanam /",
    "GP12vipce_pu:5973": " punar ante dravāśī tu balārogye na muñcati // ViP_3,11.87 //",
    "GP12vipce_pu:5974": " anindyaṃ bhakṣayed itthaṃ vāgyato 'nnam akutsayan /",
    "GP12vipce_pu:5975": " pañcagrāsaṃ mahāmaunaṃ prāṇādyāpyāyanāya tat // ViP_3,11.88 //",
    "GP12vipce_pu:5976": " bhuktvā samyag athācamya prāṅmukhodaṅmukho 'pi vā /",
    "GP12vipce_pu:5977": " yathāvat punar ācāmet pāṇī prakṣālya mūlataḥ // ViP_3,11.89 //",
    "GP12vipce_pu:5978": " svasthaḥ praśāntacittas tu kṛtāsanaparigrahaḥ /",
    "GP12vipce_pu:5979": " abhīṣṭadevatānāṃ tu kurvīta smaraṇaṃ naraḥ // ViP_3,11.90 //",
    "GP12vipce_pu:5980": " agnir āpyāyayatv annaṃ pārthivaṃ pavaneritaḥ /",
    "GP12vipce_pu:5981": " dattāvakāśaṃ nabhasā jarayatv astu me sukham // ViP_3,11.91 //",
    "GP12vipce_pu:5982": " annaṃ balāya me bhūmer apām agnyanilasya ca /",
    "GP12vipce_pu:5983": " bhavatv etat pariṇatau mamāstv avyāhataṃ sukham // ViP_3,11.92 //",
    "GP12vipce_pu:5984": " prāṇāpānasamānānām udānavyānayos tathā /",
    "GP12vipce_pu:5985": " annaṃ puṣṭikaraṃ cāstu mamāstv avyāhataṃ sukham // ViP_3,11.93 //",
    "GP12vipce_pu:5986": " agastir agnir vaḍavānalaś ca bhuktaṃ mayānnaṃ jarayatv aśeṣam /",
    "GP12vipce_pu:5987": " sukhaṃ ca me tatpariṇāmasaṃbhavaṃ yacchantv arogo mama cāstu dehe // ViP_3,11.94 //",
    "GP12vipce_pu:5988": " D4 ins:",
    "GP12vipce_pu:5989": " deheṣu sarveṣu yathā ca dehī .... // ViP_3,11.94*23 //",
    "GP12vipce_pu:5990": " viṣṇuḥ samastendriyadehadehī pradhānabhūto bhagavān yathaikaḥ /",
    "GP12vipce_pu:5991": " satyena tenānnam aśeṣam etad ārogyadaṃ me pariṇāmam etu // ViP_3,11.95 //",
    "GP12vipce_pu:5992": " viṣṇur attā tathaivānnaṃ pariṇāmaś ca vai yathā /",
    "GP12vipce_pu:5993": " satyena tena vai bhuktaṃ jīryatv annam idaṃ tathā // ViP_3,11.96 //",
    "GP12vipce_pu:5994": " ity uccārya svahastena parimṛjya tathodaram /",
    "GP12vipce_pu:5995": " anāyāsapradāyīni kuryāt karmāṇy atandritaḥ // ViP_3,11.97 //",
    "GP12vipce_pu:5996": " sacchāstrādivinodena sanmārgād avirodhinā /",
    "GP12vipce_pu:5997": " dinaṃ nayet tataḥ saṃdhyām upatiṣṭhet samāhitaḥ // ViP_3,11.98 //",
    "GP12vipce_pu:5998": " dināntasaṃdhyāṃ sūryeṇa pūrvām ṛkṣair yutāṃ budhaḥ /",
    "GP12vipce_pu:5999": " upatiṣṭhed yathānyāyaṃ samyag ācamya pārthiva // ViP_3,11.99 //",
    "GP12vipce_pu:6000": " sarvakālam upasthānaṃ saṃdhyayoḥ pārthiveṣyate /",
    "GP12vipce_pu:6001": " anyatrasūtakāśaucavibhramāturabhītitaḥ // ViP_3,11.100 //",
    "GP12vipce_pu:6002": " sūryeṇābhyudito yaś ca tyaktaḥ sūryeṇa ca svapan /",
    "GP12vipce_pu:6003": " anyatrāturabhāvāt tu prāyaścittīyate naraḥ // ViP_3,11.101 //",
    "GP12vipce_pu:6004": " tasmād anudite sūrye samutthāya mahīpate /",
    "GP12vipce_pu:6005": " upatiṣṭhen naraḥ saṃdhyām asvapaṃś ca dināntajām // ViP_3,11.102 //",
    "GP12vipce_pu:6006": " upatiṣṭhanti ye saṃdhyāṃ na pūrvāṃ na ca paścimām /",
    "GP12vipce_pu:6007": " vrajanti te durātmānas tāmisraṃ narakaṃ nṛpa // ViP_3,11.103 //",
    "GP12vipce_pu:6008": " punaḥ pākam upādāya sāyam apy avanīpate /",
    "GP12vipce_pu:6009": " vaiśvadevanimittaṃ vai patny amantraṃ baliṃ haret // ViP_3,11.104 //",
    "GP12vipce_pu:6010": " tatrāpi śvapacādibhyas tathaivānnāpavarjanam // ViP_3,11.105 //",
    "GP12vipce_pu:6011": " atithiṃ cāgataṃ tatra svaśaktyā pūjayed budhaḥ /",
    "GP12vipce_pu:6012": " pādaśaucāsanaprahvasvāgatoktyā ca pūjanam /",
    "GP12vipce_pu:6013": " tataś cānnapradānena śayanena ca pārthiva // ViP_3,11.106 //",
    "GP12vipce_pu:6014": " dinātithau tu vimukhe gate yat pātakaṃ nṛpa /",
    "GP12vipce_pu:6015": " tad evāṣṭaguṇaṃ puṃsāṃ sūryoḍhe vimukhe gate // ViP_3,11.107 //",
    "GP12vipce_pu:6016": " tasmāt svaśaktyā rājendra sūryoḍham atithiṃ naraḥ /",
    "GP12vipce_pu:6017": " pūjayet pūjite tasmin pūjitāḥ sarvadevatāḥ // ViP_3,11.108 //",
    "GP12vipce_pu:6018": " annaśākāmbudānena svaśaktyā prīṇayet pumān /",
    "GP12vipce_pu:6019": " śayanaprastaramahīpradānair athavāpi tam // ViP_3,11.109 //",
    "GP12vipce_pu:6020": " kṛtapādādiśaucaś ca bhuktvā sāyaṃ tato gṛhī /",
    "GP12vipce_pu:6021": " gacched asphuṭitāṃ śayyām api dārumayīṃ nṛpa // ViP_3,11.110 //",
    "GP12vipce_pu:6022": " nāviśālāṃ na vā bhagnāṃ nāsamāṃ malināṃ na ca /",
    "GP12vipce_pu:6023": " na ca jantumayīṃ śayyām adhitiṣṭhed anāstṛtām // ViP_3,11.111 //",
    "GP12vipce_pu:6024": " prācyāṃ diśi śiraḥ śastaṃ yāmyāyām athavā nṛpa /",
    "GP12vipce_pu:6025": " sadaiva svapataḥ puṃso viparītaṃ tu rogadam // ViP_3,11.112 //",
    "GP12vipce_pu:6026": " ṛtāv upagamaḥ śastaḥ svapatnyām avanīpate /",
    "GP12vipce_pu:6027": " punnāmarkṣe śubhe kāle jyeṣṭhayugmāsu rātriṣu // ViP_3,11.113 //",
    "GP12vipce_pu:6028": " nāsnātāṃ tu striyaṃ gacchen nāturāṃ na rajasvalām /",
    "GP12vipce_pu:6029": " nāniṣṭāṃ na prakupitāṃ nāpraśastāṃ na garbhiṇīm // ViP_3,11.114 //",
    "GP12vipce_pu:6030": " nādakṣiṇāṃ nānyakāmāṃ nākāmāṃ nānyayoṣitam /",
    "GP12vipce_pu:6031": " kṣutkṣāmām atibhuktāṃ vā svayaṃ caibhir guṇair yutaḥ // ViP_3,11.115 //",
    "GP12vipce_pu:6032": " snātaḥ sraggandhadhṛk prītaḥ nādhmātaḥ kṣudhito 'pi vā /",
    "GP12vipce_pu:6033": " sakāmaḥ sānurāgaś ca vyavāyaṃ puruṣo vrajet // ViP_3,11.116 //",
    "GP12vipce_pu:6034": " caturdaśy aṣṭamī caiva amāvāsyātha pūrṇimā /",
    "GP12vipce_pu:6035": " parvāṇy etāni rājendra ravisaṃkrāntir eva ca // ViP_3,11.117 //",
    "GP12vipce_pu:6036": " tailastrīmāṃsasaṃbhogī parvasv eteṣu vai pumān /",
    "GP12vipce_pu:6037": " viṇmūtrabhojanaṃ nāma prayāti narakaṃ mṛtaḥ // ViP_3,11.118 //",
    "GP12vipce_pu:6038": " aśeṣaparvasv eteṣu tasmāt saṃyamibhir budhaiḥ /",
    "GP12vipce_pu:6039": " bhāvyaṃ sacchāstradevejyādhyānajapyaparair naraiḥ // ViP_3,11.119 //",
    "GP12vipce_pu:6040": " nānyayonāv ayonau vā nopayuktauṣadhas tathā /",
    "GP12vipce_pu:6041": " devadvijagurūṇāṃ ca vyavāyī nāśraye bhavet // ViP_3,11.120 //",
    "GP12vipce_pu:6042": " caityacatvaratīreṣu naiva goṣṭhe catuṣpathe /",
    "GP12vipce_pu:6043": " naiva śmaśānopavane salileṣu mahīpate // ViP_3,11.121 //",
    "GP12vipce_pu:6044": " proktaparvasv aśeṣeṣu naiva bhūpāla saṃdhyayoḥ /",
    "GP12vipce_pu:6045": " gacched vyavāyaṃ matimān na mūtroccārapīḍitaḥ // ViP_3,11.122 //",
    "GP12vipce_pu:6046": " parvasv abhigamo 'dhanyo divā pāpaprado nṛpa /",
    "GP12vipce_pu:6047": " bhuvi rogaprado nṝṇām apraśasto jalāśaye // ViP_3,11.123 //",
    "GP12vipce_pu:6048": " paradārān na gaccheta manasāpi kadācana /",
    "GP12vipce_pu:6049": " kim u vācāsthibandho 'pi nāsti teṣu vyavāyinām // ViP_3,11.124 //",
    "GP12vipce_pu:6050": " mṛto narakam abhyeti hīyate 'trāpi cāyuṣaḥ /",
    "GP12vipce_pu:6051": " paradāraratiḥ puṃsām ubhayatrāpi bhītidā // ViP_3,11.125 //",
    "GP12vipce_pu:6052": " iti matvā svadāreṣu ṛtumatsu budho vrajet /",
    "GP12vipce_pu:6053": " yathoktadoṣahīneṣu sakāmeṣv anṛtāv api // ViP_3,11.126 //",
    "GP12vipce_pu:6054": " [[iti śrīviṣṇupurāṇe tṛtīyāṃśe ekādaśo 'dhyāyaḥ ]]",
    "GP12vipce_pu:6055": " §aurva uvāca:",
    "GP12vipce_pu:6056": " devagobrāhmaṇān siddhavṛddhācāryāṃs tathārcayet /",
    "GP12vipce_pu:6057": " dvikālaṃ ca namet saṃdhyām agnīn upacaret tathā // ViP_3,12.1 //",
    "GP12vipce_pu:6058": " sadānupahate vastre praśastāś ca tathauṣadhīḥ /",
    "GP12vipce_pu:6059": " gāruḍāni ca ratnāni bibhṛyāt prayato naraḥ // ViP_3,12.2 //",
    "GP12vipce_pu:6060": " prasnigdhāmalakeśaś ca sugandhaś cāruveṣadhṛk /",
    "GP12vipce_pu:6061": " sitāḥ sumanaso hṛdyā bibhṛyāc ca naraḥ sadā // ViP_3,12.3 //",
    "GP12vipce_pu:6062": " kiṃcit parasvaṃ na haren nālpam apy apriyaṃ vadet /",
    "GP12vipce_pu:6063": " priyaṃ ca nānṛtaṃ brūyān nānyadoṣān udīrayet // ViP_3,12.4 //",
    "GP12vipce_pu:6064": " nānyastriyaṃ tathā vairaṃ rocayet puruṣeśvara /",
    "GP12vipce_pu:6065": " na duṣṭayānam ārohet kūlacchāyāṃ na saṃśrayet // ViP_3,12.5 //",
    "GP12vipce_pu:6066": " vidviṣṭapatitonmattabahuvairādikīṭakaiḥ /",
    "GP12vipce_pu:6067": " bandhakībandhakībhartṛkṣudrānṛtakathaiḥ saha // ViP_3,12.6 //",
    "GP12vipce_pu:6068": " tathātivyayaśīlaiś ca parivādarataiḥ śaṭhaiḥ /",
    "GP12vipce_pu:6069": " budho maitrīṃ na kurvīta naikaḥ panthānam āśrayet // ViP_3,12.7 //",
    "GP12vipce_pu:6070": " nāvagāhej jalaughasya vegam agre nareśvara /",
    "GP12vipce_pu:6071": " pradīptaṃ veśma na viśen nārohec chikharaṃ taroḥ // ViP_3,12.8 //",
    "GP12vipce_pu:6072": " na kuryād dantasaṃgharṣaṃ na kuṣṇīyāc ca nāsikām /",
    "GP12vipce_pu:6073": " nāsaṃvṛtamukho jṛmbhec śvāsakāsau ca varjayet // ViP_3,12.9 //",
    "GP12vipce_pu:6074": " noccair haset saśabdaṃ ca na muñcet pavanaṃ budhaḥ /",
    "GP12vipce_pu:6075": " nakhān na khādayec chindyān na tṛṇaṃ na mahīṃ likhet // ViP_3,12.10 //",
    "GP12vipce_pu:6076": " na śmaśru bhakṣayel loṣṭaṃ na mṛd nīyād vicakṣaṇaḥ /",
    "GP12vipce_pu:6077": " jyotīṃṣy amedhyaḥ śastāni nābhivīkṣeta ca prabho // ViP_3,12.11 //",
    "GP12vipce_pu:6078": " nagnāṃ parastriyaṃ caiva sūryaṃ cāstamanodaye /",
    "GP12vipce_pu:6079": " na huṃkuryāc chavaṃ caiva śavagandho hi somajaḥ // ViP_3,12.12 //",
    "GP12vipce_pu:6080": " catuṣpathaṃ caityataruṃ śmaśānopavanāni ca /",
    "GP12vipce_pu:6081": " duṣṭastrīsaṃnikarṣaṃ ca varjayen niśi sarvadā // ViP_3,12.13 //",
    "GP12vipce_pu:6082": " pūjyadevadvijajyotiśchāyāṃ nātikramed budhaḥ /",
    "GP12vipce_pu:6083": " naikaḥ śūnyāṭavīṃ gacchen na ca śūnyagṛhe vaset // ViP_3,12.14 //",
    "GP12vipce_pu:6084": " keśāsthikaṇṭakāmedhyabalibhasmatuṣāṃs tathā /",
    "GP12vipce_pu:6085": " snānārdradharaṇīṃ caiva dūrataḥ parivarjayet // ViP_3,12.15 //",
    "GP12vipce_pu:6086": " nānāryān āśrayet kāṃścin na jihmaṃ rocayed budhaḥ /",
    "GP12vipce_pu:6087": " upasarpeta na vyālāṃś ciraṃ tiṣṭhen na cotthitaḥ // ViP_3,12.16 //",
    "GP12vipce_pu:6088": " atīva jāgarasvapne tadvat sthānāsane budhaḥ /",
    "GP12vipce_pu:6089": " na seveta tathā śayyāṃ vyāyāmaṃ ca nareśvara // ViP_3,12.17 //",
    "GP12vipce_pu:6090": " daṃṣṭriṇaḥ śṛṅgiṇaś caiva prājño dūreṇa varjayet /",
    "GP12vipce_pu:6091": " avaśyāyaṃ ca rājendra puro vātātapau tathā // ViP_3,12.18 //",
    "GP12vipce_pu:6092": " na snāyān na svapen nagno na caivopaspṛśed budhaḥ /",
    "GP12vipce_pu:6093": " muktakacchaś ca nācāmed devādyarcāṃ ca varjayet // ViP_3,12.19 //",
    "GP12vipce_pu:6094": " homadevārcanādyāsu kriyāsv ācamane tathā /",
    "GP12vipce_pu:6095": " naikavastraḥ pravarteta dvijavācanake jape // ViP_3,12.20 //",
    "GP12vipce_pu:6096": " nāsamañjasaśīlais tu sahāsīta kadācana /",
    "GP12vipce_pu:6097": " sadvṛttasaṃnikarṣo hi kṣaṇārdham api śasyate // ViP_3,12.21 //",
    "GP12vipce_pu:6098": " virodhaṃ nottamair gacchen nādhamaiś ca sadā budhaḥ /",
    "GP12vipce_pu:6099": " vivāhaś ca vivādaś ca tulyaśīlair nṛpeṣyate // ViP_3,12.22 //",
    "GP12vipce_pu:6100": " nārabheta kaliṃ prājñaḥ śuṣkavairaṃ ca varjayet /",
    "GP12vipce_pu:6101": " apy alpahāniḥ soḍhavyā vaireṇārthāgamaṃ tyajet // ViP_3,12.23 //",
    "GP12vipce_pu:6102": " snāto nāṅgāni nirmārjet snānaśāṭyā na pāṇinā /",
    "GP12vipce_pu:6103": " na ca nirdhūnayet keśān nācāmec caiva cotthitaḥ // ViP_3,12.24 //",
    "GP12vipce_pu:6104": " pādena nākramet pādaṃ na pūjyābhimukhaṃ nayet /",
    "GP12vipce_pu:6105": " vīrāsanaṃ guror agre bhajeta vinayānvitaḥ // ViP_3,12.25 //",
    "GP12vipce_pu:6106": " apasavyaṃ na gacchec ca devāgāracatuṣpathān /",
    "GP12vipce_pu:6107": " māṅgalyapūjyāṃś ca tato viparītān na dakṣiṇam // ViP_3,12.26 //",
    "GP12vipce_pu:6108": " somāgnyarkāmbuvāyūnāṃ pūjyānāṃ ca na saṃmukham /",
    "GP12vipce_pu:6109": " kuryāt ṣṭhīvanaviṇmūtrasamutsargaṃ ca paṇḍitaḥ // ViP_3,12.27 //",
    "GP12vipce_pu:6110": " tiṣṭhan na mūtrayet tadvat panthānaṃ nāvamūtrayet /",
    "GP12vipce_pu:6111": " śleṣmaviṇmūtraraktāni sarvadaiva na laṅghayet // ViP_3,12.28 //",
    "GP12vipce_pu:6112": " śleṣmasiṃhānakotsargo nānnakāle praśasyate /",
    "GP12vipce_pu:6113": " balimaṅgalajapyādau na home na mahājane // ViP_3,12.29 //",
    "GP12vipce_pu:6114": " yoṣito nāvamanyeta na cāsāṃ viśvased budhaḥ /",
    "GP12vipce_pu:6115": " na caiverṣyur bhavet tāsu nādhikuryāt kadācana // ViP_3,12.30 //",
    "GP12vipce_pu:6116": " maṅgalyapuṣparatnājyapūjyān anabhivādya ca /",
    "GP12vipce_pu:6117": " na niṣkramed gṛhāt prājñaḥ sadācāraparo nṛpa // ViP_3,12.31 //",
    "GP12vipce_pu:6118": " catuṣpathān namas kuryāt kāle homaparo bhavet /",
    "GP12vipce_pu:6119": " dīnān abhyuddharet sādhūn upāsīta bahuśrutān // ViP_3,12.32 //",
    "GP12vipce_pu:6120": " devarṣipūjakaḥ samyak pitṛpiṇḍodakapradaḥ /",
    "GP12vipce_pu:6121": " satkartā cātithīnāṃ yaḥ sa lokān uttamān vrajet // ViP_3,12.33 //",
    "GP12vipce_pu:6122": " D5 ins:",
    "GP12vipce_pu:6123": " ekāgracittasya dṛḍhavratasya sarvendriyaprītinivartakasya /",
    "GP12vipce_pu:6124": " adhyātmayoge yatamānasasya mokṣo dhruvaṃ nityam ahiṃsakasya // ViP_3,12.33*24 //",
    "GP12vipce_pu:6125": " hitaṃ mitaṃ priyaṃ kāle vaśyātmā yo 'bhibhāṣate /",
    "GP12vipce_pu:6126": " sa yāti lokān āhlādahetubhūtān nṛpākṣayān // ViP_3,12.34 //",
    "GP12vipce_pu:6127": " dhīmān hrīmān kṣamāyukta āstiko vinayānvitaḥ /",
    "GP12vipce_pu:6128": " vidyābhijanavṛddhānāṃ yāti lokān anuttamān // ViP_3,12.35 //",
    "GP12vipce_pu:6129": " akālagarjitādau tu parvasv āśaucakādiṣu /",
    "GP12vipce_pu:6130": " anadhyāyaṃ budhaḥ kuryād uparāgādike tathā // ViP_3,12.36 //",
    "GP12vipce_pu:6131": " śamaṃ nayati yaḥ kruddhān sarvabandhur amatsarī /",
    "GP12vipce_pu:6132": " bhītāśvāsanakṛt sādhuḥ svargas tasyālpakaṃ phalam // ViP_3,12.37 //",
    "GP12vipce_pu:6133": " varṣātapādike chatrī daṇḍī rātryaṭavīṣu ca /",
    "GP12vipce_pu:6134": " śarīratrāṇakāmo vai sopānatkaḥ sadā vrajet // ViP_3,12.38 //",
    "GP12vipce_pu:6135": " nordhvaṃ na tiryag dūraṃ vā nirīkṣan paryaṭed budhaḥ /",
    "GP12vipce_pu:6136": " yugamātraṃ mahīpṛṣṭhaṃ naro gacched vilokayan // ViP_3,12.39 //",
    "GP12vipce_pu:6137": " doṣahetūn aśeṣāṃś ca vaśyātmā yo nirasyati /",
    "GP12vipce_pu:6138": " tasya dharmārthakāmānāṃ hānir nālpāpi jāyate // ViP_3,12.40 //",
    "GP12vipce_pu:6139": " G2.3,ed. Veṅk. ins:",
    "GP12vipce_pu:6140": " sadācārarataḥ prājño vidyāvinayaśikṣitaḥ // ViP_3,12.40*25 //",
    "GP12vipce_pu:6141": " pāpe 'py apāpaḥ puruṣe 'py abhidhatte priyāṇi yaḥ /",
    "GP12vipce_pu:6142": " maitrīdravāntaḥkaraṇas tasya muktiḥ kare sthitā // ViP_3,12.41 //",
    "GP12vipce_pu:6143": " ye kāmakrodhalobhānāṃ vītarāgā na gocare /",
    "GP12vipce_pu:6144": " sadācārasthitās teṣām anubhāvair dhṛtā mahī // ViP_3,12.42 //",
    "GP12vipce_pu:6145": " tasmāt satyaṃ vadet prājño yat paraprītikāraṇam /",
    "GP12vipce_pu:6146": " satyaṃ yat paraduḥkhāya tatra maunaparo bhavet // ViP_3,12.43 //",
    "GP12vipce_pu:6147": " priyam uktaṃ hitaṃ naitad iti matvā na tad vadet /",
    "GP12vipce_pu:6148": " śreyas tatra hitaṃ vākyaṃ yady apy atyantam apriyam // ViP_3,12.44 //",
    "GP12vipce_pu:6149": " prāṇinām upakārāya yad eveha paratra ca /",
    "GP12vipce_pu:6150": " karmaṇā manasā vācā tad eva matimān bhajet // ViP_3,12.45 //",
    "GP12vipce_pu:6151": " [[iti śrīviṣṇupurāṇe tṛtīyāṃśe dvādaśo 'dhyāyaḥ ]]",
    "GP12vipce_pu:6152": " §aurva uvāca:",
    "GP12vipce_pu:6153": " sacailasya pituḥ snānaṃ jāte putre vidhīyate /",
    "GP12vipce_pu:6154": " jātakarma tathā kuryāc śrāddham abhyudaye ca yat // ViP_3,13.1 //",
    "GP12vipce_pu:6155": " yugmān devāṃś ca pitryāṃś ca samyak savyakramād dvijān /",
    "GP12vipce_pu:6156": " pūjayed bhojayec caiva tanmanā nānyamānasaḥ // ViP_3,13.2 //",
    "GP12vipce_pu:6157": " dadhyakṣataiḥ sabadaraiḥ prāṅmukhodaṅmukho 'pi vā /",
    "GP12vipce_pu:6158": " devatīrthena vai piṇḍān dadyāt kāyena vā nṛpa // ViP_3,13.3 //",
    "GP12vipce_pu:6159": " nāndīmukhaḥ pitṛgaṇas tena śrāddhena pārthiva /",
    "GP12vipce_pu:6160": " prīyate tat tu kartavyaṃ puruṣaiḥ sarvavṛddhiṣu // ViP_3,13.4 //",
    "GP12vipce_pu:6161": " kanyāputravivāheṣu praveśe navaveśmanaḥ /",
    "GP12vipce_pu:6162": " nāmakarmaṇi bālānāṃ cūḍākarmādike tathā // ViP_3,13.5 //",
    "GP12vipce_pu:6163": " sīmantonnayane caiva putrādimukhadarśane /",
    "GP12vipce_pu:6164": " nāndīmukhaṃ pitṛgaṇaṃ pūjayet prayato gṛhī // ViP_3,13.6 //",
    "GP12vipce_pu:6165": " pitṛpūjākramaḥ prokto vṛddhāv eṣa samāsataḥ /",
    "GP12vipce_pu:6166": " śrūyatām avanīpāla pretakarmakriyāvidhiḥ // ViP_3,13.7 //",
    "GP12vipce_pu:6167": " pretadehaṃ śubhaiḥ snānaiḥ snāpitaṃ sragvibhūṣitam /",
    "GP12vipce_pu:6168": " dagdhvā grāmād bahiḥ snātvā sacailāḥ salilāśaye // ViP_3,13.8 //",
    "GP12vipce_pu:6169": " yatra tatra sthitāyaitad amukāyeti vādinaḥ /",
    "GP12vipce_pu:6170": " dakṣiṇābhimukhā dadyur bāndhavāḥ salilāñjalim // ViP_3,13.9 //",
    "GP12vipce_pu:6171": " praviṣṭāś ca samaṃ gobhir grāmaṃ nakṣatradarśane /",
    "GP12vipce_pu:6172": " kaṭadharmāṃs tataḥ kuryur bhūmau prastaraśāyinaḥ // ViP_3,13.10 //",
    "GP12vipce_pu:6173": " dātavyo 'nudinaṃ piṇḍaḥ pretāya bhuvi pārthiva /",
    "GP12vipce_pu:6174": " divā ca bhaktaṃ bhoktavyam amāṃsaṃ manujarṣabha // ViP_3,13.11 //",
    "GP12vipce_pu:6175": " dināni tāni cecchātaḥ kartavyaṃ viprabhojanam /",
    "GP12vipce_pu:6176": " pretas tṛptiṃ tathā yāti bandhuvargeṇa bhuñjatā // ViP_3,13.12 //",
    "GP12vipce_pu:6177": " prathame 'hni tṛtīye ca saptame navame tathā /",
    "GP12vipce_pu:6178": " vastratyāgaṃ bahiḥsnānaṃ kṛtvā dadyāt tilodakam // ViP_3,13.13 //",
    "GP12vipce_pu:6179": " Ś2,D7 ins:",
    "GP12vipce_pu:6180": " tato 'nubandhuvargas tu bhuvi dadyāt tilodakam // ViP_3,13.13*26 //",
    "GP12vipce_pu:6181": " caturthe 'hni ca kartavyaṃ bhasmāsthicayanaṃ nṛpa /",
    "GP12vipce_pu:6182": " tadūrdhvam aṅgasparśaś ca sapiṇḍānām apīṣyate // ViP_3,13.14 //",
    "GP12vipce_pu:6183": " yogyāḥ sarvakriyāṇāṃ tu samānasalilās tathā /",
    "GP12vipce_pu:6184": " anulepanapuṣpādibhogād anyatra pārthiva // ViP_3,13.15 //",
    "GP12vipce_pu:6185": " śayyāsanopabhogaś ca sapiṇḍānām apīṣyate /",
    "GP12vipce_pu:6186": " bhasmāsthicayanād ūrdhvaṃ saṃyogo na tu yoṣitām // ViP_3,13.16 //",
    "GP12vipce_pu:6187": " bāle deśāntarasthe ca patite ca munau mṛte /",
    "GP12vipce_pu:6188": " sadyaḥ śaucaṃ tathecchāto jalāgnyudbandhanādiṣu // ViP_3,13.17 //",
    "GP12vipce_pu:6189": " mṛtabandhor daśāhāni kulasyānnaṃ na bhujyate /",
    "GP12vipce_pu:6190": " dānaṃ pratigraho yajñaḥ svādhyāyaś ca nivartate // ViP_3,13.18 //",
    "GP12vipce_pu:6191": " viprasyaitad dvādaśāhaṃ rājanyasyāpy aśaucakam /",
    "GP12vipce_pu:6192": " ardhamāsaṃ tu vaiśyasya māsaṃ śūdrasya śuddhaye // ViP_3,13.19 //",
    "GP12vipce_pu:6193": " ayujo bhojayet kāmaṃ dvijān ādye tato dine /",
    "GP12vipce_pu:6194": " dadyād darbheṣu piṇḍaṃ ca pretāyocchiṣṭasaṃnidhau // ViP_3,13.20 //",
    "GP12vipce_pu:6195": " vāryāyudhapratodās tu daṇḍaś ca dvijabhojanāt /",
    "GP12vipce_pu:6196": " spraṣṭavyo 'nantaraṃ varṇaiḥ śudhyeraṃs te tataḥ kramāt // ViP_3,13.21 //",
    "GP12vipce_pu:6197": " tataḥ svavarṇadharmā ye viprādīnām udāhṛtāḥ /",
    "GP12vipce_pu:6198": " tān kurvīta pumāñ jīven nijadharmārjanais tathā // ViP_3,13.22 //",
    "GP12vipce_pu:6199": " mṛte 'hani ca kartavyam ekoddiṣṭam ataḥ param /",
    "GP12vipce_pu:6200": " āhvānādikriyādaivaniyogarahitaṃ hi tat // ViP_3,13.23 //",
    "GP12vipce_pu:6201": " eko 'rghyas tatra dātavyas tathaivaikaṃ pavitrakam /",
    "GP12vipce_pu:6202": " pretāya piṇḍo dātavyo bhuktavatsu dvijātiṣu // ViP_3,13.24 //",
    "GP12vipce_pu:6203": " praśnaś ca tatrābhiratir yajamānadvijanmanām /",
    "GP12vipce_pu:6204": " akṣayyam amukasyeti vaktavyaṃ viratau tathā // ViP_3,13.25 //",
    "GP12vipce_pu:6205": " ekoddiṣṭamayo dharma ittham āvatsarāt smṛtaḥ /",
    "GP12vipce_pu:6206": " sapiṇḍīkaraṇaṃ tasmin kāle rājendra tac chṛṇu // ViP_3,13.26 //",
    "GP12vipce_pu:6207": " ekoddiṣṭavidhānena kāryaṃ tad api pārthiva // ViP_3,13.27ab //",
    "GP12vipce_pu:6208": " After 27ab, D3,G2,ed. Veṅk. ins:",
    "GP12vipce_pu:6209": " saṃvatsare 'tha ṣaṣṭhe vā māsi vā dvādaśe 'hni vā // ViP_3,13.27ab*27 //",
    "GP12vipce_pu:6210": " tilagandhodakair yuktaṃ tatra pātracatuṣṭayam // ViP_3,13.27cd //",
    "GP12vipce_pu:6211": " pātraṃ pretasya tatraikaṃ paitraṃ pātratrayaṃ tathā /",
    "GP12vipce_pu:6212": " secayet pitṛpātreṣu pretapātraṃ nṛpa triṣu // ViP_3,13.28 //",
    "GP12vipce_pu:6213": " tataḥ pitṛtvam āpanne tasmin prete mahīpate /",
    "GP12vipce_pu:6214": " śrāddhadharmair aśeṣais tu tatpūrvān arcayet pitṝn // ViP_3,13.29 //",
    "GP12vipce_pu:6215": " putraḥ pautraḥ prapautro vā bandhur vā bhrātṛsaṃtatiḥ /",
    "GP12vipce_pu:6216": " sapiṇḍasaṃtatir vāpi kriyārho nṛpa jāyate // ViP_3,13.30 //",
    "GP12vipce_pu:6217": " teṣām abhāve sarveṣāṃ samānodakasaṃtatiḥ /",
    "GP12vipce_pu:6218": " mātṛpakṣasya piṇḍena saṃbaddhā ye jalena vā // ViP_3,13.31 //",
    "GP12vipce_pu:6219": " kuladvaye 'pi cocchinne strībhiḥ kāryāḥ kriyā nṛpa /",
    "GP12vipce_pu:6220": " saṃghātāntargatair vāpi kāryāḥ pretasya yāḥ kriyāḥ /",
    "GP12vipce_pu:6221": " utsannabandhurikthānāṃ kārayed avanīpatiḥ // ViP_3,13.32 //",
    "GP12vipce_pu:6222": " pūrvāḥ kriyā madhyamāś ca tathā caivottarāḥ kriyāḥ /",
    "GP12vipce_pu:6223": " triḥprakārāḥ kriyā hy etās tāsāṃ bhedaṃ śṛṇuṣva me // ViP_3,13.33 //",
    "GP12vipce_pu:6224": " ādāhavāryāyudhādisparśādyantās tu yāḥ kriyāḥ /",
    "GP12vipce_pu:6225": " tāḥ pūrvā madhyamā māsi māsy ekoddiṣṭasaṃjñitāḥ // ViP_3,13.34 //",
    "GP12vipce_pu:6226": " prete pitṛtvam āpanne sapiṇḍīkaraṇād anu /",
    "GP12vipce_pu:6227": " kriyante yāḥ kriyāḥ pitryāḥ procyante tā nṛpottarāḥ // ViP_3,13.35 //",
    "GP12vipce_pu:6228": " pitṛmātṛsapiṇḍais tu samānasalilais tathā /",
    "GP12vipce_pu:6229": " tatsaṃghātagataiś caiva rājñā vā dhanahāriṇā // ViP_3,13.36 //",
    "GP12vipce_pu:6230": " pūrvāḥ kriyās tu kartavyāḥ putrādyair eva cottarāḥ /",
    "GP12vipce_pu:6231": " dauhitrair vā naraśreṣṭha kāryās tattanayais tathā // ViP_3,13.37 //",
    "GP12vipce_pu:6232": " mṛtāhani ca kartavyāḥ strīṇām apy uttarāḥ kriyāḥ /",
    "GP12vipce_pu:6233": " pratisaṃvatsaraṃ rājann ekoddiṣṭavidhānataḥ // ViP_3,13.38 //",
    "GP12vipce_pu:6234": " tasmād uttarasaṃjñā yāḥ kriyās tāḥ śṛṇu pārthiva /",
    "GP12vipce_pu:6235": " yadā yadā ca kartavyā vidhinā yena cānagha // ViP_3,13.39 //",
    "GP12vipce_pu:6236": " [[iti śrīviṣṇupurāṇe tṛtīyāṃśe trayodaśo 'dhyāyaḥ ]]",
    "GP12vipce_pu:6237": " §aurva uvāca:",
    "GP12vipce_pu:6238": " brahmendrarudranāsatyasūryāgnivasumārutān /",
    "GP12vipce_pu:6239": " viśvedevān ṛṣigaṇān vayāṃsi manujān paśūn // ViP_3,14.1 //",
    "GP12vipce_pu:6240": " sarīsṛpān pitṛgaṇān yac cānyad bhūtasaṃjñitam /",
    "GP12vipce_pu:6241": " śrāddhaṃ śraddhānvitaḥ kurvan tarpayaty akhilaṃ jagat // ViP_3,14.2 //",
    "GP12vipce_pu:6242": " māsi māsy asite pakṣe pañcadaśyāṃ nareśvara /",
    "GP12vipce_pu:6243": " tathāṣṭakāsu kurvīta kāmyān kālāñ chṛṇuṣva me // ViP_3,14.3 //",
    "GP12vipce_pu:6244": " śrāddhārham āgataṃ dravyaṃ viśiṣṭam athavā dvijam /",
    "GP12vipce_pu:6245": " śrāddhaṃ kurvīta vijñāya vyatīpāte 'yane tathā // ViP_3,14.4 //",
    "GP12vipce_pu:6246": " viṣuve cāpi saṃprāpte grahaṇe śaśisūryayoḥ /",
    "GP12vipce_pu:6247": " samasteṣv eva bhūpāla rāśiṣv arke ca gacchati // ViP_3,14.5 //",
    "GP12vipce_pu:6248": " nakṣatragrahapīḍāsu duṣṭasvapnāvalokane /",
    "GP12vipce_pu:6249": " icchāśrāddhāni kurvīta navasasyāgame tathā // ViP_3,14.6 //",
    "GP12vipce_pu:6250": " amāvāsyā yadā maitraviśākhāsvātiyoginī /",
    "GP12vipce_pu:6251": " śrāddhaiḥ pitṛgaṇas tṛptiṃ tathāpnoty aṣṭavārṣikīm // ViP_3,14.7 //",
    "GP12vipce_pu:6252": " amāvāsyā yadā puṣye raudre carkṣe punarvasau /",
    "GP12vipce_pu:6253": " dvādaśābdaṃ tadā tṛptiṃ prayānti pitaro 'rcitāḥ // ViP_3,14.8 //",
    "GP12vipce_pu:6254": " vāsavājaikapādarkṣe pitṝṇāṃ tṛptim icchatām /",
    "GP12vipce_pu:6255": " vāruṇe cāpy amāvāsyā devānām api durlabhā // ViP_3,14.9 //",
    "GP12vipce_pu:6256": " navasv ṛkṣeṣv amāvāsyā yadaiteṣv avanīpate /",
    "GP12vipce_pu:6257": " tadā tṛptipradaṃ śrāddhaṃ pitṝṇāṃ śṛṇu cāparam // ViP_3,14.10 //",
    "GP12vipce_pu:6258": " gītaṃ sanatkumāreṇa yad'ilāya mahātmane /",
    "GP12vipce_pu:6259": " pṛcchate pitṛbhaktāya śraddhayāvanatāya ca // ViP_3,14.11 //",
    "GP12vipce_pu:6260": " §sanatkumāra uvāca:",
    "GP12vipce_pu:6261": " vaiśākhamāsasya ca yā tṛtīyā navamy asau kārttikaśuklapakṣe /",
    "GP12vipce_pu:6262": " nabhasyamāsasya tu kṛṣṇapakṣe trayodaśī pañcadaśī ca māghe // ViP_3,14.12 //",
    "GP12vipce_pu:6263": " etā yugādyās tithayaś catasro 'py anantapuṇyā nṛpa saṃpradiṣṭāḥ // ViP_3,14.13ab //",
    "GP12vipce_pu:6264": " Ś2,D7 ins. after 13ab:",
    "GP12vipce_pu:6265": " dve śukle dve tathā kṛṣṇe yugādye munayo viduḥ // ViP_3,14.13ab*28:1 //",
    "GP12vipce_pu:6266": " śukle pūrvāhnike grāhye kṛṣṇe caivāparāhnike // ViP_3,14.13ab*28:2 //",
    "GP12vipce_pu:6267": " yugādyeṣu yugānteṣu dattam akṣayam iṣyate // ViP_3,14.13ab*28:3 //",
    "GP12vipce_pu:6268": " upaplave candramaso raveś ca triṣv aṣṭakāsv apy ayanadvaye ca // ViP_3,14.13cd //",
    "GP12vipce_pu:6269": " Ś,D1.6.7 ins., D5 ins. l. 1-2 after 13ab and l. 3-4 after 13:",
    "GP12vipce_pu:6270": " candrakṣaye māghavamāsi yatra dinakṣaye vai viṣuvaddvayaṃ ca /",
    "GP12vipce_pu:6271": " manvantarādyās tithayas tathaiva chāyāgajasya vyatipātakālaḥ // ViP_3,14.13*29 //",
    "GP12vipce_pu:6272": " pānīyam apy atra tilair vimiśraṃ dadyāt pitṛbhyaḥ prayato manuṣyaḥ /",
    "GP12vipce_pu:6273": " śrāddhaṃ kṛtaṃ tena samāḥ sahasraṃ rahasyam etat pitaro vadanti // ViP_3,14.14 //",
    "GP12vipce_pu:6274": " māghāsite pañcadaśī kadācid upaiti yogaṃ yadi vāruṇena /",
    "GP12vipce_pu:6275": " ṛkṣeṇa kālaḥ sa paraḥ pitṝṇāṃ na hy alpapuṇyair nṛpa labhyate 'sau // ViP_3,14.15 //",
    "GP12vipce_pu:6276": " kāle dhaniṣṭhā yadi nāma tasmin bhavanti bhūpāla tadā pitṛbhyaḥ /",
    "GP12vipce_pu:6277": " dattaṃ jalānnaṃ pradadāti tṛptiṃ varṣāyutaṃ tatkulajair manuṣyaiḥ // ViP_3,14.16 //",
    "GP12vipce_pu:6278": " tatraiva ced bhādrapadās tu pūrvāḥ kāle tadā yat kriyate pitṛbhyaḥ /",
    "GP12vipce_pu:6279": " śrāddhaṃ parāṃ tṛptim upetya tena yugaṃ samagraṃ pitaraḥ svapanti // ViP_3,14.17 //",
    "GP12vipce_pu:6280": " gaṅgāṃ śatadrūm atha vā vipāśāṃ sarasvatīṃ naimiṣagomatīṃ vā /",
    "GP12vipce_pu:6281": " tato 'vagāhyārcanam ādareṇa kṛtvā pitṝṇāṃ duritāni hanti // ViP_3,14.18 //",
    "GP12vipce_pu:6282": " gāyanti caitat pitaraḥ sadaiva varṣāmaghātṛptim avāpya bhūyaḥ /",
    "GP12vipce_pu:6283": " māghāsitānte śubhatīrthatoyair yāsyāma tṛptiṃ tanayādidattaiḥ // ViP_3,14.19 //",
    "GP12vipce_pu:6284": " cittaṃ ca vittaṃ ca nṛṇāṃ viśuddhaṃ śastaś ca kālaḥ kathito vidhiś ca /",
    "GP12vipce_pu:6285": " pātraṃ yathoktaṃ paramā ca bhaktir nṛṇāṃ prayacchaty abhivāñchitāni // ViP_3,14.20 //",
    "GP12vipce_pu:6286": " pitṛgītāṃs tathaivātra ślokāṃs tāṃś ca śṛṇuṣva me /",
    "GP12vipce_pu:6287": " śrutvā tathaiva bhavatā bhāvyaṃ tatrādṛtātmanā // ViP_3,14.21 //",
    "GP12vipce_pu:6288": " api dhanyaḥ kule jāyād asmākaṃ matimān naraḥ /",
    "GP12vipce_pu:6289": " akurvan vittaśāṭhyaṃ yaḥ piṇḍānno nirvapiṣyati // ViP_3,14.22 //",
    "GP12vipce_pu:6290": " ratnavastramahīyānamahābhogādikaṃ vasu /",
    "GP12vipce_pu:6291": " vibhave sati viprebhyo yo 'smān uddiśya dāsyati // ViP_3,14.23 //",
    "GP12vipce_pu:6292": " annena vā yathāśaktyā kāle 'smin bhaktinamradhīḥ /",
    "GP12vipce_pu:6293": " bhojayiṣyati viprāgryāṃs tanmātravibhavo naraḥ // ViP_3,14.24 //",
    "GP12vipce_pu:6294": " asamartho 'nnadānasya dhānyam āmaṃ svaśaktitaḥ /",
    "GP12vipce_pu:6295": " pradāsyati dvijāgrebhyaḥ svalpālpāṃ vāpi dakṣiṇām // ViP_3,14.25 //",
    "GP12vipce_pu:6296": " tatrāpy asāmarthyayutaḥ karāgrāgrasthitāṃs tilān /",
    "GP12vipce_pu:6297": " praṇamya dvijamukhyāya kasmaicid bhūpa dāsyati // ViP_3,14.26 //",
    "GP12vipce_pu:6298": " tilaiḥ saptāṣṭabhir vāpi samavetāñ jalāñjalīn /",
    "GP12vipce_pu:6299": " bhaktinamraḥ samuddiśya bhuvy asmākaṃ pradāsyati // ViP_3,14.27 //",
    "GP12vipce_pu:6300": " yataḥ kutaścit saṃprāpya gobhyo vāpi gavāhnikam /",
    "GP12vipce_pu:6301": " abhāve prīṇayann asmāñ śraddhāyuktaḥ pradāsyati // ViP_3,14.28 //",
    "GP12vipce_pu:6302": " sarvābhāve vanaṃ gatvā kakṣamūlapradarśakaḥ /",
    "GP12vipce_pu:6303": " sūryādilokapālānām idam uccair paṭhiṣyati // ViP_3,14.29 //",
    "GP12vipce_pu:6304": " na me 'sti vittaṃ na dhanaṃ ca nānyac chrāddhopayogyaṃ svapitṝn nato 'smi /",
    "GP12vipce_pu:6305": " tṛpyantu bhaktyā pitaro mayaitau kṛtau bhujau vartmani mārutasya // ViP_3,14.30 //",
    "GP12vipce_pu:6306": " §aurva uvāca:",
    "GP12vipce_pu:6307": " ity etat pitṛbhir gītaṃ bhāvābhāvaprayojanam /",
    "GP12vipce_pu:6308": " yaḥ karoti kṛtaṃ tena śrāddhaṃ bhavati pārthiva // ViP_3,14.31 //",
    "GP12vipce_pu:6309": " [[iti śrīviṣṇupurāṇe tṛtīyāṃśe caturdaśo 'dhyāyaḥ ]]",
    "GP12vipce_pu:6310": " §aurva uvāca:",
    "GP12vipce_pu:6311": " brāhmaṇān bhojayec chrāddhe yadguṇāṃs tān nibodha me // ViP_3,15.1 //",
    "GP12vipce_pu:6312": " triṇāciketas trimadhus trisuparṇaḥ ṣaḍaṅgavit /",
    "GP12vipce_pu:6313": " vedavic chrotriyo yogī tathā vai jyeṣṭhasāmagaḥ // ViP_3,15.2 //",
    "GP12vipce_pu:6314": " ṛtviksvasrīyadauhitrajāmātṛśvaśurās tathā /",
    "GP12vipce_pu:6315": " mātulo 'tha taponiṣṭhaḥ pañcāgnyabhiratas tathā /",
    "GP12vipce_pu:6316": " śiṣyāḥ saṃbandhinaś caiva mātāpitṛrataś ca yaḥ // ViP_3,15.3 //",
    "GP12vipce_pu:6317": " etān niyojayec chrāddhe pūrvoktān prathamaṃ nṛpa /",
    "GP12vipce_pu:6318": " brāhmaṇān pitṛpuṣṭyartham anukalpeṣv anantarān // ViP_3,15.4 //",
    "GP12vipce_pu:6319": " mitradhruk kunakhī klībaḥ śyāvadantas tathā dvijaḥ /",
    "GP12vipce_pu:6320": " kanyādūṣayitā vahnivedojjhaḥ somavikrayī // ViP_3,15.5 //",
    "GP12vipce_pu:6321": " abhiśastas tathā stenaḥ piśuno grāmayājakaḥ /",
    "GP12vipce_pu:6322": " bhṛtakādhyāpakas tadvad bhṛtakādhyāpitaś ca yaḥ // ViP_3,15.6 //",
    "GP12vipce_pu:6323": " parapūrvāpatiś caiva mātāpitros tathojjhakaḥ // ViP_3,15.7ab //",
    "GP12vipce_pu:6324": " D3.4,T2 ins:",
    "GP12vipce_pu:6325": " tathā bhrātṛparityāgī dūṣakaḥ sarvanindakaḥ // ViP_3,15.7ab*30 //",
    "GP12vipce_pu:6326": " vṛṣalīsūtipoṣṭā ca vṛṣalīpatir eva ca // ViP_3,15.7cd //",
    "GP12vipce_pu:6327": " tathā devalakaś caiva śrāddhe nārhati ketanam // ViP_3,15.8 //",
    "GP12vipce_pu:6328": " prathame 'hni budhaḥ śastāñ śrotriyādīn nimantrayet /",
    "GP12vipce_pu:6329": " kathayec ca tadaivaiṣāṃ niyogān pitṛdaivikān // ViP_3,15.9 //",
    "GP12vipce_pu:6330": " tataḥ krodhavyavāyādīn āyāsaṃ ca dvijaiḥ saha /",
    "GP12vipce_pu:6331": " yajamāno na kurvīta doṣas tatra mahān ayam // ViP_3,15.10 //",
    "GP12vipce_pu:6332": " śrāddhe niyukto bhuktvā vā bhojayitvā niyujya ca /",
    "GP12vipce_pu:6333": " vyavāyī retaso garte majjayaty ātmanaḥ pitṝn // ViP_3,15.11 //",
    "GP12vipce_pu:6334": " tasmāt prathamam atroktaṃ dvijāgryāṇāṃ nimantraṇam /",
    "GP12vipce_pu:6335": " animantrya dvijān geham āgatān bhojayed yatīn // ViP_3,15.12 //",
    "GP12vipce_pu:6336": " pādaśaucādinā geham āgatān pūjayed dvijān // ViP_3,15.13 //",
    "GP12vipce_pu:6337": " pavitrapāṇir ācāntān āsaneṣūpaveśayet /",
    "GP12vipce_pu:6338": " pitṝṇām ayujo yugmān devānām icchayā dvijān // ViP_3,15.14 //",
    "GP12vipce_pu:6339": " devānām ekam ekaṃ vā pitṝṇāṃ ca niyojayet // ViP_3,15.15 //",
    "GP12vipce_pu:6340": " tathā mātāmahaśrāddhaṃ vaiśvadevasamanvitam /",
    "GP12vipce_pu:6341": " kurvīta bhaktisaṃpannas tantraṃ vā vaiśvadevikam // ViP_3,15.16 //",
    "GP12vipce_pu:6342": " prāṅmukhān bhojayed viprān devānām ubhayātmakān /",
    "GP12vipce_pu:6343": " pitṛpaitāmahānāṃ ca bhojayec cāpy udaṅmukhān // ViP_3,15.17 //",
    "GP12vipce_pu:6344": " pṛthak tayoḥ kecid āhuḥ śrāddhasya karaṇaṃ nṛpa /",
    "GP12vipce_pu:6345": " ekatraikena pākena vadanty anye maharṣayaḥ // ViP_3,15.18 //",
    "GP12vipce_pu:6346": " viṣṭarārthaṃ kuśān dattvā saṃpūjyārghyaṃ vidhānataḥ /",
    "GP12vipce_pu:6347": " kuryād āvāhanaṃ prājño devānāṃ tadanujñayā // ViP_3,15.19 //",
    "GP12vipce_pu:6348": " yavāmbunā ca devānāṃ dadyād arghyaṃ vidhānataḥ /",
    "GP12vipce_pu:6349": " sraggandhadhūpadīpāṃś ca dattvā tebhyo yathāvidhi // ViP_3,15.20 //",
    "GP12vipce_pu:6350": " pitṝṇām apasavyaṃ tat sarvam evopakalpayet /",
    "GP12vipce_pu:6351": " anujñāṃ ca tataḥ prāpya dattvā darbhān dvidhākṛtān // ViP_3,15.21 //",
    "GP12vipce_pu:6352": " mantrapūrvaṃ pitṝṇāṃ tu kuryād āvāhanaṃ budhaḥ /",
    "GP12vipce_pu:6353": " tilāmbunā cāpasavyaṃ dadyād arghyādikaṃ nṛpa // ViP_3,15.22 //",
    "GP12vipce_pu:6354": " kāle tatrātithiṃ prāptam annakāmaṃ nṛpādhvagam /",
    "GP12vipce_pu:6355": " brāhmaṇair abhyanujñātaḥ kāmaṃ tam api bhojayet // ViP_3,15.23 //",
    "GP12vipce_pu:6356": " yogino vividhai rūpair narāṇām upakāriṇaḥ /",
    "GP12vipce_pu:6357": " bhramanti pṛthivīm etām avijñātasvarūpiṇaḥ // ViP_3,15.24 //",
    "GP12vipce_pu:6358": " tasmād abhyarcayet prāptaṃ śrāddhakāle 'tithiṃ budhaḥ /",
    "GP12vipce_pu:6359": " śrāddhakriyāphalaṃ hanti narendrāpūjito 'tithiḥ // ViP_3,15.25 //",
    "GP12vipce_pu:6360": " juhuyād vyañjanakṣāravarjam annaṃ tato 'nale /",
    "GP12vipce_pu:6361": " anujñāto dvijais tais tu trikṛtvaḥ puruṣarṣabha // ViP_3,15.26 //",
    "GP12vipce_pu:6362": " agnaye kavyavāhāya svāhety ādau nṛpāhutiḥ /",
    "GP12vipce_pu:6363": " somāya vai pitṛmate dātavyā tadanantaram // ViP_3,15.27 //",
    "GP12vipce_pu:6364": " vaivasvatāya caivānyā tṛtīyā dīyate tataḥ /",
    "GP12vipce_pu:6365": " hutāvaśiṣṭam alpālpaṃ viprapātreṣu nirvapet // ViP_3,15.28 //",
    "GP12vipce_pu:6366": " tato 'nnaṃ mṛṣṭam atyartham abhīṣṭam atisaṃskṛtam /",
    "GP12vipce_pu:6367": " dattvā juṣadhvam icchāto vācyam etad aniṣṭhuram // ViP_3,15.29 //",
    "GP12vipce_pu:6368": " bhoktavyaṃ taiś ca taccittair maunibhiḥ sumukhaiḥ sukham /",
    "GP12vipce_pu:6369": " akrudhyatā cātvaratā deyaṃ tenāpi bhaktitaḥ // ViP_3,15.30 //",
    "GP12vipce_pu:6370": " rakṣoghnamantrapaṭhanaṃ bhūmer āstaraṇaṃ tilaiḥ /",
    "GP12vipce_pu:6371": " kṛtvā dhyeyāḥ svapitaras ta eva dvijasattamāḥ // ViP_3,15.31 //",
    "GP12vipce_pu:6372": " pitā pitāmahaś caiva tathaiva prapitāmahaḥ /",
    "GP12vipce_pu:6373": " mama tṛptiṃ prayāntv adya vipradeheṣu saṃsthitāḥ // ViP_3,15.32 //",
    "GP12vipce_pu:6374": " pitā pitāmahaś caiva tathaiva prapitāmahaḥ /",
    "GP12vipce_pu:6375": " mama tṛptiṃ prayāntv agnihomāpyāyitamūrtayaḥ // ViP_3,15.33 //",
    "GP12vipce_pu:6376": " pitā pitāmahaś caiva tathaiva prapitāmahaḥ /",
    "GP12vipce_pu:6377": " tṛptiṃ prayāntu piṇḍena mayā dattena bhūtale // ViP_3,15.34 //",
    "GP12vipce_pu:6378": " pitā pitāmahaś caiva tathaiva prapitāmahaḥ /",
    "GP12vipce_pu:6379": " tṛptiṃ prayāntu me bhaktyā yan mayaitad ihāhṛtam // ViP_3,15.35 //",
    "GP12vipce_pu:6380": " mātāmahas tṛptim upaitu tasya tathā pitā tasya pitā tathānyaḥ /",
    "GP12vipce_pu:6381": " viśve ca devāḥ paramāṃ prayāntu tṛptiṃ praṇaśyantu ca yātudhānāḥ // ViP_3,15.36 //",
    "GP12vipce_pu:6382": " yajñeśvaro havyasamastakavya bhoktāvyayātmā harir īśvaro 'tra /",
    "GP12vipce_pu:6383": " tatsaṃnidhānād apayāntu sadyo rakṣāṃsy aśeṣāṇy asurāś ca sarve // ViP_3,15.37 //",
    "GP12vipce_pu:6384": " tṛpteṣu teṣu vikired annaṃ vipreṣu bhūtale /",
    "GP12vipce_pu:6385": " dadyāc cācamanārthāya tebhyo vāri sakṛt sakṛt // ViP_3,15.38 //",
    "GP12vipce_pu:6386": " sutṛptais tair anujñātaḥ sarveṇānnena bhūtale /",
    "GP12vipce_pu:6387": " satilena tataḥ piṇḍān samyag dadyāt samāhitaḥ // ViP_3,15.39 //",
    "GP12vipce_pu:6388": " pitṛtīrthena salilaṃ dadyād atha jalāñjalim /",
    "GP12vipce_pu:6389": " mātāmahebhyas tenaiva piṇḍāṃs tīrthena nirvapet // ViP_3,15.40 //",
    "GP12vipce_pu:6390": " Ś2,Ñ2,V1,B2,D5.7.8 ins:",
    "GP12vipce_pu:6391": " dakṣiṇāpravaṇaṃ caiva prayatnenopapādayet // ViP_3,15.40*31:1 //",
    "GP12vipce_pu:6392": " avakāśeṣu cokṣeṣu jalatīreṣu caiva hi // ViP_3,15.40*31:2 //",
    "GP12vipce_pu:6393": " dakṣiṇāgreṣu darbheṣu puṣpadhūpādipūjitam /",
    "GP12vipce_pu:6394": " svapitre prathamaṃ piṇḍaṃ dadyād ucchiṣṭasaṃnidhau // ViP_3,15.41 //",
    "GP12vipce_pu:6395": " pitāmahāya caivānyaṃ tatpitre ca tathā param /",
    "GP12vipce_pu:6396": " darbhamūle lepabhujaḥ prīṇayel lepagharṣaṇaiḥ // ViP_3,15.42 //",
    "GP12vipce_pu:6397": " piṇḍair mātāmahāṃs tadvad gandhamālyādisaṃyutaiḥ /",
    "GP12vipce_pu:6398": " pūjayitvā dvijāgryāṇāṃ dadyād ācamanaṃ tataḥ // ViP_3,15.43 //",
    "GP12vipce_pu:6399": " pitṛbhyaḥ prathamaṃ bhaktyā tanmanasko nareśvara /",
    "GP12vipce_pu:6400": " susvadhety āśiṣā yuktāṃ dadyāc chaktyā ca dakṣiṇām // ViP_3,15.44 //",
    "GP12vipce_pu:6401": " dattvā ca dakṣiṇāṃ tebhyo vācayed vaiśvadevikān /",
    "GP12vipce_pu:6402": " prīyantām iti ye viśvedevās tena itīrayet // ViP_3,15.45 //",
    "GP12vipce_pu:6403": " tatheti cokte tair vipraiḥ prārthanīyās tathāśiṣaḥ /",
    "GP12vipce_pu:6404": " paścād visarjayed devān pūrvaṃ paitrān mahāmate // ViP_3,15.46 //",
    "GP12vipce_pu:6405": " mātāmahānām apy evaṃ saha devaiḥ kramaḥ smṛtaḥ /",
    "GP12vipce_pu:6406": " bhojane ca svaśaktyā ca dāne tadvad visarjane // ViP_3,15.47 //",
    "GP12vipce_pu:6407": " āpādaśaucanāt pūrvaṃ kuryād devadvijanmasu /",
    "GP12vipce_pu:6408": " visarjanaṃ tu prathamaṃ paitraṃ mātāmaheṣu vai // ViP_3,15.48 //",
    "GP12vipce_pu:6409": " visarjayet prītivacaḥ sanmānābhyarcitāṃs tataḥ /",
    "GP12vipce_pu:6410": " nivartetābhyanujñāta ādvārāt tān anuvrajet // ViP_3,15.49 //",
    "GP12vipce_pu:6411": " tatas tu vaiśvadevākhyāṃ kuryān nityakriyāṃ budhaḥ /",
    "GP12vipce_pu:6412": " bhuñjīyāc ca samaṃ pūjyabhṛtyabandhubhir ātmanaḥ // ViP_3,15.50 //",
    "GP12vipce_pu:6413": " evaṃ śrāddhaṃ budhaḥ kuryāt paitraṃ mātāmahaṃ tathā /",
    "GP12vipce_pu:6414": " śrāddhair āpyāyitā dadyuḥ sarvakāmān pitāmahāḥ // ViP_3,15.51 //",
    "GP12vipce_pu:6415": " trīṇi śrāddhe pavitrāṇi dauhitraḥ kutapas tilāḥ /",
    "GP12vipce_pu:6416": " rajatasya tathā dānaṃ kathāsaṃdarśanādikam // ViP_3,15.52 //",
    "GP12vipce_pu:6417": " varjyāni kurvatā śrāddhaṃ kopo 'dhvagamanaṃ tvarā /",
    "GP12vipce_pu:6418": " bhoktur apy atra rājendra trayam etan na śasyate // ViP_3,15.53 //",
    "GP12vipce_pu:6419": " viśvedevāḥ sapitaras tathā mātāmahā nṛpa /",
    "GP12vipce_pu:6420": " kulaṃ cāpyāyyate puṃsāṃ sarvaṃ śrāddhaṃ prakurvatām // ViP_3,15.54 //",
    "GP12vipce_pu:6421": " somādhāraḥ pitṛgaṇo yogādhāraś ca candramāḥ /",
    "GP12vipce_pu:6422": " śrāddhe yoginiyogas tu tasmād bhūpāla śasyate // ViP_3,15.55 //",
    "GP12vipce_pu:6423": " sahasrasyāpi viprāṇāṃ yogī cet purataḥ sthitaḥ /",
    "GP12vipce_pu:6424": " sarvān bhoktṝṃs tārayati yajamānaṃ tathā nṛpa // ViP_3,15.56 //",
    "GP12vipce_pu:6425": " [[iti śrīviṣṇupurāṇe tṛtīyāṃśe pañcadaśo 'dhyāyaḥ ]]",
    "GP12vipce_pu:6426": " §aurva uvāca:",
    "GP12vipce_pu:6427": " haviṣyamatsyamāṃsais tu śaśasya śakunasya ca /",
    "GP12vipce_pu:6428": " saukaracchāgalaiṇeyarauravair gavayena ca // ViP_3,16.1 //",
    "GP12vipce_pu:6429": " aurabhragavyaiś ca tathā māsavṛddhyā pitāmahāḥ /",
    "GP12vipce_pu:6430": " prayānti tṛptiṃ māṃsais tu nityaṃ vārdhrīṇasām iṣaiḥ // ViP_3,16.2 //",
    "GP12vipce_pu:6431": " khaḍgamāṃsam atīvātra kālaśākaṃ tathā madhu /",
    "GP12vipce_pu:6432": " śastāni karmaṇy atyantatṛptidāni nareśvara // ViP_3,16.3 //",
    "GP12vipce_pu:6433": " gayām upetya yaḥ śrāddhaṃ karoti pṛthivīpate /",
    "GP12vipce_pu:6434": " saphalaṃ tasya taj janma jāyate pitṛtuṣṭidam // ViP_3,16.4 //",
    "GP12vipce_pu:6435": " prasātikāḥ sanīvārāḥ śyāmākā dvividhās tathā /",
    "GP12vipce_pu:6436": " vanyauṣadhīpradhānās tu śrāddhārhāḥ puruṣarṣabha // ViP_3,16.5 //",
    "GP12vipce_pu:6437": " yavāḥ priyaṃgavo mudgā godhūmā vrīhayas tilāḥ /",
    "GP12vipce_pu:6438": " niṣpāvāḥ kovidārāś ca sarṣapāś cātra śobhanāḥ // ViP_3,16.6 //",
    "GP12vipce_pu:6439": " akṛtāgrayaṇaṃ yac ca dhānyajātaṃ nareśvara /",
    "GP12vipce_pu:6440": " rājamāṣān aṇūṃś caiva masūrāṃś ca vivarjayet // ViP_3,16.7 //",
    "GP12vipce_pu:6441": " alābuṃ gṛñjanaṃ caiva palāṇḍuṃ piṇḍamūlakam /",
    "GP12vipce_pu:6442": " gandhārakaṃ karambhāṇi lavaṇāny auṣarāṇi ca // ViP_3,16.8 //",
    "GP12vipce_pu:6443": " āraktāś caiva niryāsāḥ pratyakṣalavaṇāni ca /",
    "GP12vipce_pu:6444": " varjyāny etāni vai śrāddhe yac ca vācā na śasyate // ViP_3,16.9 //",
    "GP12vipce_pu:6445": " naktāhṛtam anutsṛṣṭaṃ tṛpyate na ca yatra gauḥ /",
    "GP12vipce_pu:6446": " durgandhi phenilaṃ cāmbu śrāddhayogyaṃ na pārthiva // ViP_3,16.10 //",
    "GP12vipce_pu:6447": " kṣīram ekaśaphānāṃ yad auṣṭram āvikam eva ca /",
    "GP12vipce_pu:6448": " mārgaṃ ca māhiṣaṃ caiva varjayec chrāddhakarmaṇi // ViP_3,16.11 //",
    "GP12vipce_pu:6449": " ṣaṇḍāpaviddhacaṇḍālapāṣaṇḍyunmattarogibhiḥ /",
    "GP12vipce_pu:6450": " kṛkavākuśvanagnaiś ca vānaragrāmasūkaraiḥ // ViP_3,16.12 //",
    "GP12vipce_pu:6451": " udakyāsūtikāśaucimṛtahāraiś ca vīkṣite /",
    "GP12vipce_pu:6452": " śrāddhe surā na pitaro bhuñjate puruṣarṣabha // ViP_3,16.13 //",
    "GP12vipce_pu:6453": " tasmāt pariśrite kuryāc śrāddhaṃ śraddhāsamanvitaḥ /",
    "GP12vipce_pu:6454": " urvyāṃ ca tilavikṣepād yātudhānān nivārayet // ViP_3,16.14 //",
    "GP12vipce_pu:6455": " na pūti naivopapannaṃ keśakīṭādibhir nṛpa /",
    "GP12vipce_pu:6456": " na caivābhiṣavair miśram annaṃ paryuṣitaṃ tathā // ViP_3,16.15 //",
    "GP12vipce_pu:6457": " śraddhāsamanvitair dattaṃ pitṛbhyo nāmagotrataḥ /",
    "GP12vipce_pu:6458": " yadāhārās tu te jātās tadāhāratvam eti tat // ViP_3,16.16 //",
    "GP12vipce_pu:6459": " śrūyante cāpi pitṛbhir gītā gāthā mahīpate /",
    "GP12vipce_pu:6460": " ikṣvākor manuputrasya kalāpopavane purā // ViP_3,16.17 //",
    "GP12vipce_pu:6461": " api nas te bhaviṣyanti kule sanmārgaśīlinaḥ /",
    "GP12vipce_pu:6462": " gayām upetya ye piṇḍān dāsyanty asmākam ādarāt // ViP_3,16.18 //",
    "GP12vipce_pu:6463": " api naḥ sa kule jāyād yo no dadyāt trayodaśīm /",
    "GP12vipce_pu:6464": " pāyasaṃ madhusarpibhyāṃ varṣāsu ca maghāsu ca // ViP_3,16.19 //",
    "GP12vipce_pu:6465": " gaurīṃ vāpy udvahet kanyāṃ nīlaṃ vā vṛṣam utsṛjet /",
    "GP12vipce_pu:6466": " yajeta vāśvamedhena vidhivad dakṣiṇāvatā // ViP_3,16.20 //",
    "GP12vipce_pu:6467": " [[iti śrīviṣṇupurāṇe tṛtīyāṃśe ṣoḍaśo 'dhyāyaḥ ]]",
    "GP12vipce_pu:6468": " §parāśara uvāca:",
    "GP12vipce_pu:6469": " ity āha bhagavān aurvaḥ sagarāya mahātmane /",
    "GP12vipce_pu:6470": " sadācārān purā samyaṅ maitreya paripṛcchate // ViP_3,17.1 //",
    "GP12vipce_pu:6471": " Ś2,D7 ins:",
    "GP12vipce_pu:6472": " evaṃ navabhir adhyāyais trayīdharmaḥ prapañcitaḥ // ViP_3,17.1*32:1 //",
    "GP12vipce_pu:6473": " tatparityāganindārtham adhyāyadvayam uttaram // ViP_3,17.1*32:2 //",
    "GP12vipce_pu:6474": " mayāpy etad aśeṣeṇa kathitaṃ bhavato dvija /",
    "GP12vipce_pu:6475": " samullaṅghya sadācāraṃ kaścin nāpnoti śobhanam // ViP_3,17.2 //",
    "GP12vipce_pu:6476": " §maitreya uvāca:",
    "GP12vipce_pu:6477": " ṣaṇḍāpaviddhapramukhā viditā bhagavan mayā /",
    "GP12vipce_pu:6478": " udakyādyāś ca ye sarve nagnam icchāmi veditum // ViP_3,17.3 //",
    "GP12vipce_pu:6479": " ko nagnaḥ kiṃsamācāro nagnasaṃjñāṃ naro labhet /",
    "GP12vipce_pu:6480": " nagnasvarūpam icchāmi yathāvat gaditaṃ tvayā // ViP_3,17.4 //",
    "GP12vipce_pu:6481": " D4,T2.3,G2,ed. Veṅk. ins:",
    "GP12vipce_pu:6482": " śrotuṃ dharmabhṛtāṃ śreṣṭha na hy asty aviditaṃ tava // ViP_3,17.4*33 //",
    "GP12vipce_pu:6483": " §parāśara uvāca:",
    "GP12vipce_pu:6484": " ṛgyajuḥsāmasaṃjñeyaṃ trayī varṇāvṛtir dvija /",
    "GP12vipce_pu:6485": " etām ujjhati yo mohāt sa nagnaḥ pātakī smṛtaḥ // ViP_3,17.5 //",
    "GP12vipce_pu:6486": " trayī samastavarṇānāṃ dvija saṃvaraṇaṃ yataḥ /",
    "GP12vipce_pu:6487": " nagno bhavaty ujjhitāyām atas tasyām asaṃśayam // ViP_3,17.6 //",
    "GP12vipce_pu:6488": " idaṃ ca śrūyatām anyad bhīṣmāya sumahātmane /",
    "GP12vipce_pu:6489": " kathayām āsa dharmajño vasiṣṭho 'smatpitāmahaḥ // ViP_3,17.7 //",
    "GP12vipce_pu:6490": " mayāpi tasya gadataḥ śrutam etan mahātmanaḥ /",
    "GP12vipce_pu:6491": " nagnasaṃbandhi maitreya yat pṛṣṭo 'ham iha tvayā // ViP_3,17.8 //",
    "GP12vipce_pu:6492": " devāsuram abhūd yuddhaṃ divyam abdaṃ purā dvija /",
    "GP12vipce_pu:6493": " tasmin parājitā devā daityair hrādapurogamaiḥ // ViP_3,17.9 //",
    "GP12vipce_pu:6494": " kṣīrodasyottaraṃ kūlaṃ gatvātapyanta vai tapaḥ /",
    "GP12vipce_pu:6495": " viṣṇor ārādhanārthāya jaguś cemaṃ stavaṃ tadā // ViP_3,17.10 //",
    "GP12vipce_pu:6496": " §devā ūcuḥ:",
    "GP12vipce_pu:6497": " ārādhanāya lokānāṃ viṣṇor īśasya yāṃ giram /",
    "GP12vipce_pu:6498": " vakṣyāmo bhagavān ādyas tayā viṣṇuḥ prasīdatu // ViP_3,17.11 //",
    "GP12vipce_pu:6499": " yato bhūtāny aśeṣāṇi prasūtāni mahātmanaḥ /",
    "GP12vipce_pu:6500": " yasmiṃś ca layam eṣyanti kas taṃ saṃstotum īśvaraḥ // ViP_3,17.12 //",
    "GP12vipce_pu:6501": " tathāpy arātividhvaṃsadhvastavīryā bhavārthinaḥ /",
    "GP12vipce_pu:6502": " tvāṃ stoṣyāmas tavoktīnāṃ yāthārthyaṃ naiva gocare // ViP_3,17.13 //",
    "GP12vipce_pu:6503": " tvam urvī salilaṃ vahnir vāyur ākāśam eva ca /",
    "GP12vipce_pu:6504": " samastam antaḥkaraṇaṃ pradhānaṃ tatparaḥ pumān // ViP_3,17.14 //",
    "GP12vipce_pu:6505": " ekaṃ tavaitad bhūtātman mūrtāmūrtamayaṃ vapuḥ /",
    "GP12vipce_pu:6506": " ābrahmastambaparyantaṃ sthānakālavibhedavat // ViP_3,17.15 //",
    "GP12vipce_pu:6507": " tatreśa tava yat pūrvaṃ tvannābhikamalodbhavam /",
    "GP12vipce_pu:6508": " rūpaṃ sargopakārāya tasmai brahmātmane namaḥ // ViP_3,17.16 //",
    "GP12vipce_pu:6509": " śakrārkarudravasvaśvimarutsomādibhedavat /",
    "GP12vipce_pu:6510": " vayam evaṃ svarūpaṃ te tasmai devātmane namaḥ // ViP_3,17.17 //",
    "GP12vipce_pu:6511": " dambhaprāyam asaṃbodhi titikṣādamavarjitam /",
    "GP12vipce_pu:6512": " yad rūpaṃ tava govinda tasmai daityātmane namaḥ // ViP_3,17.18 //",
    "GP12vipce_pu:6513": " nātijñānavahā yasmin nāḍyaḥ stimitatejasi /",
    "GP12vipce_pu:6514": " śabdādilobhi yat tasmai tubhyaṃ yakṣātmane namaḥ // ViP_3,17.19 //",
    "GP12vipce_pu:6515": " krauryamāyāmayaṃ ghoraṃ yac ca rūpaṃ tavāsitam /",
    "GP12vipce_pu:6516": " niśācarātmane tasmai namas te puruṣottama // ViP_3,17.20 //",
    "GP12vipce_pu:6517": " svargasthadharmisaddharmaphalopakaraṇaṃ tava /",
    "GP12vipce_pu:6518": " dharmākhyaṃ ca tathā rūpaṃ namas tasmai janārdana // ViP_3,17.21 //",
    "GP12vipce_pu:6519": " harṣaprāyam asaṃsargi gatimad gamanādiṣu /",
    "GP12vipce_pu:6520": " siddhātmaṃs tava yad rūpaṃ tasmai siddhātmane namaḥ // ViP_3,17.22 //",
    "GP12vipce_pu:6521": " atitikṣādhanaṃ krūram upabhogasahaṃ hare /",
    "GP12vipce_pu:6522": " dvijihvaṃ tava yad rūpaṃ tasmai sarpātmane namaḥ // ViP_3,17.23 //",
    "GP12vipce_pu:6523": " avabodhi ca yac chāntam adoṣam apakalmaṣam /",
    "GP12vipce_pu:6524": " ṛṣirūpātmane tasmai viṣṇo rūpāya te namaḥ // ViP_3,17.24 //",
    "GP12vipce_pu:6525": " bhakṣayaty atha kalpānte bhūtāni yad avāritam /",
    "GP12vipce_pu:6526": " tvadrūpaṃ puṇḍarīkākṣa tasmai kālātmane namaḥ // ViP_3,17.25 //",
    "GP12vipce_pu:6527": " saṃbhakṣya sarvabhūtāni devādīny aviśeṣataḥ /",
    "GP12vipce_pu:6528": " nṛtyaty ante ca yad rūpaṃ tasmai rudrātmane namaḥ // ViP_3,17.26 //",
    "GP12vipce_pu:6529": " pravṛttyā rajaso yac ca karmaṇāṃ kāraṇātmakam /",
    "GP12vipce_pu:6530": " janārdana namas tasmai tvadrūpāya narātmane // ViP_3,17.27 //",
    "GP12vipce_pu:6531": " aṣṭāviṃśadvadhopetaṃ yad rūpaṃ tāmasaṃ tava /",
    "GP12vipce_pu:6532": " unmārgagāmi sarvātmaṃs tasmai paśvātmane namaḥ // ViP_3,17.28 //",
    "GP12vipce_pu:6533": " yajñāṅgabhūtaṃ yad rūpaṃ jagataḥ siddhisādhanam /",
    "GP12vipce_pu:6534": " vṛkṣādibhedair yad bhedi tasmai mukhyātmane namaḥ // ViP_3,17.29 //",
    "GP12vipce_pu:6535": " tiryaṅmanuṣyadevādivyomaśabdādikaṃ ca yat /",
    "GP12vipce_pu:6536": " rūpaṃ tavādeḥ sarvasya tasmai sarvātmane namaḥ // ViP_3,17.30 //",
    "GP12vipce_pu:6537": " pradhānabuddhyādimayād aśeṣād yad anyad asmāt paramaṃ parātman /",
    "GP12vipce_pu:6538": " rūpaṃ tavādyaṃ na yad anyatulyaṃ tasmai namaḥ kāraṇakāraṇāya // ViP_3,17.31 //",
    "GP12vipce_pu:6539": " śuklādidīrghādighanādihīnam agocare yac ca viśeṣaṇānām /",
    "GP12vipce_pu:6540": " śuddhātiśuddhaṃ paramarṣidṛśyaṃ rūpāya tasmai bhagavan natāḥ smaḥ // ViP_3,17.32 //",
    "GP12vipce_pu:6541": " yan naḥ śarīreṣu yad anyadeheṣv aśeṣavastuṣv ajam avyayaṃ yat /",
    "GP12vipce_pu:6542": " yasmāc ca nānyad vyatiriktam asti brahmasvarūpāya natāḥ sma tasmai // ViP_3,17.33 //",
    "GP12vipce_pu:6543": " sakalam idam ajasya yasya rūpaṃ paramapadātmavataḥ sanātanasya /",
    "GP12vipce_pu:6544": " tam anidhanam aśeṣabījabhūtaṃ prabhum amalaṃ praṇatāḥ sma vāsudevam // ViP_3,17.34 //",
    "GP12vipce_pu:6545": " §parāśara uvāca:",
    "GP12vipce_pu:6546": " stotrasyāsyāvasāne tu dadṛśuḥ parameśvaram /",
    "GP12vipce_pu:6547": " śaṅkhacakragadāpāṇiṃ garuḍasthaṃ surā harim // ViP_3,17.35 //",
    "GP12vipce_pu:6548": " tam ūcuḥ sakalā devāḥ praṇipātapuraḥsaram /",
    "GP12vipce_pu:6549": " prasīda deva daityebhyas trāhīti śaraṇārthinaḥ // ViP_3,17.36 //",
    "GP12vipce_pu:6550": " trailokyaṃ yajñabhāgāś ca daityair hrādapurogamaiḥ /",
    "GP12vipce_pu:6551": " hṛtaṃ no brahmaṇo 'py ājñām ullaṅghya parameśvara // ViP_3,17.37 //",
    "GP12vipce_pu:6552": " yady apy aśeṣabhūtasya vayaṃ te ca tavāṃśakāḥ /",
    "GP12vipce_pu:6553": " tathāpy avidyābhedena bhinnaṃ paśyāmahe jagat // ViP_3,17.38 //",
    "GP12vipce_pu:6554": " svavarṇadharmābhiratā vedamārgānusāriṇaḥ /",
    "GP12vipce_pu:6555": " na śakyās te 'rayo hantum asmābhis tapasānvitāḥ // ViP_3,17.39 //",
    "GP12vipce_pu:6556": " tam upāyam aśeṣātmann asmākaṃ dātum arhasi /",
    "GP12vipce_pu:6557": " yena tān asurān hantuṃ bhavema bhagavan kṣamāḥ // ViP_3,17.40 //",
    "GP12vipce_pu:6558": " §parāśara uvāca:",
    "GP12vipce_pu:6559": " ity ukto bhagavāṃs tebhyo māyāmohaṃ śarīrataḥ /",
    "GP12vipce_pu:6560": " samutpādya dadau viṣṇuḥ prāha cedaṃ surottamān // ViP_3,17.41 //",
    "GP12vipce_pu:6561": " māyāmoho 'yam akhilān daityāṃs tān mohayiṣyati /",
    "GP12vipce_pu:6562": " tato vadhyā bhaviṣyanti vedamārgabahiṣkṛtāḥ // ViP_3,17.42 //",
    "GP12vipce_pu:6563": " sthitau sthitasya me vadhyā yāvantaḥ paripanthinaḥ /",
    "GP12vipce_pu:6564": " brahmaṇo hy adhikārasya devā daityādikāḥ surāḥ // ViP_3,17.43 //",
    "GP12vipce_pu:6565": " tad gacchata na bhīḥ kāryā māyāmoho 'yam agrataḥ /",
    "GP12vipce_pu:6566": " gacchatv adyopakārāya bhavatāṃ bhavitā surāḥ // ViP_3,17.44 //",
    "GP12vipce_pu:6567": " §parāśara uvāca:",
    "GP12vipce_pu:6568": " ity uktāḥ praṇipatyainaṃ yayur devā yathāgatam /",
    "GP12vipce_pu:6569": " māyāmoho 'pi taiḥ sārdhaṃ yayau yatra mahāsurāḥ // ViP_3,17.45 //",
    "GP12vipce_pu:6570": " [[iti śrīviṣṇupurāṇe tṛtīyāṃśe saptadaśo 'dhyāyaḥ ]]",
    "GP12vipce_pu:6571": " §parāśara uvāca:",
    "GP12vipce_pu:6572": " tapasy abhiratān so 'tha māyāmoho mahāsurān /",
    "GP12vipce_pu:6573": " maitreya dadṛśe gatvā narmadātīrasaṃśrayān // ViP_3,18.1 //",
    "GP12vipce_pu:6574": " tato digambaro muṇḍo barhipatradharo dvija /",
    "GP12vipce_pu:6575": " māyāmoho 'surān ślakṣṇam idaṃ vacanam abravīt // ViP_3,18.2 //",
    "GP12vipce_pu:6576": " §māyāmoha uvāca:",
    "GP12vipce_pu:6577": " bho daityapatayo brūta yadarthaṃ tapyate tapaḥ /",
    "GP12vipce_pu:6578": " aihikaṃ vātha pāratryaṃ tapasaḥ phalam icchatha // ViP_3,18.3 //",
    "GP12vipce_pu:6579": " §asurā ūcuḥ:",
    "GP12vipce_pu:6580": " pāratryaphalalābhāya tapaścaryā mahāmate /",
    "GP12vipce_pu:6581": " asmābhir iyam ārabdhā kiṃ vā te 'tra vivakṣitam // ViP_3,18.4 //",
    "GP12vipce_pu:6582": " §māyāmoha uvāca:",
    "GP12vipce_pu:6583": " kurudhvaṃ mama vākyāni yadi muktim abhīpsatha /",
    "GP12vipce_pu:6584": " arhadhvaṃ dharmam etaṃ ca muktidvāram asaṃvṛtam // ViP_3,18.5 //",
    "GP12vipce_pu:6585": " dharmo vimukter arho 'yaṃ naitasmād aparaḥ paraḥ /",
    "GP12vipce_pu:6586": " atraivāvasthitāḥ svargaṃ vimuktiṃ vā gamiṣyatha // ViP_3,18.6 //",
    "GP12vipce_pu:6587": " arhadhvaṃ dharmam etaṃ ca sarve yūyaṃ mahābalāḥ // ViP_3,18.7 //",
    "GP12vipce_pu:6588": " §parāśara uvāca:",
    "GP12vipce_pu:6589": " evaṃprakārair bahubhir yuktidarśanavardhitaiḥ /",
    "GP12vipce_pu:6590": " māyāmohena daityās te vedamārgād apākṛtāḥ // ViP_3,18.8 //",
    "GP12vipce_pu:6591": " dharmāyaitad adharmāya sad etan na sad ity api /",
    "GP12vipce_pu:6592": " vimuktaye tv idaṃ naitad vimuktiṃ saṃprayacchati // ViP_3,18.9 //",
    "GP12vipce_pu:6593": " paramārtho 'yam atyarthaṃ paramārtho na cāpy ayam // ViP_3,18.10 //",
    "GP12vipce_pu:6594": " kāryam etad akāryaṃ ca naitad evaṃ sphuṭaṃ tv idam /",
    "GP12vipce_pu:6595": " digvāsasām ayaṃ dharmo dharmo 'yaṃ bahuvāsasām // ViP_3,18.11 //",
    "GP12vipce_pu:6596": " ity anekāntavādaṃ ca māyāmohena naikadhā /",
    "GP12vipce_pu:6597": " tena darśayatā daityāḥ svadharmāṃs tyājitā dvija // ViP_3,18.12 //",
    "GP12vipce_pu:6598": " arhathemaṃ mahādharmaṃ māyāmohena te yataḥ /",
    "GP12vipce_pu:6599": " proktās tam āśritā dharmam arhatās tena te 'bhavan // ViP_3,18.13 //",
    "GP12vipce_pu:6600": " trayīdharmasamutsargaṃ māyāmohena te 'surāḥ /",
    "GP12vipce_pu:6601": " kāritās tanmayā hy āsaṃs tathānye tatprabodhitāḥ // ViP_3,18.14 //",
    "GP12vipce_pu:6602": " tair apy anye pare taiś ca tair apy anye pare ca taiḥ /",
    "GP12vipce_pu:6603": " alpair ahobhiḥ saṃtyaktā tair daityaiḥ prāyaśas trayī // ViP_3,18.15 //",
    "GP12vipce_pu:6604": " punaś ca raktāmbaradhṛṅ māyāmoho 'jitekṣaṇaḥ /",
    "GP12vipce_pu:6605": " anyān āhāsurān gatvā mṛdvalpamadhurākṣaram // ViP_3,18.16 //",
    "GP12vipce_pu:6606": " §māyāmoha uvāca:",
    "GP12vipce_pu:6607": " svargārthaṃ yadi vo vāñchā nirvāṇārtham athāsurāḥ /",
    "GP12vipce_pu:6608": " tad alaṃ paśughātādiduṣṭadharmaṃ nibodhata // ViP_3,18.17 //",
    "GP12vipce_pu:6609": " vijñānamayam evaitad aśeṣam avagacchata /",
    "GP12vipce_pu:6610": " budhyadhvaṃ me vacaḥ samyag budhair evam udīritam // ViP_3,18.18 //",
    "GP12vipce_pu:6611": " jagad etad anādhāraṃ bhrāntijñānārthatatparam /",
    "GP12vipce_pu:6612": " rāgādiduṣṭam atyarthaṃ bhrāmyate bhavasaṃkaṭe // ViP_3,18.19 //",
    "GP12vipce_pu:6613": " §parāśara uvāca:",
    "GP12vipce_pu:6614": " evaṃ budhyata budhyadhvaṃ budhyataivam itīrayan /",
    "GP12vipce_pu:6615": " māyāmohaḥ sa daityeyān dharmam atyājayan nijam // ViP_3,18.20 //",
    "GP12vipce_pu:6616": " nānāprakāravacanaṃ sa teṣāṃ yuktiyojitam /",
    "GP12vipce_pu:6617": " tathā tathāvadad dharmaṃ tatyajus te yathā yathā // ViP_3,18.21 //",
    "GP12vipce_pu:6618": " te 'py anyeṣāṃ tathaivocur anyair anye tathoditāḥ /",
    "GP12vipce_pu:6619": " maitreya tatyajur dharmaṃ vedasmṛtyuditaṃ param // ViP_3,18.22 //",
    "GP12vipce_pu:6620": " anyān apy anyapāṣaṇḍaprakārair bahubhir dvija /",
    "GP12vipce_pu:6621": " daiteyān mohayām āsa māyāmoho 'timohakṛt // ViP_3,18.23 //",
    "GP12vipce_pu:6622": " svalpenaiva hi kālena māyāmohena te 'surāḥ /",
    "GP12vipce_pu:6623": " mohitās tatyajuḥ sarvāṃ trayīmārgāśritāṃ kathām // ViP_3,18.24 //",
    "GP12vipce_pu:6624": " kecid vinindāṃ vedānāṃ devānām apare dvija /",
    "GP12vipce_pu:6625": " yajñakarmakalāpasya tathānye ca dvijanmanām // ViP_3,18.25 //",
    "GP12vipce_pu:6626": " naitad yuktisahaṃ vākyaṃ hiṃsā dharmāya neṣyate /",
    "GP12vipce_pu:6627": " havīṃṣy analadagdhāni phalāyety arbhakoditam // ViP_3,18.26 //",
    "GP12vipce_pu:6628": " yajñair anekair devatvam avāpyendreṇa bhujyate /",
    "GP12vipce_pu:6629": " śamyādi yadi cet kāṣṭhaṃ tadvaraṃ patrabhuk paśuḥ // ViP_3,18.27 //",
    "GP12vipce_pu:6630": " After 27c M1 ins:",
    "GP12vipce_pu:6631": " .... .... bhaved yajñasya sādhanam // ViP_3,18.27*34:1 //",
    "GP12vipce_pu:6632": " tadāhāras tadā nityaṃ .... .... // ViP_3,18.27*34:2 //",
    "GP12vipce_pu:6633": " nihatasya paśor yajñe svargaprāptir yadīṣyate /",
    "GP12vipce_pu:6634": " svapitā yajamānena kiṃ nu tasmān na hanyate // ViP_3,18.28 //",
    "GP12vipce_pu:6635": " tṛptaye jāyate puṃso bhuktam anyena cet tataḥ /",
    "GP12vipce_pu:6636": " dadyāc chrāddhaṃ śraddhayānnaṃ na vaheyuḥ pravāsinaḥ // ViP_3,18.29 //",
    "GP12vipce_pu:6637": " janaśraddheyam ity etad avagamya tato 'tra vaḥ /",
    "GP12vipce_pu:6638": " upekṣā śreyasī vākyaṃ rocatāṃ yan mayeritam // ViP_3,18.30 //",
    "GP12vipce_pu:6639": " na hy āptavādā nabhaso nipatanti mahāsurāḥ /",
    "GP12vipce_pu:6640": " yuktimad vacanaṃ grāhyaṃ mayānyaiś ca bhavadvidhaiḥ // ViP_3,18.31 //",
    "GP12vipce_pu:6641": " §parāśara uvāca:",
    "GP12vipce_pu:6642": " māyāmohena te daityāḥ prakārair bahubhis tathā /",
    "GP12vipce_pu:6643": " vyutthāpitā yathā naiṣāṃ trayīṃ kaścid arocayat // ViP_3,18.32 //",
    "GP12vipce_pu:6644": " ittham unmārgayāteṣu teṣu daityeṣu te 'marāḥ /",
    "GP12vipce_pu:6645": " udyogaṃ paramaṃ kṛtvā yuddhāya samupasthitāḥ // ViP_3,18.33 //",
    "GP12vipce_pu:6646": " tato devāsuraṃ yuddhaṃ punar evābhavad dvija /",
    "GP12vipce_pu:6647": " hatāś ca te 'surā devaiḥ sanmārgaparipanthinaḥ // ViP_3,18.34 //",
    "GP12vipce_pu:6648": " saddharmakavacas teṣām abhūd yaḥ prathamaṃ dvija /",
    "GP12vipce_pu:6649": " tena rakṣābhavat pūrvaṃ neśur naṣṭe ca tatra te // ViP_3,18.35 //",
    "GP12vipce_pu:6650": " tato maitreya tanmārgavartino ye 'bhavañ janāḥ /",
    "GP12vipce_pu:6651": " nagnās te tair yatas tyaktaṃ trayīsaṃvaraṇaṃ vṛthā // ViP_3,18.36 //",
    "GP12vipce_pu:6652": " ed. Veṅk. ins:",
    "GP12vipce_pu:6653": " kṛtāś ca te 'surā devair nānāvedavinindakāḥ // ViP_3,18.36*35 //",
    "GP12vipce_pu:6654": " brahmacārī gṛhasthaś ca vānaprasthas tathāśramāḥ /",
    "GP12vipce_pu:6655": " parivrāḍ vā caturtho 'tra pañcamo nopapadyate // ViP_3,18.37 //",
    "GP12vipce_pu:6656": " yas tu saṃtyajya gārhasthyaṃ vānaprastho na jāyate /",
    "GP12vipce_pu:6657": " parivrāḍ vāpi maitreya sa nagnaḥ pāpakṛn naraḥ // ViP_3,18.38 //",
    "GP12vipce_pu:6658": " nityānāṃ karmaṇāṃ vipra tasya hānir aharniśam /",
    "GP12vipce_pu:6659": " akurvan vihitaṃ karma śaktaḥ patati taddine // ViP_3,18.39 //",
    "GP12vipce_pu:6660": " prāyaścittena mahatā śuddhiṃ prāpnoty anāpadi /",
    "GP12vipce_pu:6661": " pakṣaṃ nityakriyāhāneḥ kartā maitreya mānavaḥ // ViP_3,18.40 //",
    "GP12vipce_pu:6662": " saṃvatsaraṃ kriyāhānir yasya puṃso 'bhijāyate /",
    "GP12vipce_pu:6663": " tasyāvalokanāt sūryo nirīkṣyaḥ sādhubhiḥ sadā // ViP_3,18.41 //",
    "GP12vipce_pu:6664": " spṛṣṭe snānaṃ sacailasya śuddhihetur mahāmune /",
    "GP12vipce_pu:6665": " puṃso bhavati tasyoktā na śuddhiḥ pāpakarmaṇaḥ // ViP_3,18.42 //",
    "GP12vipce_pu:6666": " devarṣipitṛbhūtāni yasya niḥśvasya veśmani /",
    "GP12vipce_pu:6667": " prayānty anarcitāny atra na tasmāt pāpakṛn naraḥ // ViP_3,18.43 //",
    "GP12vipce_pu:6668": " devādiniḥśvāsahataṃ śarīraṃ yasya veśma ca /",
    "GP12vipce_pu:6669": " na tena saṃkaraṃ kuryād gṛhāsanaparicchadaiḥ // ViP_3,18.44 //",
    "GP12vipce_pu:6670": " saṃbhāṣaṇānupraśnādi sahāsyaṃ caiva kurvataḥ /",
    "GP12vipce_pu:6671": " jāyate tulyatā puṃsas tenaiva dvija vatsaram // ViP_3,18.45 //",
    "GP12vipce_pu:6672": " atha bhuṅkte gṛhe tasya karoty āsyāṃ tathāsane /",
    "GP12vipce_pu:6673": " śete cāpy ekaśayane sa sadyas tatsamo bhavet // ViP_3,18.46 //",
    "GP12vipce_pu:6674": " devatāpitṛbhūtāni tathānabhyarcya yo 'tithīn /",
    "GP12vipce_pu:6675": " bhuṅkte sa pātakaṃ bhuṅkte niṣkṛtis tasya kīdṛśī // ViP_3,18.47 //",
    "GP12vipce_pu:6676": " brāhmaṇādyāś ca ye varṇāḥ svadharmād anyatomukham /",
    "GP12vipce_pu:6677": " yānti te nagnasaṃjñāṃ tu hīnakarmasv avasthitāḥ // ViP_3,18.48 //",
    "GP12vipce_pu:6678": " caturṇāṃ yatra varṇānāṃ maitreyātyantasaṃkaraḥ /",
    "GP12vipce_pu:6679": " tatrāsyā sādhuvṛttīnām upaghātāya jāyate // ViP_3,18.49 //",
    "GP12vipce_pu:6680": " anabhyarcya ṛṣīn devān pitṛbhūtātithīṃs tathā /",
    "GP12vipce_pu:6681": " yo bhuṅkte tasya saṃbhāṣāt patanti narake narāḥ // ViP_3,18.50 //",
    "GP12vipce_pu:6682": " tasmād etān naro nagnāṃs trayīsaṃtyāgadūṣitān /",
    "GP12vipce_pu:6683": " sarvadā varjayet prājña ālāpasparśanādiṣu // ViP_3,18.51 //",
    "GP12vipce_pu:6684": " śraddhāvadbhiḥ kṛtaṃ yatnād devān pitṛpitāmahān /",
    "GP12vipce_pu:6685": " na prīṇayati tac chrāddhaṃ yady ebhir avalokitam // ViP_3,18.52 //",
    "GP12vipce_pu:6686": " śrūyate ca purā khyāto rājā śatadhanur bhuvi /",
    "GP12vipce_pu:6687": " patnī ca śaibyā tasyābhūd atidharmaparāyaṇā // ViP_3,18.53 //",
    "GP12vipce_pu:6688": " pativratā mahābhāgā satyaśaucadayānvitā /",
    "GP12vipce_pu:6689": " sarvalakṣaṇasaṃpannā saṃpannā vinayena ca // ViP_3,18.54 //",
    "GP12vipce_pu:6690": " sa tu rājā tayā sārdhaṃ devadevaṃ janārdanam /",
    "GP12vipce_pu:6691": " ārādhayām āsa vibhuṃ parameṇa samādhinā // ViP_3,18.55 //",
    "GP12vipce_pu:6692": " homair japais tathā dānair upavāsaiś ca bhaktitaḥ /",
    "GP12vipce_pu:6693": " pūjābhiś cānudivasaṃ tanmanā nānyamānasaḥ // ViP_3,18.56 //",
    "GP12vipce_pu:6694": " ekadā tu samaṃ snātau tau tu bhāryāpatī jale /",
    "GP12vipce_pu:6695": " bhāgīrathyāḥ samuttīrṇau kārttikyāṃ samupoṣitau /",
    "GP12vipce_pu:6696": " pāṣaṇḍinam apaśyetām āyāntaṃ saṃmukhaṃ dvija // ViP_3,18.57 //",
    "GP12vipce_pu:6697": " cāpācāryasya tasyāsau sakhā rājño mahātmanaḥ /",
    "GP12vipce_pu:6698": " atas tadgauravāt tena sahālāpam athākarot // ViP_3,18.58 //",
    "GP12vipce_pu:6699": " na tu sā vāgyatā devī tasya patnī yatavratā /",
    "GP12vipce_pu:6700": " upoṣitāsmīti raviṃ tasmin dṛṣṭe dadarśa ca // ViP_3,18.59 //",
    "GP12vipce_pu:6701": " samāgamya yathānyāyaṃ dampatī tau yathāvidhi /",
    "GP12vipce_pu:6702": " viṣṇoḥ pūjādikaṃ sarvaṃ kṛtavantau dvijottama // ViP_3,18.60 //",
    "GP12vipce_pu:6703": " kālena gacchatā rājā mamārāsau sapatnajit /",
    "GP12vipce_pu:6704": " anvāruroha taṃ devī citāsthaṃ bhūpatiṃ patim // ViP_3,18.61 //",
    "GP12vipce_pu:6705": " sa tu tenāpacāreṇa śvā jajñe vasudhādhipaḥ /",
    "GP12vipce_pu:6706": " upoṣitena pāṣaṇḍasaṃbhāṣo yaḥ kṛto 'bhavat // ViP_3,18.62 //",
    "GP12vipce_pu:6707": " sāpi jātismarā jajñe kāśirājasutā śubhā /",
    "GP12vipce_pu:6708": " sarvavijñānasaṃpannā sarvalakṣaṇabhūṣitā // ViP_3,18.63 //",
    "GP12vipce_pu:6709": " tāṃ pitā dātukāmo 'bhūd varāya vinivāritaḥ /",
    "GP12vipce_pu:6710": " tayaiva tanvyā virato vivāhārambhato nṛpaḥ // ViP_3,18.64 //",
    "GP12vipce_pu:6711": " tataḥ sā divyayā dṛṣṭyā dṛṣṭvā śvānaṃ nijaṃ patim /",
    "GP12vipce_pu:6712": " vaidiśākhyaṃ puraṃ gatvā tadavasthaṃ dadarśa tam // ViP_3,18.65 //",
    "GP12vipce_pu:6713": " taṃ dṛṣṭvaiva mahābhāgā śvānabhūtaṃ patiṃ tathā /",
    "GP12vipce_pu:6714": " dadau tasmai varāhāraṃ satkārapravaṇaṃ śubham // ViP_3,18.66 //",
    "GP12vipce_pu:6715": " bhuñjan dattaṃ tayā so 'nnam atimiṣṭam abhīpsitam /",
    "GP12vipce_pu:6716": " śvajātilalitaṃ kurvan bahu cāṭu cakāra vai // ViP_3,18.67 //",
    "GP12vipce_pu:6717": " atīva vrīḍitā bālā kurvatā cāṭu tena sā /",
    "GP12vipce_pu:6718": " praṇāmapūrvam āhedaṃ dayitaṃ taṃ kuyonijam // ViP_3,18.68 //",
    "GP12vipce_pu:6719": " §patny uvāca:",
    "GP12vipce_pu:6720": " smaryatāṃ tan mahārāja dākṣiṇyalalitaṃ tvayā /",
    "GP12vipce_pu:6721": " yena śvayonim āpanno mama cāṭukaro bhavān // ViP_3,18.69 //",
    "GP12vipce_pu:6722": " pāṣaṇḍinaṃ samābhāṣya tīrthasnānād anantaram /",
    "GP12vipce_pu:6723": " prāpto 'si kutsitāṃ yoniṃ kiṃ na smarasi tat prabho // ViP_3,18.70 //",
    "GP12vipce_pu:6724": " §parāśara uvāca:",
    "GP12vipce_pu:6725": " tayaivaṃ smārite tatra pūrvajātikṛte tadā /",
    "GP12vipce_pu:6726": " dadhyau ciram athāvāpa nirvedam atidurlabham // ViP_3,18.71 //",
    "GP12vipce_pu:6727": " nirviṇṇacittaḥ sa tato nirgamya nagarād bahiḥ /",
    "GP12vipce_pu:6728": " maruprapatanaṃ kṛtvā śārgālīṃ yonim āgataḥ // ViP_3,18.72 //",
    "GP12vipce_pu:6729": " sāpi dvitīye saṃprāpte varṣe divyena cakṣuṣā /",
    "GP12vipce_pu:6730": " jñātvā sṛgālaṃ taṃ draṣṭuṃ yayau kolāhalaṃ girim // ViP_3,18.73 //",
    "GP12vipce_pu:6731": " tatrāpi dṛṣṭvā taṃ prāha śārgālīṃ yonim āgatam /",
    "GP12vipce_pu:6732": " bhartāram api cārvaṅgī tanayā pṛthivīkṣitaḥ // ViP_3,18.74 //",
    "GP12vipce_pu:6733": " §patny uvāca:",
    "GP12vipce_pu:6734": " api smarasi rājendra śvayonisthasya yan mayā /",
    "GP12vipce_pu:6735": " proktaṃ te pūrvacaritaṃ pāṣaṇḍālāpasaṃśrayam // ViP_3,18.75 //",
    "GP12vipce_pu:6736": " §parāśara uvāca:",
    "GP12vipce_pu:6737": " punas tayoktaṃ taj jñātvā satyaṃ satyavatāṃ varaḥ /",
    "GP12vipce_pu:6738": " kānane sa nirāhāras tatyāja svaṃ kalevaram // ViP_3,18.76 //",
    "GP12vipce_pu:6739": " bhūyas tato vṛkaṃ jātaṃ gatvā taṃ nirjane vane /",
    "GP12vipce_pu:6740": " smārayām āsa bhartāraṃ pūrvavṛttam aninditā // ViP_3,18.77 //",
    "GP12vipce_pu:6741": " na tvaṃ vṛko mahābhāga rājā śatadhanur bhavān /",
    "GP12vipce_pu:6742": " śvā bhūtvā tvaṃ śṛgālo 'bhūr vṛkatvaṃ sāmprataṃ gataḥ // ViP_3,18.78 //",
    "GP12vipce_pu:6743": " §parāśara uvāca:",
    "GP12vipce_pu:6744": " smāritena yathā vyaktas tenātmā gṛdhratāṃ gataḥ /",
    "GP12vipce_pu:6745": " apāpā sā punaś cainaṃ bodhayām āsa bhāminī // ViP_3,18.79 //",
    "GP12vipce_pu:6746": " narendra smaryatām ātmā hy alaṃ te gṛdhraceṣṭayā /",
    "GP12vipce_pu:6747": " pāṣaṇḍālāpajāto 'yaṃ doṣo yad gṛdhratāṃ gataḥ // ViP_3,18.80 //",
    "GP12vipce_pu:6748": " tataḥ kākatvam āpannaṃ samanantarajanmani /",
    "GP12vipce_pu:6749": " uvāca tanvī bhartāram upalabhyātmayogataḥ // ViP_3,18.81 //",
    "GP12vipce_pu:6750": " aśeṣā bhūbhṛtaḥ pūrvaṃ vaśyā yasmai baliṃ daduḥ /",
    "GP12vipce_pu:6751": " sa tvaṃ kākatvam āpanno jāto 'dya balibhuk prabho // ViP_3,18.82 //",
    "GP12vipce_pu:6752": " evam eva ca kākatve smāritaḥ sa purātanam /",
    "GP12vipce_pu:6753": " tatyāja bhūpatiḥ prāṇān mayūratvam avāpa ca // ViP_3,18.83 //",
    "GP12vipce_pu:6754": " mayūratve tataḥ sā vai cakārānugataṃ śubhā /",
    "GP12vipce_pu:6755": " dattaiḥ pratikṣaṇaṃ bhojyair bālā tajjātibhojanaiḥ // ViP_3,18.84 //",
    "GP12vipce_pu:6756": " tatas tu janako rājā vājimedhaṃ mahākratum /",
    "GP12vipce_pu:6757": " cakāra tasyāvabhṛthe snāpayām āsa taṃ tadā // ViP_3,18.85 //",
    "GP12vipce_pu:6758": " sasnau svayaṃ ca tanvaṅgī smārayām āsa cāpi tam /",
    "GP12vipce_pu:6759": " yathāsau śvaśṛgālādyā yonīr jagrāha pārthivaḥ // ViP_3,18.86 //",
    "GP12vipce_pu:6760": " smṛtajanmakramaḥ so 'tha tatyāja svaṃ kalevaram /",
    "GP12vipce_pu:6761": " jajñe ca janakasyaiva putro 'sau sumahātmanaḥ // ViP_3,18.87 //",
    "GP12vipce_pu:6762": " tataḥ sā pitaraṃ tanvī vivāhārtham acodayat /",
    "GP12vipce_pu:6763": " sa cāpi kārayām āsa pitā tasyāḥ svayaṃvaram // ViP_3,18.88 //",
    "GP12vipce_pu:6764": " svayaṃvare kṛte sā taṃ saṃprāptaṃ patim ātmanaḥ /",
    "GP12vipce_pu:6765": " varayām āsa bhūyo 'pi bhartṛbhāvena bhāminī // ViP_3,18.89 //",
    "GP12vipce_pu:6766": " bubhuje ca tayā sārdhaṃ saṃbhogān nṛpanandanaḥ /",
    "GP12vipce_pu:6767": " pitary uparate rājyaṃ videheṣu cakāra saḥ // ViP_3,18.90 //",
    "GP12vipce_pu:6768": " iyāja yajñān subahūn dadau dānāni cārthinām /",
    "GP12vipce_pu:6769": " putrān utpādayām āsa yuyudhe ca sahāribhiḥ // ViP_3,18.91 //",
    "GP12vipce_pu:6770": " rājyaṃ kṛtvā yathānyāyaṃ pālayitvā vasuṃdharām /",
    "GP12vipce_pu:6771": " tatyāja sa priyān prāṇān saṃgrāme dharmato nṛpaḥ // ViP_3,18.92 //",
    "GP12vipce_pu:6772": " tataś citāsthaṃ taṃ bhūyo bhartāraṃ sā śubhekṣaṇā /",
    "GP12vipce_pu:6773": " anvāruroha vidhivad yathāpūrvaṃ mudāvatī // ViP_3,18.93 //",
    "GP12vipce_pu:6774": " tato 'vāpa tayā sārdhaṃ rājaputryā sa pārthivaḥ /",
    "GP12vipce_pu:6775": " aindrān atītya vai lokāṃl lokān kāmaduho 'kṣayān // ViP_3,18.94 //",
    "GP12vipce_pu:6776": " svargākṣayatvam atulaṃ dāmpatyam atidurlabham /",
    "GP12vipce_pu:6777": " prāptaṃ puṇyaphalaṃ prāpya saṃśuddhiṃ tāṃ dvijottama // ViP_3,18.95 //",
    "GP12vipce_pu:6778": " eṣa pāṣaṇḍasaṃbhāṣadoṣaḥ prokto mayā dvija /",
    "GP12vipce_pu:6779": " tathāśvamedhāvabhṛthasnānamāhātmyam eva ca // ViP_3,18.96 //",
    "GP12vipce_pu:6780": " tasmāt pāṣaṇḍibhiḥ pāpair ālāpasparśanaṃ tyajet /",
    "GP12vipce_pu:6781": " viśeṣataḥ kriyākāle yajñādau cāpi dīkṣitaḥ // ViP_3,18.97 //",
    "GP12vipce_pu:6782": " kriyāhānir gṛhe yasya māsam ekaṃ prajāyate /",
    "GP12vipce_pu:6783": " tasyāvalokanāt sūryaṃ paśyeta matimān naraḥ // ViP_3,18.98 //",
    "GP12vipce_pu:6784": " kiṃ punar yais tu saṃtyaktā trayī sarvātmanā dvija /",
    "GP12vipce_pu:6785": " parānnabhojibhiḥ pāpair vedavādavirodhibhiḥ // ViP_3,18.99 //",
    "GP12vipce_pu:6786": " After 99, ed. Veṅk. ins:",
    "GP12vipce_pu:6787": " sahālāpas tu saṃsargaḥ sahāsyā cātipāpinī // ViP_3,18.99*36:1 //",
    "GP12vipce_pu:6788": " pāṣaṇḍibhir durācārais tasmāt tān parivarjayet // ViP_3,18.99*36:2 //",
    "GP12vipce_pu:6789": " pāṣaṇḍino vikarmasthān baiḍālavratikāñ chaṭhān /",
    "GP12vipce_pu:6790": " haitukān bakavṛttīṃś ca vāṅmātreṇāpi nārcayet // ViP_3,18.100 //",
    "GP12vipce_pu:6791": " Ś2,B2,D7 ins:",
    "GP12vipce_pu:6792": " bhraṣṭaḥ svadharmāt pāṣaṇḍo vikarmastho niṣiddhakṛt // ViP_3,18.100*37:1 //",
    "GP12vipce_pu:6793": " yasya dharmasya yo nityaṃ suradhvaja ivocchritaḥ // ViP_3,18.100*37:2 //",
    "GP12vipce_pu:6794": " pracchannāni ca pāpāni baiḍālaṃ nāma tadvratam // ViP_3,18.100*37:3 //",
    "GP12vipce_pu:6795": " priyaṃ vakti puro 'nyatra vipriyaṃ kurute bhṛśam // ViP_3,18.100*37:4 //",
    "GP12vipce_pu:6796": " tyaktāparādhaceṣṭaś ca śaṭho 'yaṃ kathito budhaiḥ // ViP_3,18.100*37:5 //",
    "GP12vipce_pu:6797": " saṃdehakṛd dhetubhir yaḥ satkarmasu sa haitukaḥ // ViP_3,18.100*37:6 //",
    "GP12vipce_pu:6798": " arvāgdṛṣṭir nikṛtikāḥ svārthasādhanatatparāḥ // ViP_3,18.100*37:7 //",
    "GP12vipce_pu:6799": " B2 cont:",
    "GP12vipce_pu:6800": " śaṭho mithyāvinītaś ca bakavṛttir udāhṛtaḥ // ViP_3,18.100*38 //",
    "GP12vipce_pu:6801": " dūrād apāstaḥ saṃparkas sahāsyāpi ca pāpibhiḥ /",
    "GP12vipce_pu:6802": " pāṣaṇḍibhir durācārais tasmāt tān parivarjayet // ViP_3,18.101 //",
    "GP12vipce_pu:6803": " ete nagnās tavākhyātā dṛṣṭyā śrāddhopaghātakāḥ /",
    "GP12vipce_pu:6804": " yeṣāṃ saṃbhāṣaṇāt puṃsāṃ dinapuṇyaṃ praṇaśyati // ViP_3,18.102 //",
    "GP12vipce_pu:6805": " ete pāṣaṇḍinaḥ pāpā na hy etān ālaped budhaḥ /",
    "GP12vipce_pu:6806": " puṇyaṃ naśyati saṃbhāṣād eteṣāṃ taddinodbhavam // ViP_3,18.103 //",
    "GP12vipce_pu:6807": " puṃsāṃ jaṭādharaṇamauṇḍyavatāṃ vṛthaiva moghāśinām akhilaśaucanirākṛtānām /",
    "GP12vipce_pu:6808": " toyapradānapitṛpiṇḍabahiṣkṛtānāṃ saṃbhāṣaṇād api narā narakaṃ prayānti // ViP_3,18.104 //",
    "GP12vipce_pu:6809": " [[iti śrīviṣṇupurāṇe tṛtīyāṃśe 'ṣṭādaśo 'dhyāyaḥ ]]",
    "GP12vipce_pu:6810": " §maitreya uvāca:",
    "GP12vipce_pu:6811": " bhagavan yan naraiḥ kāryaṃ sādhukarmaṇy avasthitaiḥ /",
    "GP12vipce_pu:6812": " tan mahyaṃ guruṇākhyātaṃ nityanaimittikātmakam // ViP_4,1.1 //",
    "GP12vipce_pu:6813": " varṇadharmās tathākhyātā dharmā ye cāśrameṣu vai /",
    "GP12vipce_pu:6814": " śrotum icchāmy ahaṃ vaṃśāṃs tāṃs tvaṃ prabrūhi me guro // ViP_4,1.2 //",
    "GP12vipce_pu:6815": " §parāśara uvāca:",
    "GP12vipce_pu:6816": " maitreya śrūyatām ayam anekayajvivīraśūrabhūpālālaṃkṛto brahmādir mānavo vaṃśaḥ // ViP_4,1.3 //",
    "GP12vipce_pu:6817": " tathā coktam /",
    "GP12vipce_pu:6818": " brahmādyaṃ yo manor vaṃśam ahany ahani saṃsmaret /",
    "GP12vipce_pu:6819": " tasya vaṃśasamucchedo na kadācid bhaviṣyati // ViP_4,1.4 //",
    "GP12vipce_pu:6820": " tad asya vaṃśasyānupūrvīm aśeṣapāpaprakṣālanāya maitreya tāṃ śṛṇu // ViP_4,1.5 //",
    "GP12vipce_pu:6821": " tad yathā sakalajagatām anādir ādibhūta-ṛgyajuḥsāmādimayo bhagavadviṣṇumayasya brahmaṇo mūrtaṃ rūpaṃ hiraṇyagarbho brahmāṇḍato bhagavān brahmā prāg babhūva // ViP_4,1.6 //",
    "GP12vipce_pu:6822": " brahmaṇaś ca dakṣiṇāṅguṣṭhajanmā dakṣaḥ prajāpatir dakṣasyāditir aditer vivasvān vivasvato manuḥ // ViP_4,1.7 //",
    "GP12vipce_pu:6823": " manor ikṣvākunṛgadhṛṣṭaśaryātinariṣyantaprāṃśunābhāganediṣṭakarūṣapṛṣadhrākhyā daśa putrā babhūvuḥ // ViP_4,1.8 //",
    "GP12vipce_pu:6824": " iṣṭiṃ ca mitrāvaruṇayor manuḥ putrakāmaś cakāra // ViP_4,1.9 //",
    "GP12vipce_pu:6825": " tatrāpahute hotur apacārād ilā nāma kanyā babhūva // ViP_4,1.10 //",
    "GP12vipce_pu:6826": " saiva ca mitrāvaruṇayoḥ prasādāt sudyumno nāma manoḥ putro maitreyāsīt // ViP_4,1.11 //",
    "GP12vipce_pu:6827": " punaś ceśvarakopāt strī satī somasūnor budhasyāśramasamīpe babhrāma // ViP_4,1.12 //",
    "GP12vipce_pu:6828": " sānurāgaś ca tasyāṃ budhaḥ purūravasam ātmajam utpādayām āsa // ViP_4,1.13 //",
    "GP12vipce_pu:6829": " jāte ca tasminn amitatejobhiḥ paramarṣibhir ṛṅmayo yajurmayaḥ sāmamayo 'tharvamayaḥ",
    "GP12vipce_pu:6830": " sarvamayo manomayo jñānamayo na kiṃcinmayo bhagavān yajñapuruṣasvarūpī sudyumnasya",
    "GP12vipce_pu:6831": " puṃstvam abhilaṣadbhir yathāvad iṣṭas tatprasādāc cāsāv ilā punar api sudyumno 'bhavat // ViP_4,1.14 //",
    "GP12vipce_pu:6832": " tasyāpy utkalagayavinatasaṃjñās trayaḥ putrā babhūvuḥ // ViP_4,1.15 //",
    "GP12vipce_pu:6833": " sudyumnas tu strīpūrvakatvād rājyabhāgaṃ na lebhe // ViP_4,1.16 //",
    "GP12vipce_pu:6834": " tatpitrā tu vasiṣṭhavacanāt pratiṣṭhānaṃ nāma nagaraṃ sudyumnāya dattaṃ tac cāsau purūravase prādāt // ViP_4,1.17 //",
    "GP12vipce_pu:6835": " pṛṣadhras tu manoḥ putro gurugovadhāc chūdratvam agamat // ViP_4,1.18 //",
    "GP12vipce_pu:6836": " karūṣāt kārūṣāḥ kṣatriyā mahābalaparākramā babhūvuḥ // ViP_4,1.19 //",
    "GP12vipce_pu:6837": " nābhāgo nediṣṭaputras tu vaiśyatām agamat /",
    "GP12vipce_pu:6838": " tasmād bhalandanaḥ putro 'bhavat // ViP_4,1.20 //",
    "GP12vipce_pu:6839": " bhalandanād vatsaprir udārakīrtiḥ // ViP_4,1.21 //",
    "GP12vipce_pu:6840": " vatsapreḥ prāṃśur abhavat // ViP_4,1.22 //",
    "GP12vipce_pu:6841": " prajāniś ca prāṃśor eko 'bhavat // ViP_4,1.23 //",
    "GP12vipce_pu:6842": " tataś ca khanitras tasmāc cakṣupaḥ cakṣupāc cātibalaparākramo viṃśo 'bhavat // ViP_4,1.24 //",
    "GP12vipce_pu:6843": " tato viviṃśas tasmāc ca khaninetras tataś cātivibhūtiḥ // ViP_4,1.25 //",
    "GP12vipce_pu:6844": " ativibhūter bhūribalaparākramaḥ karaṃdhamaḥ putro 'bhavat tasmād apy avikṣir avikṣer apy atibalaḥ putro marutto 'bhavad yasyemāv adyāpi ślokau gīyete // ViP_4,1.26 //",
    "GP12vipce_pu:6845": " maruttasya yathā yajñas tathā kasyābhavad bhuvi /",
    "GP12vipce_pu:6846": " sarvaṃ hiraṇmayaṃ yasya yajñavastv atiśobhanam // ViP_4,1.27 //",
    "GP12vipce_pu:6847": " amādyad indraḥ somena dakṣiṇābhir dvijātayaḥ /",
    "GP12vipce_pu:6848": " marutaḥ pariveṣṭāraḥ sadasyāś ca divaukasaḥ // ViP_4,1.28 //",
    "GP12vipce_pu:6849": " maruttaś cakravartī nariṣyantanāmānaṃ putram avāpa // ViP_4,1.29 //",
    "GP12vipce_pu:6850": " tasmāc ca damo damasya putro rājyavardhano jajñe // ViP_4,1.30 //",
    "GP12vipce_pu:6851": " rājyavardhanāt sudhṛtir abhūt tataś ca naras tasmāc ca kevalaḥ kevalād bandhumān bandhumato vegavān vegavato budhaś tataś ca tṛṇabinduḥ // ViP_4,1.31",
    "GP12vipce_pu:6852": " tasyāpy ekā kanyā ilavilā nāma // ViP_4,1.32 //",
    "GP12vipce_pu:6853": " taṃ cālambuṣā nāma varāpsarās tṛṇabinduṃ bheje // ViP_4,1.33 //",
    "GP12vipce_pu:6854": " tasyām asya viśālo jajñe yaḥ purīṃ vaiśālīṃ nāma nirmame // ViP_4,1.34 //",
    "GP12vipce_pu:6855": " hemacandro viśālasya putro 'bhavat // ViP_4,1.35 //",
    "GP12vipce_pu:6856": " tasmāc ca sucandras tattanayo dhūmrāśvas tasyāpi sṛñjayo 'bhūt // ViP_4,1.36 //",
    "GP12vipce_pu:6857": " sṛñjayāt sahadevaḥ /",
    "GP12vipce_pu:6858": " tataḥ kṛśāśvo nāma putro 'bhavat // ViP_4,1.37 //",
    "GP12vipce_pu:6859": " somadattaḥ kṛśāśvāj jajñe yo daśāśvamedhān ājahāra // ViP_4,1.38 //",
    "GP12vipce_pu:6860": " tatputraś ca janamejayaḥ /",
    "GP12vipce_pu:6861": " janamejayāt sumatiḥ /",
    "GP12vipce_pu:6862": " ete vaiśālikā bhūbhṛtaḥ // ViP_4,1.39 //",
    "GP12vipce_pu:6863": " śloko 'py atra gīyate /",
    "GP12vipce_pu:6864": " tṛṇabindoḥ prasādena sarve vaiśālikā nṛpāḥ /",
    "GP12vipce_pu:6865": " dīrghāyuṣo mahātmāno vīryavanto 'tidhārmikāḥ // ViP_4,1.40 //",
    "GP12vipce_pu:6866": " śaryāteḥ kanyā sukanyā nāmābhavad yām upayeme cyavanaḥ // ViP_4,1.41 //",
    "GP12vipce_pu:6867": " ānartaś ca nāma dhārmikaḥ śaryātiputro 'bhūt // ViP_4,1.42 //",
    "GP12vipce_pu:6868": " ānartasyāpi revato nāma putro jajñe yo 'sāv ānartaviṣayaṃ bubhuje purīṃ ca kuśasthalīm adhyuvāsa // ViP_4,1.43 //",
    "GP12vipce_pu:6869": " revatasyāpi raivataḥ putraḥ kakudmī nāma dharmātmā bhrātṛśatasya jyeṣṭho 'bhavat // ViP_4,1.44 //",
    "GP12vipce_pu:6870": " tasya ca revatī nāma kanyā /",
    "GP12vipce_pu:6871": " tām ādāya kasyeyam arhatīti bhagavantam abjayoniṃ praṣṭuṃ brahmalokaṃ jagāma // ViP_4,1.45 //",
    "GP12vipce_pu:6872": " tāvac ca brahmaṇo 'ntike hāhāhūhūsaṃjñābhyāṃ gandharvābhyām atitānaṃ nāma divyaṃ gāndharvam agīyata // ViP_4,1.46 //",
    "GP12vipce_pu:6873": " tāvac ca trimārgaparivartair anekayugaparivṛttitiṣṭhann api raivataḥ śṛṇvan muhūrtam iva mene // ViP_4,1.47 //",
    "GP12vipce_pu:6874": " gītāvasāne ca bhagavantam abjayoniṃ praṇamya raivataḥ kanyāyogyaṃ varam apṛcchat // ViP_4,1.48 //",
    "GP12vipce_pu:6875": " taṃ cāha bhagavān kathaya yo 'bhimatas te vara iti // ViP_4,1.49 //",
    "GP12vipce_pu:6876": " punaś ca praṇamya bhagavate tasmai yathābhimatān ātmanaḥ sa varān kathayām āsa /",
    "GP12vipce_pu:6877": " ka eṣāṃ bhagavato 'bhimato yasmai kanyām imāṃ prayacchāmīti // ViP_4,1.50 //",
    "GP12vipce_pu:6878": " tataḥ kiṃcidavanataśirāḥ sasmitaṃ bhagavān abjayonir āha // ViP_4,1.51 //",
    "GP12vipce_pu:6879": " ya ete bhavato 'bhimatā naiteṣāṃ sāmpratam apatyāpatyasaṃtatir apy avanītale 'sti // ViP_4,1.52 //",
    "GP12vipce_pu:6880": " bahūni hi tavātraiva gāndharvaṃ śṛṇvataś caturyugāny atītāni // ViP_4,1.53 //",
    "GP12vipce_pu:6881": " sāmprataṃ hi bhūtale 'ṣṭāviṃśatitamasya manoś caturyugam atītaprāyam āsanno hi tatra kaliḥ // ViP_4,1.54 //",
    "GP12vipce_pu:6882": " anyasmai kanyāratnam idaṃ bhavataikākinā deyam // ViP_4,1.55 //",
    "GP12vipce_pu:6883": " bhavato 'pi mitramantribhṛtyakalatrabandhubalakośādayaḥ samastāḥ kālenaitenātyantam atītāḥ // ViP_4,1.56 //",
    "GP12vipce_pu:6884": " tataḥ punar utpannasādhvasaḥ sa rājā bhagavantaṃ praṇamya papraccha // ViP_4,1.57 //",
    "GP12vipce_pu:6885": " bhagavann evam avasthite mayeyaṃ kasmai deyeti // ViP_4,1.58 //",
    "GP12vipce_pu:6886": " tataḥ sa bhagavān kiṃcidavanamrakandharaṃ kṛtāñjalibhūtaṃ sarvalokagurur abjayonir āha // ViP_4,1.59 //",
    "GP12vipce_pu:6887": " §brahmovāca:",
    "GP12vipce_pu:6888": " na hy ādimadhyāntam ajasya yasya vidmo vayaṃ sarvamayasya dhātuḥ /",
    "GP12vipce_pu:6889": " na ca svarūpaṃ na paraṃ svabhāvaṃ na caiva sāraṃ parameśvarasya // ViP_4,1.60 //",
    "GP12vipce_pu:6890": " kalāmuhūrtādimayaś ca kālo na yadvibhūteḥ pariṇāmahetuḥ /",
    "GP12vipce_pu:6891": " ajanmanāśasya samastamūrter anāmarūpasya sanātanasya // ViP_4,1.61 //",
    "GP12vipce_pu:6892": " yasya prasādād aham acyutasya bhūtaḥ prajāsṛṣṭikaro 'ntakārī /",
    "GP12vipce_pu:6893": " krodhāc ca rudraḥ sthitihetubhūto yasmāc ca madhye puruṣaḥ parasmāt // ViP_4,1.62 //",
    "GP12vipce_pu:6894": " madrūpam āsthāya sṛjaty ajo yaḥ sthitau ca yo 'sau puruṣasvarūpī /",
    "GP12vipce_pu:6895": " rudrasvarūpeṇa ca yo 'tti viśvaṃ dhatte tathānantavapuḥ samastam // ViP_4,1.63 //",
    "GP12vipce_pu:6896": " śakrādirūpī paripāti viśvam arkendurūpaś ca tamo hinasti /",
    "GP12vipce_pu:6897": " pākāya yo 'gnitvam upetya lokān bibharti pṛthvīvapur avyayātmā // ViP_4,1.64 //",
    "GP12vipce_pu:6898": " ceṣṭāṃ karoti śvasanasvarūpī lokasya tṛptiṃ ca jalānnarūpī /",
    "GP12vipce_pu:6899": " dadāti viśvasthitisaṃsthitas tu sarvāvakāśaṃ ca nabhaḥsvarūpī // ViP_4,1.65 //",
    "GP12vipce_pu:6900": " yaḥ sṛjyate sargakṛd ātmanaiva yaḥ pālyate pālayitā ca devaḥ /",
    "GP12vipce_pu:6901": " viśvātmanā saṃhriyate 'ntakārī pṛthak trayasyāsya ca yo 'vyayātmā // ViP_4,1.66 //",
    "GP12vipce_pu:6902": " yasmiñ jagad yo jagad etad ādyo yaś cāśrito 'smiñ jagati svayaṃbhūḥ /",
    "GP12vipce_pu:6903": " sa sarvabhūtaprabhavo dharitryāṃ svāṃśena viṣṇur nṛpate 'vatīrṇaḥ // ViP_4,1.67 //",
    "GP12vipce_pu:6904": " kuśasthalī yā tava bhūpa ramyā purī purābhūd amarāvatīva /",
    "GP12vipce_pu:6905": " sā dvārakā saṃprati tatra cāste sa keśavāṃśo baladevanāmā // ViP_4,1.68 //",
    "GP12vipce_pu:6906": " tasmai tvam enāṃ tanayāṃ narendra prayaccha māyāmanujāya jāyām /",
    "GP12vipce_pu:6907": " ślāghyo varo 'sau tanayā taveyaṃ strīratnabhūtā sadṛśo hi yogaḥ // ViP_4,1.69 //",
    "GP12vipce_pu:6908": " §parāśara uvāca:",
    "GP12vipce_pu:6909": " itīrito 'sau kamalodbhavena bhuvaṃ samāsādya patiḥ prajānām /",
    "GP12vipce_pu:6910": " dadarśa hrasvān puruṣān aśeṣān alpaujasaḥ svalpavivekavīryān // ViP_4,1.70 //",
    "GP12vipce_pu:6911": " kuśasthalīṃ tāṃ ca purīm upetya dṛṣṭvānyarūpāṃ pradadau svakanyām /",
    "GP12vipce_pu:6912": " sīradhvajāya sphaṭikācalābha vakṣaḥsthalāyātuladhīr narendraḥ // ViP_4,1.71 //",
    "GP12vipce_pu:6913": " uccapramāṇām iti tām avekṣya svalāṅgalāgreṇa sa tālaketuḥ /",
    "GP12vipce_pu:6914": " vināmayām āsa tataś ca sāpi babhūva sadyo vanitā yathānyā // ViP_4,1.72 //",
    "GP12vipce_pu:6915": " tāṃ revatīṃ raivatabhūpakanyāṃ sīrāyudho 'sau vidhinopayeme /",
    "GP12vipce_pu:6916": " dattvā ca kanyāṃ sa nṛpo jagāma himālayaṃ vai tapase dhṛtātmā // ViP_4,1.73 //",
    "GP12vipce_pu:6917": " [[iti śrīviṣṇupurāṇe caturthe 'ṃśe prathamo 'dhyāyaḥ ]]",
    "GP12vipce_pu:6918": " §parāśara uvāca:",
    "GP12vipce_pu:6919": " yāvac ca brahmalokāt kakudmī raivato nābhyeti tāvat puṇyajanasaṃjñā rākṣasās tām asya purīṃ kuśasthalīṃ jaghnuḥ // ViP_4,2.1 //",
    "GP12vipce_pu:6920": " tac cāsya bhrātṛśataṃ puṇyajanatrāsād diśo bheje // ViP_4,2.2 //",
    "GP12vipce_pu:6921": " tadanvayāś ca kṣatriyāḥ sarvadikṣv abhavan // ViP_4,2.3 //",
    "GP12vipce_pu:6922": " dhṛṣṭasyāpi dhārṣṭakaṃ kṣatram abhavat // ViP_4,2.4 //",
    "GP12vipce_pu:6923": " nabhagasyātmajo nābhāgasaṃjño 'bhavat /",
    "GP12vipce_pu:6924": " tasya ambarīṣaḥ /",
    "GP12vipce_pu:6925": " ambarīṣasyāpi virūpo 'bhavat // ViP_4,2.5 //",
    "GP12vipce_pu:6926": " virūpāt pṛṣadaśvo jajñe tataś ca rathītaraḥ // ViP_4,2.6 //",
    "GP12vipce_pu:6927": " tatrāyaṃ ślokaḥ /",
    "GP12vipce_pu:6928": " ete kṣatraprasūtā vai punaś cāṅgirasāḥ smṛtāḥ /",
    "GP12vipce_pu:6929": " rathītarāṇāṃ pravarāḥ kṣatropetā dvijātayaḥ // ViP_4,2.7 //",
    "GP12vipce_pu:6930": " kṣuvataś ca manor ikṣvākur ghrāṇataḥ putro jajñe // ViP_4,2.8 //",
    "GP12vipce_pu:6931": " tasya putraśatapravarā vikukṣinimidaṇḍākhyās trayaḥ putrā /",
    "GP12vipce_pu:6932": " śakunipramukhāḥ pañcāśat putrāḥ uttarāpatharakṣitāro babhūvuḥ /",
    "GP12vipce_pu:6933": " catvāriṃśad aṣṭau ca dakṣiṇāpathabhūpālāḥ // ViP_4,2.9 //",
    "GP12vipce_pu:6934": " sa cekṣvākur aṣṭakāyām utpādya śrāddhārhaṃ māṃsam ānayeti vikukṣim ājñāpayām āsa /",
    "GP12vipce_pu:6935": " sa tatheti gṛhītājño vanam abhyetyānekān mṛgān hatvātiśrānto 'tikṣutparīto vikukṣir ekaṃ śaśam abhakṣayat /",
    "GP12vipce_pu:6936": " śeṣaṃ ca māṃsam ānīya pitre nivedayām āsa // ViP_4,2.10 //",
    "GP12vipce_pu:6937": " ikṣvākukulācāryas tatprokṣaṇāya vasiṣṭhaś coditaḥ prāha /",
    "GP12vipce_pu:6938": " alam anenāmedhyenāmiṣeṇa durātmanānena te putreṇaitan māṃsam upahataṃ yato 'nena śaśo bhakṣitaḥ // ViP_4,2.11 //",
    "GP12vipce_pu:6939": " tataś cāsau vikukṣir guruṇaivam uktaḥ śaśādasaṃjñām avāpa pitrā ca parityaktaḥ // ViP_4,2.12 //",
    "GP12vipce_pu:6940": " pitary uparate cākhilām etāṃ pṛthvīṃ dharmataḥ śaśāsa // ViP_4,2.13 //",
    "GP12vipce_pu:6941": " śaśādasya puraṃjayo nāma putro 'bhavat // ViP_4,2.14 //",
    "GP12vipce_pu:6942": " idaṃ cānyat purā hi tretāyāṃ devāsuram atīva bhīṣaṇaṃ yuddham āsīt /",
    "GP12vipce_pu:6943": " tatra cātibalibhir asurair amarāḥ parājitā bhagavantaṃ viṣṇum ārādhayāṃ cakruḥ // ViP_4,2.15 //",
    "GP12vipce_pu:6944": " prasannaś ca devānām anādinidhanaḥ sakalajagatparāyaṇo nārāyaṇaḥ prāha /",
    "GP12vipce_pu:6945": " jñātam eva mayā yuṣmābhir yad abhilaṣitaṃ tadartham idaṃ śrūyatām /",
    "GP12vipce_pu:6946": " puraṃjayo nāma śaśādasya ca rājarṣes tanayaḥ kṣatriyavaryas taccharīre 'ham aṃśena",
    "GP12vipce_pu:6947": " svayam evāvatīrya tān aśeṣān asurān nihaniṣyāmi tad bhavadbhiḥ puraṃjayo 'suravadhārthāya",
    "GP12vipce_pu:6948": " kāryodyogaḥ kārya iti etac ca śrutvā praṇamya bhagavantaṃ viṣṇum amarāḥ puraṃjayasakāśam",
    "GP12vipce_pu:6949": " ājagmuḥ // ViP_4,2.16 //",
    "GP12vipce_pu:6950": " ūcuś cainaṃ /",
    "GP12vipce_pu:6951": " bho bhoḥ kṣatriyavaryāsmābhir abhyarthitena bhavatāsmākam arātivadhodyatānāṃ sāhāyyaṃ kṛtam icchāmaḥ /",
    "GP12vipce_pu:6952": " tad bhavatāsmākam abhyāgatānāṃ praṇayabhaṅgo na kāryaḥ /",
    "GP12vipce_pu:6953": " ity uktaḥ puraṃjayaḥ prāha /",
    "GP12vipce_pu:6954": " sakalatrailokyanātho yo 'yaṃ yuṣmākam indraḥ śatakratur asya yady ahaṃ skandhārūḍho yuṣmadarātibhiḥ saha yotsye tadāhaṃ bhavatāṃ sahāyaḥ /",
    "GP12vipce_pu:6955": " ity ākarṇya samastadevair indreṇa ca bāḍham ity evaṃ samanvicchitam // ViP_4,2.17 //",
    "GP12vipce_pu:6956": " tataś ca śatakrator vṛṣabharūpadhāriṇaḥ kakutstho 'tiharṣasamanvito bhagavataś carācaraguror acyutasya tejasāpyāyito devāsurasaṃgrāme samastān evāsurān nijaghāna // ViP_4,2.18 //",
    "GP12vipce_pu:6957": " yataś ca vṛṣabhakakutsthena rājñā niṣūditam asurabalam ataś cāsau kakutsthasaṃjñām avāpa // ViP_4,2.19 //",
    "GP12vipce_pu:6958": " kakutsthasyāpy anenāḥ putro 'bhūt pṛthur anenasaḥ pṛthor viśvagaśvas tasyāpi cāndro",
    "GP12vipce_pu:6959": " yuvanāśvaś cāndrasya tasya yuvanāśvasya śrāvasto yaḥ purīṃ śrāvastīṃ niveśayām āsa // ViP_4,2.20 //",
    "GP12vipce_pu:6960": " śrāvastasya bṛhadaśvas tasyāpi kuvalayāśvo yo 'sāv uttaṅkasya maharṣer apakāriṇaṃ",
    "GP12vipce_pu:6961": " dhundhunāmānam asuraṃ vaiṣṇavena tejasāpyāyitaḥ putrasahasrair ekaviṃśatibhiḥ parivṛto",
    "GP12vipce_pu:6962": " jaghāna dhundhumārasaṃjñāṃ cāvāpa // ViP_4,2.21 //",
    "GP12vipce_pu:6963": " tasya ca samastā eva putrā dhundhumukhaniḥśvāsāgninā vipluṣṭā vineśuḥ // ViP_4,2.22 //",
    "GP12vipce_pu:6964": " dṛḍhāśvacandrāśvakapilāśvās trayaḥ kevalaṃ avaśeṣitāḥ // ViP_4,2.23 //",
    "GP12vipce_pu:6965": " dṛḍhāśvād dharyaśvas tasmān nikumbho nikumbhāt saṃhitāśvaḥ /",
    "GP12vipce_pu:6966": " tataś ca kṛśāśvas /",
    "GP12vipce_pu:6967": " tasmāc ca prasenajit tato yuvanāśvo 'bhavat // ViP_4,2.24 //",
    "GP12vipce_pu:6968": " tasya cāputrasyātinirvedān munīnām āśramamaṇḍale nivasataḥ kṛpālubhis tair munibhir apatyotpādanāya iṣṭiḥ kṛtā /",
    "GP12vipce_pu:6969": " tasyāṃ ca madhyarātrinivṛttāyāṃ mantrapūtajalapūrṇaṃ kalaśaṃ vedimadhye niveśya te munayaḥ suṣupuḥ // ViP_4,2.25 //",
    "GP12vipce_pu:6970": " teṣu ca supteṣv atitṛṭparītaḥ sa bhūpālas tam āśramaṃ viveśa // ViP_4,2.26 //",
    "GP12vipce_pu:6971": " suptāṃś ca tān ṛṣīn naivotthāpayām āsa /",
    "GP12vipce_pu:6972": " tac ca kalaśajalam aparimeyamāhātmyaṃ mantrapūtaṃ papau // ViP_4,2.27 //",
    "GP12vipce_pu:6973": " prabuddhāś ca ṛṣayaḥ papracchuḥ kenaitan mantrapūtaṃ vāri pītam // ViP_4,2.28 //",
    "GP12vipce_pu:6974": " atra hi pīte rājño yuvanāśvasya patnī mahābalaparākramaṃ putraṃ janayiṣyatīty ākarṇya sa rājā ajānatā mayā pītam ity āha // ViP_4,2.29 //",
    "GP12vipce_pu:6975": " garbhaś ca yuvanāśvasyodare 'bhavat krameṇa ca vavṛdhe // ViP_4,2.30 //",
    "GP12vipce_pu:6976": " prāptasamayaś ca dakṣiṇakukṣim avanīpater nirbhidya niścakrāma na cāsau rājā mamāra // ViP_4,2.31 //",
    "GP12vipce_pu:6977": " jāto nāmaiṣa kaṃ dhāsyatīti munayaḥ procuḥ // ViP_4,2.32 //",
    "GP12vipce_pu:6978": " athāgamya devarāḍ abravīt mām ayaṃ dhāsyatīti // ViP_4,2.33 //",
    "GP12vipce_pu:6979": " tato māṃdhātā nāmato 'bhavat /",
    "GP12vipce_pu:6980": " vaktre cāsya pradeśinī devarājena nyastā tāṃ papau /",
    "GP12vipce_pu:6981": " tāṃ cāmṛtasrāviṇīm āsvādyāhnaiva sa vyavardhata // ViP_4,2.34 //",
    "GP12vipce_pu:6982": " sa tu māṃdhātā cakravartī saptadvīpāṃ mahīṃ bubhuje // ViP_4,2.35 //",
    "GP12vipce_pu:6983": " bhavati cātra ślokaḥ /",
    "GP12vipce_pu:6984": " yāvat sūrya udeti sma yāvac ca pratitiṣṭhati /",
    "GP12vipce_pu:6985": " sarvaṃ tad yauvanāśvasya māṃdhātuḥ kṣetram ucyate // ViP_4,2.36 //",
    "GP12vipce_pu:6986": " māṃdhātā śaśabindor duhitaraṃ bindumatīm upayeme /",
    "GP12vipce_pu:6987": " purukutsam ambarīṣaṃ ca mucakundaṃ ca tasyāṃ putratrayam utpādayām āsa // ViP_4,2.37 //",
    "GP12vipce_pu:6988": " pañcāśac ca duhitaras tasya nṛpater babhūvuḥ // ViP_4,2.38 //",
    "GP12vipce_pu:6989": " bahvṛcaś ca saubharir nāma ṛṣir antarjale dvādaśābdaṃ kālam uvāsa // ViP_4,2.39 //",
    "GP12vipce_pu:6990": " tatra cāntarjale saṃmado nāmātibahuprajo 'tipramāṇo mīnādhipatir āsīt /",
    "GP12vipce_pu:6991": " tasya ca putrapautradauhitrāḥ pārśvataḥ pṛṣṭhato 'grato vakṣaḥpucchaśirasāṃ copari bhramantas tenaiva sahāharniśam atinirvṛtā remire // ViP_4,2.40",
    "GP12vipce_pu:6992": " sa cāpi tatsparśopacīyamānaharṣaprakarṣo bahuprakāraṃ tasya ṛṣeḥ paśyatas tair ātmajapautradauhitrādibhiḥ sahānudinaṃ bahuprakāraṃ reme // ViP_4,2.41",
    "GP12vipce_pu:6993": " athāntarjalāvasthitaḥ sa saubharir ekāgratāsamādhānam apahāyānudinaṃ tat tasya matsyasyātmajapautradauhitrādibhiḥ sahātiramaṇīyaṃ lalitam avekṣyācintayat",
    "GP12vipce_pu:6994": " aho dhanyo 'yam īdṛśam apy anabhimataṃ yonyantaram avāpyaibhir ātmajapautrādibhiḥ saha ramamāṇo 'tīvāsmākaṃ spṛhām utpādayati /",
    "GP12vipce_pu:6995": " vayam apy evaṃ putrādibhiḥ saha ramiṣyāmaḥ /",
    "GP12vipce_pu:6996": " ity evam abhisamīkṣya sa tasmād antarjalān niṣkramya nirveṣṭukāmaḥ kanyārthaṃ māṃdhātāraṃ rājānam agacchat // ViP_4,2.42 //",
    "GP12vipce_pu:6997": " āgamanaśravaṇasamanantaraṃ cotthāya tena rājñā samyag arghādinā pūjitaḥ kṛtāsanaparigrahaḥ saubharir uvāca // ViP_4,2.43 //",
    "GP12vipce_pu:6998": " §saubharir uvāca:",
    "GP12vipce_pu:6999": " nirveṣṭukāmo 'smi narendra kanyāṃ prayaccha me mā praṇayaṃ vibhāṅkṣīḥ /",
    "GP12vipce_pu:7000": " na hy arthinaḥ kāryavaśābhyupetāḥ kakutsthagotre vimukhāḥ prayānti // ViP_4,2.44 //",
    "GP12vipce_pu:7001": " anye 'pi santy eva nṛpāḥ pṛthivyāṃ kṣmāpāla yeṣāṃtanayāḥ prasūtāḥ /",
    "GP12vipce_pu:7002": " kiṃtv arthinām arthitadānadīkṣā kṛtavrataṃ ślāghyam idaṃ kulaṃ te // ViP_4,2.45 //",
    "GP12vipce_pu:7003": " śatārdhasaṃkhyās tava santi kanyās tāsāṃ mamaikāṃ nṛpate prayaccha /",
    "GP12vipce_pu:7004": " yat prārthanābhaṅgabhayād bibhemi tasmād ahaṃ rājavarātiduḥkhāt // ViP_4,2.46 //",
    "GP12vipce_pu:7005": " §parāśara uvāca:",
    "GP12vipce_pu:7006": " iti ṛṣivacanam ākarṇya sa rājā jarājarjaritadehaṃ tam ṛṣim ālokya pratyākhyānakātaras tasmāc ca bhagavataḥ śāpato bibhyatkiṃcidadhomukhaś ciraṃ dadhyau // ViP_4,2.47 //",
    "GP12vipce_pu:7007": " §saubharir uvāca:",
    "GP12vipce_pu:7008": " narendra kasmāt samupaiṣi cintām aśakyam uktaṃ na mayātra kiṃcit /",
    "GP12vipce_pu:7009": " yāvaśyadeyā tanayā tayaiva kṛtārthatā no yadi kiṃ na labdham // ViP_4,2.48 //",
    "GP12vipce_pu:7010": " §parāśara uvāca:",
    "GP12vipce_pu:7011": " atha tasya śāpabhītaḥ sapraśrayam uvācāsau rājā // ViP_4,2.49 //",
    "GP12vipce_pu:7012": " §rājovāca:",
    "GP12vipce_pu:7013": " bhagavann asmatkulasthitir iyaṃ ya eva kanyāyā abhirucito 'bhijanavān varas tasmai kanyā pradīyate /",
    "GP12vipce_pu:7014": " bhagavadājñāsmanmanorathānām apy agocaravartinī /",
    "GP12vipce_pu:7015": " katham apy eṣā saṃjātā tad evam upasthite na vidmaḥ kiṃ kurma ity etan mayā cintyate /",
    "GP12vipce_pu:7016": " ity abhihite ca tena bhūbhujā munir acintayat /",
    "GP12vipce_pu:7017": " aho 'yam anyo 'smatpratyākhyānopāyo vṛddho 'yam anabhimataḥ strīṇāṃ kim uta kanyānām ity amunā saṃcintyaivam abhihitam /",
    "GP12vipce_pu:7018": " evam astu tathā kariṣyāmīti saṃcintya māṃdhātāram uvāca // ViP_4,2.50 //",
    "GP12vipce_pu:7019": " yady evaṃ tadādiśyatām asmākaṃ praveśāya kanyāntaḥpuravarṣavaraḥ /",
    "GP12vipce_pu:7020": " yadi kanyaiva kācin mām abhilaṣati tadāhaṃ dārasaṃgrahaṃ kariṣyāmīty anyathā cet tad alam asmākam etenātītakālārambhenety uktvā virarāma //",
    "GP12vipce_pu:7021": " §parāśara uvāca:",
    "GP12vipce_pu:7022": " tataś ca māṃdhātrā muniśāpaśaṅkitena kanyāntaḥpuravarṣavaraḥ samājñaptaḥ // ViP_4,2.52 //",
    "GP12vipce_pu:7023": " kanyāntaḥpuraṃ praviśann eva bhagavān akhilasiddhagandharvamanuṣyebhyo 'tiśayena kamanīyaṃ rūpam akarot // ViP_4,2.53 //",
    "GP12vipce_pu:7024": " praveśya ca tam ṛṣim antaḥpuravarṣavaras tāḥ kanyakāḥ prāha // ViP_4,2.54 //",
    "GP12vipce_pu:7025": " bhavatīnāṃ janayitā mahārājaḥ samājñāpayati /",
    "GP12vipce_pu:7026": " ayam asmān brahmarṣiḥ kanyārthī samabhyāgato mayā cāsya pratijñātaṃ yady asmatkanyakā",
    "GP12vipce_pu:7027": " kācid bhagavantaṃ varayati tat kanyāyāś chande nāhaṃ paripanthānaṃ kariṣyāmīty ākarṇya",
    "GP12vipce_pu:7028": " sarvā eva tāḥ kanyāḥ sānurāgāḥ samanmathāḥ kareṇava ivebhayūthapatiṃ tam ṛṣim ahamahamikayā",
    "GP12vipce_pu:7029": " varayāṃ babhūvuḥ // ViP_4,2.55 //",
    "GP12vipce_pu:7030": " §ūcuś ca:",
    "GP12vipce_pu:7031": " alaṃ bhaginyo 'ham imaṃ vṛṇomi vṛto mayā naiṣa tavānurūpaḥ /",
    "GP12vipce_pu:7032": " mamaiva bhartā vidhinaiṣa sṛṣṭaḥ sṛṣṭāham asyopaśamaṃ prayāhi // ViP_4,2.56 //",
    "GP12vipce_pu:7033": " vṛto mayāyaṃ prathamaṃ mayāyaṃ gṛhaṃ viśann eva vihanyase kim /",
    "GP12vipce_pu:7034": " mayā mayeti kṣitipātmajānāṃ tadartham atyarthakalir babhūva // ViP_4,2.57 //",
    "GP12vipce_pu:7035": " yadā tu sarvābhir atīva hārdād vṛtaḥ sa kanyābhir anindyakīrtiḥ /",
    "GP12vipce_pu:7036": " tadā sa kanyādhikṛto nṛpāya yathāvad ācaṣṭa vinamramūrtiḥ // ViP_4,2.58 //",
    "GP12vipce_pu:7037": " §parāśara uvāca:",
    "GP12vipce_pu:7038": " tadavagamāt kiṃ kim etat kathaya kiṃ karomīti kiṃ mayābhihitam ity ākulamatir anicchann api kathamapi rājānumene // ViP_4,2.59 //",
    "GP12vipce_pu:7039": " kṛtānurūpavivāhaś ca maharṣiḥ sakalā eva tāḥ kanyāḥ svam āśramam anayat // ViP_4,2.60 //",
    "GP12vipce_pu:7040": " tatra cāśeṣaśilpiśilpapraṇetāraṃ dhātāram ivānyaṃ viśvakarmāṇam āhūya sakalakanyānām",
    "GP12vipce_pu:7041": " ekaikasyāḥ protphullapaṅkajāḥ kūjatkalahaṃsakāraṇḍavādi vihaṃgamābhirāmajalāśayāḥ",
    "GP12vipce_pu:7042": " sopavanāḥ sāvakāśāḥ sādhuśayyāparicchadāḥ prāsādāḥ kriyantām ity ādideśa // ViP_4,2.61 //",
    "GP12vipce_pu:7043": " tac ca tathaivānuṣṭhitam aśeṣaśilpaviśeṣācāryas tvaṣṭā darśitavān // ViP_4,2.62 //",
    "GP12vipce_pu:7044": " tataś ca paramarṣiṇā saubhariṇājñaptas teṣu gṛheṣv anapāyī nandanāmā mahānidhir āsāṃ cakre // ViP_4,2.63 //",
    "GP12vipce_pu:7045": " tato 'navaratabhakṣyabhojyalehyādyupabhogair āgatānugatabhṛtyādīn aharniśam aśeṣagṛheṣu tāḥ kṣitīśaduhitaro bhojayām āsuḥ // ViP_4,2.64 //",
    "GP12vipce_pu:7046": " ekadā tu duhitṛsnehākṛṣṭahṛdayaḥ sa mahīpatir atiduḥkhitās tāḥ sukhitā veti vicintya",
    "GP12vipce_pu:7047": " tasya maharṣer āśramam upetya sphuradaṃśumālāṃ sphaṭikamayīṃ prāsādamālām atiramyopavanajalāśayāṃ",
    "GP12vipce_pu:7048": " dadarśa // ViP_4,2.65 //",
    "GP12vipce_pu:7049": " praviśya caikaṃ prāsādam ātmajāṃ pariṣvajya kṛtāsanaparigrahaḥ pravṛddhasnehanayanāmbugarbhanayano 'bravīt // ViP_4,2.66 //",
    "GP12vipce_pu:7050": " apy atra vatse bhavatyāḥ sukham uta kiṃcid asukham api te maharṣiḥ snehavān uta saṃsmaryate 'smadgṛhavāsasyety uktā tattanayā pitaram āha //",
    "GP12vipce_pu:7051": " tātātiramaṇīyaḥ prāsādo 'trātimanojñam upavanam atikalavākyavihaṃgābhirutāḥ protphullapadmākarā jalāśayāḥ /",
    "GP12vipce_pu:7052": " manonukūlabhakṣyabhojyānulepanavastra bhūṣaṇādibhogopabhogā mṛdūni śayanāni sarvasaṃpatsamavetam etad gārhasthyam tathāpi kena vā janmabhūmir na smaryate // ViP_4,2.68 //",
    "GP12vipce_pu:7053": " tvatprasādād idam aśeṣam atiśobhanam // ViP_4,2.69 //",
    "GP12vipce_pu:7054": " kiṃtv ekaṃ mamaitad duḥkhakāraṇaṃ yad asmadgṛhān maharṣir ayaṃ madbhartā na niṣkrāmati mamaiva kevalam atiprītyā samīpavartī nānyāsām asmadbhaginīnām",
    "GP12vipce_pu:7055": " evaṃ ca mama sahodaryā duḥkhitā ity evam atiduḥkhakāraṇam ity uktas tayā dvitīyaṃ prāsādam upetya svatanayāṃ pariṣvajyopaviṣṭas tathaiva pṛṣṭavān",
    "GP12vipce_pu:7056": " tayāpi tathaiva sarvam etat prāsādādyupabhogasukham ākhyātaṃ mamaiva kevalam atiprītyā",
    "GP12vipce_pu:7057": " pārśvavartī nāsmadbhaginīnām ity evamādi śrutvā samastaprāsādeṣu rājā praviveśa tanayās",
    "GP12vipce_pu:7058": " tathaivāpṛcchat // ViP_4,2.72 //",
    "GP12vipce_pu:7059": " sarvābhiś ca tābhis tathaivābhihitaḥ paritoṣavismayanirbharavivaśahṛdayo bhagavantaṃ saubharim ekāntāvasthitam upetya kṛtapūjo 'bravīt // ViP_4,2.73",
    "GP12vipce_pu:7060": " dṛṣṭas te bhagavan sumahān eṣa siddhiprabhāvo naivaṃvidham anyasya kasyacid asmābhir vibhūtivilasitam upalakṣitaṃ /",
    "GP12vipce_pu:7061": " kiyad etad bhagavaṃs tapasaḥ phalam ity abhipūjya tam ṛṣiṃ tatraiva tena ṛṣivaryeṇa saha kiṃcit kālam abhimatopabhogaṃ bubhuje svapuraṃ ca jagāma",
    "GP12vipce_pu:7062": " kālena gacchatā tasya rājatanayāsu putraśataṃ sārdham abhavat // ViP_4,2.75 //",
    "GP12vipce_pu:7063": " anudinānurūḍhasnehaprasaraś ca sa tatrātīva mamatākṛṣṭahṛdayo 'bhavat // ViP_4,2.76 //",
    "GP12vipce_pu:7064": " apy ete 'smatputrāḥ kalabhāṣiṇaḥ padbhyāṃ gaccheyuḥ /",
    "GP12vipce_pu:7065": " apy ete yauvanino bhaveyuḥ /",
    "GP12vipce_pu:7066": " api kṛtadārān etān paśyeyam /",
    "GP12vipce_pu:7067": " apy eṣāṃ putrā bhaveyuḥ /",
    "GP12vipce_pu:7068": " apy etatputrān putrasamanvitān paśyeyam evamādimanorathān anudinakālasaṃpattivṛttim avetyaitat saṃcintayām āsa /",
    "GP12vipce_pu:7069": " aho me mohasyātivistāraḥ // ViP_4,2.77 //",
    "GP12vipce_pu:7070": " manorathānāṃ na samāptir asti varṣāyutenāpi tathābdalakṣaiḥ /",
    "GP12vipce_pu:7071": " pūrṇeṣu pūrṇeṣu punar navānām utpattayaḥ santi manorathānām // ViP_4,2.78 //",
    "GP12vipce_pu:7072": " padbhyāṃ gatā yauvaninaś ca jātā dāraiś ca saṃyogam itāḥ prasūtāḥ /",
    "GP12vipce_pu:7073": " dṛṣṭāḥ sutās tattanayaprasūtiṃ draṣṭuṃ punar vāñchati me 'ntarātmā // ViP_4,2.79 //",
    "GP12vipce_pu:7074": " drakṣyāmi teṣām api cet prasūtiṃ manoratho me bhavitā tato 'nyaḥ /",
    "GP12vipce_pu:7075": " pūrṇe 'pi tatrāpy aparasya janma nivāryate kena manorathasya // ViP_4,2.80 //",
    "GP12vipce_pu:7076": " āmṛtyuto naiva manorathānām anto 'sti vijñātam idaṃ mayādya /",
    "GP12vipce_pu:7077": " manorathāsaktiparasya cittaṃ na jāyate vai paramārthasaṅgi // ViP_4,2.81 //",
    "GP12vipce_pu:7078": " sa me samādhir jalavāsamitra matsyasya saṅgāt sahasaiva naṣṭaḥ /",
    "GP12vipce_pu:7079": " parigrahaḥ saṅgakṛto mamāyaṃ parigrahotthā ca mahāvidhitsā // ViP_4,2.82 //",
    "GP12vipce_pu:7080": " duḥkhaṃ yadaivaikaśarīrajanma śatārdhasaṃkhyaṃ yad idaṃ prasūtam /",
    "GP12vipce_pu:7081": " parigraheṇa kṣitipātmajānāṃ sutair anekair bahulīkṛtaṃ tat // ViP_4,2.83 //",
    "GP12vipce_pu:7082": " sutātmajais tattanayaiś ca bhūyo bhūyaś ca teṣāṃ svaparigraheṇa /",
    "GP12vipce_pu:7083": " vistāram eṣyaty atiduḥkhahetuḥ parigraho vai mamatānidhānam // ViP_4,2.84 //",
    "GP12vipce_pu:7084": " cīrṇaṃ tapo yat tu jalāśrayeṇa tasyarddhir eṣā tapaso 'ntarāyaḥ /",
    "GP12vipce_pu:7085": " matsyasya saṅgād abhavac ca yo me sutādirāgo muṣito 'smi tena // ViP_4,2.85 //",
    "GP12vipce_pu:7086": " niḥsaṅgatā muktipadaṃ yatīnāṃ saṅgād aśeṣāḥ prabhavanti doṣāḥ /",
    "GP12vipce_pu:7087": " ārūḍhayogo 'pi nipātyate 'dhaḥ saṅgena yogī kim utālpasiddhiḥ // ViP_4,2.86 //",
    "GP12vipce_pu:7088": " ahaṃ cariṣyāmi tathātmano 'rthe parigrahagrāhagṛhītabuddhiḥ /",
    "GP12vipce_pu:7089": " yathā hi bhūyaḥ parihīnadoṣo janasya duḥkhair bhavitā na duḥkhī // ViP_4,2.87 //",
    "GP12vipce_pu:7090": " sarvasya dhātāram acintyarūpam aṇor aṇīyāṃsam atipramāṇam /",
    "GP12vipce_pu:7091": " sitāsitaṃ ceśvaram īśvarāṇām ārādhayiṣye tapasaiva viṣṇum // ViP_4,2.88 //",
    "GP12vipce_pu:7092": " tasminn aśeṣaujasi sarvarūpiṇy avyaktavispaṣṭatanāv anante /",
    "GP12vipce_pu:7093": " mamācalaṃ cittam apetadoṣaṃ sadāstu viṣṇāv abhavāya bhūyaḥ // ViP_4,2.89 //",
    "GP12vipce_pu:7094": " samastabhūtād amalād anantāt sarveśvarād anyad anādimadhyāt /",
    "GP12vipce_pu:7095": " yasmān na kiṃcit tam ahaṃ gurūṇāṃ paraṃ guruṃ saṃśrayam emi viṣṇum // ViP_4,2.90 //",
    "GP12vipce_pu:7096": " §parāśara uvāca:",
    "GP12vipce_pu:7097": " ity ātmānam ātmanaivābhidhāyāsau saubharir apahāya putragṛhāsanaparicchadādikam aśeṣam arthajātaṃ sakalabhāryāsamaveto vanaṃ praviveśa // ViP_4,2.91",
    "GP12vipce_pu:7098": " tatrāpy anudinaṃ vaikhānasaniṣpādyam aśeṣaṃ kriyākalāpaṃ niṣpādya kṣapitasakalapāpaḥ paripakvamanovṛttir ātmany agnīn samāropya bhikṣur abhavat",
    "GP12vipce_pu:7099": " bhagavaty āsajyākhilakarmakalāpaṃ ajam avikāram amaraṇādidharmam avāpa paraṃ paravatām acyutapadam // ViP_4,2.93 //",
    "GP12vipce_pu:7100": " ity etan māṃdhātur duhitṛsaṃbandhād ākhyātam // ViP_4,2.94 //",
    "GP12vipce_pu:7101": " yaś caitat saubharicaritam anusmarati paṭhati śṛṇoti avadhārayati lekhayati tasyāṣṭau",
    "GP12vipce_pu:7102": " janmany asanmatir asaddharmo vā manaso 'sanmārgācaraṇam aśeṣaheyeṣu vā mamatvaṃ na",
    "GP12vipce_pu:7103": " bhavati // ViP_4,2.95 //",
    "GP12vipce_pu:7104": " [[iti śrīviṣṇupurāṇe caturthe 'ṃśe caturthāṃśe dvitīyo 'dhyāyaḥ ]]",
    "GP12vipce_pu:7105": " §parāśara uvāca:",
    "GP12vipce_pu:7106": " ato māṃdhātuḥ putrasaṃtatir abhidhīyate // ViP_4,3.1 //",
    "GP12vipce_pu:7107": " ambarīṣasya māṃdhātus tanayasya yuvanāśvaḥ putro 'bhūt // ViP_4,3.2 //",
    "GP12vipce_pu:7108": " tasmād dharīto yato 'ṅgiraso hārītāḥ // ViP_4,3.3 //",
    "GP12vipce_pu:7109": " rasātale ca mauneyā nāma gandharvāḥ ṣaṭkoṭisaṃkhyās tair aśeṣāṇi nāgakulāny apahṛtapradhānaratnādhipatyāny akriyanta // ViP_4,3.4 //",
    "GP12vipce_pu:7110": " taiś ca gandharvavīryāvadhūtair urageśvarair bhagavān aśeṣadeveśastavaśravaṇonmīlitonnidrapuṇḍarīkanayano jalaśayano nidrāvasānād vibuddhaḥ praṇipatyābhihitaḥ /",
    "GP12vipce_pu:7111": " bhagavann apy asmākam etebhyo gandharvebhyo bhayam upaśamam eṣyatīti āha bhagavān",
    "GP12vipce_pu:7112": " anādipuruṣaḥ puruṣottamo yauvanāśvasya māṃdhātuḥ purukutsanāmā putras tam aham anupraviśya",
    "GP12vipce_pu:7113": " tān aśeṣaduṣṭagandharvān upaśamaṃ nayiṣyāmi // ViP_4,3.5 //",
    "GP12vipce_pu:7114": " ity ākarṇya bhagavate kṛtapraṇāmāḥ punar nāgalokam āgatāḥ pannagapatayo narmadāṃ ca purukutsānayanāya codayām āsuḥ // ViP_4,3.6 //",
    "GP12vipce_pu:7115": " sā cainaṃ rasātalaṃ nītavatī // ViP_4,3.7 //",
    "GP12vipce_pu:7116": " rasātalagataś cāsau bhagavattejasāpyāyitātmavīryaḥ sakalagandharvāñ jaghāna /",
    "GP12vipce_pu:7117": " punaś ca svabhavanam ājagāma // ViP_4,3.8 //",
    "GP12vipce_pu:7118": " sakalapannagapatayaś ca narmadāyai varaṃ daduḥ /",
    "GP12vipce_pu:7119": " yas te 'nusmaraṇasamavetaṃ nāmagrahaṇaṃ kariṣyati na tasya sarpaviṣabhayaṃ bhaviṣyatīti // ViP_4,3.9 //",
    "GP12vipce_pu:7120": " atra ca ślokaḥ /",
    "GP12vipce_pu:7121": " narmadāyai namaḥ prātar narmadāyai namo niśi /",
    "GP12vipce_pu:7122": " namo 'stu narmade tubhyaṃ trāhi māṃ viṣasarpataḥ // ViP_4,3.10 //",
    "GP12vipce_pu:7123": " ity uccāryāharniśam andhakārapraveśe vā na sarpair daśyate na cāpi kṛtānusmaraṇabhujo viṣam api bhuktam upaghātāya bhaviṣyati // ViP_4,3.11",
    "GP12vipce_pu:7124": " purukutsāya ca saṃtativicchedo na bhavato bhaviṣyatīty uragapatayo varaṃ daduḥ // ViP_4,3.12 //",
    "GP12vipce_pu:7125": " purukutso narmadāyāṃ trasadasyum ajījanat // ViP_4,3.13 //",
    "GP12vipce_pu:7126": " trasadasyutaḥ saṃbhūtas tato 'naraṇyas taṃ rāvaṇo digvijaye nijaghāna /",
    "GP12vipce_pu:7127": " anaraṇyasya pṛṣadaśvaḥ pṛṣadaśvasya haryaśvaḥ putro 'bhavat /",
    "GP12vipce_pu:7128": " tataś ca vasumanās tasyāpi tridhanvā tridhanvanas trayyāruṇaḥ // ViP_4,3.20 //",
    "GP12vipce_pu:7129": " tasmāt satyavrato yo 'sau triśaṅkusaṃjñām avāpa /",
    "GP12vipce_pu:7130": " caṇḍālatām upagataś ca // ViP_4,3.14 //",
    "GP12vipce_pu:7131": " dvādaśavārṣikyām anāvṛṣṭyāṃ viśvāmitrakalatrāpatyapoṣaṇārthaṃ cāṇḍālapratigrahapariharaṇāya jāhnavītīranyagrodhe mṛgamāṃsam anudinaṃ babandha",
    "GP12vipce_pu:7132": " parituṣṭena viśvāmitreṇa saśarīraḥ svargam āropitaḥ // ViP_4,3.16 //",
    "GP12vipce_pu:7133": " triśaṅkor hariścandras tasmād rohitāśvas tataś ca harito haritāc cañcuś cañcor vijayasudevau ruruko vijayād rurukasya vṛkaḥ // ViP_4,3.17 //",
    "GP12vipce_pu:7134": " tato bāhur yo 'sau haihayatālajaṅghādibhir avajito 'ntarvatnyā mahiṣyā saha vanaṃ viveśa // ViP_4,3.18 //",
    "GP12vipce_pu:7135": " tasyāś ca sapatnyā garbhastambhanāya garo dattaḥ // ViP_4,3.19 //",
    "GP12vipce_pu:7136": " tenāsyā garbhaḥ saptavarṣāṇi jaṭhara eva tasthau /",
    "GP12vipce_pu:7137": " sa ca bāhur vṛddhabhāvād aurvāśramasamīpe mamāra // ViP_4,3.20 //",
    "GP12vipce_pu:7138": " sā tasya bhāryā citāṃ kṛtvā tam āropyānumaraṇakṛtaniścayābhūt // ViP_4,3.21 //",
    "GP12vipce_pu:7139": " athaitām atītānāgatavartamānakālavedī bhagavān aurvaḥ svāśramān nirgatyābravīt /",
    "GP12vipce_pu:7140": " alam anenāsadgrāheṇākhilabhūmaṇḍalapatir ativīryaparākramo naikayajñakṛd arātipakṣakṣayakartā tavodare cakravartī tiṣṭhati // ViP_4,3.22 //",
    "GP12vipce_pu:7141": " maivaṃ maivaṃ sāhasādhyavasāyinī bhavetyukte ca sā tasmād anumaraṇanirbandhād virarāma // ViP_4,3.23 //",
    "GP12vipce_pu:7142": " tenaiva bhagavatā svāśramam ānīyata /",
    "GP12vipce_pu:7143": " katipayadinābhyantare ca sahaiva tena gareṇātitejasvī bālako jajñe /",
    "GP12vipce_pu:7144": " tasyaurvo jātakarmādikriyāṃ niṣpādya sagara iti nāma cakāra // ViP_4,3.24 //",
    "GP12vipce_pu:7145": " kṛtopanayanaṃ cainam aurvo vedaśāstrāṇy astraṃ cāgneyaṃ bhārgavākhyam adhyāpayām āsa // ViP_4,3.25 //",
    "GP12vipce_pu:7146": " utpannabuddhiś ca mātaram apṛcchat /",
    "GP12vipce_pu:7147": " amba katham atra vayaṃ kva tāto 'smākam ity evamādi pṛcchatas tanmātā sarvam avocat // ViP_4,3.26 //",
    "GP12vipce_pu:7148": " tataḥ pitṛrājyaharaṇāmarṣito haihayatālajaṅghādivadhāya pratijñām akarot /",
    "GP12vipce_pu:7149": " prāyaśaś ca haihayāñ jaghāna // ViP_4,3.27 //",
    "GP12vipce_pu:7150": " śakayavanakāmbojapāradapahlavā hanyamānās tatkulaguruṃ vasiṣṭhaṃ śaraṇaṃ yayuḥ // ViP_4,3.28 //",
    "GP12vipce_pu:7151": " athaitān vasiṣṭho jīvanmṛtakān kṛtvā sagaram āha /",
    "GP12vipce_pu:7152": " vatsālam ebhir jīvanmṛtakair anumṛtaiḥ // ViP_4,3.29 //",
    "GP12vipce_pu:7153": " ete ca mayaiva tvatpratijñāparipālanāya nijadharmadvijasaṅgaparityāgaṃ kāritāḥ // ViP_4,3.30 //",
    "GP12vipce_pu:7154": " sa tatheti tad guruvacanam abhinandya teṣāṃ veṣānyatvam akārayat yavanān muṇḍitaśiraso",
    "GP12vipce_pu:7155": " 'rdhamuṇḍāñ chakān pralambakeśān pāradān pahlavāṃś ca śmaśrudharān niḥsvādhyāyavaṣaṭkārān",
    "GP12vipce_pu:7156": " etān anyāṃś ca kṣatriyāṃś cakāra // ViP_4,3.31 //",
    "GP12vipce_pu:7157": " te ca nijadharmaparityāgād brāhmaṇaiś ca parityaktā mlecchatāṃ yayuḥ // ViP_4,3.32 //",
    "GP12vipce_pu:7158": " sagaro 'pi svam adhiṣṭhānam āgamya askhalitacakraḥ saptadvīpavatīm imām urvīṃ praśaśāsa // ViP_4,3.33 //",
    "GP12vipce_pu:7159": " [[iti śrīviṣṇupurāṇe caturthe 'ṃśe tṛtīyo 'dhyāyaḥ ]]",
    "GP12vipce_pu:7160": " §parāśara uvāca:",
    "GP12vipce_pu:7161": " kāśyapaduhitā sumatir vidarbharājatanayā keśinī ca dve bhārye sagarasyāstām // ViP_4,4.1 //",
    "GP12vipce_pu:7162": " tābhyāṃ cāpatyārtham ārādhita aurvaḥ parameṇa samādhinā varam adāt // ViP_4,4.2 //",
    "GP12vipce_pu:7163": " ekā vaṃśadharam ekaṃ putram aparā ṣaṣṭiṃ putrasahasrāṇi janayiṣyati //",
    "GP12vipce_pu:7164": " yasyā yad abhimataṃ tad icchayā gṛhyatām ity ukte keśinī putram ekaṃ sumatiḥ putrasahasrāṇi ṣaṣṭiṃ vavre // ViP_4,4.3 //",
    "GP12vipce_pu:7165": " tatheti ca ṛṣiṇābhihite 'lpair evāhobhiḥ keśinī putram ekam asamañjasaṃ nāma vaṃśadharam asūta /",
    "GP12vipce_pu:7166": " vinatātanayāyās tu sumatyāḥ ṣaṣṭiḥ putrasahasrāṇy abhavan // ViP_4,4.4 //",
    "GP12vipce_pu:7167": " tasmād asamañjaso 'ṃśumān nāma kumāro jajñe // ViP_4,4.5 //",
    "GP12vipce_pu:7168": " sa tv asamañjā bālyād evāpavṛttaḥ pitā cāsyācintayad ayam atītabālyo buddhimān bhaviṣyatīti // ViP_4,4.6 //",
    "GP12vipce_pu:7169": " atha tatrāpi vayasy atīte tac caritam evainaṃ pitā tatyāja // ViP_4,4.7 //",
    "GP12vipce_pu:7170": " tāny api ṣaṣṭiḥ kumārasahasrāṇy asamañjasaś caritam anucakruḥ // ViP_4,4.8 //",
    "GP12vipce_pu:7171": " tataś cāsamañjasaś caritānukāribhiḥ sāgarair apadhvastayajñādisanmārge jagati devāḥ",
    "GP12vipce_pu:7172": " sakalavidyāmayam asaṃspṛṣṭam aśeṣadoṣair bhagavataḥ puruṣottamasyāṃśabhūtaṃ kapilaṃ",
    "GP12vipce_pu:7173": " praṇamya tad artham ūcuḥ // ViP_4,4.9 //",
    "GP12vipce_pu:7174": " bhagavann ebhiḥ sagaratanayair asamañjasaś caritam anugamyate /",
    "GP12vipce_pu:7175": " katham evam ebhir anusaradbhir jagad bhaviṣyatīty ārtajagatparitrāṇāya ca bhagavato",
    "GP12vipce_pu:7176": " 'tra śarīragrahaṇam ity ākarṇya bhagavān alpair eva dinair ete vinaṅkṣyantīty uktavān // ViP_4,4.10 //",
    "GP12vipce_pu:7177": " tatrāntare ca sagaro hayamedham ārebhe tatra ca putrair adhiṣṭhitam asyāśvaṃ ko 'py apahṛtya bhuvo bilaṃ praviveśa // ViP_4,4.12 //",
    "GP12vipce_pu:7178": " tataś cāśvānveṣaṇāya tanayān yuyoja tatas tattanayāś cāśvakhurapadavīm anusaranto atinirbandhena vasudhātalam ekaiko yojanaṃ yojanam avaneś cakhāna // ViP_4,4.13 //",
    "GP12vipce_pu:7179": " pātāle cāśvaṃ paribhramantaṃ tam avanīpatitanayās te dadṛśuḥ // ViP_4,4.14 //",
    "GP12vipce_pu:7180": " nātidūrāvasthitaṃ ca bhagavantam apaghane śaratkāle 'rkam iva tejobhir anavaratam ūrdhvam adhaś cāśeṣadiśaś codbhāsayamānaṃ kapilarṣim apaśyan",
    "GP12vipce_pu:7181": " tataś codyatāyudhā durātmāyam asmadapakārī yajñavighātakartā hayahartā hanyatāṃ hanyatām ity avocan /",
    "GP12vipce_pu:7182": " tatas tenāpi bhagavatā kiṃcidīṣatparivartitalocanenāvalokitāḥ svaśarīrasamutthenāgninā dahyamānā vineśuḥ // ViP_4,4.16 //",
    "GP12vipce_pu:7183": " sagaro 'py avagamyāśvānusāri tat putrabalam aśeṣaṃ paramarṣikapilatejasā dagdham aṃśumantam asamañjasaḥ putram aśvānayanāya codayām āsa // ViP_4,4.17",
    "GP12vipce_pu:7184": " sa tu sagaratanayakhātamārgeṇa kapilam upagamya bhaktinamras tathā tuṣṭāva yathainaṃ",
    "GP12vipce_pu:7185": " bhagavān āha gacchainaṃ pitāmahāyāśvaṃ prāpaya varaṃ vṛṇīṣva ca putrapautraś ca te",
    "GP12vipce_pu:7186": " svargād gaṅgāṃ ānayiṣyatīti // ViP_4,4.18 //",
    "GP12vipce_pu:7187": " athāṃśumān api brahmadaṇḍahatānām asmatpitṝṇām asvargayogyānāṃ svargaprāptikaraṃ varam asmākaṃ bhagavān prayacchatv iti pratyāha // ViP_4,4.19",
    "GP12vipce_pu:7188": " taṃ cāha bhagavān uktam evaitan mayā pautras te tridivād gaṅgāṃ bhuvam ānayiṣyatīti /",
    "GP12vipce_pu:7189": " tadambhasā saṃspṛṣṭeṣv asthibhasmasv ete svargam ārokṣyanti /",
    "GP12vipce_pu:7190": " bhagavadviṣṇupādāṅguṣṭhavinirgatasya jalasya hi tanmāhātmyam // ViP_4,4.20 //",
    "GP12vipce_pu:7191": " yan na kevalam abhisaṃdhipūrvakaṃ snānādyupabhogeṣūpakārakam anabhisaṃhitam apy apetaprāṇasyāsthicarmasnāyukeśādyutsṛṣṭaṃ",
    "GP12vipce_pu:7192": " śarīrajam yad bhūpatitam śarīriṇaṃ sadyaḥ svargaṃ nayatīty uktaḥ praṇamya ca bhagavate",
    "GP12vipce_pu:7193": " 'śvam ādāya pitāmahayajñam ājagāma // ViP_4,4.21 //",
    "GP12vipce_pu:7194": " sagaro 'py aśvam āsādya taṃ yajñaṃ samāpayām āsa // ViP_4,4.22 //",
    "GP12vipce_pu:7195": " sāgaraṃ cātmajaprītyā putratve kalpayām āsa // ViP_4,4.23 //",
    "GP12vipce_pu:7196": " tasyāṃśumato dilīpaḥ putro 'bhavat // ViP_4,4.24 //",
    "GP12vipce_pu:7197": " dilīpasya bhagīratho yo 'sau gaṅgāṃ svargād ihānīya bhāgīrathīsaṃjñāṃ cakāra // ViP_4,4.25 //",
    "GP12vipce_pu:7198": " bhagīrathāc chrutas tasyāpi nābhāgas tato 'mbarīṣas tasmāt sindhudvīpaḥ /",
    "GP12vipce_pu:7199": " sindhudvīpād ayutāyus tatputraś ca ṛtuparṇo nalasahāyo 'kṣahṛdayajño 'bhūt // ViP_4,4.26 //",
    "GP12vipce_pu:7200": " ṛtuparṇaputraḥ sarvakāmas tattanayaḥ sudāsaḥ sudāsāt saudāso mitrasahanāmā // ViP_4,4.27 //",
    "GP12vipce_pu:7201": " sa cāṭavyāṃ mṛgayāṃ gato vyāghradvayam apaśyat // ViP_4,4.28 //",
    "GP12vipce_pu:7202": " tābhyāṃ ca tad vanam apamṛgaṃ kṛtaṃ sa caikaṃ tayor bāṇena jaghāna // ViP_4,4.29 //",
    "GP12vipce_pu:7203": " mriyamāṇaś cāsāv atibhīṣaṇākṛtir atikarālavadano rākṣaso 'bhavat // ViP_4,4.30 //",
    "GP12vipce_pu:7204": " dvitīyo 'pi pratikriyāṃ te kariṣyāmīty uktvāntardhānaṃ jagāma // ViP_4,4.31 //",
    "GP12vipce_pu:7205": " kālena gacchatā sa saudāso yajñam ayajat /",
    "GP12vipce_pu:7206": " pariniṣṭhitayajñe cācārye vasiṣṭhe niṣkrānte tad rakṣo vasiṣṭharūpam āsthāya yajñāvasāne",
    "GP12vipce_pu:7207": " mama samāṃsaṃ bhojanaṃ deyaṃ tat saṃskriyatāṃ kṣaṇād ihāgamiṣyāmīty uktvā niṣkrāntaḥ // ViP_4,4.32 //",
    "GP12vipce_pu:7208": " bhūyaś ca sūdaveṣaṃ kṛtvā rājājñayā mānuṣamāṃsaṃ saṃskṛtya rājñe nyavedayat // ViP_4,4.33 //",
    "GP12vipce_pu:7209": " asāv api hiraṇyapātrasthitaṃ māṃsam ādāya vasiṣṭhāgamanapratīkṣo 'bhavat /",
    "GP12vipce_pu:7210": " āgatāya ca vasiṣṭhāya niveditavān // ViP_4,4.34 //",
    "GP12vipce_pu:7211": " sa cāpy acintayad aho 'sya rājño dauḥśīlyaṃ yenaitan māṃsam asmākaṃ prayacchati kim etad dravyajātam iti dhyānaparo 'bhūt /",
    "GP12vipce_pu:7212": " apaśyac ca tan mānuṣamāṃsam /",
    "GP12vipce_pu:7213": " tataś ca krodhakaluṣīkṛtacetā rājānaṃ prati śāpam utsasarja /",
    "GP12vipce_pu:7214": " yasmād abhojyam etad asmadvidhānāṃ tapasvinām avagacchann api bhavān mahyaṃ dadāti tasmāt tavaivātra lolupā buddhir bhaviṣyatīti // ViP_4,4.35",
    "GP12vipce_pu:7215": " anantaraṃ ca tenāpi bhagavataivābhihito 'smīty ukte kiṃ kiṃ mayaivābhihitam iti saṃcintya munir api samādhau tasthau // ViP_4,4.36 //",
    "GP12vipce_pu:7216": " samādhivijñānāvagatārthaś cānugrahaṃ tasmai cakāra /",
    "GP12vipce_pu:7217": " nātyantikam etad dvādaśābdaṃ tava bhojanaṃ bhaviṣyatīti // ViP_4,4.37 //",
    "GP12vipce_pu:7218": " asāv api tu pragṛhyodakāñjaliṃ muniśāpapradānāyodyato bhagavān asmadgurur nārhasy enaṃ kuladevatābhūtam ācāryaṃ śaptum iti madayantyā svapatnyā prasāditaḥ /",
    "GP12vipce_pu:7219": " sasyāmbudarakṣaṇārthaṃ tac chāpāmbu norvyāṃ na cākāśe cikṣepa tenaiva svapadau siṣeca // ViP_4,4.38 //",
    "GP12vipce_pu:7220": " tena krodhāśritenāmbhasā dagdhacchāyau tatpādau kalmāṣatām upagatau /",
    "GP12vipce_pu:7221": " tataḥ sa kalmāṣapādasaṃjñām avāpa // ViP_4,4.39 //",
    "GP12vipce_pu:7222": " vasiṣṭhaśāpāc ca ṣaṣṭhe kāle rākṣasabhāvam upetyāṭavyāṃ paryaṭann anekaśo mānuṣān abhakṣayat // ViP_4,4.40 //",
    "GP12vipce_pu:7223": " ekadā tu kaṃcin munim ṛtukāle bhāryayā saha saṃgataṃ dadarśa /",
    "GP12vipce_pu:7224": " tayoś ca tam atibhīṣaṇaṃ rākṣasam avalokya trāsāt pradhāvitayor dampatyor brāhmaṇaṃ jagrāha // ViP_4,4.41 //",
    "GP12vipce_pu:7225": " tataḥ sā brāhmaṇī bahuśas taṃ yācitavatī /",
    "GP12vipce_pu:7226": " prasīdekṣvākukulatilakabhūtas tvaṃ mahārāja mitrasaho na rākṣaso nārhasi strīdharmasukhābhijño",
    "GP12vipce_pu:7227": " mayy akṛtārthāyām imaṃ madbhartāram attum ity evaṃ bahuprakāraṃ tasyāṃ vilapantyāṃ",
    "GP12vipce_pu:7228": " vyāghraḥ paśum iva taṃ brāhmaṇam abhakṣayat // ViP_4,4.42 //",
    "GP12vipce_pu:7229": " tataś cātikopasamanvitā brāhmaṇī taṃ rājānaṃ yasmād evaṃ mayy atṛptāyāṃ tvayāyaṃ matpatir bhakṣitaḥ /",
    "GP12vipce_pu:7230": " tasmāt tvam apy antaṃ kāmopabhogapravṛttaḥ prāpsyasīti śaśāpa /",
    "GP12vipce_pu:7231": " agniṃ praviveśa ca // ViP_4,4.43 //",
    "GP12vipce_pu:7232": " tatas tasya dvādaśābdaviparyaye vimuktaśāpasya strīviṣayābhilāṣiṇo madayantī smārayām āsa // ViP_4,4.44 //",
    "GP12vipce_pu:7233": " tataḥ param asau strībhogaṃ tatyāja /",
    "GP12vipce_pu:7234": " vasiṣṭhaś cāputreṇa rājñā putrārtham abhyarthito madayantyāṃ garbhādhānaṃ cakāra /",
    "GP12vipce_pu:7235": " yadā ca saptavarṣāṇy asau garbho na jajñe tatas taṃ garbham aśmanā sā devī jaghāna /",
    "GP12vipce_pu:7236": " putraś cājāyata tasya cāśmaka eva nāmābhavat // ViP_4,4.45 //",
    "GP12vipce_pu:7237": " aśmakasya mūlako nāma putro 'bhavat /",
    "GP12vipce_pu:7238": " yo 'sau niḥkṣatre kṣmātale 'smin kriyamāṇe strībhir vivastrābhiḥ parivārya rakṣitaḥ tatas taṃ nārīkavacam udāharanti // ViP_4,4.46 //",
    "GP12vipce_pu:7239": " mūlakād daśarathas tasmād ilivilas tataś ca viśvasahaḥ /",
    "GP12vipce_pu:7240": " tasmāc ca khaṭvāṅgo dilīpaḥ yo 'sau devāsurāṇāṃ saṃgrāme devair abhyarthito 'surāñ jaghāna /",
    "GP12vipce_pu:7241": " svarge ca kṛtapriyair devair varagrahaṇāya coditaḥ prāha /",
    "GP12vipce_pu:7242": " yady avaśyaṃ varo grāhyas tan mamāyuḥ kathyatām iti /",
    "GP12vipce_pu:7243": " anantaraṃ ca tair uktam ekamuhūrtapramāṇaṃ tavāyur ity ukto 'thāskhalitagatinā vimānena laghimaguṇo martyalokam āgamyedam āha /",
    "GP12vipce_pu:7244": " yathā na brāhmaṇebhyaḥ sakāśād ātmāpi me priyataraḥ /",
    "GP12vipce_pu:7245": " na ca svadharmollaṅghanaṃ mayā kadācid apy anuṣṭhitam /",
    "GP12vipce_pu:7246": " na ca sakaladevamānuṣapaśuvṛkṣādike 'py 'cyutavyatirekavatī dṛṣṭir mamābhūt /",
    "GP12vipce_pu:7247": " tathā tam eva devaṃ munijanānusmṛtaṃ bhagavantam askhalitagatiḥ prāpayeyam ity aśeṣadevagurau bhagavaty anirdeśyavapuṣi sattāmātrātmany ātmānaṃ paramātmani vāsudevākhye yuyoja /",
    "GP12vipce_pu:7248": " tatraiva ca layam avāpa // ViP_4,4.47 //",
    "GP12vipce_pu:7249": " atrāpi śrūyate śloko gītaḥ saptarṣibhiḥ purā /",
    "GP12vipce_pu:7250": " khaṭvāṅgena samo nānyaḥ kaścid urvyāṃ bhaviṣyati // ViP_4,4.48[1] //",
    "GP12vipce_pu:7251": " yena svargād ihāgamya muhūrtaṃ prāpya jīvitam /",
    "GP12vipce_pu:7252": " trayo 'bhisaṃdhitā lokā buddhyā dānena caiva hi // ViP_4,4.48[2] //",
    "GP12vipce_pu:7253": " khaṭvāṅgād dīrghabāhuḥ putro 'bhavat /",
    "GP12vipce_pu:7254": " tato raghus tasmād apy ajaḥ /",
    "GP12vipce_pu:7255": " ajād daśaratho daśarathasyāpi bhagavān abjanābho jagatsthityartham ātmāṃśena rāmalakṣmaṇabharataśatrughnarūpiṇā caturdhā putratvam āyāsīt /",
    "GP12vipce_pu:7256": " rāmo 'pi bāla eva viśvāmitrayajñarakṣaṇāya gacchaṃs tāṭakāṃ jaghāna // ViP_4,4.49 //",
    "GP12vipce_pu:7257": " yajñe ca mārīcam iṣupātāhataṃ dūraṃ cikṣepa subāhupramukhāṃś ca kṣayam anayat /",
    "GP12vipce_pu:7258": " darśanamātreṇaivāhalyām apāpāṃ cakāra /",
    "GP12vipce_pu:7259": " janakagṛhe ca māheśvaraṃ cāpam anāyāsenaiva babhañja /",
    "GP12vipce_pu:7260": " sītāṃ ca ayonijāṃ janakarājatanayāṃ vīryaśulkāṃ lebhe // ViP_4,4.50 //",
    "GP12vipce_pu:7261": " sakalakṣatrakṣayakāriṇam aśeṣahaihayakuladhūmaketubhūtaṃ ca paraśurāmam apāstavīryabalāvalepaṃ cakāra // ViP_4,4.51 //",
    "GP12vipce_pu:7262": " pitṛvacanāc cāgaṇitarājyābhilāṣo bhrātṛbhāryāsamaveto vanaṃ viveśa // ViP_4,4.52 //",
    "GP12vipce_pu:7263": " virādhakharadūṣaṇādīn kabandhavālinau ca nijaghāna // ViP_4,4.53 //",
    "GP12vipce_pu:7264": " baddhvā cāmbhonidhim aśeṣarākṣasakulakṣayaṃ kṛtvā daśānanāpahṛtāṃ tadvadhāpahatakalaṅkām",
    "GP12vipce_pu:7265": " apy analapraveśaśuddhām aśeṣadeveśasaṃstūyamānāṃ sītāṃ janakarājatanayām ayodhyām",
    "GP12vipce_pu:7266": " āninye // ViP_4,4.54 //",
    "GP12vipce_pu:7267": " viśvāmitrabharadvājāgastyaprabhṛtibhir munivaraiḥ ṛgyajuḥsāmātharvaiḥ saṃstūyamāno",
    "GP12vipce_pu:7268": " nṛtyagītavādyākhilalokamaṅgalavādyair vīṇāveṇumṛdaṅgabherīpaṭahaśaṅkhakāhalagomukhaprabhṛtibhiḥ",
    "GP12vipce_pu:7269": " sunādaiḥ samastabhūbhṛtāṃ madhye sakalalokarakṣārthaṃ yathocitam abhiṣikto dāśarathiḥ",
    "GP12vipce_pu:7270": " kosalendro raghukulatilako jānakīpriyo bhrātṛtrayapriyaḥ siṃhāsanagato dvādaśābdasahasraṃ",
    "GP12vipce_pu:7271": " rājyam akarot // ViP_4,4.54*7 //",
    "GP12vipce_pu:7272": " bharato 'pi gandharvaviṣayasādhanāyogragandharvakoṭīs tisro jaghāna /",
    "GP12vipce_pu:7273": " śatrughnenāpy atibalaparākramo madhuputro lavaṇo nāma rākṣaseśvaro nihato madhurā ca niveśitā // ViP_4,4.55 //",
    "GP12vipce_pu:7274": " ity evamādiatulabalaparākramair atiduṣṭanibarhaṇair 'śeṣasyāsya jagato niṣpāditasthitayo rāmalakṣmaṇabharataśatrughnāḥ punar api divam ārūḍhāḥ",
    "GP12vipce_pu:7275": " ye 'pi teṣu bhagavadaṃśeṣv anurāgiṇaḥ kosalanagarajanapadās te 'pi tanmanasas tatsalokatām avāpuḥ // ViP_4,4.57 //",
    "GP12vipce_pu:7276": " rāmasya tu kuśalavau putrau lakṣmaṇasyāṅgadacandraketū takṣapuṣkarau bharatasya subāhuśūrasenau śatrughnasya kuśasyātithir atither api niṣadhaḥ putro 'bhavat /",
    "GP12vipce_pu:7277": " niṣadhasyāpi nalas tasya api nabho nabhasaḥ puṇḍarīkaḥ /",
    "GP12vipce_pu:7278": " tattanayaḥ kṣemadhanvā tasya ca devānīkas tasyāpy ahīnagus tato rurus tasya ca pāriyātraḥ",
    "GP12vipce_pu:7279": " pāriyātrād dalo dalāc chalas tasyāpy uktha ukthād vajranābhas tasmāc chaṅkhanābhas",
    "GP12vipce_pu:7280": " tato vyutthitāśvas tataś ca viśvasaho jajñe // ViP_4,4.58 //",
    "GP12vipce_pu:7281": " hiraṇyanābhas tato mahāyogīśvaro jaiminiśiṣyo yato yājñavalkyo yogam avāpa // ViP_4,4.59 //",
    "GP12vipce_pu:7282": " hiraṇyanābhasya putraḥ puṣyas tasmād dhruvasaṃdhis tataḥ sudarśanas tasmād agnivarṇas tataś ca śīghragas tasyāpi maruḥ putro 'bhūt",
    "GP12vipce_pu:7283": " yo 'sau yogam āsthāyādyāpi kalāpagrāmam āśritas tiṣṭhati /",
    "GP12vipce_pu:7284": " āgāmiyuge sūryavaṃśakṣatrapravartayitā bhaviṣyati /",
    "GP12vipce_pu:7285": " prasuśrutas tasyātmajas tasyāpi susaṃdhis tataś cāpy amarṣas tasya ca mahasvāṃs tataś",
    "GP12vipce_pu:7286": " ca viśrutavāṃs tato bṛhadbalo yo 'rjunatanayenābhimanyunā bhāratayuddhe kṣayam anīyata // ViP_4,4.60 //",
    "GP12vipce_pu:7287": " ete hīkṣvākubhūpālāḥ prādhānyena mayeritāḥ /",
    "GP12vipce_pu:7288": " eteṣāṃ caritaṃ śṛṇvan sarvapāpaiḥ pramucyate // ViP_4,4.61 //",
    "GP12vipce_pu:7289": " [[iti śrīviṣṇupurāṇe caturthe 'ṃśe caturtho 'dhyāyaḥ ]]",
    "GP12vipce_pu:7290": " §parāśara uvāca:",
    "GP12vipce_pu:7291": " ikṣvākutanayo yo 'sau nimir nāmā sa tu sahasrasaṃvatsaraṃ satram ārebhe vasiṣṭhaṃ ca hotāraṃ varayām āsa // ViP_4,5.1 //",
    "GP12vipce_pu:7292": " tam āha vasiṣṭho 'ham indreṇa pañcavarṣaśataṃ yāgārthaṃ prathamataraṃ vṛtas tadanantaraṃ",
    "GP12vipce_pu:7293": " pratipālyatām āgatas tavāpi ṛtvig bhaviṣyāmīty ukte sa pṛthivīpatir na kiṃcid uktavān // ViP_4,5.2 //",
    "GP12vipce_pu:7294": " vasiṣṭho 'py anena samanvicchitam ity amarapater yāgam akarot // ViP_4,5.3 //",
    "GP12vipce_pu:7295": " so 'pi tatkālam evānyair gautamādibhir yāgam akārayat /",
    "GP12vipce_pu:7296": " samāpte cāmarapater yāge tvarāvān vasiṣṭho nimeḥ karma kariṣyāmīty ājagāma /",
    "GP12vipce_pu:7297": " tatkarmakartṛtvaṃ ca tatra gautamasya dṛṣṭvātha svapate tasmai rājñe mām apratyākhyāyaitad",
    "GP12vipce_pu:7298": " anena gautamāya karmāntaraṃ samarpitaṃ yasmāt tasmād ayaṃ videho bhaviṣyatīti śāpaṃ",
    "GP12vipce_pu:7299": " dadau // ViP_4,5.4 //",
    "GP12vipce_pu:7300": " pratibuddhaś cāsāv avanipatir api prāha /",
    "GP12vipce_pu:7301": " yasmān mām asaṃbhāṣyājñānata eva śayānasya śāpotsargam asau duṣṭaguruś cakāra tasmāt tasyāpi dehaḥ patito bhaviṣyatīti pratiśāpaṃ dattvā deham atyajat // ViP_4,5.5 //",
    "GP12vipce_pu:7302": " tasmāc chāpāc ca mitrāvaruṇayos tejasi vasiṣṭhatejaḥ praviṣṭam /",
    "GP12vipce_pu:7303": " urvaśīdarśanād udbhūtabījaprapātayos sakāśād vasiṣṭho deham aparaṃ lebhe // ViP_4,5.6 //",
    "GP12vipce_pu:7304": " nimer api taccharīram atimanoharatailagandhādibhir upasaṃskriyamāṇaṃ naiva kledādikaṃ doṣam avāpa sadyomṛtam iva tasthau /",
    "GP12vipce_pu:7305": " yajñasamāptau bhāgagrahaṇāyāgatān devān V devān āgatān ṛtvija ūcuḥ /",
    "GP12vipce_pu:7306": " yajamānāya varo dīyatām iti devaiś ca chandito 'sau nimir āha // ViP_4,5.7 //",
    "GP12vipce_pu:7307": " bhagavanto 'khilasaṃsāraduḥkhasaṃghātasya chettāro na hy etāvaj jagaty anyad duḥkham asti yac charīrātmanor viyoge bhavati /",
    "GP12vipce_pu:7308": " tad aham icchāmi sakalalokalocaneṣu vastuṃ na punaḥ śarīragrahaṇaṃ kartum ity evam uktair devair asāv aśeṣabhūtānāṃ netreṣv avatāritaḥ // ViP_4,5.8",
    "GP12vipce_pu:7309": " tato bhūtāny unmeṣanimeṣaṃ cakruḥ /",
    "GP12vipce_pu:7310": " aputrasya tasya bhūbhujaḥ śarīram arājakabhīravas te munayo 'raṇyā mamanthuḥ // ViP_4,5.9 //",
    "GP12vipce_pu:7311": " tatra ca kumāro jajñe jananāj janakasaṃjñāṃ cāvāpa // ViP_4,5.10 //",
    "GP12vipce_pu:7312": " abhūd videho 'sya piteti vaideho mathanān mithir abhūt /",
    "GP12vipce_pu:7313": " tasyodāvasuḥ putro 'bhavat /",
    "GP12vipce_pu:7314": " udāvasor nandivardhanas tataḥ suketuḥ tasmāc ca devarātas tataś ca bṛhadukthas tasya",
    "GP12vipce_pu:7315": " ca mahāvīryas tasyāpi satyadhṛtis dhṛtiḥ tataś ca dhṛṣṭaketur ajāyata dhṛṣṭaketor",
    "GP12vipce_pu:7316": " haryaśvas tasya ca marur maroḥ pratibandhakas tasmāt kṛtarathas tasmāt kṛtis tasya",
    "GP12vipce_pu:7317": " vibudhaḥ tasyāpi mahādhṛtis tataś ca kṛtirātas tato mahāromā /",
    "GP12vipce_pu:7318": " tasya suvarṇaromā tasyāpi hrasvaromā tataḥ sīradhvajo 'bhūt /",
    "GP12vipce_pu:7319": " tasya putrārthaṃ yajanabhuvaṃ kṛṣataḥ sīre sītā duhitā samutpannā /",
    "GP12vipce_pu:7320": " sīradhvajasya bhrātā sāṃkāśyādhipatiḥ kuśadhvajanāmā /",
    "GP12vipce_pu:7321": " sīradhvajasyāpatyaṃ bhānumān bhānumataḥ śatadyumnaḥ tasya śucis tasmād ūrjavaho putro jajñe // ViP_4,5.11 //",
    "GP12vipce_pu:7322": " tasyāpi śatadhvajaḥ tataḥ kuṇiḥ kuṇer añjanas tatputra ṛtujit tato 'riṣṭanemis tasmāc",
    "GP12vipce_pu:7323": " chrutāyuḥ śrutāyuṣaḥ supārvas tasmāt saṃjayas tataḥ kṣemāris tasmād anenās tasmād",
    "GP12vipce_pu:7324": " mīnarathas tasya satyarathas tasya sātyarathiḥ sātyarather upagus tasmāc chāśvatas",
    "GP12vipce_pu:7325": " tasmāt sudhanvā tasyāpi subhāṣaḥ tataḥ suśrutas tasmāj jayo jayaputro vijayas tasya",
    "GP12vipce_pu:7326": " ca ṛto nāma suśrutaḥ tasmāt suśrutāj jayaḥ tasya putro",
    "GP12vipce_pu:7327": " vijayaḥ vijayasya ṛtaḥ ṛtāt sunayas tato vītahavyas tasmād dhṛtir dhṛter bahulāśvas tasya putraḥ kṛtiḥ kṛtau saṃtiṣṭate 'yaṃ janakavaṃśaḥ //",
    "GP12vipce_pu:7328": " ity ete maithilāḥ prācuryeṇa teṣām ātmavidyāśrayiṇo bhūpālā bhaviṣyantīti // ViP_4,5.13 //",
    "GP12vipce_pu:7329": " [[iti śrīviṣṇupurāṇe caturthe 'ṃśe pañcamo 'dhyāyaḥ ]]",
    "GP12vipce_pu:7330": " §maitreya uvāca:",
    "GP12vipce_pu:7331": " sūryasya bhagavan vaṃśaḥ kathito bhavatā mama /",
    "GP12vipce_pu:7332": " somasya vaṃśe tv akhilāñ śrotum icchāmi pārthivān // ViP_4,6.1 //",
    "GP12vipce_pu:7333": " kīrtyate sthirakīrtīnāṃ yeṣām adyāpi saṃtatiḥ /",
    "GP12vipce_pu:7334": " prasādasumukhas tan me brahmann ākhyātum arhasi // ViP_4,6.2 //",
    "GP12vipce_pu:7335": " §parāśara uvāca:",
    "GP12vipce_pu:7336": " śrūyatāṃ muniśārdūla vaṃśaḥ prathitatejasaḥ /",
    "GP12vipce_pu:7337": " somasyānukramāt khyātā yatrorvīpatayo 'bhavan // ViP_4,6.3 //",
    "GP12vipce_pu:7338": " ayaṃ hi vaṃśo 'tibalaparākramadyutiśīlaceṣṭāvadbhir atiguṇānvitair nahuṣayayātikārtavīryārjunādibhir bhūpālair alaṃkṛtaḥ /",
    "GP12vipce_pu:7339": " tam ahaṃ kathayāmi śrūyatām // ViP_4,6.4 //",
    "GP12vipce_pu:7340": " akhilajagatsraṣṭur bhagavannārāyaṇanābhisarojinīsamudbhavābjayoner brahmaṇaḥ putro 'trir atreḥ somaḥ // ViP_4,6.5 //",
    "GP12vipce_pu:7341": " taṃ ca bhagavān abjayonir aśeṣauṣadhīdvijanakṣatrāṇām ādhipatye 'bhyaṣecayat // ViP_4,6.6 //",
    "GP12vipce_pu:7342": " sa ca rājasūyam akarot /",
    "GP12vipce_pu:7343": " tatprabhāvād atyutkṛṣṭādhipatyādhiṣṭhātṛtvāc cainaṃ mada āviveśa // ViP_4,6.7 //",
    "GP12vipce_pu:7344": " madāvalepāc cāsau sakaladevaguror bṛhaspates tārāṃ nāma patnīṃ jahāra // ViP_4,6.8 //",
    "GP12vipce_pu:7345": " bahuśas tu bṛhaspaticoditena bhagavatā brahmaṇā codyamānaḥ sakalaiś ca devarṣibhir yācyamāno 'pi na mumoca // ViP_4,6.9 //",
    "GP12vipce_pu:7346": " tasya ca bṛhaspatidveṣād uśanā pārṣṇigrāho 'bhavat // ViP_4,6.10 //",
    "GP12vipce_pu:7347": " aṅgiraḥ sakāśād upalabdhavidyo bhagavān rudro bṛhaspateḥ sahāyyam akarot // ViP_4,6.11 //",
    "GP12vipce_pu:7348": " yataś cośanā tato jambhakumbhādyāḥ samastā eva daityadānavanikāyā mahāntam udyamaṃ cakruḥ /",
    "GP12vipce_pu:7349": " bṛhaspater api sakaladevasainyasahāyaḥ śakro 'bhavat // ViP_4,6.12 //",
    "GP12vipce_pu:7350": " evaṃ ca tayor atīvograḥ saṃgrāmas tārānimittas tārakāmayo nāmābhavat /",
    "GP12vipce_pu:7351": " tataḥ samastaśastrāṇy asureṣu rudrapurogamā devā deveṣu cāśeṣadānavā mumucuḥ // ViP_4,6.13 //",
    "GP12vipce_pu:7352": " evaṃ ca devāsurāhavakṣobhakṣubdhahṛdayam aśeṣaṃ eva jagad brahmāṇaṃ śaraṇaṃ jagāma // ViP_4,6.14 //",
    "GP12vipce_pu:7353": " tataś ca bhagavān apy uśanasaṃ śaṃkaram asurān devāṃś ca nivārya bṛhaspataye tārām adadāt /",
    "GP12vipce_pu:7354": " tāṃ cāntaḥprasavām avalokya bṛhaspatir āha // ViP_4,6.15 //",
    "GP12vipce_pu:7355": " naiṣa mama kṣetre bhavatyānyasya suto dhāryaḥ samutsṛjainam alam atidhārṣṭyeneti // ViP_4,6.16 //",
    "GP12vipce_pu:7356": " sā ca tenaivam uktātipativratā bhartṛvacanāt tam īṣikāstambe garbham utsasarja // ViP_4,6.17 //",
    "GP12vipce_pu:7357": " sa cotsṛṣṭamātra evātitejasā devānāṃ tejāṃsy ācikṣepa // ViP_4,6.18 //",
    "GP12vipce_pu:7358": " bṛhaspatim induṃ ca tasya kumārasyāticārutayā sābhilāṣau dṛṣṭvā devāḥ samutpannasaṃdehās tārāṃ papracchuḥ // ViP_4,6.19 //",
    "GP12vipce_pu:7359": " satyaṃ kathayāsmākam atisubhage kasyāyam ātmajaḥ somasyātha bṛhaspateḥ putraḥ /",
    "GP12vipce_pu:7360": " ityuktāpi sā tārā hriyā na kiṃcid uvāca /",
    "GP12vipce_pu:7361": " bahuśo 'py abhihitā yadāsau devebhyo nācacakṣe tataś ca sa kumāras tāṃ śaptum udyataḥ prāha ca /",
    "GP12vipce_pu:7362": " duṣṭe kasmān mama tātaṃ nākhyāsi /",
    "GP12vipce_pu:7363": " adyaiva te 'līkalajjāvatyās tathā śāstim ayam ahaṃ karomi yathā naivam anyāpy atimantharavacanā bhaviṣyatīti",
    "GP12vipce_pu:7364": " atha bhagavān pitāmahas taṃ kumāraṃ saṃnivārya svayam apṛcchat tārām /",
    "GP12vipce_pu:7365": " kathaya vatse kasyāyam ātmajaḥ somasya atha bṛhaspater ity uktā lajjājaḍam āha somasyeti // ViP_4,6.21 //",
    "GP12vipce_pu:7366": " tataḥ sphuraducchvasitāmalakapolakāntir bhagavān uḍupatis tam āliṅgya kumāraṃ sādhu sādhu vatsa prājño 'sīti budha iti nāma cakre // ViP_4,6.22",
    "GP12vipce_pu:7367": " sa cākhyātam evaitad yathelāyām ātmajapurūravasam utpādayām āsa /",
    "GP12vipce_pu:7368": " purūravās tv atidānaśīlo 'tiyajvātitejasvī yaṃ satyavādinam atirūpiṇaṃ mitrāvaruṇaśāpān mānuṣe loke mayā vastavyam iti kṛtamatir urvaśī dadarśa",
    "GP12vipce_pu:7369": " dṛṣṭamātre ca yasminn apahāya mānam aśeṣasvargābhilāṣam apāsya tanmanaskā bhūtvā tam evopatasthe // ViP_4,6.24 //",
    "GP12vipce_pu:7370": " so 'pi ca tām atiśayitasakalalokastrīkāntisaukumāryalāvaṇyagativilāsahāsādiguṇām avalokya tadāyattacittavṛttir babhūva // ViP_4,6.25 //",
    "GP12vipce_pu:7371": " ubhayam api tanmanaskam ananyadṛṣṭi parityaktasamastānyatprayojanam abhūt // ViP_4,6.26 //",
    "GP12vipce_pu:7372": " rājā tu prāgalbhyāt tām āha // ViP_4,6.27 //",
    "GP12vipce_pu:7373": " subhru tvām aham atikāmo 'smi /",
    "GP12vipce_pu:7374": " prasīdānurāgam udvahety uktā lajjāvakhaṇḍitam urvaśī prāha // ViP_4,6.28 //",
    "GP12vipce_pu:7375": " bhavatv evaṃ yadi me samayaparipālanaṃ bhavān karoti // ViP_4,6.29 //",
    "GP12vipce_pu:7376": " ākhyāhi me samayam ity atha pṛṣṭā punar abravīt /",
    "GP12vipce_pu:7377": " śayanasamīpe mamoraṇakadvayaṃ putrabhūtaṃ nāpaneyam /",
    "GP12vipce_pu:7378": " bhavāṃś ca mayā nagno na draṣṭavyaḥ /",
    "GP12vipce_pu:7379": " ghṛtamātraṃ ca mamāhāra ity evam eveti bhūpatir āha /",
    "GP12vipce_pu:7380": " tayā ca sahāvanīpatir alakāyāṃ caitrarathādivaneṣv amalapadmaṣaṇḍeṣu saraḥsv abhiramamāṇa ekaṣaṣṭivarṣāṇy anudinapravardhamānapramodo 'nayat",
    "GP12vipce_pu:7381": " urvaśī ca tadupabhogāt pratidinapravardhamānānurāgā amaralokavāse 'pi na spṛhāṃ cakāra // ViP_4,6.31 //",
    "GP12vipce_pu:7382": " vinā corvaśyā suraloko 'psarasāṃ siddhagandharvāṇāṃ ca nātiramaṇīyo 'bhavat // ViP_4,6.32 //",
    "GP12vipce_pu:7383": " tataś corvaśīpurūravasoḥ samayavid viśvāvasur gandharvasamaveto niśi śayanābhyāśād ekam uraṇakaṃ jahāra // ViP_4,6.33 //",
    "GP12vipce_pu:7384": " tasyākāśe nīyamānasyorvaśī śabdam aśṛṇot /",
    "GP12vipce_pu:7385": " āha ca mamānāthāyāḥ putraḥ kenāpy'pahriyate kaṃ śaraṇam upayāmīty V iti ākarṇya rājā nagnaṃ māṃ devī drakṣyatīti na yayau /",
    "GP12vipce_pu:7386": " athānyam apy uraṇakam ādāya gandharvā yayuḥ /",
    "GP12vipce_pu:7387": " tasyāpy apahriyamāṇasyaśabdam ākarṇya'kāśe punar apy anāthāsmy aham abhartṛkā kupuruṣāśrayety ārtarāviṇī babhūva // ViP_4,6.34 //",
    "GP12vipce_pu:7388": " rājāpy amarṣavaśād andhakāram etad iti khaḍgam ādāya duṣṭa duṣṭa hato 'sīti vyāharann abhyadhāvat // ViP_4,6.35 //",
    "GP12vipce_pu:7389": " tāvac ca gandharvair atīvojjvalā vidyuj janitā /",
    "GP12vipce_pu:7390": " tatprabhayā corvaśī rājānam apagatāmbaraṃ dṛṣṭvāpavṛttasamayā tatkṣaṇād evāpakrāntā // ViP_4,6.36 //",
    "GP12vipce_pu:7391": " parityajya tāv uraṇakau gandharvāḥ suralokam upagatāḥ // ViP_4,6.37 //",
    "GP12vipce_pu:7392": " rājāpi ca tau meṣāv ādāya hṛṣṭamanāḥ svaśayanam āyāto norvaśīṃ dadarśa // ViP_4,6.38 //",
    "GP12vipce_pu:7393": " tāṃ cāpaśyann apagatāmbara evonmattarūpo babhrāma /",
    "GP12vipce_pu:7394": " kurukṣetre cāmbhojasarasy anyābhiś catasṛbhir apsarobhiḥ samavetām urvaśīṃ dadarśa /",
    "GP12vipce_pu:7395": " tataś conmattarūpo jāye he tiṣṭha manasi ghore tiṣṭha vacasīty anekaprakāraṃ sūktam avocat // ViP_4,6.39 //",
    "GP12vipce_pu:7396": " āha corvaśī /",
    "GP12vipce_pu:7397": " mahārājālam anenāvivekaceṣṭitenāntarvatny aham abdānte bhavatātrāgantavyaṃ kumāras",
    "GP12vipce_pu:7398": " te bhaviṣyatīty ekāṃ ca niśām ahaṃ tvayā saha vatsyāmīty uktaḥ prahṛṣṭaḥ svapuraṃ",
    "GP12vipce_pu:7399": " jagāma // ViP_4,6.40 //",
    "GP12vipce_pu:7400": " tāsāṃ cāpsarasām urvaśī kathayām āsa /",
    "GP12vipce_pu:7401": " ayaṃ sa puruṣotkarṣṭo yenāham etāvantaṃ kālam anurāgākṛṣṭamānasā sahoṣitety evam uktās tām apsarasa ūcuḥ /",
    "GP12vipce_pu:7402": " sādhu sādhv asya rūpam anena sahāsmākam api sarvakālam abhirantuṃ spṛhā bhavet /",
    "GP12vipce_pu:7403": " ity abde ca pūrṇe sa rājā tatrājagāma /",
    "GP12vipce_pu:7404": " kumāraṃ cāyuṣam asmai tadorvaśī dadau // ViP_4,6.41 //",
    "GP12vipce_pu:7405": " ekāṃ ca niśāṃ tena rājñā sahoṣitvā pañcaputrotpattaye garbham avāpa // ViP_4,6.42 //",
    "GP12vipce_pu:7406": " uvāca cainaṃ rājānam asmatprītyā mahārājāya sarva eva gandharvā varadāḥ saṃvṛttā vriyatāṃ vara iti // ViP_4,6.43 //",
    "GP12vipce_pu:7407": " āha rājā /",
    "GP12vipce_pu:7408": " vijitasakalārātir avihatendriyasāmarthyo bandhumān amitabalakośo nānyad asmākam urvaśīsālokyād aprāpyam asti /",
    "GP12vipce_pu:7409": " tad aham anayā sahorvaśyā kālaṃ netum abhilaṣāmi // ViP_4,6.44 //",
    "GP12vipce_pu:7410": " ity ukte gandharvā rājñe 'gnisthālīṃ daduḥ // ViP_4,6.45 //",
    "GP12vipce_pu:7411": " ūcuś cainam agnim āmnāyānusārī bhūtvā tridhā kṛtvorvaśīsalokatāmanoratham uddiśya",
    "GP12vipce_pu:7412": " samyag yajethās tato 'vaśyam abhilaṣitam avāpsyasīty uktas tām agnisthālīm ādāyājagāma",
    "GP12vipce_pu:7413": " antar aṭavyām acintayad aho me 'timūḍhatā yad agnisthalī mayānītā norvaśīti /",
    "GP12vipce_pu:7414": " athainām aṭavyām evāgnisthālīṃ tatyāja svapuraṃ cājagāma // ViP_4,6.46 //",
    "GP12vipce_pu:7415": " vyatītārdharātrasamaye vinidraś cācintayat /",
    "GP12vipce_pu:7416": " mamorvaśīsālokyaprāptyartham agnisthālī gandharvair dattā sā ca mayāṭavyāṃ parityaktā /",
    "GP12vipce_pu:7417": " tad ahaṃ tatra tadāharaṇāya yāsyāmīty utthāya tatrāpy upagato nāgnisthālīm apaśyat /",
    "GP12vipce_pu:7418": " śamīgarbhaṃ cāśvattham agnisthālīsthāne dṛṣṭvācintayat /",
    "GP12vipce_pu:7419": " mayātra sthālī nikṣiptā sā cāśvatthaḥ śamīgarbho 'bhūt /",
    "GP12vipce_pu:7420": " tad enam evāham agnirūpam ādāya svapuram abhigamyāraṇīṃ kṛtvā tadutpannāgner upāstiṃ kariṣyāmīty evam eva svapuram upagato 'raṇiṃ cakāra //",
    "GP12vipce_pu:7421": " tatpramāṇaṃ cāṅgulaiḥ kurvan gāyatrīm apaṭhat /",
    "GP12vipce_pu:7422": " paṭhataś cākṣarasaṃkhyāny evāṅgulāny araṇy abhavat /",
    "GP12vipce_pu:7423": " tatrāgniṃ nirmathyāgnitrayam āmnāyānusārī bhūtvā juhāva urvaśīsālokyaṃ ca phalam abhisaṃhitavān // ViP_4,6.48 //",
    "GP12vipce_pu:7424": " tenaivāgnividhinā bahuvidhān yajñān iṣṭvā gāndharvalokān avāpyorvaśyā saha viyogaṃ nāvāpa // ViP_4,6.49 //",
    "GP12vipce_pu:7425": " eko 'gnir ādāv abhavad ailena tv atra manvantare tredhā pravartita iti // ViP_4,6.50 //",
    "GP12vipce_pu:7426": " [[iti śrīviṣṇupurāṇe caturthe 'ṃśe ṣaṣṭho 'dhyāyaḥ ]]",
    "GP12vipce_pu:7427": " §parāśara uvāca:",
    "GP12vipce_pu:7428": " tasyāpy āyur dhīmān amāvasur viśvāvasuḥ śatāyur śrutāyuḥ saṃjñāḥ ṣaḍ abhavan putrāḥ // ViP_4,7.1 //",
    "GP12vipce_pu:7429": " amāvasor bhīmo nāma putro 'bhavat // ViP_4,7.2 //",
    "GP12vipce_pu:7430": " bhīmasya kāñcanaḥ kāñcanāt suhotras tasyāpi jahnuḥ /",
    "GP12vipce_pu:7431": " yo 'sau yajñavāṭam akhilaṃ gaṅgāmbhasā plāvitam ālokya krodhasaṃraktanayano bhagavantaṃ yajñapuruṣam ātmani parameṇa samādhinā samāropyākhilām eva gaṅgām apibat // ViP_4,7.3 //",
    "GP12vipce_pu:7432": " athainaṃ devarṣayaḥ prasādayām āsuḥ /",
    "GP12vipce_pu:7433": " duhitṛtve cāsya gaṅgām anayan // ViP_4,7.4 //",
    "GP12vipce_pu:7434": " jahnoś ca sumantur nāma putro 'bhavat /",
    "GP12vipce_pu:7435": " tasyāpy ajakas tato balākāśvas tasmāt kuśaḥ kuśasya kuśāmbakuśanābhāmūrtarayāmāvasavaś catvāraḥ putrā babhūvuḥ // ViP_4,7.5 //",
    "GP12vipce_pu:7436": " teṣāṃ kuśāmbaḥ śakratulyo me putro bhaved iti tapaś cakāra /",
    "GP12vipce_pu:7437": " taṃ cogratapasam avalokya mā bhavatv anyo 'smattulyavīrya ity ātmanaivāsyendraḥ putratvam agacchat // ViP_4,7.6 //",
    "GP12vipce_pu:7438": " gādhir nāma sa kauśiko 'bhavat /",
    "GP12vipce_pu:7439": " gādhiś ca satyavatīṃ kanyām ajanayat /",
    "GP12vipce_pu:7440": " tāṃ ca bhārgava ṛcīko vavre // ViP_4,7.7 //",
    "GP12vipce_pu:7441": " gādhir apy atiroṣaṇāyātivṛddhāya ca brāhmaṇāya dātum anicchann ekataḥ śyāmakarṇānām induvarcasām anilaraṃhasām aśvānāṃ sahasraṃ kanyāśulkam ayācata // ViP_4,7.8 //",
    "GP12vipce_pu:7442": " tenāpy ṛṣ.iṇā varuṇasakāśād upalabhyāśvatīrthotpannaṃ tādṛgaśvasahasraṃ dattam /",
    "GP12vipce_pu:7443": " tatas tām ṛcīkaḥ kanyām upayeme /",
    "GP12vipce_pu:7444": " ṛcīkaś ca tasyāś carum apatyārthaṃ cakāra // ViP_4,7.9 //",
    "GP12vipce_pu:7445": " tatprasāditaś ca tanmātre kṣatravaraputrotpattaye carum aparaṃ sādhayām āsa // ViP_4,7.10 //",
    "GP12vipce_pu:7446": " eṣa carur bhavatyāyam aparas tvanmātrā samyag upayojya ity uktvā vanaṃ jagāma // ViP_4,7.11 //",
    "GP12vipce_pu:7447": " upayogakāle ca tāṃ mātā satyavatīm āha /",
    "GP12vipce_pu:7448": " putri sarva evātmaputram atiguṇaṃ samabhilaṣati",
    "GP12vipce_pu:7449": " nātmajāyābhrātṛguṇeṣv atīvādṛto bhavati //",
    "GP12vipce_pu:7450": " ato 'rhasi mamātmīyaṃ caruṃ dātuṃ madīyaṃ carum ātmanopayoktum // ViP_4,7.12 //",
    "GP12vipce_pu:7451": " matputreṇa hi sakalabhūmaṇḍalaparipālanaṃ kāryaṃ kiyad vā brāhmaṇasya balavīryasaṃpad ity uktvā sā svacaruṃ mātre dattavatī // ViP_4,7.13 //",
    "GP12vipce_pu:7452": " atha vanād apy āgamya satyavatīm ṛṣir apaśyat // ViP_4,7.14 //",
    "GP12vipce_pu:7453": " āha cainām atipāpe kim idam akāryaṃ bhavatyā kṛtam /",
    "GP12vipce_pu:7454": " atiraudraṃ te vapur ālakṣyate /",
    "GP12vipce_pu:7455": " nūnaṃ tvayā tvanmātṛsātkṛtaś carur upayukto na yuktam etat // ViP_4,7.15 //",
    "GP12vipce_pu:7456": " mayā hi tatra carau sakalaiva śauryavīryabalasaṃpad āropitā /",
    "GP12vipce_pu:7457": " tvadīye carāv apy akhilaśāntijñānatitikṣādikī brāhmaṇasaṃpat /",
    "GP12vipce_pu:7458": " etac ca viparītaṃ kurvantyās tavātiraudrāstradhāraṇamāraṇaniṣṭhaḥ kṣatriyācāraḥ putro bhaviṣyaty asyā /",
    "GP12vipce_pu:7459": " copaśamarucir brāhmaṇācāra ity ākarṇyaiva sā tasya pādau jagrāha // ViP_4,7.16 //",
    "GP12vipce_pu:7460": " praṇipatya cainam āha /",
    "GP12vipce_pu:7461": " bhagavan mayaitad ajñānād anuṣṭhitam /",
    "GP12vipce_pu:7462": " prasādaṃ me kuru /",
    "GP12vipce_pu:7463": " maivaṃvidhaḥ putro bhavatu /",
    "GP12vipce_pu:7464": " kāmam evaṃvidhaḥ pautro bhavatv ity ukto munir apy āhaivam astv iti // ViP_4,7.17 //",
    "GP12vipce_pu:7465": " anantaraṃ ca sā jamadagnim ajījanat /",
    "GP12vipce_pu:7466": " tanmātā ca viśvāmitraṃ janayām āsa /",
    "GP12vipce_pu:7467": " satyavatī ca kauśikī nāma nady abhavat /",
    "GP12vipce_pu:7468": " jamadagnir ikṣvākuvaṃśodbhavasya reṇos tanayāṃ reṇukām upayeme /",
    "GP12vipce_pu:7469": " tasyāṃ cāśeṣakṣatrahantāraṃ paraśurāmasaṃjñaṃ bhagavataḥ sakalalokaguror nārāyaṇasyāṃśaṃ jamadagnir ajījanat // ViP_4,7.18 //",
    "GP12vipce_pu:7470": " viśvāmitraputras tu bhārgava eva śunaḥśepo devair dattaḥ /",
    "GP12vipce_pu:7471": " tataś ca devarātanāmābhavat /",
    "GP12vipce_pu:7472": " tataś cānye madhucchandajayakṛtadevāṣṭakakacchapahārītakākhyā viśvāmitraputrā babhūvuḥ // ViP_4,7.19 //",
    "GP12vipce_pu:7473": " teṣāṃ ca bahūni kauśikagotrāṇy ṛṣyantareṣu vaivāhyāni bhavantīti // ViP_4,7.20 //",
    "GP12vipce_pu:7474": " [[iti śrīviṣṇupurāṇe caturthe 'ṃśe saptamo 'dhyāyaḥ ]]",
    "GP12vipce_pu:7475": " §parāśara uvāca:",
    "GP12vipce_pu:7476": " purūravaso jyeṣṭhaputro yas tv āyurnāmā sa rāhor duhitaram upayeme // ViP_4,8.1 //",
    "GP12vipce_pu:7477": " tasyāṃ sa pañca putrān utpādayām āsa /",
    "GP12vipce_pu:7478": " nahuṣakṣatravṛddharambharajisaṃjñās tathaivānenāḥ pañcamaḥ putro 'bhūt /",
    "GP12vipce_pu:7479": " kṣatravṛddhāt suhotraḥ putro 'bhavat // ViP_4,8.2 //",
    "GP12vipce_pu:7480": " kāśyaleśagṛtsamadās tasya putrās trayo 'bhavan /",
    "GP12vipce_pu:7481": " gṛtsamadasya śaunakaś cāturvarṇyapravartayitābhūt // ViP_4,8.3 //",
    "GP12vipce_pu:7482": " kāśyasya kāśīrājas tato dīrghatamāḥ putro 'bhavat /",
    "GP12vipce_pu:7483": " dhanvantaris tu dīrghatamaso 'bhavat /",
    "GP12vipce_pu:7484": " sa hi saṃsiddhakāryakaraṇaḥ sakalasaṃbhūtiṣv aśeṣajñānavid bhagavatā nārāyaṇena cātītasaṃbhūtāv asmai varo dattaḥ // ViP_4,8.4 //",
    "GP12vipce_pu:7485": " kāśīrājagotre 'vatīrya tvam aṣṭadhā samyag āyurvedaṃ kariṣyasi yajñabhāk ca bhaviṣyasīti abhihitaḥ // ViP_4,8.5 //",
    "GP12vipce_pu:7486": " tasya ca dhanvantareḥ putraḥ ketumān ketumato bhīmarathaḥ /",
    "GP12vipce_pu:7487": " tasyāpi divodāsas tataḥ pratardanaḥ /",
    "GP12vipce_pu:7488": " sa ca bhadraśreṇyavaṃśavināśād aśeṣāḥ śatravo 'nena jitā iti śatrujid abhavat // ViP_4,8.6 //",
    "GP12vipce_pu:7489": " tena ca prītimatātmaputro vatsa vatsety abhihitas tato vatso sāv 'bhavat /",
    "GP12vipce_pu:7490": " satyaparatayā ṛtadhvajasaṃjñām avāpa /",
    "GP12vipce_pu:7491": " punaś ca kuvalayanāmānam aśvaṃ lebhe tataḥ kuvalayāśva ity asyāṃ pṛthivyāṃ prathitaḥ // ViP_4,8.7 //",
    "GP12vipce_pu:7492": " tasya ca vatsasya putro 'larko nāmābhavat /",
    "GP12vipce_pu:7493": " yasyāyam adyāpi śloko gīyate /",
    "GP12vipce_pu:7494": " ṣaṣṭivarṣasahasrāṇi ṣaṣṭivarṣaśatāni ca /",
    "GP12vipce_pu:7495": " alarkād aparo nānyo bubhuje medinīṃ yuvā // ViP_4,8.8 //",
    "GP12vipce_pu:7496": " tasyāpy alarkasya sannatir nāmātmajo 'bhavat /",
    "GP12vipce_pu:7497": " tataḥ sunīthas tasya suketus tato dharmaketuḥ /",
    "GP12vipce_pu:7498": " tataḥ satyaketus tasmād vibhus tattanayaḥ suvibhus tataś ca sukumāras tasyāpi dṛṣṭaketuḥ /",
    "GP12vipce_pu:7499": " tataś ca vainahotras tataś ca bhargo bhārgasya bhārgabhūmiḥ /",
    "GP12vipce_pu:7500": " tataś cāturvarṇyapravṛttiḥ",
    "GP12vipce_pu:7501": " ity ete kāśayo bhūpatayaḥ kathitāḥ /",
    "GP12vipce_pu:7502": " rajes tu saṃtatiḥ śrūyatām iti // ViP_4,8.9 //",
    "GP12vipce_pu:7503": " [[iti śrīviṣṇupurāṇe caturthe 'ṃśe 'ṣṭamo 'dhyāyaḥ]]",
    "GP12vipce_pu:7504": " §parāśara uvāca:",
    "GP12vipce_pu:7505": " rajeḥ pañca putraśatāny atulavīryasārāṇy āsan // ViP_4,9.1 //",
    "GP12vipce_pu:7506": " devāsurasaṃgrāmārambhe parasparavadhepsavo devāś cāsurāś ca brahmāṇam papracchuḥ // ViP_4,9.2 //",
    "GP12vipce_pu:7507": " bhagavann asmākam atra virodhe kataraḥ pakṣo jetā bhaviṣyatīti // ViP_4,9.3 //",
    "GP12vipce_pu:7508": " athāha bhagavān yeṣām arthe rajir āttāyudho yotsyatīti /",
    "GP12vipce_pu:7509": " atha daityair upetya rajir ātmasāhāyyadānāyābhyarthitaḥ prāha /",
    "GP12vipce_pu:7510": " yotsye 'haṃ bhavatām arthe yady aham amarajayād bhavatām indro bhaviṣyāmīty ākarṇyaitat",
    "GP12vipce_pu:7511": " tair abhihito na vayam anyathā vadiṣyāmo 'nyathā kariṣyāmo 'smākam indraḥ prahlādas",
    "GP12vipce_pu:7512": " tadartham ayam udyama ity uktvā gateṣv asureṣu devair apy asāv avanīpatir evam evoktas",
    "GP12vipce_pu:7513": " tenāpi ca tathaivokte devair indras tvaṃ bhaviṣyasīti samanvicchitam // ViP_4,9.4 //",
    "GP12vipce_pu:7514": " rajināpi devasainyasahāyenānekair mahāstrais tad aśeṣam asurabalaṃ niṣūditam // ViP_4,9.5 //",
    "GP12vipce_pu:7515": " avajitārātipakṣaś cendro rajicaraṇayugalam ātmaśirasā nipīḍyāha /",
    "GP12vipce_pu:7516": " bhayatrāṇadānād asmatpitā bavān aśeṣalokānām uttamo bhavān yasyāhaṃ putras trilokendraḥ // ViP_4,9.6 //",
    "GP12vipce_pu:7517": " sa cāpi rājā prahasyāha /",
    "GP12vipce_pu:7518": " evam evāstv anatikramaṇīyā hi vairipakṣād apy anekavidhacāṭuvākyagarbhā praṇatir ity uktvā svapuraṃ jagāma // ViP_4,9.7 //",
    "GP12vipce_pu:7519": " śatakratur apīndratvaṃ cakāra // ViP_4,9.8 //",
    "GP12vipce_pu:7520": " svaryāte tu rajau nāradarṣicoditā rajisutāḥ śatakratum ātmapitṛputraṃ ācārād rājyaṃ yācitavantaḥ // ViP_4,9.9 //",
    "GP12vipce_pu:7521": " apradāne cāvajityendram atibalinaḥ svayam indratvaṃ cakruḥ // ViP_4,9.10 //",
    "GP12vipce_pu:7522": " tataś ca bahutithe kāle vyatīte bṛhaspatim ekānte dṛṣṭvāpahṛtatrailokyayajñabhāgaḥ śatakratur uvāca // ViP_4,9.11 //",
    "GP12vipce_pu:7523": " badarīphalamātram apy arhasi mamāpyāyanāya puroḍāśakhaṇḍaṃ dātum ity ukto bṛhaspatir uvāca /",
    "GP12vipce_pu:7524": " yady evaṃ pūrvam eva tvayāhaṃ coditaḥ syāṃ tan mayā tvadarthaṃ kim akartavyam iti /",
    "GP12vipce_pu:7525": " svalpair evāhobhis tvāṃ nijaṃ padaṃ prāpayiṣyāmīty abhidhāya teṣām anudinābhicārikaṃ buddhimohāya śakrasya ca tejobhivṛddhaye juhāva /",
    "GP12vipce_pu:7526": " te cāpi tena buddhimohenābhibhūyamānā brahmadviṣo dharmatyāgino vedavādaparāṅmukhā babhūvuḥ // ViP_4,9.12 //",
    "GP12vipce_pu:7527": " tataś ca tān apetadharmācārān indro jaghāna /",
    "GP12vipce_pu:7528": " purohitāpyāyitatejāś ca tridivam ākramat /",
    "GP12vipce_pu:7529": " etad indrasya svapadacyāvanārohaṇaṃ śrutvā puruṣaḥ svapadabhraṃśaṃ daurātmyaṃ ca nāpnoti // ViP_4,9.13 //",
    "GP12vipce_pu:7530": " rambhas tv anapatyo 'bhavat /",
    "GP12vipce_pu:7531": " kṣatravṛddhasutaḥ pratikṣatras // ViP_4,9.25 //",
    "GP12vipce_pu:7532": " tatputraḥ saṃjayas tasyāpi jayas tataś ca vijayas tasmāc ca jajñe kṛtaḥ /",
    "GP12vipce_pu:7533": " tasya harṣavardhano harṣavardhanasutaḥ sahadevas tasmād adīnas tasya jayatsenaḥ tataś",
    "GP12vipce_pu:7534": " ca saṃkṛtis tatputraḥ kṣatradharmā ity ete kṣatravṛddhasyāto nahuṣavaṃśaṃ pravakṣyāmīti // ViP_4,9.14 //",
    "GP12vipce_pu:7535": " [[iti śrīviṣṇupurāṇe caturthe 'ṃśe navamo 'dhyāyaḥ ]]",
    "GP12vipce_pu:7536": " §parāśara uvāca:",
    "GP12vipce_pu:7537": " yatiyayātisaṃyātyāyātiviyātikṛtisaṃjñā nahuṣasya ṣaṭ putrā mahābalaparākramā babhūvuḥ // ViP_4,10.1 //",
    "GP12vipce_pu:7538": " yatis tu rājyaṃ naicchat /",
    "GP12vipce_pu:7539": " yayātis tu bhūbhṛd abhavat // ViP_4,10.2 //",
    "GP12vipce_pu:7540": " uśanasaś ca duhitaraṃ devayānīṃ śarmiṣṭhāṃ ca vārṣaparvaṇīm upayeme /",
    "GP12vipce_pu:7541": " atrānuvaṃśaśloko bhavati // ViP_4,10.3 //",
    "GP12vipce_pu:7542": " yaduṃ ca turvasuṃ caiva devayānī vyajāyata /",
    "GP12vipce_pu:7543": " druhyuṃ cānuṃ ca pūruṃ ca śarmiṣṭhā vārṣaparvaṇī // ViP_4,10.4 //",
    "GP12vipce_pu:7544": " kāvyaśāpāc cākālenaiva yayātir jarām avāpa // ViP_4,10.5 //",
    "GP12vipce_pu:7545": " prasannaśukravacanāc ca svajarāṃ saṃkrāmayituṃ jyeṣṭhaputraṃ yadum uvāca // ViP_4,10.6 //",
    "GP12vipce_pu:7546": " tvanmātāmahaśāpād iyam akālenaiva jarā mām upasthitā /",
    "GP12vipce_pu:7547": " tām ahaṃ tasyaivānugrahād bhavataḥ saṃcārayāmy ekaṃ varṣasahasram atṛpto 'smi viṣayeṣu tvadvayasā viṣayān ahaṃ bhoktum icchāmi /",
    "GP12vipce_pu:7548": " nātra bhavatā pratyākhyānaṃ kartavyam ity uktaḥ sa naicchat tāṃ jarām ādātum /",
    "GP12vipce_pu:7549": " taṃ cāpi pitā śaśāpa /",
    "GP12vipce_pu:7550": " tvatprasūtir na rājyārhā bhaviṣyatīti // ViP_4,10.7 //",
    "GP12vipce_pu:7551": " anantaraṃ ca durvasuṃ druhyum anuṃ ca pṛthivīpatir jarāgrahaṇārthaṃ svayauvanapradānāya cābhyarthayām āsa /",
    "GP12vipce_pu:7552": " tair apy ekaikaśyena pratyākhyātas tāñ chaśāpa // ViP_4,10.8 //",
    "GP12vipce_pu:7553": " atha śarmiṣṭhātanayam aśeṣakanīyāṃsaṃ pūruṃ tathaivāha /",
    "GP12vipce_pu:7554": " sa cātipravaṇamatiḥ praṇamya pitaraṃ sabahumānaṃ mahān prasādo 'yam asmākam ity udāram abhidhāya jarāṃ pratijagrāha /",
    "GP12vipce_pu:7555": " svakīyaṃ ca yauvanaṃ pitre dadau // ViP_4,10.9 //",
    "GP12vipce_pu:7556": " so 'pi pauravaṃ yauvanam āsādya dharmāvirodhena yathākāmaṃ yathākālopapannaṃ yathotsāhaṃ viṣayāṃś cacāra /",
    "GP12vipce_pu:7557": " samyak ca prajāpālanam akarot // ViP_4,10.10/ḥ",
    "GP12vipce_pu:7558": " viśvācyā devayānyā ca sahopabhogaṃ bhuktvā kāmānām antam avāpsyāmīty anudinaṃ tanmanasko babhūva // ViP_4,10.11 //",
    "GP12vipce_pu:7559": " anudinaṃ copabhogataḥ kāmān atīvābhiramyān mene // ViP_4,10.12 //",
    "GP12vipce_pu:7560": " tataś caivam agāyata /",
    "GP12vipce_pu:7561": " na jātu kāmaḥ kāmānām upabhogena śāmyati /",
    "GP12vipce_pu:7562": " haviṣā kṛṣṇavartmeva bhūya evābhivardhate // ViP_4,10.13 //",
    "GP12vipce_pu:7563": " yat pṛthivyāṃ vrīhiyavaṃ hiraṇyaṃ paśavaḥ striyaḥ /",
    "GP12vipce_pu:7564": " ekasyāpi na paryāptaṃ tasmāt tṛṣṇāṃ parityajet // ViP_4,10.14 //",
    "GP12vipce_pu:7565": " yadā na kurute bhāvaṃ sarvabhūteṣu pāpakam /",
    "GP12vipce_pu:7566": " samadṛṣṭes tadā puṃsaḥ sarvāḥ sukhamayā diśaḥ // ViP_4,10.15 //",
    "GP12vipce_pu:7567": " yā dustyajā durmatibhir yā na jīryati jīryataḥ /",
    "GP12vipce_pu:7568": " tāṃ tṛṣṇāṃ saṃtyajet prājñaḥ sukhenaivābhipūryate // ViP_4,10.16 //",
    "GP12vipce_pu:7569": " jīryanti jīryataḥ keśā dantā jīryanti jīryataḥ /",
    "GP12vipce_pu:7570": " dhanāśā jīvitāśā ca jīryato 'pi na jīryataḥ // ViP_4,10.17 //",
    "GP12vipce_pu:7571": " pūrṇaṃ varṣasahasraṃ me viṣayāsaktacetasaḥ /",
    "GP12vipce_pu:7572": " tathāpy anudinaṃ tṛṣṇā mamaiteṣv eva jāyate // ViP_4,10.18 //",
    "GP12vipce_pu:7573": " tasmād etām ahaṃ tyaktvā brahmaṇy ādhāya mānasam /",
    "GP12vipce_pu:7574": " nirdvandvo nirmamo bhūtvā cariṣyāmi mṛgaiḥ saha // ViP_4,10.19 //",
    "GP12vipce_pu:7575": " §parāśara uvāca:",
    "GP12vipce_pu:7576": " pūroḥ sakāśād ādāya jarāṃ dattvā ca yauvanam /",
    "GP12vipce_pu:7577": " rājye 'bhiṣicya pūruṃ ca prayayau tapase vanam // ViP_4,10.20 //",
    "GP12vipce_pu:7578": " diśi dakṣiṇapūrvāyāṃ turvasuṃ praty athādiśat /",
    "GP12vipce_pu:7579": " pratīcyāṃ ca tathā druhyuṃ dakṣiṇāyāṃ tato yadum // ViP_4,10.21 //",
    "GP12vipce_pu:7580": " udīcyāṃ ca tathaivānuṃ kṛtvā maṇḍalino nṛpān /",
    "GP12vipce_pu:7581": " sarvapṛthvīpatiṃ pūruṃ so 'bhiṣicya yayau vanam // ViP_4,10.22 //",
    "GP12vipce_pu:7582": " [[iti śrīviṣṇupurāṇe caturthe 'ṃśe daśamo 'dhyāyaḥ ]]",
    "GP12vipce_pu:7583": " §parāśara uvāca:",
    "GP12vipce_pu:7584": " ataḥ paraṃ yayāteḥ prathamaputrasya yador vaṃśam ahaṃ kathayāmi /",
    "GP12vipce_pu:7585": " yatrāśeṣalokanivāsimanuṣyasiddhagandharvayakṣarākṣasaguhyakakiṃpuruṣāpsaroragavihagadaityadānavarudravasvaśvi",
    "GP12vipce_pu:7586": " maruddevarṣidvijarṣimumukṣibhir dharmārthakāmamokṣārthibhis tattatphalalābhāya sadābhiṣṭutāparicchedyamāhātmyenāṃśena",
    "GP12vipce_pu:7587": " bhagavān anādinidhano viṣṇur avatatāra // ViP_4,11.1 //",
    "GP12vipce_pu:7588": " atra ca ślokaḥ /",
    "GP12vipce_pu:7589": " yador vaṃśaṃ naraḥ śrutvā sarvapāpaiḥ pramucyate /",
    "GP12vipce_pu:7590": " yatrāvatīrṇaṃ viṣṇvākhyaṃ paraṃ brahma nirākṛti // ViP_4,11.2 //",
    "GP12vipce_pu:7591": " sahasrajitkroṣṭunalaraghusaṃjñāś catvāro yaduputrā babhūvuḥ /",
    "GP12vipce_pu:7592": " sahasrajitputraḥ śatajit /",
    "GP12vipce_pu:7593": " tasya haihayahehayaveṇuhayās trayaḥ putrā babhūvuḥ /",
    "GP12vipce_pu:7594": " haihayaputro dharmas tasyāpi dharmanetras tataḥ kuntiḥ kunteḥ sāhaṃjit /",
    "GP12vipce_pu:7595": " tattanayo mahiṣmān // ViP_4,11.3 //",
    "GP12vipce_pu:7596": " tasmād bhadraśreṇyas tato durdamas tasmād dhanakaḥ /",
    "GP12vipce_pu:7597": " dhanakasya kṛtavīryakṛtāgnikṛtadharmakṛtaujasaś catvāraḥ putrāḥ /",
    "GP12vipce_pu:7598": " kṛtavīryād arjunaḥ saptadvīpapatir bāhusahasrī jajñe /",
    "GP12vipce_pu:7599": " yo 'sau bhagavadaṃśam atrikulaprasūtaṃ dattātreyākhyam ārādhya bāhusahasram adharmasevānivāraṇaṃ",
    "GP12vipce_pu:7600": " dharmeṇa pṛthivījayaṃ dharmataś cānupālanam arātibhyo 'parājayam akhilajagatprakhyātapuruṣāc",
    "GP12vipce_pu:7601": " ca mṛtyum ity etān varān abhilaṣitavāṃl lebhe ca // ViP_4,11.4 //",
    "GP12vipce_pu:7602": " teneyam aśeṣadvīpavatī pṛthivī samyak paripālitā /",
    "GP12vipce_pu:7603": " daśa yajñasahasrāṇy asāv ayajat // ViP_4,11.5 //",
    "GP12vipce_pu:7604": " tasya ca śloko 'dyāpi gīyate /",
    "GP12vipce_pu:7605": " na nūnaṃ kārtavīryasya gatiṃ yāsyanti pārthivāḥ /",
    "GP12vipce_pu:7606": " yajñair dānais tapobhir vā praśrayeṇa śrutena ca // ViP_4,11.6 //",
    "GP12vipce_pu:7607": " anaṣṭadravyatā ca tasya rājye 'bhavat /",
    "GP12vipce_pu:7608": " evaṃ pañcāśītivarṣasahasrāṇy avyāhatārogyaśrībalaparākramo rājyam akarot // ViP_4,11.7 //",
    "GP12vipce_pu:7609": " māhiṣmatyāṃ digvijayābhyāgato narmadājalāvagāhanakrīḍātipānamadākulenāyatnenaiva",
    "GP12vipce_pu:7610": " tenāśeṣadevadaityagandharveśajayodbhūtamadāvalepo 'pi rāvaṇaḥ paśur iva baddhvā svanagaraikānte",
    "GP12vipce_pu:7611": " sthāpitaḥ // ViP_4,11.8 //",
    "GP12vipce_pu:7612": " yaś ca pañcāśītivarṣasahasropalakṣaṇakālāvasāne bhagavannārāyaṇāṃśena paraśurāmeṇopasaṃhṛtaḥ /",
    "GP12vipce_pu:7613": " tasya ca putraśatapradhānāḥ pañca putrā babhūvuḥ /",
    "GP12vipce_pu:7614": " śūraśūrasenavṛṣaṇamadhujayadhvajasaṃjñāḥ // ViP_4,11.9 //",
    "GP12vipce_pu:7615": " jayadhvajāt tālajaṅghaḥ putro 'bhavat /",
    "GP12vipce_pu:7616": " tālajaṅghasya tālajaṅghākhyaṃ putraśatam āsīt /",
    "GP12vipce_pu:7617": " yeṣāṃ jyeṣṭho vītihotras tathānyo bharataḥ /",
    "GP12vipce_pu:7618": " bharatād vṛṣasujātau ca /",
    "GP12vipce_pu:7619": " vṛṣasya putro madhur abhavat /",
    "GP12vipce_pu:7620": " tasyāpi vṛṣṇipramukhaṃ putraśatam āsīt /",
    "GP12vipce_pu:7621": " yato vṛṣṇisaṃjñām etad gotram avāpa // ViP_4,11.10 //",
    "GP12vipce_pu:7622": " madhusaṃjñāhetuś ca madhur abhavat /",
    "GP12vipce_pu:7623": " yādavāś ca yadunāmopalakṣaṇāt // ViP_4,11.11 //",
    "GP12vipce_pu:7624": " [[iti śrīviṣṇupurāṇe caturthe 'ṃśe ekādaśo 'dhyāyaḥ ]]",
    "GP12vipce_pu:7625": " §parāśara uvāca:",
    "GP12vipce_pu:7626": " kroṣṭoś ca yaduputrasyātmajo vṛjinīvān /",
    "GP12vipce_pu:7627": " tataś ca svāhis tato ruṣaṅkuḥ /",
    "GP12vipce_pu:7628": " ruṣaṅkoś citrarathaḥ /",
    "GP12vipce_pu:7629": " tattanayaḥ śaśabinduś caturdaśamahāratnaś cakravarty abhavat /",
    "GP12vipce_pu:7630": " tasya ca śatasahasraṃ patnīnām abhavat /",
    "GP12vipce_pu:7631": " daśalakṣasaṃkhyāś ca putrāḥ // ViP_4,12.1 //",
    "GP12vipce_pu:7632": " teṣāṃ ca pṛthuyaśāḥ pṛthukarmā pṛthujayaḥ pṛthukīrtiḥ pṛthudānaḥ pṛthuśravāś ca ṣaṭ putrāḥ pradhānāḥ // ViP_4,12.2 //",
    "GP12vipce_pu:7633": " pṛthuśravasaś ca putras tamaḥ /",
    "GP12vipce_pu:7634": " tasmād uśanā yo vājimedhānāṃ śatam ājahāra /",
    "GP12vipce_pu:7635": " tasya ca śitapur nāma putro 'bhūt /",
    "GP12vipce_pu:7636": " tasyāpi rukmakavacaḥ /",
    "GP12vipce_pu:7637": " tataḥ parāvṛt parāvṛto rukmeṣupṛthujyāmaghapālitaharitasaṃjñās tasya pañcātmajā babhūvuḥ // ViP_4,12.3 //",
    "GP12vipce_pu:7638": " atrāpy ayam adyāpi jyāmaghasya śloko gīyate /",
    "GP12vipce_pu:7639": " bhāryāvaśyās tu ye kecid bhaviṣyanty atha vā mṛtāḥ /",
    "GP12vipce_pu:7640": " teṣāṃ tu jyāmaghaḥ śreṣṭhaḥ śaibyāpatir abhūn nṛpaḥ // ViP_4,12.4 //",
    "GP12vipce_pu:7641": " aputrā tasya sā patnī śaibyā nāma tathāpy asau /",
    "GP12vipce_pu:7642": " apatyakāmo 'pi bhayān nānyāṃ bhāryām avindata // ViP_4,12.5 //",
    "GP12vipce_pu:7643": " sa tv ekadā atiprabhūtagajaturagarathasaṃmardātidāruṇe mahāhave yudhyamānaḥ sakalam evārāticakram ajayat /",
    "GP12vipce_pu:7644": " tac cāricakram apāstaputrakalatrabandhubalakośaṃ svam adhiṣṭhānaṃ parityajya diśaḥ pravidrutam // ViP_4,12.6 //",
    "GP12vipce_pu:7645": " tasmiṃś ca vidrute 'titrāsalolāyatalocanayugalaṃ trāhi trāhi tātāmba bhrātar ity ākulavilāpavidhuraṃ rājakanyāratnam adrākṣīt // ViP_4,12.7",
    "GP12vipce_pu:7646": " taddarśanāc ca tasyām anurāgānugatāntarātmā sa nṛpo 'cintayat /",
    "GP12vipce_pu:7647": " sādhv idaṃ mamāpatyavirahitasya vandhyābhartuḥ sāmprataṃ vidhināpatyakāraṇaṃ kanyāratnam upapāditam /",
    "GP12vipce_pu:7648": " tad etat udvahāmy athaināṃ syandanam āropya svam adhiṣṭhānaṃ nayāmi // ViP_4,12.8 //",
    "GP12vipce_pu:7649": " tayaiva devyā śaibyayāham anujñātaḥ samudvakṣyāmīty athaināṃ ratham āropya svanagaram agacchat // ViP_4,12.9 //",
    "GP12vipce_pu:7650": " vijayinaṃ ca rājānam aśeṣapaurabhṛtyaparijanāmātyasamavetā śaibyā draṣṭum adhiṣṭhānadvāram āgatā // ViP_4,12.10 //",
    "GP12vipce_pu:7651": " sā cāvalokya rājñaḥ savyapārśvavartinīṃ kanyām īṣadudbhūtāmarṣasphuradadharapallavā rājānam avocat /",
    "GP12vipce_pu:7652": " aticapalacittātra syandane keyam āropitety asāv apy anālocitottaravacano 'tibhayāt tām āha snuṣā mameyam iti // ViP_4,12.11 //",
    "GP12vipce_pu:7653": " athainaṃ śaibyovāca /",
    "GP12vipce_pu:7654": " nāhaṃ prasūtā putreṇa nānyā patny abhavat tava /",
    "GP12vipce_pu:7655": " snuṣāsaṃbandhatā hy eṣā katamena sutena te // ViP_4,12.12 //",
    "GP12vipce_pu:7656": " §parāśara uvāca:",
    "GP12vipce_pu:7657": " ity ātmerṣyākopakaluṣitavacanamuṣitavivekatayā duruktaparihārārtham idam avanīpatir āha /",
    "GP12vipce_pu:7658": " yas te janiṣyaty ātmajas tasyeyam anāgata eva bhāryā nirūpitety ākarṇyodbhūtamṛduhāsā tathety āha praviveśa ca rājñā sahādhiṣṭhānam // ViP_4,12.13",
    "GP12vipce_pu:7659": " anantaraṃ cātiśuddhalagnahorāṃśakāvayavoktakṛtaputrajanmālāpaguṇād vayasaḥ pariṇāmam upagatāpi śaibyā svalpair evāhobhir garbham avāpa // ViP_4,12.14",
    "GP12vipce_pu:7660": " kālena ca kumāram ajījanat /",
    "GP12vipce_pu:7661": " tasya ca vidarbha iti pitā nāma cakre /",
    "GP12vipce_pu:7662": " sa ca tāṃ snuṣām upayeme // ViP_4,12.15 //",
    "GP12vipce_pu:7663": " tasyāṃ cāsau krathakaiśikasaṃjñau putrāv ajanayat /",
    "GP12vipce_pu:7664": " punas tṛtīyaṃ romapādasaṃjñaṃ kumāram ajījanat /",
    "GP12vipce_pu:7665": " romapādād babhruḥ babhroḥ putro dhṛtiḥ /",
    "GP12vipce_pu:7666": " dhṛteḥ kaiśikaḥ kaiśikasyāpi cediḥ putro 'bhūd yasya saṃtatau caidyā bhūpālāḥ /",
    "GP12vipce_pu:7667": " krathasya snuṣāputrasya kuntir abhavat // ViP_4,12.16 //",
    "GP12vipce_pu:7668": " kunter vṛṣṇir vṛṣṇer nirvṛtiḥ /",
    "GP12vipce_pu:7669": " nirvṛter daśārhas tataś ca vyomaḥ /",
    "GP12vipce_pu:7670": " tasmād api jīmūtas tato vikṛtis tataś ca bhīmarathaḥ /",
    "GP12vipce_pu:7671": " tasmān navarathas tasyāpi daśarathas tataś ca śakunis tattanayaḥ karambhiḥ karambher devarāto 'bhavat /",
    "GP12vipce_pu:7672": " tasyāpi devakṣatro devakṣatrān madhur madhor anavaratho 'navarathāt kuruvatsas tataś cānurathaḥ tataḥ puruhotro jajñe /",
    "GP12vipce_pu:7673": " tataś cāṃśus tataś ca satvataḥ satvatād ete sātvatāḥ ity etāṃ jyāmaghasaṃtatiṃ samyag chraddhāsamanvitaḥ śrutvā sarvapāpaiḥ pramucyate // ViP_4,12.17",
    "GP12vipce_pu:7674": " [[iti śrīviṣṇupurāṇe caturthe 'ṃśe dvādaśo 'dhyāyaḥ ]]",
    "GP12vipce_pu:7675": " §parāśara uvāca:",
    "GP12vipce_pu:7676": " bhajanabhajamānadivyāndhakadevāvṛdhamahābhojavṛṣṇi saṃjñāḥ satvatasya putrā babhūvuḥ // ViP_4,13.1 //",
    "GP12vipce_pu:7677": " bhajamānasya nimikṛkaṇavṛṣṇayas tathānye tadvaimātrāḥ śatajitsahasrajidayutajitsaṃjñāḥ",
    "GP12vipce_pu:7678": " devāvṛdhasyāpi babhruḥ putro 'bhūt /",
    "GP12vipce_pu:7679": " tayoś cāyaṃ śloko gīyate /",
    "GP12vipce_pu:7680": " yathaiva śṛṇumo dūrāt saṃpaśyāmas tathāntikāt /",
    "GP12vipce_pu:7681": " babhruḥ śreṣṭho manuṣyāṇāṃ devair devāvṛdhaḥ samaḥ // ViP_4,13.3 //",
    "GP12vipce_pu:7682": " puruṣāḥ ṣaṭ ca ṣaṣṭiś ca ṣaṭ sahasrāṇi cāṣṭa ca /",
    "GP12vipce_pu:7683": " ye 'mṛtatvam anuprāptā babhror devāvṛdhād api // ViP_4,13.4 //",
    "GP12vipce_pu:7684": " mahābhojas tv atidharmātmā tasyānvaye bhojā mārtikāvatā babhūvuḥ // ViP_4,13.5 //",
    "GP12vipce_pu:7685": " vṛṣṇeḥ sumitro yudhājic ca putrāv abhūtām /",
    "GP12vipce_pu:7686": " tataś cānamitraśinī tathānamitrān nighno nighnasya prasenasatrājitau /",
    "GP12vipce_pu:7687": " tasya satrājitasya bhagavān ādityaḥ sakhābhavat /",
    "GP12vipce_pu:7688": " ekadā tv ambhonidhitīrasaṃśrayaḥ sūryaṃ satrājitas tuṣṭāva tanmanaskatayā ca bhāsvān abhiṣṭūyamāno 'gratas tasya tasthau /",
    "GP12vipce_pu:7689": " aspaṣṭamūrtidharaṃ cainam ālokya satrājitaḥ sūryam āha /",
    "GP12vipce_pu:7690": " yathaiva vyomni vahnipiṇḍopamam aham apaśyaṃ tathaivādyāgrato gatam apy atra na kiṃcid bhagavatā prasādīkṛtaṃ viśeṣam upalakṣayāmi //",
    "GP12vipce_pu:7691": " ityevam ukte bhagavatā sūryeṇa nijakaṇṭhād unmucya syamantakanāmā mahāmaṇir avatāryaikānte nyastaḥ // ViP_4,13.6 //",
    "GP12vipce_pu:7692": " tatas tam ātāmrojjvalahrasvavapuṣam īṣadāpiṅgalanayanam ādityam adrākṣīt /",
    "GP12vipce_pu:7693": " kṛtapraṇipātastavādikaṃ ca satrājitam āha /",
    "GP12vipce_pu:7694": " bhagavān varam asmatto 'bhimataṃ vṛṇīṣveti /",
    "GP12vipce_pu:7695": " sa ca tad eva maṇiratnam ayācata /",
    "GP12vipce_pu:7696": " sa cāpi tasmai tad dattvā viyati svadhiṣṇyam āruroha // ViP_4,13.7 //",
    "GP12vipce_pu:7697": " satrājito 'py amalamaṇiratnasanāthakaṇṭhatayā sūrya iva tejobhir aśeṣadigantarāṇy udbhāsayan dvārakāṃ viveśa // ViP_4,13.8 //",
    "GP12vipce_pu:7698": " dvārakāvāsijanapadas tu tam āyāntam avekṣya bhagavantam ādipuruṣaṃ puruṣottamam avanibhārāvataraṇāyāṃśena mānuṣarūpadhāriṇaṃ praṇipatyāha /",
    "GP12vipce_pu:7699": " bhagavan bhagavantam ayaṃ nūnaṃ draṣṭum āyāty āditya ity ākarṇya prahasya ca tān āha /",
    "GP12vipce_pu:7700": " bhagavān nāyam ādityaḥ satrājito yam ādityadattaṃ syamanatakākhyaṃ mahāmaṇiṃ bibhrad atropayāti /",
    "GP12vipce_pu:7701": " tad enaṃ visrabdhāḥ paśyata ity uktās te yayuḥ /",
    "GP12vipce_pu:7702": " sa ca taṃ syamantakākhyaṃ mahāmaṇim ātmaniveśane cakre // ViP_4,13.9 //",
    "GP12vipce_pu:7703": " pratidinaṃ ca tan maṇiratnapravaram aṣṭau kanakabhārān sravati /",
    "GP12vipce_pu:7704": " tatprabhāvāc ca sakalasyaiva rāṣṭrasyopasargānāvṛṣṭivyālāgnitoyadurbhikṣādibhayaṃ na bhavati // ViP_4,13.10 //",
    "GP12vipce_pu:7705": " acyuto 'pi tad ratnam ugrasenasya bhūpater yogyam etad iti lipsāṃ cakre /",
    "GP12vipce_pu:7706": " gotrabhedabhayāc chakto 'pi na jahāra // ViP_4,13.11 //",
    "GP12vipce_pu:7707": " satrājito apy acyuto mām etad yācayiṣyatīty avagataratnalobhaḥ svabhrātre prasenāya tad ratnam dattavān /",
    "GP12vipce_pu:7708": " tac ca śucinā dhriyamāṇam aśeṣam eva suvarṇasrāvādikaṃ guṇam utpādayati /",
    "GP12vipce_pu:7709": " anyathā ya enaṃ dhārayati tam eva hantīty /",
    "GP12vipce_pu:7710": " asāv api prasenaḥ syamantakena kaṇṭhāsaktenāśvam āruhyāṭavyāṃ mṛgayām agacchat /",
    "GP12vipce_pu:7711": " tatra ca siṃhād vadham avāpa /",
    "GP12vipce_pu:7712": " sāśvaṃ ca taṃ nihatya siṃho 'py amalamaṇiratnam āsyāgreṇādāya gantum udyata ṛkṣādhipatinā jāmbavatā dṛṣṭo ghātitaś ca /",
    "GP12vipce_pu:7713": " jāmbavān apy amalaṃ tan maṇiratnam ādāya svabilaṃ praviveśa /",
    "GP12vipce_pu:7714": " sukumārasaṃjñāya ca bālakāya krīḍanakam akarot // ViP_4,13.12 //",
    "GP12vipce_pu:7715": " anāgacchati ca tasmin prasene kṛṣṇo maṇiratnam abhilaṣitavān /",
    "GP12vipce_pu:7716": " na ca prāptavān nūnam etad asya karmety akhila eva yadulokaḥ parasparaṃ karṇākarṇy'kathayat // ViP_4,13.13 //",
    "GP12vipce_pu:7717": " viditalokāpavādavṛttāntaś ca bhagavān yadusainyaparivāraḥ prasenāśvapadavīm anusasāra /",
    "GP12vipce_pu:7718": " dadarśa cāśvasametaṃ prasenaṃ nihataṃ siṃhenākhilajanapadamadhye siṃhapadadarśanakṛtapariśuddhiḥ siṃhapadam anusasāra // ViP_4,13.14 //",
    "GP12vipce_pu:7719": " ṛkṣavinihataṃ ca siṃham apy alpe bhūmibhāge dṛṣṭvā tataś ca tadratnagauravād ṛkṣasyāpi padāny anuyayau /",
    "GP12vipce_pu:7720": " giritaṭe ca sakalam eva yadusainyam avasthāpya tatpadānusārī ṛkṣabilaṃ praviveśa /",
    "GP12vipce_pu:7721": " ardhapraviṣṭaś ca dhātryāḥ sukumārakam ullāpayantyā vāṇīṃ śuśrāva /",
    "GP12vipce_pu:7722": " siṃhaḥ prasenam avadhīt siṃho jāmbavatā hataḥ /",
    "GP12vipce_pu:7723": " sukumāraka mā rodīs tava hy eṣa syamantakaḥ // ViP_4,13.15 //",
    "GP12vipce_pu:7724": " ity ākarṇyalabdhasyamantakodantaḥ praviṣṭaḥ kumārakrīḍanakīkṛtaṃ ca dhātryā haste tejobhir jājvalyamānaṃ syamantakaṃ dadarśa // ViP_4,13.16",
    "GP12vipce_pu:7725": " taṃ ca syamantakābhilāṣicakṣuṣam apūrvapuruṣam āgataṃ samavekṣya dhātrī trāhi trāhīti vyājahāra // ViP_4,13.17 //",
    "GP12vipce_pu:7726": " tadārtanādaśravaṇānantaraṃ cāmarṣapūrṇahṛdayaḥ sa jāmbavān ājagāma /",
    "GP12vipce_pu:7727": " tayoś ca parasparam yudhyator dvayor yuddham ekaviṃśatidināny abhavat /",
    "GP12vipce_pu:7728": " te ca yadusainikās tatra saptāṣṭa dināni tanniṣkrāntim udīkṣamāṇās tasthuḥ /",
    "GP12vipce_pu:7729": " aniṣkramamāṇe ca madhuripāv asāv avaśyam atra bile 'tyantaṃ nāśam āpto bhaviṣyaty",
    "GP12vipce_pu:7730": " anyathā tasya jīvataḥ katham etāvanti dināni śatrujaye vyākṣepo bhavatīti kṛtādhyavasāyā",
    "GP12vipce_pu:7731": " dvārakām āgatya hataḥ kṛṣṇa iti kathayām āsuḥ // ViP_4,13.18 //",
    "GP12vipce_pu:7732": " tadbāndhavāś ca tatkālocitam akhilam uparatakriyākalāpaṃ cakruḥ /",
    "GP12vipce_pu:7733": " tatrāsya yuddhyamānasyātiśraddhādattaviśiṣṭapātropayuktānnatoyādinā kṛṣṇasya balaprāṇapuṣṭir abhūt // ViP_4,13.19 //",
    "GP12vipce_pu:7734": " itarasyānudinam atigurupuruṣabhidyamānasyātiniṣṭhuraprahārapīḍitākhilāvayavasya nirāhāratayā balahāniḥ /",
    "GP12vipce_pu:7735": " nirjitaś ca bhagavatā jāmbavān praṇipatyāha V vyājahāra /",
    "GP12vipce_pu:7736": " asurasurayakṣagandharvarākṣasādibhir apy akhilair bhagavān na jetuṃ śakyaḥ /",
    "GP12vipce_pu:7737": " kim utāvanigocarair alpavīryair narair narāvayavabhūtaiś ca tiryagyonyanusṛtibhiḥ kiṃ punar asmadvidhaiḥ /",
    "GP12vipce_pu:7738": " avaśyaṃ bhagavato 'smatsvāmino nārāyaṇasya sakalajagatparāyaṇasyāṃśena bhagavatā bhavitavyam ity uktas tasmai bhagavān akhilāvanibhārāvatāram ācacakṣe /",
    "GP12vipce_pu:7739": " prītyābhyañjitakaratalasparśanena cainam apagatayuddhakhedaṃ cakāra // ViP_4,13.20 //",
    "GP12vipce_pu:7740": " sa ca praṇipatyainaṃ punar api prasādya jāmbavatīṃ nāma kanyāṃ gṛhāgamanārghyabhūtāṃ grāhayām āsa // ViP_4,13.21 //",
    "GP12vipce_pu:7741": " syamantakamaṇim apy asau praṇipatya tasmai pradadau /",
    "GP12vipce_pu:7742": " acyuto 'py atipraṇatāt tasmād agrāhyam api tan maṇiratnam ātmasaṃśodhanāya jagrāha // ViP_4,13.22 //",
    "GP12vipce_pu:7743": " saha jāmbavatyā sa dvārakām ājagāma /",
    "GP12vipce_pu:7744": " bhagavadāgamanodbhūtaharṣotkarṣasya dvārakāvāsijanasya kṛṣṇāvalokanāt tatkṣaṇam evātipariṇatavayaso 'pi navayauvanam ivābhavat /",
    "GP12vipce_pu:7745": " ānakadundubhiṃ ca diṣṭyā diṣṭyeti sakalayādavāḥ striyaś ca sabhājayām āsuḥ /",
    "GP12vipce_pu:7746": " bhagavān api yathānubhūtam aśeṣayādavasamāje yathāvad ācacakṣe /",
    "GP12vipce_pu:7747": " syamantakaṃ ca satrājitāya dattvā mithyābhiśastiviśuddhim avāpa // ViP_4,13.23 //",
    "GP12vipce_pu:7748": " jāmbavatīṃ cāntaḥpure niveśayām āsa /",
    "GP12vipce_pu:7749": " satrājito 'pi mayāsyābhūtamalinam āropitam iti jātasaṃtrāsaḥ svasutāṃ satyabhāmāṃ bhagavate bhāryāṃ dadau /",
    "GP12vipce_pu:7750": " tāṃ cākrūrakṛtavarmaśatadhanvapramukhā yādavāḥ pūrvaṃ varayāṃ āsuḥ /",
    "GP12vipce_pu:7751": " tatas tatpradānād avajñātam ivātmānaṃ manyamānāḥ satrājite vairānubandhaṃ cakruḥ // ViP_4,13.24 //",
    "GP12vipce_pu:7752": " akrūrakṛtavarmapramukhāś ca śatadhanvānam ūcuḥ /",
    "GP12vipce_pu:7753": " ayam atidurātmā satrājito yo 'smābhir bhavatā ca abhyarthito 'py ātmajām asmān bhavantaṃ cāvigaṇayya kṛṣṇāya dattavān /",
    "GP12vipce_pu:7754": " tad alam anena jīvatā ghātayitvainaṃ tan mahāratnaṃ tvayā kiṃ na gṛhyate /",
    "GP12vipce_pu:7755": " vayam abhyupapatsyāmo yady acyutas tavopari vairānubandhaṃ kariṣyatīti // ViP_4,13.25 //",
    "GP12vipce_pu:7756": " evam uktas tathety asāv apy āha /",
    "GP12vipce_pu:7757": " jatugṛhadagdhānāṃ pāṇḍutanayānāṃ viditaparamārtho 'pi bhagavān duryodhanaprayatnaśaithilyakaraṇārtham ānukūlyakaraṇāya vāraṇāvataṃ gataḥ //",
    "GP12vipce_pu:7758": " gate ca tasmin suptam eva satrājitaṃ śatadhanvā jaghāna maṇiratnaṃ cādade /",
    "GP12vipce_pu:7759": " pitṛvadhāmarṣapūrṇā ca satyabhāmā śīghraṃ syandanam ārūḍhā vāraṇāvataṃ gatvā bhagavate 'haṃ pratipāditety akṣāntimatā śatadhanvanāsmatpitā vyāpāditaḥ",
    "GP12vipce_pu:7760": " tac ca syamantakamaṇiratnam apahṛtam /",
    "GP12vipce_pu:7761": " tad iyam asyāvahāsanā /",
    "GP12vipce_pu:7762": " tad ālocya yad atra yuktaṃ tat kriyatām iti kṛṣṇam āha // ViP_4,13.27 //",
    "GP12vipce_pu:7763": " tayā caivam uktaḥ parituṣṭāntaḥkaraṇo 'pi kṛṣṇaḥ satyabhāmām amarṣatāmralocanaḥ prāha /",
    "GP12vipce_pu:7764": " satye mamaivaiṣāvahāsanā /",
    "GP12vipce_pu:7765": " nāham etāṃ tasya durātmanaḥ sahiṣye /",
    "GP12vipce_pu:7766": " na hy anullaṅghya varapādapaṃ tatkṛtanīḍāśrayiṇo vihaṃgā vadhyante /",
    "GP12vipce_pu:7767": " tad alam atyartham amunāsmatpurataḥ śokapreritavākyaparikareṇety uktvā dvārakām abhyetya baladevam ekānte vāsudevaḥ prāha /",
    "GP12vipce_pu:7768": " mṛgayāgataṃ prasenam aṭavyāṃ mṛgapatir jaghāna /",
    "GP12vipce_pu:7769": " satrājito 'py adhunā śatadhanvanā nidhanaṃ prāpitaḥ /",
    "GP12vipce_pu:7770": " tadubhayavināśāt tan maṇiratnam āvābhyāṃ sāmānyaṃ bhaviṣyati // ViP_4,13.28 //",
    "GP12vipce_pu:7771": " tad uttiṣṭhāruhyatāṃ rathaḥ śatadhanvanidhanāyodyamaṃ kurv ity abhihitas tatheti samanvicchitavān /",
    "GP12vipce_pu:7772": " kṛtodyogau ca tāv ubhāv upalabhya śatadhanvā kṛtavarmāṇam upetya pārṣṇipūraṇakarmanimittam acodayat /",
    "GP12vipce_pu:7773": " āha cainaṃ kṛtavarmā /",
    "GP12vipce_pu:7774": " nāhaṃ balabhadravāsudevābhyāṃ saha virodhāyālam ity uktaś cākrūram acodayat /",
    "GP12vipce_pu:7775": " asāv apy āha /",
    "GP12vipce_pu:7776": " na hi kaścid bhagavatā pādaprahāraparikampitajagattrayeṇāsurapuravanitāvaidhavyakāriṇā",
    "GP12vipce_pu:7777": " prabalaripucakrāpratihatacakreṇa cakriṇā madamuditanayanāvalokitāribalaviśātanenātiguruvairi",
    "GP12vipce_pu:7778": " vāraṇāpakarṣaṇāviṣkṛtamahimorusīreṇa sīriṇā ca saha sakalajagadvandyānām amaravarāṇām",
    "GP12vipce_pu:7779": " api yoddhuṃ samarthaḥ kim utāhaṃ tadanyataḥ śaraṇam abhilaṣyatām // ViP_4,13.29 //",
    "GP12vipce_pu:7780": " ity uktaḥ śatadhanvāha /",
    "GP12vipce_pu:7781": " yady asmatparitrāṇāsamarthaṃ bhavān ātmānam avagacchati tad ayam asmanmaṇiḥ saṃgṛhya rakṣyatām ityuktaḥ so 'py āha /",
    "GP12vipce_pu:7782": " yady antāyām apy avasthāyāṃ na kasmaicid bhavān kathayiṣyati tad aham enaṃ grahīṣyāmīti /",
    "GP12vipce_pu:7783": " tathety ukte cākrūras tan maṇiratnaṃ jagrāha // ViP_4,13.30 //",
    "GP12vipce_pu:7784": " śatadhanvāpy atulavegāṃ śatayojanavāhinīṃ vaḍavām āruhyāpakrāntaḥ /",
    "GP12vipce_pu:7785": " śaibyasugrīvameghapuṣpabalāhakāśvacatuṣṭayayuktarathāvasthitau baladevavāsudevau tam anuprayātau // ViP_4,13.31 //",
    "GP12vipce_pu:7786": " sā ca vaḍavā śatayojanapramāṇamārgam atītya punar api vāhyamānā mithilāvanoddeśe prāṇān utsasarja /",
    "GP12vipce_pu:7787": " śatadhanvāpi tāṃ parityajya padātir evādravat // ViP_4,13.32 //",
    "GP12vipce_pu:7788": " kṛṣṇo 'pi balabhadram āha /",
    "GP12vipce_pu:7789": " tāvad atraiva syandane bhavatā stheyam aham enam adhamācāraṃ padātinam anugamya yāvad ghātayāmi /",
    "GP12vipce_pu:7790": " atra hi bhūbhāge dṛṣṭadoṣā hayāḥ /",
    "GP12vipce_pu:7791": " naite 'śvā bhavatemaṃ bhūmibhāgam ullaṅghya neyāḥ // ViP_4,13.33 //",
    "GP12vipce_pu:7792": " tathety uktvā balabhadro ratha eva tasthau /",
    "GP12vipce_pu:7793": " kṛṣṇo 'pi dvikrośamātraṃ bhūmibhāgam anusṛtya dūrasthitasyaiva cakraṃ kṣiptvā śatadhanvanaḥ śiraś ciccheda /",
    "GP12vipce_pu:7794": " taccharīrāmbarādiṣu ca bahuprakāram anviṣyann api syamantakaṃ maṇiṃ nāvāpa yadā tadopagamya balabhadram āha /",
    "GP12vipce_pu:7795": " vṛthaivāsmābhir ghātitaḥ śatadhanvā /",
    "GP12vipce_pu:7796": " na prāptam akhilajagatsārabhūtaṃ tan maṇiratnaṃ /",
    "GP12vipce_pu:7797": " ity ākarṇyodbhūtakopo balabhadro vāsudevam āha /",
    "GP12vipce_pu:7798": " dhik tvāṃ yas tvam evam arthalipsur etac ca te bhrātṛtvān marṣaye /",
    "GP12vipce_pu:7799": " tad ayaṃ panthāḥ svecchayā gamyatāṃ /",
    "GP12vipce_pu:7800": " na me dvārakayā na bandhubhiḥ kāryam alam ebhir mamāgrato 'līkaśapathair ity ākṣipya taṃ kathaṃcit prasādyamāno 'pi na tasthau /",
    "GP12vipce_pu:7801": " videhapurīṃ praviveśa // ViP_4,13.34 //",
    "GP12vipce_pu:7802": " janakaś cārghyapūrvakam enaṃ gṛhaṃ praveśayām āsa /",
    "GP12vipce_pu:7803": " tatraiva ca tasthau /",
    "GP12vipce_pu:7804": " vāsudevo 'pi dvārakām ājagāma /",
    "GP12vipce_pu:7805": " yāvac ca janakarājagṛhe balabhadro 'vatasthe tāvad dhārtarāṣṭro duryodhanas tatsakāśād gadāśikṣām aśikṣata /",
    "GP12vipce_pu:7806": " varṣatrayānte ca babhrūgrasenaprabhṛtibhir yādavair na tad ratnaṃ kṛṣṇenāpahṛtam iti kṛtāvagatibhir videhapurīṃ gatvā baladevaḥ saṃpratyāyya dvārakām ānītaḥ // ViP_4,13.35 //",
    "GP12vipce_pu:7807": " akrūro 'py uttamamaṇisamudbhūtasuvarṇadhyānaparas tato yajñān īje /",
    "GP12vipce_pu:7808": " savanagatau hi kṣatriyavaiśyau nighnan brahmahā bhavatīty ato dīkṣākavacaṃ praviṣṭa eva tasthau /",
    "GP12vipce_pu:7809": " dviṣaṣṭivarṣāṇy evaṃ tanmaṇiprabhāvāt tatropasargadurbhikṣamarakādikaṃ nābhūt // ViP_4,13.36 //",
    "GP12vipce_pu:7810": " athākrūrapakṣīyair bhojaiḥ śatrughne sātvatasya prapautre vyāpādite bhojaiḥ sahākrūro dvārakām apahāyāpakrāntaḥ // ViP_4,13.37 //",
    "GP12vipce_pu:7811": " tadapakrāntidinād ārabhya tatropasargavyālānāvṛṣṭimarakādyupadrāvā babhūvuḥ /",
    "GP12vipce_pu:7812": " atha yādavabalabhadrograsenasamaveto 'mantrayad bhagavān uragāriketanaḥ /",
    "GP12vipce_pu:7813": " kim yad idam ekadaiva pracuropadravāgamanam etad ālocyatām // ViP_4,13.38 //",
    "GP12vipce_pu:7814": " ity ukte 'ndhakanāmā yaduvṛddhaḥ prāha /",
    "GP12vipce_pu:7815": " asyākrūrasya pitā śvaphalko yatra yatrābhūt tatra tatra durbhikṣamarakānāvṛṣtyādikaṃ nābhūt // ViP_4,13.39 //",
    "GP12vipce_pu:7816": " kāśīrājasya viṣaye 'tyantānāvṛṣṭyāṃ śvaphalko 'nīyata /",
    "GP12vipce_pu:7817": " tatas tatkṣaṇād eva devo vavarṣa /",
    "GP12vipce_pu:7818": " kāśīrājapatnyāś ca garbhe kanyāpūrvam āsīt // ViP_4,13.40 //",
    "GP12vipce_pu:7819": " sāpi pūrṇe 'pi prasūtikāle naiva niścakrāma /",
    "GP12vipce_pu:7820": " evaṃ ca tasya garbhasya dvādaśa varṣāṇy aniṣkrāmato yayuḥ /",
    "GP12vipce_pu:7821": " kāśīrājaś ca garbhasthāṃ tām ātmajām āha /",
    "GP12vipce_pu:7822": " putri kasmān na jāyase niṣkramyatām āsyaṃ te draṣṭum icchāmy ahaṃ svakāṃ ca mātaraṃ kim iti ciraṃ kleśayiṣyasīty ukte garbhasthaiva vyājahāra",
    "GP12vipce_pu:7823": " tāta yady ekaikāṃ gāṃ dine dine brāhmaṇebhyaḥ prayacchasi tad aham anyais tribhir varṣair asmād garbhād avaśyaṃ niṣkramiṣyāmīti /",
    "GP12vipce_pu:7824": " etac ca tadvacanam ākarṇya rājā dine dine brāhmaṇāya gāṃ prādāt /",
    "GP12vipce_pu:7825": " sāpi tāvatā kālena jātā /",
    "GP12vipce_pu:7826": " tatas tasyāḥ pitā gāndinīti nāma cakāra /",
    "GP12vipce_pu:7827": " tāṃ ca gāndinīṃ kanyāṃ śvaphalkāya priyopakāriṇe gṛhāgatāyārghabhūtāṃ prādāt // ViP_4,13.41 //",
    "GP12vipce_pu:7828": " tasyām ayam akrūraḥ śvaphalkāj jajñe /",
    "GP12vipce_pu:7829": " tad asyaivaṃguṇamithunād utpattiḥ // ViP_4,13.42 //",
    "GP12vipce_pu:7830": " katham asminn apakrānte marakadurbhikṣādyupadravā na bhaviṣyanti /",
    "GP12vipce_pu:7831": " tad ayam ānīyatām ity alam atiguṇavaty aparādhānveṣaneneti // ViP_4,13.43 //",
    "GP12vipce_pu:7832": " yaduvṛddhasyāndhakasyaitad vacanam ākarṇya keśavograsenabalabhadrapurogamair yadubhiḥ kṛtāparādhatitikṣābhavam abhayaṃ dattvā śvāphalkiḥ svapuram ānītaḥ /",
    "GP12vipce_pu:7833": " tatra cāgatamātra eva tasya tatsthasya maṇer anubhāvad anāvṛṣṭimarakadurbhikṣavyālādyupadravaḥ śaśāma /",
    "GP12vipce_pu:7834": " kṛṣṇaś ca cintayām āsa /",
    "GP12vipce_pu:7835": " svalpam etat kāraṇaṃ yad ayaṃ gāndinyāṃ śvaphalkenākrūro jātaḥ /",
    "GP12vipce_pu:7836": " sumahāṃś cāyam anāvṛṣṭidurbhikṣamarakādyupadravaśamanakārī prabhāvaḥ // ViP_4,13.44 //",
    "GP12vipce_pu:7837": " tan nūnam asya sakāśe sa mahāmaṇiḥ syamantakākhyas tiṣṭhati /",
    "GP12vipce_pu:7838": " tasya hy evaṃvidhāḥ prabhāvāḥ śrūyante /",
    "GP12vipce_pu:7839": " ayam api ca yajñād anantaram anyat kratvantaraṃ anantaram ca tasmād yajñāntaraṃ yajatīti /",
    "GP12vipce_pu:7840": " alpopādānaṃ cāsyā saṃśayam atrāsau varamaṇis tiṣṭhatīti kṛtādhyavasāyo 'nyat prayojanam uddiśya sakalayādavasamājam ātmageha evācīkarat // ViP_4,13.45",
    "GP12vipce_pu:7841": " tatra copaviṣṭeṣv akhileṣu yādaveṣu pūrvaprayojanam upanyasya paryavasite ca tasmin prasaṅgāgataparihāsakathām akrūreṇa saha kṛtvā janārdanas tam akrūram āha // ViP_4,13.46 //",
    "GP12vipce_pu:7842": " dānapate jānīma eva vayaṃ yathā śatadhanvanā tad akhilajagatsārabhūtaṃ syamantakaratnaṃ bhavataḥ samarpitaṃ tad etad rāṣṭropakārakaṃ bhavataḥ sakāśe tiṣṭhatīti /",
    "GP12vipce_pu:7843": " tiṣṭhatu sarva eva vayaṃ tatprabhāvaphalabhujaḥ kiṃ tv eṣa balabhadro 'smān āśaṅkitavāṃs tad asmatprītaye darśayety abhihitaḥ saratnaḥ so 'cintayat",
    "GP12vipce_pu:7844": " kim atrānuṣṭheyam anyathā ced bravīmy ahaṃ tat kevalāmbaratirodhānam anviṣyanto ratnam",
    "GP12vipce_pu:7845": " etad drakṣyantīty anveṣaṇaṃ na kṣemam iti saṃcintya tam akhilajagatkāraṇabhūtaṃ nārāyaṇam āhākrūraḥ /",
    "GP12vipce_pu:7846": " bhagavan mamaitat syamantakaratnaṃ śatadhanvanā samarpitam // ViP_4,13.48 //",
    "GP12vipce_pu:7847": " apagate ca tasminn adya śvaḥ paraśvo vā bhagavān māṃ yācayiṣyatīti etāvantaṃ kālam atikṛcchreṇādhārayam /",
    "GP12vipce_pu:7848": " tasya ca dhāraṇakleśenāham aśeṣopabhogeṣv asaṅgimānaso na vedmi svasukhakalām api // ViP_4,13.49 //",
    "GP12vipce_pu:7849": " etāvanmātram apy aśeṣarāṣṭropakārī dhārayituṃ na śaknotīti māṃ bhavān maṃsyata ity ātmanā na coditam // ViP_4,13.50 //",
    "GP12vipce_pu:7850": " tad idaṃ syamantakaratnaṃ gṛhyatām icchayā yasyābhimataṃ tasya samarpyatām /",
    "GP12vipce_pu:7851": " tataḥ so 'dharavastranigopitātilaghukanakasamudgakaṃ pragaṭīkṛtavān // ViP_4,13.51 //",
    "GP12vipce_pu:7852": " tataś ca niṣkrāmya syamantakamaṇiṃ tasmin yadusamāje mumoca /",
    "GP12vipce_pu:7853": " muktamātre ca tenātikāntyā tad akhilam āsthānam uddyotitam // ViP_4,13.52 //",
    "GP12vipce_pu:7854": " athāhākrūraḥ /",
    "GP12vipce_pu:7855": " sa eṣa maṇir yaḥ śatadhanvanāsmākaṃ samarpito yasyāyaṃ sa enaṃ gṛhṇātv iti /",
    "GP12vipce_pu:7856": " tam ālokya sarvayādavānāṃ sādhu sādhv iti vismitavacasāṃ vāco 'śrūyanta /",
    "GP12vipce_pu:7857": " tam ālokyamamāyam acyutenaiva sāmānyaḥ samanvicchita iti balabhadraḥ saspṛho 'bhavat // ViP_4,13.53 //",
    "GP12vipce_pu:7858": " mamedaṃ pitṛdhanam ity atīva ca satyabhāmā spṛhāṃ cakāra /",
    "GP12vipce_pu:7859": " balabhadrasatyānanāvalokanāt kṛṣṇo 'py ātmānaṃ cakrāntarāvasthitam iva mene /",
    "GP12vipce_pu:7860": " sakalayādavapratyakṣaṃ cākrūram āha /",
    "GP12vipce_pu:7861": " etad dhi maṇiratnam ātmasaṃśodhanāya eṣāṃ yadūnāṃ darśitam etac ca mama balabhadrasya ca sāmānyaṃ pitṛdhanaṃ caitat satyabhāmāyā nānyasya //",
    "GP12vipce_pu:7862": " etat sarvakālaṃ śucinā brahmacaryeṇa dhriyamāṇam aśeṣarāṣṭrasyopakārakam aśucinā dhriyamāṇam ādhāram eva hanti // ViP_4,13.55 //",
    "GP12vipce_pu:7863": " ato 'ham asya ṣoḍaśastrīsahasraparigrahād asamartho dhāraṇe /",
    "GP12vipce_pu:7864": " katham caitat satyabhāmā svīkarotu /",
    "GP12vipce_pu:7865": " āryabalabhadreṇāpi madirāpānādyaśeṣopabhogaparityāgaḥ kathaṃ kāryaḥ /",
    "GP12vipce_pu:7866": " tad ayaṃ yaduloko 'haṃ balabhadraḥ satyā ca tvāṃ dānapate prārthayāmaḥ /",
    "GP12vipce_pu:7867": " etad bhavān eva dhārayituṃ samarthaḥ /",
    "GP12vipce_pu:7868": " tvadsthaṃ cāsya rāṣṭrasyopakārakaṃ tad bhavān aśeṣarāṣṭropakāranimittam etat pūrvavad dhārayatu /",
    "GP12vipce_pu:7869": " tvayānyan na vaktavyam ity ukto dānapatis tathety uktvā jagrāha ca tan mahāratnam /",
    "GP12vipce_pu:7870": " tataḥ prabhṛti ca akrūraḥ prakaṭenaivātitejasā jājjvalyamānenātmakaṇṭhāsaktenāditya ivāṃśumālī cacāra // ViP_4,13.56 //",
    "GP12vipce_pu:7871": " ity etāṃ bhagavato mithyābhiśastikṣālanāṃ yaḥ smarati na tasya kadācid alpāpi mithyābhiśastir bhavati /",
    "GP12vipce_pu:7872": " avyāhatendriyaś cākhilapāpamokṣam avāpnotīti // ViP_4,13.57 //",
    "GP12vipce_pu:7873": " [[iti śrīviṣṇupurāṇe caturthe 'ṃśe trayodaśo 'dhyāyaḥ ]]",
    "GP12vipce_pu:7874": " §parāśara uvāca:",
    "GP12vipce_pu:7875": " anamitrasya sutaḥ śinir nāmābhavat /",
    "GP12vipce_pu:7876": " tasyāpi satyakaḥ satyakāt sātyakir yuyudhānanāmā /",
    "GP12vipce_pu:7877": " tasmād apy asaṅgas tatputraś ca tūṇis tūṇer yugaṃdharaḥ /",
    "GP12vipce_pu:7878": " iti śaineyāḥ // ViP_4,14.1 //",
    "GP12vipce_pu:7879": " anamitrasyaivānvaye vṛṣṇiḥ /",
    "GP12vipce_pu:7880": " tasmāc ca śvaphalkas tatprabhāvaḥ kathita eva /",
    "GP12vipce_pu:7881": " śvaphalkasya kanīyāṃś citrako nāmābhavad bhrātā /",
    "GP12vipce_pu:7882": " śvaphalkād akrūro gāndinyām abhavat /",
    "GP12vipce_pu:7883": " tathopamadgur upamadgor mṛduraviśārimejayagirikṣatropakṣatraśatrughnārimardanadharmadṛgdṛṣṭavarmagandhamojavāhaprativāhākhyāḥ putrāḥ sutārākhyā ca kanyā /",
    "GP12vipce_pu:7884": " devavān upadevaś cākrūraputrau /",
    "GP12vipce_pu:7885": " pṛthuvipṛthupramukhāś citrakasya putrā bahavo 'bhavan",
    "GP12vipce_pu:7886": " kukurabhajamānaśucikambalabarhiṣākhyās tathāndhakasya catvāraḥ putrāḥ // ViP_4,14.3 //",
    "GP12vipce_pu:7887": " kukurād dhṛṣṭas tasmāc ca kapotaromā tataś ca vilomā /",
    "GP12vipce_pu:7888": " tasmād api tumburusakhā bhavasaṃjñaś candanodakadundubhiḥ /",
    "GP12vipce_pu:7889": " tataś cābhijit tataḥ punarvasuḥ /",
    "GP12vipce_pu:7890": " tasyāpy āhukaḥ putra āhukī ca kanyā // ViP_4,14.4 //",
    "GP12vipce_pu:7891": " āhukasya devakograsenau dvau putrau /",
    "GP12vipce_pu:7892": " devavān upadevaḥ sahadevo devarakṣito devakasyāpi catvāraḥ putrāḥ /",
    "GP12vipce_pu:7893": " teṣāṃ ca vṛkadevopadevā devarakṣitā śrīdevā śāntidevā sahadevā devakī ca sapta bhaginyaḥ /",
    "GP12vipce_pu:7894": " tāś ca sarvā eva vasudeva upayeme /",
    "GP12vipce_pu:7895": " ugrasenasyāpi kaṃsanyagrodhasunāmakaṅkaśaṅkusubhūmirāṣṭrapālayuddhamuṣṭituṣṭimatsaṃjñāḥ putrāḥ /",
    "GP12vipce_pu:7896": " kaṃsā kaṃsavatī sutanū rāṣṭrapālī kaṅkī ca ugrasenatanūjāḥ /",
    "GP12vipce_pu:7897": " bhajamānāc ca vidūrathaḥ putro 'bhavat /",
    "GP12vipce_pu:7898": " vidūrathāc chūraḥ śūrāc chamī śaminaḥ pratikṣatraḥ /",
    "GP12vipce_pu:7899": " tasmāt svayaṃbhojas tataś ca hṛdikaḥ // ViP_4,14.5 //",
    "GP12vipce_pu:7900": " tasyāpi kṛtavarmaśatadhanurdevamīḍhuṣākhyāḥ putrā babhūvuḥ // ViP_4,14.6 //",
    "GP12vipce_pu:7901": " devamīḍhuṣasya śūrasya māriṣā nāma patny abhavat // ViP_4,14.7 //",
    "GP12vipce_pu:7902": " tasyāṃ cāsau daśa putrān ajanayad vasudevapūrvān /",
    "GP12vipce_pu:7903": " vasudevasya jātamātrasyaiva tadgṛhe bhagavadaṃśāvatāram avyāhatadṛṣṭyā paśyadbhir devair divyānakadundubhayaś ca vāditāḥ /",
    "GP12vipce_pu:7904": " tatas tadaivānakadundubhisaṃjñām avāpa /",
    "GP12vipce_pu:7905": " tasyāpi devabhāgadevaśravānādhṛṣṭikarundhakavatsabālakasṛñjayaśyāmaśamīkagaṇḍūṣasaṃjñā nava bhrātaro babhūvuḥ /",
    "GP12vipce_pu:7906": " pṛthā śrutadevā śrutakīrtiḥ śrutaśravā rājādhidevī ca vasudevādīnāṃ pañca bhaginyo 'bhavan // ViP_4,14.8 //",
    "GP12vipce_pu:7907": " śūrasya kuntir nāma sakhābhavat /",
    "GP12vipce_pu:7908": " tasmai cāputrāya pṛthām ātmajāṃ vidhinā śūro dattavān /",
    "GP12vipce_pu:7909": " tāṃ ca pāṇḍur uvāha /",
    "GP12vipce_pu:7910": " tasyāṃ ca dharmānilaśakrair yudhiṣṭhirabhīmārjunākhyās trayaḥ putrāḥ samutpāditāḥ /",
    "GP12vipce_pu:7911": " pūrvam anūḍhāyāś ca bhagavatā bhāsvatā kānīnaḥ karṇo nāma putro 'janyata // ViP_4,14.9 //",
    "GP12vipce_pu:7912": " tasyāś ca sapatnī mādrī nāmābhavat /",
    "GP12vipce_pu:7913": " nāsatyadasrābhyāṃ tasyām api nakulasahadevau pāṇḍoḥ putrau janitau /",
    "GP12vipce_pu:7914": " śrutadevāṃ tu vṛddhaśarmā nāma kārūśa upayeme /",
    "GP12vipce_pu:7915": " tasyāṃ dantavakro nāma mahāsuro jajñe /",
    "GP12vipce_pu:7916": " śrutakīrtim api kaikeyarāja upayeme /",
    "GP12vipce_pu:7917": " tasyāṃ saṃtardanādayaḥ kaikeyāḥ pañca putrā babhūvuḥ /",
    "GP12vipce_pu:7918": " rājādhidevyām āvantyau vindānuvindau jajñāte /",
    "GP12vipce_pu:7919": " śrutaśravasam api cedirājo damaghoṣanāmopayeme /",
    "GP12vipce_pu:7920": " tasyāṃ śiśupālam utpādayām āsa /",
    "GP12vipce_pu:7921": " sa hi pūrvam apy anācāravikramasaṃpanno daityānām ādipuruṣo hiraṇyakaśipur abhūt // ViP_4,14.10 //",
    "GP12vipce_pu:7922": " yaś ca bhagavatā sakalalokaguruṇā ghātitaḥ /",
    "GP12vipce_pu:7923": " punar apy akṣatavīryaśauryasaṃpatparākramaguṇaḥ samākrāntasakalatrailokyeśvarapratāpo daśānano 'bhavat // ViP_4,14.11 //",
    "GP12vipce_pu:7924": " bahukālopabhuktabhagavatsakāśād avāptaśarīrapātodbhavapuṇyaphalo 'tha bhagavatāeva rāghavarūpiṇā so 'pi nidhanam upapāditaḥ /",
    "GP12vipce_pu:7925": " cedirājadamaghoṣātmajaś cedipatiḥ śiśupālanāmābhavat // ViP_4,14.12 //",
    "GP12vipce_pu:7926": " śiśupālatve 'pi bhagavato bhūbhārāvatāraṇāyāvatīrṇāṃśasya puṇḍarīkanayanākhyasyopari dveṣānubandham atitarāñ cakāra /",
    "GP12vipce_pu:7927": " bhagavatā ca nidhanam upanītas tatraiva paramātmabhūte manasas tadekāgratayā tatraiva sāyujyam avāpa // ViP_4,14.13 //",
    "GP12vipce_pu:7928": " bhagavān hi prasanno yathābhilaṣitaṃ dadāty aprasanno 'pi nighnan divyam anupamaṃ sthānaṃ prayacchatīti // ViP_4,14.14 //",
    "GP12vipce_pu:7929": " [[iti śrīviṣṇupurāṇe caturthe 'ṃśe caturdaśo 'dhyāyaḥ ]]",
    "GP12vipce_pu:7930": " §maitreya uvāca:",
    "GP12vipce_pu:7931": " hiraṇyakaśiputve ca rāvaṇatve ca viṣṇunā /",
    "GP12vipce_pu:7932": " avāpa nihato bhogān aprāpyān amarair api // ViP_4,15.1 //",
    "GP12vipce_pu:7933": " na layaṃ tatra tenaiva nihataḥ sa kathaṃ punaḥ /",
    "GP12vipce_pu:7934": " saṃprāptaḥ śiśupālatve sāyujyaṃ śāśvate harau // ViP_4,15.2 //",
    "GP12vipce_pu:7935": " etad icchāmy ahaṃ śrotuṃ sarvadharmabhṛtāṃ vara /",
    "GP12vipce_pu:7936": " kautūhalapareṇaitat pṛṣṭo me vaktum arhasi // ViP_4,15.3 //",
    "GP12vipce_pu:7937": " §parāśara uvāca:",
    "GP12vipce_pu:7938": " daityeśvarasya tu vadhāyākhilalokotpattisthitivināśakāriṇāpūrvaṃ tanugrahaṇaṃ kurvatā nṛsiṃharūpam āviṣkṛtam /",
    "GP12vipce_pu:7939": " tatra tu hiraṇyakaśipor viṣṇur ayam ity etan na manasy abhūt // ViP_4,15.4 //",
    "GP12vipce_pu:7940": " niratiśayapuṇyajātasamudbhūtam etat sattvam iti rajodrekapreritaikāgramatis tadbhāvanāyogāt",
    "GP12vipce_pu:7941": " tato 'vāptavadhahaitukīṃ niratiśayām evākhilatrailokyādhikyadhāriṇīṃ daśānanatve",
    "GP12vipce_pu:7942": " bhogasaṃpadam avāpa // ViP_4,15.5 //",
    "GP12vipce_pu:7943": " nātas tasminn anādinidhane parabrahmabhūte bhagavaty anālambanīkṛte manasas tallayam /",
    "GP12vipce_pu:7944": " daśānanatve 'py anaṅgaparādhīnatayā jānakīsaktacetaso dāśarathirūpadhāriṇas tadrūpadarśanam",
    "GP12vipce_pu:7945": " evāsin nāyam acyuta ity āsaktir vipadyato 'ntaḥkaraṇasya mānuṣabuddhir eva kevalam",
    "GP12vipce_pu:7946": " asyābhūt // ViP_4,15.6 //",
    "GP12vipce_pu:7947": " punar apy acyutavinipātamātraphalam akhilabhūmaṇḍalaślāghyacedirājakule janmāvyāhataṃ aiśvaryaṃ śiśupālatve cāvāpa // ViP_4,15.7 //",
    "GP12vipce_pu:7948": " tatra tv akhilāny eva bhagavannāmakāraṇāny abhavan /",
    "GP12vipce_pu:7949": " tataś ca tatkāraṇakṛtānāṃ teṣām aśeṣāṇām evācyutanāmnām anavaratam anekajanmasaṃvardhitavidveṣānubandhicitto vinindanasaṃtarjanādiṣūccāraṇam akarot // ViP_4,15.8 //",
    "GP12vipce_pu:7950": " tac ca rūpam utphullapadmadalāmalākṣam atyujjvalapītavastradhāry amalakirīṭakeyūrakaṭakopaśobhitam",
    "GP12vipce_pu:7951": " udārapīvaracaturbāhuśaṅkhacakragadādharam atiprauḍhavairānubhāvād aṭanabhojanasnānāsanaśayanādiṣv",
    "GP12vipce_pu:7952": " aśeṣāvasthāntareṣu naivāpayayāv asyātmacetasaḥ // ViP_4,15.9 //",
    "GP12vipce_pu:7953": " tam evākrośeṣūccārayaṃs tam eva hṛdayena dhārayann ātmavadhāya bhagavadastacakrāṃśumālojjvalam",
    "GP12vipce_pu:7954": " akṣayatejaḥsvarūpaṃ paraṃ brahmasvarūpam apagatarāgadveṣādidoṣaṃ bhagavantam adrākṣīt // ViP_4,15.10 //",
    "GP12vipce_pu:7955": " tāvac ca bhagavaccakreṇāśu vyāpāditas tena tatsmaraṇadagdhākhilāghasaṃcayo bhagavataivāntam upanītas tasminn eva layam upayayau /",
    "GP12vipce_pu:7956": " etat tavākhilaṃ mayābhihitam /",
    "GP12vipce_pu:7957": " ayaṃ hi bhagavān kīrtitaḥ saṃsmṛtaś ca dveṣānubandhenāpy akhilasurāsurādidurlabhaṃ phalaṃ prayacchati kim uta samyag bhaktimatām /",
    "GP12vipce_pu:7958": " vasudevasyānakadundubheḥ pauravīrohiṇīmadirābhadrādevakīpramukhā bahvyaḥ patnyo 'bhavan // ViP_4,15.11 //",
    "GP12vipce_pu:7959": " balabhadrasāraṇaśaṭhadurmadādīn putrān rohiṇyām ānakadundubhir utpādayām āsa /",
    "GP12vipce_pu:7960": " balabhadro 'pi revatyāṃ niśaṭholmukau putrāv ajanayat /",
    "GP12vipce_pu:7961": " mārṣṭimārṣimacchiśiśiśusatyadhṛtipramukhāḥ sāraṇasyātmajāḥ /",
    "GP12vipce_pu:7962": " bhadrāśvabhadrabāhudurdamabhūtādyā rohiṇyāḥ kulajāḥ // ViP_4,15.12 //",
    "GP12vipce_pu:7963": " nandopanandakṛtakādyā madirāyās tanayāḥ /",
    "GP12vipce_pu:7964": " bhadrāyāś copanidhigadādyāḥ /",
    "GP12vipce_pu:7965": " vaiśālyāṃ ca kauśikam ekam ajanayat /",
    "GP12vipce_pu:7966": " ānakadundubhir devakyām api kīrtimatsuṣeṇodāyibhadrasenarjudāsabhadradevākhyāḥ ṣaṭ putrā jajñire // ViP_4,15.13 //",
    "GP12vipce_pu:7967": " tāṃś ca sarvān eva kaṃso ghātitavān /",
    "GP12vipce_pu:7968": " anantaraṃ ca saptamaṃ garbham ardharātre bhagavatprahitā yoganidrā rohiṇyā jaṭharam avakṛṣya nītavatī // ViP_4,15.14 //",
    "GP12vipce_pu:7969": " karṣaṇāc cāsāv api saṃkarṣaṇākhyām avāpa // ViP_4,15.15 //",
    "GP12vipce_pu:7970": " tataś ca sakalajaganmahātarumūlabhūto bhūtātītabhaviṣyādisakalasurāsuramunimanujamanasām",
    "GP12vipce_pu:7971": " apy agocaro 'bjabhavapramukhair analapramukhaiś ca praṇamyāvanibhāraharaṇāya prasādito",
    "GP12vipce_pu:7972": " bhagavān anādimadhyo devakīgarbhe samavatatāra vāsudevaḥ // ViP_4,15.16 //",
    "GP12vipce_pu:7973": " tatprasādavivardhitamānābhimānā ca yoganidrā nandagopapatnyā yaśodāyā garbham adhiṣṭhitavatī // ViP_4,15.17 //",
    "GP12vipce_pu:7974": " suprasannādityacandrādigraham avyālādibhayaṃ svasthamānasam akhilam evaitaj jagad apāstādharmam abhavat tasmiṃś ca puṇḍarīkanayane jāyamāne",
    "GP12vipce_pu:7975": " jātena ca tenākhilam evaitat sanmārgavarti jagad akriyata /",
    "GP12vipce_pu:7976": " bhagavato 'py atra martyaloke 'vatīrṇasya ṣoḍaśasahasrāṇy ekottaraśatādhikāni bhāryāṇām abhavan /",
    "GP12vipce_pu:7977": " tāsāṃ ca rukmiṇīsatyabhāmājāmbavatīcāruhāsinīpramukhā hy aṣṭau patnyaḥ pradhānā /",
    "GP12vipce_pu:7978": " tāsu cāṣṭāyutāni lakṣaṃ ca putrāṇāṃ bhagavān akhilamūrtir anādimān ajanayat // ViP_4,15.19 //",
    "GP12vipce_pu:7979": " teṣāṃ ca pradyumnacārudeṣṇasāmbādayas trayodaśa pradhānāḥ /",
    "GP12vipce_pu:7980": " pradyumno 'pi rukmiṇas tanayāṃ kakudvatīṃ nāmopayeme /",
    "GP12vipce_pu:7981": " tasyām asyāniruddho jajñe /",
    "GP12vipce_pu:7982": " aniruddho 'pi rukmiṇa eva pautrīṃ subhadrāṃ nāmopayeme /",
    "GP12vipce_pu:7983": " tasyām asya vajro 'bhavat /",
    "GP12vipce_pu:7984": " vajrasya pratibāhus tasyāpi sucāruḥ /",
    "GP12vipce_pu:7985": " evam anekaśatasāhasrapuruṣasaṃkhyasya yadukulasya puruṣasaṃkhyā varṣaśatair api jñātuṃ na śakyate // ViP_4,15.43 //",
    "GP12vipce_pu:7986": " yato hi ślokāv atra caritārthau // ViP_4,15.20 //",
    "GP12vipce_pu:7987": " tisraḥ koṭyaḥ sahasrāṇām aṣṭāśītiśatāni ca /",
    "GP12vipce_pu:7988": " kumārāṇāṃ gṛhācāryāś cāpayogyāsu ye ratāḥ // ViP_4,15.21 //",
    "GP12vipce_pu:7989": " saṃkhyānaṃ yādavānāṃ kaḥ kariṣyati mahātmanām /",
    "GP12vipce_pu:7990": " yatrāyutānām ayutaṃ lakṣeṇāste sadāhukaḥ // ViP_4,15.22 //",
    "GP12vipce_pu:7991": " devāsurahatā ye tu daiteyāḥ sumahābalāḥ /",
    "GP12vipce_pu:7992": " te cotpannā manuṣyeṣu janopadravakāriṇaḥ // ViP_4,15.23 //",
    "GP12vipce_pu:7993": " teṣām utsādanārthāya bhuvi devā yadoḥ kule /",
    "GP12vipce_pu:7994": " avatīrṇāḥ kulaśataṃ yatraikābhyadhikaṃ dvija // ViP_4,15.24 //",
    "GP12vipce_pu:7995": " viṣṇus teṣāṃ pramāṇe ca prabhutve ca vyavasthitaḥ /",
    "GP12vipce_pu:7996": " nideśasthāyinas tasya babhūvuḥ sarvayādavāḥ // ViP_4,15.25 //",
    "GP12vipce_pu:7997": " prasūtiṃ vṛṣṇivīrāṇāṃ yaḥ śṛṇoti naraḥ sadā /",
    "GP12vipce_pu:7998": " sa sarvaiḥ pātakair mukto viṣṇulokaṃ prapadyate // ViP_4,15.26 //",
    "GP12vipce_pu:7999": " [[iti śrīviṣṇupurāṇe caturthe 'ṃśe pañcadaśo 'dhyāyaḥ ]]",
    "GP12vipce_pu:8000": " §parāśara uvāca:",
    "GP12vipce_pu:8001": " ity eṣa samāsatas te kathito yador vaṃśaḥ /",
    "GP12vipce_pu:8002": " turvasor vaṃśam avadhāraya // ViP_4,16.1 //",
    "GP12vipce_pu:8003": " turvasor vahnir ātmajo vahner gobhānus tataś ca traiśānus tasmāc ca karaṃdhamaḥ /",
    "GP12vipce_pu:8004": " tasyāpi maruttaḥ /",
    "GP12vipce_pu:8005": " so 'napatyo 'bhavat /",
    "GP12vipce_pu:8006": " tataś ca pauravaṃ duṣyantaṃ putram akalpayat /",
    "GP12vipce_pu:8007": " evaṃ yayātiśāpāt tadvaṃśaḥ pauravam vaṃśaṃ samāśritavān // ViP_4,16.2 //",
    "GP12vipce_pu:8008": " [[iti śrīviṣṇupurāṇe caturthe 'ṃśe ṣoḍaśo 'dhyāyaḥ ]]",
    "GP12vipce_pu:8009": " §parāśara uvāca:",
    "GP12vipce_pu:8010": " druhyos tu tanayo babhruḥ // ViP_4,17.1 //",
    "GP12vipce_pu:8011": " tataḥ setuḥ /",
    "GP12vipce_pu:8012": " setuputra āradvānnāmā /",
    "GP12vipce_pu:8013": " tadātmajo gāndhāraḥ /",
    "GP12vipce_pu:8014": " tato dharmo dharmād dhṛto dhṛtād durdamaḥ /",
    "GP12vipce_pu:8015": " tataḥ pracetāḥ /",
    "GP12vipce_pu:8016": " pracetasaḥ putraśatam adharmabahulānāṃ mlecchānām udīcyānām ādhipatyam akarot // ViP_4,17.2 //",
    "GP12vipce_pu:8017": " [[iti śrīviṣṇupurāṇe caturthe 'ṃśe saptadaśo 'dhyāyaḥ ]]",
    "GP12vipce_pu:8018": " §parāśara uvāca:",
    "GP12vipce_pu:8019": " yayāteś caturthasyaputrasyānoḥ sabhānaracakṣuparamekṣusaṃjñās trayaḥ putrā babhūvuḥ /",
    "GP12vipce_pu:8020": " sabhānaraputraḥ kālānaraḥ kālānarāt sṛñjayaḥ sṛñjayāt puraṃjayaḥ /",
    "GP12vipce_pu:8021": " tasmāj janamejayas tato mahāśālas tasmāc ca mahāmanāḥ /",
    "GP12vipce_pu:8022": " tasmād apy uśīnaratitikṣū dvau putrāv utpannau /",
    "GP12vipce_pu:8023": " uśīnarasyāpi śibinṛganarakṛmidarvākhyāḥ pañca putrā babhūvuḥ /",
    "GP12vipce_pu:8024": " vṛṣadarbhasuvīrakaikeyamadrakāś catvāraḥ śibiputrāḥ /",
    "GP12vipce_pu:8025": " titikṣor api ruśadrathaḥ putro 'bhūt /",
    "GP12vipce_pu:8026": " tato 'pi hemo hemāt sutapās tasmād baliḥ /",
    "GP12vipce_pu:8027": " yasya kṣetre dīrghatamasā aṅgavaṅgakaliṅgasuhyapauṇḍrākhyaṃ bāleyaṃ kṣatram ajanyata // ViP_4,18.1 //",
    "GP12vipce_pu:8028": " tannāmasaṃtatisaṃjñāś ca pañca viṣayāḥ babhūvuḥ /",
    "GP12vipce_pu:8029": " aṅgasya tv anapānas tasyātmajo divirathas tasmād dharmarathaḥ /",
    "GP12vipce_pu:8030": " tataś citraratho romapādasaṃjñaḥ /",
    "GP12vipce_pu:8031": " yasya putro daśaratho jajñe /",
    "GP12vipce_pu:8032": " yasmai ajaputro daśarathaḥ śāntāṃ nāma kanyām anapatyāya duhitṛtve yuyoja // ViP_4,18.2 //",
    "GP12vipce_pu:8033": " romapādāc caturaṅgas tasmāc ca pṛthulākṣaḥ /",
    "GP12vipce_pu:8034": " tataś campo yaś campāṃ niveśayām āsa /",
    "GP12vipce_pu:8035": " campasya haryaṅgas tato bhadrarathas tato bṛhadrathas tato bṛhatkarmā bṛhatkarmaṇaś ca bṛhadbhānus tasmād bṛhanmanās tato jayadrathaḥ /",
    "GP12vipce_pu:8036": " jayadratho brahmakṣatrāntarālasaṃbhūtyāṃ patnyāṃ vijayaṃ nāma putram ajījanat // ViP_4,18.4 //",
    "GP12vipce_pu:8037": " vijayaś ca dhṛtiṃ putram avāpa /",
    "GP12vipce_pu:8038": " tasyāpi dhṛtavrataḥ putro 'bhūt /",
    "GP12vipce_pu:8039": " dhṛtavratāt satyakarmā satyakarmaṇas tv adhirathaḥ /",
    "GP12vipce_pu:8040": " yo 'sau gaṅgāṃ gato mañjūṣāgataṃ pṛthāpaviddhaṃ karṇaṃ putram avāpa /",
    "GP12vipce_pu:8041": " karṇād vṛṣasena ity ete 'ṅgāḥ // ViP_4,18.5 //",
    "GP12vipce_pu:8042": " ataś ca puror vaṃśaṃ śrotum arhasīti // ViP_4,18.6 //",
    "GP12vipce_pu:8043": " [[iti śrīviṣṇupurāṇe caturthe 'ṃśe 'ṣṭadaśo 'dhyāyaḥ ]]",
    "GP12vipce_pu:8044": " §parāśara uvāca:",
    "GP12vipce_pu:8045": " pūror janamejayaḥ putras tasyāpi pracinvān pracinvataḥ pravīraḥ /",
    "GP12vipce_pu:8046": " tasmān manasyur manasyoś cābhayadas tasyāpi sudyuḥ sudyor bahugavaḥ /",
    "GP12vipce_pu:8047": " tasyāpi saṃyātiḥ saṃyāter ahaṃyātiḥ tato raudrāśvaḥ /",
    "GP12vipce_pu:8048": " ṛteyuḥ kakṣeyuḥ sthaṇḍileyur dhṛteyur jaleyuḥ sthaleyur dharmeyuḥ saṃnateyur dhaneyur vaneyur nāmāno raudrāśvasya daśātmajā V putrā babhūvuḥ",
    "GP12vipce_pu:8049": " ṛteyo rantināraḥ putro 'bhūt /",
    "GP12vipce_pu:8050": " sumatim apratirathaṃ dhruvaṃ ca rantināraḥ putrān avāpa /",
    "GP12vipce_pu:8051": " apratirathāt kaṇvas tasyāpi medhātithiḥ /",
    "GP12vipce_pu:8052": " yataḥ kaṇvāyanā dvijā babhūvuḥ /",
    "GP12vipce_pu:8053": " apratirathasyāparaḥ putro 'bhūd ailīnaḥ /",
    "GP12vipce_pu:8054": " tato duṣyantādyāś catvāraḥ putrā babhūvuḥ /",
    "GP12vipce_pu:8055": " duṣyantāc cakravartī bharato 'bhavat yannāmahetur devaiḥ śloko gīyate /",
    "GP12vipce_pu:8056": " mātā bhastrā pituḥ putro yena jātaḥ sa eva saḥ /",
    "GP12vipce_pu:8057": " bharasva putraṃ duṣyanta māvamaṃsthāḥ śakuntalām // ViP_4,19.1 //",
    "GP12vipce_pu:8058": " retodhāḥ putro nayati naradeva yamakṣayāt /",
    "GP12vipce_pu:8059": " tvaṃ cāsya dhātā garbhasya satyam āha śakuntalā // ViP_4,19.2 //",
    "GP12vipce_pu:8060": " bharatasya patnitraye nava putrā babhūvuḥ /",
    "GP12vipce_pu:8061": " naite mamānurūpā ity abhihitās tanmātaro jaghnuḥ parityāgabhayāt /",
    "GP12vipce_pu:8062": " tato 'sya vitathe putrajanmani putrārthino marutsomayājino dīrghatamasā pārṣṇyapāstabṛhaspativīryād",
    "GP12vipce_pu:8063": " utathyapatnīmamatāsamutpanno bharadvājākhyaḥ putro marudbhir dattaḥ // ViP_4,19.3 //",
    "GP12vipce_pu:8064": " tasyāpi nāmanirvacanaślokaḥ paṭhyate // ViP_4,19.4 //",
    "GP12vipce_pu:8065": " mūḍhe bhara dvājam imaṃ bhara dvājaṃ bṛhaspate /",
    "GP12vipce_pu:8066": " yātau yad uktvā pitarau bharadvājas tatas tv ayam // ViP_4,19.5 //",
    "GP12vipce_pu:8067": " iti bharadvājaś ca tasya vitathe putrajanmani marudbhir dattas tato vitathasaṃjñām avāpa // ViP_4,19.6 //",
    "GP12vipce_pu:8068": " vitathasya bhavan manyuḥ putro 'bhūt /",
    "GP12vipce_pu:8069": " bṛhatkṣatramahāvīryanaragargā abhavan manyuputrāḥ /",
    "GP12vipce_pu:8070": " narasya saṃkṛtiḥ saṃkṛte ruciradhīrantidevau /",
    "GP12vipce_pu:8071": " gargāc chinis tato gārgyāḥ śainyāḥ kṣatropetā dvijātayo babhūvuḥ // ViP_4,19.7 //",
    "GP12vipce_pu:8072": " mahāvīryād durukṣayo nāma putro 'bhūt",
    "GP12vipce_pu:8073": " tasya trayyāruṇapuṣkariṇau kapiś ca putratrayam abhūt /",
    "GP12vipce_pu:8074": " tac ca tritayam api paścād vipratām upajagāma /",
    "GP12vipce_pu:8075": " bṛhatkṣatrasya suhotraḥ suhotrād dhastī ya idaṃ hastināpuram āropayām āsa /",
    "GP12vipce_pu:8076": " ajamīḍhadvimīḍhapurumīḍhās trayo hastinas tanayāḥ /",
    "GP12vipce_pu:8077": " ajamīḍhāt kaṇvaḥ kaṇvān medhātithiḥ /",
    "GP12vipce_pu:8078": " yataḥ kaṇvāyanā dvijāḥ // ViP_4,19.8 //",
    "GP12vipce_pu:8079": " ajamīḍhasyānyaḥ putro bṛhadiṣuḥ /",
    "GP12vipce_pu:8080": " tato bṛhaddhanus tataś ca bṛhatkarmā tasmāj jayadrathas tato 'pi viśvajit /",
    "GP12vipce_pu:8081": " tataḥ senajit /",
    "GP12vipce_pu:8082": " rucirāśvakāśyadṛḍhahanuvatsahanusaṃjñāḥ senajitaḥ putrāḥ /",
    "GP12vipce_pu:8083": " rucirāśvataḥ pṛthusenaḥ /",
    "GP12vipce_pu:8084": " tasmāt pāraḥ pārān nīpaḥ /",
    "GP12vipce_pu:8085": " tasyaikaśataṃ putrāṇām /",
    "GP12vipce_pu:8086": " teṣāṃ pradhānaḥ kāmpilyādhipatiḥ samaraḥ // ViP_4,19.9 //",
    "GP12vipce_pu:8087": " samarasyāpi pārasupārasadaśvās trayaḥ putrāḥ /",
    "GP12vipce_pu:8088": " pārāt pṛthuḥ pṛthoḥ sukṛtiḥ sukṛter vibhrājaḥ /",
    "GP12vipce_pu:8089": " tataś cāṇuho yaḥ śukaduhitaraṃ kṛtvīṃ nāmopayeme // ViP_4,19.10 //",
    "GP12vipce_pu:8090": " aṇuhād brahmadattaḥ /",
    "GP12vipce_pu:8091": " tato viṣvaksenas tasyodaksenaḥ /",
    "GP12vipce_pu:8092": " bhallāṭas tasyātmajaḥ /",
    "GP12vipce_pu:8093": " dvimīḍhasya tu yavīnarasaṃjñas tasyāpi dhṛtimāṃs tataḥ satyadhṛtis tataś ca dṛḍhanemiḥ",
    "GP12vipce_pu:8094": " tasmāc ca supārśvas tataḥ sumatis tataś ca sannatimān sannatimataḥ kṛto 'bhūt /",
    "GP12vipce_pu:8095": " yaṃ hiraṇyanābho yogam adhyāpayām āsa /",
    "GP12vipce_pu:8096": " yaś caturviṃśati prācyasāmagānāṃ saṃhitāś cakāra // ViP_4,19.11 //",
    "GP12vipce_pu:8097": " kṛtāc cogrāyudho yena prācuryeṇa nīpakṣayaḥ kṛtaḥ // ViP_4,19.12 //",
    "GP12vipce_pu:8098": " ugrāyudhāt kṣemyaḥ kṣemyāt suvīras tasmād ripuṃjayas tasmāc ca bahuratha ity ete pauravāḥ /",
    "GP12vipce_pu:8099": " ajamīḍhasya nalinī nāma patnī tasyāṃ nīlasaṃjñaḥ putro 'bhavat /",
    "GP12vipce_pu:8100": " tasmād api śāntiḥ śānteḥ suśāntiḥ suśānteḥ purujānuḥ /",
    "GP12vipce_pu:8101": " tataś cakṣus tato haryaśvaḥ /",
    "GP12vipce_pu:8102": " haryaśvān mudgalasṛñjayabṛhadiṣupravīrakāmpilyāḥ /",
    "GP12vipce_pu:8103": " pañcānām eteṣāṃ viṣayāṇāṃ rakṣaṇāyālam ete matputrā iti pitrābhihitam /",
    "GP12vipce_pu:8104": " ataḥ pāñcālāḥ // ViP_4,19.13 //",
    "GP12vipce_pu:8105": " mudgalāc ca maudgalyāḥ kṣatropetā dvijātayo babhūvuḥ /",
    "GP12vipce_pu:8106": " mudgalād vadhyaśvo vadhyaśvād divodāso 'halyā ca mithunam abhūt /",
    "GP12vipce_pu:8107": " śaradvato 'halyāyāṃ śatānando 'bhavat /",
    "GP12vipce_pu:8108": " śatānandāt satyadhṛtir dhanurvedāntago jajñe /",
    "GP12vipce_pu:8109": " satyadhṛtes tu varāpsarasam urvaśīṃ dṛṣṭvā retaḥ skannaṃ śarastambe papāta // ViP_4,19.14 //",
    "GP12vipce_pu:8110": " tac ca dvidhā gatam apatyadvayaṃ kumāraḥ kanyakā cābhavat /",
    "GP12vipce_pu:8111": " mṛgayām upagataḥ śāntanur dṛṣṭvā kṛpayā jagrāha // ViP_4,19.15 //",
    "GP12vipce_pu:8112": " tataḥ sa kumāraḥ kṛpaḥ kanyā cāśvatthāmno jananī kṛpī droṇasya patny abhavat /",
    "GP12vipce_pu:8113": " divodāsasyāpi mitrāyuḥ putro mitrāyoś cyavano nāma rājā cyavanāt sudāsaḥ /",
    "GP12vipce_pu:8114": " tataḥ saudāsaḥ sahadevas tasyāpi somakaḥ /",
    "GP12vipce_pu:8115": " tato jantuḥ putraśatajyeṣṭho 'bhavat /",
    "GP12vipce_pu:8116": " teṣāṃ yavīyān pṛṣataḥ pṛṣatād drupadas tasmād dhṛṣṭadyumnas tato dhṛṣṭaketuḥ /",
    "GP12vipce_pu:8117": " ajamīḍhasyānya ṛkṣanāmā putro 'bhūt /",
    "GP12vipce_pu:8118": " ṛkṣāt saṃvaraṇaḥ saṃvaraṇāc ca kuruḥ /",
    "GP12vipce_pu:8119": " ya idaṃ dharmakṣetraṃ kurukṣetraṃ cakāra // ViP_4,19.16 //",
    "GP12vipce_pu:8120": " sudhanurjahnuparīkṣitpramukhāḥ kuroḥ putrāḥ babhūvuḥ /",
    "GP12vipce_pu:8121": " sudhanuṣaḥ putraḥ suhotraḥ",
    "GP12vipce_pu:8122": " tasmāc cyavanaś cyavanāt kṛtakaḥ /",
    "GP12vipce_pu:8123": " tataś coparicaro vasuḥ /",
    "GP12vipce_pu:8124": " bṛhadrathapratyagrakuśāmbamāvellamatsyapramukhāḥ vasoḥ putrāḥ saptājāyanta /",
    "GP12vipce_pu:8125": " bṛhadrathāt kuśāgras tasmād ṛṣabhas tataḥ puṣpavān /",
    "GP12vipce_pu:8126": " tasmāt satyahitas tasmāt sudhanvā tasya ca jantuḥ /",
    "GP12vipce_pu:8127": " bṛhadrathāc cānyaḥ śakaladvayajanmā jarayā saṃdhito jarāsaṃdhanāmā /",
    "GP12vipce_pu:8128": " tasmāt sahadevas tataḥ somapis tataḥ śrutaśravāḥ /",
    "GP12vipce_pu:8129": " ity ete māgadhā bhūbhṛtaḥ // ViP_4,19.17 //",
    "GP12vipce_pu:8130": " [[iti śrīviṣṇupurāṇe caturthe 'ṃśe ekonaviṃśo 'dhyāyaḥ ]]",
    "GP12vipce_pu:8131": " §śrīparāśara uvāca:",
    "GP12vipce_pu:8132": " parīkṣito janamejayaśrutasenograsenabhīmasenāś catvāraḥ putrāḥ // ViP_4,20.1 //",
    "GP12vipce_pu:8133": " jahnos tu suratho nāmātmajo babhūva // ViP_4,20.2 //",
    "GP12vipce_pu:8134": " tasya ca vidūrathaḥ /",
    "GP12vipce_pu:8135": " vidūrathasya sārvabhaumaḥ sārvabhaumāj jayatsenas tasmād ārādhitas tataś cāyutāyur ayutāyor akrodhanaḥ /",
    "GP12vipce_pu:8136": " tasmād devātithiḥ /",
    "GP12vipce_pu:8137": " tato ṛkṣaḥ // ViP_4,20.3 //",
    "GP12vipce_pu:8138": " ṛkṣād bhīmasenas tataś ca dilīpaḥ /",
    "GP12vipce_pu:8139": " dilīpāt pratīpaḥ /",
    "GP12vipce_pu:8140": " tasyāpi devāpiśāṃtanubāhlīkasaṃjñās trayaḥ putrā babhūvuḥ /",
    "GP12vipce_pu:8141": " devāpir bāla evāraṇyaṃ viveśa // ViP_4,20.4 //",
    "GP12vipce_pu:8142": " śāṃtanus tu mahīpālo 'bhavat /",
    "GP12vipce_pu:8143": " ayaṃ ca tasya ślokaḥ pṛthivyāṃ gīyate /",
    "GP12vipce_pu:8144": " yaṃ yaṃ karābhyāṃ spṛśati jīrṇaṃ yauvanam eti saḥ /",
    "GP12vipce_pu:8145": " śāntiṃ cāpnoti yenāgryāṃ karmaṇā tena śāṃtanuḥ // ViP_4,20.5 //",
    "GP12vipce_pu:8146": " tasya śāṃtano rāṣṭre dvādaśavarṣāṇi devo na vavarṣa // ViP_4,20.6 //",
    "GP12vipce_pu:8147": " tataś cāśeṣarāṣṭravināśam avekṣyāsau rājā brāhmaṇān apṛcchat /",
    "GP12vipce_pu:8148": " kasmād asmadrāṣṭre devo na varṣati ko mamāparādha iti /",
    "GP12vipce_pu:8149": " te tam ūcuḥ /",
    "GP12vipce_pu:8150": " agrajasya te 'rheyam avanis tvayā bhujyate parivettā tvam ity uktaḥ sa punas tān apṛcchat /",
    "GP12vipce_pu:8151": " kiṃ mayā vidheyam iti /",
    "GP12vipce_pu:8152": " te punar apy ūcuḥ /",
    "GP12vipce_pu:8153": " yāvad devāpir na patanādibhir doṣair abhibhūyate tāvat tasyārhaṃ rājyam /",
    "GP12vipce_pu:8154": " tad alam etena tasmai dīyatām ity ukte tasya mantripravareṇāśmasāriṇātatrāraṇye tapasvino vedavādavirodhavaktāraḥ prayuktāḥ // ViP_4,20.7 //",
    "GP12vipce_pu:8155": " tair asyātiṛjumater mahīpatiputrasya buddhir vedavirodhamārgānusāriṇy akriyata // ViP_4,20.8 //",
    "GP12vipce_pu:8156": " rājā ca śāṃtanur dvijavacanotpannaparivedanaśokas tān brāhmaṇān agraṇīkṛtyāgrajarājyapradānāyāraṇyaṃ jagāma /",
    "GP12vipce_pu:8157": " tadāśramam upagatāś ca tam avanīpatiputraṃ devāpim upatasthuḥ /",
    "GP12vipce_pu:8158": " te brāhmaṇā vedavādānubaddhāni vacāṃsi rājyam agrajena kartavyam ity arthavanti tam ūcuḥ /",
    "GP12vipce_pu:8159": " asāv api devāpir vedavādavirodhiyuktidūṣitam anekaprakāraṃ tān āha /",
    "GP12vipce_pu:8160": " tatas te brāhmaṇāḥ śāṃtanum ūcuḥ /",
    "GP12vipce_pu:8161": " āgaccha bho rājann alam atrātinirbandhena praśānta evāsāv anāvṛṣṭidoṣaḥ patito 'yam anādikālam ahitavedavacanadūṣaṇoccāraṇāt /",
    "GP12vipce_pu:8162": " patite cāgraje naiva pārivedyaṃ bhavatīty uktaḥ śāṃtanuḥ svapuram āgatya rājyam akarot /",
    "GP12vipce_pu:8163": " vedavādavirodhivacanoccāraṇadūṣite ca tasmin devāpāv akhilasya niṣpattaye vavarṣa bhagavān parjanyaḥ /",
    "GP12vipce_pu:8164": " bāhlīkasya somadattaḥ putro 'bhūt // ViP_4,20.9 //",
    "GP12vipce_pu:8165": " somadattasyāpi bhūribhūriśravaḥśalyasaṃjñās trayaḥ putrāḥ /",
    "GP12vipce_pu:8166": " śāṃtanor apy amaranadyāṃ gaṅgāyām udārakīrtir aśeṣaśāstrārthavid bhīṣmaḥ putro 'bhūt /",
    "GP12vipce_pu:8167": " satyavatyāṃ ca citrāṅgadavicitravīryau putrāv utpādayām āsa śāṃtanuḥ /",
    "GP12vipce_pu:8168": " citrāṅgadas tu bāla eva citrāṅgadena gandharveṇāhave vinihataḥ /",
    "GP12vipce_pu:8169": " vicitravīryo 'pi kāśīrājatanaye ambikāmbālike upayeme /",
    "GP12vipce_pu:8170": " tadupabhogātikhedāc ca yakṣmaṇā gṛhītaḥ pañcatvam agamat /",
    "GP12vipce_pu:8171": " satyavatīniyogāc ca tatputraḥ kṛṣṇadvaipāyano mātur vacanam anatikramaṇīyam iti vicitravīryakṣetre dhṛtarāṣṭrapāṇḍū tatprahitabhujiṣyāyāṃ ca viduraṃ utpādayām āsa // ViP_4,20.10 //",
    "GP12vipce_pu:8172": " dhṛtarāṣṭro 'pi duryodhanaduḥśāsanādipradhānaṃ putraśatam utpādayām āsa /",
    "GP12vipce_pu:8173": " pāṇḍor apy araṇye mṛgaśāpopahataprajananasāmarthyasya dharmavāyuśakrair yudhiṣṭhirabhīmārjunāḥ kuntyāṃ nakulasahadevau cāśvibhyāṃ mādryāṃ pañca putrāḥ samutpāditāḥ /",
    "GP12vipce_pu:8174": " teṣāṃ ca draupadyāṃ pañca putrā babhūvuḥ /",
    "GP12vipce_pu:8175": " yudhiṣṭhirāt prativindhyo bhīmasenāc chrutasomaḥ śrutakīrtir arjunāc chatānīko nakulāc chrutakarmā sahadevāt /",
    "GP12vipce_pu:8176": " apare ca pāṇḍavānām ātmajās tad yathā /",
    "GP12vipce_pu:8177": " yaudheyī yudhiṣṭhirād devakaṃ putram avāpa /",
    "GP12vipce_pu:8178": " hiḍimbā ghaṭotkacaṃ bhīmasenāt putraṃ lebhe /",
    "GP12vipce_pu:8179": " kāśī ca bhīmasenād eva sarvatragaṃ putram avāpa /",
    "GP12vipce_pu:8180": " sahadevāc ca vijayā suhotraṃ nāma putraṃ prāptavatī /",
    "GP12vipce_pu:8181": " kareṇumatyāṃ ca nakulo 'pi niramitram ajījanat // ViP_4,20.11 //",
    "GP12vipce_pu:8182": " arjunasyāpy ulūpyāṃ nāgakanyāyām irāvān nāma putro 'bhūt /",
    "GP12vipce_pu:8183": " maṇipurapatiputryāṃ ca putrikādharmeṇa babhruvāhanaṃ nāma putram arjuno 'janayat // ViP_4,20.12 //",
    "GP12vipce_pu:8184": " subhadrāyāṃ cārbhakatve 'pi yo 'sāv atibalaparākramasamastārātirathavijetā so 'bhimanyur ajāyata /",
    "GP12vipce_pu:8185": " abhimanyor uttarāyāṃ parikṣīṇeṣu kuruṣv aśvatthāmaprayuktabrahmāstreṇa garbha eva",
    "GP12vipce_pu:8186": " bhasmīkṛto bhagavataḥ sakalasurāsuravanditacaraṇayugalasyātmecchākāraṇamānuṣarūpadhāriṇo",
    "GP12vipce_pu:8187": " 'nubhāvāt punar jīvitam avāpya parīkṣij jajñe /",
    "GP12vipce_pu:8188": " yo 'yaṃ sāmpratam etad bhūmaṇḍalam akhaṇḍitāyatidharmeṇa pālayati/420.13 //",
    "GP12vipce_pu:8189": " [[iti śrīviṣṇupurāṇe caturthe 'ṃśe viṃśo 'dhyāyaḥ ]]",
    "GP12vipce_pu:8190": " §parāśara uvāca:",
    "GP12vipce_pu:8191": " ataḥ paraṃ bhaviṣyān ahaṃ bhūpālān kīrtayiṣyāmi /",
    "GP12vipce_pu:8192": " yo 'yaṃ sāmpratam avanīpatiḥ parīkṣit tasyāpi janamejayaśrutasenograsenabhīmasenāḥ putrāś catvāro bhaviṣyanti // ViP_4,21.1 //",
    "GP12vipce_pu:8193": " tasyāparaḥ śatānīko bhaviṣyati /",
    "GP12vipce_pu:8194": " yo 'sau yājñavalkyād vedam adhītya kṛpād astrāṇy avāpya viṣayaviraktacittavṛttiś ca śaunakopadeśād ātmavijñānapravīṇaḥ paraṃ nirvāṇam āpsyati",
    "GP12vipce_pu:8195": " śatānīkād apy aśvamedhadatto bhavitā /",
    "GP12vipce_pu:8196": " tasmād apy adhisīmakṛṣṇaḥ adhisīmakṛṣṇān niścaknuḥ /",
    "GP12vipce_pu:8197": " yo gaṅgayāpahṛte hastināpure kauśāmbyāṃ nivatsyati /",
    "GP12vipce_pu:8198": " tasyāpy uṣṇaḥ putro bhavitā /",
    "GP12vipce_pu:8199": " uṣṇāc citrarathas tataḥ śucirathas tasmād vṛṣṇimāṃs tataḥ suṣeṇaḥ /",
    "GP12vipce_pu:8200": " tasmād api sunīthaḥ sunīthād ṛcas tato nṛcakṣus tasyāpi sukhibalas tasmād pariplavas tataś ca sunayas tato medhāvī /",
    "GP12vipce_pu:8201": " tato n.paṃjayas tato mṛdus tasmāt tigmas tigmād bṛhadrathaḥ /",
    "GP12vipce_pu:8202": " tasmād vasudānas tato 'paraḥ śatānīkaḥ /",
    "GP12vipce_pu:8203": " tasmāc codayana udayanād ahīnaras tataś ca daṇḍapāṇis tato niramitras tasmāc ca kṣemakaḥ /",
    "GP12vipce_pu:8204": " atrāyaṃ ślokaḥ /",
    "GP12vipce_pu:8205": " brahmakṣatrasya yo yonir vaṃśo rājarṣisatkṛtaḥ /",
    "GP12vipce_pu:8206": " kṣemakaṃ prāpya rājānaṃ sa saṃsthāṃ prāpsyate kalau // ViP_4,21.3 //",
    "GP12vipce_pu:8207": " [[iti śrīviṣṇupurāṇe caturthe 'ṃśe ekaviṃśo 'dhyāyaḥ ]]",
    "GP12vipce_pu:8208": " §parāśara uvāca:",
    "GP12vipce_pu:8209": " ataś cekṣvākavo bhaviṣyāḥ pārthivāḥ kathyante /",
    "GP12vipce_pu:8210": " bṛhadbalasya putro bṛhatkṣaṇaḥ // ViP_4,22.1 //",
    "GP12vipce_pu:8211": " tasmād urukṣayas tato vatso vatsād vatsavyūhaḥ /",
    "GP12vipce_pu:8212": " tataḥ prativyomas tasyāpi divākaras tasmāt sahadevaḥ // ViP_4,22.2 //",
    "GP12vipce_pu:8213": " tato bṛhadaśvas tatsūnur bhānurathas tasya pratītāśvas tasyāpi supratīkaḥ /",
    "GP12vipce_pu:8214": " tato marudevo marudevāt sunakṣatras tasmāt kiṃnaraḥ /",
    "GP12vipce_pu:8215": " kiṃnara-d antarikṣas tasmāt suvarṇas tataś cāmitrajit /",
    "GP12vipce_pu:8216": " tataś ca bṛhadrājas tasyāpi dharmī dharmiṇaḥ kṛtaṃjayaḥ /",
    "GP12vipce_pu:8217": " kṛtaṃjayād raṇaṃjayo raṇaṃjayāt saṃjayas tasmāc chākyaḥ /",
    "GP12vipce_pu:8218": " śākyāc chuddhodanas tasmād rāhulas tataḥ prasenajit /",
    "GP12vipce_pu:8219": " tataś ca kṣudrakas tataś ca kuṇḍakas tasmād api surathaḥ /",
    "GP12vipce_pu:8220": " tatputraś ca sumitro 'ntya ity ete cekṣvākavo bṛhadbalānvayāḥ /",
    "GP12vipce_pu:8221": " atrānuvaṃśaślokaḥ /",
    "GP12vipce_pu:8222": " ikṣvākūṇām ayaṃ vaṃśaḥ sumitrānto bhaviṣyati /",
    "GP12vipce_pu:8223": " yatas taṃ prāpya rājānaṃ sa saṃsthāṃ prāpsyate kalau // ViP_4,22.3 //",
    "GP12vipce_pu:8224": " [[iti śrīviṣṇupurāṇe caturthe 'ṃśe dvāviṃśo 'dhyāyaḥ ]]",
    "GP12vipce_pu:8225": " §parāśara uvāca:",
    "GP12vipce_pu:8226": " māgadhānāṃ bārhadrathānāṃ bhaviṣyāṇām anukramaṃ kathayāmi /",
    "GP12vipce_pu:8227": " atra hi vaṃśe mahābalā jarāsaṃdhapradhānā babhūvuḥ // ViP_4,23.1 //",
    "GP12vipce_pu:8228": " jarāsaṃdhasutāt sahadevāt somāpis tasmāc chṛtavāṃs tasyāpy ayutāyus tataś ca niramitras tattanayaḥ sukṣatras tasmād api bṛhatkarmā /",
    "GP12vipce_pu:8229": " tataś ca senajit tasmāc ca śrutaṃjayas tato vipras tasya putraḥ śucināmā bhaviṣyati /",
    "GP12vipce_pu:8230": " tasyāpi kṣemyas tataś ca suvrataḥ suvratād dharmas tataḥ suśramaḥ /",
    "GP12vipce_pu:8231": " tato dṛḍhasenas tataḥ sumatis tasmāt subalas tasya sunīto bhavitā /",
    "GP12vipce_pu:8232": " tataḥ satyajit satyajito viśvajit tasyāpi ripuṃjayaḥ putraḥ /",
    "GP12vipce_pu:8233": " ity ete bārhadrathā bhūpatayo varṣasahasram ekaṃ bhaviṣyantīti // ViP_4,23.2 //",
    "GP12vipce_pu:8234": " [[iti śrīviṣṇupurāṇe caturthe 'ṃśe trayoviṃśo 'dhyāyaḥ ]]",
    "GP12vipce_pu:8235": " §parāśara uvāca:",
    "GP12vipce_pu:8236": " yo 'yaṃ ripuṃjayo nāma bārhadratho 'ntyas tasya muniko nāmāmātyo bhaviṣyati /",
    "GP12vipce_pu:8237": " sa cainaṃ svāminaṃ hatvā svaputraṃ pradyotanāmānam abhiṣekṣyati /",
    "GP12vipce_pu:8238": " tasyāpi pālako nāma putro bhavitā /",
    "GP12vipce_pu:8239": " tataś ca viśākhayūpas tatputro janakas tasya ca nandivardhanaḥ /",
    "GP12vipce_pu:8240": " ity ete 'ṣṭatriṃśaduttaram abdaśataṃ pañca pradyotāḥ pṛthivīṃ bhokṣyanti // ViP_4,24.1 //",
    "GP12vipce_pu:8241": " tataś ca śiśunāgas tatputraś ca kākavarṇo bhavitā /",
    "GP12vipce_pu:8242": " tatputraḥ kṣemadharmā tasyāpi kṣatraujāḥ /",
    "GP12vipce_pu:8243": " tatputro vidhisāras tataś cājātaśatruḥ /",
    "GP12vipce_pu:8244": " tasmāc ca darbhako darbhakāc codayanaḥ /",
    "GP12vipce_pu:8245": " tasmād api nandivardhanas tato mahānandī /",
    "GP12vipce_pu:8246": " ity ete śaiśunāgā daśa bhūmipālās trīṇi varṣaśatāni dviṣaṣṭyadhikāni bhaviṣyanti // ViP_4,24.2 //",
    "GP12vipce_pu:8247": " mahānandisutaḥ śūdrāgarbhodbhavo 'tilubdho mahāpadmo nandaḥ paraśurāma ivāparo 'khilakṣatrāntakārī bhavitā // ViP_4,24.3 //",
    "GP12vipce_pu:8248": " tataḥprabhṛti śūdrā bhūmipālā bhaviṣyanti /",
    "GP12vipce_pu:8249": " sa caikacchatrām anullaṅghitaśāsano mahāpadmaḥ pṛthivīṃ bhokṣyati // ViP_4,24.4 //",
    "GP12vipce_pu:8250": " tasyāpy aṣṭau sutāḥ sumālyādyā bhavitāraḥ /",
    "GP12vipce_pu:8251": " tasya ca mahāpadmasyānu pṛthivīṃ bhokṣyanti /",
    "GP12vipce_pu:8252": " mahāpadmas tatputrāś ca ekaṃ varṣaśatam avanīpatayo bhaviṣyanti /",
    "GP12vipce_pu:8253": " navaitān nandān kauṭilyo brāhmaṇaḥ samuddhariṣyati // ViP_4,24.5 //",
    "GP12vipce_pu:8254": " teṣām abhāve mauryāḥ pṛthivīṃ bhokṣyanti /",
    "GP12vipce_pu:8255": " kauṭilya eva candraguptaṃ rājye 'bhiṣekṣyati // ViP_4,24.6 //",
    "GP12vipce_pu:8256": " tasyāpi putro bindusāro bhaviṣyati /",
    "GP12vipce_pu:8257": " tasyāpy aśokavardhanas tataḥ suyaśās tato daśarathas tataḥ saṃgatas tataḥ śāliśūkas tasmāt somaśarmā tasmāc chatadhanvā /",
    "GP12vipce_pu:8258": " tasyāpy'nu bṛhadrathanāmā bhavitā /",
    "GP12vipce_pu:8259": " evaṃ mauryā daśa bhūpatayo bhaviṣyanti abdaśataṃ saptatriṃśaduttaram /",
    "GP12vipce_pu:8260": " teṣām ante pṛthivīṃ śuṅgā bhokṣyanti // ViP_4,24.7 //",
    "GP12vipce_pu:8261": " puṣyamitraḥ senāpatiḥ svāminaṃ hatvā rājyaṃ kariṣyati // ViP_4,24.8 //",
    "GP12vipce_pu:8262": " asyātmajo 'gnimitras tasmāt sujyeṣṭhas tato vasumitras tasmād apy ardrakas tataḥ pulindakas tato ghoṣavasus tasmād api vajramitras tato bhāgavataḥ",
    "GP12vipce_pu:8263": " tasmād devabhūtiḥ /",
    "GP12vipce_pu:8264": " ity ete daśa śuṅgā dvādaśottaraṃ varṣaśataṃ pṛthivīṃ bhokṣyanti /",
    "GP12vipce_pu:8265": " tataḥ kaṇvān eṣā bhūr yāsyati // ViP_4,24.10 //",
    "GP12vipce_pu:8266": " devabhūtiṃ tu śuṅgarājānaṃ vyasaninaṃ tasyaivāmātyaḥ kaṇvo vasudevanāmā nipātya svayam avanīṃ bhokṣyate /",
    "GP12vipce_pu:8267": " tasya putro bhūmitras tasyāpi nārāyaṇaḥ /",
    "GP12vipce_pu:8268": " nārāyaṇasyātmajaḥ suśarmā /",
    "GP12vipce_pu:8269": " ete kāṇvāyanāś catvāraḥ pañcacatvāriṃśad varṣāṇi bhūpatayo bhaviṣyanti /",
    "GP12vipce_pu:8270": " suśarmāṇaṃ tu kāṇvaṃ svabhṛtyo balāt śiprakanāmā hatvāndhrajātīyo vasudhāṃ bhokṣyati /",
    "GP12vipce_pu:8271": " tataś ca kṛṣṇanāmā tadbhrātā bhūpatir bhāvī /",
    "GP12vipce_pu:8272": " tasya putraḥ śrīśātakarṇis tasyāpi pūrṇotsaṅgas tatputraś ca śātakarṇis tasmāc ca lambodaras tasmād divīlakas tato meghasvātis tataḥ paṭumān",
    "GP12vipce_pu:8273": " tataś cāriṣṭakarmā tato hālo hālāt pattalakas tataḥ pravilla senas tataḥ sundaraḥ śātakarṇī tasmāc cakoraḥ śātakarṇī tataḥ śivasvātis tataś ca gomatīputras tatputraḥ pulimān /",
    "GP12vipce_pu:8274": " tasyāpi śātakarṇī tataḥ śivaśrīs tataḥ śivaskandhaḥ /",
    "GP12vipce_pu:8275": " tasmād yajñaśrīs tato vijayas tataś candraśrīs tasyāpi pulomāviḥ /",
    "GP12vipce_pu:8276": " evam ete triṃśac catvāry abdaśatāni ṣaṭpañcāśadadhikāni pṛthivīṃ bhokṣyanty āndhrabhṛtyāḥ // ViP_4,24.11 //",
    "GP12vipce_pu:8277": " saptābhīrāḥ daśa gardabhilāś ca bhūbhujo bhaviṣyanti /",
    "GP12vipce_pu:8278": " tataḥ ṣoḍaśa śakā bhūpatayo bhavitāraḥ /",
    "GP12vipce_pu:8279": " tataś cāṣṭau yavanāś caturdaśa tuṣārā muṇḍāś ca trayodaśa ekādaśa maunāḥ /",
    "GP12vipce_pu:8280": " ete pṛthivīṃ trayodaśavarṣaśatāni navanavatyadhikāni bhokṣyanti // ViP_4,24.12 //",
    "GP12vipce_pu:8281": " tataś ca paurā ekādaśa bhūpatayo 'bdaśatāni trīṇi mahīṃ bhokṣyanti /",
    "GP12vipce_pu:8282": " teṣūtsanneṣu kailakilā yavanā bhūpatayo bhaviṣyanty amūrdhābhiṣiktāḥ /",
    "GP12vipce_pu:8283": " teṣāṃ vindhyaśaktiḥ // ViP_4,24.13 //",
    "GP12vipce_pu:8284": " tataḥ puraṃjayas tato rāmacandras tasmād dharmo dharmād vaṅgaraḥ kṛtanandanaḥ suṣinandis tadbhrātā nandiyaśāḥ śiśukapravīrau caite varṣaśataṃ ṣaḍ varṣāṇi ca bhaviṣyanti /",
    "GP12vipce_pu:8285": " tatas tatputrās trayodaśaite bāhlikāś ca trayaḥ /",
    "GP12vipce_pu:8286": " tataḥ puṣyamitrapaṭumitrās trayodaśa mekalāś ca saptāndhrāḥ /",
    "GP12vipce_pu:8287": " kosalāyāṃ tu navaiva bhūpatayo bhaviṣyanti /",
    "GP12vipce_pu:8288": " naiṣadhās tu tāvanta eva // ViP_4,24.14 //",
    "GP12vipce_pu:8289": " māgadhāyāṃ tu viśvasphaṭikasaṃjño 'nyān varṇān kariṣyati /",
    "GP12vipce_pu:8290": " kaivartapaṭupulindabrāhmaṇān rājye sthāpayiṣyati /",
    "GP12vipce_pu:8291": " utsādyākhilakṣatrajātim /",
    "GP12vipce_pu:8292": " nava nāgāḥ padmāvatyāṃ nāma puryāṃ mathurāyām anugaṅgāprayāgaṃ māgadhā guptāś ca bhokṣyanti /",
    "GP12vipce_pu:8293": " kośalauḍrapuṇḍratāmraliptān samudrataṭapurīṃ ca devarakṣito rakṣiṣyati /",
    "GP12vipce_pu:8294": " kaliṅgamāhiṣakamāhendrā bhaumāṃ guhāṃ bhokṣyanti /",
    "GP12vipce_pu:8295": " naiṣadhanaimiṣikakālatoyān janapadān maṇidhānakavaṃśyā bhokṣyanti /",
    "GP12vipce_pu:8296": " trairājyamūṣikajanapadān kanakāhvayā bhokṣyanti /",
    "GP12vipce_pu:8297": " saurāṣṭrāvantiśūdrān arbudamarubhūmiviṣayāṃś ca vrātyā dvijābhīraśūdrādyā bhokṣyanti /",
    "GP12vipce_pu:8298": " sindhutaṭadāvikorvīcandrabhāgākāśmīraviṣayāṃś ca vrātyā mlecchādayaḥ śūdrā bhokṣyanti /",
    "GP12vipce_pu:8299": " ete ca tulyakālāḥ sarve pṛthivyāṃ bhūbhṛto bhaviṣyanti /",
    "GP12vipce_pu:8300": " alpaprasādā bṛhatkopāḥ sarvakālam anṛtādharmarucayaḥ strībālagovadhakartāraḥ parasvādānarucayo",
    "GP12vipce_pu:8301": " 'lpasārā uditāstamitaprāyāḥ svalpāyuṣo mahecchā hy alpadharmāś ca bhaviṣyanti // ViP_4,24.15 //",
    "GP12vipce_pu:8302": " taiś ca vimiśrā janapadās tacchīlavartino rājāśrayaśuṣmiṇo mlecchācāryāś ca viparyayeṇa vartamānāḥ prajāḥ kṣapayiṣyanti /",
    "GP12vipce_pu:8303": " tataś cānudinam alpālpahrāsavyavacchedād dharmārthayor jagataḥ saṃkṣayo bhaviṣyati // ViP_4,24.16 //",
    "GP12vipce_pu:8304": " tataś cārtha evābhijanahetuḥ /",
    "GP12vipce_pu:8305": " dhanam evāśeṣadharmahetuḥ /",
    "GP12vipce_pu:8306": " abhirucir eva dāmpatyasaṃbandhahetuḥ /",
    "GP12vipce_pu:8307": " strītvam evopabhogahetuḥ /",
    "GP12vipce_pu:8308": " anṛtam eva vyavahārajayahetuḥ /",
    "GP12vipce_pu:8309": " ratnatāmrabhāgitaiva pṛthivīhetuḥ /",
    "GP12vipce_pu:8310": " brahmasūtram eva vipratvahetuḥ /",
    "GP12vipce_pu:8311": " liṅgadhāraṇam evāśramahetuḥ /",
    "GP12vipce_pu:8312": " anyāya eva vṛttihetuḥ // ViP_4,24.17 //",
    "GP12vipce_pu:8313": " daurbalyam evāvṛttihetuḥ /",
    "GP12vipce_pu:8314": " bhayagarbhoccāraṇam eva pāṇḍityahetuḥ /",
    "GP12vipce_pu:8315": " āḍhyataiva sādhutvahetuḥ // ViP_4,24.18 //",
    "GP12vipce_pu:8316": " snānam eva prasādhanahetuḥ /",
    "GP12vipce_pu:8317": " dānam eva dharmahetuḥ /",
    "GP12vipce_pu:8318": " svīkaraṇam eva vivāhahetuḥ /",
    "GP12vipce_pu:8319": " sadveśadhāry eva pātram /",
    "GP12vipce_pu:8320": " dūrāyatanodakam eva tīrtham /",
    "GP12vipce_pu:8321": " ity evam anekadoṣottare bhūmaṇḍale sarvavarṇeṣv eva yo yo balavān sa sa bhūpatir bhaviṣyati /",
    "GP12vipce_pu:8322": " evaṃ cātilubdhakarabhārāsahāḥ śailānām antaradroṇīḥ prajāḥ saṃśrayiṣyanti /",
    "GP12vipce_pu:8323": " madhuśākamūlaphalapattrapuṣpādyāhārāś ca bhaviṣyanti /",
    "GP12vipce_pu:8324": " taruvalkalacīraprāvaraṇāś cātibahuprajāḥ śītavātātapavarṣasahā bhaviṣyanti /",
    "GP12vipce_pu:8325": " na ca kaścit trayoviṃśativarṣāṇi jīviṣyati anavarataṃ cātra kaliyuge kṣayam āyāty akhila evaiṣa janaḥ kṣayam upaiṣyati // ViP_4,24.19 //",
    "GP12vipce_pu:8326": " śrautasmārtadharme viplavam atyantam upagate kṣīṇaprāye ca kalāv aśeṣajagatsraṣṭuś",
    "GP12vipce_pu:8327": " carācaraguror ādimayasyāntamayasya sarvamayasya brahmamayasyātmarūpiṇo bhagavato",
    "GP12vipce_pu:8328": " vāsudevasyāṃśaḥ śambalagrāmapradhānabrāhmaṇaviṣṇuyaśaso gṛhe 'ṣṭaguṇarddhisamanvitaḥ",
    "GP12vipce_pu:8329": " kalkirūpī jagaty atrāvatīrya sakalamlecchadasyuduṣṭācaraṇacetasām aśeṣāṇām aparicchinnamāhātmyaśaktiḥ kṣayaṃ kariṣyati /",
    "GP12vipce_pu:8330": " svadharmeṣu cākhilaṃ jagat saṃsthāpayiṣyati /",
    "GP12vipce_pu:8331": " anantaraṃ cāśeṣakaler avasāne niśāvasānaprabuddhānāṃ teṣām eva janapadānām amalasphaṭikaviśuddhā matayo bhaviṣyanti // ViP_4,24.20 //",
    "GP12vipce_pu:8332": " teṣāṃ ca bījabhūtānām aśeṣamanuṣyāṇāṃ pariṇatānām api tatkālakṛtānām apatyaprasūtir bhaviṣyati /",
    "GP12vipce_pu:8333": " tāni ca tadapatyāni kṛtayugadharmānusārīṇy eva bhaviṣyantīti // ViP_4,24.21 //",
    "GP12vipce_pu:8334": " atrocyate /",
    "GP12vipce_pu:8335": " yadā candraś ca sūryaś ca yadā tiṣyabṛhaspatī /",
    "GP12vipce_pu:8336": " ekarāśau sameṣyanti bhaviṣyati tadā kṛtam // ViP_4,24.22 //",
    "GP12vipce_pu:8337": " atītā vartamānāś ca tathaivānāgatāś ca ye /",
    "GP12vipce_pu:8338": " ete vaṃśeṣu bhūpālāḥ kathitā munisattama // ViP_4,24.23 //",
    "GP12vipce_pu:8339": " yāvat parīkṣito janma yāvan nandābhiṣecanam /",
    "GP12vipce_pu:8340": " etad varṣasahasraṃ tu jñeyaṃ pañcadaśottaram // ViP_4,24.24 //",
    "GP12vipce_pu:8341": " saptarṣīṇāṃ tu yau pūrvau dṛśyete uditau divi /",
    "GP12vipce_pu:8342": " tayos tu madhye nakṣatraṃ dṛśyate yat samaṃ niśi /",
    "GP12vipce_pu:8343": " tena saptarṣayo yuktās tiṣṭhanty abdaśataṃ nṛṇām // ViP_4,24.25 //",
    "GP12vipce_pu:8344": " te tu pārīkṣite kāle maghāsv āsan dvijottama /",
    "GP12vipce_pu:8345": " tadā pravṛttaś ca kalir dvādaśābdaśatātmakaḥ // ViP_4,24.26 //",
    "GP12vipce_pu:8346": " yadaiva bhagavadviṣṇor aṃśo yāto divaṃ dvija /",
    "GP12vipce_pu:8347": " vasudevakulodbhūtas tadaivātrāgataḥ kaliḥ // ViP_4,24.27 //",
    "GP12vipce_pu:8348": " yāvat sa pādapadmābhyāṃ pasparśemāṃ vasuṃdharām /",
    "GP12vipce_pu:8349": " tāvat pṛthvīpariṣvaṅge samartho nābhavat kaliḥ // ViP_4,24.28 //",
    "GP12vipce_pu:8350": " gate sanātanasyāṃśe viṣṇos tatra bhuvo divam /",
    "GP12vipce_pu:8351": " tatyāja sānujo rājyaṃ dharmaputro yudhiṣṭhiraḥ // ViP_4,24.29 //",
    "GP12vipce_pu:8352": " viparītāni dṛṣṭvā ca nimittāni sa pāṇḍavaḥ /",
    "GP12vipce_pu:8353": " yāte kṛṣṇe cakārātha so 'bhiṣekaṃ parīkṣitaḥ // ViP_4,24.30 //",
    "GP12vipce_pu:8354": " prayāsyanti yadā caite pūrvāṣāḍhāṃ maharṣayaḥ /",
    "GP12vipce_pu:8355": " tadā nandāt prabhṛty eṣa kalir vṛddhiṃ gamiṣyati // ViP_4,24.31 //",
    "GP12vipce_pu:8356": " yasmin kṛṣṇo divaṃ yātas tasminn eva tadāhani /",
    "GP12vipce_pu:8357": " pratipannaṃ kaliyugaṃ tasya saṃkhyāṃ nibodha me // ViP_4,24.32 //",
    "GP12vipce_pu:8358": " trīṇi lakṣāṇi varṣāṇāṃ dvija mānuṣasaṃkhyayā /",
    "GP12vipce_pu:8359": " ṣaṣṭiṃ caiva sahasrāṇi bhaviṣyaty eṣa vai kaliḥ // ViP_4,24.33 //",
    "GP12vipce_pu:8360": " śatāni tāni divyāni sapta pañca ca saṃkhyayā /",
    "GP12vipce_pu:8361": " niḥśeṣeṇa tatas tasmin bhaviṣyati punaḥ kṛtam // ViP_4,24.34 //",
    "GP12vipce_pu:8362": " brāhmaṇāḥ kṣatriyā vaiśyāḥ śūdrāś ca dvijasattama /",
    "GP12vipce_pu:8363": " yuge yuge mahātmānaḥ samatītāḥ sahasraśaḥ // ViP_4,24.35 //",
    "GP12vipce_pu:8364": " bahutvān nāmadheyānāṃ parisaṃkhyā kule kule /",
    "GP12vipce_pu:8365": " punaruktabahutvāt tu na mayā parikīrtitā // ViP_4,24.36 //",
    "GP12vipce_pu:8366": " devāpiḥ pauravo rājā maruś cekṣvākuvaṃśajaḥ /",
    "GP12vipce_pu:8367": " mahāyogabalopetau kalāpagrāmasaṃśrayau // ViP_4,24.37 //",
    "GP12vipce_pu:8368": " kṛte yuga ihāgatya kṣatraprāvartakau hi tau /",
    "GP12vipce_pu:8369": " bhaviṣyato manor vaṃśabījabhūtau vyavasthitau // ViP_4,24.38 //",
    "GP12vipce_pu:8370": " etena kramayogena manuputrair vasuṃdharā /",
    "GP12vipce_pu:8371": " kṛtatretādisaṃjñāni yugāni trīṇi bhujyate // ViP_4,24.39 //",
    "GP12vipce_pu:8372": " kalau tu bījabhūtās te kecit tiṣṭhanti bhūtale /",
    "GP12vipce_pu:8373": " yathaiva devāpimarū sāmprataṃ samavasthitau // ViP_4,24.40 //",
    "GP12vipce_pu:8374": " eṣa tūddeśato vaṃśas tavokto bhūbhujāṃ mayā /",
    "GP12vipce_pu:8375": " nikhilo gadituṃ śakyo naiva janmaśatair api // ViP_4,24.41 //",
    "GP12vipce_pu:8376": " ete cānye ca bhūpālā yair atra kṣitimaṇḍale /",
    "GP12vipce_pu:8377": " kṛtaṃ mamatvaṃ mohāndhair nitye 'nityakalevaraiḥ // ViP_4,24.42 //",
    "GP12vipce_pu:8378": " kathaṃ mameyam acalā matputrasya kathaṃ mahī /",
    "GP12vipce_pu:8379": " madvaṃśasyeti cintārtā jagmur antam ime nṛpāḥ // ViP_4,24.43 //",
    "GP12vipce_pu:8380": " tebhyaḥ pūrvatarāś cānye tebhyas tebhyas tathāpare /",
    "GP12vipce_pu:8381": " bhaviṣyāś caiva yāsyanti teṣām anye ca ye 'dhy anu // ViP_4,24.44 //",
    "GP12vipce_pu:8382": " vilokyātmajayodyogayātrāvyagrān narādhipān /",
    "GP12vipce_pu:8383": " puṣpaprahāsaiḥ śaradi hasatīva vasuṃdharā // ViP_4,24.45 //",
    "GP12vipce_pu:8384": " maitreya pṛthivīgītāḥ ślokāś cātra nibodha tān /",
    "GP12vipce_pu:8385": " yān āha dharmadhvajine janakāyāsito muniḥ // ViP_4,24.46 //",
    "GP12vipce_pu:8386": " §pṛthivī uvāca:",
    "GP12vipce_pu:8387": " katham eṣa narendrāṇāṃ moho buddhimatām api /",
    "GP12vipce_pu:8388": " yena phenasadharmāṇo 'py ativiśvastacetasaḥ // ViP_4,24.47 //",
    "GP12vipce_pu:8389": " pūrvam ātmajayaṃ kṛtvā jetum icchanti mantriṇaḥ /",
    "GP12vipce_pu:8390": " tato bhṛtyāṃś ca paurāṃś ca jigīṣante tathā ripūn // ViP_4,24.48 //",
    "GP12vipce_pu:8391": " krameṇānena jeṣyāmo vayaṃ pṛthvīṃ sasāgarām /",
    "GP12vipce_pu:8392": " ity āsaktadhiyo mṛtyuṃ na paśyanty avidūragam // ViP_4,24.49 //",
    "GP12vipce_pu:8393": " samudrāvaraṇaṃ yāti manmaṇḍalam atho vaśam /",
    "GP12vipce_pu:8394": " kiyad ātmajayād etan muktir ātmajaye phalam // ViP_4,24.50 //",
    "GP12vipce_pu:8395": " utsṛjya pūrvajā yātā yāṃ nādāya gataḥ pitā /",
    "GP12vipce_pu:8396": " tāṃ mameti vimūḍhatvāj jetum icchanti pārthivāḥ // ViP_4,24.51 //",
    "GP12vipce_pu:8397": " matkṛte pitṛputrāṇāṃ bhrātṝṇāṃ cāpi vigrahāḥ /",
    "GP12vipce_pu:8398": " jāyante 'tyantamohena mamatvādṛtacetasām // ViP_4,24.52 //",
    "GP12vipce_pu:8399": " pṛthvī mameyaṃ sakalā mameyaṃ madanvayasyāpi ca śāśvateyam /",
    "GP12vipce_pu:8400": " yo yo mṛto hy atra babhūva rājā kubuddhir āsīd iti tasya tasya // ViP_4,24.53 //",
    "GP12vipce_pu:8401": " dṛṣṭvā mamatvādṛtacittam ekaṃ vihāya māṃ mṛtyupathaṃ vrajantam /",
    "GP12vipce_pu:8402": " tasyānvayasthasya kathaṃ mamatvaṃ hṛdy āspadaṃ matprabhavaṃ karoti // ViP_4,24.54 //",
    "GP12vipce_pu:8403": " pṛthvī mamaiṣāśu parityajaināṃ vadanti ye dūtamukhaiḥ svaśatrum /",
    "GP12vipce_pu:8404": " narādhipās teṣu mamātihāsaḥ punaś ca mūḍheṣu dayābhyupaiti // ViP_4,24.55 //",
    "GP12vipce_pu:8405": " §parāśara uvāca:",
    "GP12vipce_pu:8406": " ity ete dharaṇīgītāḥ ślokā maitreya yaiḥ śrutaiḥ /",
    "GP12vipce_pu:8407": " mamatvaṃ vilayaṃ yāti tāpanyastaṃ yathā himam // ViP_4,24.56 //",
    "GP12vipce_pu:8408": " ity eṣa kathitaḥ samyaṅ manor vaṃśo mayā tava /",
    "GP12vipce_pu:8409": " yatra sthitipravṛttasya viṣṇor aṃśāṃśakā nṛpāḥ // ViP_4,24.57 //",
    "GP12vipce_pu:8410": " śṛṇoti ya imaṃ bhaktyā manor vaṃśam anukramāt /",
    "GP12vipce_pu:8411": " tasya pāpam aśeṣaṃ vai praṇaśyaty amalātmanaḥ // ViP_4,24.58 //",
    "GP12vipce_pu:8412": " dhanadhānyarddhim atulāṃ prāpnoty avyāhatendriyaḥ /",
    "GP12vipce_pu:8413": " śrutvaivam akhilaṃ vaṃśaṃ praśastaṃ śaśisūryayoḥ /",
    "GP12vipce_pu:8414": " ikṣvākujahnumāndhātṛsagarāvikṣitān raghūn // ViP_4,24.59 //",
    "GP12vipce_pu:8415": " yayātinahuṣādyāṃś ca jñātvā niṣṭhām upāgatān /",
    "GP12vipce_pu:8416": " mahābalān mahāvīryān anantadhanasaṃcayān // ViP_4,24.60 //",
    "GP12vipce_pu:8417": " kṛtān kālena balinā kathāśeṣān narādhipān // ViP_4,24.61 //",
    "GP12vipce_pu:8418": " śrutvā na putradārādau gṛhakṣetrādike tathā /",
    "GP12vipce_pu:8419": " dravyādau vā kṛtaprajño mamatvaṃ kurute naraḥ // ViP_4,24.62 //",
    "GP12vipce_pu:8420": " taptaṃ tapo yaiḥ puruṣapravīrair udbāhubhir varṣagaṇān anekān /",
    "GP12vipce_pu:8421": " iṣṭāś ca yajñā balino 'tivīryāḥ kṛtās tu kālena kathāvaśeṣāḥ // ViP_4,24.63 //",
    "GP12vipce_pu:8422": " pṛthuḥ samastān pracacāra lokān avyāhato yo 'rividāricakraḥ /",
    "GP12vipce_pu:8423": " sa kālavātābhihato vinaṣṭaḥ kṣiptaṃ yathā śālmalitūlam agnau // ViP_4,24.64 //",
    "GP12vipce_pu:8424": " yaḥ kārtavīryo bubhuje samastān dvīpān samākramya hatāricakraḥ /",
    "GP12vipce_pu:8425": " kathāprasaṅgeṣv abhidhīyamānaḥ sa eva saṃkalpavikalpahetuḥ // ViP_4,24.65 //",
    "GP12vipce_pu:8426": " daśānanāvīkṣitarāghavāṇām aiśvaryam udbhāsitadiṅmukhānām /",
    "GP12vipce_pu:8427": " bhasmāpi jātaṃ na kathaṃ kṣaṇena bhrūbhaṅgapātena dhig antakasya // ViP_4,24.66 //",
    "GP12vipce_pu:8428": " kathāśarīratvam avāpa yad vai māndhātṛnāmā bhuvi cakravartī /",
    "GP12vipce_pu:8429": " śrutvāpi taṃ ko hi karoti sādhur mamatvam ātmany api mandacetāḥ // ViP_4,24.67 //",
    "GP12vipce_pu:8430": " bhagīrathādyāḥ sagaraḥ kakutstho daśānano rāghavalakṣmaṇau ca /",
    "GP12vipce_pu:8431": " yudhiṣṭhirādyāś ca babhūvur ete satyaṃ na mithyā kva nu te na vidmaḥ // ViP_4,24.68 //",
    "GP12vipce_pu:8432": " ye sāmprataṃ ye ca nṛpā bhaviṣyāḥ proktā mayā vipravarogravīryāḥ /",
    "GP12vipce_pu:8433": " ye te tathānye ca tathābhidheyāḥ sarve bhaviṣyanti yathaiva pūrve // ViP_4,24.69 //",
    "GP12vipce_pu:8434": " etad viditvā na nareṇa kāryaṃ mamatvam ātmany api paṇḍitena /",
    "GP12vipce_pu:8435": " tiṣṭhantu tāvat tanayātmajāyāḥ kṣetrādayo ye tu śarīrato 'nye // ViP_4,24.70 //",
    "GP12vipce_pu:8436": " [[iti śrīviṣṇupurāṇe caturthe 'ṃśe caturviṃśo 'dhyāyaḥ ]]",
    "GP12vipce_pu:8437": " V ins:",
    "GP12vipce_pu:8438": " śrīmate rāmānujāya namaḥ //5,1.0*0 //",
    "GP12vipce_pu:8439": " §maitreya uvāca:",
    "GP12vipce_pu:8440": " nṛpāṇāṃ kathitaḥ sarvo bhavatā vaṃśavistaraḥ /",
    "GP12vipce_pu:8441": " vaṃśānucaritaṃ caiva yathāvad anuvarṇitam // ViP_5,1.1 //",
    "GP12vipce_pu:8442": " aṃśāvatāro brahmarṣe yo 'yaṃ yadukulodbhavaḥ /",
    "GP12vipce_pu:8443": " viṣṇos taṃ vistareṇāhaṃ śrotum icchāmy aśeṣataḥ // ViP_5,1.2 //",
    "GP12vipce_pu:8444": " cakāra yāni karmāṇi bhagavān puruṣottamaḥ /",
    "GP12vipce_pu:8445": " aṃśāṃśenāvatīryorvyāṃ tatra tāni mune vada // ViP_5,1.3 //",
    "GP12vipce_pu:8446": " §parāśara uvāca:",
    "GP12vipce_pu:8447": " maitreya śrūyatām etad yat pṛṣṭo 'ham iha tvayā /",
    "GP12vipce_pu:8448": " viṣṇor aṃśāṃśasaṃbhūticaritaṃ jagato hitam // ViP_5,1.4 //",
    "GP12vipce_pu:8449": " devakasya sutāṃ pūrvaṃ vasudevo mahāmune /",
    "GP12vipce_pu:8450": " upayeme mahābhāgāṃ devakīṃ devatopamām // ViP_5,1.5 //",
    "GP12vipce_pu:8451": " kaṃsas tayor vararathaṃ codayām āsa sārathiḥ /",
    "GP12vipce_pu:8452": " vasudevasya devakyāḥ saṃyoge bhojavardhanaḥ // ViP_5,1.6 //",
    "GP12vipce_pu:8453": " athāntarikṣe vāg uccaiḥ kaṃsam ābhāṣya sādaram /",
    "GP12vipce_pu:8454": " meghagambhīranirghoṣaṃ samābhāṣyedam abravīt // ViP_5,1.7 //",
    "GP12vipce_pu:8455": " yām enāṃ vahase mūḍha saha bhartrā rathe sthitām /",
    "GP12vipce_pu:8456": " asyās tavāṣṭamo garbhaḥ prāṇān apahariṣyati // ViP_5,1.8 //",
    "GP12vipce_pu:8457": " §parāśara uvāca:",
    "GP12vipce_pu:8458": " ity ākarṇya samādāya khaḍgaṃ kaṃso mahābalaḥ /",
    "GP12vipce_pu:8459": " devakīṃ hantum ārabdho vasudevo 'bravīd idam // ViP_5,1.9 //",
    "GP12vipce_pu:8460": " na hantavyā mahābhāga devakī bhavatā tava /",
    "GP12vipce_pu:8461": " samarpayiṣye sakalān garbhān asyāudarodbhavān // ViP_5,1.10 //",
    "GP12vipce_pu:8462": " §parāśara uvāca:",
    "GP12vipce_pu:8463": " tathety āha ca taṃ kaṃso vasudevaṃ dvijottama /",
    "GP12vipce_pu:8464": " na ghātayām āsa ca tāṃ devakīṃ tasya gauravāt // ViP_5,1.11 //",
    "GP12vipce_pu:8465": " etasminn eva kāle tu bhūribhārāvapīḍitā /",
    "GP12vipce_pu:8466": " jagāma dharaṇī merau samāje tridivaukasām // ViP_5,1.12 //",
    "GP12vipce_pu:8467": " sabrahmakān surān sarvān praṇipatyātha medinī /",
    "GP12vipce_pu:8468": " kathayām āsa tat sarvaṃ khedāt karuṇabhāṣiṇī // ViP_5,1.13 //",
    "GP12vipce_pu:8469": " §bhūmir uvāca:",
    "GP12vipce_pu:8470": " agniḥ suvarṇasya gurur gavāṃ sūryaḥ paro guruḥ /",
    "GP12vipce_pu:8471": " mamāpy akhilalokānāṃ gurur nārāyaṇo guruḥ // ViP_5,1.14 //",
    "GP12vipce_pu:8472": " prajāpatipatir brahmā pūrveṣām api pūrvajaḥ /",
    "GP12vipce_pu:8473": " kalākāṣṭhānimeṣātmā kālaś cāvyaktamūrtimān // ViP_5,1.15 //",
    "GP12vipce_pu:8474": " tadaṃśabhūtaḥ sarveṣāṃ samūho vaḥ surottamāḥ // ViP_5,1.16 //",
    "GP12vipce_pu:8475": " ādityā marutaḥ sādhyā rudrā vasvaśvivahnayaḥ /",
    "GP12vipce_pu:8476": " pitaro ye ca lokānāṃ sraṣṭāro 'tripurogamāḥ // ViP_5,1.17 //",
    "GP12vipce_pu:8477": " etat tasyāprameyasya rūpaṃ viṣṇor mahātmanaḥ // ViP_5,1.18 //",
    "GP12vipce_pu:8478": " yakṣarākṣasadaiteyā piśācoragadānavāḥ /",
    "GP12vipce_pu:8479": " gandharvāpsarasaś caiva rūpaṃ viṣṇor mahātmanaḥ // ViP_5,1.19 //",
    "GP12vipce_pu:8480": " graharkṣatārakācitragaganāgnijalānilāḥ /",
    "GP12vipce_pu:8481": " ahaṃ ca viṣayāś caitat sarvaṃ viṣṇumayaṃ jagat // ViP_5,1.20 //",
    "GP12vipce_pu:8482": " tathāpy anekarūpasya tasya rūpāṇy aharniśam /",
    "GP12vipce_pu:8483": " bādhyabādhakatāṃ yānti kallolā iva sāgare // ViP_5,1.21 //",
    "GP12vipce_pu:8484": " tatsāmpratam ime daityāḥ kālanemipurogamāḥ /",
    "GP12vipce_pu:8485": " martyalokaṃ samākramya bādhante 'harniśaṃ prajāḥ // ViP_5,1.22 //",
    "GP12vipce_pu:8486": " kālanemir hato yo 'sau viṣṇunā prabhaviṣṇunā /",
    "GP12vipce_pu:8487": " ugrasenasutaḥ kaṃsaḥ saṃbhūtaḥ sa mahāsuraḥ // ViP_5,1.23 //",
    "GP12vipce_pu:8488": " ariṣṭo dhenukaḥ keśī pralambo narakas tathā /",
    "GP12vipce_pu:8489": " sundo 'suras tathātyugro bāṇaś cāpi baleḥ sutaḥ // ViP_5,1.24 //",
    "GP12vipce_pu:8490": " tathānye ca mahāvīryā nṛpāṇāṃ bhavaneṣu ye /",
    "GP12vipce_pu:8491": " samutpannā durātmānas tān na saṃkhyātum utsahe // ViP_5,1.25 //",
    "GP12vipce_pu:8492": " akṣauhiṇyo 'tra bahulā divyamūrtidharāḥ surāḥ /",
    "GP12vipce_pu:8493": " mahābalānāṃ dṛptānāṃ daityendrāṇāṃ mamopari // ViP_5,1.26 //",
    "GP12vipce_pu:8494": " tadbhūribhārapīḍārtā na śaknomy amareśvarāḥ /",
    "GP12vipce_pu:8495": " bibhartum ātmānam aham iti vijñāpayāmi vaḥ // ViP_5,1.27 //",
    "GP12vipce_pu:8496": " kriyatāṃ tan mahābhāgā mama bhārāvatāraṇam /",
    "GP12vipce_pu:8497": " yathā rasātalaṃ nāhaṃ gaccheyam ativihvalā // ViP_5,1.28 //",
    "GP12vipce_pu:8498": " §parāśara uvāca:",
    "GP12vipce_pu:8499": " ity ākarṇya dharāvākyam aśeṣaṃ tridaśais tataḥ /",
    "GP12vipce_pu:8500": " bhuvo bhārāvatārārthaṃ brahmā prāha pracoditaḥ // ViP_5,1.29 //",
    "GP12vipce_pu:8501": " §brahmovāca:",
    "GP12vipce_pu:8502": " yathāha vasudhā sarvaṃ satyam etad divaukasaḥ /",
    "GP12vipce_pu:8503": " ahaṃ bhavo bhavantaś ca sarvaṃ nārāyaṇātmakam // ViP_5,1.30 //",
    "GP12vipce_pu:8504": " vibhūtayas tu yās tasya tāsām eva parasparam /",
    "GP12vipce_pu:8505": " ādhikyanyūnatā bādhyabādhakatvena vartate // ViP_5,1.31 //",
    "GP12vipce_pu:8506": " tad āgacchata gacchāmaḥ kṣīrābdhes taṭam uttaram /",
    "GP12vipce_pu:8507": " tatrārādhya hariṃ tasmai sarvaṃ vijñāpayāma vai // ViP_5,1.32 //",
    "GP12vipce_pu:8508": " sarvadaiva jagaty arthe sa sarvātmā jaganmayaḥ /",
    "GP12vipce_pu:8509": " svalpāṃśenāvatīryorvyāṃ dharmasya kurute sthitim // ViP_5,1.33 //",
    "GP12vipce_pu:8510": " §parāśara uvāca:",
    "GP12vipce_pu:8511": " ity uktvā prayayau tatra saha devaiḥ pitāmahaḥ /",
    "GP12vipce_pu:8512": " samāhitamatiś cainaṃ tuṣṭāva garuḍadhvajam // ViP_5,1.34 //",
    "GP12vipce_pu:8513": " §brahmovāca:",
    "GP12vipce_pu:8514": " dve vidye tvam anāmnāya parā caivāparā tathā /",
    "GP12vipce_pu:8515": " ta eva bhavato rūpe mūrtāmūrtātmike prabho // ViP_5,1.35 //",
    "GP12vipce_pu:8516": " dve brahmaṇī tv aṇīyo 'tisthūlātman sarvasarvavit /",
    "GP12vipce_pu:8517": " śabdabrahmaparaṃ caiva brahma brahmamayasya yat // ViP_5,1.36 //",
    "GP12vipce_pu:8518": " ṛgvedas tvaṃ yajurvedaḥ sāmavedas tv atharva ca /",
    "GP12vipce_pu:8519": " śikṣā kalpo niruktaṃ ca chando jyotiṣam eva ca // ViP_5,1.37 //",
    "GP12vipce_pu:8520": " itihāsapurāṇe ca tathā vyākaraṇaṃ prabho /",
    "GP12vipce_pu:8521": " mīmāṃsā nyāyikaṃ tadvad dharmaśāstrāṇy adhokṣaja // ViP_5,1.38 //",
    "GP12vipce_pu:8522": " ātmātmadehaguṇavadvicārācāri yad vacaḥ /",
    "GP12vipce_pu:8523": " tad apy ādyapate nānyad adhyātmātmasvarūpavat // ViP_5,1.39 //",
    "GP12vipce_pu:8524": " tvam avyaktam anirdeśyam acintyānāmavarṇavat /",
    "GP12vipce_pu:8525": " apāṇipādarūpaṃ ca viṣṇur nityaṃ parāt param // ViP_5,1.40 //",
    "GP12vipce_pu:8526": " śṛṇoṣy akarṇaḥ paripaśyasi tvam acakṣur eko bahurūparūpaḥ /",
    "GP12vipce_pu:8527": " apādahasto javano grahītā tvaṃ vetsi sarvaṃ na ca sarvavedyaḥ // ViP_5,1.41 //",
    "GP12vipce_pu:8528": " aṇor aṇīyāṃsam asatsvarūpaṃ tvāṃ paśyato 'jñānanivṛttir agryā /",
    "GP12vipce_pu:8529": " dhīr asya dhīryasya bibharti nānyad vareṇyarūpāt parataḥ parātman // ViP_5,1.42 //",
    "GP12vipce_pu:8530": " tvaṃ viśvam ādir bhuvanasya goptā sarvāṇi bhūtāni tavāntarāṇi /",
    "GP12vipce_pu:8531": " yad bhūtabhavyaṃ tad aṇor aṇīyaḥ pumāṃs tvam ekaḥ prakṛteḥ parastāt // ViP_5,1.43 //",
    "GP12vipce_pu:8532": " ekaś caturdhā bhagavān hutāśo varcovibhūtiṃ jagato dadāti /",
    "GP12vipce_pu:8533": " tvaṃ viśvataś cakṣur anantamūrte tredhā padaṃ tvaṃ nidadhe vidhātaḥ // ViP_5,1.44 //",
    "GP12vipce_pu:8534": " yathāgnir eko bahudhā samidhyate vikārabhedair avikārarūpaḥ /",
    "GP12vipce_pu:8535": " tathā bhavān sarvagataikarūpo rūpāṇy anekāny anupuṣyatīśaḥ // ViP_5,1.45 //",
    "GP12vipce_pu:8536": " ekas tvam agryaṃ paramaṃ padaṃ yat paśyanti tvāṃ sūrayo jñānadṛśyam /",
    "GP12vipce_pu:8537": " tvatto nānyat kiṃcid asti svarūpaṃ yad vā bhūtaṃ yac ca bhavyaṃ parātman // ViP_5,1.46 //",
    "GP12vipce_pu:8538": " vyaktāvyaktasvarūpas tvaṃ samaṣṭivyaṣṭirūpavān /",
    "GP12vipce_pu:8539": " sarvajñaḥ sarvadṛk sarvaśaktijñānabalarddhimān // ViP_5,1.47 //",
    "GP12vipce_pu:8540": " anyūnaś cāpy avṛddhiś ca svādhīno 'nādimān vaśī /",
    "GP12vipce_pu:8541": " klamatandrībhayakrodhakāmādibhir asaṃyutaḥ // ViP_5,1.48 //",
    "GP12vipce_pu:8542": " niravadyaḥ paraḥ śānto niradhiṣṭho 'kṣaraḥ kramaḥ /",
    "GP12vipce_pu:8543": " sarveśvara parādhāra dhāmnāṃ dhāmātmako 'kṣayaḥ // ViP_5,1.49 //",
    "GP12vipce_pu:8544": " sakalāvaraṇātīta nirālambanabhāvana /",
    "GP12vipce_pu:8545": " mahāvibhūtisaṃsthāna namas te puruṣottama // ViP_5,1.50 //",
    "GP12vipce_pu:8546": " nākāraṇāt kāraṇād vā kāraṇākāraṇān na ca /",
    "GP12vipce_pu:8547": " śarīragrahaṇaṃ vyāpin dharmatrāṇāya te param // ViP_5,1.51 //",
    "GP12vipce_pu:8548": " §parāśara uvāca:",
    "GP12vipce_pu:8549": " ity evaṃ saṃstavaṃ śrutvā manasā bhagavān ajaḥ /",
    "GP12vipce_pu:8550": " brahmāṇam āha viśvātmā viśvarūpadharo hariḥ // ViP_5,1.52 //",
    "GP12vipce_pu:8551": " §bhagavān uvāca:",
    "GP12vipce_pu:8552": " bho bho brahmaṃs tvayā mattaḥ saha devair yad iṣyate /",
    "GP12vipce_pu:8553": " tad ucyatām aśeṣaṃ ca siddham evāvadhāryatām // ViP_5,1.53 //",
    "GP12vipce_pu:8554": " §parāśara uvāca:",
    "GP12vipce_pu:8555": " tato brahmā harer divyaṃ viśvarūpaṃ samīkṣya tat /",
    "GP12vipce_pu:8556": " tuṣṭāva bhūyo deveṣu sādhvasāvanatātmasu // ViP_5,1.54 //",
    "GP12vipce_pu:8557": " §brahmovāca:",
    "GP12vipce_pu:8558": " namo namas te 'stu sahasramūrte sahasrabāho bahuvaktrapāda /",
    "GP12vipce_pu:8559": " namo namas te jagataḥ pravṛtti vināśasaṃsthānakarāprameya // ViP_5,1.55 //",
    "GP12vipce_pu:8560": " sūkṣmātisūkṣmātibṛhatpramāṇa garīyasām apy atigauravātman /",
    "GP12vipce_pu:8561": " pradhānabuddhīndriyavatpradhāna mūlāt parātman bhagavan prasīda // ViP_5,1.56 //",
    "GP12vipce_pu:8562": " eṣā mahī deva mahīprasūtair mahāsuraiḥ pīḍitaśailabandhā /",
    "GP12vipce_pu:8563": " parāyaṇaṃ tvāṃ jagatām upaiti bhārāvatārārtham apārapāram // ViP_5,1.57 //",
    "GP12vipce_pu:8564": " ete vayaṃ vṛtraripus tathāyaṃ nāsatyadasrau varuṇas tathaiṣaḥ /",
    "GP12vipce_pu:8565": " ime ca rudrā vasavaḥ sasūryāḥ samīraṇāgnipramukhās tathānye // ViP_5,1.58 //",
    "GP12vipce_pu:8566": " surāḥ samastāḥ suranātha kāryam ebhir mayā yac ca tad īśa sarvam /",
    "GP12vipce_pu:8567": " ājñāpayājñāṃ paripālayantas tathaiva tiṣṭhāma sadāstadoṣāḥ // ViP_5,1.59 //",
    "GP12vipce_pu:8568": " §parāśara uvāca:",
    "GP12vipce_pu:8569": " evaṃ saṃstūyamānas tu bhagavān parameśvaraḥ /",
    "GP12vipce_pu:8570": " ujjahārātmanaḥ keśau sitakṛṣṇau mahāmune // ViP_5,1.60 //",
    "GP12vipce_pu:8571": " uvāca ca surān etau matkeśau vasudhātale /",
    "GP12vipce_pu:8572": " avatīrya bhuvo bhārakleśahāniṃ kariṣyataḥ // ViP_5,1.61 //",
    "GP12vipce_pu:8573": " surāś ca sakalāḥ svāṃśair avatīrya mahītale /",
    "GP12vipce_pu:8574": " kurvantu yuddham unmattaiḥ pūrvotpannair mahāsuraiḥ // ViP_5,1.62 //",
    "GP12vipce_pu:8575": " tataḥ kṣayam aśeṣās te daiteyā dharaṇītale /",
    "GP12vipce_pu:8576": " prayāsyanti na saṃdeho maddṛkpātavicūrṇitāḥ // ViP_5,1.63 //",
    "GP12vipce_pu:8577": " vasudevasya yā patnī devakī devatopamā /",
    "GP12vipce_pu:8578": " tasyāyam aṣṭamo garbho matkeśo bhavitā surāḥ // ViP_5,1.64 //",
    "GP12vipce_pu:8579": " avatīrya ca tatrāyaṃ kaṃsaṃ ghātayitā bhuvi /",
    "GP12vipce_pu:8580": " kālanemiṃ samudbhūtam ity uktvāntardadhe hariḥ // ViP_5,1.65 //",
    "GP12vipce_pu:8581": " adṛśyāya tatas te 'pi praṇipatya mahātmane /",
    "GP12vipce_pu:8582": " merupṛṣṭhaṃ surā jagmur avateruś ca bhūtale // ViP_5,1.66 //",
    "GP12vipce_pu:8583": " kaṃsāya cāṣṭame garbhe devakyāṃ dharaṇīdharaḥ /",
    "GP12vipce_pu:8584": " bhaviṣyatīty ācacakṣe bhagavān nārado muniḥ // ViP_5,1.67 //",
    "GP12vipce_pu:8585": " kaṃso 'pi tad upaśrutya nāradāt kupitas tataḥ /",
    "GP12vipce_pu:8586": " devakīṃ vasudevaṃ ca gṛhe guptāv adhārayat // ViP_5,1.68 //",
    "GP12vipce_pu:8587": " jātaṃ jātaṃ ca kaṃsāya tenaivoktaṃ yathā purā /",
    "GP12vipce_pu:8588": " tathaiva vasudevo 'pi putram arpitavān dvija // ViP_5,1.69 //",
    "GP12vipce_pu:8589": " hiraṇyakaśipoḥ putrāḥ ṣaḍgarbhā iti viśrutāḥ /",
    "GP12vipce_pu:8590": " viṣṇuprayuktā tān nidrā kramād garbhe nyayojayat // ViP_5,1.70 //",
    "GP12vipce_pu:8591": " yoganidrā mahāmāyā vaiṣṇavī mohitaṃ yayā /",
    "GP12vipce_pu:8592": " avidyayā jagat sarvaṃ tām āha bhagavān hariḥ // ViP_5,1.71 //",
    "GP12vipce_pu:8593": " §bhagavān uvāca:",
    "GP12vipce_pu:8594": " nidre gaccha mamādeśāt pātālatalasaṃśrayān /",
    "GP12vipce_pu:8595": " ekaikaśyena ṣaḍ garbhān devakījaṭharaṃ naya // ViP_5,1.72 //",
    "GP12vipce_pu:8596": " hateṣu teṣu kaṃsena śeṣākhyo 'ṃśas tato mama /",
    "GP12vipce_pu:8597": " aṃśāṃśenodare tasyāḥ saptamaḥ saṃbhaviṣyati // ViP_5,1.73 //",
    "GP12vipce_pu:8598": " gokule vasudevasya bhāryānyā rohiṇī sthitā /",
    "GP12vipce_pu:8599": " tasyāḥ sa saṃbhūtisamaṃ devi neyas tvayodaram // ViP_5,1.74 //",
    "GP12vipce_pu:8600": " saptamo bhojarājasya bhayād rodhoparodhataḥ /",
    "GP12vipce_pu:8601": " devakyāḥ patito garbha iti loko vadiṣyati // ViP_5,1.75 //",
    "GP12vipce_pu:8602": " garbhasaṃkarṣaṇāt so 'tha loke saṃkarṣaṇeti vai /",
    "GP12vipce_pu:8603": " saṃjñām avāpsyate vīraḥ śvetādriśikharopamaḥ // ViP_5,1.76 //",
    "GP12vipce_pu:8604": " tato 'haṃ saṃbhaviṣyāmi devakījaṭhare śubhe /",
    "GP12vipce_pu:8605": " garbhe tvayā yaśodāyā gantavyam avilambitam // ViP_5,1.77 //",
    "GP12vipce_pu:8606": " prāvṛṭkāle ca nabhasi kṛṣṇāṣṭamyām ahaṃ niśi /",
    "GP12vipce_pu:8607": " utpatsyāmi navamyāṃ ca prasūtiṃ tvam avāpsyasi // ViP_5,1.78 //",
    "GP12vipce_pu:8608": " yaśodāśayane māṃ tu devakyās tvām anindite /",
    "GP12vipce_pu:8609": " macchaktipreritamatir vasudevo nayiṣyati // ViP_5,1.79 //",
    "GP12vipce_pu:8610": " kaṃsaś ca tvām upādāya devi śailaśilātale /",
    "GP12vipce_pu:8611": " prakṣepsyaty antarikṣe ca tvaṃ sthānaṃ samavāpsyasi // ViP_5,1.80 //",
    "GP12vipce_pu:8612": " tatas tvāṃ śatadṛk chakraḥ praṇamya mama gauravāt /",
    "GP12vipce_pu:8613": " praṇipātānataśirā bhaginītve grahīṣyati // ViP_5,1.81 //",
    "GP12vipce_pu:8614": " tataḥ śumbhaniśumbhādīn hatvā daityān sahasraśaḥ /",
    "GP12vipce_pu:8615": " sthānair anekaiḥ pṛthivīm aśeṣāṃ maṇḍayiṣyasi // ViP_5,1.82 //",
    "GP12vipce_pu:8616": " tvaṃ bhūtiḥ sannatiḥ kīrtiḥ kṣāntir dyauḥ pṛthivī dhṛtiḥ /",
    "GP12vipce_pu:8617": " lajjā puṣṭir uṣā yā ca kācid anyā tvam eva sā // ViP_5,1.83 //",
    "GP12vipce_pu:8618": " G2.3 ins:",
    "GP12vipce_pu:8619": " yā ca kācana vidyeti matprasādāt tvam eva sā // ViP_5,1.83*1 //",
    "GP12vipce_pu:8620": " ye tvām āryeti durgeti vedagarbhe 'mbiketi ca /",
    "GP12vipce_pu:8621": " bhadreti bhadrakālīti kṣemyā kṣemakarīti ca // ViP_5,1.84 //",
    "GP12vipce_pu:8622": " prātaś caivāparāhṇe ca stoṣyanty ānamramūrtayaḥ /",
    "GP12vipce_pu:8623": " teṣāṃ hi prārthitaṃ sarvaṃ matprasādād bhaviṣyati // ViP_5,1.85 //",
    "GP12vipce_pu:8624": " surāmāṃsopahārais tu bhakṣyabhojyaiś ca pūjitā /",
    "GP12vipce_pu:8625": " nṝṇām aśeṣakāmāṃs tvaṃ prasannā saṃpradāsyasi // ViP_5,1.86 //",
    "GP12vipce_pu:8626": " te sarve sarvadā bhadre matprasādād asaṃśayam /",
    "GP12vipce_pu:8627": " asaṃdigdhā bhaviṣyanti gaccha devi yathoditam // ViP_5,1.87 //",
    "GP12vipce_pu:8628": " [[iti śrīviṣṇupurāṇe pañcame 'ṃśe prathamo 'dhyāyaḥ ]]",
    "GP12vipce_pu:8629": " §parāśara uvāca:",
    "GP12vipce_pu:8630": " yathoktaṃ sā jagaddhātrī devadevena vai tadā /",
    "GP12vipce_pu:8631": " ṣaḍgarbhagarbhavinyāsaṃ cakre cānyasya karṣaṇam // ViP_5,2.1 //",
    "GP12vipce_pu:8632": " saptame rohiṇīṃ prāpte gate garbhe tato hariḥ /",
    "GP12vipce_pu:8633": " lokatrayopakārāya devakyāḥ praviveśa vai // ViP_5,2.2 //",
    "GP12vipce_pu:8634": " yoganidrā yaśodāyās tasminn eva tato dine /",
    "GP12vipce_pu:8635": " saṃbhūtā jaṭhare tadvad yathoktaṃ parameṣṭhinā // ViP_5,2.3 //",
    "GP12vipce_pu:8636": " tato grahagaṇaḥ samyak pracacāra divi dvija /",
    "GP12vipce_pu:8637": " viṣṇor aṃśe bhuvaṃ yāte ṛtavaś cābhavan śubhāḥ // ViP_5,2.4 //",
    "GP12vipce_pu:8638": " na sehe devakīṃ draṣṭuṃ kaścid apy atitejasā /",
    "GP12vipce_pu:8639": " jājvalyamānāṃ tāṃ dṛṣṭvā manāṃsi kṣobham āyayuḥ // ViP_5,2.5 //",
    "GP12vipce_pu:8640": " adṛṣṭāḥ puruṣaiḥ strībhir devakīṃ devatāgaṇāḥ /",
    "GP12vipce_pu:8641": " bibhrāṇāṃ vapuṣā viṣṇuṃ tuṣṭuvus tām aharniśam // ViP_5,2.6 //",
    "GP12vipce_pu:8642": " §devatā ūcuḥ:",
    "GP12vipce_pu:8643": " prakṛtis tvaṃ parā sūkṣmā brahmagarbhābhavaḥ purā /",
    "GP12vipce_pu:8644": " tato vāṇī jagaddhātur vedagarbhātiśobhane // ViP_5,2.7 //",
    "GP12vipce_pu:8645": " sṛjyasvarūpagarbhā ca sṛṣṭibhūtā sanātane /",
    "GP12vipce_pu:8646": " bījabhūtā tu sarvasya yajñagarbhābhavas trayī // ViP_5,2.8 //",
    "GP12vipce_pu:8647": " phalagarbhā tvam evejyā vahnigarbhā tathāraṇiḥ /",
    "GP12vipce_pu:8648": " aditir devagarbhā tvaṃ daityagarbhā tathā ditiḥ // ViP_5,2.9 //",
    "GP12vipce_pu:8649": " jyotsnā vāsaragarbhā tvaṃ jñānagarbhāsi sannatiḥ /",
    "GP12vipce_pu:8650": " nayagarbhadharā nītir lajjā tvaṃ praśrayodvahā // ViP_5,2.10 //",
    "GP12vipce_pu:8651": " kāmagarbhā tathecchā tvaṃ tvaṃ tuṣṭis toṣagarbhiṇī /",
    "GP12vipce_pu:8652": " medhā ca bodhagarbhāsi dhairyagarbhodvahā dhṛtiḥ // ViP_5,2.11 //",
    "GP12vipce_pu:8653": " graharkṣatārakāgarbhā dyaur asyākhilahaitukī /",
    "GP12vipce_pu:8654": " etā vibhūtayo devi tathānyāś ca sahasraśaḥ // ViP_5,2.12 //",
    "GP12vipce_pu:8655": " tathāsaṃkhyā jagaddhātri sāmprataṃ jaṭhare tava /",
    "GP12vipce_pu:8656": " samudrādinadīdvīpavanapattanabhūṣaṇā /",
    "GP12vipce_pu:8657": " grāmakharvaṭakheṭāḍhyā samastā pṛthivī śubhe // ViP_5,2.13 //",
    "GP12vipce_pu:8658": " samastavahnayo 'mbhāṃsi sakalāś ca samīraṇāḥ // ViP_5,2.14ab //",
    "GP12vipce_pu:8659": " M2.3,ed. Veṅk. ins:",
    "GP12vipce_pu:8660": " mahoragās tathā yakṣā rākṣasāḥ pretaguhyakāḥ // ViP_5,2.14ab*2 //",
    "GP12vipce_pu:8661": " graharkṣatārakācitraṃ vimānaśatasaṃkulam // ViP_5,2.14cd //",
    "GP12vipce_pu:8662": " avakāśam aśeṣasya yad dadāti nabhaś ca tat // ViP_5,2.14ef //",
    "GP12vipce_pu:8663": " bhūrloko 'tha bhuvarlokaḥ svarloko 'tha mahar janaḥ /",
    "GP12vipce_pu:8664": " tapaś ca brahmalokaś ca brahmāṇḍam akhilaṃ śubhe // ViP_5,2.15 //",
    "GP12vipce_pu:8665": " tadantar ye sthitā devā daityagandharvacāraṇāḥ /",
    "GP12vipce_pu:8666": " mahoragās tathā yakṣā rākṣasāḥ pretaguhyakāḥ // ViP_5,2.16 //",
    "GP12vipce_pu:8667": " manuṣyāḥ paśavaś cānye ye ca jīvā yaśasvini /",
    "GP12vipce_pu:8668": " tair antaḥsthair ananto 'sau sarveśaḥ sarvabhāvanaḥ // ViP_5,2.17 //",
    "GP12vipce_pu:8669": " rūpakarmasvarūpāṇi na paricchedagocare /",
    "GP12vipce_pu:8670": " yasyākhilapramāṇāni sa viṣṇur garbhagas tava // ViP_5,2.18 //",
    "GP12vipce_pu:8671": " tvaṃ svāhā tvaṃ svadhā vidyā sudhā tvaṃ jyotirambare /",
    "GP12vipce_pu:8672": " tvaṃ sarvalokarakṣārtham avatīrṇā mahītale // ViP_5,2.19 //",
    "GP12vipce_pu:8673": " prasīda devi sarvasya jagataḥ śaṃ śubhe kuru /",
    "GP12vipce_pu:8674": " prītyā taṃ dhārayeśānaṃ dhṛtaṃ yenākhilaṃ jagat // ViP_5,2.20 //",
    "GP12vipce_pu:8675": " [[iti śrīviṣṇupurāṇe pañcame 'ṃśe dvitīyo 'dhyāyaḥ ]]",
    "GP12vipce_pu:8676": " §parāśara uvāca:",
    "GP12vipce_pu:8677": " evaṃ saṃstūyamānā sā devair devam adhārayat /",
    "GP12vipce_pu:8678": " garbheṇa puṇḍarīkākṣaṃ jagatāṃ trāṇakāraṇam // ViP_5,3.1 //",
    "GP12vipce_pu:8679": " tato 'khilajagatpadmabodhāyācyutabhānunā /",
    "GP12vipce_pu:8680": " devakīpūrvasaṃdhyāyām āvirbhūtaṃ mahātmanā // ViP_5,3.2 //",
    "GP12vipce_pu:8681": " tajjanmadinam atyartham āhlādy amaladiṅmukham /",
    "GP12vipce_pu:8682": " babhūva sarvalokasya kaumudī śaśino yathā // ViP_5,3.3 //",
    "GP12vipce_pu:8683": " santaḥ saṃtoṣam adhikaṃ praśamaṃ caṇḍamārutāḥ /",
    "GP12vipce_pu:8684": " prasādaṃ nimnagā yātā jāyamāne janārdane // ViP_5,3.4 //",
    "GP12vipce_pu:8685": " sindhavo nijaśabdena vādyaṃ cakrur manoharam /",
    "GP12vipce_pu:8686": " jagur gandharvapatayo nanṛtuś cāpsarogaṇāḥ // ViP_5,3.5 //",
    "GP12vipce_pu:8687": " sasṛjuḥ puṣpavarṣāṇi devā bhuvy antarikṣagāḥ /",
    "GP12vipce_pu:8688": " jajvaluś cāgnayaḥ śāntā jāyamāne janārdane // ViP_5,3.6 //",
    "GP12vipce_pu:8689": " madhyarātre 'khilādhāre jāyamāne janārdane /",
    "GP12vipce_pu:8690": " mandaṃ jagarjur jaladāḥ puṣpavṛṣṭimuco dvija // ViP_5,3.7 //",
    "GP12vipce_pu:8691": " phullendīvarapatrābhaṃ caturbāhum udīkṣya tam /",
    "GP12vipce_pu:8692": " śrīvatsavakṣasaṃ jātaṃ tuṣṭāvānakadundubhiḥ // ViP_5,3.8 //",
    "GP12vipce_pu:8693": " abhiṣṭūya ca taṃ vāgbhiḥ prasannābhir mahāmatiḥ /",
    "GP12vipce_pu:8694": " vijñāpayām āsa tadā kaṃsād bhīto dvijottama // ViP_5,3.9 //",
    "GP12vipce_pu:8695": " §vasudeva uvāca:",
    "GP12vipce_pu:8696": " jñāto 'si devadeveśa śaṅkhacakragadādharam /",
    "GP12vipce_pu:8697": " divyaṃ rūpam idaṃ deva prasādenopasaṃhara // ViP_5,3.10 //",
    "GP12vipce_pu:8698": " adyaiva deva kaṃso 'yaṃ kurute mama yātanām /",
    "GP12vipce_pu:8699": " avatīrṇam iti jñātvā tvam asmin mama mandire // ViP_5,3.11 //",
    "GP12vipce_pu:8700": " §devaky uvāca:",
    "GP12vipce_pu:8701": " yo 'nantarūpo 'khilaviśvarūpo garbhe 'pi lokān vapuṣā bibharti /",
    "GP12vipce_pu:8702": " prasīdatām eṣa sa devadevaḥ svamāyayāviṣkṛtabālarūpaḥ // ViP_5,3.12 //",
    "GP12vipce_pu:8703": " upasaṃhara sarvātman rūpam etac caturbhujam /",
    "GP12vipce_pu:8704": " jānātu māvatāraṃ te kaṃso 'yaṃ ditijātmajaḥ // ViP_5,3.13 //",
    "GP12vipce_pu:8705": " §bhagavān uvāca:",
    "GP12vipce_pu:8706": " stuto 'haṃ yat tvayā pūrvaṃ putrārthinyā tad adya te /",
    "GP12vipce_pu:8707": " saphalaṃ devi saṃjātaṃ jāto 'haṃ yat tavodarāt // ViP_5,3.14 //",
    "GP12vipce_pu:8708": " §parāśara uvāca:",
    "GP12vipce_pu:8709": " ity uktvā bhagavāṃs tūṣṇīṃ babhūva munisattama /",
    "GP12vipce_pu:8710": " vasudevo 'pi taṃ rātrāv ādāya prayayau bahiḥ // ViP_5,3.15 //",
    "GP12vipce_pu:8711": " mohitāś cābhavaṃs tatra rakṣiṇo yoganidrayā /",
    "GP12vipce_pu:8712": " mathurādvārapālāś ca vrajaty ānakadundubhau // ViP_5,3.16 //",
    "GP12vipce_pu:8713": " varṣatāṃ jaladānāṃ ca toyam atyulbaṇaṃ niśi /",
    "GP12vipce_pu:8714": " saṃcchādyānuyayau śeṣaḥ phaṇair ānakadundubhim // ViP_5,3.17 //",
    "GP12vipce_pu:8715": " yamunāṃ cātigambhīrāṃ nānāvartaśatākulām /",
    "GP12vipce_pu:8716": " vasudevo vahan viṣṇuṃ jānumātravahāṃ yayau // ViP_5,3.18 //",
    "GP12vipce_pu:8717": " kaṃsasya karam ādāya tatraivābhyāgatāṃs taṭe /",
    "GP12vipce_pu:8718": " nandādīn gopavṛddhāṃś ca yamunāyāṃ dadarśa saḥ // ViP_5,3.19 //",
    "GP12vipce_pu:8719": " tasmin kāle yaśodāpi mohitā yoganidrayā /",
    "GP12vipce_pu:8720": " tām eva kanyāṃ maitreya prasūtā mohite jane // ViP_5,3.20 //",
    "GP12vipce_pu:8721": " vasudevo 'pi vinyasya bālam ādāya dārikām /",
    "GP12vipce_pu:8722": " yaśodāśayane tūrṇam ājagāmāmitadyutiḥ // ViP_5,3.21 //",
    "GP12vipce_pu:8723": " dadṛśe ca prabuddhā sā yaśodā jātam ātmajam /",
    "GP12vipce_pu:8724": " nīlotpaladalaśyāmaṃ tato 'tyarthaṃ mudaṃ yayau // ViP_5,3.22 //",
    "GP12vipce_pu:8725": " ādāya vasudevo 'pi dārikāṃ nijamandire /",
    "GP12vipce_pu:8726": " devakīśayane nyasya yathāpūrvam atiṣṭhata // ViP_5,3.23 //",
    "GP12vipce_pu:8727": " tato bāladhvaniṃ śrutvā rakṣiṇaḥ sahasotthitāḥ /",
    "GP12vipce_pu:8728": " kaṃsāyāvedayām āsur devakīprasavaṃ dvija // ViP_5,3.24 //",
    "GP12vipce_pu:8729": " kaṃsas tūrṇam upetyaināṃ tato jagrāha bālikām /",
    "GP12vipce_pu:8730": " muñca muñceti devakyā sannakaṇṭhyā nivāritaḥ // ViP_5,3.25 //",
    "GP12vipce_pu:8731": " cikṣepa ca śilāpṛṣṭhe sā kṣiptā viyati sthitim /",
    "GP12vipce_pu:8732": " avāpa rūpaṃ ca mahat sāyudhāṣṭamahābhujam // ViP_5,3.26 //",
    "GP12vipce_pu:8733": " prajahāsa tathaivoccaiḥ kaṃsaṃ ca ruṣitābravīt /",
    "GP12vipce_pu:8734": " kiṃ mayā kṣiptayā kaṃsa jāto yas tvāṃ vadhiṣyati // ViP_5,3.27 //",
    "GP12vipce_pu:8735": " sarvasvabhūto devānām āsīn mṛtyuḥ purā sa te /",
    "GP12vipce_pu:8736": " tad etat saṃpradhāryāśu kriyatāṃ hitam ātmanaḥ // ViP_5,3.28 //",
    "GP12vipce_pu:8737": " ity uktvā prayayau devī divyasraggandhabhūṣaṇā /",
    "GP12vipce_pu:8738": " paśyato bhojarājasya stutā siddhair vihāyasā // ViP_5,3.29 //",
    "GP12vipce_pu:8739": " [[iti śrīviṣṇupurāṇe pañcame 'ṃśe tṛtīyo 'dhyāyaḥ ]]",
    "GP12vipce_pu:8740": " §parāśara uvāca:",
    "GP12vipce_pu:8741": " kaṃsas tataudvignamanāḥ prāha sarvān mahāsurān /",
    "GP12vipce_pu:8742": " pralambakeśipramukhān āhūyāsurapuṃgavān // ViP_5,4.1 //",
    "GP12vipce_pu:8743": " §kaṃsa uvāca:",
    "GP12vipce_pu:8744": " he pralamba mahābāho keśin dhenuka pūtane /",
    "GP12vipce_pu:8745": " ariṣṭādyais tathā cānyaiḥ śrūyatāṃ vacanaṃ mama // ViP_5,4.2 //",
    "GP12vipce_pu:8746": " māṃ hantum amarair yatnaḥ kṛtaḥ kila durātmabhiḥ /",
    "GP12vipce_pu:8747": " madvīryatāpitair vīrā na tv etān gaṇayāmy aham // ViP_5,4.3 //",
    "GP12vipce_pu:8748": " kim indreṇālpavīryeṇa kiṃ hareṇaikacāriṇā /",
    "GP12vipce_pu:8749": " hariṇā vāpi kiṃ sādhyaṃ chidreṣv asuraghātinā // ViP_5,4.4 //",
    "GP12vipce_pu:8750": " kim ādityaiḥ savasubhir alpavīryaiḥ kim agnibhiḥ /",
    "GP12vipce_pu:8751": " kiṃ vānyair amaraiḥ sarvair madbāhubalanirjitaiḥ // ViP_5,4.5 //",
    "GP12vipce_pu:8752": " kiṃ na dṛṣṭo 'marapatir mayā saṃyugam etya saḥ /",
    "GP12vipce_pu:8753": " pṛṣṭhenaiva vahan bāṇān apāgacchan na vakṣasā // ViP_5,4.6 //",
    "GP12vipce_pu:8754": " madrāṣṭre vāritā vṛṣṭir yadā śakreṇa kiṃ tadā /",
    "GP12vipce_pu:8755": " madbāṇabhinnair jaladair āpo muktā yathepsitāḥ // ViP_5,4.7 //",
    "GP12vipce_pu:8756": " kim urvyām avanīpālā madbāhubalabhīravaḥ /",
    "GP12vipce_pu:8757": " na sarve sannatiṃ yātā jarāsaṃdham ṛte gurum // ViP_5,4.8 //",
    "GP12vipce_pu:8758": " amareṣu mamāvajñā jāyate daityapuṃgavāḥ /",
    "GP12vipce_pu:8759": " hāsyaṃ me jāyate vīrās teṣu yatnapareṣv api // ViP_5,4.9 //",
    "GP12vipce_pu:8760": " tathāpi khalu duṣṭānāṃ teṣām abhyadhikaṃ mayā /",
    "GP12vipce_pu:8761": " apakārāya daityendrā yatanīyaṃ durātmanām // ViP_5,4.10 //",
    "GP12vipce_pu:8762": " tad ye tapasvinaḥ kecit pṛthivyāṃ ye ca yajvinaḥ /",
    "GP12vipce_pu:8763": " kāryo devāpakārāya teṣāṃ sarvātmanā vadhaḥ // ViP_5,4.11 //",
    "GP12vipce_pu:8764": " utpannaś cāpi mṛtyur me bhūtapūrvaś ca me kila /",
    "GP12vipce_pu:8765": " ity etad bālikā prāha devakīgarbhasaṃbhavā // ViP_5,4.12 //",
    "GP12vipce_pu:8766": " tasmād bāleṣu paramo yatnaḥ kāryo mahītale /",
    "GP12vipce_pu:8767": " yatrodriktaṃ balaṃ bāle sa hantavyaḥ prayatnataḥ // ViP_5,4.13 //",
    "GP12vipce_pu:8768": " ity ājñāpyāsurān kaṃsaḥ praviśyātmagṛhaṃ tataḥ /",
    "GP12vipce_pu:8769": " mumoca vasudevaṃ ca devakīṃ ca nirodhataḥ // ViP_5,4.14 //",
    "GP12vipce_pu:8770": " §kaṃsa uvāca:",
    "GP12vipce_pu:8771": " yuvayor ghātitā garbhā vṛthaivaite mayādhunā /",
    "GP12vipce_pu:8772": " ko 'py anya eva nāśāya bālo mama samudgataḥ // ViP_5,4.15 //",
    "GP12vipce_pu:8773": " tad alaṃ paritāpena nūnaṃ tad bhāvino hi te /",
    "GP12vipce_pu:8774": " arbhakā yuvayoḥ ko vā nāyuṣo 'nte vihanyate // ViP_5,4.16 //",
    "GP12vipce_pu:8775": " §parāśara uvāca:",
    "GP12vipce_pu:8776": " ity āśvāsya vimuktvā ca kaṃsas tau pariśaṅkitaḥ /",
    "GP12vipce_pu:8777": " antargṛhaṃ dvijaśreṣṭha praviveśa punaḥ svakam // ViP_5,4.17 //",
    "GP12vipce_pu:8778": " [[iti śrīviṣṇupurāṇe pañcame 'ṃśe caturtho 'dhyāyaḥ ]]",
    "GP12vipce_pu:8779": " §parāśara uvāca:",
    "GP12vipce_pu:8780": " vimukto vasudevo 'pi nandasya śakaṭaṃ gataḥ /",
    "GP12vipce_pu:8781": " prahṛṣṭaṃ dṛṣṭavān nandaṃ putro jāto mameti vai // ViP_5,5.1 //",
    "GP12vipce_pu:8782": " vasudevo 'pi taṃ prāha diṣṭyā diṣṭyeti sādaram /",
    "GP12vipce_pu:8783": " vārddhake 'pi samutpannas tanayo yat tavādhunā // ViP_5,5.2 //",
    "GP12vipce_pu:8784": " datto hi vārṣikaḥ sarvo bhavadbhir nṛpateḥ karaḥ /",
    "GP12vipce_pu:8785": " yadartham āgatās tasmān nātra stheyaṃ mahādhanāḥ // ViP_5,5.3 //",
    "GP12vipce_pu:8786": " yadartham āgatāḥ kāryaṃ tan niṣpannaṃ kim āsyate /",
    "GP12vipce_pu:8787": " bhavadbhir gamyatāṃ nanda tac chīghraṃ nijagokulam // ViP_5,5.4 //",
    "GP12vipce_pu:8788": " mamāpi bālakas tatra rohiṇīprasavo hi yaḥ /",
    "GP12vipce_pu:8789": " sa rakṣaṇīyo bhavatā yathāyaṃ tanayo nijaḥ // ViP_5,5.5 //",
    "GP12vipce_pu:8790": " ity uktāḥ prayayur gopā nandagopapurogamāḥ /",
    "GP12vipce_pu:8791": " śakaṭāropitair bhāṇḍaiḥ karaṃ dattvā mahābalāḥ // ViP_5,5.6 //",
    "GP12vipce_pu:8792": " vasatāṃ gokule teṣāṃ pūtanā bālaghātinī /",
    "GP12vipce_pu:8793": " suptaṃ kṛṣṇam upādāya rātrau tasmai dadau stanam // ViP_5,5.7 //",
    "GP12vipce_pu:8794": " yasmai yasmai stanaṃ rātrau pūtanā saṃprayacchati /",
    "GP12vipce_pu:8795": " tasya tasya kṣaṇenāṅgaṃ bālakasyopahanyate // ViP_5,5.8 //",
    "GP12vipce_pu:8796": " kṛṣṇas tasyāḥ stanaṃ gāḍhaṃ karābhyām atipīḍitam /",
    "GP12vipce_pu:8797": " gṛhītvā prāṇasahitaṃ papau kopasamanvitaḥ // ViP_5,5.9 //",
    "GP12vipce_pu:8798": " sā vimuktamahārāvā vicchinnasnāyubandhanā /",
    "GP12vipce_pu:8799": " papāta pūtanā bhūmau mriyamāṇātibhīṣaṇā // ViP_5,5.10 //",
    "GP12vipce_pu:8800": " tannādaśrutisaṃtrāsāt prabuddhās te vrajaukasaḥ /",
    "GP12vipce_pu:8801": " dadṛśuḥ pūtanotsaṅge kṛṣṇaṃ tāṃ ca nipātitām // ViP_5,5.11 //",
    "GP12vipce_pu:8802": " ādāya kṛṣṇaṃ saṃtrastā yaśodāpi dvijottama /",
    "GP12vipce_pu:8803": " gopucchaṃ bhrāmya hastena bāladoṣam apākarot // ViP_5,5.12 //",
    "GP12vipce_pu:8804": " gopurīṣam upādāya nandagopo 'pi mastake /",
    "GP12vipce_pu:8805": " kṛṣṇasya pradadau rakṣāṃ kurvaṃś caitad udīrayan // ViP_5,5.13 //",
    "GP12vipce_pu:8806": " §nandagopa uvāca:",
    "GP12vipce_pu:8807": " rakṣatu tvām aśeṣāṇāṃ bhūtānāṃ prabhavo hariḥ /",
    "GP12vipce_pu:8808": " yasya nābhisamudbhūtapaṅkajād abhavaj jagat // ViP_5,5.14 //",
    "GP12vipce_pu:8809": " yena daṃṣṭrāgravidhṛtā dhārayaty avanī jagat /",
    "GP12vipce_pu:8810": " varāharūpadhṛg devaḥ sa tvāṃ rakṣatu keśavaḥ // ViP_5,5.15 //",
    "GP12vipce_pu:8811": " nakhāṅkuravinirbhinnavairivakṣaḥsthalo vibhuḥ /",
    "GP12vipce_pu:8812": " nṛsiṃharūpī sarvatra sa tvāṃ rakṣatu keśavaḥ // ViP_5,5.16 //",
    "GP12vipce_pu:8813": " vāmano rakṣatu sadā bhavantaṃ yaḥ kṣaṇād abhūt /",
    "GP12vipce_pu:8814": " trivikramakramākrāntatrailokyaḥ sphuradāyudhaḥ // ViP_5,5.17 //",
    "GP12vipce_pu:8815": " śiras te pātu govindaḥ kaṇṭhaṃ rakṣatu keśavaḥ /",
    "GP12vipce_pu:8816": " guhyaṃ sajaṭharaṃ viṣṇur jaṅghe pādau janārdanaḥ // ViP_5,5.18 //",
    "GP12vipce_pu:8817": " mukhaṃ bāhū prabāhū ca manaḥ sarvendriyāṇi ca /",
    "GP12vipce_pu:8818": " rakṣatv avyāhataiśvaryas tava nārāyaṇo 'vyayaḥ // ViP_5,5.19 //",
    "GP12vipce_pu:8819": " śārṅgacakragadāpāṇeḥ śaṅkhanādahatāḥ kṣayam /",
    "GP12vipce_pu:8820": " gacchantu pretakūṣmāṇḍarākṣasā ye tavāhitāḥ // ViP_5,5.20 //",
    "GP12vipce_pu:8821": " tvāṃ pātu dikṣu vaikuṇṭho vidikṣu madhusūdanaḥ /",
    "GP12vipce_pu:8822": " hṛṣīkeśo 'mbare bhūmau rakṣatu tvāṃ mahīdharaḥ // ViP_5,5.21 //",
    "GP12vipce_pu:8823": " §parāśara uvāca:",
    "GP12vipce_pu:8824": " evaṃ kṛtasvastyayano nandagopena bālakaḥ /",
    "GP12vipce_pu:8825": " śāyitaḥ śakaṭasyādho bālaparyaṅkikātale // ViP_5,5.22 //",
    "GP12vipce_pu:8826": " te ca gopā mahad dṛṣṭvā pūtanāyāḥ kalevaram /",
    "GP12vipce_pu:8827": " mṛtāyāḥ paramaṃ trāsaṃ vismayaṃ ca tadā yayuḥ // ViP_5,5.23 //",
    "GP12vipce_pu:8828": " [[iti śrīviṣṇupurāṇe pañcame 'ṃśe pañcamo 'dhyāyaḥ ]]",
    "GP12vipce_pu:8829": " §parāśara uvāca:",
    "GP12vipce_pu:8830": " kadācic chakaṭasyādhaḥ śayāno madhusūdanaḥ /",
    "GP12vipce_pu:8831": " cikṣepa caraṇāv ūrdhvaṃ stanyārthī praruroda ca // ViP_5,6.1 //",
    "GP12vipce_pu:8832": " tasya pādaprahāreṇa śakaṭaṃ parivartitam /",
    "GP12vipce_pu:8833": " vidhvastakumbhabhāṇḍaṃ tad viparītaṃ papāta ca // ViP_5,6.2 //",
    "GP12vipce_pu:8834": " tato hāhākṛtaḥ sarvo gopagopījano dvija /",
    "GP12vipce_pu:8835": " ājagāmātha dadṛśe bālam uttānaśāyinam // ViP_5,6.3 //",
    "GP12vipce_pu:8836": " gopāḥ keneti kenedaṃ śakaṭaṃ parivartitam /",
    "GP12vipce_pu:8837": " tatraiva bālakāḥ procur bālenānena pātitam // ViP_5,6.4 //",
    "GP12vipce_pu:8838": " rudatā dṛṣṭam asmābhiḥ pādavikṣepatāḍitam /",
    "GP12vipce_pu:8839": " śakaṭaṃ parivṛttaṃ vai naitad anyasya ceṣṭitam // ViP_5,6.5 //",
    "GP12vipce_pu:8840": " tataḥ punar atīvāsan gopā vismitacetasaḥ /",
    "GP12vipce_pu:8841": " nandagopo 'pi jagrāha bālam atyantavismitaḥ // ViP_5,6.6 //",
    "GP12vipce_pu:8842": " yaśodā śakaṭārūḍhabhagnabhāṇḍakapālikāḥ /",
    "GP12vipce_pu:8843": " śakaṭaṃ cārcayām āsa dadhipuṣpaphalākṣataiḥ // ViP_5,6.7 //",
    "GP12vipce_pu:8844": " gargaś ca gokule tatra vasudevapracoditaḥ /",
    "GP12vipce_pu:8845": " pracchanna eva gopānāṃ saṃskārān akarot tayoḥ // ViP_5,6.8 //",
    "GP12vipce_pu:8846": " jyeṣṭhaṃ ca rāmam ity āha kṛṣṇaṃ caiva tathāparam /",
    "GP12vipce_pu:8847": " gargo matimatāṃ śreṣṭho nāma kurvan mahāmatiḥ // ViP_5,6.9 //",
    "GP12vipce_pu:8848": " svalpenaiva hi kālena riṅgiṇau tau tadā vraje /",
    "GP12vipce_pu:8849": " ghṛṣṭajānukarau vipra babhūvatur ubhāv api // ViP_5,6.10 //",
    "GP12vipce_pu:8850": " karīṣabhasmadigdhāṅgau bhramamāṇāv itas tataḥ /",
    "GP12vipce_pu:8851": " na nivārayituṃ sehe yaśodā na ca rohiṇī // ViP_5,6.11 //",
    "GP12vipce_pu:8852": " govāṭamadhye krīḍantau vatsavāṭagatau punaḥ /",
    "GP12vipce_pu:8853": " tadaharjātagovatsapucchākarṣaṇatatparau // ViP_5,6.12 //",
    "GP12vipce_pu:8854": " yadā yaśodā tau bālāv ekasthānacarāv ubhau /",
    "GP12vipce_pu:8855": " śaśāka no vārayituṃ krīḍantāv aticañcalau // ViP_5,6.13 //",
    "GP12vipce_pu:8856": " Ś1,D5 ins:",
    "GP12vipce_pu:8857": " yaśodā yaṣṭim ādāya kopenānugatā ca tam // ViP_5,6.13*3:1 //",
    "GP12vipce_pu:8858": " kṛṣṇaṃ kamalapatrākṣaṃ tarjayantī ruṣā tadā // ViP_5,6.13*3:2 //",
    "GP12vipce_pu:8859": " D4,G3 ins:",
    "GP12vipce_pu:8860": " bahir āvaraṇaṃ nāsti yasya yenedam āvṛtam // ViP_5,6.13*4:1 //",
    "GP12vipce_pu:8861": " taṃ kṛṣṇaṃ puṇḍarīkākṣaṃ dāmnā baddhuṃ pracakrame // ViP_5,6.13*4:2 //",
    "GP12vipce_pu:8862": " dāmnā baddhvā tadā madhye nibabandha ulūkhale /",
    "GP12vipce_pu:8863": " kṛṣṇam akliṣṭakarmāṇam āha cedam amarṣitā // ViP_5,6.14 //",
    "GP12vipce_pu:8864": " yadi śaknoṣi gaccha tvam aticañcalaceṣṭita /",
    "GP12vipce_pu:8865": " ity uktvā ca nijaṃ karma sā cakāra kuṭumbinī // ViP_5,6.15 //",
    "GP12vipce_pu:8866": " vyagrāyām atha tasyāṃ sa karṣamāṇa ulūkhalam /",
    "GP12vipce_pu:8867": " yamalārjunamadhyena jagāma kamalekṣaṇaḥ // ViP_5,6.16 //",
    "GP12vipce_pu:8868": " karṣatā vṛkṣayor madhye tiryaggatam ulūkhalam /",
    "GP12vipce_pu:8869": " bhagnāv uttuṅgaśākhāgrau tena tau yamalārjunau // ViP_5,6.17 //",
    "GP12vipce_pu:8870": " tataḥ kaṭakaṭāśabdasamākarṇanakātaraḥ /",
    "GP12vipce_pu:8871": " ājagāma vrajajano dadṛśe ca mahādrumau // ViP_5,6.18 //",
    "GP12vipce_pu:8872": " bhagnaskandhau nipatitau bhagnaśākhau mahītale /",
    "GP12vipce_pu:8873": " navodgatālpadantāṃśusitahāsaṃ ca bālakam /",
    "GP12vipce_pu:8874": " tayor madhyagataṃ baddhaṃ dāmnā gāḍhaṃ tathodare // ViP_5,6.19 //",
    "GP12vipce_pu:8875": " tataś ca dāmodaratāṃ sa yayau dāmabandhanāt // ViP_5,6.20 //",
    "GP12vipce_pu:8876": " gopavṛddhās tataḥ sarve nandagopapurogamāḥ /",
    "GP12vipce_pu:8877": " mantrayām āsur udvignā mahotpātātibhīravaḥ // ViP_5,6.21 //",
    "GP12vipce_pu:8878": " sthāneneha na naḥ kāryaṃ vrajāmo 'nyan mahāvanam /",
    "GP12vipce_pu:8879": " utpātā bahavo hy atra dṛśyante nāśahetavaḥ // ViP_5,6.22 //",
    "GP12vipce_pu:8880": " pūtanāyā vināśaś ca śakaṭasya viparyayaḥ /",
    "GP12vipce_pu:8881": " vinā vātādidoṣeṇa drumayoḥ patanaṃ tathā // ViP_5,6.23 //",
    "GP12vipce_pu:8882": " vṛndāvanam itaḥ sthānāt tasmād gacchāma mā ciram /",
    "GP12vipce_pu:8883": " yāvad bhaumamahotpātadoṣo nābhibhaved vrajam // ViP_5,6.24 //",
    "GP12vipce_pu:8884": " iti kṛtvā matiṃ sarve gamane te vrajaukasaḥ /",
    "GP12vipce_pu:8885": " ūcuḥ svaṃ svaṃ kulaṃ śīghraṃ gamyatāṃ mā vilambyatām // ViP_5,6.25 //",
    "GP12vipce_pu:8886": " tataḥ kṣaṇena prayayuḥ śakaṭair godhanais tathā /",
    "GP12vipce_pu:8887": " yūthaśo vatsapālāṃś ca kālayanto vrajaukasaḥ // ViP_5,6.26 //",
    "GP12vipce_pu:8888": " dravyāvayavanirdhūtaṃ kṣaṇamātreṇa tat tadā /",
    "GP12vipce_pu:8889": " kākabhāsasamākīrṇaṃ vrajasthānam abhūd dvija // ViP_5,6.27 //",
    "GP12vipce_pu:8890": " vṛndāvanaṃ bhagavatā kṛṣṇenākliṣṭakarmaṇā /",
    "GP12vipce_pu:8891": " śubhena manasā dhyātaṃ gavāṃ vṛddhim abhīpsatā // ViP_5,6.28 //",
    "GP12vipce_pu:8892": " tatas tatrātirūkṣe 'pi gharmakāle dvijottama /",
    "GP12vipce_pu:8893": " prāvṛṭkāla ivodbhūtaṃ navaśaṣpaṃ samantataḥ // ViP_5,6.29 //",
    "GP12vipce_pu:8894": " sa samāvāsitaḥ sarvo vrajo vṛndāvane tataḥ /",
    "GP12vipce_pu:8895": " śakaṭīvāṭaparyantaś candrārdhākārasaṃsthitiḥ // ViP_5,6.30 //",
    "GP12vipce_pu:8896": " vatsapālau ca saṃvṛttau rāmadāmodarau tataḥ /",
    "GP12vipce_pu:8897": " ekasthānasthitau goṣṭhe ceratur bālalīlayā // ViP_5,6.31 //",
    "GP12vipce_pu:8898": " barhipatrakṛtāpīḍau vanyapuṣpāvataṃsakau /",
    "GP12vipce_pu:8899": " gopaveṇukṛtātodyau patravādyakṛtasvanau // ViP_5,6.32 //",
    "GP12vipce_pu:8900": " kākapakṣadharau bālau kumārāv iva pāvakī /",
    "GP12vipce_pu:8901": " hasantau ca ramantau ca ceratus tan mahāvanam // ViP_5,6.33 //",
    "GP12vipce_pu:8902": " kvacid dhasantāv anyonyaṃ krīḍamānau tathāparaiḥ /",
    "GP12vipce_pu:8903": " gopaputraiḥ samaṃ vatsāṃś cārayantau viceratuḥ // ViP_5,6.34 //",
    "GP12vipce_pu:8904": " kālena gacchatā tau tu saptavarṣau mahāvraje /",
    "GP12vipce_pu:8905": " sarvasya jagataḥ pālau vatsapālau babhūvatuḥ // ViP_5,6.35 //",
    "GP12vipce_pu:8906": " prāvṛṭkālas tato 'tīva meghaughasthagitāmbaraḥ /",
    "GP12vipce_pu:8907": " babhūva vāridhārābhir aikyaṃ kurvan diśām iva // ViP_5,6.36 //",
    "GP12vipce_pu:8908": " prarūḍhanavaśaṣpāḍhyā śakragopāstṛtā mahī /",
    "GP12vipce_pu:8909": " tadā mārakatevāsīt padmarāgavibhūṣitā // ViP_5,6.37 //",
    "GP12vipce_pu:8910": " ūhur unmārgavāhīni nimnagāmbhāṃsi sarvataḥ /",
    "GP12vipce_pu:8911": " manāṃsi durvinītānāṃ prāpya lakṣmīṃ navām iva // ViP_5,6.38 //",
    "GP12vipce_pu:8912": " na reje 'ntaritaś candro nirmalo malinair ghanaiḥ /",
    "GP12vipce_pu:8913": " sadvākyavādo mūrkhāṇāṃ pragalbhābhir ivoktibhiḥ // ViP_5,6.39 //",
    "GP12vipce_pu:8914": " nirguṇenāpi cāpena śakrasya gagane padam /",
    "GP12vipce_pu:8915": " avāpyatāvivekasya nṛpasyeva parigrahe // ViP_5,6.40 //",
    "GP12vipce_pu:8916": " meghapṛṣṭhe balākānāṃ rarāja vimalā tatiḥ /",
    "GP12vipce_pu:8917": " durvṛtte vṛttaceṣṭeva kulīnasyātiśobhanā // ViP_5,6.41 //",
    "GP12vipce_pu:8918": " na babandhāmbare sthairyaṃ vidyud atyantacañcalā /",
    "GP12vipce_pu:8919": " maitrīva pravare puṃsi durjanena prayojitā // ViP_5,6.42 //",
    "GP12vipce_pu:8920": " mārgā babhūvur aspaṣṭā navaśaṣpacayāvṛtāḥ /",
    "GP12vipce_pu:8921": " arthāntaram anuprāptāḥ prajaḍānām ivoktayaḥ // ViP_5,6.43 //",
    "GP12vipce_pu:8922": " unmattaśikhisāraṅge tasmin kāle mahāvane /",
    "GP12vipce_pu:8923": " kṛṣṇarāmau mudā yuktau gopālaiś ceratuḥ saha // ViP_5,6.44 //",
    "GP12vipce_pu:8924": " kvacid gobhiḥ samaṃ ramyaṃ geyatānaratāv ubhau /",
    "GP12vipce_pu:8925": " ceratuḥ kvacid atyarthaṃ śītavṛkṣatalāśrayau // ViP_5,6.45 //",
    "GP12vipce_pu:8926": " kvacit kadambasrakcitrau mayūrasragdharau kvacit /",
    "GP12vipce_pu:8927": " vicitrau kvacid āsātāṃ vividhair giridhātubhiḥ // ViP_5,6.46 //",
    "GP12vipce_pu:8928": " parṇaśayyāsu saṃsuptau kvacin nidrāntaraiṣiṇau /",
    "GP12vipce_pu:8929": " kvacid garjati jīmūte hāhākāraravādṛtau // ViP_5,6.47 //",
    "GP12vipce_pu:8930": " gāyatām anyagopānāṃ praśaṃsāparamau kvacit /",
    "GP12vipce_pu:8931": " mayūrakekānugatau gopaveṇupravādakau // ViP_5,6.48 //",
    "GP12vipce_pu:8932": " iti nānāvidhair bhāvair uttamaprītisaṃyutau /",
    "GP12vipce_pu:8933": " krīḍantau tau vane tasmiñ ceratus tuṣṭamānasau // ViP_5,6.49 //",
    "GP12vipce_pu:8934": " vikāle ca samaṃ gobhir gopavṛndasamanvitau // ViP_5,6.50ab //",
    "GP12vipce_pu:8935": " After 50ab, Ś1,V1,B ins:",
    "GP12vipce_pu:8936": " ājagmatuḥ kṛṣṇabalau gopaveṣadharāv ubhau // ViP_5,6.50ab*5 //",
    "GP12vipce_pu:8937": " vikāle ca yathājoṣaṃ vrajam etya mahābalau // ViP_5,6.50cd //",
    "GP12vipce_pu:8938": " gopaiḥ samānaiḥ sahitau krīḍantāv amarāv iva // ViP_5,6.51 //",
    "GP12vipce_pu:8939": " After 51, ed. Veṅk. ins:",
    "GP12vipce_pu:8940": " evaṃ tāv ūṣatus tatra rāmakṛṣṇau mahādyutī // ViP_5,6.51*6 //",
    "GP12vipce_pu:8941": " [[iti śrīviṣṇupurāṇe pañcame 'ṃśe ṣaṣṭho 'dhyāyaḥ ]]",
    "GP12vipce_pu:8942": " §parāśara uvāca:",
    "GP12vipce_pu:8943": " ekadā tu vinā rāmaṃ kṛṣṇo vṛndāvanaṃ yayau /",
    "GP12vipce_pu:8944": " vicacāra vṛto gopair vanyapuṣpasragujjvalaḥ // ViP_5,7.1 //",
    "GP12vipce_pu:8945": " sa jagāmātha kālindīṃ lolakallolaśālinīm /",
    "GP12vipce_pu:8946": " tīrasaṃlagnaphenaughair hasantīm iva sarvataḥ // ViP_5,7.2 //",
    "GP12vipce_pu:8947": " tasyāṃ cātimahābhīmaṃ viṣāgnisṛtavāriṇam /",
    "GP12vipce_pu:8948": " hradaṃ kāliyanāgasya dadṛśe 'tīva bhīṣaṇam // ViP_5,7.3 //",
    "GP12vipce_pu:8949": " viṣāgninā visaratā dagdhatīramahātarum /",
    "GP12vipce_pu:8950": " vātāhatāmbuvikṣepasparśadagdhavihaṃgamam // ViP_5,7.4 //",
    "GP12vipce_pu:8951": " tam atīva mahāraudraṃ mṛtyuvaktram ivāparam /",
    "GP12vipce_pu:8952": " vilokya cintayām āsa bhagavān madhusūdanaḥ // ViP_5,7.5 //",
    "GP12vipce_pu:8953": " asmin vasati duṣṭātmā kāliyo 'sau viṣāyudhaḥ /",
    "GP12vipce_pu:8954": " yo mayā nirjitas tyaktvā duṣṭo naṣṭaḥ payonidhim // ViP_5,7.6 //",
    "GP12vipce_pu:8955": " teneyaṃ dūṣitā sarvā yamunā sāgarāṅganā /",
    "GP12vipce_pu:8956": " na narair godhanair vāpi tṛṣārtair upabhujyate // ViP_5,7.7 //",
    "GP12vipce_pu:8957": " tad asya nāgarājasya kartavyo nigraho mayā /",
    "GP12vipce_pu:8958": " ciram atra sukhaṃ yena careyur vrajavāsinaḥ // ViP_5,7.8 //",
    "GP12vipce_pu:8959": " etadarthaṃ nṛloke 'sminn avatāro mayā kṛtaḥ /",
    "GP12vipce_pu:8960": " yad eṣām utpathasthānāṃ kāryā śāntir durātmanām // ViP_5,7.9 //",
    "GP12vipce_pu:8961": " tad etan nātidūrasthaṃ kadambam uruśākhinam /",
    "GP12vipce_pu:8962": " adhiruhyotpatiṣyāmi hrade 'sminn anilāśinaḥ // ViP_5,7.10 //",
    "GP12vipce_pu:8963": " §parāśara uvāca:",
    "GP12vipce_pu:8964": " itthaṃ vicintya baddhvā ca gāḍhaṃ parikaraṃ tataḥ /",
    "GP12vipce_pu:8965": " nipapāta hrade tatra sarparājasya vegitaḥ // ViP_5,7.11 //",
    "GP12vipce_pu:8966": " tenāpi patatā tatra kṣobhitaḥ sa mahāhradaḥ /",
    "GP12vipce_pu:8967": " atyarthaṃ dūrajātāṃs tu tān asiñcan mahīruhān // ViP_5,7.12 //",
    "GP12vipce_pu:8968": " te hi duṣṭaviṣajvālātaptāmbupavanokṣitāḥ /",
    "GP12vipce_pu:8969": " jajvaluḥ pādapāḥ sadyo jvālāvyāptadigantarāḥ // ViP_5,7.13 //",
    "GP12vipce_pu:8970": " āsphoṭayām āsa tadā kṛṣṇo nāgahrade bhujam /",
    "GP12vipce_pu:8971": " tacchabdaśravaṇāc cāśu nāgarājo 'bhyupāgamat // ViP_5,7.14 //",
    "GP12vipce_pu:8972": " ātāmranayanaḥ kopād viṣajvālākulaiḥ phaṇaiḥ /",
    "GP12vipce_pu:8973": " vṛto mahāviṣaiś cānyair uragair anilāśibhiḥ // ViP_5,7.15 //",
    "GP12vipce_pu:8974": " nāgapatnyaś ca śataśo hārihāropaśobhitāḥ /",
    "GP12vipce_pu:8975": " prakampitatanukṣepacalatkuṇḍalakāntayaḥ // ViP_5,7.16 //",
    "GP12vipce_pu:8976": " tataḥ praveśitaḥ sarpaiḥ sa kṛṣṇo bhogabandhanam /",
    "GP12vipce_pu:8977": " dadaṃśuś cāpi te kṛṣṇaṃ viṣajvālāvilair mukhaiḥ // ViP_5,7.17 //",
    "GP12vipce_pu:8978": " taṃ tatra patitaṃ dṛṣṭvā sarpabhoganipīḍitam /",
    "GP12vipce_pu:8979": " gopā vrajam upāgamya cukruśuḥ śokalālasāḥ // ViP_5,7.18 //",
    "GP12vipce_pu:8980": " §gopā ūcuḥ:",
    "GP12vipce_pu:8981": " eṣa mohaṃ gataḥ kṛṣṇo magnau vai kāliye hrade /",
    "GP12vipce_pu:8982": " bhakṣyate sarparājena tad āgacchata paśyata // ViP_5,7.19 //",
    "GP12vipce_pu:8983": " tac chrutvā te tadā gopā vajrapātopamaṃ vacaḥ /",
    "GP12vipce_pu:8984": " gopyaś ca tvaritā jagmur yaśodāpramukhā hradam // ViP_5,7.20 //",
    "GP12vipce_pu:8985": " hā hā kvāsāv iti jano gopīnām ativihvalaḥ /",
    "GP12vipce_pu:8986": " yaśodayā samaṃ bhrānto drutaṃ praskhalitaṃ yayau // ViP_5,7.21 //",
    "GP12vipce_pu:8987": " nandagopaś ca gopāś ca rāmaś cādbhutavikramaḥ /",
    "GP12vipce_pu:8988": " tvaritaṃ yamunāṃ jagmuḥ kṛṣṇadarśanalālasāḥ // ViP_5,7.22 //",
    "GP12vipce_pu:8989": " dadṛśuś cāpi te tatra sarparājavaśaṃ gatam /",
    "GP12vipce_pu:8990": " niṣprayatnakṛtaṃ kṛṣṇaṃ sarpabhogena veṣṭitam // ViP_5,7.23 //",
    "GP12vipce_pu:8991": " nandagopaś ca niśceṣṭo nyasya putramukhe dṛśam /",
    "GP12vipce_pu:8992": " yaśodā ca mahābhāgā babhūva munisattama // ViP_5,7.24 //",
    "GP12vipce_pu:8993": " gopyas tv anyā rudantyaś ca dadṛśuḥ śokakātarāḥ /",
    "GP12vipce_pu:8994": " procuś ca keśavaṃ prītyā bhayakātaryagadgadam // ViP_5,7.25 //",
    "GP12vipce_pu:8995": " sarvā yaśodayā sārdhaṃ viśāmo 'tra mahāhrade /",
    "GP12vipce_pu:8996": " nāgarājasya no gantum asmākaṃ yujyate vraje // ViP_5,7.26 //",
    "GP12vipce_pu:8997": " divasaḥ ko vinā sūryaṃ vinā candreṇa kā niśā /",
    "GP12vipce_pu:8998": " vinā vṛṣeṇa kā gāvo vinā kṛṣṇena ko vrajaḥ // ViP_5,7.27 //",
    "GP12vipce_pu:8999": " vinākṛtā na yāsyāmaḥ kṛṣṇenānena gokulam /",
    "GP12vipce_pu:9000": " araṇyaṃ nātisevyaṃ ca vārihīnaṃ yathā saraḥ // ViP_5,7.28 //",
    "GP12vipce_pu:9001": " yatra nendīvaradalaprakhyakāntir ayaṃ hariḥ // ViP_5,7.29ab //",
    "GP12vipce_pu:9002": " D4,T2.3,G1.3 ins., D4,G3 after 29cd:",
    "GP12vipce_pu:9003": " kenāyaṃ mānuṣo jāto na ca mānuṣaceṣṭitaḥ // ViP_5,7.29ab*7 //",
    "GP12vipce_pu:9004": " tenāpi martyavāsena ratir astīti vismayaḥ // ViP_5,7.29cd //",
    "GP12vipce_pu:9005": " utphullapaṅkajadalaspaṣṭakāntivilocanam /",
    "GP12vipce_pu:9006": " apaśyanto hariṃ dīnāḥ kathaṃ goṣṭhe bhaviṣyatha // ViP_5,7.30 //",
    "GP12vipce_pu:9007": " atyarthamadhurālāpahṛtāśeṣamanodhanam /",
    "GP12vipce_pu:9008": " na vinā puṇḍarīkākṣaṃ yāsyāmo nandagokulam // ViP_5,7.31 //",
    "GP12vipce_pu:9009": " bhogenāveṣṭitasyāpi sarparājena paśyata /",
    "GP12vipce_pu:9010": " smitaśobhimukhaṃ gopyaḥ kṛṣṇasyāsmadvilokane // ViP_5,7.32 //",
    "GP12vipce_pu:9011": " §parāśara uvāca:",
    "GP12vipce_pu:9012": " iti gopīvacaḥ śrutvā rauhiṇeyo mahābalaḥ /",
    "GP12vipce_pu:9013": " gopāṃś ca trāsavidhurān vilokya stimitekṣaṇaḥ // ViP_5,7.33 //",
    "GP12vipce_pu:9014": " nandaṃ ca dīnam atyarthaṃ nyastadṛṣṭiṃ sutānane /",
    "GP12vipce_pu:9015": " mūrcchākulāṃ yaśodāṃ ca kṛṣṇamāhātmyasaṃjñayā // ViP_5,7.34 //",
    "GP12vipce_pu:9016": " §balabhadra uvāca:",
    "GP12vipce_pu:9017": " kimarthaṃ devadeveśa bhāvo 'yaṃ mānuṣas tvayā /",
    "GP12vipce_pu:9018": " vyajyate 'tyantam ātmānaṃ kim anantaṃ na vetsi yat // ViP_5,7.35 //",
    "GP12vipce_pu:9019": " tvam asya jagato nābhir arāṇām iva saṃśrayaḥ /",
    "GP12vipce_pu:9020": " kartāpahartā pātā ca trailokye tvaṃ trayīmayaḥ // ViP_5,7.36 //",
    "GP12vipce_pu:9021": " sendrarudrāśvivasubhir ādityair marudagnibhiḥ /",
    "GP12vipce_pu:9022": " cintyase tvam acintyātman samastaiś caiva yogibhiḥ // ViP_5,7.37 //",
    "GP12vipce_pu:9023": " jagatyarthe jagannātha bhārāvataraṇecchayā /",
    "GP12vipce_pu:9024": " avatīrṇo 'tra martyeṣu tavāṃśaś cāham agrajaḥ // ViP_5,7.38 //",
    "GP12vipce_pu:9025": " manuṣyalīlāṃ bhagavan bhajatā bhavatā surāḥ /",
    "GP12vipce_pu:9026": " viḍambayantas tvallīlāṃ sarva eva sadāsate // ViP_5,7.39 //",
    "GP12vipce_pu:9027": " avatārya bhavān pūrvaṃ gokule 'tra surāṅganāḥ /",
    "GP12vipce_pu:9028": " krīḍārtham ātmanaḥ paścād avatīrṇo 'si śāśvata // ViP_5,7.40 //",
    "GP12vipce_pu:9029": " atrāvatīrṇayoḥ kṛṣṇa gopā eva hi bāndhavāḥ /",
    "GP12vipce_pu:9030": " gopyaś ca sīdataḥ kasmāt tvaṃ bandhūn samupekṣase // ViP_5,7.41 //",
    "GP12vipce_pu:9031": " darśito mānuṣo bhāvo darśitaṃ bālacāpalam /",
    "GP12vipce_pu:9032": " tad ayaṃ damyatāṃ kṛṣṇa duṣṭātmā daśanāyudhaḥ // ViP_5,7.42 //",
    "GP12vipce_pu:9033": " §parāśara uvāca:",
    "GP12vipce_pu:9034": " iti saṃsmāritaḥ kṛṣṇaḥ smitabhinnauṣṭhasaṃpuṭaḥ /",
    "GP12vipce_pu:9035": " āsphoṭya mocayām āsa svadehaṃ bhogabandhanāt // ViP_5,7.43 //",
    "GP12vipce_pu:9036": " ānamya cāpi hastābhyām ubhābhyāṃ madhyamaṃ phaṇam /",
    "GP12vipce_pu:9037": " āruhyābhugnaśirasi prananartoruvikramaḥ // ViP_5,7.44 //",
    "GP12vipce_pu:9038": " vraṇāḥ phaṇe 'bhavaṃś cāsya kṛṣṇasyāṅghrinikuṭṭanaiḥ /",
    "GP12vipce_pu:9039": " yatronnatiṃ ca kurute nanāmāsya tataḥ śiraḥ // ViP_5,7.45 //",
    "GP12vipce_pu:9040": " mūrcchām upāyayau bhrāntyā nāgaḥ kṛṣṇasya recakaiḥ /",
    "GP12vipce_pu:9041": " daṇḍapātanipātena vavāma rudhiraṃ bahu // ViP_5,7.46 //",
    "GP12vipce_pu:9042": " taṃ nirbhugnaśirogrīvam āsyebhyaḥ srutaśoṇitam /",
    "GP12vipce_pu:9043": " vilokya śaraṇaṃ jagmus tatpatnyo madhusūdanam // ViP_5,7.47 //",
    "GP12vipce_pu:9044": " §nāgapatnya ūcuḥ:",
    "GP12vipce_pu:9045": " jñāto 'si devadeveśa sarveśas tvam anuttamaḥ /",
    "GP12vipce_pu:9046": " paraṃ jyotir acintyaṃ yat tadaṃśaḥ parameśvaraḥ // ViP_5,7.48 //",
    "GP12vipce_pu:9047": " na samarthāḥ surāḥ stotuṃ yam ananyabhavaṃ prabhum /",
    "GP12vipce_pu:9048": " svarūpavarṇanaṃ tasya kathaṃ yoṣit kariṣyati // ViP_5,7.49 //",
    "GP12vipce_pu:9049": " yasyākhilaṃ mahīvyomajalāgnipavanātmakam /",
    "GP12vipce_pu:9050": " brahmāṇḍam alpakāṃśāṃśaḥ stoṣyāmas taṃ kathaṃ vayam // ViP_5,7.50 //",
    "GP12vipce_pu:9051": " yatanto na vidur nityaṃ yatsvarūpam ayoginaḥ /",
    "GP12vipce_pu:9052": " paramārtham aṇor alpaṃ sthūlāt sthūlaṃ natāḥ sma tam // ViP_5,7.51 //",
    "GP12vipce_pu:9053": " na yasya janmane dhātā yasya nāntāya cāntakaḥ /",
    "GP12vipce_pu:9054": " sthitikartā na cānyo 'sti yasya tasmai namaḥ sadā // ViP_5,7.52 //",
    "GP12vipce_pu:9055": " kopaḥ svalpo 'pi te nāsti sthitipālanam eva te /",
    "GP12vipce_pu:9056": " kāraṇaṃ kāliyasyāsya damane śrūyatām ataḥ // ViP_5,7.53 //",
    "GP12vipce_pu:9057": " striyo 'nukampyāḥ sādhūnāṃ mūḍhā dīnāś ca jantavaḥ /",
    "GP12vipce_pu:9058": " yatas tato 'sya dīnasya kṣamyatāṃ kṣamatāṃ vara // ViP_5,7.54 //",
    "GP12vipce_pu:9059": " samastajagadādhāro bhavān alpabalaḥ phaṇī /",
    "GP12vipce_pu:9060": " tvatpādapīḍito jahyān muhūrtārdhena jīvitam // ViP_5,7.55 //",
    "GP12vipce_pu:9061": " kva pannago 'lpavīryo 'yaṃ kva bhavān bhuvanāśrayaḥ /",
    "GP12vipce_pu:9062": " prītidveṣau samotkṛṣṭagocarau ca yato 'vyaya // ViP_5,7.56 //",
    "GP12vipce_pu:9063": " tataḥ kuru jagatsvāmin prasādam avasīdataḥ /",
    "GP12vipce_pu:9064": " prāṇāṃs tyajati nāgo 'yaṃ bhartṛbhikṣā pradīyatām // ViP_5,7.57 //",
    "GP12vipce_pu:9065": " After 57, ed:",
    "GP12vipce_pu:9066": " vedāntavedya deveśa duṣṭadaityanibarhaṇa // ViP_5,7.57*8 //",
    "GP12vipce_pu:9067": " §parāśara uvāca:",
    "GP12vipce_pu:9068": " ity ukte tābhir āśvasya klāntadeho 'pi pannagaḥ /",
    "GP12vipce_pu:9069": " prasīda deva deveti prāha vākyaṃ śanaiḥ śanaiḥ // ViP_5,7.58 //",
    "GP12vipce_pu:9070": " §kāliya uvāca:",
    "GP12vipce_pu:9071": " tavāṣṭaguṇam aiśvaryaṃ nātha svābhāvikaṃ param /",
    "GP12vipce_pu:9072": " nirastātiśayaṃ yasya tasya stoṣyāmi kiṃ nv aham // ViP_5,7.59 //",
    "GP12vipce_pu:9073": " tvaṃ paras tvaṃ parasyādyaḥ paraṃ tvattaḥ parātmakam /",
    "GP12vipce_pu:9074": " parasmāt paramo yas tvaṃ tasya stoṣyāmi kiṃ nv aham // ViP_5,7.60 //",
    "GP12vipce_pu:9075": " yasmād brahmā ca rudraś ca candrendramarudaśvinaḥ /",
    "GP12vipce_pu:9076": " vasavaś ca sahādityais tasya stoṣyāmi kiṃ nv aham // ViP_5,7.61 //",
    "GP12vipce_pu:9077": " ekāvayavasūkṣmāṃśo yasyaitad akhilaṃ jagat /",
    "GP12vipce_pu:9078": " kalpanāvayavāṃśasya taṃ stoṣyāmi kathaṃ tv aham // ViP_5,7.62 //",
    "GP12vipce_pu:9079": " After 62, Ś2,D7 ins:",
    "GP12vipce_pu:9080": " nāgapatnībhir evaṃ vai stūyamānasya kāliyaḥ // ViP_5,7.62*9:1 //",
    "GP12vipce_pu:9081": " stotreṇa praṇipatyocet kṛtvā karatalāñjalim // ViP_5,7.62*9:2 //",
    "GP12vipce_pu:9082": " namas te nātha bhagavan pītavastrācyuteśvara // ViP_5,7.62*9:3 //",
    "GP12vipce_pu:9083": " prasīda me jagannātha na jñātaṃ kiṃ mayā prabho // ViP_5,7.62*9:4 //",
    "GP12vipce_pu:9084": " sadasadrūpiṇo yasya brahmādyās tridaśottamāḥ /",
    "GP12vipce_pu:9085": " paramārthaṃ na jānanti tasya stoṣyāmi kiṃ nv aham // ViP_5,7.63 //",
    "GP12vipce_pu:9086": " brahmādyair arcyate divyair yaś ca puṣpānulepanaiḥ /",
    "GP12vipce_pu:9087": " nandanādisamudbhūtaiḥ so 'rcyate vā kathaṃ mayā // ViP_5,7.64 //",
    "GP12vipce_pu:9088": " yasyāvatārarūpāṇi devarājaḥ sadārcati /",
    "GP12vipce_pu:9089": " na vetti paramaṃ rūpaṃ so 'rcyate vā kathaṃ mayā // ViP_5,7.65 //",
    "GP12vipce_pu:9090": " viṣayebhyaḥ samāhṛtya sarvākṣāṇi ca yoginaḥ /",
    "GP12vipce_pu:9091": " yam arcayanti dhyānena so 'rcyate vā kathaṃ mayā // ViP_5,7.66 //",
    "GP12vipce_pu:9092": " hṛdi saṃkalpya yad rūpaṃ dhyānenārcanti yoginaḥ /",
    "GP12vipce_pu:9093": " bhāvapuṣpādibhir nāthaḥ so 'rcyate vā kathaṃ mayā // ViP_5,7.67 //",
    "GP12vipce_pu:9094": " so 'haṃ te devadeveśa nārcanādau stutau na ca /",
    "GP12vipce_pu:9095": " sāmarthyavān kṛpāmātramanovṛttiḥ prasīda me // ViP_5,7.68 //",
    "GP12vipce_pu:9096": " sarpajātir iyaṃ krūrā yasyāṃ jāto 'smi keśava /",
    "GP12vipce_pu:9097": " tatsvabhāvo 'yam atrāsti nāparādho mamācyuta // ViP_5,7.69 //",
    "GP12vipce_pu:9098": " sṛjyate bhavatā sarvaṃ tathā saṃhrīyate jagat /",
    "GP12vipce_pu:9099": " jātirūpasvabhāvāś ca sṛjyante sṛjatā tvayā // ViP_5,7.70 //",
    "GP12vipce_pu:9100": " yathāhaṃ bhavatā sṛṣṭo jātyā rūpeṇa ceśvara /",
    "GP12vipce_pu:9101": " svabhāvena ca saṃyuktas tathedaṃ ceṣṭitaṃ mayā // ViP_5,7.71 //",
    "GP12vipce_pu:9102": " yady anyathā pravarteyaṃ devadeva tato mayi /",
    "GP12vipce_pu:9103": " nyāyyo daṇḍanipāto vai tavaiva vacanaṃ yathā // ViP_5,7.72 //",
    "GP12vipce_pu:9104": " tathāpi yaj jagatsvāmī daṇḍaṃ pātitavān mayi /",
    "GP12vipce_pu:9105": " sa soḍho 'yaṃ varaṃ daṇḍas tvatto nānyatra me varaḥ // ViP_5,7.73 //",
    "GP12vipce_pu:9106": " hatavīryo hataviṣo damito 'haṃ tvayācyuta /",
    "GP12vipce_pu:9107": " jīvitaṃ dīyatām ekam ājñāpaya karomi kim // ViP_5,7.74 //",
    "GP12vipce_pu:9108": " §bhagavān uvāca:",
    "GP12vipce_pu:9109": " nātra stheyaṃ tvayā sarpa kadācid yamunājale /",
    "GP12vipce_pu:9110": " sabhṛtyaparivāras tvaṃ samudrasalilaṃ vraja // ViP_5,7.75 //",
    "GP12vipce_pu:9111": " matpadāni ca te sarpa dṛṣṭvā mūrdhani sāgare /",
    "GP12vipce_pu:9112": " garuḍaḥ pannagaripus tvayi na prahariṣyati // ViP_5,7.76 //",
    "GP12vipce_pu:9113": " §parāśara uvāca:",
    "GP12vipce_pu:9114": " ity uktvā sarparājānaṃ mumoca bhagavān hariḥ /",
    "GP12vipce_pu:9115": " praṇamya so 'pi kṛṣṇāya jagāma payasāṃ nidhim // ViP_5,7.77 //",
    "GP12vipce_pu:9116": " paśyatāṃ sarvabhūtānāṃ sabhṛtyāpatyabāndhavaḥ /",
    "GP12vipce_pu:9117": " samastabhāryāsahitaḥ parityajya svakaṃ hradam // ViP_5,7.78 //",
    "GP12vipce_pu:9118": " gate sarpe pariṣvajya mṛtaṃ punar ivāgatam /",
    "GP12vipce_pu:9119": " gopā mūrdhani govindaṃ siṣicur netrajair jalaiḥ // ViP_5,7.79 //",
    "GP12vipce_pu:9120": " kṛṣṇam akliṣṭakarmāṇam anye vismitacetasaḥ /",
    "GP12vipce_pu:9121": " tuṣṭuvur muditā gopā dṛṣṭvā śivajalāṃ nadīm // ViP_5,7.80 //",
    "GP12vipce_pu:9122": " gīyamānaḥ sa gopībhiś caritaiś cāruceṣṭitaḥ // ViP_5,7.81ab //",
    "GP12vipce_pu:9123": " After 81ab B2,D8 ins:",
    "GP12vipce_pu:9124": " sahito baladevena nandena ca yaśodayā // ViP_5,7.81ab*10 //",
    "GP12vipce_pu:9125": " saṃstūyamāno gopaiś ca kṛṣṇo vrajam upāgamat // ViP_5,7.81cd //",
    "GP12vipce_pu:9126": " [[iti śrīviṣṇupurāṇe pañcame 'ṃśe saptamo 'dhyāyaḥ ]]",
    "GP12vipce_pu:9127": " §parāśara uvāca:",
    "GP12vipce_pu:9128": " gāḥ pālayantau ca punaḥ sahitau balakeśavau /",
    "GP12vipce_pu:9129": " bhramamāṇau vane tasmin ramyaṃ tālavanaṃ gatau // ViP_5,8.1 //",
    "GP12vipce_pu:9130": " tat tu tālavanaṃ nityaṃ dhenuko nāma dānavaḥ /",
    "GP12vipce_pu:9131": " nṛgomāṃsakṛtāhāraḥ sadādhyāste kharākṛtiḥ // ViP_5,8.2 //",
    "GP12vipce_pu:9132": " tat tu tālavanaṃ pakvaphalasaṃpatsamanvitam /",
    "GP12vipce_pu:9133": " dṛṣṭvā spṛhānvitā gopāḥ phalādāne 'bruvan vacaḥ // ViP_5,8.3 //",
    "GP12vipce_pu:9134": " §gopā ūcuḥ:",
    "GP12vipce_pu:9135": " he rāma he kṛṣṇa sadā dhenukenaiṣa rakṣyate /",
    "GP12vipce_pu:9136": " bhūpradeśo yatas tasmāt pakvānīmāni santi vai // ViP_5,8.4 //",
    "GP12vipce_pu:9137": " phalāni paśya tālānāṃ gandhāmoditadiṃśi ca /",
    "GP12vipce_pu:9138": " vayam etāny abhīpsāmaḥ pātyantāṃ yadi rocate // ViP_5,8.5 //",
    "GP12vipce_pu:9139": " §parāśara uvāca:",
    "GP12vipce_pu:9140": " iti gopakumārāṇāṃ śrutvā saṃkarṣaṇo vacaḥ /",
    "GP12vipce_pu:9141": " kṛṣṇaś ca pātayām āsa bhuvi tālaphalāni vai // ViP_5,8.6 //",
    "GP12vipce_pu:9142": " ed. ins. after 6ab:",
    "GP12vipce_pu:9143": " etat kathavyam ityuktvā pātayām āsa tāni vai // ViP_5,8.06*11 //",
    "GP12vipce_pu:9144": " phalānāṃ patatāṃ śabdam ākarṇya sudurāsadaḥ /",
    "GP12vipce_pu:9145": " ājagāma sa duṣṭātmā kopād daiteyagardabhaḥ // ViP_5,8.7 //",
    "GP12vipce_pu:9146": " padbhyām ubhābhyāṃ sa tadā paścimābhyāṃ balī balam /",
    "GP12vipce_pu:9147": " jaghānorasi tābhyāṃ ca sa ca tenāpy agṛhyata // ViP_5,8.8 //",
    "GP12vipce_pu:9148": " gṛhītvā bhrāmaṇenaiva so 'mbare gatajīvitam /",
    "GP12vipce_pu:9149": " tasminn eva sa cikṣepa vegena tṛṇarājani // ViP_5,8.9 //",
    "GP12vipce_pu:9150": " tataḥ phalāny anekāni tālāgrān nipatan kharaḥ /",
    "GP12vipce_pu:9151": " pṛthivyāṃ pātayām āsa mahāvāto 'mbudān iva // ViP_5,8.10 //",
    "GP12vipce_pu:9152": " anyān apy asya vai jñātīn āgatān daityagardabhān /",
    "GP12vipce_pu:9153": " kṛṣṇaś cikṣepa tālāgre balabhadraś ca līlayā // ViP_5,8.11 //",
    "GP12vipce_pu:9154": " kṣaṇenālaṃkṛtā pṛthvī pakvais tālaphalais tathā /",
    "GP12vipce_pu:9155": " daityagardabhadehaiś ca maitreya śuśubhe 'dhikam // ViP_5,8.12 //",
    "GP12vipce_pu:9156": " tato gāvo nirābādhās tasmiṃs tālavane dvija /",
    "GP12vipce_pu:9157": " navaśaṣpaṃ sukhaṃ cerur yan na bhuktam abhūt purā // ViP_5,8.13 //",
    "GP12vipce_pu:9158": " For 8.3-13 Ś2,D7 subst:",
    "GP12vipce_pu:9159": " balaḥ praviśya bāhubhyām tālān saṃparikampayan // ViP_5,8.13*12:1 //",
    "GP12vipce_pu:9160": " phalāni pātayām āsa mataṅgaja ivaujasā // ViP_5,8.13*12:2 //",
    "GP12vipce_pu:9161": " phalānāṃ patatāṃ śabdaṃ niśamyāsurarāsabhaḥ // ViP_5,8.13*12:3 //",
    "GP12vipce_pu:9162": " abhyadhāvat kṣititalaṃ sa nagaṃ parikampayan // ViP_5,8.13*12:4 //",
    "GP12vipce_pu:9163": " sametya tarasā pratyag dvābhyāṃ padbhyāṃ balaṃ balī // ViP_5,8.13*12:5 //",
    "GP12vipce_pu:9164": " nihatyorasi kā śabdaṃ muñcan paryacarat kharaḥ // ViP_5,8.13*12:6 //",
    "GP12vipce_pu:9165": " punar āsādya saṃrabdha upakroṣṭāparāsthitaḥ // ViP_5,8.13*12:7 //",
    "GP12vipce_pu:9166": " caraṇāv aparau rājan balāya prākṣipad ruṣā // ViP_5,8.13*12:8 //",
    "GP12vipce_pu:9167": " sa taṃ gṛhītvā pradadau bhrāmayitvaikapāṇinā // ViP_5,8.13*12:9 //",
    "GP12vipce_pu:9168": " cikṣepa tṛṇarājāgre bhrāmaṇatyaktajīvitam // ViP_5,8.13*12:10 //",
    "GP12vipce_pu:9169": " tenāhato mahātālo vepamāno bṛhacchirāḥ // ViP_5,8.13*12:11 //",
    "GP12vipce_pu:9170": " pārśvasthaṃ xxx bhagnaḥ sa cānyaṃ so 'pi cāparam // ViP_5,8.13*12:12 //",
    "GP12vipce_pu:9171": " bālasya līlayotsṛṣṭas kharadehahatāhatāḥ // ViP_5,8.13*12:13 //",
    "GP12vipce_pu:9172": " tālāś cakampire sarve mahāvāteritā iva // ViP_5,8.13*12:14 //",
    "GP12vipce_pu:9173": " naitac citraṃ bhagavati hy anante jagadīśvare // ViP_5,8.13*12:15 //",
    "GP12vipce_pu:9174": " otaprotam idaṃ tasmiṃs tantuṣv aṅgau yathā paṭaḥ // ViP_5,8.13*12:16 //",
    "GP12vipce_pu:9175": " tataḥ kṛṣṇaṃ ca rāmaṃ ca jñātayo dhenukasya ye // ViP_5,8.13*12:17 //",
    "GP12vipce_pu:9176": " kroṣṭāro vyadravan sarve saṃrabdhā hatabāndhavāḥ // ViP_5,8.13*12:18 //",
    "GP12vipce_pu:9177": " tāṃs tān āpatataḥ kṛṣṇo rāmaś ca nṛpalīlayā // ViP_5,8.13*12:19 //",
    "GP12vipce_pu:9178": " gṛhītapaścāccaraṇān prāhiṇot tṛṇarājasu // ViP_5,8.13*12:20 //",
    "GP12vipce_pu:9179": " tayos tu sumahat karma niśamya vibudhādayaḥ // ViP_5,8.13*12:21 //",
    "GP12vipce_pu:9180": " mumucuḥ puṣpavarṣāṇi cakrur vādyāni tuṣṭuvuḥ // ViP_5,8.13*12:22 //",
    "GP12vipce_pu:9181": " atha tālaphalāny ādan manuṣyā gatasādhvasāḥ // ViP_5,8.13*12:23 //",
    "GP12vipce_pu:9182": " tṛṇaṃ ca paśavaś cerur hatadhenukakānane // ViP_5,8.13*12:24 //",
    "GP12vipce_pu:9183": " kṛṣṇaḥ kamalapatrākṣaḥ puṇyaśravaṇakīrtanaḥ // ViP_5,8.13*12:25 //",
    "GP12vipce_pu:9184": " stūyamānānugair gopaiḥ sāgrajo vrajam āviśat // ViP_5,8.13*12:26 //",
    "GP12vipce_pu:9185": " [[iti śrīviṣṇupurāṇe pañcame 'ṃśe 'ṣṭamo 'dhyāyaḥ ]]",
    "GP12vipce_pu:9186": " §parāśara uvāca:",
    "GP12vipce_pu:9187": " tasmin rāsabhadaiteye sānuge vinipātite /",
    "GP12vipce_pu:9188": " sevyaṃ gogopagopīnāṃ ramyaṃ tālavanaṃ babhau // ViP_5,9.1 //",
    "GP12vipce_pu:9189": " tatas tau jātaharṣau tu vasudevasutāv ubhau /",
    "GP12vipce_pu:9190": " hatvā dhenukadaiteyaṃ bhāṇḍīravaṭam āgatau // ViP_5,9.2 //",
    "GP12vipce_pu:9191": " kṣvelamānau pragāyantau vicinvantau ca pādapān /",
    "GP12vipce_pu:9192": " cārayantau ca gā dūre vyāharantau ca nāmabhiḥ // ViP_5,9.3 //",
    "GP12vipce_pu:9193": " niryogapāśaskandhau tau vanamālāvibhūṣitau /",
    "GP12vipce_pu:9194": " śuśubhāte mahātmānau bālaśṛṅgāv ivarṣabhau // ViP_5,9.4 //",
    "GP12vipce_pu:9195": " suvarṇāñjanacūrṇābhyāṃ tau tadā ruṣitāmbarau /",
    "GP12vipce_pu:9196": " mahendrāyudhasaṃyuktau śvetakṛṣṇāv ivāmbudau // ViP_5,9.5 //",
    "GP12vipce_pu:9197": " ceratur lokasiddhābhiḥ krīḍābhir itaretaram /",
    "GP12vipce_pu:9198": " samastalokanāthānāṃ nāthabhūtau bhuvaṃ gatau // ViP_5,9.6 //",
    "GP12vipce_pu:9199": " manuṣyadharmābhiratau mānayantau manuṣyatām /",
    "GP12vipce_pu:9200": " tajjātiguṇayuktābhiḥ krīḍābhiś ceratur vanam // ViP_5,9.7 //",
    "GP12vipce_pu:9201": " tataś cāndolikābhiś ca niyuddhaiś ca mahābalau /",
    "GP12vipce_pu:9202": " vyāyāmaṃ cakratus tatra kṣepaṇīyais tathāśmabhiḥ // ViP_5,9.8 //",
    "GP12vipce_pu:9203": " tallipsur asuras tatra hy ubhayo ramamāṇayoḥ /",
    "GP12vipce_pu:9204": " ājagāma pralambākhyo gopaveṣatirohitaḥ // ViP_5,9.9 //",
    "GP12vipce_pu:9205": " so 'vagāhata niḥśaṅkas teṣāṃ madhyam amānuṣaḥ /",
    "GP12vipce_pu:9206": " mānuṣaṃ vapur āsthāya pralambo dānavottamaḥ // ViP_5,9.10 //",
    "GP12vipce_pu:9207": " tayoś chidrāntaraprepsur aviṣahyam amanyata /",
    "GP12vipce_pu:9208": " kṛṣṇaṃ tato rauhiṇeyaṃ hantuṃ cakre manoratham // ViP_5,9.11 //",
    "GP12vipce_pu:9209": " hariṇākrīḍanaṃ nāma bālakrīḍanakaṃ tataḥ /",
    "GP12vipce_pu:9210": " prakurvanto hi te sarve dvau dvau yugapad utpatan // ViP_5,9.12 //",
    "GP12vipce_pu:9211": " śrīdāmnā saha govindaḥ pralambena tathā balaḥ /",
    "GP12vipce_pu:9212": " gopālair aparaiś cānye gopālāḥ saha pupluvuḥ // ViP_5,9.13 //",
    "GP12vipce_pu:9213": " For 1-13ab Ś2, D7 subst:",
    "GP12vipce_pu:9214": " nidāghakāle saṃprāpte 'tha bhāṇḍīrakasaṃjñake // ViP_5,9.13*13:1 //",
    "GP12vipce_pu:9215": " paśūṃś cārayato gopais tadvane rāmakṛṣṇayoḥ // ViP_5,9.13*13:2 //",
    "GP12vipce_pu:9216": " goparūpī pralambo 'gād asuraḥ tajjihīrṣayā // ViP_5,9.13*13:3 //",
    "GP12vipce_pu:9217": " taṃ vidvān api dāśārho bhagavān sarvadarśanaḥ // ViP_5,9.13*13:4 //",
    "GP12vipce_pu:9218": " anvamodata tatsakhyaṃ vadhaṃ tasya vicintayan // ViP_5,9.13*13:5 //",
    "GP12vipce_pu:9219": " tatropahūya gopālān kṛṣṇaḥ prāha vihāravit // ViP_5,9.13*13:6 //",
    "GP12vipce_pu:9220": " he gopā vihariṣyāmo dvandvībhūya yathāyatham // ViP_5,9.13*13:7 //",
    "GP12vipce_pu:9221": " tatra cakruḥ parivṛḍho gopā rāmajanārdanau // ViP_5,9.13*13:8 //",
    "GP12vipce_pu:9222": " kṛṣṇasaṃghaṭṭinaḥ kecid āsan rāmasya cāpare // ViP_5,9.13*13:9 //",
    "GP12vipce_pu:9223": " ācerur vividhāḥ krīḍā vāhyavāhakalakṣaṇāḥ // ViP_5,9.13*13:10 //",
    "GP12vipce_pu:9224": " tatrāruhyanti jetāro vahanti ca parājitāḥ // ViP_5,9.13*13:11 //",
    "GP12vipce_pu:9225": " vahanto vāhayantaś ca cārayantaś ca godhanam // ViP_5,9.13*13:12 //",
    "GP12vipce_pu:9226": " bhāṇḍirakaṃ nāma vaṭaṃ jagmuḥ kṛṣṇapurogamāḥ // ViP_5,9.13*13:13 //",
    "GP12vipce_pu:9227": " rāmasaṃghaṭṭino ye hi śrīdāmavṛṣabhādayaḥ // ViP_5,9.13*13:14 //",
    "GP12vipce_pu:9228": " krīḍāyāṃ jayinas tāṃs tān ūhuḥ kṛṣṇādayas tathā // ViP_5,9.13*13:15 //",
    "GP12vipce_pu:9229": " uvāha kṛṣṇaṃ bhagavān śrīdāmānaṃ parājitāḥ // ViP_5,9.13*13:16 //",
    "GP12vipce_pu:9230": " ṛṣabhaṃ bhadrasenas tu pralambo rohiṇīsutam // ViP_5,9.13*13:17 //",
    "GP12vipce_pu:9231": " śrīdāmānaṃ tataḥ kṛṣṇaḥ pralambaṃ rohiṇīsutaḥ /",
    "GP12vipce_pu:9232": " jitavān kṛṣṇapakṣīyair gopair anye parājitāḥ // ViP_5,9.14 //",
    "GP12vipce_pu:9233": " te vāhayantas tv anyonyaṃ bhāṇḍīraskandham etya vai /",
    "GP12vipce_pu:9234": " punar nivavṛtuḥ sarve ye ye tatra parājitāḥ // ViP_5,9.15 //",
    "GP12vipce_pu:9235": " saṃkarṣaṇaṃ tu skandhena śīghram utkṣipya dānavaḥ /",
    "GP12vipce_pu:9236": " na tasthau prajagāmaiva sacandra iva vāridaḥ // ViP_5,9.16 //",
    "GP12vipce_pu:9237": " asahan rauhiṇeyasya sa bhāraṃ dānavottamaḥ /",
    "GP12vipce_pu:9238": " vavṛdhe sumahākāyaḥ prāvṛṣīva balāhakaḥ // ViP_5,9.17 //",
    "GP12vipce_pu:9239": " saṃkarṣaṇas tu taṃ dṛṣṭvā dagdhaśailopamākṛtim /",
    "GP12vipce_pu:9240": " sragdāmalambābharaṇaṃ mukuṭāṭopimastakam // ViP_5,9.18 //",
    "GP12vipce_pu:9241": " raudraṃ śakaṭacakrākṣaṃ pādanyāsacalatkṣitim // ViP_5,9.19ab //",
    "GP12vipce_pu:9242": " ed. Veṅk. ins:",
    "GP12vipce_pu:9243": " abhītamanasā tena rakṣasā rohiṇīsutaḥ // ViP_5,9.19ab*14 //",
    "GP12vipce_pu:9244": " hriyamāṇas tataḥ kṛṣṇam idaṃ vacanam abravīt // ViP_5,9.19cd //",
    "GP12vipce_pu:9245": " kṛṣṇa kṛṣṇa hriyāmy eṣa parvatodagramūrtinā /",
    "GP12vipce_pu:9246": " kenāpi paśya daityena gopālachadmarūpiṇā // ViP_5,9.20 //",
    "GP12vipce_pu:9247": " yad atra sāmprataṃ kāryaṃ mayā madhuniṣūdana /",
    "GP12vipce_pu:9248": " tat kathyatāṃ prayāty eṣa durātmātitvarānvitaḥ // ViP_5,9.21 //",
    "GP12vipce_pu:9249": " §parāśara uvāca:",
    "GP12vipce_pu:9250": " tam āha rāmaṃ govindaḥ smitabhinnauṣṭhasaṃpuṭaḥ /",
    "GP12vipce_pu:9251": " mahātmā rauhiṇeyasya balavīryapramāṇavit // ViP_5,9.22 //",
    "GP12vipce_pu:9252": " §bhagavān uvāca:",
    "GP12vipce_pu:9253": " kim ayaṃ mānuṣo bhāvo vyaktam evāvalambyate /",
    "GP12vipce_pu:9254": " sarvātman sarvaguhyānāṃ guhyaguhyātmanā tvayā // ViP_5,9.23 //",
    "GP12vipce_pu:9255": " smarāśeṣajagannātha kāraṇaṃ kāraṇāgrajam /",
    "GP12vipce_pu:9256": " ātmānam ekaṃ tadvac ca jagaty ekārṇave ca yat // ViP_5,9.24 //",
    "GP12vipce_pu:9257": " kiṃ na vetsi yathāhaṃ ca tvaṃ caikaṃ kāraṇaṃ bhuvaḥ /",
    "GP12vipce_pu:9258": " bhārāvatāraṇārthāya martyalokam upāgatau // ViP_5,9.25 //",
    "GP12vipce_pu:9259": " nabhaḥ śiras te 'mbumayī ca mūrtiḥ pādau kṣitir vaktram ananta vahniḥ /",
    "GP12vipce_pu:9260": " somo manas te śvasitaṃ samīro diśaś catasro 'vyaya bāhavas te // ViP_5,9.26 //",
    "GP12vipce_pu:9261": " sahasravaktro hi bhavān mahātmā sahasrahastāṅghriśarīrabhedaḥ /",
    "GP12vipce_pu:9262": " sahasrapadmodbhavayonir ādyaḥ sahasraśas tvāṃ munayo gṛṇanti // ViP_5,9.27 //",
    "GP12vipce_pu:9263": " divyaṃ hi rūpaṃ tava vetti nānyo devair aśeṣair avatārarūpam /",
    "GP12vipce_pu:9264": " tavārcyate vetsi na kiṃ yad ante tvayy eva viśvaṃ layam abhyupaiti // ViP_5,9.28 //",
    "GP12vipce_pu:9265": " tvayā dhṛteyaṃ dharaṇī bibharti carācaraṃ viśvam anantamūrte /",
    "GP12vipce_pu:9266": " kṛtādibhedair aja kālarūpo nimeṣapūrvo jagad etad atsi // ViP_5,9.29 //",
    "GP12vipce_pu:9267": " attaṃ yathā vāḍavavahnināmbu himasvarūpaṃ parigṛhya kāstam /",
    "GP12vipce_pu:9268": " himācale bhānumato 'ṃśusaṅgāj jalatvam abhyeti punas tad eva // ViP_5,9.30 //",
    "GP12vipce_pu:9269": " evaṃ tvayā saṃharaṇe 'ttam etaj jagat samastaṃ punar apy avaśyam /",
    "GP12vipce_pu:9270": " tathaiva sargāya samudyatasya jagattvam abhyety anukalpam īśa // ViP_5,9.31 //",
    "GP12vipce_pu:9271": " bhavān ahaṃ ca viśvātmann ekam eva hi kāraṇam /",
    "GP12vipce_pu:9272": " jagato 'sya jagaty arthe bhedenāvāṃ vyavasthitau // ViP_5,9.32 //",
    "GP12vipce_pu:9273": " tat smaryatām ameyātmaṃs tvayātmā jahi dānavam /",
    "GP12vipce_pu:9274": " mānuṣyam evāvalambya bandhūnāṃ kriyatāṃ hitam // ViP_5,9.33 //",
    "GP12vipce_pu:9275": " §parāśara uvāca:",
    "GP12vipce_pu:9276": " iti saṃsmārito vipra kṛṣṇena sumahātmanā /",
    "GP12vipce_pu:9277": " vihasya pīḍayām āsa pralambaṃ balavān balaḥ // ViP_5,9.34 //",
    "GP12vipce_pu:9278": " muṣṭinā cāhanan mūrdhni kopasaṃraktalocanaḥ /",
    "GP12vipce_pu:9279": " tena cāsya prahāreṇa bahir yāte vilocane // ViP_5,9.35 //",
    "GP12vipce_pu:9280": " sa niṣkāsitamastiṣko mukhāc choṇitam udvaman /",
    "GP12vipce_pu:9281": " nipapāta mahīpṛṣṭhe daityavaryo mamāra ca // ViP_5,9.36 //",
    "GP12vipce_pu:9282": " pralambaṃ nihataṃ dṛṣṭvā balenādbhutakarmaṇā /",
    "GP12vipce_pu:9283": " prahṛṣṭās tuṣṭuvur gopāḥ sādhu sādhv iti cābruvan // ViP_5,9.37 //",
    "GP12vipce_pu:9284": " saṃstūyamāno gopais tu rāmo daitye nipātite /",
    "GP12vipce_pu:9285": " pralambe saha kṛṣṇena punar gokulam āyayau // ViP_5,9.38 //",
    "GP12vipce_pu:9286": " [[iti śrīviṣṇupurāṇe pañcame 'ṃśe navamo 'dhyāyaḥ ]]",
    "GP12vipce_pu:9287": " §parāśara uvāca:",
    "GP12vipce_pu:9288": " tayor viharator evaṃ rāmakeśavayor vraje /",
    "GP12vipce_pu:9289": " prāvṛḍ _vyatītā vikasatsarojā cābhavac charat // ViP_5,10.1 //",
    "GP12vipce_pu:9290": " avāpus tāpam atyarthaṃ śapharyaḥ palvalodake /",
    "GP12vipce_pu:9291": " putrakṣetrādisaktena mamatvena yathā gṛhī // ViP_5,10.2 //",
    "GP12vipce_pu:9292": " mayūrā mauninas tasthuḥ parityaktamadā vane /",
    "GP12vipce_pu:9293": " asāratāṃ parijñāya saṃsārasyeva yoginaḥ // ViP_5,10.3 //",
    "GP12vipce_pu:9294": " utsṛjya jalasarvasvaṃ vimalāḥ sitamūrtayaḥ /",
    "GP12vipce_pu:9295": " tatyajuś cāmbaraṃ meghā gṛhaṃ vijñānino yathā // ViP_5,10.4 //",
    "GP12vipce_pu:9296": " śaratsūryāṃśutaptāni yayuḥ śoṣaṃ sarāṃsi ca /",
    "GP12vipce_pu:9297": " bahvālambimamatvena hṛdayānīva dehinām // ViP_5,10.5 //",
    "GP12vipce_pu:9298": " kumudaiḥ śaradambhāṃsi yogyatālakṣaṇaṃ yayuḥ /",
    "GP12vipce_pu:9299": " avabodhair manāṃsīva saṃbandham amalātmanām // ViP_5,10.6 //",
    "GP12vipce_pu:9300": " tārakāvimale vyomni rarājākhaṇḍamaṇḍalaḥ /",
    "GP12vipce_pu:9301": " candraś caramadehātmā yogī sādhukule yathā // ViP_5,10.7 //",
    "GP12vipce_pu:9302": " śanakaiḥ śanakais tīraṃ tatyajuś ca jalāśayāḥ /",
    "GP12vipce_pu:9303": " mamatvaṃ kṣetraputrādirūḍham uccair yathā budhāḥ // ViP_5,10.8 //",
    "GP12vipce_pu:9304": " pūrvatyaktaiḥ saro'mbhobhir haṃsā yogaṃ punar yayuḥ /",
    "GP12vipce_pu:9305": " kleśaiḥ kuyogino 'śeṣair antarāyahatā iva // ViP_5,10.9 //",
    "GP12vipce_pu:9306": " nibhṛto 'bhavad atyarthaṃ samudraḥ stimitodakaḥ /",
    "GP12vipce_pu:9307": " kramāvāptamahāyogo niścalātmā yathā yatiḥ // ViP_5,10.10 //",
    "GP12vipce_pu:9308": " sarvatrātiprasannāni salilāni tadābhavan /",
    "GP12vipce_pu:9309": " jñāte sarvagate viṣṇau manāṃsīva sumedhasām // ViP_5,10.11 //",
    "GP12vipce_pu:9310": " babhūva vimalaṃ vyoma śaradādhvastatoyadam /",
    "GP12vipce_pu:9311": " yogāgnidagdhakleśaughaṃ yoginām iva mānasam // ViP_5,10.12 //",
    "GP12vipce_pu:9312": " sūryāṃśujanitaṃ tāpaṃ ninye tārāpatiḥ śamam /",
    "GP12vipce_pu:9313": " ahaṃkārodbhavaṃ duḥkhaṃ vivekaḥ sumahān iva // ViP_5,10.13 //",
    "GP12vipce_pu:9314": " nabhaso 'bdān bhuvaḥ paṅkaṃ kāluṣyaṃ cāmbhasaḥ śarat /",
    "GP12vipce_pu:9315": " indriyāṇīndriyārthebhyaḥ pratyāhāra ivāharat // ViP_5,10.14 //",
    "GP12vipce_pu:9316": " prāṇāyāma ivāmbhobhiḥ sarasāṃ kṛtapūrakaiḥ /",
    "GP12vipce_pu:9317": " abhyasyate 'nudivasaṃ recakākumbhakādibhiḥ // ViP_5,10.15 //",
    "GP12vipce_pu:9318": " vimalāmbaranakṣatre kāle cābhyāgate vrajam /",
    "GP12vipce_pu:9319": " dadarśendramahārambhāyodyatāṃs tān vrajaukasaḥ // ViP_5,10.16 //",
    "GP12vipce_pu:9320": " kṛṣṇas tān utsukān dṛṣṭvā gopān utsavalālasān /",
    "GP12vipce_pu:9321": " kautūhalād idaṃ vākyaṃ prāha vṛddhān mahāmatiḥ // ViP_5,10.17 //",
    "GP12vipce_pu:9322": " ko 'yaṃ śakramaho nāma yena vo harṣa āgataḥ /",
    "GP12vipce_pu:9323": " prāha taṃ nandagopaś ca pṛcchantam atisādaram // ViP_5,10.18 //",
    "GP12vipce_pu:9324": " meghānāṃ payasāṃ ceśo devarājaḥ śatakratuḥ /",
    "GP12vipce_pu:9325": " tena saṃcoditā meghā varṣanty ambumayaṃ rasam // ViP_5,10.19 //",
    "GP12vipce_pu:9326": " tad vṛṣṭijanitaṃ sasyaṃ vayam anye ca dehinaḥ /",
    "GP12vipce_pu:9327": " vartayāmopabhuñjānās tarpayāmaś ca devatāḥ // ViP_5,10.20 //",
    "GP12vipce_pu:9328": " kṣīravatya imā gāvo vatsavatyaś ca nirvṛtāḥ /",
    "GP12vipce_pu:9329": " tena saṃvardhitaiḥ sasyais tuṣṭāḥ puṣṭā bhavanti vai // ViP_5,10.21 //",
    "GP12vipce_pu:9330": " nāsasyā nātṛṇā bhūmir na bubhukṣārdito janaḥ /",
    "GP12vipce_pu:9331": " dṛśyate yatra dṛśyante vṛṣṭimanto balāhakāḥ // ViP_5,10.22 //",
    "GP12vipce_pu:9332": " bhaumam etat payo dugdhaṃ gobhiḥ sūryasya vāridaḥ /",
    "GP12vipce_pu:9333": " parjanyaḥ sarvalokasya bhavāya bhuvi varṣati // ViP_5,10.23 //",
    "GP12vipce_pu:9334": " tasmāt prāvṛṣi rājānaḥ sarve śakraṃ mudā yutāḥ /",
    "GP12vipce_pu:9335": " mahaiḥ sureśam arcanti vayam anye ca mānavāḥ // ViP_5,10.24 //",
    "GP12vipce_pu:9336": " §parāśara uvāca:",
    "GP12vipce_pu:9337": " nandagopasya vacanaṃ śrutvetthaṃ śakrapūjane /",
    "GP12vipce_pu:9338": " kopāya tridaśendrasya prāha dāmodaras tadā // ViP_5,10.25 //",
    "GP12vipce_pu:9339": " na vayaṃ kṛṣikartāro vāṇijyājīvino na ca /",
    "GP12vipce_pu:9340": " gāvo 'smaddaivataṃ tāta vayaṃ vanacarā yataḥ // ViP_5,10.26 //",
    "GP12vipce_pu:9341": " D2.5 ins:",
    "GP12vipce_pu:9342": " ānvīkṣikyātmavijñānaṃ dharmādharmaṃ trayīsthitam // ViP_5,10.26*15:1 //",
    "GP12vipce_pu:9343": " arthānarthaunuvārtāyāṃ daṇḍanītyāṃ jayājayau // ViP_5,10.26*15:2 //",
    "GP12vipce_pu:9344": " ānvīkṣikī trayī vārtā daṇḍanītis tathāparā /",
    "GP12vipce_pu:9345": " vidyācatuṣṭayaṃ caitad vārtām atra śṛṇuṣva me // ViP_5,10.27 //",
    "GP12vipce_pu:9346": " kṛṣir vaṇijyā tadvac ca tṛtīyaṃ paśupālanam /",
    "GP12vipce_pu:9347": " vidyā hy ekā mahābhāga vārtā vṛttitrayāśrayā // ViP_5,10.28 //",
    "GP12vipce_pu:9348": " karṣakāṇāṃ kṛṣir vṛttiḥ paṇyaṃ vipaṇijīvinām /",
    "GP12vipce_pu:9349": " asmākaṃ gauḥ parā vṛttir vārtābhedair iyaṃ tribhiḥ // ViP_5,10.29 //",
    "GP12vipce_pu:9350": " vidyayā yo yayā yuktas tasya sā daivataṃ mahat /",
    "GP12vipce_pu:9351": " saiva pūjyārcanīyā ca saiva tasyopakārikā // ViP_5,10.30 //",
    "GP12vipce_pu:9352": " yo 'nyasyāḥ phalam aśnan vai pūjayaty aparāṃ naraḥ /",
    "GP12vipce_pu:9353": " iha ca pretya caivāsau tāta nāpnoti śobhanam // ViP_5,10.31 //",
    "GP12vipce_pu:9354": " kṛṣyantāḥ prathitāḥ sīmāḥ sīmāntaṃ ca punar vanam /",
    "GP12vipce_pu:9355": " vanāntā girayaḥ sarve te cāsmākaṃ parā gatiḥ // ViP_5,10.32 //",
    "GP12vipce_pu:9356": " na dvārabandhāvaraṇā na gṛhakṣetriṇas tathā /",
    "GP12vipce_pu:9357": " sukhinas tv akhile loke yathā vai cakracāriṇaḥ // ViP_5,10.33 //",
    "GP12vipce_pu:9358": " śrūyante girayaś cāmī vane 'smin kāmarūpiṇaḥ /",
    "GP12vipce_pu:9359": " tat tad rūpaṃ samāsthāya ramante sveṣu sānuṣu // ViP_5,10.34 //",
    "GP12vipce_pu:9360": " yadā caite 'parādhyante teṣāṃ ye kānanaukasaḥ /",
    "GP12vipce_pu:9361": " tadā siṃhādirūpais tān ghātayanti mahīdharāḥ // ViP_5,10.35 //",
    "GP12vipce_pu:9362": " giriyajñas tv ayaṃ tasmād goyajñaś ca pravartyatām /",
    "GP12vipce_pu:9363": " kim asmākaṃ mahendreṇa gāvaḥ śailāś ca devatāḥ // ViP_5,10.36 //",
    "GP12vipce_pu:9364": " mantrayajñaparā viprāḥ sīrayajñāś ca karṣakāḥ /",
    "GP12vipce_pu:9365": " girigoyajñaśīlāś ca vayam adrivanāśrayāḥ // ViP_5,10.37 //",
    "GP12vipce_pu:9366": " tasmād govardhanaḥ śailo bhavadbhir vividhārhaṇaiḥ /",
    "GP12vipce_pu:9367": " arcyatāṃ pūjyatāṃ medhyaṃ paśuṃ hatvā vidhānataḥ // ViP_5,10.38 //",
    "GP12vipce_pu:9368": " sarvaghoṣasya saṃdoho gṛhyatāṃ mā vicāryatām /",
    "GP12vipce_pu:9369": " bhojyantāṃ tena vai viprās tathā ye cābhivāñchakāḥ // ViP_5,10.39 //",
    "GP12vipce_pu:9370": " samarcite kṛte home bhojiteṣu dvijātiṣu /",
    "GP12vipce_pu:9371": " śaratpuṣpakṛtāpīḍāḥ parigacchantu gogaṇāḥ // ViP_5,10.40 //",
    "GP12vipce_pu:9372": " etan mama mataṃ gopāḥ saṃprītyā kriyate yadi /",
    "GP12vipce_pu:9373": " tataḥ kṛtā bhavet prītir gavām adres tathā mama // ViP_5,10.41 //",
    "GP12vipce_pu:9374": " §parāśara uvāca:",
    "GP12vipce_pu:9375": " iti tasya vacaḥ śrutvā nandādyās te vrajaukasaḥ /",
    "GP12vipce_pu:9376": " prītyutphullamukhā vipra sādhu sādhv ity athābruvan // ViP_5,10.42 //",
    "GP12vipce_pu:9377": " śobhanaṃ te mataṃ vatsa yad etad bhavatoditam /",
    "GP12vipce_pu:9378": " tat kariṣyāmahe sarvaṃ giriyajñaḥ pravartyatām // ViP_5,10.43 //",
    "GP12vipce_pu:9379": " §parāśara uvāca:",
    "GP12vipce_pu:9380": " tathā ca kṛtavantas te giriyajñaṃ vrajaukasaḥ /",
    "GP12vipce_pu:9381": " dadhipāyasamāṃsādyair daduḥ śailabaliṃ tataḥ // ViP_5,10.44 //",
    "GP12vipce_pu:9382": " dvijāṃś ca bhojayām āsuḥ śataśo 'tha sahasraśaḥ // ViP_5,10.45 //",
    "GP12vipce_pu:9383": " After 45, Ś1,M4 ins:",
    "GP12vipce_pu:9384": " anyān apy āgatān itthaṃ kṛṣṇenoktaṃ yathā purā // ViP_5,10.45*16 //",
    "GP12vipce_pu:9385": " gāvaḥ śailaṃ tataś cakrur arcitās tāḥ pradakṣiṇam /",
    "GP12vipce_pu:9386": " ṛṣabhāś cāpi nardantaḥ satoyā jaladā iva // ViP_5,10.46 //",
    "GP12vipce_pu:9387": " girimūrdhani kṛṣṇo 'pi śailo 'ham iti mūrtimān /",
    "GP12vipce_pu:9388": " bubhuje 'nnaṃ bahu tadā gopavaryāhṛtaṃ dvija // ViP_5,10.47 //",
    "GP12vipce_pu:9389": " tenaiva kṛṣṇo rūpeṇa gopaiḥ saha gireḥ śiraḥ /",
    "GP12vipce_pu:9390": " adhiruhyārcayām āsa dvitīyām ātmanas tanum // ViP_5,10.48 //",
    "GP12vipce_pu:9391": " antardhānaṃ gate tasmin gopā labdhvā tato varān /",
    "GP12vipce_pu:9392": " kṛtvā girimahaṃ goṣṭhaṃ nijam abhyāyayuḥ punaḥ // ViP_5,10.49 //",
    "GP12vipce_pu:9393": " [[iti śrīviṣṇupurāṇe pañcame 'ṃśe daśamo 'dhyāyaḥ ]]",
    "GP12vipce_pu:9394": " §parāśara uvāca:",
    "GP12vipce_pu:9395": " mahe pratihate śakro maitreyātiruṣānvitaḥ /",
    "GP12vipce_pu:9396": " saṃvartakaṃ nāma gaṇaṃ toyadānām athābravīt // ViP_5,11.1 //",
    "GP12vipce_pu:9397": " bho bho meghā niśamyaitad vacanaṃ vadato mama /",
    "GP12vipce_pu:9398": " ājñānantaram evāśu kriyatām avicāritam // ViP_5,11.2 //",
    "GP12vipce_pu:9399": " nandagopaḥ sudurbuddhir gopair anyaiḥ sahāyavān /",
    "GP12vipce_pu:9400": " kṛṣṇāśrayabalādhmāto mahabhaṅgam acīkarat // ViP_5,11.3 //",
    "GP12vipce_pu:9401": " ājīvo yaḥ paras teṣāṃ gopatvasya ca kāraṇam /",
    "GP12vipce_pu:9402": " tā gāvo vṛṣṭipātena pīḍyantāṃ vacanān mama // ViP_5,11.4 //",
    "GP12vipce_pu:9403": " aham apy adriśṛṅgābhaṃ tuṅgam āruhya vāraṇam /",
    "GP12vipce_pu:9404": " sāhāyyaṃ vaḥ kariṣyāmi vāyvambūtsargayojitam // ViP_5,11.5 //",
    "GP12vipce_pu:9405": " §parāśara uvāca:",
    "GP12vipce_pu:9406": " ity ājñaptāḥ surendreṇa mumucus te balāhakāḥ /",
    "GP12vipce_pu:9407": " vātavarṣaṃ mahābhīmam abhāvāya gavāṃ dvija // ViP_5,11.6 //",
    "GP12vipce_pu:9408": " tataḥ kṣaṇena dharaṇī kakubho 'mbaram eva ca /",
    "GP12vipce_pu:9409": " ekaṃ dhārāmahāsārapūraṇenābhavan mune // ViP_5,11.7 //",
    "GP12vipce_pu:9410": " vidyullatākaṣāghātatrastair iva ghanair ghanam /",
    "GP12vipce_pu:9411": " nādāpūritadikcakrair dhārāsāram apātyata // ViP_5,11.8 //",
    "GP12vipce_pu:9412": " andhakārīkṛte loke varṣadbhir aniśaṃ ghanaiḥ /",
    "GP12vipce_pu:9413": " adhaś cordhvaṃ ca tiryak ca jagad āpyam ivābhavat // ViP_5,11.9 //",
    "GP12vipce_pu:9414": " gāvas tu tena patatā varṣavātena veginā /",
    "GP12vipce_pu:9415": " dhūtāḥ prāṇāñ jahuḥ sannatrikasakthiśirodharāḥ // ViP_5,11.10 //",
    "GP12vipce_pu:9416": " kroḍena vatsān ākramya tasthur anyā mahāmune /",
    "GP12vipce_pu:9417": " gāvo vivatsāś ca kṛtā vāripūreṇa cāparāḥ // ViP_5,11.11 //",
    "GP12vipce_pu:9418": " vatsāś ca dīnavadanā pavanākampikandharāḥ /",
    "GP12vipce_pu:9419": " trāhi trāhīty alpaśabdāḥ kṛṣṇam ūcur ivārtakāḥ // ViP_5,11.12 //",
    "GP12vipce_pu:9420": " tatas tad gokulaṃ sarvaṃ gogopīgopasaṃkulam /",
    "GP12vipce_pu:9421": " atīvārtaṃ harir dṛṣṭvā maitreyācintayat tadā // ViP_5,11.13 //",
    "GP12vipce_pu:9422": " etat kṛtaṃ mahendreṇa mahabhaṅgavirodhinā /",
    "GP12vipce_pu:9423": " tad etad akhilaṃ goṣṭhaṃ trātavyam adhunā mayā // ViP_5,11.14 //",
    "GP12vipce_pu:9424": " imam adrim ahaṃ dhairyād utpāṭyoruśilāghanam /",
    "GP12vipce_pu:9425": " dhārayiṣyāmi goṣṭhasya pṛthucchatram ivopari // ViP_5,11.15 //",
    "GP12vipce_pu:9426": " §parāśara uvāca:",
    "GP12vipce_pu:9427": " iti kṛtvā matiṃ kṛṣṇo govardhanamahīdharam /",
    "GP12vipce_pu:9428": " utpāṭyaikakareṇaiva dhārayām āsa līlayā // ViP_5,11.16 //",
    "GP12vipce_pu:9429": " gopāṃś cāha jagannāthaḥ samutpāṭitabhūdharaḥ /",
    "GP12vipce_pu:9430": " viśadhvam atra sahitāḥ kṛtaṃ varṣanivāraṇam // ViP_5,11.17 //",
    "GP12vipce_pu:9431": " sunivāteṣu deśeṣu yathājoṣam ihāsyatām /",
    "GP12vipce_pu:9432": " praviśyatāṃ na bhetavyaṃ giripātasya nirbhayaiḥ // ViP_5,11.18 //",
    "GP12vipce_pu:9433": " ity uktās tena te gopā viviśur godhanaiḥ saha /",
    "GP12vipce_pu:9434": " śakaṭāropitair bhāṇḍair gopyaś cāsārapīḍitāḥ // ViP_5,11.19 //",
    "GP12vipce_pu:9435": " kṛṣṇo 'pi taṃ dadhāraiva śailam atyantaniścalam /",
    "GP12vipce_pu:9436": " vrajaukovāsibhir harṣavismitākṣair nirīkṣitaḥ // ViP_5,11.20 //",
    "GP12vipce_pu:9437": " gopagopījanair hṛṣṭaiḥ prītivistāritekṣaṇaiḥ /",
    "GP12vipce_pu:9438": " saṃstūyamānacaritaḥ kṛṣṇaḥ śailam adhārayat // ViP_5,11.21 //",
    "GP12vipce_pu:9439": " saptarātraṃ mahāmeghā vavarṣur nandagokule /",
    "GP12vipce_pu:9440": " indreṇa coditā vipra gopānāṃ nāśakāriṇaḥ // ViP_5,11.22 //",
    "GP12vipce_pu:9441": " tato dhṛte mahāśaile paritrāte ca gokule /",
    "GP12vipce_pu:9442": " mithyāpratijño balabhid vārayām āsa tān ghanān // ViP_5,11.23 //",
    "GP12vipce_pu:9443": " vyabhre nabhasi devendre vitathātmavacasy atha /",
    "GP12vipce_pu:9444": " niṣkramya gokulaṃ hṛṣṭaṃ svasthānaṃ punar āgamat // ViP_5,11.24 //",
    "GP12vipce_pu:9445": " mumoca kṛṣṇo 'pi tadā govardhanamahācalam /",
    "GP12vipce_pu:9446": " svasthāne vismitamukhair dṛṣṭas tais tu vrajaukasaiḥ // ViP_5,11.25 //",
    "GP12vipce_pu:9447": " [[iti śrīviṣṇupurāṇe pañcame 'ṃśe ekādaśo 'dhyāyaḥ ]]",
    "GP12vipce_pu:9448": " §parāśara uvāca:",
    "GP12vipce_pu:9449": " dhṛte govardhane śaile paritrāte ca gokule /",
    "GP12vipce_pu:9450": " rocayām āsa kṛṣṇasya darśanaṃ pākaśāsanaḥ // ViP_5,12.1 //",
    "GP12vipce_pu:9451": " so 'dhiruhya mahānāgam airāvatam amitrajit /",
    "GP12vipce_pu:9452": " govardhanagirau kṛṣṇaṃ dadarśa tridaśeśvaraḥ // ViP_5,12.2 //",
    "GP12vipce_pu:9453": " cārayantaṃ mahāvīryaṃ gāś ca gopavapurdharam /",
    "GP12vipce_pu:9454": " kṛtsnasya jagato gopaṃ vṛtaṃ gopakumārakaiḥ // ViP_5,12.3 //",
    "GP12vipce_pu:9455": " garuḍaṃ ca dadarśoccair antardhānagataṃ dvija /",
    "GP12vipce_pu:9456": " kṛtacchāyaṃ harer mūrdhni pakṣābhyāṃ pakṣipuṃgavam // ViP_5,12.4 //",
    "GP12vipce_pu:9457": " avaruhya sa nāgendrād ekānte madhusūdanam /",
    "GP12vipce_pu:9458": " śakraḥ sasmitam āhedaṃ prītivistāritekṣaṇaḥ // ViP_5,12.5 //",
    "GP12vipce_pu:9459": " §indra uvāca:",
    "GP12vipce_pu:9460": " kṛṣṇa kṛṣṇa śṛṇuṣvedaṃ yadartham aham āgataḥ /",
    "GP12vipce_pu:9461": " tvatsamīpaṃ mahābhāga naitac cintyaṃ tvayānyathā // ViP_5,12.6 //",
    "GP12vipce_pu:9462": " bhārāvatāraṇārthāya pṛthivyāḥ pṛthivītalam /",
    "GP12vipce_pu:9463": " avatīrṇo 'khilādhāra tvam eva parameśvaraḥ // ViP_5,12.7 //",
    "GP12vipce_pu:9464": " mahabhaṅgaviruddhena mayā gokulanāśakāḥ /",
    "GP12vipce_pu:9465": " samādiṣṭā mahāmeghās taiś caitat kadanaṃ kṛtam // ViP_5,12.8 //",
    "GP12vipce_pu:9466": " trātās tāś ca tvayā gāvaḥ samutpāṭya mahāgirim /",
    "GP12vipce_pu:9467": " tenāhaṃ toṣito vīra karmaṇātyadbhutena te // ViP_5,12.9 //",
    "GP12vipce_pu:9468": " sādhitaṃ kṛṣṇa devānām ahaṃ manye prayojanam /",
    "GP12vipce_pu:9469": " tvayāyam adripravaraḥ kareṇaikena yad dhṛtaḥ // ViP_5,12.10 //",
    "GP12vipce_pu:9470": " gobhiś ca coditaḥ kṛṣṇa tvatsakāśam ihāgataḥ /",
    "GP12vipce_pu:9471": " tvayā trātābhir atyarthaṃ yuṣmatsatkārakāraṇāt // ViP_5,12.11 //",
    "GP12vipce_pu:9472": " sa tvāṃ kṛṣṇābhiṣekṣyāmi gavāṃ vākyapracoditaḥ /",
    "GP12vipce_pu:9473": " upendratve gavām indro govindas tvaṃ bhaviṣyasi // ViP_5,12.12 //",
    "GP12vipce_pu:9474": " §parāśara uvāca:",
    "GP12vipce_pu:9475": " athopavāhyād ādāya ghaṇṭām airāvatād gajāt /",
    "GP12vipce_pu:9476": " abhiṣekaṃ tayā cakre pavitrajalapūrṇayā // ViP_5,12.13 //",
    "GP12vipce_pu:9477": " kriyamāṇe 'bhiṣeke tu gāvaḥ kṛṣṇasya tatkṣaṇāt /",
    "GP12vipce_pu:9478": " prasnavodbhūtadugdhārdrāṃ sadyaś cakrur vasuṃdharām // ViP_5,12.14 //",
    "GP12vipce_pu:9479": " abhiṣicya gavāṃ vākyād devendro vai janārdanam /",
    "GP12vipce_pu:9480": " prītyā sapraśrayaṃ kṛṣṇaṃ punar āha śacīpatiḥ // ViP_5,12.15 //",
    "GP12vipce_pu:9481": " gavām etat kṛtaṃ vākyaṃ tathānyad api me śṛṇu /",
    "GP12vipce_pu:9482": " yad bravīmi mahābhāga bhārāvataraṇecchayā // ViP_5,12.16 //",
    "GP12vipce_pu:9483": " mamāṃśaḥ puruṣavyāghra pṛthāyāṃ pṛthivītale /",
    "GP12vipce_pu:9484": " avatīrṇo 'rjuno nāma sa rakṣyo bhavatā sadā // ViP_5,12.17 //",
    "GP12vipce_pu:9485": " bhārāvataraṇe sāhyaṃ sa te vīraḥ kariṣyati /",
    "GP12vipce_pu:9486": " sa rakṣaṇīyo bhavatā yathātmā madhusūdana // ViP_5,12.18 //",
    "GP12vipce_pu:9487": " §bhagavān uvāca:",
    "GP12vipce_pu:9488": " jānāmi bhārate vaṃśe jātaṃ pārthaṃ tavāṃśakam /",
    "GP12vipce_pu:9489": " tam ahaṃ pālayiṣyāmi yāvat sthāsyāmi bhūtale // ViP_5,12.19 //",
    "GP12vipce_pu:9490": " yāvan mahītale śakra sthāsyāmy aham ariṃdama /",
    "GP12vipce_pu:9491": " na tāvad arjunaṃ kaścid devendra yudhi jeṣyati // ViP_5,12.20 //",
    "GP12vipce_pu:9492": " kaṃso nāma mahābāhur daityo 'riṣṭas tathāparaḥ /",
    "GP12vipce_pu:9493": " keśī kuvalayāpīḍo narakādyās tathāpare // ViP_5,12.21 //",
    "GP12vipce_pu:9494": " hateṣv eteṣu devendra bhaviṣyati mahāhavaḥ /",
    "GP12vipce_pu:9495": " tatra viddhi sahasrākṣa bhārāvataraṇaṃ kṛtam // ViP_5,12.22 //",
    "GP12vipce_pu:9496": " sa tvaṃ gaccha na saṃtāpaṃ putrārthe kartum arhasi /",
    "GP12vipce_pu:9497": " nārjunasya ripuḥ kaścin mamāgre prabhaviṣyati // ViP_5,12.23 //",
    "GP12vipce_pu:9498": " arjunārthe tv ahaṃ sarvān yudhiṣṭhirapurogamān /",
    "GP12vipce_pu:9499": " nivṛtte bhārate yuddhe kuntyai dāsyāmy avikṣatān // ViP_5,12.24 //",
    "GP12vipce_pu:9500": " §parāśara uvāca:",
    "GP12vipce_pu:9501": " ity uktaḥ saṃpariṣvajya devarājo janārdanam /",
    "GP12vipce_pu:9502": " āruhyairāvataṃ nāgaṃ punar eva divaṃ yayau // ViP_5,12.25 //",
    "GP12vipce_pu:9503": " kṛṣṇo 'pi sahito gobhir gopālaiś ca punar vrajam /",
    "GP12vipce_pu:9504": " ājagāmātha gopīnāṃ dṛṣṭipūtena vartmanā // ViP_5,12.26 //",
    "GP12vipce_pu:9505": " [[iti śrīviṣṇupurāṇe pañcame 'ṃśe dvādaśo 'dhyāyaḥ ]]",
    "GP12vipce_pu:9506": " §parāśara uvāca:",
    "GP12vipce_pu:9507": " gate śakre tu gopālāḥ kṛṣṇam akliṣṭakāriṇam /",
    "GP12vipce_pu:9508": " ūcuḥ prītyā dhṛtaṃ dṛṣṭvā tena govardhanācalam // ViP_5,13.1 //",
    "GP12vipce_pu:9509": " vayam asmān mahābhāga bhavatā mahato bhayāt /",
    "GP12vipce_pu:9510": " gāvaś ca bhavatā trātā giridhāraṇakarmaṇā // ViP_5,13.2 //",
    "GP12vipce_pu:9511": " bālakrīḍeyam atulā gopālatvaṃ jugupsitam /",
    "GP12vipce_pu:9512": " divyaṃ ca karma bhavataḥ kim etat tāta kathyatām // ViP_5,13.3 //",
    "GP12vipce_pu:9513": " kāliyo damitas toye pralambo vinipātitaḥ /",
    "GP12vipce_pu:9514": " dhṛto govardhanaś cāyaṃ śaṅkitāni manāṃsi naḥ // ViP_5,13.4 //",
    "GP12vipce_pu:9515": " satyaṃ satyaṃ hareḥ pādau śapāmo 'mitavikrama /",
    "GP12vipce_pu:9516": " yathā tvadvīryam ālokya na tvāṃ manyāmahe naram // ViP_5,13.5 //",
    "GP12vipce_pu:9517": " prītiḥ sastrīkumārasya vrajasya tava keśava /",
    "GP12vipce_pu:9518": " karma cedam aśakyaṃ yat samastais tridaśair api // ViP_5,13.6 //",
    "GP12vipce_pu:9519": " bālatvaṃ cātivīryaṃ ca janma cāsmāsu śobhanam /",
    "GP12vipce_pu:9520": " cintyamānam ameyātmañ śaṅkāṃ kṛṣṇa prayacchati // ViP_5,13.7 //",
    "GP12vipce_pu:9521": " devo vā dānavo vā tvaṃ yakṣo gandharva eva vā /",
    "GP12vipce_pu:9522": " kiṃ vāsmākaṃ vicāreṇa bāndhavo 'si namo 'stu te // ViP_5,13.8 //",
    "GP12vipce_pu:9523": " M1.3 ins., M1 after 8ab:",
    "GP12vipce_pu:9524": " prāyeṇa tvaṃ mahābāho harir vā rudra eva vā // ViP_5,13.8*17:1 //",
    "GP12vipce_pu:9525": " brahmā sendro yamo vāpi varuṇo vā kuberakaḥ // ViP_5,13.8*17:2 //",
    "GP12vipce_pu:9526": " anyo vā sarvadevānāṃ nātha x ta bhuvo bhavaḥ // ViP_5,13.8*17:3 //",
    "GP12vipce_pu:9527": " namo 'stu te devadeva yad asmākaṃ hitaṃ tathā // ViP_5,13.8*17:4 //",
    "GP12vipce_pu:9528": " §parāśara uvāca:",
    "GP12vipce_pu:9529": " kṣaṇaṃ bhūtvā tv asau tūṣṇīṃ kiṃcit praṇayakopavān /",
    "GP12vipce_pu:9530": " ity evam uktas tair gopaiḥ kṛṣṇo 'py āha mahāmune // ViP_5,13.9 //",
    "GP12vipce_pu:9531": " §bhagavān uvāca:",
    "GP12vipce_pu:9532": " matsaṃbandhena vo gopā yadi lajjā na jāyate /",
    "GP12vipce_pu:9533": " ślāghyo vāhaṃ tataḥ kiṃ vo vicāreṇa prayojanam // ViP_5,13.10 //",
    "GP12vipce_pu:9534": " yadi vo 'sti mayi prītiḥ ślāghyo 'haṃ bhavatāṃ yadi /",
    "GP12vipce_pu:9535": " tadātmabandhusadṛśī buddhir vaḥ kriyatāṃ mayi // ViP_5,13.11 //",
    "GP12vipce_pu:9536": " nāhaṃ devo na gandharvo na yakṣo na ca dānavaḥ /",
    "GP12vipce_pu:9537": " ahaṃ vo bāndhavo jāto naitac cintyam ato 'nyathā // ViP_5,13.12 //",
    "GP12vipce_pu:9538": " §parāśara uvāca:",
    "GP12vipce_pu:9539": " iti śrutvā harer vākyaṃ baddhamaunās tato vanam /",
    "GP12vipce_pu:9540": " yayur gopā mahābhāga tasmin praṇayakopini // ViP_5,13.13 //",
    "GP12vipce_pu:9541": " kṛṣṇas tu vimalaṃ vyoma śaraccandrasya candrikām /",
    "GP12vipce_pu:9542": " tathā kumudinīṃ phullām āmoditadigantarām // ViP_5,13.14 //",
    "GP12vipce_pu:9543": " vanarājīṃ tathā kūjadbhṛṅgamālāmanoramām /",
    "GP12vipce_pu:9544": " vilokya saha gopībhir manaś cakre ratiṃ prati // ViP_5,13.15 //",
    "GP12vipce_pu:9545": " vinā rāmeṇa madhuram atīva vanitāpriyam /",
    "GP12vipce_pu:9546": " jagau kalapadaṃ śaurir nānātantrīkṛtavratam // ViP_5,13.16 //",
    "GP12vipce_pu:9547": " ramyaṃ gītadhvaniṃ śrutvā saṃtyajyāvasathāṃs tadā /",
    "GP12vipce_pu:9548": " ājagmus tvaritā gopyo yatrāste madhusūdanaḥ // ViP_5,13.17 //",
    "GP12vipce_pu:9549": " śanaiḥ śanair jagau gopī kācit tasya layānugam /",
    "GP12vipce_pu:9550": " dattāvadhānā kācic ca tam eva manasāsmarat // ViP_5,13.18 //",
    "GP12vipce_pu:9551": " kācit kṛṣṇeti kṛṣṇeti proktvā lajjām upāyayau /",
    "GP12vipce_pu:9552": " yayau ca kācit premāndhā tatpārśvam avilajjitā // ViP_5,13.19 //",
    "GP12vipce_pu:9553": " kācid āvasathasyāntaḥ sthitvā dṛṣṭvā bahir gurum /",
    "GP12vipce_pu:9554": " tanmayatvena govindaṃ dadhyau mīlitalocanā // ViP_5,13.20 //",
    "GP12vipce_pu:9555": " taccintāvipulāhlādakṣīṇapuṇyacayā tathā /",
    "GP12vipce_pu:9556": " tadaprāptimahāduḥkhavilīnāśeṣapātakā // ViP_5,13.21 //",
    "GP12vipce_pu:9557": " cintayantī jagatsūtiṃ parabrahmasvarūpiṇam /",
    "GP12vipce_pu:9558": " nirucchvāsatayā muktiṃ gatānyā gopakanyakā // ViP_5,13.22 //",
    "GP12vipce_pu:9559": " gopīparivṛto rātriṃ śaraccandramanoramām /",
    "GP12vipce_pu:9560": " mānayām āsa govindo rāsārambharasotsukaḥ // ViP_5,13.23 //",
    "GP12vipce_pu:9561": " gopyaś ca vṛndaśaḥ kṛṣṇaceṣṭāsv āyattamūrtayaḥ /",
    "GP12vipce_pu:9562": " anyadeśaṃ gate kṛṣṇe cerur vṛndāvanāntaram // ViP_5,13.24 //",
    "GP12vipce_pu:9563": " D3-5,T,G,M1, ed. ins. after 24:",
    "GP12vipce_pu:9564": " kṛṣṇe nibaddhahṛdayā idam ūcuḥ parasparam // ViP_5,13.24*18 //",
    "GP12vipce_pu:9565": " kṛṣṇo 'ham etat lalitaṃ vrajāmy ālokyatāṃ gatiḥ /",
    "GP12vipce_pu:9566": " anyā bravīti kṛṣṇasya mama gītir niśamyatām // ViP_5,13.25 //",
    "GP12vipce_pu:9567": " Ds ins:",
    "GP12vipce_pu:9568": " nihatā pūtanā tadvac śakaṭaṃ parivartitam // ViP_5,13.25*19:1 //",
    "GP12vipce_pu:9569": " sakhyaḥ paśyata kṛṣṇasya mama vikramam adbhutam // ViP_5,13.25*19:2 //",
    "GP12vipce_pu:9570": " duṣṭa kāliya tiṣṭhātra kṛṣṇo 'ham iti cāparā /",
    "GP12vipce_pu:9571": " bāhum āsphoṭya kṛṣṇasya līlāsarvasvam ādade // ViP_5,13.26 //",
    "GP12vipce_pu:9572": " anyā bravīti bho gopā niḥśaṅkaiḥ sthīyatām iha /",
    "GP12vipce_pu:9573": " alaṃ vṛṣṭibhayenātra dhṛto govardhano mayā // ViP_5,13.27 //",
    "GP12vipce_pu:9574": " M1 ins.,",
    "GP12vipce_pu:9575": " while G1 ins. after 28:",
    "GP12vipce_pu:9576": " anyā bravīti ca sakhī paśya tvaṃ mām akalmaṣam // ViP_5,13.27*20:1 //",
    "GP12vipce_pu:9577": " nānāprakārayā kṛṣṇaṃ śobhitaṃ vanamālayā // ViP_5,13.27*20:2 //",
    "GP12vipce_pu:9578": " dhenuko 'yaṃ mayā kṣipto vicarantu yathecchayā /",
    "GP12vipce_pu:9579": " gopī bravīti caivānyā kṛṣṇalīlānukāriṇī // ViP_5,13.28 //",
    "GP12vipce_pu:9580": " evaṃ nānāprakārāsu kṛṣṇaceṣṭāsu tās tadā /",
    "GP12vipce_pu:9581": " gopyo vyagrāḥ samaṃ cerū ramyaṃ vṛndāvanaṃ vanam // ViP_5,13.29 //",
    "GP12vipce_pu:9582": " D5 ins:",
    "GP12vipce_pu:9583": " prapannānāṃ tatas tāsāṃ kṛṣṇamārgānusārataḥ // ViP_5,13.29*21:1 //",
    "GP12vipce_pu:9584": " prāvartata samullāpaḥ kṛṣṇasyānveṣaṇaṃ prati // ViP_5,13.29*21:2 //",
    "GP12vipce_pu:9585": " vilokyaikā bhuvaṃ prāha gopī gopavarāṅganā /",
    "GP12vipce_pu:9586": " pulakāñcitasarvāṅgī vikāsinayanotpalā // ViP_5,13.30 //",
    "GP12vipce_pu:9587": " dhvajavajrāṅkuśābjāṅkarekhāvanty āli paśyata /",
    "GP12vipce_pu:9588": " padāny etāni kṛṣṇasya līlālaṃkṛtagāminaḥ // ViP_5,13.31 //",
    "GP12vipce_pu:9589": " kāpi tena samaṃ yātā kṛtapuṇyā madālasā /",
    "GP12vipce_pu:9590": " padāni tasyāś caitāni ghanāny alpatanūni ca // ViP_5,13.32 //",
    "GP12vipce_pu:9591": " puṣpāvacayam atroccaiś cakre dāmodaro dhruvam /",
    "GP12vipce_pu:9592": " yenāgrākrāntimātrāṇi padāny atra mahātmanaḥ // ViP_5,13.33 //",
    "GP12vipce_pu:9593": " atropaviśya sā tena kāpi puṣpair alaṃkṛtā /",
    "GP12vipce_pu:9594": " anyajanmani sarvātmā viṣṇur abhyarcito yayā // ViP_5,13.34 //",
    "GP12vipce_pu:9595": " puṣpabandhanasaṃmānakṛtamānām apāsya tām /",
    "GP12vipce_pu:9596": " nandagopasuto yāto mārgeṇānena paśyata // ViP_5,13.35 //",
    "GP12vipce_pu:9597": " anuyāne 'samarthānyā nitambabharamantharā /",
    "GP12vipce_pu:9598": " yā gantavye drutaṃ yāti nimnapādāgrasaṃsthitiḥ // ViP_5,13.36 //",
    "GP12vipce_pu:9599": " hastanyastāgrahasteyaṃ tena yāti tathā sakhī /",
    "GP12vipce_pu:9600": " anāyattapadanyāsā lakṣyate padapaddhatiḥ // ViP_5,13.37 //",
    "GP12vipce_pu:9601": " hastasaṃsparśamātreṇa dhūrtenaiṣā vimānitā /",
    "GP12vipce_pu:9602": " nairāśyān mandagāminyā nivṛttaṃ lakṣyate padam // ViP_5,13.38 //",
    "GP12vipce_pu:9603": " nūnam uktā tvarāmīti punar eṣyāmi te 'ntikam /",
    "GP12vipce_pu:9604": " tena kṛṣṇena yenaiṣā tvaritā padapaddhatiḥ // ViP_5,13.39 //",
    "GP12vipce_pu:9605": " praviṣṭo gahanaṃ kṛṣṇaḥ padam atra na lakṣyate /",
    "GP12vipce_pu:9606": " nivartadhvaṃ śaśāṅkasya naitad dīdhitigocare // ViP_5,13.40 //",
    "GP12vipce_pu:9607": " nivṛttās tās tato gopyo nirāśāḥ kṛṣṇadarśane /",
    "GP12vipce_pu:9608": " yamunātīram āgamya jagus taccaritaṃ tadā // ViP_5,13.41 //",
    "GP12vipce_pu:9609": " tato dadṛśur āyāntaṃ vikāsimukhapaṅkajam /",
    "GP12vipce_pu:9610": " gopyas trailokyagoptāraṃ kṛṣṇam akliṣṭaceṣṭitam // ViP_5,13.42 //",
    "GP12vipce_pu:9611": " kācid ālokya govindam āyāntam atiharṣitā /",
    "GP12vipce_pu:9612": " kṛṣṇa kṛṣṇeti kṛṣṇeti prāha nānyad udīrayat // ViP_5,13.43 //",
    "GP12vipce_pu:9613": " D5 ins:",
    "GP12vipce_pu:9614": " kācin mīlitalolākṣī tadbhāgavatamānasā // ViP_5,13.43*22:1 //",
    "GP12vipce_pu:9615": " sarvātmānaṃ tam abhajad govindaṃ viṣṇum avyayam // ViP_5,13.43*22:2 //",
    "GP12vipce_pu:9616": " kācid bhrūbhaṅguraṃ kṛtvā lalāṭaphalakaṃ harim /",
    "GP12vipce_pu:9617": " vilokya netrabhṛṅgābhyāṃ papau tanmukhapaṅkajam // ViP_5,13.44 //",
    "GP12vipce_pu:9618": " kācid ālokya govindaṃ nimīlitavilocanā /",
    "GP12vipce_pu:9619": " tasyaiva rūpaṃ dhyāyantī yogārūḍheva cābabhau // ViP_5,13.45 //",
    "GP12vipce_pu:9620": " tataḥ kāścitpriyālāpaiḥ kāścid bhrūbhaṅgavīkṣitaiḥ /",
    "GP12vipce_pu:9621": " ninye 'nunayam anyāś ca karasparśena mādhavaḥ // ViP_5,13.46 //",
    "GP12vipce_pu:9622": " tābhiḥ prasannacittābhir gopībhiḥ saha sādaram /",
    "GP12vipce_pu:9623": " rarāma rāsagoṣṭhībhir udāracarito hariḥ // ViP_5,13.47 //",
    "GP12vipce_pu:9624": " rāsamaṇḍalabandho 'pi kṛṣṇapārśvam anujjhatā /",
    "GP12vipce_pu:9625": " gopījanena naivābhūd ekasthānasthirātmanā // ViP_5,13.48 //",
    "GP12vipce_pu:9626": " haste pragṛhya caikaikāṃ gopikāṃ rāsamaṇḍale /",
    "GP12vipce_pu:9627": " cakāra tatkarasparśanimīlitadṛśaṃ hariḥ // ViP_5,13.49 //",
    "GP12vipce_pu:9628": " tataḥ pravavṛte rāsaś caladvalayanisvanaiḥ /",
    "GP12vipce_pu:9629": " anuyātaśaratkāvyageyagītir anukramāt // ViP_5,13.50 //",
    "GP12vipce_pu:9630": " kṛṣṇaḥ śaraccandramasaṃ kaumudīṃ kumudākaram /",
    "GP12vipce_pu:9631": " jagau gopījanas tv ekaṃ kṛṣṇanāma punaḥ punaḥ // ViP_5,13.51 //",
    "GP12vipce_pu:9632": " parivartaśrameṇaikā caladvalayalāpinī /",
    "GP12vipce_pu:9633": " dadau bāhulatāṃ skandhe gopī madhunighātinaḥ // ViP_5,13.52 //",
    "GP12vipce_pu:9634": " kācit pravilasadbāhuṃ parirabhya cucumba tam /",
    "GP12vipce_pu:9635": " gopī gītastutivyājanipuṇā madhusūdanam // ViP_5,13.53 //",
    "GP12vipce_pu:9636": " gopīkapolasaṃśleṣam abhipadya harer bhujau /",
    "GP12vipce_pu:9637": " pulakodgamasasyāya svedāmbughanatāṃ gatau // ViP_5,13.54 //",
    "GP12vipce_pu:9638": " rāsageyaṃ jagau kṛṣṇo yāvattārataradhvaniḥ /",
    "GP12vipce_pu:9639": " sādhu kṛṣṇeti kṛṣṇeti tāvat tā dviguṇaṃ jaguḥ // ViP_5,13.55 //",
    "GP12vipce_pu:9640": " gate 'nugamanaṃ cakrur valane saṃmukhaṃ yayuḥ /",
    "GP12vipce_pu:9641": " pratilomānulomena bhejur gopāṅganā harim // ViP_5,13.56 //",
    "GP12vipce_pu:9642": " sa tathā saha gopībhī rarāma madhusūdanaḥ /",
    "GP12vipce_pu:9643": " yathābdakoṭipratimaḥ kṣaṇas tena vinābhavat // ViP_5,13.57 //",
    "GP12vipce_pu:9644": " tā vāryamāṇāḥ patibhiḥ pitṛbhir bhrātṛbhis tathā /",
    "GP12vipce_pu:9645": " kṛṣṇaṃ gopāṅganā rātrau ramayanti ratipriyāḥ // ViP_5,13.58 //",
    "GP12vipce_pu:9646": " so 'pi kaiśorakavayo mānayan madhusūdanaḥ /",
    "GP12vipce_pu:9647": " reme tābhir ameyātmā kṣapāsu kṣapitāhitaḥ // ViP_5,13.59 //",
    "GP12vipce_pu:9648": " tadbhartṛṣu tathā tāsu sarvabhūteṣu ceśvaraḥ /",
    "GP12vipce_pu:9649": " ātmasvarūparūpo 'sau vyāpya vāyur iva sthitaḥ // ViP_5,13.60 //",
    "GP12vipce_pu:9650": " yathā samastabhūteṣu nabho 'gniḥ pṛthivī jalam /",
    "GP12vipce_pu:9651": " vāyuś cātmā tathaivāsau vyāpya sarvam avasthitaḥ // ViP_5,13.61 //",
    "GP12vipce_pu:9652": " [[iti śrīviṣṇupurāṇe pañcame 'ṃśe trayodaśo 'dhyāyaḥ ]]",
    "GP12vipce_pu:9653": " §parāśara uvāca:",
    "GP12vipce_pu:9654": " pradoṣārdhe kadācit tu rāsāsakte janārdane /",
    "GP12vipce_pu:9655": " trāsayan samado goṣṭham ariṣṭaḥ samupāgataḥ // ViP_5,14.1 //",
    "GP12vipce_pu:9656": " satoyatoyadacchāyas tīkṣṇaśṛṅgo 'rkalocanaḥ /",
    "GP12vipce_pu:9657": " khurāgrapātair atyarthaṃ dārayan vasudhātalam // ViP_5,14.2 //",
    "GP12vipce_pu:9658": " lelihānaḥ saniṣpeṣaṃ jihvayauṣṭhau punaḥ punaḥ /",
    "GP12vipce_pu:9659": " saṃrambhāviddhalāṅgūlaḥ kaṭhinaskandhabandhanaḥ // ViP_5,14.3 //",
    "GP12vipce_pu:9660": " udagrakakudābhogaḥ pramāṇād duratikramaḥ /",
    "GP12vipce_pu:9661": " viṇmūtraliptapṛṣṭhāṅgo gavām udvegakārakaḥ // ViP_5,14.4 //",
    "GP12vipce_pu:9662": " pralambakaṇṭho 'timukhas tarughātāṅkitānanaḥ /",
    "GP12vipce_pu:9663": " pātayan sa gavāṃ garbhān daityo vṛṣabharūpadhṛk // ViP_5,14.5 //",
    "GP12vipce_pu:9664": " sūdayaṃs tāpasān ugro vanāny aṭati yaḥ sadā // ViP_5,14.6 //",
    "GP12vipce_pu:9665": " tatas tam atighorākṣam avekṣyātibhayāturāḥ /",
    "GP12vipce_pu:9666": " gopā gopastriyaś caiva kṛṣṇa kṛṣṇeti cukruśuḥ // ViP_5,14.7 //",
    "GP12vipce_pu:9667": " siṃhanādaṃ tataś cakre talaśabdaṃ ca keśavaḥ /",
    "GP12vipce_pu:9668": " tacchabdaśravaṇāc cāsau dāmodaramukhaṃ yayau // ViP_5,14.8 //",
    "GP12vipce_pu:9669": " agranyastaviṣāṇāgraḥ kṛṣṇakukṣikṛtekṣaṇaḥ /",
    "GP12vipce_pu:9670": " abhyadhāvata duṣṭātmā kṛṣṇaṃ vṛṣabhadānavaḥ // ViP_5,14.9 //",
    "GP12vipce_pu:9671": " āyāntaṃ daityavṛṣabhaṃ dṛṣṭvā kṛṣṇo mahābalaḥ /",
    "GP12vipce_pu:9672": " na cacāla tataḥ sthānād avajñāsmitalīlayā // ViP_5,14.10 //",
    "GP12vipce_pu:9673": " āsannaṃ caiva jagrāha grāhavan madhusūdanaḥ /",
    "GP12vipce_pu:9674": " jaghāna jānunā kukṣau viṣāṇagrahaṇācalam // ViP_5,14.11 //",
    "GP12vipce_pu:9675": " tasya darpabalaṃ bhaṅktvā gṛhītasya viṣāṇayoḥ /",
    "GP12vipce_pu:9676": " apīḍayad ariṣṭasya kaṇṭhaṃ klinnam ivāmbaram // ViP_5,14.12 //",
    "GP12vipce_pu:9677": " utpāṭya śṛṅgam ekaṃ tu tenaivātāḍayat tataḥ /",
    "GP12vipce_pu:9678": " mamāra sahasā daityo mukhāc choṇitam udvaman // ViP_5,14.13 //",
    "GP12vipce_pu:9679": " tuṣṭuvur nihate tasmin daitye gopā janārdanam /",
    "GP12vipce_pu:9680": " jambhe hate sahasrākṣaṃ purā devagaṇā yathā // ViP_5,14.14 //",
    "GP12vipce_pu:9681": " [[iti śrīviṣṇupurāṇe pañcame 'ṃśe caturdaśo 'dhyāyaḥ ]]",
    "GP12vipce_pu:9682": " §parāśara uvāca:",
    "GP12vipce_pu:9683": " kakudmini hate 'riṣṭe dhenuke vinipātite /",
    "GP12vipce_pu:9684": " pralambe nidhanaṃ nīte dhṛte govardhanācale // ViP_5,15.1 //",
    "GP12vipce_pu:9685": " damite kāliye nāge bhagne tuṅgadrumadvaye /",
    "GP12vipce_pu:9686": " hatāyāṃ pūtanāyāṃ ca śakaṭe parivartite // ViP_5,15.2 //",
    "GP12vipce_pu:9687": " kaṃsāya nāradaḥ prāha yathāvṛttam anukramāt /",
    "GP12vipce_pu:9688": " yaśodādevakīgarbhaparivartādy aśeṣataḥ // ViP_5,15.3 //",
    "GP12vipce_pu:9689": " śrutvā tat sakalaṃ kaṃso nāradād devadarśanāt /",
    "GP12vipce_pu:9690": " vasudevaṃ prati tadā kopaṃ cakre sudurmatiḥ // ViP_5,15.4 //",
    "GP12vipce_pu:9691": " so 'tikopād upālabhya sarvayādavasaṃsadi /",
    "GP12vipce_pu:9692": " jagarha yādavāṃś caiva kāryaṃ caitad acintayat // ViP_5,15.5 //",
    "GP12vipce_pu:9693": " yāvan na balam ārūḍhau rāmakṛṣṇau subālakau /",
    "GP12vipce_pu:9694": " tāvad eva mayā vadhyāv asādhyau rūḍhayauvanau // ViP_5,15.6 //",
    "GP12vipce_pu:9695": " cāṇūro 'tra mahāvīryo muṣṭikaś ca mahābalaḥ /",
    "GP12vipce_pu:9696": " etābhyāṃ mallayuddhena ghātayiṣyāmi durmadau // ViP_5,15.7 //",
    "GP12vipce_pu:9697": " dhanurmahamahāyāgavyājenānīya tau vrajāt /",
    "GP12vipce_pu:9698": " tathā tathā yatiṣyāmi yāsyete saṃkṣayaṃ yathā // ViP_5,15.8 //",
    "GP12vipce_pu:9699": " śvaphalkatanayaṃ so 'ham akrūraṃ yadupuṃgavam /",
    "GP12vipce_pu:9700": " tayor ānayanārthāya preṣayiṣyāmi gokulam // ViP_5,15.9 //",
    "GP12vipce_pu:9701": " vṛndāvanacaraṃ ghoram ādekṣyāmi ca keśinam /",
    "GP12vipce_pu:9702": " tatraivāsāv atibalas tāv ubhau ghātayiṣyati // ViP_5,15.10 //",
    "GP12vipce_pu:9703": " gajaḥ kuvalāyāpīḍo matsamīpam upāgatau /",
    "GP12vipce_pu:9704": " ghātayiṣyati vā gopau vasudevasutāv ubhau // ViP_5,15.11 //",
    "GP12vipce_pu:9705": " §parāśara uvāca:",
    "GP12vipce_pu:9706": " ity ālocya sa duṣṭātmā kaṃso rāmajanārdanau /",
    "GP12vipce_pu:9707": " hantuṃ kṛtamatir vīram akrūraṃ vākyam abravīt // ViP_5,15.12 //",
    "GP12vipce_pu:9708": " §kaṃsa uvāca:",
    "GP12vipce_pu:9709": " bho bho dānapate vākyaṃ kriyatāṃ prītaye mama /",
    "GP12vipce_pu:9710": " itaḥ syandanam āruhya gamyatāṃ nandagokulam // ViP_5,15.13 //",
    "GP12vipce_pu:9711": " vasudevasutau tatra viṣṇor aṃśasamudbhavau /",
    "GP12vipce_pu:9712": " nāśāya kila saṃbhūtau mama duṣṭau pravardhataḥ // ViP_5,15.14 //",
    "GP12vipce_pu:9713": " dhanurmaho mamāpy atra caturdaśyāṃ bhaviṣyati /",
    "GP12vipce_pu:9714": " āneyau bhavatā gatvā mallayuddhāya tāv ubhau // ViP_5,15.15 //",
    "GP12vipce_pu:9715": " cāṇūramuṣṭikau mallau niyuddhakuśalau mama /",
    "GP12vipce_pu:9716": " tābhyāṃ sahānayor yuddhaṃ sarvaloko 'tra paśyatu // ViP_5,15.16 //",
    "GP12vipce_pu:9717": " nāgaḥ kuvalayāpīḍo mahāmātrapracoditaḥ /",
    "GP12vipce_pu:9718": " sa vā haniṣyate pāpau vasudevātmajau śiśū // ViP_5,15.17 //",
    "GP12vipce_pu:9719": " tau hatvā vasudevaṃ ca nandagopaṃ ca durmatim /",
    "GP12vipce_pu:9720": " haniṣye pitaraṃ cemam ugrasenaṃ ca durmatim // ViP_5,15.18 //",
    "GP12vipce_pu:9721": " tataḥ samastagopānāṃ godhanāny akhilāny aham /",
    "GP12vipce_pu:9722": " vittaṃ cāpahariṣyāmi duṣṭānāṃ madvadhaiṣiṇām // ViP_5,15.19 //",
    "GP12vipce_pu:9723": " tvām ṛte yādavāś caite duṣṭā dānapate mayi /",
    "GP12vipce_pu:9724": " eteṣāṃ ca vadhāyāhaṃ yatiṣye 'nukramāt tataḥ // ViP_5,15.20 //",
    "GP12vipce_pu:9725": " tato niṣkaṇṭakaṃ sarvaṃ rājyam etad ayādavam /",
    "GP12vipce_pu:9726": " praśāsiṣye tvayā tasmān matprītyā vīra gamyatām // ViP_5,15.21 //",
    "GP12vipce_pu:9727": " yathā ca māhiṣaṃ sarpir dadhi cāpy upahārya vai /",
    "GP12vipce_pu:9728": " gopāḥ samānayanty āśu tvayā vācyās tathā tathā // ViP_5,15.22 //",
    "GP12vipce_pu:9729": " §parāśara uvāca:",
    "GP12vipce_pu:9730": " ity ājñaptas tadākrūro mahābhāgavato dvija /",
    "GP12vipce_pu:9731": " prītimān abhavat kṛṣṇaṃ śvo drakṣyāmīti satvaraḥ // ViP_5,15.23 //",
    "GP12vipce_pu:9732": " tathety uktvā ca rājānaṃ ratham āruhya śobhanam /",
    "GP12vipce_pu:9733": " niścakrāma tadā puryā mathurāyā madhupriyaḥ // ViP_5,15.24 //",
    "GP12vipce_pu:9734": " [[iti śrīviṣṇupurāṇe pañcame 'ṃśe pañcadaśo 'dhyāyaḥ ]]",
    "GP12vipce_pu:9735": " §parāśara uvāca:",
    "GP12vipce_pu:9736": " keśī cāpi balodagraḥ kaṃsadūtapracoditaḥ /",
    "GP12vipce_pu:9737": " kṛṣṇasya nidhanākāṅkṣī vṛndāvanam upāgamat // ViP_5,16.1 //",
    "GP12vipce_pu:9738": " sa khurakṣatabhūpṛṣṭhaḥ saṭākṣepadhutāmbudaḥ /",
    "GP12vipce_pu:9739": " plutavikrāntacandrārkamārgo gopān upādravat // ViP_5,16.2 //",
    "GP12vipce_pu:9740": " tasya heṣitaśabdena gopālā daityavājinaḥ /",
    "GP12vipce_pu:9741": " gopyaś ca bhayasaṃvignā govindaṃ śaraṇaṃ yayuḥ // ViP_5,16.3 //",
    "GP12vipce_pu:9742": " trāhi trāhīti govindaḥ śrutvā teṣāṃ tadā vacaḥ /",
    "GP12vipce_pu:9743": " satoyajaladadhvānagambhīram idam uktavān // ViP_5,16.4 //",
    "GP12vipce_pu:9744": " §bhagavān uvāca:",
    "GP12vipce_pu:9745": " alaṃ trāsena gopālāḥ keśinaḥ kiṃ bhayāturaiḥ /",
    "GP12vipce_pu:9746": " bhavadbhir gopajātīyair vīravīryaṃ vilopyate // ViP_5,16.5 //",
    "GP12vipce_pu:9747": " kim anenālpasāreṇa heṣitāṭopakāriṇā /",
    "GP12vipce_pu:9748": " daiteyabalavāhyena valgatā duṣṭavājinā // ViP_5,16.6 //",
    "GP12vipce_pu:9749": " ehy ehi duṣṭa kṛṣṇo 'haṃ pūṣṇor iva pinākadhṛt /",
    "GP12vipce_pu:9750": " pātayiṣyāmi daśanān vadanād akhilāṃs tava // ViP_5,16.7 //",
    "GP12vipce_pu:9751": " ity uktvāsphoṭya govindaḥ keśinaḥ saṃmukhaṃ yayau /",
    "GP12vipce_pu:9752": " vivṛtāsyas tu so 'py enaṃ daiteyāśva upādravat // ViP_5,16.8 //",
    "GP12vipce_pu:9753": " bāhum ābhoginaṃ kṛtvā mukhe tasya janārdanaḥ /",
    "GP12vipce_pu:9754": " praveśayām āsa tadā keśino duṣṭavājinaḥ // ViP_5,16.9 //",
    "GP12vipce_pu:9755": " keśino vadanaṃ tena viśatā kṛṣṇabāhunā /",
    "GP12vipce_pu:9756": " śātitā daśanāḥ petuḥ sitābhrāvayavā iva // ViP_5,16.10 //",
    "GP12vipce_pu:9757": " kṛṣṇasya vavṛdhe bāhuḥ keśidehagato dvija /",
    "GP12vipce_pu:9758": " vināśāya yathā vyādhir āsaṃbhūter upekṣitaḥ // ViP_5,16.11 //",
    "GP12vipce_pu:9759": " vipāṭitauṣṭho bahulaṃ saphenaṃ rudhiraṃ vaman // ViP_5,16.12ab //",
    "GP12vipce_pu:9760": " D3.4,G3 ins:",
    "GP12vipce_pu:9761": " cukrośa balavān daityaḥ sāsradeho vicetanaḥ // ViP_5,16ab.12*23 //",
    "GP12vipce_pu:9762": " so 'kṣiṇī vivṛte cakre niḥsṛte muktabandhane // ViP_5,16.12cd //",
    "GP12vipce_pu:9763": " jaghāna dharaṇīṃ pādaiḥ śakṛnmūtraṃ samutsṛjan /",
    "GP12vipce_pu:9764": " svedārdragātraḥ śrāntaś ca niryatnaḥ so 'bhavat tataḥ // ViP_5,16.13 //",
    "GP12vipce_pu:9765": " vyāditāsyo mahāraudraḥ so 'suraḥ kṛṣṇabāhunā /",
    "GP12vipce_pu:9766": " nipapāta dvidhābhūto vaidyutena yathā drumaḥ // ViP_5,16.14 //",
    "GP12vipce_pu:9767": " dvipādapṛṣṭhapucchārdhaśravaṇaikākṣināsike /",
    "GP12vipce_pu:9768": " keśinas te dvidhābhūte śakale dve virejatuḥ // ViP_5,16.15 //",
    "GP12vipce_pu:9769": " hatvā tu keśinaṃ kṛṣṇo gopālair muditair vṛtaḥ /",
    "GP12vipce_pu:9770": " anāyastatanuḥ svastho hasaṃs tatraiva tasthivān // ViP_5,16.16 //",
    "GP12vipce_pu:9771": " tato gopyaś ca gopāś ca hate keśini vismitāḥ /",
    "GP12vipce_pu:9772": " tuṣṭuvuḥ puṇḍarīkākṣam anurāgamanoramam // ViP_5,16.17 //",
    "GP12vipce_pu:9773": " athāhāntarito vipro nārado jalade sthitaḥ /",
    "GP12vipce_pu:9774": " keśinaṃ nihataṃ dṛṣṭvā harṣanirbharamānasaḥ // ViP_5,16.18 //",
    "GP12vipce_pu:9775": " sādhu sādhu jagannātha līlayaiva yad acyuta /",
    "GP12vipce_pu:9776": " nihato 'yaṃ tvayā keśī kleśadas tridivaukasām // ViP_5,16.19 //",
    "GP12vipce_pu:9777": " yuddhotsuko 'ham atyarthaṃ naravājimahāhavam /",
    "GP12vipce_pu:9778": " avṛttapūrvam anyatra draṣṭuṃ svargād upāgataḥ // ViP_5,16.20 //",
    "GP12vipce_pu:9779": " svakarmāṇy avatāre te kṛtāni madhusūdana /",
    "GP12vipce_pu:9780": " yāni tair vismitaṃ cetas toṣam etena me gatam // ViP_5,16.21 //",
    "GP12vipce_pu:9781": " turagasyāsya śakro 'pi kṛṣṇa devāś ca bibhyati /",
    "GP12vipce_pu:9782": " dhūtakesarajālasya hreṣato 'bhrāvalokinaḥ // ViP_5,16.22 //",
    "GP12vipce_pu:9783": " yasmāt tvayaiṣa duṣṭātmā hataḥ keśī janārdana /",
    "GP12vipce_pu:9784": " tasmāt keśavanāmnā tvaṃ loke khyāto bhaviṣyasi // ViP_5,16.23 //",
    "GP12vipce_pu:9785": " svasty astu te gamiṣyāmi kaṃsayuddhe 'dhunā punaḥ /",
    "GP12vipce_pu:9786": " paraśvo 'haṃ sameṣyāmi tvayā keśiniṣūdana // ViP_5,16.24 //",
    "GP12vipce_pu:9787": " ugrasenasute kaṃse sānuge vinipātite /",
    "GP12vipce_pu:9788": " bhārāvatārakartā tvaṃ pṛthivyāḥ pṛthivīdhara // ViP_5,16.25 //",
    "GP12vipce_pu:9789": " tatrānekaprakārāṇi yuddhāni pṛthivīkṣitām /",
    "GP12vipce_pu:9790": " draṣṭavyāni mayā yuṣmatpraṇītāni janārdana // ViP_5,16.26 //",
    "GP12vipce_pu:9791": " so 'haṃ yāsyāmi govinda devakāryaṃ mahat kṛtam /",
    "GP12vipce_pu:9792": " tvayā sabhājitaś cāhaṃ svasti te 'stu vrajāmy aham // ViP_5,16.27 //",
    "GP12vipce_pu:9793": " nārade tu gate kṛṣṇaḥ saha gopair avismitaḥ /",
    "GP12vipce_pu:9794": " viveśa gokulaṃ gopīnetrapānaikabhājanam // ViP_5,16.28 //",
    "GP12vipce_pu:9795": " [[iti śrīviṣṇupurāṇe pañcame 'ṃśe ṣoḍaśo 'dhyāyaḥ ]]",
    "GP12vipce_pu:9796": " §parāśara uvāca:",
    "GP12vipce_pu:9797": " akrūro 'pi viniṣkramya syandanenāśugāminā /",
    "GP12vipce_pu:9798": " kṛṣṇasaṃdarśanākāṅkṣī prayayau nandagokulam // ViP_5,17.1 //",
    "GP12vipce_pu:9799": " cintayām āsa cākrūro nāsti dhanyataro mayā /",
    "GP12vipce_pu:9800": " yo 'ham aṃśāvatīrṇasya mukhaṃ drakṣyāmi cakriṇaḥ // ViP_5,17.2 //",
    "GP12vipce_pu:9801": " adya me saphalaṃ janma suprabhātā ca me niśā /",
    "GP12vipce_pu:9802": " yad unnidrābjapatrākṣaṃ viṣṇor drakṣyāmy ahaṃ mukham // ViP_5,17.3 //",
    "GP12vipce_pu:9803": " Ś1 ins:",
    "GP12vipce_pu:9804": " adya me saphale netre adya me saphalā giraḥ // ViP_5,17.3*24:1 //",
    "GP12vipce_pu:9805": " yan me parasparālāpo dṛṣṭvā viṣṇuṃ bhaviṣyati // ViP_5,17.3*24:2 //",
    "GP12vipce_pu:9806": " pāpaṃ harati yat puṃsāṃ smṛtaṃ saṃkalpanāmayam /",
    "GP12vipce_pu:9807": " tat puṇḍarīkanayanaṃ viṣṇor drakṣyāmy ahaṃ mukham // ViP_5,17.4 //",
    "GP12vipce_pu:9808": " nirjagmuś ca yato vedā vedāṅgāny akhilāni ca /",
    "GP12vipce_pu:9809": " drakṣyāmi tat paraṃ dhāma devānāṃ bhagavanmukham // ViP_5,17.5 //",
    "GP12vipce_pu:9810": " yajñeṣu yajñapuruṣaḥ puruṣaiḥ puruṣottamaḥ /",
    "GP12vipce_pu:9811": " ijyate yo 'khilādhāras taṃ drakṣyāmi jagatpatim // ViP_5,17.6 //",
    "GP12vipce_pu:9812": " iṣṭvā yam indro yajñānāṃ śatenāmararājatām /",
    "GP12vipce_pu:9813": " avāpa tam anantādim ahaṃ drakṣyāmi keśavam // ViP_5,17.7 //",
    "GP12vipce_pu:9814": " na brahmā nendrarudrāśvivasvādityamarudgaṇāḥ /",
    "GP12vipce_pu:9815": " yasya svarūpaṃ jānanti sprakṣyaty aṅgaṃ sa me hariḥ // ViP_5,17.8 //",
    "GP12vipce_pu:9816": " sarvātmā sarvavit sarvaḥ sarvabhūteṣv avasthitaḥ /",
    "GP12vipce_pu:9817": " yo vitatyāvyayo vyāpī sa vakṣyati mayā saha // ViP_5,17.9 //",
    "GP12vipce_pu:9818": " matsyakūrmavarāhāśvasiṃharūpādibhiḥ sthitim /",
    "GP12vipce_pu:9819": " cakāra jagato yo 'jaḥ so 'dya mām ālapiṣyati // ViP_5,17.10 //",
    "GP12vipce_pu:9820": " sāmprataṃ ca jagatsvāmī kāryam ātmahṛdi sthitam /",
    "GP12vipce_pu:9821": " kartuṃ manuṣyatāṃ prāptaḥ svecchādehadhṛg avyayaḥ // ViP_5,17.11 //",
    "GP12vipce_pu:9822": " yo 'nantaḥ pṛthivīṃ dhatte śekharasthitisaṃsthitām /",
    "GP12vipce_pu:9823": " so 'vatīrṇo jagatyarthe mām akrūreti vakṣyati // ViP_5,17.12 //",
    "GP12vipce_pu:9824": " pitṛputrasuhṛdbhrātṛmātṛbandhumayīm imām /",
    "GP12vipce_pu:9825": " yanmāyāṃ nālam uttartuṃ jagat tasmai namo namaḥ // ViP_5,17.13 //",
    "GP12vipce_pu:9826": " taraty avidyāṃ vitatāṃ hṛdi yasmin niveśite /",
    "GP12vipce_pu:9827": " yogī māyām ameyāya tasmai vidyātmane namaḥ // ViP_5,17.14 //",
    "GP12vipce_pu:9828": " yajvibhir yajñapuruṣo vāsudevaś ca sātvataiḥ /",
    "GP12vipce_pu:9829": " vedāntavedibhir viṣṇuḥ procyate yo nato 'smi tam // ViP_5,17.15 //",
    "GP12vipce_pu:9830": " yathā tatra jagad dhāmni dhātary etat pratiṣṭhitam /",
    "GP12vipce_pu:9831": " sadasat tena satyena mayy asau yātu saumyatām // ViP_5,17.16 //",
    "GP12vipce_pu:9832": " smṛte sakalakalyāṇabhājanaṃ yatra jāyate /",
    "GP12vipce_pu:9833": " puruṣas tam ajaṃ nityaṃ vrajāmi śaraṇaṃ harim // ViP_5,17.17 //",
    "GP12vipce_pu:9834": " §parāśara uvāca:",
    "GP12vipce_pu:9835": " itthaṃ saṃcintayan viṣṇuṃ bhaktinamrātmamānasaḥ /",
    "GP12vipce_pu:9836": " akrūro gokulaṃ prāptaḥ kiṃcit sūrye virājati // ViP_5,17.18 //",
    "GP12vipce_pu:9837": " sa dadarśa tadā tatra kṛṣṇam ādohane gavām /",
    "GP12vipce_pu:9838": " vatsamadhyagataṃ phullanīlotpaladalacchavim // ViP_5,17.19 //",
    "GP12vipce_pu:9839": " praspaṣṭapadmapatrākṣaṃ śrīvatsāṅkitavakṣasam /",
    "GP12vipce_pu:9840": " pralambabāhum āyāmituṅgoraḥsthalam unnasam // ViP_5,17.20 //",
    "GP12vipce_pu:9841": " savilāsasmitādhāraṃ bibhrāṇaṃ mukhapaṅkajam /",
    "GP12vipce_pu:9842": " tuṅgaraktanakhaṃ padbhyāṃ dharaṇyāṃ supratiṣṭhitam // ViP_5,17.21 //",
    "GP12vipce_pu:9843": " bibhrāṇaṃ vāsasī pīte vanyapuṣpavibhūṣitam /",
    "GP12vipce_pu:9844": " sāndranīlalatāhastam sitāmbhojāvataṃsakam // ViP_5,17.22 //",
    "GP12vipce_pu:9845": " haṃsakundendudhavalaṃ nīlāmbaradharaṃ dvija /",
    "GP12vipce_pu:9846": " tasyānu balabhadraṃ ca dadarśa yadunandanaḥ // ViP_5,17.23 //",
    "GP12vipce_pu:9847": " prāṃśum uttuṅgabāhvaṃsaṃ vikāsimukhapaṅkajam /",
    "GP12vipce_pu:9848": " meghamālāparivṛtaṃ kailāsādrim ivāparam // ViP_5,17.24 //",
    "GP12vipce_pu:9849": " tau dṛṣṭvā vikasadvaktrasarojaḥ sa mahāmatiḥ /",
    "GP12vipce_pu:9850": " pulakāñcitasarvāṅgas tadākrūro 'bhavan mune // ViP_5,17.25 //",
    "GP12vipce_pu:9851": " etat tat paramaṃ dhāma tad etat paramaṃ padam /",
    "GP12vipce_pu:9852": " bhagavadvāsudevāṃśo dvidhā yo 'yam avasthitaḥ // ViP_5,17.26 //",
    "GP12vipce_pu:9853": " sāphalyam akṣṇor yugam etad atra dṛṣṭe jagaddhātari yātam uccaiḥ /",
    "GP12vipce_pu:9854": " apy aṅgam etad bhagavatprasādād datte 'ṅgasaṅge phalavan mama syāt // ViP_5,17.27 //",
    "GP12vipce_pu:9855": " apy eṣa pṛṣṭhe mama hastapadmaṃ kariṣyati śrīmadanantamūrtiḥ /",
    "GP12vipce_pu:9856": " yasyāṅgulisparśahatākhilāghair avāpyate siddhir anāśadoṣā // ViP_5,17.28 //",
    "GP12vipce_pu:9857": " yenāgnividyudraviraśmimālā karālam atyugram apāsya cakram /",
    "GP12vipce_pu:9858": " cakraṃ ghnatā daityapater hṛtāni daityāṅganānāṃ nayanāñjanāni // ViP_5,17.29 //",
    "GP12vipce_pu:9859": " yatrāmbu vinyasya balir manojñān avāpa bhogān vasudhātalasthaḥ /",
    "GP12vipce_pu:9860": " tathāmaratvaṃ tridaśādhipatyaṃ manvantaraṃ pūrṇam apetaśatruḥ // ViP_5,17.30 //",
    "GP12vipce_pu:9861": " apy eṣa māṃ kaṃsaparigraheṇa doṣāspadībhūtam adoṣaduṣṭam /",
    "GP12vipce_pu:9862": " kartāvamānopahataṃ dhig astu taj janmanaḥ sādhu bahiṣkṛto yaḥ // ViP_5,17.31 //",
    "GP12vipce_pu:9863": " jñānātmakasyāmalasattvarāśer apetadoṣasya sadā sphuṭasya /",
    "GP12vipce_pu:9864": " kiṃ vā jagaty atra samastapuṃsām ajñātam asyāsti hṛdi sthitasya // ViP_5,17.32 //",
    "GP12vipce_pu:9865": " tasmād ahaṃ bhaktivinamracetā vrajāmi sarveśvaram īśvarāṇām /",
    "GP12vipce_pu:9866": " aṃśāvatāraṃ puruṣottamasya anādimadhyāntamayasya viṣṇoḥ // ViP_5,17.33 //",
    "GP12vipce_pu:9867": " [[iti śrīviṣṇupurāṇe pañcame 'ṃśe saptadaśo 'dhyāyaḥ ]]",
    "GP12vipce_pu:9868": " §parāśara uvāca:",
    "GP12vipce_pu:9869": " cintayann iti govindam upagamya sa yādavaḥ /",
    "GP12vipce_pu:9870": " akrūro 'smīti caraṇau nanāma śirasā hareḥ // ViP_5,18.1 //",
    "GP12vipce_pu:9871": " so 'py enaṃ dhvajavajrābjakṛtacihnena pāṇinā /",
    "GP12vipce_pu:9872": " saṃspṛśyākṛṣya ca prītyā sugāḍhaṃ pariṣasvaje // ViP_5,18.2 //",
    "GP12vipce_pu:9873": " kṛtasaṃvandanau tena yathāvad balakeśavau /",
    "GP12vipce_pu:9874": " tataḥ praviṣṭau saṃhṛṣṭau tam ādāyātmamandiram // ViP_5,18.3 //",
    "GP12vipce_pu:9875": " saha tābhyāṃ tadākrūraḥ kṛtasaṃvandanādikaḥ /",
    "GP12vipce_pu:9876": " bhuktabhojyo yathānyāyam ācacakṣe tatas tayoḥ // ViP_5,18.4 //",
    "GP12vipce_pu:9877": " yathā nirbhartsyate tena kaṃsenānakadundubhiḥ /",
    "GP12vipce_pu:9878": " yathā ca devakī devī dānavena durātmanā // ViP_5,18.5 //",
    "GP12vipce_pu:9879": " ugrasene yathā kaṃsaḥ sudurātmā ca vartate /",
    "GP12vipce_pu:9880": " yaṃ caivārthaṃ samuddiśya sa kaṃsena visarjitaḥ // ViP_5,18.6 //",
    "GP12vipce_pu:9881": " tat sarvaṃ vistarāc chrutvā bhagavān keśisūdanaḥ /",
    "GP12vipce_pu:9882": " uvācākhilam apy etaj jñātaṃ dānapate mayā // ViP_5,18.7 //",
    "GP12vipce_pu:9883": " kariṣye ca mahābhāga yad atraupayikaṃ matam /",
    "GP12vipce_pu:9884": " vicintyaṃ nānyathaitat te viddhi kaṃsaṃ hataṃ mayā // ViP_5,18.8 //",
    "GP12vipce_pu:9885": " ahaṃ rāmaś ca mathurāṃ śvo yāsyāvaḥ samaṃ tvayā /",
    "GP12vipce_pu:9886": " gopavṛddhāś ca yāsyanti hy ādāyopāyanaṃ bahu // ViP_5,18.9 //",
    "GP12vipce_pu:9887": " niśeyaṃ nīyatāṃ vīra na cintāṃ kartum arhasi /",
    "GP12vipce_pu:9888": " trirātrābhyantare kaṃsaṃ haniṣyāmi sahānugam // ViP_5,18.10 //",
    "GP12vipce_pu:9889": " §parāśara uvāca:",
    "GP12vipce_pu:9890": " samādiśya tato gopān akrūro 'pi sakeśavaḥ /",
    "GP12vipce_pu:9891": " suṣvāpa balabhadraś ca nandagopagṛhe tataḥ // ViP_5,18.11 //",
    "GP12vipce_pu:9892": " tataḥ prabhāte vimale kṛṣṇarāmau mahāmatī /",
    "GP12vipce_pu:9893": " akrūreṇa samaṃ gantum udyatau mathurāṃ prati // ViP_5,18.12 //",
    "GP12vipce_pu:9894": " dṛṣṭvā gopījanaḥ sāsraḥ ślathadvalayabāhukaḥ /",
    "GP12vipce_pu:9895": " niśaśvāsātiduḥkhārtaḥ prāha cedaṃ parasparam // ViP_5,18.13 //",
    "GP12vipce_pu:9896": " mathurāṃ prāpya govindaḥ kathaṃ gokulam eṣyati /",
    "GP12vipce_pu:9897": " nāgarastrīkalālāpamadhu śrotreṇa pāsyati // ViP_5,18.14 //",
    "GP12vipce_pu:9898": " vilāsivākyapāneṣu nāgarīṇāṃ kṛtāspadam /",
    "GP12vipce_pu:9899": " cittam asya kathaṃ bhūyo grāmyagopīṣu yāsyati // ViP_5,18.15 //",
    "GP12vipce_pu:9900": " sāraṃ samastagoṣṭhasya vidhinā haratā harim /",
    "GP12vipce_pu:9901": " prahṛtaṃ gopayoṣitsu nirghṛṇena durātmanā // ViP_5,18.16 //",
    "GP12vipce_pu:9902": " bhāvagarbhasmitaṃ vākyaṃ vilāsalalitā gatiḥ /",
    "GP12vipce_pu:9903": " nāgarīṇām atīvaitat kaṭākṣekṣitam eva ca // ViP_5,18.17 //",
    "GP12vipce_pu:9904": " grāmyo harir ayaṃ tāsāṃ vilāsanigaḍair yutaḥ /",
    "GP12vipce_pu:9905": " bhavatīnāṃ punaḥ pārśvaṃ kayā yuktyā sameṣyati // ViP_5,18.18 //",
    "GP12vipce_pu:9906": " eṣaeṣa ratham āruhya mathurāṃ yāti keśavaḥ /",
    "GP12vipce_pu:9907": " krūreṇākrūrakeṇātra nirāśena pratāritaḥ // ViP_5,18.19 //",
    "GP12vipce_pu:9908": " kiṃ na vetti nṛśaṃso 'yam anurāgaparaṃ janam /",
    "GP12vipce_pu:9909": " yenemam akṣṇor āhlādaṃ nayaty anyatra no harim // ViP_5,18.20 //",
    "GP12vipce_pu:9910": " eṣa rāmeṇa sahitaḥ prayāty atyantanirghṛṇaḥ /",
    "GP12vipce_pu:9911": " ratham āruhya govindas tvaryatām asya vāraṇe // ViP_5,18.21 //",
    "GP12vipce_pu:9912": " gurūṇām agrato vaktuṃ kiṃ bravīṣi na naḥ kṣamam /",
    "GP12vipce_pu:9913": " guravaḥ kiṃ kariṣyanti dagdhānāṃ virahāgninā // ViP_5,18.22 //",
    "GP12vipce_pu:9914": " nandagopamukhā gopā gantum ete samudyatāḥ /",
    "GP12vipce_pu:9915": " nodyamaṃ kurute kaścid govindavinivartane // ViP_5,18.23 //",
    "GP12vipce_pu:9916": " suprabhātādya rajanī mathurāvāsiyoṣitām /",
    "GP12vipce_pu:9917": " pāsyanty acyutavaktrābjaṃ yāsāṃ netrālipaṅktayaḥ // ViP_5,18.24 //",
    "GP12vipce_pu:9918": " dhanyās te pathi ye kṛṣṇam ito yānty anivāritāḥ /",
    "GP12vipce_pu:9919": " udvahiṣyanti paśyantaḥ svadehaṃ pulakāñcitam // ViP_5,18.25 //",
    "GP12vipce_pu:9920": " mathurānagarīpauranayanānāṃ mahotsavaḥ /",
    "GP12vipce_pu:9921": " govindāvayavair dṛṣṭair atīvādya bhaviṣyati // ViP_5,18.26 //",
    "GP12vipce_pu:9922": " ko nu svapnaḥ sabhāgyābhir dṛṣṭas tābhir adhokṣajam /",
    "GP12vipce_pu:9923": " vistārikāntinayanā yā drakṣyanty anivāritam // ViP_5,18.27 //",
    "GP12vipce_pu:9924": " aho gopījanasyāsya darśayitvā mahānidhim /",
    "GP12vipce_pu:9925": " uddhṛtāny atra netrāṇi vidhātrākaruṇātmanā // ViP_5,18.28 //",
    "GP12vipce_pu:9926": " Ś2,D1 ins:",
    "GP12vipce_pu:9927": " dhanyās te pathi ye kṛṣṇaṃ yāntaṃ saumyavapur harim // ViP_5,18.28*25:1 //",
    "GP12vipce_pu:9928": " kautukenānimeṣākṣāḥ paśyanti hy anivāritam // ViP_5,18.28*25:2 //",
    "GP12vipce_pu:9929": " anurāgeṇa śaithilyam asmāsu vrajato hareḥ /",
    "GP12vipce_pu:9930": " śaithilyam upayānty āśu kareṣu valayāny api // ViP_5,18.29 //",
    "GP12vipce_pu:9931": " akrūraḥ krūrahṛdayaḥ śīghraṃ prerayate hayān /",
    "GP12vipce_pu:9932": " evam ārtāsu yoṣitsu ghṛṇā kasya na jāyate // ViP_5,18.30 //",
    "GP12vipce_pu:9933": " G1,M1 l. 1 only ins:",
    "GP12vipce_pu:9934": " akrūra tvaṃ mahābāho vada vācātisaumyayā // ViP_5,18.30*26:1 //",
    "GP12vipce_pu:9935": " asya gopījanasyārtiṃ kimarthaṃ kartum arhasi // ViP_5,18.30*26:2 //",
    "GP12vipce_pu:9936": " kīdṛgvidhā kṛtāsmābhir nikṛtis te janeśvara // ViP_5,18.30*26:3 //",
    "GP12vipce_pu:9937": " vidhātur vā mahābāho tasya kṛṣṇasya vā hareḥ // ViP_5,18.30*26:4 //",
    "GP12vipce_pu:9938": " balabhadro vārayituṃ necchate dhruvam apy ayam // ViP_5,18.30*26:5 //",
    "GP12vipce_pu:9939": " evam ārtāsu yoṣitsu pralapantīṣv itas tataḥ // ViP_5,18.30*26:6 //",
    "GP12vipce_pu:9940": " ratham āsthāya gacchantam idam ūcur varāṅganāḥ // ViP_5,18.30*26:7 //",
    "GP12vipce_pu:9941": " eṣa kṛṣṇarathasyoccaiś cakrareṇur nirīkṣyatām /",
    "GP12vipce_pu:9942": " dūrībhūto harir yena so 'pi reṇur na lakṣyate // ViP_5,18.31 //",
    "GP12vipce_pu:9943": " §parāśara uvāca:",
    "GP12vipce_pu:9944": " ity evam atihārdena gopījananirīkṣitaḥ /",
    "GP12vipce_pu:9945": " tatyāja vrajabhūbhāgaṃ saha rāmeṇa keśavaḥ // ViP_5,18.32 //",
    "GP12vipce_pu:9946": " gacchanto javanāśvena rathena yamunātaṭam /",
    "GP12vipce_pu:9947": " prāptā madhyāhnasamaye rāmākrūrajanārdanāḥ // ViP_5,18.33 //",
    "GP12vipce_pu:9948": " athāha kṛṣṇam akrūro bhavadbhyāṃ tāvad āsyatām /",
    "GP12vipce_pu:9949": " yāvat karomi kālindyām āhnikārhaṇam ambhasi // ViP_5,18.34 //",
    "GP12vipce_pu:9950": " tathety uktas tataḥ snātaḥ svācāntaḥ sa mahāmatiḥ /",
    "GP12vipce_pu:9951": " dadhyau brahma paraṃ vipra praviśya yamunājale // ViP_5,18.35 //",
    "GP12vipce_pu:9952": " phaṇāsahasramālāḍhyaṃ balabhadraṃ dadarśa saḥ /",
    "GP12vipce_pu:9953": " kundāmalāṅgam unnidrapadmapatrāruṇekṣaṇam // ViP_5,18.36 //",
    "GP12vipce_pu:9954": " vṛtaṃ vāsukirambhādyair mahadbhiḥ pavanāśibhiḥ /",
    "GP12vipce_pu:9955": " saṃstūyamānaṃ gandharvair vanamālāvibhūṣitam // ViP_5,18.37 //",
    "GP12vipce_pu:9956": " dadhānam asite vastre cārupadmāvataṃsakam /",
    "GP12vipce_pu:9957": " cārukuṇḍalinaṃ mattam antar jalatale sthitam // ViP_5,18.38 //",
    "GP12vipce_pu:9958": " tasyotsaṅge ghanaśyāmam ātāmrāyatalocanam /",
    "GP12vipce_pu:9959": " caturbāhum udārāṅgaṃ cakrādyāyudhabhūṣaṇam // ViP_5,18.39 //",
    "GP12vipce_pu:9960": " pīte vasānaṃ vasane citramālyavibhūṣaṇam /",
    "GP12vipce_pu:9961": " śakracāpataḍinmālāvicitram iva toyadam // ViP_5,18.40 //",
    "GP12vipce_pu:9962": " śrīvatsavakṣasaṃ cārukeyūramukuṭojjvalam /",
    "GP12vipce_pu:9963": " dadarśa kṛṣṇam akliṣṭaṃ puṇḍarīkāvataṃsakam // ViP_5,18.41 //",
    "GP12vipce_pu:9964": " sanandanādyair munibhiḥ siddhayogair akalmaṣaiḥ /",
    "GP12vipce_pu:9965": " vicintyamānaṃ tatrasthair nāsāgranyastalocanaiḥ // ViP_5,18.42 //",
    "GP12vipce_pu:9966": " balakṛṣṇau tathākrūraḥ pratyabhijñāya vismitaḥ /",
    "GP12vipce_pu:9967": " so 'cintayad rathāc chīghraṃ katham atrāgatāv iti // ViP_5,18.43 //",
    "GP12vipce_pu:9968": " vivakṣoḥ stambhayām āsa vācaṃ tasya janārdanaḥ /",
    "GP12vipce_pu:9969": " tato niṣkramya salilād ratham abhyāgataḥ punaḥ // ViP_5,18.44 //",
    "GP12vipce_pu:9970": " dadarśa tatra caivobhau rathasyopary adhiṣṭhitau /",
    "GP12vipce_pu:9971": " rāmakṛṣṇau yathāpūrvaṃ manuṣyavapuṣānvitau // ViP_5,18.45 //",
    "GP12vipce_pu:9972": " nimagnaś ca punas toye sa dadarśa tathaiva tau /",
    "GP12vipce_pu:9973": " saṃstūyamānau gandharvamunisiddhamahoragaiḥ // ViP_5,18.46 //",
    "GP12vipce_pu:9974": " tato vijñātasadbhāvaḥ sa tu dānapatis tadā /",
    "GP12vipce_pu:9975": " tuṣṭāva sarvavijñāna, ,",
    "GP12vipce_pu:9976": " mayam acyutam īśvaram // ViP_5,18.47 //",
    "GP12vipce_pu:9977": " §akrūra uvāca:",
    "GP12vipce_pu:9978": " sanmātrarūpiṇe 'cintyamahimne paramātmane /",
    "GP12vipce_pu:9979": " vyāpine naikarūpaikasvarūpāya namo namaḥ // ViP_5,18.48 //",
    "GP12vipce_pu:9980": " satyarūpāya te 'cintya havirbhūtāya te namaḥ /",
    "GP12vipce_pu:9981": " namo 'vijñeyarūpāya parāya prakṛteḥ prabho // ViP_5,18.49 //",
    "GP12vipce_pu:9982": " bhūtātmā cendriyātmā ca pradhānātmā tathā bhavān /",
    "GP12vipce_pu:9983": " ātmā ca paramātmā ca tvam ekaḥ pañcadhā sthitaḥ // ViP_5,18.50 //",
    "GP12vipce_pu:9984": " prasīda sarvasarvātman kṣarākṣaramayeśvara /",
    "GP12vipce_pu:9985": " brahmaviṣṇuśivākhyābhiḥ kalpanābhir udīritaḥ // ViP_5,18.51 //",
    "GP12vipce_pu:9986": " anākhyeyasvarūpātmann anākhyeyaprayojana /",
    "GP12vipce_pu:9987": " anākhyeyābhidhānaṃ tvāṃ nato 'smi parameśvara // ViP_5,18.52 //",
    "GP12vipce_pu:9988": " na yatra nātha vidyante nāmajātyādikalpanāḥ /",
    "GP12vipce_pu:9989": " tad brahma paramaṃ nityam avikāri bhavān aja // ViP_5,18.53 //",
    "GP12vipce_pu:9990": " na kalpanām ṛte 'rthasya sarvasyādhigamo yataḥ /",
    "GP12vipce_pu:9991": " tataḥ kṛṣṇācyutānantaviṣṇusaṃjñābhir īḍyase // ViP_5,18.54 //",
    "GP12vipce_pu:9992": " sarvārthās tvam aja vikalpanābhir etad devādyaṃ jagad akhilaṃ tvam eva viśvam /",
    "GP12vipce_pu:9993": " viśvātmaṃs tvam iti vikārabhāvahīnaḥ sarvasmin na hi bhavato 'sti kiṃcid anyat // ViP_5,18.55 //",
    "GP12vipce_pu:9994": " tvaṃ brahmā paśupatir aryamā vidhātā dhātā tvaṃ tridaśapatiḥ samīraṇo 'gniḥ /",
    "GP12vipce_pu:9995": " toyeśo dhanapatir antakas tvam eko bhinnārthair jagad abhipāsi śaktibhedaiḥ // ViP_5,18.56 //",
    "GP12vipce_pu:9996": " viśvaṃ bhavān sṛjati sūryagabhastirūpo viśvaṃ ca te guṇamayo 'yam aja prapañcaḥ /",
    "GP12vipce_pu:9997": " rūpaṃ paraṃ sad iti vācakam akṣaraṃ yaj jñānātmane sadasate praṇato 'smi tasmai // ViP_5,18.57 //",
    "GP12vipce_pu:9998": " oṃ namo vāsudevāya namaḥ saṃkarṣaṇāya te /",
    "GP12vipce_pu:9999": " pradyumnāya namas tubhyam aniruddhāya te namaḥ // ViP_5,18.58 //",
    "GP12vipce_pu:10000": " [[iti śrīviṣṇupurāṇe pañcame 'ṃśe 'ṣṭādaśo 'dhyāyaḥ ]]",
    "GP12vipce_pu:10001": " §parāśara uvāca:",
    "GP12vipce_pu:10002": " evam antar jale viṣṇum abhiṣṭūya sa yādavaḥ /",
    "GP12vipce_pu:10003": " arcayām āsa sarveśaṃ puṣpadhūpair manomayaiḥ // ViP_5,19.1 //",
    "GP12vipce_pu:10004": " parityaktānyaviṣayaṃ manas tatra niveśya saḥ /",
    "GP12vipce_pu:10005": " brahmabhūte ciraṃ sthitvā virarāma samādhitaḥ // ViP_5,19.2 //",
    "GP12vipce_pu:10006": " kṛtakṛtyam ivātmānaṃ manyamāno mahāmatiḥ /",
    "GP12vipce_pu:10007": " ājagāma rathaṃ bhūyo nirgamya yamunāmbhasaḥ // ViP_5,19.3 //",
    "GP12vipce_pu:10008": " rāmakṛṣṇau ca dadṛśe yathāpūrvaṃ rathe sthitau /",
    "GP12vipce_pu:10009": " vismitākṣas tadākrūras taṃ ca kṛṣṇo 'bhyabhāṣata // ViP_5,19.4 //",
    "GP12vipce_pu:10010": " nūnaṃ te dṛṣṭam āścaryam akrūra yamunājale /",
    "GP12vipce_pu:10011": " vismayotphullanayano bhavān saṃlakṣyate yataḥ // ViP_5,19.5 //",
    "GP12vipce_pu:10012": " §akrūra uvāca:",
    "GP12vipce_pu:10013": " antar jale yad āścaryaṃ dṛṣṭaṃ tatra mayācyuta /",
    "GP12vipce_pu:10014": " tad atrāpi hi paśyāmi mūrtimat purataḥ sthitam // ViP_5,19.6 //",
    "GP12vipce_pu:10015": " jagad etan mahāścaryaṃ rūpaṃ yasya mahātmanaḥ /",
    "GP12vipce_pu:10016": " tenāścaryapareṇāhaṃ bhavatā kṛṣṇa saṃgataḥ // ViP_5,19.7 //",
    "GP12vipce_pu:10017": " tat kim etena mathurāṃ prayāmo madhusūdana /",
    "GP12vipce_pu:10018": " bibhemi kaṃsād dhig janma parapiṇḍopajīvinām // ViP_5,19.8 //",
    "GP12vipce_pu:10019": " ity uktvā codayām āsa tān hayān vātaraṃhasaḥ /",
    "GP12vipce_pu:10020": " saṃprāptaś cātisāyāhne so 'krūro mathurāṃ purīm // ViP_5,19.9 //",
    "GP12vipce_pu:10021": " vilokya mathurāṃ rāmaṃ kṛṣṇaṃ cāha sa yādavaḥ /",
    "GP12vipce_pu:10022": " padbhyāṃ yātaṃ mahāvīryau rathenaiko viśāmy aham // ViP_5,19.10 //",
    "GP12vipce_pu:10023": " gantavyaṃ vasudevasya na bhavadbhyāṃ tathā gṛham /",
    "GP12vipce_pu:10024": " yuvayor hi kṛte vṛddhaḥ sa kaṃsena nirasyate // ViP_5,19.11 //",
    "GP12vipce_pu:10025": " §parāśara uvāca:",
    "GP12vipce_pu:10026": " ity uktvā praviveśātha so 'krūro mathurāṃ purīm /",
    "GP12vipce_pu:10027": " praviṣṭau rāmakṛṣṇau ca rājamārgam upāgatau // ViP_5,19.12 //",
    "GP12vipce_pu:10028": " strībhir naraiś ca sānandaṃ locanair abhivīkṣitau /",
    "GP12vipce_pu:10029": " jagmatur līlayā vīrau mattau bālagajāv iva // ViP_5,19.13 //",
    "GP12vipce_pu:10030": " bhramamāṇau tu tau dṛṣṭvā rajakaṃ raṅgakārakam /",
    "GP12vipce_pu:10031": " ayācetāṃ surūpāṇi vāsāṃsi rucirānanau // ViP_5,19.14 //",
    "GP12vipce_pu:10032": " kaṃsasya rajakaḥ so 'tha prasādārūḍhavismayaḥ /",
    "GP12vipce_pu:10033": " bahūny ākṣepavākyāni prāhoccai rāmakeśavau // ViP_5,19.15 //",
    "GP12vipce_pu:10034": " tatas talaprahāreṇa kṛṣṇas tasya durātmanaḥ /",
    "GP12vipce_pu:10035": " pātayām āsa kopena rajakasya śiro bhuvi // ViP_5,19.16 //",
    "GP12vipce_pu:10036": " hatvādāya ca vastrāṇi pītanīlāmbarau tataḥ /",
    "GP12vipce_pu:10037": " kṛṣṇarāmau mudā yuktau mālākāragṛhaṃ gatau // ViP_5,19.17 //",
    "GP12vipce_pu:10038": " vikāsinetrayugalo mālākāro 'pi vismitaḥ /",
    "GP12vipce_pu:10039": " etau kasya kuto vaitau maitreyācintayat tataḥ // ViP_5,19.18 //",
    "GP12vipce_pu:10040": " pītanīlāmbaradharau tau dṛṣṭvātimanoharau /",
    "GP12vipce_pu:10041": " sa tarkayām āsa tadā bhuvaṃ devāv upāgatau // ViP_5,19.19 //",
    "GP12vipce_pu:10042": " vikāsimukhapadmābhyāṃ tābhyāṃ puṣpāṇi yācitaḥ /",
    "GP12vipce_pu:10043": " bhuvaṃ viṣṭabhya hastābhyāṃ pasparśa śirasā mahīm // ViP_5,19.20 //",
    "GP12vipce_pu:10044": " prasādaparamau nāthau mama geham upāgatau /",
    "GP12vipce_pu:10045": " dhanyo 'ham arcayiṣyāmīty āha tau mālyajīvakaḥ // ViP_5,19.21 //",
    "GP12vipce_pu:10046": " tataḥ prahṛṣṭavadanas tayoḥ puṣpāṇi kāmataḥ /",
    "GP12vipce_pu:10047": " cārūṇy etāny athaitāni pradadau sa vilobhayan // ViP_5,19.22 //",
    "GP12vipce_pu:10048": " punaḥ punaḥ praṇamyāsau mālākāro narottamau /",
    "GP12vipce_pu:10049": " dadau puṣpāṇi cārūṇi gandhavanty amalāni ca // ViP_5,19.23 //",
    "GP12vipce_pu:10050": " mālākārāya kṛṣṇo 'pi prasannaḥ pradadau varam /",
    "GP12vipce_pu:10051": " śrīs tvāṃ matsaṃśrayā bhadra na kadācit tyajiṣyati // ViP_5,19.24 //",
    "GP12vipce_pu:10052": " balahānir na te saumya dhanahānis tathaiva ca /",
    "GP12vipce_pu:10053": " yāvad dināni tāvac ca na naśiṣyati saṃtatiḥ // ViP_5,19.25 //",
    "GP12vipce_pu:10054": " bhuktvā ca bhogān vipulāṃs tvam ante matprasādajam /",
    "GP12vipce_pu:10055": " mamānusmaraṇaṃ prāpya divyaṃ lokam avāpsyasi // ViP_5,19.26 //",
    "GP12vipce_pu:10056": " dharme manaś ca te bhadra sarvakālaṃ bhaviṣyati /",
    "GP12vipce_pu:10057": " yuṣmatsaṃtatijātānāṃ dīrgham āyur bhaviṣyati // ViP_5,19.27 //",
    "GP12vipce_pu:10058": " nopasargādikaṃ doṣaṃ yuṣmatsaṃtatisaṃbhavaḥ /",
    "GP12vipce_pu:10059": " saṃprāpsyati mahābhāga yāvat sūryo bhaviṣyati // ViP_5,19.28 //",
    "GP12vipce_pu:10060": " §parāśara uvāca:",
    "GP12vipce_pu:10061": " ity uktvā tadgṛhāt kṛṣṇo baladevasahāyavān /",
    "GP12vipce_pu:10062": " nirjagāma muniśreṣṭha mālākāreṇa pūjitaḥ // ViP_5,19.29 //",
    "GP12vipce_pu:10063": " [[iti śrīviṣṇupurāṇe pañcame 'ṃśe ekonaviṃśo 'dhyāyaḥ ]]",
    "GP12vipce_pu:10064": " §parāśara uvāca:",
    "GP12vipce_pu:10065": " rājamārge tataḥ kṛṣṇaḥ sānulepanabhājanām /",
    "GP12vipce_pu:10066": " dadarśa kubjām āyāntīṃ navayauvanagocarām // ViP_5,20.1 //",
    "GP12vipce_pu:10067": " tām āha lalitaṃ kṛṣṇaḥ kasyedam anulepanam /",
    "GP12vipce_pu:10068": " bhavatyā nīyate satyaṃ vadendīvaralocane // ViP_5,20.2 //",
    "GP12vipce_pu:10069": " sakāmenaiva sā proktā sānurāgā hariṃ prati /",
    "GP12vipce_pu:10070": " prāha sā lalitaṃ kubjā taddarśanabalātkṛtā // ViP_5,20.3 //",
    "GP12vipce_pu:10071": " kānta kasmān na jānāsi kaṃsenābhiniyojitām /",
    "GP12vipce_pu:10072": " naikavakreti vikhyātām anulepanakarmaṇi // ViP_5,20.4 //",
    "GP12vipce_pu:10073": " nānyapiṣṭaṃ hi kaṃsasya prītaye hy anulepanam /",
    "GP12vipce_pu:10074": " bhavaty aham atīvāsya prasādadhanabhājanam // ViP_5,20.5 //",
    "GP12vipce_pu:10075": " §śrīkṛṣṇa uvāca:",
    "GP12vipce_pu:10076": " sugandham etad rājārhaṃ ruciraṃ rucirānane /",
    "GP12vipce_pu:10077": " āvayor gātrasadṛśaṃ dīyatām anulepanam // ViP_5,20.6 //",
    "GP12vipce_pu:10078": " §parāśara uvāca:",
    "GP12vipce_pu:10079": " śrutvaitad āha sā kubjā gṛhyatām iti sādaram /",
    "GP12vipce_pu:10080": " anulepanaṃ ca dadau gātrayogyam athobhayoḥ // ViP_5,20.7 //",
    "GP12vipce_pu:10081": " bhakticchedānuliptāṅgau tatas tau puruṣarṣabhau /",
    "GP12vipce_pu:10082": " sendracāpau virājetāṃ sitakṛṣṇāv ivāmbudau // ViP_5,20.8 //",
    "GP12vipce_pu:10083": " tatas tāṃ cibuke śaurir ullāpanavidhānavit /",
    "GP12vipce_pu:10084": " utpāṭya tolayām āsa dvyaṅgulenāgrapāṇinā // ViP_5,20.9 //",
    "GP12vipce_pu:10085": " cakarṣa padbhyāṃ ca tadā ṛjutvaṃ keśavo 'nayat /",
    "GP12vipce_pu:10086": " tataḥ sā ṛjutāṃ prāptā yoṣitām abhavad varā // ViP_5,20.10 //",
    "GP12vipce_pu:10087": " vilāsalalitaṃ prāha premagarbhabharālasam /",
    "GP12vipce_pu:10088": " vastre pragṛhya govindaṃ vraja gehaṃ mameti vai // ViP_5,20.11 //",
    "GP12vipce_pu:10089": " D3.5,T2,G2.3 marg., ed. Veṅk. ins:",
    "GP12vipce_pu:10090": " evam uktas tayā śaurī rāmasyālokya cānanam // ViP_5,20.11*27:1 //",
    "GP12vipce_pu:10091": " prahasya kubjāṃ tām āha naikavakrām aninditām // ViP_5,20.11*27:2 //",
    "GP12vipce_pu:10092": " while G1 ins:",
    "GP12vipce_pu:10093": " ity uktavantīm ālokya prahasan harir abravīt // ViP_5,20.11*28 //",
    "GP12vipce_pu:10094": " āyāsye bhavatīgeham iti tāṃ prahasan hariḥ /",
    "GP12vipce_pu:10095": " visasarja jahāsoccai rāmasyālokya cānanam // ViP_5,20.12 //",
    "GP12vipce_pu:10096": " bhakticchedānuliptāṅgau nīlapītāmbarau ca tau /",
    "GP12vipce_pu:10097": " dhanuḥśālāṃ tato yātau citramālyopaśobhitau // ViP_5,20.13 //",
    "GP12vipce_pu:10098": " āyogavaṃ dhanūratnaṃ tābhyāṃ pṛṣṭais tu rakṣibhiḥ /",
    "GP12vipce_pu:10099": " ākhyāte sahasā kṛṣṇo gṛhītvāpūrayad dhanuḥ // ViP_5,20.14 //",
    "GP12vipce_pu:10100": " tataḥ pūrayatā tena bhajyamānaṃ balād dhanuḥ /",
    "GP12vipce_pu:10101": " cakāra sumahāśabdaṃ mathurā yena pūritā // ViP_5,20.15 //",
    "GP12vipce_pu:10102": " anuyuktau tatas tau tu bhagne dhanuṣi rakṣibhiḥ /",
    "GP12vipce_pu:10103": " rakṣisainyaṃ nikṛtyobhau niṣkrāntau kārmukālayāt // ViP_5,20.16 //",
    "GP12vipce_pu:10104": " akrūrāgamavṛttāntam upalabhya tathā dhanuḥ /",
    "GP12vipce_pu:10105": " bhagnaṃ śrutvātha kaṃso 'pi prāha cāṇūramuṣṭikau // ViP_5,20.17 //",
    "GP12vipce_pu:10106": " §kaṃsa uvāca:",
    "GP12vipce_pu:10107": " gopāladārakau prāptau bhavadbhyāṃ tau mamāgrataḥ /",
    "GP12vipce_pu:10108": " mallayuddhe nihantavyau mama prāṇaharau hi tau // ViP_5,20.18 //",
    "GP12vipce_pu:10109": " niyuddhe tadvināśena bhavadbhyāṃ toṣito hy aham /",
    "GP12vipce_pu:10110": " dāsyāmy abhimatān kāmān nānyathaitan mahābalau // ViP_5,20.19 //",
    "GP12vipce_pu:10111": " nyāyato 'nyāyato vāpi bhavadbhyāṃ tau mamāhitau /",
    "GP12vipce_pu:10112": " hantavyau tadvadhād rājyaṃ sāmānyaṃ vo bhaviṣyati // ViP_5,20.20 //",
    "GP12vipce_pu:10113": " ity ādiśya sa tau mallau tataś cāhūya hastipam /",
    "GP12vipce_pu:10114": " provācoccais tvayā mallasamājadvāri kuñjaraḥ // ViP_5,20.21 //",
    "GP12vipce_pu:10115": " sthāpyaḥ kuvalayāpīḍas tena tau gopadārakau /",
    "GP12vipce_pu:10116": " ghātanīyau niyuddhāya raṅgadvāram upāgatau // ViP_5,20.22 //",
    "GP12vipce_pu:10117": " tam apy ājñāpya dṛṣṭvā ca mañcān sarvān upākṛtān /",
    "GP12vipce_pu:10118": " āsannamaraṇaḥ kaṃsaḥ sūryodayam udaikṣata // ViP_5,20.23 //",
    "GP12vipce_pu:10119": " tataḥ samastamañceṣu nāgaraḥ sa tadā janaḥ /",
    "GP12vipce_pu:10120": " rājamañceṣu cārūḍhāḥ saha bhṛtyair mahībhṛtaḥ // ViP_5,20.24 //",
    "GP12vipce_pu:10121": " mallaprāśnikavargaś ca raṅgamadhyasamīpataḥ /",
    "GP12vipce_pu:10122": " kṛtaḥ kaṃsena kaṃso 'pi tuṅgamañce vyavasthitaḥ // ViP_5,20.25 //",
    "GP12vipce_pu:10123": " antaḥpurāṇāṃ mañcāś ca tathānye parikalpitāḥ /",
    "GP12vipce_pu:10124": " anye ca vāramukhyānām anye nāgarayoṣitām // ViP_5,20.26 //",
    "GP12vipce_pu:10125": " nandagopādayo gopā mañceṣv anyeṣv avasthitāḥ /",
    "GP12vipce_pu:10126": " akrūravasudevau ca mañcaprānte vyavasthitau // ViP_5,20.27 //",
    "GP12vipce_pu:10127": " nāgarīyoṣitāṃ madhye devakī putragṛddhinī /",
    "GP12vipce_pu:10128": " antakāle 'pi putrasya drakṣyāmi ruciraṃ mukham // ViP_5,20.28 //",
    "GP12vipce_pu:10129": " vādyamāneṣu tūryeṣu cāṇūre cātivalgati /",
    "GP12vipce_pu:10130": " hāhākārapare loke āsphoṭayati muṣṭike // ViP_5,20.29 //",
    "GP12vipce_pu:10131": " After 29, B2 l. 4 and 9-10 only.3 l. 5 only, D3, T1,",
    "GP12vipce_pu:10132": " G2.3 ins.; D4 cont. l. 2 only after 20.31A:",
    "GP12vipce_pu:10133": " dṛṣṭvā kuvalayāpīḍaṃ ghoradantaṃ sudāruṇam // ViP_5,20.29*29:1 //",
    "GP12vipce_pu:10134": " krīḍitvā suciraṃ kṛṣṇaḥ karidantapadāntare // ViP_5,20.29*29:2 //",
    "GP12vipce_pu:10135": " dantadvayaṃ tu jagrāha karābhyāṃ kariṇas tadā // ViP_5,20.29*29:3 //",
    "GP12vipce_pu:10136": " jaghāna vāmapādena mastake hastinas tataḥ // ViP_5,20.29*29:4 //",
    "GP12vipce_pu:10137": " utpāṭya vāmadantaṃ tu dakṣiṇenaiva pāṇinā // ViP_5,20.29*29:5 //",
    "GP12vipce_pu:10138": " tāḍayām āsa yantāraṃ tasyāsīc chatadhā śiraḥ // ViP_5,20.29*29:6 //",
    "GP12vipce_pu:10139": " dakṣiṇaṃ dantam utpāṭya balabhadro 'pi tatkṣaṇāt // ViP_5,20.29*29:7 //",
    "GP12vipce_pu:10140": " saroṣas tena pārśvasthān gajapālān apothayat // ViP_5,20.29*29:8 //",
    "GP12vipce_pu:10141": " sa papāta hatas tena balabhadreṇa līlayā // ViP_5,20.29*29:9 //",
    "GP12vipce_pu:10142": " sahasrākṣeṇa vajreṇa tāḍitaḥ parvato yathā // ViP_5,20.29*29:10 //",
    "GP12vipce_pu:10143": " After l. 8, ed. Veṅk. ins:",
    "GP12vipce_pu:10144": " tatas tūtplutya vegena rauhiṇeyo mahābalaḥ // ViP_5,20.29*29A //",
    "GP12vipce_pu:10145": " while D4,T2 ins. after 29, ed. Veṅk. ins:",
    "GP12vipce_pu:10146": " īṣad dhasantau tau vīrau balabhadrajanārdanau // ViP_5,20.29*30:1 //",
    "GP12vipce_pu:10147": " gopaveṣadharau bālau raṅgadvāram upāgatau // ViP_5,20.29*30:2 //",
    "GP12vipce_pu:10148": " tataḥ kuvalayāpīḍo mahāmātrapracoditaḥ // ViP_5,20.29*30:3 //",
    "GP12vipce_pu:10149": " abhyadhāvata vegena hantuṃ gopakumārakau // ViP_5,20.29*30:4 //",
    "GP12vipce_pu:10150": " hāhākāro mahāñ jajñe raṅgamadhye dvijottama // ViP_5,20.29*30:5 //",
    "GP12vipce_pu:10151": " baladevo 'pi taṃ dṛṣṭvā vacanaṃ cedam abravīt // ViP_5,20.29*30:6 //",
    "GP12vipce_pu:10152": " hantavyo hi mahābhāga nāgo 'yaṃ śatrucoditaḥ // ViP_5,20.29*30:7 //",
    "GP12vipce_pu:10153": " ity uktaḥ so 'grajenātha baladevena vai dvija // ViP_5,20.29*30:8 //",
    "GP12vipce_pu:10154": " siṃhanādaṃ tataś cakre mādhavaḥ paravīrahā // ViP_5,20.29*30:9 //",
    "GP12vipce_pu:10155": " kareṇa karam ākṛṣya keśavaḥ keśisūdanaḥ // ViP_5,20.29*30:10 //",
    "GP12vipce_pu:10156": " dantam ekaṃ samutpāṭya tāḍayām āsa kuñjaraḥ // ViP_5,20.29*30:11 //",
    "GP12vipce_pu:10157": " utpāṭya vāmadantaṃ tu dakṣiṇenaiva pāṇinā // ViP_5,20.29*30:12 //",
    "GP12vipce_pu:10158": " sa papāta mahīpṛṣṭhe meruśṛṅgam ivāparam // ViP_5,20.29*30:13 //",
    "GP12vipce_pu:10159": " After l. 10 in *30 D4 ins:",
    "GP12vipce_pu:10160": " īśo 'pi sarvajagatāṃ bālalīlānusārataḥ // ViP_5,20.29*30A //",
    "GP12vipce_pu:10161": " While ed. Veṅk. ins. after l. 10:",
    "GP12vipce_pu:10162": " bhrāmayām āsa taṃ śaurir airāvatasamaṃ bale // ViP_5,20.29*30B //",
    "GP12vipce_pu:10163": " hatvā kuvalayāpīḍaṃ hastyārohapracoditam /",
    "GP12vipce_pu:10164": " madāsṛganuliptāṅgau gajadantavarāyudhau // ViP_5,20.30 //",
    "GP12vipce_pu:10165": " mṛgamadhye yathā simhau garvalīlāvalokinau /",
    "GP12vipce_pu:10166": " praviṣṭau sumahāraṅgaṃ balabhadrajanārdanau // ViP_5,20.31 //",
    "GP12vipce_pu:10167": " hāhākāro mahāñ jajñe sarvamañceṣv anantaram /",
    "GP12vipce_pu:10168": " kṛṣṇo 'yaṃ balabhadro 'yam iti lokasya vismayāt // ViP_5,20.32 //",
    "GP12vipce_pu:10169": " so 'yaṃ yena hatā ghorā pūtanā sā niśācarī /",
    "GP12vipce_pu:10170": " kṣiptaṃ tu śakaṭaṃ yena bhagnau ca yamalārjunau // ViP_5,20.33 //",
    "GP12vipce_pu:10171": " so 'yaṃ yaḥ kāliyaṃ nāgaṃ nanartāruhya bālakaḥ /",
    "GP12vipce_pu:10172": " dhṛto govardhano yena saptarātraṃ mahāgiriḥ // ViP_5,20.34 //",
    "GP12vipce_pu:10173": " ariṣṭo dhenukaḥ keśī līlayaiva mahātmanā /",
    "GP12vipce_pu:10174": " nihatā yena durvṛttā dṛśyatāṃ so 'yam acyutaḥ // ViP_5,20.35 //",
    "GP12vipce_pu:10175": " ayaṃ cāsya mahābāhur balabhadro 'grajo 'grataḥ /",
    "GP12vipce_pu:10176": " prayāti līlayā yoṣinmanonayananandanaḥ // ViP_5,20.36 //",
    "GP12vipce_pu:10177": " ayaṃ sa kathyate prājñaiḥ purāṇārthāvalokibhiḥ /",
    "GP12vipce_pu:10178": " gopālo yādavaṃ vaṃśaṃ magnam abhyuddhariṣyati // ViP_5,20.37 //",
    "GP12vipce_pu:10179": " ayaṃ sa sarvabhūtasya viṣṇor akhilajanmanaḥ /",
    "GP12vipce_pu:10180": " avatīrṇo mahīm aṃśo nūnaṃ bhāraharo bhuvaḥ // ViP_5,20.38 //",
    "GP12vipce_pu:10181": " ity evaṃ varṇite paurai rāme kṛṣṇe ca tatkṣaṇāt // ViP_5,20.39ab //",
    "GP12vipce_pu:10182": " M4 ins:",
    "GP12vipce_pu:10183": " praviṣṭe nagaram abhyetau viśvalokāvalokitau // ViP_5,20.39ab*31 //",
    "GP12vipce_pu:10184": " uras tatāpa devakyāḥ snehasnutapayodharam // ViP_5,20.39cd //",
    "GP12vipce_pu:10185": " mahotsavam ivāsādya putrānanavilokanam /",
    "GP12vipce_pu:10186": " yuveva vasudevo 'bhūd vihāyābhyāgatāṃ jarām // ViP_5,20.40 //",
    "GP12vipce_pu:10187": " vistāritākṣiyugalo rājāntaḥpurayoṣitaḥ /",
    "GP12vipce_pu:10188": " nāgarastrīsamūhaś ca draṣṭuṃ na virarāma tam // ViP_5,20.41 //",
    "GP12vipce_pu:10189": " B1.3,D6 ins. striyaḥ ūcuḥ, while G1 ins:",
    "GP12vipce_pu:10190": " evaṃ tā rājakanyāś ca mahiṣyaḥ purayoṣitaḥ // ViP_5,20.41*32:1 //",
    "GP12vipce_pu:10191": " agraṇyagaṇikāś caiva kanyā nāgarikāḥ striyaḥ // ViP_5,20.41*32:2 //",
    "GP12vipce_pu:10192": " kaṃsārihṛdayāsaktacetanās tā varastriyaḥ // ViP_5,20.41*32:3 //",
    "GP12vipce_pu:10193": " garhayantyo 'tha rājānam bhramantyas taddidṛkṣayā // ViP_5,20.41*32:4 //",
    "GP12vipce_pu:10194": " icchantyo manasas tasya jayety ūcur jayaṃ tataḥ // ViP_5,20.41*32:5 //",
    "GP12vipce_pu:10195": " sakhyaḥ paśyata kṛṣṇasya mukham atyaruṇekṣaṇam /",
    "GP12vipce_pu:10196": " gajayuddhakṛtāyāsasvedāmbukaṇikācitam // ViP_5,20.42 //",
    "GP12vipce_pu:10197": " vikāsiśaradambhojam avaśyāyajalokṣitam /",
    "GP12vipce_pu:10198": " paribhūya sthitaṃ janma saphalaṃ kriyatāṃ dṛśaḥ // ViP_5,20.43 //",
    "GP12vipce_pu:10199": " śrīvatsāṅkaṃ mahaddhāma bālasyaitad vilokyatām /",
    "GP12vipce_pu:10200": " vipakṣakṣapaṇaṃ vakṣo bhujayugmaṃ ca bhāmini // ViP_5,20.44 //",
    "GP12vipce_pu:10201": " kiṃ na paśyasi kundendumṛṇāladhavalānanam /",
    "GP12vipce_pu:10202": " balabhadram imaṃ nīlaparidhānam upāgatam // ViP_5,20.45 //",
    "GP12vipce_pu:10203": " valgatā muṣṭikenaitac cāṇūreṇa tathā sakhi /",
    "GP12vipce_pu:10204": " kriyate balabhadrasya hāsyam etad vilokyatām // ViP_5,20.46 //",
    "GP12vipce_pu:10205": " sakhyaḥ paśyata cāṇūraṃ niyuddhārtham ayaṃ hariḥ /",
    "GP12vipce_pu:10206": " samupaiti na santy atra kiṃ vṛddhā yuktakāriṇaḥ // ViP_5,20.47 //",
    "GP12vipce_pu:10207": " G1 ins:",
    "GP12vipce_pu:10208": " na kiṃcid api jānāti yuktāyuktaṃ mahīpatiḥ // ViP_5,20.47*33:1 //",
    "GP12vipce_pu:10209": " balābalam avijñātum anenātra na śakyate // ViP_5,20.47*33:2 //",
    "GP12vipce_pu:10210": " kimarthaṃ mantriṇaś caite mantriṇo rājakarmaṇi // ViP_5,20.47*33:3 //",
    "GP12vipce_pu:10211": " kva yauvanonmukhībhūtasukumāratanur hariḥ /",
    "GP12vipce_pu:10212": " kva vajrakaṭhinābhogaśarīro 'yaṃ mahāsuraḥ // ViP_5,20.48 //",
    "GP12vipce_pu:10213": " imau sulalitau raṅge vartete navayauvanau /",
    "GP12vipce_pu:10214": " daiteyamallāś cāṇūrapramukhās tv atidāruṇāḥ // ViP_5,20.49 //",
    "GP12vipce_pu:10215": " niyuddhaprāśnikānāṃ tu mahān eṣa vyatikramaḥ /",
    "GP12vipce_pu:10216": " yad bālabalinor yuddhaṃ madhyasthaiḥ samupekṣyate // ViP_5,20.50 //",
    "GP12vipce_pu:10217": " §parāśara uvāca:",
    "GP12vipce_pu:10218": " itthaṃ purastrīlokasya vadataś cālayan bhuvam // ViP_5,20.51ab //",
    "GP12vipce_pu:10219": " After 51ab, D2 ins:",
    "GP12vipce_pu:10220": " niruddhaṃ prāṣṇikair yuktaṃ śrutvā tau rāmakeśavau // ViP_5,20.51ab*34 //",
    "GP12vipce_pu:10221": " vavalga baddhakakṣyo 'ntar janasya bhagavān hariḥ // ViP_5,20.51cd //",
    "GP12vipce_pu:10222": " balabhadro 'pi cāsphoṭya vavalga lalitaṃ yadā /",
    "GP12vipce_pu:10223": " pade pade tadā bhūmir yan na śīrṇā tad adbhutam // ViP_5,20.52 //",
    "GP12vipce_pu:10224": " cāṇūreṇa tataḥ kṛṣṇo yuyudhe 'mitavikramaḥ /",
    "GP12vipce_pu:10225": " niyuddhakuśalo daityo balabhadreṇa muṣṭikaḥ // ViP_5,20.53 //",
    "GP12vipce_pu:10226": " saṃnipātāvadhūtais tu cāṇūreṇa samaṃ hariḥ /",
    "GP12vipce_pu:10227": " kṣepaṇair muṣṭibhiś caiva kīlavajranipātanaiḥ // ViP_5,20.54 //",
    "GP12vipce_pu:10228": " After 54, Ś1 ins:",
    "GP12vipce_pu:10229": " jānubhiś cānyanirghātais tathā bāhuvighaṭṭitaiḥ // ViP_5,20.54*35 //",
    "GP12vipce_pu:10230": " While D5 ins:",
    "GP12vipce_pu:10231": " jānubhiś cāśmabhir ghātaiḥ śirobhir avaghaṭṭitaiḥ // ViP_5,20.54*36 //",
    "GP12vipce_pu:10232": " pādoddhūtaiḥ pramṛṣṭaiś ca tayor yuddham abhūn mahat // ViP_5,20.55 //",
    "GP12vipce_pu:10233": " aśastram atighoraṃ tat tayor yuddhaṃ sudāruṇam /",
    "GP12vipce_pu:10234": " balaprāṇaviniṣpādyaṃ samājotsavasaṃnidhau // ViP_5,20.56 //",
    "GP12vipce_pu:10235": " yāvad yāvac ca cāṇūro yuyudhe hariṇā saha /",
    "GP12vipce_pu:10236": " prāṇahānim avāpāgryāṃ tāvat tāval lavāl lavam // ViP_5,20.57 //",
    "GP12vipce_pu:10237": " kṛṣṇo 'pi yuyudhe tena līlayaiva jaganmayaḥ /",
    "GP12vipce_pu:10238": " khedāc cālayatā kopān nijaśekharakesaram // ViP_5,20.58 //",
    "GP12vipce_pu:10239": " balakṣayaṃ vivṛddhiṃ ca dṛṣṭvā cāṇūrakṛṣṇayoḥ /",
    "GP12vipce_pu:10240": " vārayām āsa tūryāṇi kaṃsaḥ kopaparāyaṇaḥ // ViP_5,20.59 //",
    "GP12vipce_pu:10241": " mṛdaṅgādiṣu tūryeṣu pratiṣiddheṣu tatkṣaṇāt /",
    "GP12vipce_pu:10242": " khe saṃgatāny avādyanta devatūryāṇy anekaśaḥ // ViP_5,20.60 //",
    "GP12vipce_pu:10243": " jaya govinda cāṇūraṃ jahi keśava dānavam /",
    "GP12vipce_pu:10244": " ity antardhānagā devās tadocur atiharṣitāḥ // ViP_5,20.61 //",
    "GP12vipce_pu:10245": " cāṇūreṇa ciraṃ kālaṃ krīḍitvā madhusūdanaḥ /",
    "GP12vipce_pu:10246": " utpāṭya bhrāmayām āsa tadvadhāya kṛtodyamaḥ // ViP_5,20.62 //",
    "GP12vipce_pu:10247": " bhrāmayitvā śataguṇaṃ daityamallam amitrajit /",
    "GP12vipce_pu:10248": " bhūmāv āsphoṭayām āsa gagane gatajīvitam // ViP_5,20.63 //",
    "GP12vipce_pu:10249": " bhūmāv āsphoṭitas tena cāṇūraḥ śatadhāvrajat /",
    "GP12vipce_pu:10250": " raktasrāvamahāpaṅkāṃ cakāra sa tadā bhuvam // ViP_5,20.64 //",
    "GP12vipce_pu:10251": " baladevo 'pi tatkālaṃ muṣṭikena mahābalaḥ /",
    "GP12vipce_pu:10252": " yuyudhe daityamallena cāṇūreṇa yathā hariḥ // ViP_5,20.65 //",
    "GP12vipce_pu:10253": " so 'py enaṃ muṣṭinā mūrdhni vakṣasy āhatya jānunā /",
    "GP12vipce_pu:10254": " pātayitvā dharāpṛṣṭhe niṣpipeṣa gatāyuṣam // ViP_5,20.66 //",
    "GP12vipce_pu:10255": " kṛṣṇas tośalakaṃ bhūyo mallarājaṃ mahābalam /",
    "GP12vipce_pu:10256": " vāmamuṣṭiprahāreṇa pātayām āsa bhūtale // ViP_5,20.67 //",
    "GP12vipce_pu:10257": " cāṇūre nihate malle muṣṭike vinipātite /",
    "GP12vipce_pu:10258": " nīte kṣayaṃ tośalake sarve mallāḥ pradudruvuḥ // ViP_5,20.68 //",
    "GP12vipce_pu:10259": " vavalgatus tadā raṅge kṛṣṇasaṃkarṣaṇāv ubhau /",
    "GP12vipce_pu:10260": " samānavayaso gopān balād ākṛṣya harṣitau // ViP_5,20.69 //",
    "GP12vipce_pu:10261": " kaṃso 'pi koparaktākṣaḥ prāhoccair vyāpṛtān narān /",
    "GP12vipce_pu:10262": " gopāv etau samājaughān niṣkrāmyetāṃ balād itaḥ // ViP_5,20.70 //",
    "GP12vipce_pu:10263": " nando 'pi gṛhyatāṃ pāpo nigaḍair āyasair iha /",
    "GP12vipce_pu:10264": " avṛddhārheṇa daṇḍena vasudevo 'pi hanyatām // ViP_5,20.71 //",
    "GP12vipce_pu:10265": " valganti gopāḥ kṛṣṇena ye ceme sahitāḥ puraḥ /",
    "GP12vipce_pu:10266": " gāvo hriyantām eteṣāṃ yac cāsti vasu kiṃcana // ViP_5,20.72 //",
    "GP12vipce_pu:10267": " evam ājñāpayānaṃ tu prahasya madhusūdanaḥ /",
    "GP12vipce_pu:10268": " utplutyāruhya taṃ mañcaṃ kaṃsaṃ jagrāha vegataḥ // ViP_5,20.73 //",
    "GP12vipce_pu:10269": " keśeṣv ākṛṣya vigalatkirīṭam avanītale /",
    "GP12vipce_pu:10270": " kaṃsaṃ sa pātayām āsa tasyopari papāta ca // ViP_5,20.74 //",
    "GP12vipce_pu:10271": " niḥśeṣajagadādhāraguruṇā patatopari /",
    "GP12vipce_pu:10272": " kṛṣṇena tyājitaḥ prāṇān ugrasenātmajo nṛpaḥ // ViP_5,20.75 //",
    "GP12vipce_pu:10273": " mṛtasya keśeṣu tadā gṛhītvā madhusūdanaḥ /",
    "GP12vipce_pu:10274": " cakarṣa dehaṃ kaṃsasya raṅgamadhye mahābalaḥ // ViP_5,20.76 //",
    "GP12vipce_pu:10275": " gauraveṇātimahatā parikhā tena kṛṣyatā /",
    "GP12vipce_pu:10276": " kṛtā kaṃsasya dehena vegeneva mahāmbhasaḥ // ViP_5,20.77 //",
    "GP12vipce_pu:10277": " kaṃse gṛhīte kṛṣṇena tadbhrātābhyāgato ruṣā /",
    "GP12vipce_pu:10278": " sunāmā balabhadreṇa līlayaiva nipātitaḥ // ViP_5,20.78 //",
    "GP12vipce_pu:10279": " tato hāhākṛtaṃ sarvam āsīt tad raṅgamaṇḍalam /",
    "GP12vipce_pu:10280": " avajñayā hataṃ dṛṣṭvā kṛṣṇena mathureśvaram // ViP_5,20.79 //",
    "GP12vipce_pu:10281": " kṛṣṇo 'pi vasudevasya pādau jagrāha satvaraḥ /",
    "GP12vipce_pu:10282": " devakyāś ca mahābāhur baladevasahāyavān // ViP_5,20.80 //",
    "GP12vipce_pu:10283": " utthāpya vasudevas taṃ devakī ca janārdanam /",
    "GP12vipce_pu:10284": " smṛtajanmoktavacanau tāv eva praṇatau sthitau // ViP_5,20.81 //",
    "GP12vipce_pu:10285": " §vasudeva uvāca:",
    "GP12vipce_pu:10286": " prasīda sīdatāṃ deva devānāṃ varada prabho /",
    "GP12vipce_pu:10287": " tathāvayoḥ prasādena kṛtoddhāraś ca keśava // ViP_5,20.82 //",
    "GP12vipce_pu:10288": " ārādhito yad bhagavān avatīrṇo gṛhe mama /",
    "GP12vipce_pu:10289": " durvṛttanidhanārthāya tena naḥ pāvitaṃ kulam // ViP_5,20.83 //",
    "GP12vipce_pu:10290": " tvam antaḥ sarvabhūtānāṃ sarvabhūteṣv avasthitaḥ /",
    "GP12vipce_pu:10291": " pravartete samastātmaṃs tvatto bhūtabhaviṣyatī // ViP_5,20.84 //",
    "GP12vipce_pu:10292": " yajñais tvam ijyase nityaṃ sarvadevamayācyuta /",
    "GP12vipce_pu:10293": " tvam eva yajño yaṣṭā ca yajñānāṃ parameśvaraḥ // ViP_5,20.85 //",
    "GP12vipce_pu:10294": " D3,G2, ed. Veṅk. ins:",
    "GP12vipce_pu:10295": " samudbhavaḥ samastasya jagatas tvaṃ janārdana // ViP_5,20.85*37 //",
    "GP12vipce_pu:10296": " sāpahnavaṃ mama mano yad etat tvayi jāyate /",
    "GP12vipce_pu:10297": " devakyāś cātmajaprītyā tad atyantaviḍambanā // ViP_5,20.86 //",
    "GP12vipce_pu:10298": " kva kartā sarvabhūtānām anādinidhano bhavān /",
    "GP12vipce_pu:10299": " kva me manuṣyakasyaiṣā jihvā putreti vakṣyati // ViP_5,20.87 //",
    "GP12vipce_pu:10300": " jagad etaj jagannātha saṃbhūtam akhilaṃ yataḥ /",
    "GP12vipce_pu:10301": " kayā yuktyā vinā māyāṃ so 'smattaḥ saṃbhaviṣyati // ViP_5,20.88 //",
    "GP12vipce_pu:10302": " yasmin pratiṣṭhitaṃ sarvaṃ jagat sthāvarajaṅgamam /",
    "GP12vipce_pu:10303": " sa koṣṭhotsaṅgaśayano manuṣyāj jāyate katham // ViP_5,20.89 //",
    "GP12vipce_pu:10304": " sa tvaṃ prasīda parameśvara pāhi viśvam aṃśāvatārakaraṇair na mamāsi putraḥ /",
    "GP12vipce_pu:10305": " ābrahmapādapam ayaṃ jagad etad īśa tvatto vimohayasi kiṃ parameśvarātman // ViP_5,20.90 //",
    "GP12vipce_pu:10306": " māyāvimohitadṛśā tanayo mameti kaṃsād bhayaṃ kṛtam apāstabhayātitīvram /",
    "GP12vipce_pu:10307": " nīto 'si gokulam ito 'tibhayākulasya vṛddhiṃ gato 'si mama nāsti mamatvam īśa // ViP_5,20.91 //",
    "GP12vipce_pu:10308": " karmāṇi rudramarudaśviśatakratūnāṃ sādhyāni yāni na bhavanti nirīkṣitāni /",
    "GP12vipce_pu:10309": " tvaṃ viṣṇur īśa jagatām upakārahetoḥ prāpto 'si naḥ parigataṃ vigato hi mohaḥ // ViP_5,20.92 //",
    "GP12vipce_pu:10310": " [[iti śrīviṣṇupurāṇe pañcame 'ṃśe viṃśo 'dhyāyaḥ ]]",
    "GP12vipce_pu:10311": " §parāśara uvāca:",
    "GP12vipce_pu:10312": " tau samutpannavijñānau bhagavatkarmadarśanāt /",
    "GP12vipce_pu:10313": " devakīvasudevau tu dṛṣṭvā māyāṃ punar hariḥ /",
    "GP12vipce_pu:10314": " mohāya yaducakrasya vitatāna sa vaiṣṇavīm // ViP_5,21.1 //",
    "GP12vipce_pu:10315": " uvāca cāmba bhos tāta cirād utkaṇṭhitena me /",
    "GP12vipce_pu:10316": " bhavantau kaṃsabhītena dṛṣṭau saṃkarṣaṇena ca // ViP_5,21.2 //",
    "GP12vipce_pu:10317": " kurvatāṃ yāti yaḥ kālo mātāpitror apūjanam /",
    "GP12vipce_pu:10318": " tat khaṇḍam āyuṣo vyarthaṃ sādhūnām upajāyate // ViP_5,21.3 //",
    "GP12vipce_pu:10319": " gurudevadvijātīnāṃ mātāpitroś ca pūjanam /",
    "GP12vipce_pu:10320": " kurvatāṃ saphalaṃ janma dehināṃ tāta jāyate // ViP_5,21.4 //",
    "GP12vipce_pu:10321": " tat kṣantavyam idaṃ sarvam atikramakṛtaṃ pitaḥ /",
    "GP12vipce_pu:10322": " kaṃsapratāpavīryābhyām āvayoḥ paravaśyayoḥ // ViP_5,21.5 //",
    "GP12vipce_pu:10323": " §parāśara uvāca:",
    "GP12vipce_pu:10324": " ity uktvātha praṇamyobhau yaduvṛddhān anukramāt /",
    "GP12vipce_pu:10325": " yathāvad abhipūjyātha cakratuḥ pauramānanam // ViP_5,21.6 //",
    "GP12vipce_pu:10326": " kaṃsapatnyas tataḥ kaṃsaṃ parivārya hataṃ bhuvi /",
    "GP12vipce_pu:10327": " vilepur mātaraś cāsya duḥkhaśokapariplutāḥ // ViP_5,21.7 //",
    "GP12vipce_pu:10328": " bahuprakāram atyarthaṃ paścāttāpāturo hariḥ /",
    "GP12vipce_pu:10329": " tāḥ samāśvāsayām āsa svayam asrāvilekṣaṇaḥ // ViP_5,21.8 //",
    "GP12vipce_pu:10330": " ugrasenaṃ tato bandhān mumoca madhusūdanaḥ /",
    "GP12vipce_pu:10331": " abhyaṣiñcat tathaivainaṃ nijarājye hatātmajam // ViP_5,21.9 //",
    "GP12vipce_pu:10332": " rājye 'bhiṣiktaḥ kṛṣṇena yadusiṃhaḥ sutasya saḥ /",
    "GP12vipce_pu:10333": " cakāra pretakāryāṇi ye cānye tatra ghātitāḥ // ViP_5,21.10 //",
    "GP12vipce_pu:10334": " kṛtaurdhvadaihikaṃ cainaṃ siṃhāsanagataṃ hariḥ /",
    "GP12vipce_pu:10335": " uvācājñāpaya vibho yat kāryam aviśaṅkitaḥ // ViP_5,21.11 //",
    "GP12vipce_pu:10336": " yayātiśāpād vaṃśo 'yam arājyārho 'pi sāmpratam /",
    "GP12vipce_pu:10337": " mayi bhṛtye sthite devān ājñāpayatu kiṃ nṛpaiḥ // ViP_5,21.12 //",
    "GP12vipce_pu:10338": " §parāśara uvāca:",
    "GP12vipce_pu:10339": " ity uktvā so 'smarad vāyum ājagāma ca tatkṣaṇāt /",
    "GP12vipce_pu:10340": " uvāca cainaṃ bhagavān keśavaḥ kāryamānuṣaḥ // ViP_5,21.13 //",
    "GP12vipce_pu:10341": " gacchendraṃ brūhi vāyo tvam alaṃ garveṇa vāsava /",
    "GP12vipce_pu:10342": " dīyatām ugrasenāya sudharmā bhavatā sabhā // ViP_5,21.14 //",
    "GP12vipce_pu:10343": " kṛṣṇo bravīti rājārham etad ratnam anuttamam /",
    "GP12vipce_pu:10344": " sudharmākhyā sabhā yuktam asyāṃ yadubhir āsitum // ViP_5,21.15 //",
    "GP12vipce_pu:10345": " §parāśara uvāca:",
    "GP12vipce_pu:10346": " ity uktaḥ pavano gatvā sarvam āha śacīpatim /",
    "GP12vipce_pu:10347": " dadau so 'pi sudharmākhyāṃ sabhāṃ vāyoḥ puraṃdaraḥ // ViP_5,21.16 //",
    "GP12vipce_pu:10348": " vāyunā cāhṛtāṃ divyāṃ sabhāṃ te yadupuṃgavāḥ /",
    "GP12vipce_pu:10349": " bubhujuḥ sarvaratnāḍhyāṃ govindabhujasaṃśrayāt // ViP_5,21.17 //",
    "GP12vipce_pu:10350": " viditākhilavijñānau sarvajñānamayāv api /",
    "GP12vipce_pu:10351": " śiṣyācāryakramaṃ vīrau khyāpayantau yadūttamau // ViP_5,21.18 //",
    "GP12vipce_pu:10352": " tataḥ sāndīpaniṃ kāśyam avantīpuravāsinam /",
    "GP12vipce_pu:10353": " astrārthaṃ jagmatur vīrau baladevajanārdanau // ViP_5,21.19 //",
    "GP12vipce_pu:10354": " After 19c ed. Veṅk. ins:",
    "GP12vipce_pu:10355": " .... .... kṛtopanayanakramau // ViP_5,21.19*38:1 //",
    "GP12vipce_pu:10356": " vedābhyāsakṛtaprītī .... .... // ViP_5,21.19*38:2 //",
    "GP12vipce_pu:10357": " tasya śiṣyatvam abhyetya guruvṛttiparau hi tau /",
    "GP12vipce_pu:10358": " darśayāṃ cakratur vīrāv ācāram akhile jane // ViP_5,21.20 //",
    "GP12vipce_pu:10359": " sarahasyaṃ dhanurvedaṃ sasaṃgraham adhīyatām /",
    "GP12vipce_pu:10360": " ahorātraiś catuḥṣaṣṭyā tad adbhutam abhūd dvija // ViP_5,21.21 //",
    "GP12vipce_pu:10361": " sāṃdīpanir asaṃbhāvyaṃ tayoḥ karmātimānuṣam /",
    "GP12vipce_pu:10362": " vicintya tau tadā mene prāptau candradivākarau // ViP_5,21.22 //",
    "GP12vipce_pu:10363": " After 22, ed. Veṅk. ins:",
    "GP12vipce_pu:10364": " sāṅgāṃś ca caturo vedān sarvaśāstrāṇi caiva hi // ViP_5,21.22*39 //",
    "GP12vipce_pu:10365": " astragrāmam aśeṣaṃ ca proktamātram avāpya tau /",
    "GP12vipce_pu:10366": " ūcatur vriyatāṃ yā te dātavyā gurudakṣiṇā // ViP_5,21.23 //",
    "GP12vipce_pu:10367": " so 'py atīndriyam ālokya tayoḥ karma mahāmatiḥ /",
    "GP12vipce_pu:10368": " ayācata mṛtaṃ putraṃ prabhāse lavaṇārṇave // ViP_5,21.24 //",
    "GP12vipce_pu:10369": " After 24, G2 ins:",
    "GP12vipce_pu:10370": " tatheti coktvā prayayau rāmeṇa sahitodadhim // ViP_5,21.24*40 //",
    "GP12vipce_pu:10371": " gṛhītāstrau tatas tau tu sārghapātro mahodadhiḥ /",
    "GP12vipce_pu:10372": " uvāca na mayā putro hṛtaḥ sāṃdīpaner iti // ViP_5,21.25 //",
    "GP12vipce_pu:10373": " After 521.25a B1 l. 1 only,",
    "GP12vipce_pu:10374": " D3.4, T1,M1 ins:",
    "GP12vipce_pu:10375": " .... .... rathenāgatya cārṇavam // ViP_5,21.25*41:1 //",
    "GP12vipce_pu:10376": " dīyatāṃ sāgara kṣipraṃ putraṃ sāṃdīpaner iti // ViP_5,21.25*41:2 //",
    "GP12vipce_pu:10377": " tataḥ sa vyathitas tūrṇaṃ .... .... // ViP_5,21.25*41:3 //",
    "GP12vipce_pu:10378": " daityaḥ pañcajano nāma śaṅkharūpaḥ sa bālakam /",
    "GP12vipce_pu:10379": " jagrāha so 'sti salile mamaivāsurasūdana // ViP_5,21.26 //",
    "GP12vipce_pu:10380": " §parāśara uvāca:",
    "GP12vipce_pu:10381": " ity ukto 'ntar jalaṃ gatvā hatvā pañcajanaṃ ca tam /",
    "GP12vipce_pu:10382": " kṛṣṇo jagrāha tasyāsthiprabhavaṃ śaṅkham uttamam // ViP_5,21.27 //",
    "GP12vipce_pu:10383": " yasya nādena daityānāṃ balahānir ajāyata /",
    "GP12vipce_pu:10384": " devānāṃ vavṛdhe tejo yāty adharmaś ca saṃkṣayam // ViP_5,21.28 //",
    "GP12vipce_pu:10385": " taṃ pāñcajanyam āpūrya gatvā yamapurīṃ hariḥ /",
    "GP12vipce_pu:10386": " baladevaś ca balavāñ jitvā vaivasvataṃ yamam // ViP_5,21.29 //",
    "GP12vipce_pu:10387": " taṃ bālaṃ yātanāsaṃsthaṃ yathāpūrvaśarīriṇam /",
    "GP12vipce_pu:10388": " pitre pradattavān kṛṣṇo balaś ca balināṃ varaḥ // ViP_5,21.30 //",
    "GP12vipce_pu:10389": " mathurāṃ ca punaḥ prāptāv ugrasenena pālitām /",
    "GP12vipce_pu:10390": " prahṛṣṭapuruṣastrīkāv ubhau rāmajanārdanau // ViP_5,21.31 //",
    "GP12vipce_pu:10391": " [[iti śrīviṣṇupurāṇe pañcame 'ṃśe ekaviṃśo 'dhyāyaḥ ]]",
    "GP12vipce_pu:10392": " §parāśara uvāca:",
    "GP12vipce_pu:10393": " jarāsaṃdhasute kaṃsa upayeme mahābalaḥ /",
    "GP12vipce_pu:10394": " astiṃ prāptiṃ ca maitreya tayor bhartṛhaṇaṃ harim // ViP_5,22.1 //",
    "GP12vipce_pu:10395": " mahābalaparīvāro magadhādhipatir balī /",
    "GP12vipce_pu:10396": " hantum abhyāyayau kopāj jarāsaṃdhaḥ sa yādavam // ViP_5,22.2 //",
    "GP12vipce_pu:10397": " upetya mathurāṃ so 'tha rurodha magadheśvaraḥ /",
    "GP12vipce_pu:10398": " akṣauhiṇībhiḥ sainyasya trayoviṃśatibhir vṛtaḥ // ViP_5,22.3 //",
    "GP12vipce_pu:10399": " niṣkramyālpaparīvārāv ubhau rāmajanārdanau /",
    "GP12vipce_pu:10400": " yuyudhāte samaṃ tasya balinau balisainikaiḥ // ViP_5,22.4 //",
    "GP12vipce_pu:10401": " tato rāmaś ca kṛṣṇaś ca cakrāte matim uttamām /",
    "GP12vipce_pu:10402": " āyudhānāṃ purāṇānām ādāne munisattama // ViP_5,22.5 //",
    "GP12vipce_pu:10403": " anantaraṃ hareḥ śārṅgaṃ tūṇau cākṣayasāyakau /",
    "GP12vipce_pu:10404": " ākāśād āgatau vipra tathā kaumodakī gadā // ViP_5,22.6 //",
    "GP12vipce_pu:10405": " halaṃ ca balabhadrasya gaganād āgataṃ jvalat /",
    "GP12vipce_pu:10406": " manasābhimataṃ vipra saunandaṃ musalaṃ tathā // ViP_5,22.7 //",
    "GP12vipce_pu:10407": " tato yuddhe parājitya sasainyaṃ magadhādhipam /",
    "GP12vipce_pu:10408": " purīṃ viviśatur vīrāv ubhau rāmajanārdanau // ViP_5,22.8 //",
    "GP12vipce_pu:10409": " jite tasmin sudurvṛtte jarāsaṃdhe mahāmune /",
    "GP12vipce_pu:10410": " jīvamāne gate kṛṣṇas taṃ nāmanyata nirjitam // ViP_5,22.9 //",
    "GP12vipce_pu:10411": " punar apy ājagāmātha jarāsaṃdho balānvitaḥ /",
    "GP12vipce_pu:10412": " jitaś ca rāmakṛṣṇābhyām apakrānto dvijottama // ViP_5,22.10 //",
    "GP12vipce_pu:10413": " daśa cāṣṭau ca saṃgrāmān evam atyantadurmadaḥ /",
    "GP12vipce_pu:10414": " yadubhir māgadho rājā cakre kṛṣṇapurogamaiḥ // ViP_5,22.11 //",
    "GP12vipce_pu:10415": " sarveṣv eteṣu yuddheṣu yādavaiḥ sa parājitaḥ /",
    "GP12vipce_pu:10416": " apakrānto jarāsaṃdhaḥ svalpasainyair balādhikaḥ // ViP_5,22.12 //",
    "GP12vipce_pu:10417": " tad balaṃ yādavānāṃ tair ajitaṃ yad anekaśaḥ /",
    "GP12vipce_pu:10418": " tat tu saṃnidhimāhātmyaṃ viṣṇor aṃśasya cakriṇaḥ // ViP_5,22.13 //",
    "GP12vipce_pu:10419": " manuṣyadharmaśīlasya līlā sā jagataḥ pateḥ /",
    "GP12vipce_pu:10420": " astrāṇy anekarūpāṇi yad arātiṣu muñcati // ViP_5,22.14 //",
    "GP12vipce_pu:10421": " manasaiva jagatsṛṣṭiṃ saṃhāraṃ ca karoti yaḥ /",
    "GP12vipce_pu:10422": " tasyāripakṣakṣapaṇe kiyān udyamavistaraḥ // ViP_5,22.15 //",
    "GP12vipce_pu:10423": " tathāpi ye manuṣyāṇāṃ dharmās tadanuvartanam /",
    "GP12vipce_pu:10424": " kurvan balavatā saṃdhiṃ hīnair yuddhaṃ karoty asau // ViP_5,22.16 //",
    "GP12vipce_pu:10425": " sāma copapradānaṃ ca tathā bhedaṃ pradarśayan /",
    "GP12vipce_pu:10426": " karoti daṇḍapātaṃ ca kvacid eva palāyanam // ViP_5,22.17 //",
    "GP12vipce_pu:10427": " manuṣyadehināṃ ceṣṭām ity evam anuvartataḥ /",
    "GP12vipce_pu:10428": " līlā jagatpates tasya chandataḥ saṃpravartate // ViP_5,22.18 //",
    "GP12vipce_pu:10429": " [[iti śrīviṣṇupurāṇe pañcame 'ṃśe dvāviṃśo 'dhyāyaḥ ]]",
    "GP12vipce_pu:10430": " §parāśara uvāca:",
    "GP12vipce_pu:10431": " gārgyaṃ goṣṭhyāṃ dvijaṃ śyālaḥ ṣaṇḍa ity uktavān dvija /",
    "GP12vipce_pu:10432": " yadūnāṃ saṃnidhau sarve jahasur yādavās tataḥ // ViP_5,23.1 //",
    "GP12vipce_pu:10433": " tataḥ kopasamāviṣṭo dakṣiṇāpatham etya saḥ /",
    "GP12vipce_pu:10434": " sutam icchaṃs tapas tepe yaducakrabhayāvaham // ViP_5,23.2 //",
    "GP12vipce_pu:10435": " ārādhayan mahādevaṃ so 'yaścūrṇam abhakṣayat /",
    "GP12vipce_pu:10436": " dadau varaṃ ca tuṣṭo 'smai varṣe dvādaśame haraḥ // ViP_5,23.3 //",
    "GP12vipce_pu:10437": " sabhājayām āsa ca taṃ yavaneśo hy anātmajaḥ /",
    "GP12vipce_pu:10438": " tadyoṣitsaṃgamāc cāsya putro 'bhūd alisaṃnibhaḥ // ViP_5,23.4 //",
    "GP12vipce_pu:10439": " taṃ kālayavanaṃ nāma rājye sve yavaneśvaraḥ /",
    "GP12vipce_pu:10440": " abhiṣicya vanaṃ yāto vajrāgrakaṭhinorasam // ViP_5,23.5 //",
    "GP12vipce_pu:10441": " sa tu vīryamadonmattaḥ pṛthivyāṃ balino nṛpān /",
    "GP12vipce_pu:10442": " papraccha nāradas tasmai kathayām āsa yādavān // ViP_5,23.6 //",
    "GP12vipce_pu:10443": " mlecchakoṭisahasrāṇāṃ sahasraiḥ so 'bhisaṃvṛtaḥ /",
    "GP12vipce_pu:10444": " gajāśvarathasaṃpannaiś cakāra paramodyamam // ViP_5,23.7 //",
    "GP12vipce_pu:10445": " prayayau cāvyavacchinnaṃ chinnayāno dine dine /",
    "GP12vipce_pu:10446": " yādavān prati sāmarṣo maitreya mathurāṃ purīm // ViP_5,23.8 //",
    "GP12vipce_pu:10447": " kṛṣṇo 'pi cintayām āsa kṣapitaṃ yādavaṃ balam /",
    "GP12vipce_pu:10448": " yavanena raṇe gamyaṃ māgadhasya bhaviṣyati // ViP_5,23.9 //",
    "GP12vipce_pu:10449": " māgadhena balaṃ kṣīṇaṃ sa kālayavano balī /",
    "GP12vipce_pu:10450": " hantā tad idam āyātaṃ yadūnāṃ vyasanaṃ dvidhā // ViP_5,23.10 //",
    "GP12vipce_pu:10451": " tasmād durgaṃ kariṣyāmi yadūnām aridurjayam /",
    "GP12vipce_pu:10452": " striyo 'pi yatra yudhyeyuḥ kiṃ punar vṛṣṇipuṃgavāḥ // ViP_5,23.11 //",
    "GP12vipce_pu:10453": " mayi matte pramatte vā supte pravasite tathā /",
    "GP12vipce_pu:10454": " yādavābhibhavaṃ duṣṭā mā kurvaṃs tv arayo 'dhikāḥ // ViP_5,23.12 //",
    "GP12vipce_pu:10455": " iti saṃcintya govindo yojanāni mahodadhim /",
    "GP12vipce_pu:10456": " yayāce dvādaśa purīṃ dvārakāṃ tatra nirmame // ViP_5,23.13 //",
    "GP12vipce_pu:10457": " mahodyānāṃ mahāvaprāṃ taḍāgaśataśobhitām /",
    "GP12vipce_pu:10458": " prākāragṛhasaṃbādhām indrasyevāmarāvatīm // ViP_5,23.14 //",
    "GP12vipce_pu:10459": " mathurāvāsino lokāṃs tatrānīya janārdanaḥ /",
    "GP12vipce_pu:10460": " āsanne kālayavane mathurāṃ ca svayaṃ yayau // ViP_5,23.15 //",
    "GP12vipce_pu:10461": " bahir āvasite sainye mathurāyā nirāyudhaḥ /",
    "GP12vipce_pu:10462": " nirjagāma sa govindo dadṛśe yavaneśvaram // ViP_5,23.16 //",
    "GP12vipce_pu:10463": " sa jñātvā vāsudevaṃ taṃ bāhupraharaṇo nṛpaḥ /",
    "GP12vipce_pu:10464": " anuyāto mahāyogicetobhiḥ prāpyate na yaḥ // ViP_5,23.17 //",
    "GP12vipce_pu:10465": " tenānuyātaḥ kṛṣṇo 'pi praviveśa mahāguhām /",
    "GP12vipce_pu:10466": " yatra śete mahāvīryo mucukundo nareśvaraḥ // ViP_5,23.18 //",
    "GP12vipce_pu:10467": " so 'pi praviṣṭo yavano dṛṣṭvā śayyāgataṃ naram /",
    "GP12vipce_pu:10468": " pādena tāḍayām āsa matvā kṛṣṇaṃ sudurmatiḥ // ViP_5,23.19 //",
    "GP12vipce_pu:10469": " ed. Veṅk. ins:",
    "GP12vipce_pu:10470": " utthāya mucukundo 'pi dadarśa yavanaṃ nṛpaḥ // ViP_5,23.19*42 //",
    "GP12vipce_pu:10471": " dṛṣṭamātraś ca tenāsau jajvāla yavano 'gninā /",
    "GP12vipce_pu:10472": " tatkrodhajena maitreya bhasmībhūtaś ca tatkṣaṇāt // ViP_5,23.20 //",
    "GP12vipce_pu:10473": " sa hi devāsure yuddhe gato jitvā mahāsurān /",
    "GP12vipce_pu:10474": " nidrārtaḥ sumahat kālaṃ nidrāṃ vavre varaṃ surān // ViP_5,23.21 //",
    "GP12vipce_pu:10475": " proktaś ca devaiḥ saṃsuptaṃ yas tvām utthāpayiṣyati /",
    "GP12vipce_pu:10476": " dehajenāgninā sadyaḥ sa tu bhasmībhaviṣyati // ViP_5,23.22 //",
    "GP12vipce_pu:10477": " evaṃ dagdhvā sa taṃ pāpaṃ dṛṣṭvā ca madhusūdanam /",
    "GP12vipce_pu:10478": " kas tvam ity āha so 'py āha jāto 'haṃ śaśinaḥ kule /",
    "GP12vipce_pu:10479": " vasudevasya tanayo yador vaṃśasamudbhavaḥ // ViP_5,23.23 //",
    "GP12vipce_pu:10480": " mucukundo 'pi tatrāsau vṛddhagargavaco 'smarat // ViP_5,23.24 //",
    "GP12vipce_pu:10481": " saṃsmṛtya praṇipatyainaṃ sarvaṃ sarveśvaraṃ harim /",
    "GP12vipce_pu:10482": " prāha jñāto bhavān viṣṇor aṃśas tvaṃ parameśvara // ViP_5,23.25 //",
    "GP12vipce_pu:10483": " purā gargeṇa kathitam aṣṭāviṃśatime yuge /",
    "GP12vipce_pu:10484": " dvāparānte harer janma yador vaṃśe bhaviṣyati // ViP_5,23.26 //",
    "GP12vipce_pu:10485": " sa tvaṃ prāpto na saṃdeho martyānām upakārakṛt // ViP_5,23.27 //",
    "GP12vipce_pu:10486": " tathā hi sumahat tejo nālaṃ soḍhum ahaṃ tava /",
    "GP12vipce_pu:10487": " tathā hi sajalāmbhodanādadhīrataraṃ tava /",
    "GP12vipce_pu:10488": " vākyaṃ namati caivorvī yuṣmatpādaprapīḍitā // ViP_5,23.28 //",
    "GP12vipce_pu:10489": " devāsuramahāyuddhe daityasainyamahābhaṭāḥ /",
    "GP12vipce_pu:10490": " na sehur mama tejas te tvattejo na sahāmy aham // ViP_5,23.29 //",
    "GP12vipce_pu:10491": " D4 ins:",
    "GP12vipce_pu:10492": " yaḥ saṃsmarati tasyaitat tejas tvāṃ śaraṇaṃ gataḥ // ViP_5,23.29*43 //",
    "GP12vipce_pu:10493": " saṃsārapatitasyaiko jantos tvaṃ śaraṇaṃ param /",
    "GP12vipce_pu:10494": " sa prasīda prapannārtihantar hara mamāśubham // ViP_5,23.30 //",
    "GP12vipce_pu:10495": " tvaṃ payonidhayaḥ śailāḥ saritas tvaṃ vanāni ca /",
    "GP12vipce_pu:10496": " medinī gaganaṃ vāyur āpo 'gnis tvaṃ tathā manaḥ // ViP_5,23.31 //",
    "GP12vipce_pu:10497": " buddhir avyākṛtaṃ prāṇāḥ prāṇeśas tvaṃ tathā pumān /",
    "GP12vipce_pu:10498": " puṃsaḥ parataraṃ yac ca vyāpy ajanmavikalpavat // ViP_5,23.32 //",
    "GP12vipce_pu:10499": " śabdādihīnam ajaram ameyaṃ kṣayavarjitam /",
    "GP12vipce_pu:10500": " avṛddhināśaṃ tad brahma tvam ādyantavivarjitam // ViP_5,23.33 //",
    "GP12vipce_pu:10501": " tvatto 'marāḥ sapitaro yakṣagandharvakiṃnarāḥ /",
    "GP12vipce_pu:10502": " siddhāś cāpsarasas tvatto manuṣyāḥ paśavaḥ khagāḥ // ViP_5,23.34 //",
    "GP12vipce_pu:10503": " sarīsṛpā mṛgāḥ sarve tvattaḥ sarve mahīruhāḥ // ViP_5,23.35ab //",
    "GP12vipce_pu:10504": " T1 ins:",
    "GP12vipce_pu:10505": " sthūlā madhyās tathā sūkṣmāḥ sūkṣmāt sūkṣmatarāś ca ye // ViP_5,23.35ab*44 //",
    "GP12vipce_pu:10506": " yac ca bhūtaṃ bhaviṣyac ca kiṃcid atra carācaram // ViP_5,23.35cd //",
    "GP12vipce_pu:10507": " amūrtaṃ mūrtam athavā sthūlaṃ sūkṣmataraṃ sthitam /",
    "GP12vipce_pu:10508": " tat sarvaṃ tvaṃ jagatkartar nāsti kiṃcit tvayā vinā // ViP_5,23.36 //",
    "GP12vipce_pu:10509": " mayā saṃsāracakre 'smin bhramatā bhagavan sadā /",
    "GP12vipce_pu:10510": " tāpatrayābhibhūtena na prāptā nirvṛtiḥ kvacit // ViP_5,23.37 //",
    "GP12vipce_pu:10511": " duḥkhāny eva sukhānīti mṛgatṛṣṇājalāśayā /",
    "GP12vipce_pu:10512": " mayā nātha gṛhītāni tāni tāpāya cābhavan // ViP_5,23.38 //",
    "GP12vipce_pu:10513": " rājyam urvī balaṃ kośo mitrapakṣas tathātmajāḥ /",
    "GP12vipce_pu:10514": " bhāryā bhṛtyajano ye ca śabdādyā viṣayāḥ prabho // ViP_5,23.39 //",
    "GP12vipce_pu:10515": " sukhabuddhyā mayā sarvaṃ gṛhītam idam avyaya /",
    "GP12vipce_pu:10516": " pariṇāme tad eveśa tāpātmakam abhūn mama // ViP_5,23.40 //",
    "GP12vipce_pu:10517": " devalokagatiṃ prāpto nātha devagaṇo 'pi hi /",
    "GP12vipce_pu:10518": " mattaḥ sāhāyyakāmo 'bhūc śāśvatī kutra nirvṛtiḥ // ViP_5,23.41 //",
    "GP12vipce_pu:10519": " tvām anārādhya jagatāṃ sarveṣāṃ prabhavāspadam /",
    "GP12vipce_pu:10520": " śāśvatī prāpyate kena parameśvara nirvṛtiḥ // ViP_5,23.42 //",
    "GP12vipce_pu:10521": " tvanmāyāmūḍhamanaso janmamṛtyujarādikam /",
    "GP12vipce_pu:10522": " avāpya tāpān paśyanti pretarājānanaṃ narāḥ // ViP_5,23.43 //",
    "GP12vipce_pu:10523": " tato nijakriyāsūtinarakeṣv atidāruṇam /",
    "GP12vipce_pu:10524": " prāpnuvanti narā duḥkham asvarūpavidas tava // ViP_5,23.44 //",
    "GP12vipce_pu:10525": " aham atyantaviṣayī mohitas tava māyayā /",
    "GP12vipce_pu:10526": " mamatvagarvagartāntar bhramāmi parameśvara // ViP_5,23.45 //",
    "GP12vipce_pu:10527": " so 'haṃ tvāṃ śaraṇam apāram īśam īḍyaṃ saṃprāptaḥ paramapadaṃ yato na kiṃcit /",
    "GP12vipce_pu:10528": " saṃsāraśramaparitāpataptacetā nirvāṇe pariṇatadhāmni sābhilāṣaḥ // ViP_5,23.46 //",
    "GP12vipce_pu:10529": " [[iti śrīviṣṇupurāṇe pañcame 'ṃśe trayoviṃśo 'dhyāyaḥ ]]",
    "GP12vipce_pu:10530": " §parāśara uvāca:",
    "GP12vipce_pu:10531": " itthaṃ stutas tadā tena mucukundena dhīmatā /",
    "GP12vipce_pu:10532": " prāheśaḥ sarvabhūtānām anādir bhagavān hariḥ // ViP_5,24.1 //",
    "GP12vipce_pu:10533": " yathābhivāñchitān divyān lokān gaccha nareśvara /",
    "GP12vipce_pu:10534": " avyāhataparaiśvaryo matprasādopabṛṃhitaḥ // ViP_5,24.2 //",
    "GP12vipce_pu:10535": " bhuktvā divyān mahābhogān bhaviṣyasi mahākule /",
    "GP12vipce_pu:10536": " jātismaro matprasādāt tato mokṣam avāpsyasi // ViP_5,24.3 //",
    "GP12vipce_pu:10537": " §parāśara uvāca:",
    "GP12vipce_pu:10538": " ity uktaḥ praṇipatyeśaṃ jagatām acyutaṃ nṛpaḥ /",
    "GP12vipce_pu:10539": " guhāmukhād viniṣkrāntaḥ dadṛśe so 'lpakān narān // ViP_5,24.4 //",
    "GP12vipce_pu:10540": " tataḥ kaliyugaṃ jñātvā prāptaṃ taptuṃ nṛpas tapaḥ /",
    "GP12vipce_pu:10541": " naranārāyaṇasthānaṃ prayayau gandhamādanam // ViP_5,24.5 //",
    "GP12vipce_pu:10542": " kṛṣṇo 'pi ghātayitvārim upāyena hi tadbalam /",
    "GP12vipce_pu:10543": " jagrāha mathurām etya hastyaśvasyandanojjvalam // ViP_5,24.6 //",
    "GP12vipce_pu:10544": " ānīya cograsenāya dvāravatyāṃ nyavedayat /",
    "GP12vipce_pu:10545": " parābhibhavaniḥśaṅkaṃ babhūva ca yadoḥ kulam // ViP_5,24.7 //",
    "GP12vipce_pu:10546": " baladevo 'pi maitreya praśāntākhilavigrahaḥ /",
    "GP12vipce_pu:10547": " jñātidarśanasotkaṇṭhaḥ prayayau nandagokulam // ViP_5,24.8 //",
    "GP12vipce_pu:10548": " tato gopāṃś ca gopīś ca yathāpūrvam amitrajit /",
    "GP12vipce_pu:10549": " tathaivābhyavadat premṇā bahumānapuraḥsaram // ViP_5,24.9 //",
    "GP12vipce_pu:10550": " kaiś cāpi saṃpariṣvaktaḥ kāṃścic ca pariṣasvaje /",
    "GP12vipce_pu:10551": " hāsyaṃ cakre samaṃ kaiścid gopair gopījanais tathā // ViP_5,24.10 //",
    "GP12vipce_pu:10552": " priyāṇy anekāny avadan gopās tatra halāyudham /",
    "GP12vipce_pu:10553": " gopyaś ca premakupitāḥ procuḥ serṣyam athāparāḥ // ViP_5,24.11 //",
    "GP12vipce_pu:10554": " gopyaḥ papracchur aparā nāgarījanavallabhaḥ /",
    "GP12vipce_pu:10555": " kaccid āste sukhaṃ kṛṣṇaś calatpremalavātmakaḥ // ViP_5,24.12 //",
    "GP12vipce_pu:10556": " asmacceṣṭām apahasan na kaccit purayoṣitām /",
    "GP12vipce_pu:10557": " saubhāgyamānam adhikaṃ karoti kṣaṇasauhṛdaḥ // ViP_5,24.13 //",
    "GP12vipce_pu:10558": " kaccit smarati naḥ kṛṣṇo gītānugamanaṃ kalam /",
    "GP12vipce_pu:10559": " apy asau mātaraṃ draṣṭuṃ sakṛd apy āgamiṣyati // ViP_5,24.14 //",
    "GP12vipce_pu:10560": " atha vā kiṃ tadālāpair aparā kriyatāṃ kathā /",
    "GP12vipce_pu:10561": " yasyāsmābhir vinā tena vināsmākaṃ bhaviṣyati // ViP_5,24.15 //",
    "GP12vipce_pu:10562": " pitā mātā tathā bhrātā bhartā bandhujanaś ca kim /",
    "GP12vipce_pu:10563": " na tyaktas tatkṛte 'smābhir akṛtajñadhvajo hi saḥ // ViP_5,24.16 //",
    "GP12vipce_pu:10564": " D2 ins:",
    "GP12vipce_pu:10565": " saṃdeśaiḥ sāmamadhurair nāsmān smarati kutracit // ViP_5,24.16*45 //",
    "GP12vipce_pu:10566": " tathāpi kaccid ālāpam ihāgamanasaṃśrayam /",
    "GP12vipce_pu:10567": " karoti kṛṣṇo vaktavyaṃ bhavatā rāma nānṛtam // ViP_5,24.17 //",
    "GP12vipce_pu:10568": " dāmodaraḥ sa govindaḥ purastrīsaktamānasaḥ /",
    "GP12vipce_pu:10569": " apetaprītir asmāsu durdarśaḥ pratibhāti naḥ // ViP_5,24.18 //",
    "GP12vipce_pu:10570": " §parāśara uvāca:",
    "GP12vipce_pu:10571": " āmantritaḥ sa kṛṣṇeti punar dāmodareti ca /",
    "GP12vipce_pu:10572": " ruruduḥ sasvaraṃ gopyo hariṇā hṛtacetasaḥ // ViP_5,24.19 //",
    "GP12vipce_pu:10573": " saṃdeśaiḥ sāmamadhuraiḥ premagarbhair agarvitaiḥ /",
    "GP12vipce_pu:10574": " rāmeṇāśvāsitā gopyaḥ kṛṣṇasyātimanoharaiḥ // ViP_5,24.20 //",
    "GP12vipce_pu:10575": " gopaiś ca pūrvavad rāmaḥ parihāsamanoramāḥ /",
    "GP12vipce_pu:10576": " kathāś cakāra reme ca saha tair vrajabhūmiṣu // ViP_5,24.21 //",
    "GP12vipce_pu:10577": " [[iti śrīviṣṇupurāṇe pañcame 'ṃśe caturviṃśo 'dhyāyaḥ ]]",
    "GP12vipce_pu:10578": " §parāśara uvāca:",
    "GP12vipce_pu:10579": " vane vicaratas tasya saha gopair mahātmanaḥ /",
    "GP12vipce_pu:10580": " mānuṣachadmarūpasya śeṣasya dharaṇībhṛtaḥ // ViP_5,25.1 //",
    "GP12vipce_pu:10581": " niṣpāditorukāryasya kāryeṇorvīvicāriṇaḥ /",
    "GP12vipce_pu:10582": " upabhogārtham atyarthaṃ varuṇaḥ prāha vāruṇīm // ViP_5,25.2 //",
    "GP12vipce_pu:10583": " abhīṣṭā sarvadā yasya madire tvaṃ mahaujasaḥ /",
    "GP12vipce_pu:10584": " anantasyopabhogāya tasya gaccha mude śubhe // ViP_5,25.3 //",
    "GP12vipce_pu:10585": " ity uktā vāruṇī tena saṃnidhānam athākarot /",
    "GP12vipce_pu:10586": " vṛndāvanavanotpannakadambatarukoṭare // ViP_5,25.4 //",
    "GP12vipce_pu:10587": " vicaran baladevo 'pi madirāgandham uttamam /",
    "GP12vipce_pu:10588": " āghrāya madirātarṣam avāpātha purātanam // ViP_5,25.5 //",
    "GP12vipce_pu:10589": " tataḥ kadambāt sahasā madyadhārāṃ sa lāṅgalī /",
    "GP12vipce_pu:10590": " patantīṃ vīkṣya maitreya prayayau paramāṃ mudam // ViP_5,25.6 //",
    "GP12vipce_pu:10591": " papau ca gopagopībhiḥ samaveto mudānvitaḥ /",
    "GP12vipce_pu:10592": " pragīyamāno lalitaṃ gītavādyaviśāradaiḥ // ViP_5,25.7 //",
    "GP12vipce_pu:10593": " sa matto 'tyantagharmāmbhaḥkaṇikāmauktikojjvalaḥ /",
    "GP12vipce_pu:10594": " āgaccha yamune snātum icchāmīty āha vihvalaḥ // ViP_5,25.8 //",
    "GP12vipce_pu:10595": " tasya vācaṃ nadī sā tu mattoktām avamanya vai /",
    "GP12vipce_pu:10596": " nājagāma tataḥ kruddho halaṃ jagrāha lāṅgalī // ViP_5,25.9 //",
    "GP12vipce_pu:10597": " gṛhītvā tāṃ taṭe tena cakarṣa madavihvalaḥ /",
    "GP12vipce_pu:10598": " pāpe nāyāsi nāyāsi gamyatām icchayānyataḥ // ViP_5,25.10 //",
    "GP12vipce_pu:10599": " sākṛṣṭā sahasā tena mārgaṃ saṃtyajya nimnagā /",
    "GP12vipce_pu:10600": " yatrāste balabhadro 'sau plāvayām āsa tad vanam // ViP_5,25.11 //",
    "GP12vipce_pu:10601": " śarīriṇī tathopetya trāsavihvalalocanā /",
    "GP12vipce_pu:10602": " prasīdety abravīd rāmaṃ muñca māṃ musalāyudha // ViP_5,25.12 //",
    "GP12vipce_pu:10603": " so 'bravīd avajānāsi mama śauryabale nadi /",
    "GP12vipce_pu:10604": " so 'haṃ tvāṃ halapātena vineṣyāmi sahasradhā // ViP_5,25.13 //",
    "GP12vipce_pu:10605": " §parāśara uvāca:",
    "GP12vipce_pu:10606": " ity uktayātisaṃtrāsāt tayā nadyā prasāditaḥ /",
    "GP12vipce_pu:10607": " bhūbhāge plāvite tasmin mumoca yamunāṃ balaḥ // ViP_5,25.14 //",
    "GP12vipce_pu:10608": " tataḥ snātasya vai kāntir ājagāma mahātmanaḥ /",
    "GP12vipce_pu:10609": " avataṃsotpalaṃ cāru gṛhītvaikaṃ ca kuṇḍalam // ViP_5,25.15 //",
    "GP12vipce_pu:10610": " For 14c-15d, Ś2 marg. subst:",
    "GP12vipce_pu:10611": " tato vyamuñcad yamunāṃ yācito bhagavān balaḥ // ViP_5,25.15*46:1 //",
    "GP12vipce_pu:10612": " vijagāha jalaṃ strībhiḥ karaura(kariṇī)",
    "GP12vipce_pu:10613": " bhir ivebharāṭ // ViP_5,25.15*46:2 //",
    "GP12vipce_pu:10614": " kāmaṃ vihṛtya salilād uttīrṇāyāsitāmbare // ViP_5,25.15*46:3 //",
    "GP12vipce_pu:10615": " bhūṣaṇāni mahārghāṇi dadau kāntiśubhāṃ srajam // ViP_5,25.15*46:4 //",
    "GP12vipce_pu:10616": " varuṇaprahitāṃ cāsmai mālām amlānapaṅkajām /",
    "GP12vipce_pu:10617": " samudrābhe tathā vastre nīle lakṣmīr ayacchata // ViP_5,25.16 //",
    "GP12vipce_pu:10618": " kṛtāvataṃsaḥ sa tadā cārukuṇḍalabhūṣitaḥ /",
    "GP12vipce_pu:10619": " nīlāmbaradharaḥ sragvī śuśubhe kāntisaṃyutaḥ // ViP_5,25.17 //",
    "GP12vipce_pu:10620": " itthaṃ vibhūṣito reme tatra rāmas tadā vraje /",
    "GP12vipce_pu:10621": " māsadvayena yātaś ca punaḥ sa dvārakāṃ purīm // ViP_5,25.18 //",
    "GP12vipce_pu:10622": " revatīṃ nāma tanayāṃ raivatasya mahīpateḥ /",
    "GP12vipce_pu:10623": " upayeme balas tasyāṃ jajñāte niśaṭholmukau // ViP_5,25.19 //",
    "GP12vipce_pu:10624": " For 17-19, Ś2 subst:",
    "GP12vipce_pu:10625": " vasitvā vāsasī nīle mālām āmucyakāñcanīm // ViP_5,25.19*47:1 //",
    "GP12vipce_pu:10626": " reje svalaṃkṛtilipto māhendra iva vāraṇaḥ // ViP_5,25.19*47:2 //",
    "GP12vipce_pu:10627": " adyāpi dṛśyate rājan yamunākṛṣṭavartmanā // ViP_5,25.19*47:3 //",
    "GP12vipce_pu:10628": " balasyānantavīryasya vīryaṃ sūcayatīva hi // ViP_5,25.19*47:4 //",
    "GP12vipce_pu:10629": " evaṃ sarvā niśā yātā ekaiva ramaro ((remire)) vraje // ViP_5,25.19*47:5 //",
    "GP12vipce_pu:10630": " rāmasyākṣiptacittasya mādhuryair vrajayoṣitām // ViP_5,25.19*47:6 //",
    "GP12vipce_pu:10631": " [[iti śrīviṣṇupurāṇe pañcame 'ṃśe pañcaviṃśo 'dhyāyaḥ ]]",
    "GP12vipce_pu:10632": " §parāśara uvāca:",
    "GP12vipce_pu:10633": " bhīṣmakaḥ kuṇḍine rājā vidarbhaviṣaye 'bhavat /",
    "GP12vipce_pu:10634": " rukmī tasyābhavat putro rukmiṇī ca varāṅganā // ViP_5,26.1 //",
    "GP12vipce_pu:10635": " rukmiṇīṃ cakame kṛṣṇaḥ sā ca taṃ cāruhāsinī /",
    "GP12vipce_pu:10636": " na dadau yācate caināṃ rukmī dveṣeṇa cakriṇe // ViP_5,26.2 //",
    "GP12vipce_pu:10637": " dadau ca śiśupālāya jarāsaṃdhapracoditaḥ /",
    "GP12vipce_pu:10638": " bhīṣmako rukmiṇā sārdhaṃ rukmiṇīm uruvikramaḥ // ViP_5,26.3 //",
    "GP12vipce_pu:10639": " vivāhārthaṃ tataḥ sarve jarāsaṃdhamukhā nṛpāḥ /",
    "GP12vipce_pu:10640": " bhīṣmakasya purīṃ jagmuḥ śiśupālapriyaiṣiṇaḥ // ViP_5,26.4 //",
    "GP12vipce_pu:10641": " kṛṣṇo 'pi balabhadrādyair yādavair bahubhir vṛtaḥ /",
    "GP12vipce_pu:10642": " prayayau kuṇḍinaṃ draṣṭuṃ vivāhaṃ cedibhūbhṛtaḥ // ViP_5,26.5 //",
    "GP12vipce_pu:10643": " D3.4, G3 ins:",
    "GP12vipce_pu:10644": " antaḥpraviṣṭā rājānaḥ śatravaḥ pūrvam āgatāḥ // ViP_5,26.5*48:1 //",
    "GP12vipce_pu:10645": " iti matvā tathā kṛṣṇo bahir vā samakalpayat // ViP_5,26.5*48:2 //",
    "GP12vipce_pu:10646": " śvobhāvini vivāhe tu tāṃ kanyāṃ hṛtavān hariḥ /",
    "GP12vipce_pu:10647": " vipakṣabhāram āsajya rāmādyeṣv atha bandhuṣu // ViP_5,26.6 //",
    "GP12vipce_pu:10648": " tataś ca pauṇḍrakaḥ śrīmān dantavakro vidūrathaḥ /",
    "GP12vipce_pu:10649": " śiśupālajarāsaṃdhaśālvādyāś ca mahībhṛtaḥ // ViP_5,26.7 //",
    "GP12vipce_pu:10650": " kupitās te hariṃ hantuṃ cakrur udyogam uttamam /",
    "GP12vipce_pu:10651": " nirjitāś ca samāgamya rāmādyair yadupuṃgavaiḥ // ViP_5,26.8 //",
    "GP12vipce_pu:10652": " kuṇḍinaṃ na pravekṣyāmi ahatvā yudhi keśavam /",
    "GP12vipce_pu:10653": " kṛtvā pratijñāṃ rukmī ca hantuṃ kṛṣṇam abhidrutaḥ // ViP_5,26.9 //",
    "GP12vipce_pu:10654": " hatvā balaṃ sanāgāśvaṃ pattisyandanasaṃkulam /",
    "GP12vipce_pu:10655": " nirjitaḥ pātitaś corvyāṃ līlayaiva sa cakriṇā // ViP_5,26.10 //",
    "GP12vipce_pu:10656": " After 10 D6 ins:",
    "GP12vipce_pu:10657": " hantuṃ kṛtamatiḥ kṛṣṇo rukmiṇaṃ yuddhadurmadam // ViP_5,26.10*49 //",
    "GP12vipce_pu:10658": " D6 cont.; while D5 ins. after 10:",
    "GP12vipce_pu:10659": " praṇamya yācito brahma rukmiṇyā bhagavān hariḥ // ViP_5,26.10*50:1 //",
    "GP12vipce_pu:10660": " eka eva mama bhrātā na hantavyas tvayādhunā // ViP_5,26.10*50:2 //",
    "GP12vipce_pu:10661": " krodhaṃ niyamya deveśa bhrātṛbhikṣā pradīyatām // ViP_5,26.10*50:3 //",
    "GP12vipce_pu:10662": " ity ukto 'sau pariṣvaktaḥ kṛṣṇenākliṣṭakarmaṇā // ViP_5,26.10*50:4 //",
    "GP12vipce_pu:10663": " rukmī bhojakaṭaṃ nāma puraṃ kṛtvāvasat tadā // ViP_5,26.10*50:5 //",
    "GP12vipce_pu:10664": " nirjitya rukmiṇaṃ samyag upayeme sa rukmiṇīm /",
    "GP12vipce_pu:10665": " rākṣasena vivāhena saṃprāptāṃ madhusūdanaḥ // ViP_5,26.11 //",
    "GP12vipce_pu:10666": " tasyāṃ jajñe 'tha pradyumno madanāṃśaḥ sa vīryavān /",
    "GP12vipce_pu:10667": " jahāra śambaro yaṃ vai yo jaghāna ca śambaram // ViP_5,26.12 //",
    "GP12vipce_pu:10668": " [[iti śrīviṣṇupurāṇe pañcame 'ṃśe ṣaḍviṃśo 'dhyāyaḥ ]]",
    "GP12vipce_pu:10669": " §maitreya uvāca:",
    "GP12vipce_pu:10670": " śambareṇa hṛto vīraḥ pradyumnaḥ sa kathaṃ mune /",
    "GP12vipce_pu:10671": " śambaraś ca mahāvīryaḥ pradyumnena kathaṃ hataḥ // ViP_5,27.1 //",
    "GP12vipce_pu:10672": " Ed. Veṅk. ins:",
    "GP12vipce_pu:10673": " yas tenāpahṛtaḥ pūrvaṃ sa kathaṃ vijaghāna tam // ViP_5,27.1*51:1 //",
    "GP12vipce_pu:10674": " etad vistarataḥ śrotum icchāmi sakalaṃ guro // ViP_5,27.1*51:2 //",
    "GP12vipce_pu:10675": " §parāśara uvāca:",
    "GP12vipce_pu:10676": " ṣaṣṭhe 'hni jātamātraṃ tu pradyumnaṃ sūtikāgṛhāt /",
    "GP12vipce_pu:10677": " mamaiṣa hanteti mune hṛtavān kālaśambaraḥ // ViP_5,27.2 //",
    "GP12vipce_pu:10678": " hṛtvā cikṣepa caivainaṃ grāhogre lavaṇārṇave /",
    "GP12vipce_pu:10679": " kallolajanitāvarte sughore makarālaye // ViP_5,27.3 //",
    "GP12vipce_pu:10680": " patitaṃ tatra caivaiko matsyo jagrāha bālakam /",
    "GP12vipce_pu:10681": " na mamāra ca tasyāpi jaṭharānaladīpitaḥ // ViP_5,27.4 //",
    "GP12vipce_pu:10682": " matsyabandhaiś ca matsyo 'sau matsyair anyaiḥ saha dvija /",
    "GP12vipce_pu:10683": " ghātito 'suravaryāya śambarāya niveditaḥ // ViP_5,27.5 //",
    "GP12vipce_pu:10684": " tasya māyāvatī nāma patnī sarvagṛheśvarī /",
    "GP12vipce_pu:10685": " kārayām āsa sūdānām ādhipatyam aninditā // ViP_5,27.6 //",
    "GP12vipce_pu:10686": " dārite matsyajaṭhare dadṛśe sātiśobhanam /",
    "GP12vipce_pu:10687": " kumāraṃ manmathataror dagdhasya prathamāṅkuram // ViP_5,27.7 //",
    "GP12vipce_pu:10688": " ko 'yaṃ katham ayaṃ matsyajaṭharaṃ samupāgataḥ /",
    "GP12vipce_pu:10689": " ity evaṃ kautukāviṣṭāṃ tāṃ tanvīṃ prāha nāradaḥ // ViP_5,27.8 //",
    "GP12vipce_pu:10690": " ayaṃ samastajagataḥ sūtisaṃhārakarmaṇaḥ /",
    "GP12vipce_pu:10691": " śambareṇa hṛto viṣṇos tanayaḥ sūtikāgṛhāt // ViP_5,27.9 //",
    "GP12vipce_pu:10692": " kṣiptaḥ samudre matsyena nigīrṇas te vaśaṃ gataḥ /",
    "GP12vipce_pu:10693": " nararatnam idaṃ subhru visrabdhā paripālaya // ViP_5,27.10 //",
    "GP12vipce_pu:10694": " §parāśara uvāca:",
    "GP12vipce_pu:10695": " nāradenaivam uktā sā pālayām āsa taṃ śiśum /",
    "GP12vipce_pu:10696": " bālyād evātirāgeṇa rūpātiśayamohitā // ViP_5,27.11 //",
    "GP12vipce_pu:10697": " sa yadā yauvanābhogabhūṣito 'bhūn mahāmune /",
    "GP12vipce_pu:10698": " sābhilāṣā tadā sā tu babhūva gajagāminī // ViP_5,27.12 //",
    "GP12vipce_pu:10699": " māyāvatī dadau cāsmai māyāḥ sarvā mahātmane /",
    "GP12vipce_pu:10700": " pradyumnāyānurāgāndhā tannyastahṛdayekṣaṇā // ViP_5,27.13 //",
    "GP12vipce_pu:10701": " For 5,26.1a-5,27.13b Ś2 substitutes:",
    "GP12vipce_pu:10702": " antrāntare bhīṣmakasya dākṣiṇyā tasya bhūpateḥ // ViP_5,27.13*52:1 //",
    "GP12vipce_pu:10703": " śuśrāva rukmiṇīṃ kṛṣṇaḥ kanyāṃ rūpeṇa viśrutām // ViP_5,27.13*52:2 //",
    "GP12vipce_pu:10704": " sāpi śuśrāva kaṃsāriṃ kṛṣṇaṃ kamalalocanam // ViP_5,27.13*52:3 //",
    "GP12vipce_pu:10705": " abhilāṣarasodāraṃ kim apy āste manas tayoḥ // ViP_5,27.13*52:4 //",
    "GP12vipce_pu:10706": " bhīṣmakasyātmajo rukmī bhujaśālī raṇotkaṭaḥ // ViP_5,27.13*52:5 //",
    "GP12vipce_pu:10707": " vīro bibharti yaḥ spardhāṃ bhuvi bhārgavabhīṣmayoḥ // ViP_5,27.13*52:6 //",
    "GP12vipce_pu:10708": " anujāṃ rukmiṇīṃ dṛptaḥ sa kṛṣṇenārthitaḥ sadā // ViP_5,27.13*52:7 //",
    "GP12vipce_pu:10709": " na dadau kaṃsadāso 'yam iti dveṣād udāharat // ViP_5,27.13*52:8 //",
    "GP12vipce_pu:10710": " tato jarāsandhagirā śiśupālāya bhūbhuje // ViP_5,27.13*52:9 //",
    "GP12vipce_pu:10711": " tāṃ dattam udyayau putrīṃ bhīṣmakaḥ putrasaṃmate // ViP_5,27.13*52:10 //",
    "GP12vipce_pu:10712": " vasudevas vasuḥ putraḥ śiśupālo 'tha tatpurīm // ViP_5,27.13*52:11 //",
    "GP12vipce_pu:10713": " kṛṣṇādibhir vṛṣṇivīrair varayātrānimantritaiḥ // ViP_5,27.13*52:12 //",
    "GP12vipce_pu:10714": " dantavakrajarāsandhamukhyaiś ca saha rājabhiḥ // ViP_5,27.13*52:13 //",
    "GP12vipce_pu:10715": " sa vivāhotsave prāyād bhīṣmakeṇābhipūjitaḥ // ViP_5,27.13*52:14 //",
    "GP12vipce_pu:10716": " bhavānīpūjitavyagrāṃ tatra locanacandrikām // ViP_5,27.13*52:15 //",
    "GP12vipce_pu:10717": " dadarśa rukmiṇīṃ kṛṣṇaḥ kṛṣṇasārāyatekṣaṇām // ViP_5,27.13*52:16 //",
    "GP12vipce_pu:10718": " dṛṣṭvā tām atha vaikuṇṭhaḥ sotkaṇṭhāṃ manmathākulaḥ // ViP_5,27.13*52:17 //",
    "GP12vipce_pu:10719": " jahāra paśyatāṃ nṝṇāṃ sahasā bhīṣmakātmajām // ViP_5,27.13*52:18 //",
    "GP12vipce_pu:10720": " na hatvā malinācāraṃ kṛṣṇaṃ durnayakāriṇam // ViP_5,27.13*52:19 //",
    "GP12vipce_pu:10721": " svapuraṃ samupeṣyāmi vīravrataparicyutaḥ // ViP_5,27.13*52:20 //",
    "GP12vipce_pu:10722": " ity uktvā ratham āruhya vīrair anugato nṛpaḥ // ViP_5,27.13*52:21 //",
    "GP12vipce_pu:10723": " vātoddhūtapatākāgraḥ sa yayau nādayan diśaḥ // ViP_5,27.13*52:22 //",
    "GP12vipce_pu:10724": " dūrād āyāntam ālokya rathastho rukmiṇīsakhaḥ // ViP_5,27.13*52:23 //",
    "GP12vipce_pu:10725": " tasthau hariḥ parāvṛttya karṇāntākṛṣṭakārmukaḥ // ViP_5,27.13*52:24 //",
    "GP12vipce_pu:10726": " divyāstravarṣiṇaḥ śauricchittvā sarvāyudhāny atha // ViP_5,27.13*52:25 //",
    "GP12vipce_pu:10727": " rukmiṇaṃ tīvranārācair vivyādha hṛdaye nimiḥ // ViP_5,27.13*52:26 //",
    "GP12vipce_pu:10728": " mūrcchite patite tasmin vidrute rājamaṇḍale // ViP_5,27.13*52:27 //",
    "GP12vipce_pu:10729": " rarakṣa śaurir dayayā rukmiṇāṃ rukmiṇīgirā // ViP_5,27.13*52:28 //",
    "GP12vipce_pu:10730": " yāte dvāravatīṃ kṛṣṇe vinivṛtteṣu vṛṣṇiṣu // ViP_5,27.13*52:29 //",
    "GP12vipce_pu:10731": " kuṇḍinākhyaṃ puraṃ rukmī praviveśa na lajjayā // ViP_5,27.13*52:30 //",
    "GP12vipce_pu:10732": " pratijayāparityaktaḥ puraḥ saṃvidadhe puram // ViP_5,27.13*52:31 //",
    "GP12vipce_pu:10733": " puraṃ bhojakaṭaṃ nāma mānabhaṅgaṃ vicintayan // ViP_5,27.13*52:32 //",
    "GP12vipce_pu:10734": " jayaśriyam ivādāya śriyaṃ mūrtyantarāgatām // ViP_5,27.13*52:33 //",
    "GP12vipce_pu:10735": " kāmas tu vāsudevāṃśo dagdhaḥ prākchūdramanyunā // ViP_5,27.13*52:34 //",
    "GP12vipce_pu:10736": " dehopapattaye bhūyas tam eva pratyapadyata // ViP_5,27.13*52:35 //",
    "GP12vipce_pu:10737": " sa eva xx vaidarbhyāṃ kṛṣṇavīryasamudbhavaḥ // ViP_5,27.13*52:36 //",
    "GP12vipce_pu:10738": " pradyumna iti vikhyātaḥ arvato navamaḥ pituḥ // ViP_5,27.13*52:37 //",
    "GP12vipce_pu:10739": " taṃ śambaraḥ kālarūpī hṛtvā tokam anirdiśam // ViP_5,27.13*52:38 //",
    "GP12vipce_pu:10740": " sa viditvātmanaḥ śatruṃ prāsyodanvaty agād gṛham // ViP_5,27.13*52:39 //",
    "GP12vipce_pu:10741": " taṃ nirjagāra balavān mīnaḥ so 'py aparaiḥ saha // ViP_5,27.13*52:40 //",
    "GP12vipce_pu:10742": " vṛto jālena mahatā gṛhīto matsyajīvibhiḥ // ViP_5,27.13*52:41 //",
    "GP12vipce_pu:10743": " taṃ śambarāya kaivartā upājahur upāyanam // ViP_5,27.13*52:42 //",
    "GP12vipce_pu:10744": " sūdā mahānasaṃ nītvā vidyan svadhitinā drutam // ViP_5,27.13*52:43 //",
    "GP12vipce_pu:10745": " dṛṣṭvā tad udare bālaṃ māyāvatyai nyavedayan // ViP_5,27.13*52:44 //",
    "GP12vipce_pu:10746": " nārado 'kathayat sarvaṃ tasyāḥ śaṅkitacetasaḥ // ViP_5,27.13*52:45 //",
    "GP12vipce_pu:10747": " bālasya tattvam utpattiṃ matsyodaraniveśanam // ViP_5,27.13*52:46 //",
    "GP12vipce_pu:10748": " sā ca kāmasya vai patnī ratir nāma yaśasvinī // ViP_5,27.13*52:47 //",
    "GP12vipce_pu:10749": " patyur nirdagdhadehasya dehotpattiṃ pratīkṣitī // ViP_5,27.13*52:48 //",
    "GP12vipce_pu:10750": " nirūpitā śambareṇa sā sūpaudanasādhane // ViP_5,27.13*52:49 //",
    "GP12vipce_pu:10751": " kāmadevaṃ śiśuṃ buddhvā cakre snehaṃ tadārbhake // ViP_5,27.13*52:50 //",
    "GP12vipce_pu:10752": " nātidīrgheṇa kālena sa kārṣṇī rūḍhayauvanaḥ // ViP_5,27.13*52:51 //",
    "GP12vipce_pu:10753": " janayām āsa nārīṇāṃ vīkṣantīnāṃ suvibhramam // ViP_5,27.13*52:52 //",
    "GP12vipce_pu:10754": " prasajjantīṃ tu tām āha sa kārṣṇiḥ kamalekṣaṇām /",
    "GP12vipce_pu:10755": " mātṛbhāvām apāhāya kim evaṃ vartase 'nyathā // ViP_5,27.14 //",
    "GP12vipce_pu:10756": " sā cāsmai kathayām āsa na putras tvaṃ mameti vai /",
    "GP12vipce_pu:10757": " tanayaṃ tvām ayaṃ viṣṇor hṛtavān kālaśambaraḥ // ViP_5,27.15 //",
    "GP12vipce_pu:10758": " kṣiptaḥ samudre matsyasya saṃprāpto jaṭharān mayā /",
    "GP12vipce_pu:10759": " sā tu roditi te mātā kāntādyāpy ativatsalā // ViP_5,27.16 //",
    "GP12vipce_pu:10760": " §parāśara uvāca:",
    "GP12vipce_pu:10761": " ity uktaḥ śambaraṃ yuddhe pradyumnaḥ sa samāhvayat /",
    "GP12vipce_pu:10762": " krodhākulīkṛtamanā yuyudhe ca mahābalaḥ // ViP_5,27.17 //",
    "GP12vipce_pu:10763": " hatvā sainyam aśeṣaṃ tu tasya daityasya mādhaviḥ /",
    "GP12vipce_pu:10764": " saptamāyā vyatikramya māyāṃ saṃyuyuje 'ṣṭamīm // ViP_5,27.18 //",
    "GP12vipce_pu:10765": " tayā jaghāna taṃ daityaṃ māyayā kālaśambaram /",
    "GP12vipce_pu:10766": " utpatya ca tayā sārdham ājagāma pitur gṛham // ViP_5,27.19 //",
    "GP12vipce_pu:10767": " antaḥpure nipatitaṃ māyāvatyā samanvitam /",
    "GP12vipce_pu:10768": " taṃ dṛṣṭvā kṛṣṇasaṃkalpā babhūvuḥ kṛṣṇayoṣitaḥ // ViP_5,27.20 //",
    "GP12vipce_pu:10769": " rukmiṇī cāvadat premṇā sāsradṛṣṭir aninditā /",
    "GP12vipce_pu:10770": " dhanyāyā khalv ayaṃ putro vartate navayauvane // ViP_5,27.21 //",
    "GP12vipce_pu:10771": " asmin vayasi putro me pradyumno yadi jīvati /",
    "GP12vipce_pu:10772": " sabhāgyā jananī vatsa tvayā kāpi vibhūṣitā // ViP_5,27.22 //",
    "GP12vipce_pu:10773": " athavā yādṛśaḥ sneho mama yādṛg vapus tava /",
    "GP12vipce_pu:10774": " harer apatyaṃ suvyaktaṃ bhavān vatsa bhaviṣyati // ViP_5,27.23 //",
    "GP12vipce_pu:10775": " §parāśara uvāca:",
    "GP12vipce_pu:10776": " etasminn antare prāptaḥ saha kṛṣṇena nāradaḥ /",
    "GP12vipce_pu:10777": " antaḥpuracarāṃ devīṃ rukmiṇīṃ prāha harṣayan // ViP_5,27.24 //",
    "GP12vipce_pu:10778": " eṣa te tanayaḥ subhru hatvā śambaram āgataḥ /",
    "GP12vipce_pu:10779": " hṛto yenābhavad bālo bhavatyāḥ sūtikāgṛhāt // ViP_5,27.25 //",
    "GP12vipce_pu:10780": " iyaṃ māyāvatī bhāryā tanayasyāsya te satī /",
    "GP12vipce_pu:10781": " śambarasya na bhāryeyaṃ śrūyatām atra kāraṇam // ViP_5,27.26 //",
    "GP12vipce_pu:10782": " manmathe tu gate nāśaṃ tadudbhavaparāyaṇā /",
    "GP12vipce_pu:10783": " śambaraṃ mohayām āsa māyārūpeṇa rūpiṇī // ViP_5,27.27 //",
    "GP12vipce_pu:10784": " vihārādyupabhogeṣu rūpaṃ māyāmayaṃ śubham /",
    "GP12vipce_pu:10785": " darśayām āsa daityasya tasyeyaṃ madirekṣaṇā // ViP_5,27.28 //",
    "GP12vipce_pu:10786": " kāmo 'vatīrṇaḥ putras te tasyeyaṃ dayitā ratiḥ /",
    "GP12vipce_pu:10787": " viśaṅkā nātra kartavyā snuṣeyaṃ tava śobhanā // ViP_5,27.29 //",
    "GP12vipce_pu:10788": " tato harṣasamāviṣṭā rukmiṇī keśavas tathā /",
    "GP12vipce_pu:10789": " nagarī ca samastā sā sādhu sādhv ity abhāṣata // ViP_5,27.30 //",
    "GP12vipce_pu:10790": " ciranaṣṭena putreṇa saṃgatāṃ prekṣya rukmiṇīm /",
    "GP12vipce_pu:10791": " avāpa vismayaṃ sarvo dvāravatyāṃ janas tadā // ViP_5,27.31 //",
    "GP12vipce_pu:10792": " [[iti śrīviṣṇupurāṇe pañcame 'ṃśe saptaviṃśo 'dhyāyaḥ ]]",
    "GP12vipce_pu:10793": " §parāśara uvāca:",
    "GP12vipce_pu:10794": " cārudeṣṇaṃ sudeṣṇaṃ ca cārudehaṃ ca vīryavān /",
    "GP12vipce_pu:10795": " suṣeṇaṃ cāruguptaṃ ca bhadracāruṃ tathā param // ViP_5,28.1 //",
    "GP12vipce_pu:10796": " cāruvindaṃ sucāruṃ ca cāruṃ ca balināṃ varam /",
    "GP12vipce_pu:10797": " rukmiṇy ajanayat putrān kanyāṃ cārumatīṃ tathā // ViP_5,28.2 //",
    "GP12vipce_pu:10798": " anyāś ca bhāryāḥ kṛṣṇasya babhūvuḥ sapta śobhanāḥ /",
    "GP12vipce_pu:10799": " kālindī mitravindā ca satyā nāgnajitī tathā // ViP_5,28.3 //",
    "GP12vipce_pu:10800": " devī jāmbavatī cāpi rohiṇī kāmarūpiṇī /",
    "GP12vipce_pu:10801": " madrarājasutā cānyā suśīlā śīlamaṇḍanā // ViP_5,28.4 //",
    "GP12vipce_pu:10802": " sātrājitī satyabhāmā lakṣmaṇā cāruhāsinī /",
    "GP12vipce_pu:10803": " ṣoḍaśāsan sahasrāṇi strīṇām anyāni cakriṇaḥ // ViP_5,28.5 //",
    "GP12vipce_pu:10804": " D3 ins., G3 ins. after 6ab:",
    "GP12vipce_pu:10805": " pradyumnaḥ prathamas teṣāṃ sarveṣāṃ rukmiṇīsutaḥ // ViP_5,28.5*53 //",
    "GP12vipce_pu:10806": " pradyumno 'pi mahāvīryo rukmiṇas tanayāṃ śubhām /",
    "GP12vipce_pu:10807": " svayaṃvarasthāṃ jagrāha sā ca taṃ tanayaṃ hareḥ // ViP_5,28.6 //",
    "GP12vipce_pu:10808": " tasyām asyābhavat putro mahābalaparākramaḥ /",
    "GP12vipce_pu:10809": " aniruddho raṇe ruddho vīryodadhir ariṃdamaḥ // ViP_5,28.7 //",
    "GP12vipce_pu:10810": " tasyāpi rukmiṇaḥ pautrīṃ varayām āsa keśavaḥ /",
    "GP12vipce_pu:10811": " dauhitrāya dadau rukmī tāṃ spardhann api śauriṇā // ViP_5,28.8 //",
    "GP12vipce_pu:10812": " tasyā vivāhe rāmādyā yādavā hariṇā saha // ViP_5,28.9ab //",
    "GP12vipce_pu:10813": " T3, ed. Veṅk. ins:",
    "GP12vipce_pu:10814": " kalyāṇārthaṃ tataḥ sarve ye cānye bhūbhṛtas tathā // ViP_5,28.9ab*54 //",
    "GP12vipce_pu:10815": " rukmiṇo nagaraṃ jagmur nāmnā bhojakaṭaṃ dvija // ViP_5,28.9cd //",
    "GP12vipce_pu:10816": " vivāhe tatra nirvṛtte prādyumneḥ sumahātmanaḥ /",
    "GP12vipce_pu:10817": " kaliṅgarājapramukhā rukmiṇaṃ vākyam abruvan // ViP_5,28.10 //",
    "GP12vipce_pu:10818": " anakṣajño halī dyūte tathāsya vyasanaṃ mahat /",
    "GP12vipce_pu:10819": " na jayāmo balaṃ kasmād dyūte nainaṃ mahādyute // ViP_5,28.11 //",
    "GP12vipce_pu:10820": " §parāśara uvāca:",
    "GP12vipce_pu:10821": " tatheti tān āha nṛpān rukmī balasamanvitaḥ /",
    "GP12vipce_pu:10822": " sabhāyāṃ saha rāmeṇa cakre dyūtaṃ ca vai tadā // ViP_5,28.12 //",
    "GP12vipce_pu:10823": " sahasram ekaṃ niṣkāṇāṃ rukmiṇā vijito balaḥ /",
    "GP12vipce_pu:10824": " dvitīye 'pi paṇe cānyat sahasraṃ rukmiṇā jitaḥ // ViP_5,28.13 //",
    "GP12vipce_pu:10825": " tato daśasahasrāṇi niṣkāṇāṃ paṇam ādade /",
    "GP12vipce_pu:10826": " balabhadro 'jayat tāni rukmī dyūtavidāṃ varaḥ // ViP_5,28.14 //",
    "GP12vipce_pu:10827": " tato jahāsa svanavat kaliṅgādhipatir dvija /",
    "GP12vipce_pu:10828": " dantān vidarśayan mūḍho rukmī cāha madoddhataḥ // ViP_5,28.15 //",
    "GP12vipce_pu:10829": " avidyo 'yaṃ mayā dyūte baladevaḥ parājitaḥ /",
    "GP12vipce_pu:10830": " mudhaivākṣāvalepāndho yo 'vamene 'kṣakovidān // ViP_5,28.16 //",
    "GP12vipce_pu:10831": " dṛṣṭvā kaliṅgarājānaṃ prakāśadaśanānanam /",
    "GP12vipce_pu:10832": " rukmiṇaṃ cāpi durvākyaṃ kopaṃ cakre halāyudhaḥ // ViP_5,28.17 //",
    "GP12vipce_pu:10833": " tataḥ kopaparītātmā niṣkakoṭiṃ halāyudhaḥ /",
    "GP12vipce_pu:10834": " glahaṃ jagrāha rukmī ca tadarthe 'kṣān apātayat // ViP_5,28.18 //",
    "GP12vipce_pu:10835": " ajayad baladevas taṃ prāhoccais taṃ jitaṃ mayā /",
    "GP12vipce_pu:10836": " mayeti rukmī prāhoccair alīkoktair alaṃ bala // ViP_5,28.19 //",
    "GP12vipce_pu:10837": " tvayokto 'yaṃ glahaḥ satyaṃ na mayaiṣo 'numoditaḥ /",
    "GP12vipce_pu:10838": " evaṃ tvayā ced vijitaṃ mayā na vijitaṃ katham // ViP_5,28.20 //",
    "GP12vipce_pu:10839": " §parāśara uvāca:",
    "GP12vipce_pu:10840": " athāntarikṣe vāg uccaiḥ prāha gambhīranādinī /",
    "GP12vipce_pu:10841": " baladevasya taṃ kopaṃ vardhayantī mahātmanaḥ // ViP_5,28.21 //",
    "GP12vipce_pu:10842": " jitaṃ balena dharmeṇa rukmiṇā bhāṣitaṃ mṛṣā /",
    "GP12vipce_pu:10843": " anuktvāpi vacaḥ kiṃcit kṛtaṃ bhavati karmaṇā // ViP_5,28.22 //",
    "GP12vipce_pu:10844": " tato balaḥ samutthāya kopasaṃraktalocanaḥ /",
    "GP12vipce_pu:10845": " jaghānāṣṭāpadenaiva rukmiṇaṃ sa mahābalaḥ // ViP_5,28.23 //",
    "GP12vipce_pu:10846": " kaliṅgarājaṃ cādāya visphurantaṃ balād balaḥ /",
    "GP12vipce_pu:10847": " babhañja dantān kupito yaiḥ prakāśaṃ jahāsa saḥ // ViP_5,28.24 //",
    "GP12vipce_pu:10848": " ākṛṣya ca mahāstambhaṃ jātarūpamayaṃ balaḥ /",
    "GP12vipce_pu:10849": " jaghāna ye 'nye tatpakṣāḥ bhūbhṛtaḥ kupito balaḥ // ViP_5,28.25 //",
    "GP12vipce_pu:10850": " tato hāhākṛtaṃ sarvaṃ palāyanaparaṃ dvija /",
    "GP12vipce_pu:10851": " tad rājamaṇḍalaṃ sarvaṃ babhūva kupite bale // ViP_5,28.26 //",
    "GP12vipce_pu:10852": " balena nihataṃ śrutvā rukmiṇaṃ madhusūdanaḥ /",
    "GP12vipce_pu:10853": " novāca kiṃcin maitreya rukmiṇībalayor bhayāt // ViP_5,28.27 //",
    "GP12vipce_pu:10854": " tato 'niruddham ādāya kṛtodvāhaṃ dvijottama /",
    "GP12vipce_pu:10855": " dvārakām ājagāmātha yaducakraṃ sa keśavaḥ // ViP_5,28.28 //",
    "GP12vipce_pu:10856": " [[iti śrīviṣṇupurāṇe pañcame 'ṃśe 'ṣṭāviṃśo 'dhyāyaḥ ]]",
    "GP12vipce_pu:10857": " §parāśara uvāca:",
    "GP12vipce_pu:10858": " dvāravatyāṃ tataḥ śauriṃ śakras tribhuvaneśvaraḥ /",
    "GP12vipce_pu:10859": " ājagāmātha maitreya mattairāvatapṛṣṭhagaḥ // ViP_5,29.1 //",
    "GP12vipce_pu:10860": " praviśya dvārakāṃ so 'tha sametya hariṇā tataḥ /",
    "GP12vipce_pu:10861": " kathayām āsa daityasya narakasya viceṣṭitam // ViP_5,29.2 //",
    "GP12vipce_pu:10862": " tvayā nāthena devānāṃ manuṣyatve 'pi tiṣṭhatā /",
    "GP12vipce_pu:10863": " praśamaṃ sarvaduḥkhāni nītāni madhusūdana // ViP_5,29.3 //",
    "GP12vipce_pu:10864": " tapasvijananāśāya so 'riṣṭo dhenukas tathā /",
    "GP12vipce_pu:10865": " pravṛtto yas tathā keśī te sarve nihatās tvayā // ViP_5,29.4 //",
    "GP12vipce_pu:10866": " kaṃsaḥ kuvalayāpīḍaḥ pūtanā bālaghātinī /",
    "GP12vipce_pu:10867": " nāśaṃ nītās tvayā sarve ye 'nye jagadupadravāḥ // ViP_5,29.5 //",
    "GP12vipce_pu:10868": " yuṣmaddordaṇḍasadbuddhiparitrāte jagattraye /",
    "GP12vipce_pu:10869": " yajviyajñāṃśasaṃprāptyā tṛptiṃ yānti divaukasaḥ // ViP_5,29.6 //",
    "GP12vipce_pu:10870": " so 'haṃ sāmpratam āyāto yannimittaṃ janārdana /",
    "GP12vipce_pu:10871": " tac chrutvā tatpratīkāraprayatnaṃ kartum arhasi // ViP_5,29.7 //",
    "GP12vipce_pu:10872": " bhaumo 'yaṃ narako nāma prāgjyotiṣapureśvaraḥ /",
    "GP12vipce_pu:10873": " karoti sarvabhūtānām upaghātam ariṃdama // ViP_5,29.8 //",
    "GP12vipce_pu:10874": " devasiddhāsurādīnāṃ nṛpāṇāṃ ca janārdana /",
    "GP12vipce_pu:10875": " hṛtvā hi so 'suraḥ kanyā rurodha nijamandire // ViP_5,29.9 //",
    "GP12vipce_pu:10876": " chatraṃ yat salilasrāvi taj jahāra pracetasaḥ /",
    "GP12vipce_pu:10877": " mandarasya tathā śṛṅgaṃ hṛtavān maṇiparvatam // ViP_5,29.10 //",
    "GP12vipce_pu:10878": " amṛtasrāviṇī divye manmātuḥ kṛṣṇa kuṇḍale /",
    "GP12vipce_pu:10879": " jahāra so 'suro 'dityā vāñchaty airāvataṃ gajam // ViP_5,29.11 //",
    "GP12vipce_pu:10880": " durnītam etad govinda mayā tasya tavoditam /",
    "GP12vipce_pu:10881": " yad atra pratikartavyaṃ tat svayaṃ parimṛśyatām // ViP_5,29.12 //",
    "GP12vipce_pu:10882": " §parāśara uvāca:",
    "GP12vipce_pu:10883": " iti śrutvā smitaṃ kṛtvā bhagavān devakīsutaḥ /",
    "GP12vipce_pu:10884": " gṛhītvā vāsavaṃ haste samuttasthau varāsanāt // ViP_5,29.13 //",
    "GP12vipce_pu:10885": " Ś1,D2.5 ins:",
    "GP12vipce_pu:10886": " cintayām āsa ca vibhur manasā pannagāśanam // ViP_5,29.13*55 //",
    "GP12vipce_pu:10887": " saṃcintitam upāruhya garuḍaṃ gaganecaram /",
    "GP12vipce_pu:10888": " satyabhāmāṃ samāropya yayau prāgjyotiṣaṃ puram // ViP_5,29.14 //",
    "GP12vipce_pu:10889": " āruhyairāvataṃ nāgaṃ śakro 'pi tridiśālayam /",
    "GP12vipce_pu:10890": " tato jagāma maitreya paśyatāṃ dvārakaukasām // ViP_5,29.15 //",
    "GP12vipce_pu:10891": " prāgjyotiṣapurasyāsīt samantāc chatayojanam /",
    "GP12vipce_pu:10892": " ācitā mauravaiḥ pāśaiḥ kṣurāntair bhūr dvijottama // ViP_5,29.16 //",
    "GP12vipce_pu:10893": " tāṃś ciccheda hariḥ pāśān kṣiptvā cakraṃ sudarśanam /",
    "GP12vipce_pu:10894": " tato muruḥ samuttasthau taṃ jaghāna ca keśavaḥ // ViP_5,29.17 //",
    "GP12vipce_pu:10895": " muros tu tanayān sapta sahasrāṃs tāṃs tato hariḥ /",
    "GP12vipce_pu:10896": " cakradhārāgninirdagdhāṃś cakāra śalabhān iva // ViP_5,29.18 //",
    "GP12vipce_pu:10897": " hatvā muruṃ hayagrīvaṃ tathā pañcajanaṃ dvija /",
    "GP12vipce_pu:10898": " prāgjyotiṣapuraṃ dhīmāṃs tvarāvān samupādravat // ViP_5,29.19 //",
    "GP12vipce_pu:10899": " narakeṇāsya tatrābhūn mahāsainyena saṃyugaḥ /",
    "GP12vipce_pu:10900": " kṛṣṇasya yatra govindo jaghne daityān sahasraśaḥ // ViP_5,29.20 //",
    "GP12vipce_pu:10901": " śastrāstravarṣaṃ muñcantaṃ taṃ bhaumaṃ narakaṃ balī /",
    "GP12vipce_pu:10902": " kṣiptvā cakraṃ dvidhā cakre cakrī daiteyacakrahā // ViP_5,29.21 //",
    "GP12vipce_pu:10903": " hate tu narake bhūmir gṛhītvāditikuṇḍale /",
    "GP12vipce_pu:10904": " upatasthe jagannāthaṃ vākyaṃ cedam athābravīt // ViP_5,29.22 //",
    "GP12vipce_pu:10905": " yadāham uddhṛtā nātha tvayā sūkaramūrtinā /",
    "GP12vipce_pu:10906": " tvatsparśasaṃbhavaḥ putras tadāyaṃ mayy ajāyata // ViP_5,29.23 //",
    "GP12vipce_pu:10907": " so 'yaṃ tvayaiva datto me tvayaiva vinipātitaḥ /",
    "GP12vipce_pu:10908": " gṛhāṇa kuṇḍale ceme pālayāsya ca saṃtatim // ViP_5,29.24 //",
    "GP12vipce_pu:10909": " bhārāvataraṇārthāya mamaiva bhagavān imam /",
    "GP12vipce_pu:10910": " aṃśena lokam āyātaḥ prasādasumukhaḥ prabho // ViP_5,29.25 //",
    "GP12vipce_pu:10911": " tvaṃ kartā ca vikartā ca saṃhartā prabhavo 'pyayaḥ /",
    "GP12vipce_pu:10912": " jagatāṃ tvaṃ jagadrūpaḥ stūyate 'cyuta kiṃ tava // ViP_5,29.26 //",
    "GP12vipce_pu:10913": " vyāpī vyāpyaḥ kriyā kartā kāryaṃ ca bhagavān yadā /",
    "GP12vipce_pu:10914": " sarvabhūtātmabhūtasya stūyate tava kiṃ tadā // ViP_5,29.27 //",
    "GP12vipce_pu:10915": " paramātmā tvam ātmā ca bhūtātmā cāvyayo bhavān /",
    "GP12vipce_pu:10916": " yadā tadā stutir nāsti kimarthā te pravartate // ViP_5,29.28 //",
    "GP12vipce_pu:10917": " prasīda sarvabhūtātman narakeṇa kṛtaṃ hi yat /",
    "GP12vipce_pu:10918": " tat kṣamyatām adoṣāya tvatsutaḥ sa nipātitaḥ // ViP_5,29.29 //",
    "GP12vipce_pu:10919": " §parāśara uvāca:",
    "GP12vipce_pu:10920": " tatheti coktvā dharaṇīṃ bhagavān bhūtabhāvanaḥ /",
    "GP12vipce_pu:10921": " ratnāni narakāvāsāj jagrāha munisattama // ViP_5,29.30 //",
    "GP12vipce_pu:10922": " kanyāpure sa kanyānāṃ ṣoḍaśātulavikramaḥ /",
    "GP12vipce_pu:10923": " śatādhikāni dadṛśe sahasrāṇi mahāmune // ViP_5,29.31 //",
    "GP12vipce_pu:10924": " caturdaṃṣṭrān gajāṃś cogrān ṣaṭsahasrān sa dṛṣṭavān /",
    "GP12vipce_pu:10925": " kāmbojānāṃ tathāśvānāṃ niyutāny ekaviṃśatim // ViP_5,29.32 //",
    "GP12vipce_pu:10926": " kanyās tāś ca tathā nāgāṃs tāṃś cāśvān dvārakāṃ purīm /",
    "GP12vipce_pu:10927": " preṣayām āsa govindaḥ sadyo narakakiṃkaraiḥ // ViP_5,29.33 //",
    "GP12vipce_pu:10928": " dadṛśe vāruṇaṃ chatraṃ tathaiva maṇiparvatam /",
    "GP12vipce_pu:10929": " āropayām āsa harir garuḍe patageśvare // ViP_5,29.34 //",
    "GP12vipce_pu:10930": " āruhya ca svayaṃ kṛṣṇaḥ satyabhāmāsahāyavān /",
    "GP12vipce_pu:10931": " adityāḥ kuṇḍale dātuṃ jagāma tridivālayam // ViP_5,29.35 //",
    "GP12vipce_pu:10932": " [[iti śrīviṣṇupurāṇe pañcame 'ṃśe ekonatriṃśo 'dhyāyaḥ ]]",
    "GP12vipce_pu:10933": " §parāśara uvāca:",
    "GP12vipce_pu:10934": " garuḍo vāruṇaṃ chatraṃ tathaiva maṇiparvatam /",
    "GP12vipce_pu:10935": " sabhāryaṃ ca hṛṣīkeśaṃ līlayaiva vahan yayau // ViP_5,30.1 //",
    "GP12vipce_pu:10936": " tataḥ śaṅkham upādhmāsīt svargadvāragato hariḥ /",
    "GP12vipce_pu:10937": " upatasthus tato devāḥ sārghyapātrā janārdanam // ViP_5,30.2 //",
    "GP12vipce_pu:10938": " sa devair arcitaḥ kṛṣṇo devamātur niveśanam /",
    "GP12vipce_pu:10939": " sitābhraśikharākāraṃ praviśya dadṛśe 'ditim // ViP_5,30.3 //",
    "GP12vipce_pu:10940": " sa tāṃ praṇamya śakreṇa saha te kuṇḍalottame /",
    "GP12vipce_pu:10941": " dadau narakanāśaṃ ca śaśaṃsāsyai janārdanaḥ // ViP_5,30.4 //",
    "GP12vipce_pu:10942": " tataḥ prītā jaganmātā dhātāraṃ jagatāṃ harim /",
    "GP12vipce_pu:10943": " tuṣṭāvāditir avyagrā kṛtvā tatpravaṇaṃ manaḥ // ViP_5,30.5 //",
    "GP12vipce_pu:10944": " §aditir uvāca:",
    "GP12vipce_pu:10945": " namas te puṇḍarīkākṣa bhaktānām abhayaṃkara /",
    "GP12vipce_pu:10946": " sanātanātman sarvātman bhūtātman bhūtabhāvana // ViP_5,30.6 //",
    "GP12vipce_pu:10947": " praṇetā manaso buddher indriyāṇāṃ guṇātmaka /",
    "GP12vipce_pu:10948": " triguṇātīta nirdvandva śuddha sarvahṛdisthita // ViP_5,30.7 //",
    "GP12vipce_pu:10949": " sitadīrghādiniḥśeṣakalpanāparivarjita /",
    "GP12vipce_pu:10950": " janmādibhir asaṃspṛṣṭa svapnādiparivarjita // ViP_5,30.8 //",
    "GP12vipce_pu:10951": " saṃdhyā rātrir aho bhūmir gaganaṃ vāyur ambu ca /",
    "GP12vipce_pu:10952": " hutāśano mano buddhir bhūtādis tvaṃ tathācyuta // ViP_5,30.9 //",
    "GP12vipce_pu:10953": " sṛṣṭisthitivināśānāṃ kartā kartṛpatir bhavān /",
    "GP12vipce_pu:10954": " brahmaviṣṇuśivākhyābhir ātmamūrtibhir īśvara // ViP_5,30.10 //",
    "GP12vipce_pu:10955": " devā yakṣās tathā daityā rākṣasāḥ siddhapannagāḥ /",
    "GP12vipce_pu:10956": " kūṣmāṇḍāś ca piśācāś ca gandharvā manujās tathā // ViP_5,30.11 //",
    "GP12vipce_pu:10957": " paśavo mṛgāḥ pataṃgāś ca tathaiva ca sarīsṛpāḥ // ViP_5,30.12ab //",
    "GP12vipce_pu:10958": " for 12ab Ś2,D7 subst:",
    "GP12vipce_pu:10959": " paśava uragā mīnā mṛgāś ca vanajātayaḥ // ViP_5,30.12ab*56:1 //",
    "GP12vipce_pu:10960": " kīṭāś caiva pataṅgāś ca tathaiva ca sarīsṛpāḥ // ViP_5,30.12ab*56:2 //",
    "GP12vipce_pu:10961": " vṛkṣagulmalatāvallīsamastatṛṇajātayaḥ // ViP_5,30.12cd //",
    "GP12vipce_pu:10962": " sthūlā madhyās tathā sūkṣmāḥ sūkṣmāt sūkṣmatarāś ca ye /",
    "GP12vipce_pu:10963": " dehabhedā bhavān sarve ye kecit pudgalāśrayāḥ // ViP_5,30.13 //",
    "GP12vipce_pu:10964": " māyā taveyam ajñātaparamārthātimohinī /",
    "GP12vipce_pu:10965": " anātmany ātmavijñānaṃ yayā mūḍho nirudhyate // ViP_5,30.14 //",
    "GP12vipce_pu:10966": " V ins:",
    "GP12vipce_pu:10967": " asve svam iti bhāvo 'tra yat puṃsām upajāyate // ViP_5,30.14*57 //",
    "GP12vipce_pu:10968": " ahaṃ mameti bhāvo 'tra yat puṃsām abhijāyate /",
    "GP12vipce_pu:10969": " saṃsāramātur māyāyās tavaitan nātha ceṣṭitam // ViP_5,30.15 //",
    "GP12vipce_pu:10970": " yaiḥ svadharmaparair nātha narair ārādhito bhavān /",
    "GP12vipce_pu:10971": " te taranty akhilām etāṃ māyām ātmavimuktaye // ViP_5,30.16 //",
    "GP12vipce_pu:10972": " brahmādyāḥ sakalā devā manuṣyāḥ paśavas tathā /",
    "GP12vipce_pu:10973": " viṣṇumāyāmahāvartamohāndhatamasā vṛtāḥ // ViP_5,30.17 //",
    "GP12vipce_pu:10974": " ārādhya tvām abhīpsante kāmān ātmabhavakṣayam /",
    "GP12vipce_pu:10975": " yad ete puruṣā māyā saiveyaṃ bhagavaṃs tava // ViP_5,30.18 //",
    "GP12vipce_pu:10976": " mayā tvaṃ putrakāminyā vairipakṣakṣayāya ca /",
    "GP12vipce_pu:10977": " ārādhito na mokṣāya māyāvilasitaṃ hi tat // ViP_5,30.19 //",
    "GP12vipce_pu:10978": " kaupīnācchādanaprāyā vāñchā kalpadrumād api /",
    "GP12vipce_pu:10979": " jāyate yad apuṇyānāṃ so 'parādhaḥ svadoṣajaḥ // ViP_5,30.20 //",
    "GP12vipce_pu:10980": " tat prasīdākhilajaganmāyāmohakarāvyaya /",
    "GP12vipce_pu:10981": " ajñānaṃ jñānasadbhāvabhūtaṃ bhūteśa nāśaya // ViP_5,30.21 //",
    "GP12vipce_pu:10982": " namas te cakrahastāya śārṅgahastāya te namaḥ /",
    "GP12vipce_pu:10983": " gadāhastāya te viṣṇo śaṅkhahastāya te namaḥ // ViP_5,30.22 //",
    "GP12vipce_pu:10984": " etat paśyāmi te rūpaṃ sthūlacihnopalakṣitam /",
    "GP12vipce_pu:10985": " na jānāmi paraṃ yat te prasīda parameśvara // ViP_5,30.23 //",
    "GP12vipce_pu:10986": " §parāśara uvāca:",
    "GP12vipce_pu:10987": " adityaivaṃ stuto viṣṇuḥ prahasyāha surāraṇim /",
    "GP12vipce_pu:10988": " mātā devi tvam asmākaṃ prasīda varadā bhava // ViP_5,30.24 //",
    "GP12vipce_pu:10989": " §aditir uvāca:",
    "GP12vipce_pu:10990": " evam astu yathecchā te tvam aśeṣaiḥ surāsuraiḥ /",
    "GP12vipce_pu:10991": " ajeyaḥ puruṣavyāghra martyaloke bhaviṣyasi // ViP_5,30.25 //",
    "GP12vipce_pu:10992": " §parāśara uvāca:",
    "GP12vipce_pu:10993": " tato 'nantaram evāsya śakrāṇīsahitāditim /",
    "GP12vipce_pu:10994": " satyabhāmā praṇamyāha prasīdeti punaḥ punaḥ // ViP_5,30.26 //",
    "GP12vipce_pu:10995": " §aditir uvāca:",
    "GP12vipce_pu:10996": " matprasādān na te subhru jarā vairūpyam eva ca /",
    "GP12vipce_pu:10997": " bhaviṣyaty anavadyāṅgī sarvakālaṃ bhaviṣyasi // ViP_5,30.27 //",
    "GP12vipce_pu:10998": " §parāśara uvāca:",
    "GP12vipce_pu:10999": " adityā tu kṛtānujño devarājo janārdanam /",
    "GP12vipce_pu:11000": " yathāvat pūjayām āsa bahumānapuraḥsaram // ViP_5,30.28 //",
    "GP12vipce_pu:11001": " D3.4,T1,G2, ed. Veṅk. ins:",
    "GP12vipce_pu:11002": " śacī ca satyabhāmāyai pārijātasya puṣpakam // ViP_5,30.28*58:1 //",
    "GP12vipce_pu:11003": " na dadau mānuṣīṃ matvā svayaṃ puṣpair alaṃkṛtā // ViP_5,30.28*58:2 //",
    "GP12vipce_pu:11004": " tato dadarśa kṛṣṇo 'pi satyabhāmāsahāyavān /",
    "GP12vipce_pu:11005": " devodyānāni hṛdyāni nandanādīni sattama // ViP_5,30.29 //",
    "GP12vipce_pu:11006": " dadarśa ca sugandhāḍhyaṃ mañjarīpuṣpadhāriṇam /",
    "GP12vipce_pu:11007": " śaityāhlādakaraṃ tāmrabālapallavaśobhitam // ViP_5,30.30 //",
    "GP12vipce_pu:11008": " mathyamāne 'mṛte jātaṃ jātarūpopamatvacam /",
    "GP12vipce_pu:11009": " pārijātaṃ jagannāthaḥ keśavaḥ keśisūdanaḥ // ViP_5,30.31 //",
    "GP12vipce_pu:11010": " T3, ed. Veṅk. ins:",
    "GP12vipce_pu:11011": " tutoṣa paramaprītyā tarurājam anuttamam // ViP_5,30.31*59 //",
    "GP12vipce_pu:11012": " taṃ dṛṣṭvā prāha govindaṃ satyabhāmā dvijottama /",
    "GP12vipce_pu:11013": " kasmān na dvārakām eṣa nīyate kṛṣṇa pādapaḥ // ViP_5,30.32 //",
    "GP12vipce_pu:11014": " yadi te tad vacaḥ satyaṃ satyātyarthaṃ priyeti me /",
    "GP12vipce_pu:11015": " madgehaniṣkuṭārthāya tad ayaṃ nīyatāṃ taruḥ // ViP_5,30.33 //",
    "GP12vipce_pu:11016": " na me jāmbavatī tādṛg abhīṣṭā na ca rukmiṇī /",
    "GP12vipce_pu:11017": " satye yathā tvam ity uktaṃ tvayā kṛṣṇāsakṛt priyam // ViP_5,30.34 //",
    "GP12vipce_pu:11018": " satyaṃ tad yadi govinda nopacārakṛtaṃ tava /",
    "GP12vipce_pu:11019": " tad astu pārijāto 'yaṃ mama gehavibhūṣaṇam // ViP_5,30.35 //",
    "GP12vipce_pu:11020": " bibhratī pārijātasya keśapakṣeṇa mañjarīm /",
    "GP12vipce_pu:11021": " sapatnīnām ahaṃ madhye śobheyam iti kāmaye // ViP_5,30.36 //",
    "GP12vipce_pu:11022": " G1 ins:",
    "GP12vipce_pu:11023": " tathā xxx kā bhūtvā ratim utpādayāmi te // ViP_5,30.36*60:1 //",
    "GP12vipce_pu:11024": " rugmiṇīprabhṛtibhyas te devībhyaś cātisundarī // ViP_5,30.36*60:2 //",
    "GP12vipce_pu:11025": " etena pārijātena bhavāmi tava karmaṇā // ViP_5,30.36*60:3 //",
    "GP12vipce_pu:11026": " yathāhaṃ mādhava vibho tathā mām adhikāṃ kuru // ViP_5,30.36*60:4 //",
    "GP12vipce_pu:11027": " §parāśara uvāca:",
    "GP12vipce_pu:11028": " ity uktaḥ sa prahasyaināṃ pārijātaṃ garutmati /",
    "GP12vipce_pu:11029": " āropayām āsa haris tam ūcur vanarakṣiṇaḥ // ViP_5,30.37 //",
    "GP12vipce_pu:11030": " bho śacī devarājasya mahiṣī tatparigraham /",
    "GP12vipce_pu:11031": " pārijātaṃ na govinda hartum arhasi pādapam // ViP_5,30.38 //",
    "GP12vipce_pu:11032": " ed. Veṅk. ins:",
    "GP12vipce_pu:11033": " utpanno devarājāya dattaḥ so 'pi dadau punaḥ // ViP_5,30.38*61:1 //",
    "GP12vipce_pu:11034": " mahiṣyai sumahābhāga devyai śacyai kutūhalāt // ViP_5,30.38*61:2 //",
    "GP12vipce_pu:11035": " śacīvibhūṣaṇārthāya devair amṛtamanthane /",
    "GP12vipce_pu:11036": " utpādito 'yaṃ na kṣemī gṛhītvainaṃ gamiṣyasi // ViP_5,30.39 //",
    "GP12vipce_pu:11037": " devarājo mukhaprekṣo yasyās tasyāḥ parigraham /",
    "GP12vipce_pu:11038": " mauḍhyāt prārthayase kṣemī gṛhītvainaṃ hi ko vrajet // ViP_5,30.40 //",
    "GP12vipce_pu:11039": " avaśyam asya devendro niṣkṛtiṃ kṛṣṇa yāsyati /",
    "GP12vipce_pu:11040": " vajrodyatakaraṃ śakram anuyāsyanti cāmarāḥ // ViP_5,30.41 //",
    "GP12vipce_pu:11041": " tad alaṃ sakalair devair vigraheṇa tavācyuta /",
    "GP12vipce_pu:11042": " vipākakaṭu yat karma tan na śaṃsanti paṇḍitāḥ // ViP_5,30.42 //",
    "GP12vipce_pu:11043": " §parāśara uvāca:",
    "GP12vipce_pu:11044": " ity ukte tair uvācaitān satyabhāmātikopinī /",
    "GP12vipce_pu:11045": " kā śacī pārijātasya ko vā śakraḥ surādhipaḥ // ViP_5,30.43 //",
    "GP12vipce_pu:11046": " sāmānyaḥ sarvalokānāṃ yady eṣo 'mṛtamanthane /",
    "GP12vipce_pu:11047": " samutpannaḥ surāḥ kasmād eko gṛhṇāti vāsavaḥ // ViP_5,30.44 //",
    "GP12vipce_pu:11048": " yathā sudhā yathaivendur yathā śrīr vanarakṣiṇaḥ /",
    "GP12vipce_pu:11049": " sāmānyaḥ sarvalokasya pārijātas tathā drumaḥ // ViP_5,30.45 //",
    "GP12vipce_pu:11050": " bhartṛbāhumahāgarvād ruṇaddhy enam atho śacī /",
    "GP12vipce_pu:11051": " tat kathyatām alaṃ kṣāntyā satyā hārayati drumam // ViP_5,30.46 //",
    "GP12vipce_pu:11052": " kathyatāṃ ca drutaṃ gatvā paulomyā vacanaṃ mama /",
    "GP12vipce_pu:11053": " satyabhāmā vadaty etad iti garvoddhatākṣaram // ViP_5,30.47 //",
    "GP12vipce_pu:11054": " yadi tvaṃ dayitā bhartur yadi vaśyaḥ patis tava /",
    "GP12vipce_pu:11055": " madbhartur harato vṛkṣaṃ tat kāraya nivāraṇam // ViP_5,30.48 //",
    "GP12vipce_pu:11056": " jānāmi te patiṃ śakraṃ jānāmi tridaśeśvaram /",
    "GP12vipce_pu:11057": " pārijātaṃ tathāpy enaṃ mānuṣī hārayāmi te // ViP_5,30.49 //",
    "GP12vipce_pu:11058": " §parāśara uvāca:",
    "GP12vipce_pu:11059": " ity uktā rakṣiṇo gatvā śacyā ūcur yathoditam /",
    "GP12vipce_pu:11060": " śacī cotsāhayām āsa tridaśādhipatiṃ patim // ViP_5,30.50 //",
    "GP12vipce_pu:11061": " tataḥ samastadevānāṃ sainyaiḥ parivṛto harim /",
    "GP12vipce_pu:11062": " prayayau pārijātārtham indro yodhayituṃ dvija // ViP_5,30.51 //",
    "GP12vipce_pu:11063": " tataḥ parighanistriṃśagadāśūlavarāyudhāḥ /",
    "GP12vipce_pu:11064": " babhūvus tridaśāḥ sajjāḥ śakre vajrakare sthite // ViP_5,30.52 //",
    "GP12vipce_pu:11065": " tato nirīkṣya govindo nāgarājopari sthitam /",
    "GP12vipce_pu:11066": " śakraṃ devaparīvāraṃ yuddhāya samupasthitam // ViP_5,30.53 //",
    "GP12vipce_pu:11067": " cakāra śaṅkhanirghoṣaṃ diśaḥ śabdena pūrayan /",
    "GP12vipce_pu:11068": " mumoca ca śaravrātaṃ sahasrāyutasaṃmitam // ViP_5,30.54 //",
    "GP12vipce_pu:11069": " tato diśo nabhaś caiva dṛṣṭvā śaraśatācitam /",
    "GP12vipce_pu:11070": " mumucus tridaśāḥ sarve astraśastrāṇy anekaśaḥ // ViP_5,30.55 //",
    "GP12vipce_pu:11071": " ekaikaṃ śastram astraṃ ca devair muktaṃ sahasradhā /",
    "GP12vipce_pu:11072": " ciccheda līlayaiveśo jagatāṃ madhusūdanaḥ // ViP_5,30.56 //",
    "GP12vipce_pu:11073": " pāśaṃ salilarājasya samākṛṣyoragāśanaḥ /",
    "GP12vipce_pu:11074": " cakāra khaṇḍaśaś cañcvā bālapannagadehavat // ViP_5,30.57 //",
    "GP12vipce_pu:11075": " yamena prahitaṃ daṇḍaṃ gadāvikṣepakhaṇḍitam /",
    "GP12vipce_pu:11076": " pṛthivyāṃ pātayām āsa bhagavān devakīsutaḥ // ViP_5,30.58 //",
    "GP12vipce_pu:11077": " śibikāṃ ca dhaneśasya cakreṇa tilaśo vibhuḥ /",
    "GP12vipce_pu:11078": " cakāra śaurir arkaṃ ca dṛṣṭidṛṣṭaṃ hataujasam // ViP_5,30.59 //",
    "GP12vipce_pu:11079": " nīto 'gniḥ śataśo bāṇair drāvitā vasavo diśaḥ /",
    "GP12vipce_pu:11080": " cakravicchinnaśūlāgrā rudrā bhuvi nipātitāḥ // ViP_5,30.60 //",
    "GP12vipce_pu:11081": " sādhyā viśve ca maruto gandharvāś caiva sāyakaiḥ /",
    "GP12vipce_pu:11082": " śārṅgeṇa preritair astā vyomni śālmalitūlavat // ViP_5,30.61 //",
    "GP12vipce_pu:11083": " garutmān api vaktreṇa pakṣābhyāṃ nakharāṅkuraiḥ /",
    "GP12vipce_pu:11084": " bhakṣayaṃs tāḍayan devān dārayaṃś ca cacāra vai // ViP_5,30.62 //",
    "GP12vipce_pu:11085": " tataḥ śarasahasreṇa devendramadhusūdanau /",
    "GP12vipce_pu:11086": " parasparaṃ vavarṣāte dhārābhir iva toyadau // ViP_5,30.63 //",
    "GP12vipce_pu:11087": " airāvatena garuḍo yuyudhe tatra saṃkule /",
    "GP12vipce_pu:11088": " devaiḥ samastair yuyudhe śakreṇa ca janārdanaḥ // ViP_5,30.64 //",
    "GP12vipce_pu:11089": " chinneṣv aśeṣabāṇeṣu śastreṣv astreṣu ca tvaran /",
    "GP12vipce_pu:11090": " jagrāha vāsavo vajraṃ kṛṣṇaś cakraṃ sudarśanam // ViP_5,30.65 //",
    "GP12vipce_pu:11091": " tato hāhākṛtaṃ sarvaṃ trailokyaṃ dvijasattama /",
    "GP12vipce_pu:11092": " vajracakradharau dṛṣṭvā devarājajanārdanau // ViP_5,30.66 //",
    "GP12vipce_pu:11093": " kṣiptaṃ vajram athendreṇa jagrāha bhagavān hariḥ /",
    "GP12vipce_pu:11094": " na mumoca tathā cakraṃ śakraṃ tiṣṭheti cābravīt // ViP_5,30.67 //",
    "GP12vipce_pu:11095": " praṇaṣṭavajraṃ devendraṃ garuḍakṣatavāhanam /",
    "GP12vipce_pu:11096": " satyabhāmābravīd vīraṃ palāyanaparāyaṇam // ViP_5,30.68 //",
    "GP12vipce_pu:11097": " trailokyeśvara no yuktaṃ śacībhartuḥ palāyanam /",
    "GP12vipce_pu:11098": " pārijātasragābhogā tvām upasthāsyate śacī // ViP_5,30.69 //",
    "GP12vipce_pu:11099": " kīdṛśaṃ devarājyaṃ te pārijātasragujjvalām /",
    "GP12vipce_pu:11100": " apaśyato yathā pūrvaṃ praṇayābhyāgatāṃ śacīm // ViP_5,30.70 //",
    "GP12vipce_pu:11101": " alaṃ śakra prayātena na vrīḍāṃ gantum arhasi /",
    "GP12vipce_pu:11102": " nīyatāṃ pārijāto 'yaṃ devāḥ santu gatavyathāḥ // ViP_5,30.71 //",
    "GP12vipce_pu:11103": " patigarvāvalepena bahumānapuraḥsaram /",
    "GP12vipce_pu:11104": " na dadarśa gṛhāyātām upacāreṇa māṃ śacī // ViP_5,30.72 //",
    "GP12vipce_pu:11105": " strītvād agurucittāhaṃ svabhartṛślāghanāparā /",
    "GP12vipce_pu:11106": " tataḥ kṛtavatī śakra bhavatā saha vigraham // ViP_5,30.73 //",
    "GP12vipce_pu:11107": " tad alaṃ pārijātena parasvena hṛtena naḥ /",
    "GP12vipce_pu:11108": " rūpeṇa garvitā sā tu bhartrā strī kā na garvitā // ViP_5,30.74 //",
    "GP12vipce_pu:11109": " §parāśara uvāca:",
    "GP12vipce_pu:11110": " ity ukto vai nivavṛte devarājas tayā dvija /",
    "GP12vipce_pu:11111": " prāha cainām alaṃ caṇḍi sakhi khedātivistaraiḥ // ViP_5,30.75 //",
    "GP12vipce_pu:11112": " na cāpi sargasaṃhārasthitikartākhilasya yaḥ /",
    "GP12vipce_pu:11113": " jitasya tena me vrīḍā jāyate viśvarūpiṇā // ViP_5,30.76 //",
    "GP12vipce_pu:11114": " yasmiñ jagat sakalam etad anādimadhye yasmād yataś ca na bhaviṣyati sarvabhūtāt /",
    "GP12vipce_pu:11115": " tenodbhavapralayapālanakāraṇena vrīḍā kathaṃ bhavati devi nirākṛtasya // ViP_5,30.77 //",
    "GP12vipce_pu:11116": " sakalabhuvanasūtir mūrtir asyāṇusūkṣmā viditasakalavedyair jñāyate yasya nānyaiḥ /",
    "GP12vipce_pu:11117": " tam ajam akṛtam īśaṃ śāśvataṃ svecchayainaṃ jagadupakṛtimartyaṃ ko vijetuṃ samarthaḥ // ViP_5,30.78 //",
    "GP12vipce_pu:11118": " [[iti śrīviṣṇupurāṇe pañcame 'ṃśe triṃśo 'dhyāyaḥ ]]",
    "GP12vipce_pu:11119": " §parāśara uvāca:",
    "GP12vipce_pu:11120": " saṃstuto bhagavān itthaṃ devarājena keśavaḥ /",
    "GP12vipce_pu:11121": " prahasya bhāvagambhīram uvācendraṃ dvijottama // ViP_5,31.1 //",
    "GP12vipce_pu:11122": " §bhagavān uvāca:",
    "GP12vipce_pu:11123": " devarājo bhavān indro vayaṃ martyā jagatpate /",
    "GP12vipce_pu:11124": " kṣantavyaṃ bhavataivaitad aparādhakṛtaṃ mama // ViP_5,31.2 //",
    "GP12vipce_pu:11125": " pārijātataruś cāyaṃ nīyatām ucitāspadam /",
    "GP12vipce_pu:11126": " gṛhīto 'yaṃ mayā śakra satyāvacanakāraṇāt // ViP_5,31.3 //",
    "GP12vipce_pu:11127": " vajraṃ cedaṃ gṛhāṇa tvaṃ yad grastaṃ prahitaṃ tvayā /",
    "GP12vipce_pu:11128": " tavaivaitat praharaṇaṃ śakra vairividāraṇam // ViP_5,31.4 //",
    "GP12vipce_pu:11129": " §śakra uvāca:",
    "GP12vipce_pu:11130": " vimohayasi mām īśa martyo 'ham iti kiṃ vadan /",
    "GP12vipce_pu:11131": " jānīmas tvāṃ bhagavato na tu sūkṣmavido vayam // ViP_5,31.5 //",
    "GP12vipce_pu:11132": " yo 'si so 'si jagattrāṇapravṛttau nātha saṃsthitaḥ /",
    "GP12vipce_pu:11133": " jagataḥ śalyaniṣkarṣaṃ karoṣy asurasūdana // ViP_5,31.6 //",
    "GP12vipce_pu:11134": " nīyatāṃ pārijāto 'yaṃ kṛṣṇa dvāravatīṃ purīm /",
    "GP12vipce_pu:11135": " martyaloke tvayā mukte nāyaṃ saṃsthāsyate bhuvi // ViP_5,31.7 //",
    "GP12vipce_pu:11136": " D3.4,T,G1.3,M3,ed. Veṅk. ins:",
    "GP12vipce_pu:11137": " devadeva jagannātha kṛṣṇa viṣṇo mahābhuja // ViP_5,31.7*62:1 //",
    "GP12vipce_pu:11138": " śaṅkhacakragadāpāṇe śārṅgāsidhara mādhava // ViP_5,31.7*62:2 //",
    "GP12vipce_pu:11139": " §parāśara uvāca:",
    "GP12vipce_pu:11140": " tathety uktvā ca devendram ājagāma bhuvaṃ hariḥ /",
    "GP12vipce_pu:11141": " prasaktaiḥ siddhagandharvaiḥ stūyamānaḥ surarṣibhiḥ // ViP_5,31.8 //",
    "GP12vipce_pu:11142": " D5 ins. after 7, whereas Ś2,D7 ins. after 8:",
    "GP12vipce_pu:11143": " āgamiṣyati deveśa svayam eva triviṣṭapam // ViP_5,31.8*63 //",
    "GP12vipce_pu:11144": " tataḥ śaṅkham upādhmāya dvārakopari saṃsthitaḥ /",
    "GP12vipce_pu:11145": " harṣam utpādayām āsa dvārakāvāsināṃ dvija // ViP_5,31.9 //",
    "GP12vipce_pu:11146": " avatīryātha garuḍāt satyabhāmāsahāyavān /",
    "GP12vipce_pu:11147": " niṣkuṭe sthāpayām āsa pārijātaṃ mahātarum // ViP_5,31.10 //",
    "GP12vipce_pu:11148": " yam abhyetya janaḥ sarvo jātiṃ smarati paurvikīm /",
    "GP12vipce_pu:11149": " vāsyate yasya puṣpotthagandhenorvī triyojanam // ViP_5,31.11 //",
    "GP12vipce_pu:11150": " tatas te yādavāḥ sarve dehabandhān amānuṣān /",
    "GP12vipce_pu:11151": " dadṛśuḥ pādape tasmin kurvato mukhadarśanam // ViP_5,31.12 //",
    "GP12vipce_pu:11152": " kiṃkaraiḥ samupānītaṃ hastyaśvādi tato dhanam /",
    "GP12vipce_pu:11153": " striyaś ca kṛṣṇo jagrāha narakasya parigrahān // ViP_5,31.13 //",
    "GP12vipce_pu:11154": " ed. ins. after 13ab:",
    "GP12vipce_pu:11155": " vibhajya pradadau kṛṣṇo bāndhavānāṃ mahāmatiḥ // ViP_5,31.13*64 //",
    "GP12vipce_pu:11156": " tataḥ kāle śubhe prāpte upayeme janārdanaḥ /",
    "GP12vipce_pu:11157": " tāḥ kanyā narakeṇāsan sarvato yāḥ samāhṛtāḥ // ViP_5,31.14 //",
    "GP12vipce_pu:11158": " ekasminn eva govindaḥ kāle tāsāṃ mahāmune /",
    "GP12vipce_pu:11159": " jagrāha vidhivat pāṇīn pṛthaggeheṣu dharmataḥ // ViP_5,31.15 //",
    "GP12vipce_pu:11160": " ṣoḍaśastrīsahasrāṇi śatam ekaṃ tathādhikam /",
    "GP12vipce_pu:11161": " tāvanti cakre rūpāṇi bhagavān madhusūdanaḥ // ViP_5,31.16 //",
    "GP12vipce_pu:11162": " ekaikaśyena tāḥ kanyā menire madhusūdanaḥ /",
    "GP12vipce_pu:11163": " mamaiva pāṇigrahaṇaṃ bhagavān kṛtavān iti // ViP_5,31.17 //",
    "GP12vipce_pu:11164": " niśāsu ca jagatsraṣṭā tāsāṃ geheṣu keśavaḥ /",
    "GP12vipce_pu:11165": " uvāsa vipra sarvāsāṃ viśvarūpadharo hariḥ // ViP_5,31.18 //",
    "GP12vipce_pu:11166": " [[iti śrīviṣṇupurāṇe pañcame 'ṃśe ekatriṃśo 'dhyāyaḥ ]]",
    "GP12vipce_pu:11167": " §parāśara uvāca:",
    "GP12vipce_pu:11168": " pradyumnādyā hareḥ putrā rukmiṇyāḥ kathitās tava /",
    "GP12vipce_pu:11169": " bhānuṃ bhaimarikaṃ caiva satyabhāmā vyajāyata // ViP_5,32.1 //",
    "GP12vipce_pu:11170": " dīptimantaḥ prayakṣādyā rohiṇyās tanayā hareḥ /",
    "GP12vipce_pu:11171": " babhūvur jāmbavatyāṃ ca sāmbādyā bāhuśālinaḥ // ViP_5,32.2 //",
    "GP12vipce_pu:11172": " tanayā bhadravindādyā nāgnajityāṃ mahābalāḥ /",
    "GP12vipce_pu:11173": " saṃgrāmajitpradhānās tu śaibyāyāś cābhavan sutāḥ // ViP_5,32.3 //",
    "GP12vipce_pu:11174": " vṛkādyāś ca sutā mādryāṃ gātravatpramukhān sutān /",
    "GP12vipce_pu:11175": " avāpa lakṣmaṇā putrāḥ kālindyāś ca śrutādayaḥ // ViP_5,32.4 //",
    "GP12vipce_pu:11176": " anyāsāṃ caiva bhāryāṇāṃ samutpannāni cakriṇaḥ /",
    "GP12vipce_pu:11177": " aṣṭāyutāni putrāṇāṃ sahasrāṇāṃ śataṃ tathā // ViP_5,32.5 //",
    "GP12vipce_pu:11178": " pradyumnaḥ prathamas teṣāṃ sarveṣāṃ rukmiṇīsutaḥ /",
    "GP12vipce_pu:11179": " pradyumnād aniruddho 'bhūd vajras tasmād ajāyata // ViP_5,32.6 //",
    "GP12vipce_pu:11180": " aniruddho raṇe ruddho baleḥ pautrīṃ mahābalaḥ /",
    "GP12vipce_pu:11181": " bāṇasya tanayām ūṣām upayeme dvijottama // ViP_5,32.7 //",
    "GP12vipce_pu:11182": " yatra yuddham abhūd ghoraṃ hariśaṃkarayor mahat /",
    "GP12vipce_pu:11183": " chinnaṃ sahasraṃ bāhūnāṃ yatra bāṇasya cakriṇā // ViP_5,32.8 //",
    "GP12vipce_pu:11184": " §maitreya uvāca:",
    "GP12vipce_pu:11185": " kathaṃ yuddham abhūd brahmann uṣārthe harakṛṣṇayoḥ /",
    "GP12vipce_pu:11186": " kathaṃ kṣayaṃ ca bāṇasya bāhūnāṃ kṛtavān hariḥ // ViP_5,32.9 //",
    "GP12vipce_pu:11187": " etat sarvaṃ mahābhāga mamākhyātuṃ tvam arhasi /",
    "GP12vipce_pu:11188": " mahat kautūhalaṃ jātaṃ kathāṃ śrotum imāṃ hareḥ // ViP_5,32.10 //",
    "GP12vipce_pu:11189": " §parāśara uvāca:",
    "GP12vipce_pu:11190": " uṣā bāṇasutā vipra pārvatīṃ saha śambhunā /",
    "GP12vipce_pu:11191": " krīḍantīm upalakṣyoccaiḥ spṛhāṃ cakre tadāśrayām // ViP_5,32.11 //",
    "GP12vipce_pu:11192": " tataḥ sakalacittajñā gaurī tām āha bhāminīm /",
    "GP12vipce_pu:11193": " alam atyarthatāpena bhartrā tvam api raṃsyase // ViP_5,32.12 //",
    "GP12vipce_pu:11194": " ityukte sā tadā cakre kadeti matim ātmanaḥ /",
    "GP12vipce_pu:11195": " ko vā bhartā mamety enāṃ punar apy āha pārvatī // ViP_5,32.13 //",
    "GP12vipce_pu:11196": " vaiśākhaśukladvādaśyāṃ svapne yo 'bhibhavaṃ tava /",
    "GP12vipce_pu:11197": " kariṣyati sa te bhartā rājaputri bhaviṣyati // ViP_5,32.14 //",
    "GP12vipce_pu:11198": " §parāśara uvāca:",
    "GP12vipce_pu:11199": " tasyāṃ tithau pumān svapne yathā devyā udīritam /",
    "GP12vipce_pu:11200": " tathaivābhibhavaṃ cakre rāgaṃ cakre ca tatra sā // ViP_5,32.15 //",
    "GP12vipce_pu:11201": " tataḥ prabuddhā puruṣam apaśyantī samutsukā /",
    "GP12vipce_pu:11202": " kva gato 'sīti nirlajjā maitreyoktavatī sakhīm // ViP_5,32.16 //",
    "GP12vipce_pu:11203": " bāṇasya mantrī kumbhāṇḍaḥ citralekhā ca tatsutā /",
    "GP12vipce_pu:11204": " tasyāḥ sakhy abhavat sā ca prāha ko 'yaṃ tvayocyate // ViP_5,32.17 //",
    "GP12vipce_pu:11205": " yadā lajjākulā nāsyai kathayām āsa sā sakhī /",
    "GP12vipce_pu:11206": " tadā viśvāsam ānīya sarvam evābhyavādayat // ViP_5,32.18 //",
    "GP12vipce_pu:11207": " viditārthāṃ tu tām āha punar ūṣā yathoditam /",
    "GP12vipce_pu:11208": " devyā tathaiva tatprāptau yo 'bhyupāyaḥ kuruṣva tam // ViP_5,32.19 //",
    "GP12vipce_pu:11209": " D3.4,T1.3,G3,M4,ed. Veṅk. ins:",
    "GP12vipce_pu:11210": " §citralekhovāca:",
    "GP12vipce_pu:11211": " durvijñeyam idaṃ vastu prāptuṃ cāpi na śakyate // ViP_5,32.19*65:1 //",
    "GP12vipce_pu:11212": " tathāpi kaścit kartavyaḥ upakāraḥ priye tava // ViP_5,32.19*65:2 //",
    "GP12vipce_pu:11213": " saptāṣṭadinaparyantaṃ kālaṃ tāvat pratīkṣyatām // ViP_5,32.19*65:3 //",
    "GP12vipce_pu:11214": " ity uktvābhyantaragṛhaṃ gatvopāyam athākarot // ViP_5,32.19*65:4 //",
    "GP12vipce_pu:11215": " §parāśara uvāca:",
    "GP12vipce_pu:11216": " tataḥ paṭe surān daityān gandharvāṃś ca pradhānataḥ /",
    "GP12vipce_pu:11217": " manuṣyāṃś cābhilikhyāsyai citralekhā vyadarśayat // ViP_5,32.20 //",
    "GP12vipce_pu:11218": " apāsya sā tu gandharvāṃs tathoragasurāsurān /",
    "GP12vipce_pu:11219": " manuṣyeṣu dadau dṛṣṭiṃ teṣv apy andhakavṛṣṇiṣu // ViP_5,32.21 //",
    "GP12vipce_pu:11220": " kṛṣṇarāmau vilokyāsīt subhrūr lajjājaḍeva sā /",
    "GP12vipce_pu:11221": " pradyumnadarśane vrīḍādṛṣṭiṃ ninye 'nyato dvija // ViP_5,32.22 //",
    "GP12vipce_pu:11222": " dṛṣṭamātre tataḥ kānte pradyumnatanaye dvija /",
    "GP12vipce_pu:11223": " dṛṣṭvātyarthavilāsinyā lajjā kvāpi nirākṛtā // ViP_5,32.23 //",
    "GP12vipce_pu:11224": " so 'yaṃ so 'yam itīty ukte tayā sā yogagāminī // ViP_5,32.24ab //",
    "GP12vipce_pu:11225": " After 24ab, D3.4.6,T1.3,G3.M3,ed. Veṅk. ins:",
    "GP12vipce_pu:11226": " citralekhābravīd enām uṣāṃ bāṇasutāṃ tadā // ViP_5,32.24ab*66:1 //",
    "GP12vipce_pu:11227": " ayaṃ kṛṣṇasya pautras te bhartā devyā prasāditaḥ // ViP_5,32.24ab*66:2 //",
    "GP12vipce_pu:11228": " aniruddha iti khyātaḥ prakhyātaḥ priyadarśanaḥ // ViP_5,32.24ab*66:3 //",
    "GP12vipce_pu:11229": " prāpnoṣi yadi bhartāram imaṃ prāptaṃ tvayākhilam // ViP_5,32.24ab*66:4 //",
    "GP12vipce_pu:11230": " duṣpraveśā purī pūrvaṃ dvārakā haripālitā // ViP_5,32.24ab*66:5 //",
    "GP12vipce_pu:11231": " tathāpi yatnād bhartāram ānayiṣyāmi te sakhi // ViP_5,32.24ab*66:6 //",
    "GP12vipce_pu:11232": " rahasyam etad vaktavyaṃ na kasyacid api priye // ViP_5,32.24ab*66:7 //",
    "GP12vipce_pu:11233": " acirād āgamiṣyāmi sahasva virahaṃ mama // ViP_5,32.24ab*66:8 //",
    "GP12vipce_pu:11234": " yayau dvāravatīm ūṣāṃ samāśvāsya tataḥ sakhīm // ViP_5,32.24cd //",
    "GP12vipce_pu:11235": " [[iti śrīviṣṇupurāṇe pañcame 'ṃśe dvātriṃśo 'dhyāyaḥ ]]",
    "GP12vipce_pu:11236": " §parāśara uvāca:",
    "GP12vipce_pu:11237": " bāṇo 'pi praṇipatyāgre maitreyāha trilocanam /",
    "GP12vipce_pu:11238": " deva bāhusahasreṇa nirviṇṇo 'haṃ vināhavam // ViP_5,33.1 //",
    "GP12vipce_pu:11239": " kaccin mamaiṣāṃ bāhūnāṃ sāphalyajanako raṇaḥ /",
    "GP12vipce_pu:11240": " bhaviṣyati vinā yuddhaṃ bhārāya mama kiṃ bhujaiḥ // ViP_5,33.2 //",
    "GP12vipce_pu:11241": " §śaṃkara uvāca:",
    "GP12vipce_pu:11242": " mayūradhvajabhaṅgas te yadā bāṇa bhaviṣyati /",
    "GP12vipce_pu:11243": " piśitāśijanānandaṃ prāpsyase tvaṃ tadā raṇam // ViP_5,33.3 //",
    "GP12vipce_pu:11244": " §parāśara uvāca:",
    "GP12vipce_pu:11245": " tataḥ praṇamya muditaḥ śambhum abhyāgato gṛham /",
    "GP12vipce_pu:11246": " bhagnaṃ ca dhvajam ālokya hṛṣṭo harṣāntaraṃ yayau // ViP_5,33.4 //",
    "GP12vipce_pu:11247": " etasminn eva kāle tu yogavidyābalena tam /",
    "GP12vipce_pu:11248": " aniruddham athāninye citralekhā varāpsarāḥ // ViP_5,33.5 //",
    "GP12vipce_pu:11249": " kanyāntaḥpuramadhye taṃ ramamāṇaṃ sahoṣayā /",
    "GP12vipce_pu:11250": " vijñāya rakṣiṇo gatvā śaśaṃsur daityabhūpateḥ // ViP_5,33.6 //",
    "GP12vipce_pu:11251": " vyādiṣṭaṃ kiṃkarāṇāṃ tu sainyaṃ tena mahātmanā /",
    "GP12vipce_pu:11252": " jaghāna parighaṃ loham ādāya paravīrahā // ViP_5,33.7 //",
    "GP12vipce_pu:11253": " hateṣu teṣu bāṇo 'pi rathasthas tadvadhodyataḥ /",
    "GP12vipce_pu:11254": " yudhyamāno yathāśakti yadā vīryeṇa nirjitaḥ // ViP_5,33.8 //",
    "GP12vipce_pu:11255": " māyayā yuyudhe tena sa tadā mantricoditaḥ /",
    "GP12vipce_pu:11256": " tatas taṃ pannagāstreṇa babandha yadunandanam // ViP_5,33.9 //",
    "GP12vipce_pu:11257": " dvāravatyāṃ kva yāto 'sāv aniruddheti jalpatām /",
    "GP12vipce_pu:11258": " yadūnām ācacakṣe taṃ baddhaṃ bāṇena nāradaḥ // ViP_5,33.10 //",
    "GP12vipce_pu:11259": " taṃ śoṇitapure śrutvā nītaṃ vidyāvidagdhayā /",
    "GP12vipce_pu:11260": " yoṣitā pratyayaṃ jagmur yādavā nāmarair iti // ViP_5,33.11 //",
    "GP12vipce_pu:11261": " tato garuḍam āruhya smṛtamātrāgataṃ hariḥ /",
    "GP12vipce_pu:11262": " balapradyumnasahito bāṇasya prayayau puram // ViP_5,33.12 //",
    "GP12vipce_pu:11263": " purīpraveśe pramathair yuddham āsīn mahātmanaḥ /",
    "GP12vipce_pu:11264": " yayau bāṇapurābhyāśaṃ nītvā tān saṃkṣayaṃ hariḥ // ViP_5,33.13 //",
    "GP12vipce_pu:11265": " tatas tripādas triśirā jvaro māheśvaro mahān /",
    "GP12vipce_pu:11266": " bāṇarakṣārtham atyarthaṃ yuyudhe śārṅgadhanvanā // ViP_5,33.14 //",
    "GP12vipce_pu:11267": " tadbhasmasparśasaṃbhūtatāpaḥ kṛṣṇāṅgasaṃgamāt /",
    "GP12vipce_pu:11268": " avāpa baladevo 'pi śramam āmīlitekṣaṇaḥ // ViP_5,33.15 //",
    "GP12vipce_pu:11269": " tataḥ sa yuddhyamānas tu sahadevena śārṅgiṇā /",
    "GP12vipce_pu:11270": " vaiṣṇavena jvareṇāśu kṛṣṇadehān nirākṛtaḥ // ViP_5,33.16 //",
    "GP12vipce_pu:11271": " nārāyaṇabhujāghātaparipīḍanavihvalam /",
    "GP12vipce_pu:11272": " taṃ vīkṣya kṣamyatām asyety āha devaḥ pitāmahaḥ // ViP_5,33.17 //",
    "GP12vipce_pu:11273": " tataś ca kṣāntam eveti proktvā taṃ vaiṣṇavaṃ jvaram /",
    "GP12vipce_pu:11274": " ātmany eva layaṃ ninye bhagavān madhusūdanaḥ // ViP_5,33.18 //",
    "GP12vipce_pu:11275": " D3,G2.3 G2.3 in marg. ins:",
    "GP12vipce_pu:11276": " evam ukto bhagavatā praṇipatya jvaro 'bravīt // ViP_5,33.18*67:1 //",
    "GP12vipce_pu:11277": " devadeva mahādeva praṇatārtiharācyuta // ViP_5,33.18*67:2 //",
    "GP12vipce_pu:11278": " mama tvayā samaṃ yuddhaṃ ye smariṣyanti mānavāḥ /",
    "GP12vipce_pu:11279": " vijvarās te bhaviṣyantīty uktvā cainaṃ yayau jvaraḥ // ViP_5,33.19 //",
    "GP12vipce_pu:11280": " tato 'gnīn bhagavān pañca jitvā nītvā tathā kṣayam /",
    "GP12vipce_pu:11281": " dānavānāṃ balaṃ viṣṇuś cūrṇayām āsa līlayā // ViP_5,33.20 //",
    "GP12vipce_pu:11282": " tataḥ samastasainyena daiteyānāṃ baleḥ sutaḥ /",
    "GP12vipce_pu:11283": " yuyudhe śaṃkaraś caiva kārtikeyaś ca śauriṇā // ViP_5,33.21 //",
    "GP12vipce_pu:11284": " hariśaṃkarayor yuddham atīvāsīt sudāruṇam /",
    "GP12vipce_pu:11285": " cukṣubhuḥ sakalā lokāḥ yatrāstrāṃśupratāpitāḥ // ViP_5,33.22 //",
    "GP12vipce_pu:11286": " pralayo 'yam aśeṣasya jagato nūnam āgataḥ /",
    "GP12vipce_pu:11287": " menire tridaśā yatra vartamāne mahāhave // ViP_5,33.23 //",
    "GP12vipce_pu:11288": " D7 ins:",
    "GP12vipce_pu:11289": " devāś ca bhayasaṃtrastāḥ prārthayantas tato harim // ViP_5,33.23*68:1 //",
    "GP12vipce_pu:11290": " prārthitaḥ śaṃkaraś cāpi parājayaṃ gṛhītavān // ViP_5,33.23*68:2 //",
    "GP12vipce_pu:11291": " jṛmbhaṇāstreṇa govindo jṛmbhayām āsa śaṃkaram /",
    "GP12vipce_pu:11292": " tataḥ praṇeśur daiteyāḥ pramathāś ca samantataḥ // ViP_5,33.24 //",
    "GP12vipce_pu:11293": " jṛmbhābhibhūtas tu haro rathopastha upāviśat /",
    "GP12vipce_pu:11294": " na śaśāka tadā yoddhuṃ kṛṣṇenākliṣṭakarmaṇā // ViP_5,33.25 //",
    "GP12vipce_pu:11295": " garuḍakṣatavāhaś ca pradyumnāstranipīḍitaḥ /",
    "GP12vipce_pu:11296": " kṛṣṇahuṃkāranirdhūtaśaktiś cāpayayau guhaḥ // ViP_5,33.26 //",
    "GP12vipce_pu:11297": " D7,T1 ins:",
    "GP12vipce_pu:11298": " pramathānāṃ tataḥ sainyaṃ bāṇavarṣād anīnaśat // ViP_5,33.26*69 //",
    "GP12vipce_pu:11299": " jṛmbhite śaṃkare naṣṭe daityasainye guhe jite /",
    "GP12vipce_pu:11300": " nīte pramathasainye ca saṃkṣayaṃ śārṅgadhanvanā // ViP_5,33.27 //",
    "GP12vipce_pu:11301": " nandīśasaṃgṛhītāśvam adhirūḍho mahāratham /",
    "GP12vipce_pu:11302": " bāṇas tatrāyayau yoddhuṃ kṛṣṇakārṣṇibalaiḥ saha // ViP_5,33.28 //",
    "GP12vipce_pu:11303": " balabhadro mahāvīryo bāṇasainyam anekadhā /",
    "GP12vipce_pu:11304": " vivyādha bāṇaiḥ prabhraśya dharmataś cāpalāyata // ViP_5,33.29 //",
    "GP12vipce_pu:11305": " ākṛṣya lāṅgalāgreṇa musalenāvapothitam /",
    "GP12vipce_pu:11306": " balaṃ balena dadṛśe bāṇo bāṇaiś ca cakriṇā // ViP_5,33.30 //",
    "GP12vipce_pu:11307": " tataḥ kṛṣṇasya bāṇena yuddham āsīt samantataḥ // ViP_5,33.31 //",
    "GP12vipce_pu:11308": " parasparam iṣūn dīptān kāyatrāṇavibhedakān /",
    "GP12vipce_pu:11309": " kṛṣṇaś ciccheda bāṇais tān bāṇena prahitān śarān /",
    "GP12vipce_pu:11310": " bibheda keśavaṃ bāṇo bāṇaṃ vivyādha cakrabhṛt // ViP_5,33.32 //",
    "GP12vipce_pu:11311": " mumucāte tathāstrāṇi bāṇakṛṣṇau jigīṣayā /",
    "GP12vipce_pu:11312": " parasparaṃ kṣatiparau paramāmarṣiṇau dvija // ViP_5,33.33 //",
    "GP12vipce_pu:11313": " chidyamāneṣv aśeṣeṣu śareṣv astre ca sīdati /",
    "GP12vipce_pu:11314": " prācuryeṇa harir bāṇaṃ hantuṃ cakre tato manaḥ // ViP_5,33.34 //",
    "GP12vipce_pu:11315": " tato 'rkaśatasaṃghātatejasaḥ sadṛśadyutiḥ /",
    "GP12vipce_pu:11316": " jagrāha daityacakrārir hariś cakraṃ sudarśanam // ViP_5,33.35 //",
    "GP12vipce_pu:11317": " muñcato bāṇanāśāya tac cakraṃ madhuvidviṣaḥ /",
    "GP12vipce_pu:11318": " nagnā daiteyavidyābhūt koṭavī purato hareḥ // ViP_5,33.36 //",
    "GP12vipce_pu:11319": " tām agrato harir dṛṣṭvā mīlitākṣaḥ sudarśanam /",
    "GP12vipce_pu:11320": " mumoca bāṇam uddiśya chettuṃ bāhuvanaṃ ripoḥ // ViP_5,33.37 //",
    "GP12vipce_pu:11321": " krameṇa tat tu bāhūnāṃ bāṇasyācyutacoditam /",
    "GP12vipce_pu:11322": " chedaṃ cakre 'surāpāstaśastraughakṣapaṇādṛtam // ViP_5,33.38 //",
    "GP12vipce_pu:11323": " chinne bāhuvane tat tu karasthaṃ madhusūdanaḥ /",
    "GP12vipce_pu:11324": " mumukṣur bāṇanāśāya vijñātas tripuradviṣā // ViP_5,33.39 //",
    "GP12vipce_pu:11325": " sa upetyāha govindaṃ sāmapūrvam umāpatiḥ /",
    "GP12vipce_pu:11326": " vilokya bāṇaṃ dordaṇḍacchedāsṛksrāvavarṣiṇam // ViP_5,33.40 //",
    "GP12vipce_pu:11327": " §śaṃkara uvāca:",
    "GP12vipce_pu:11328": " kṛṣṇa kṛṣṇa jagannātha jāne tvāṃ puruṣottamam /",
    "GP12vipce_pu:11329": " pareśaṃ paramātmānam anādinidhanaṃ param // ViP_5,33.41 //",
    "GP12vipce_pu:11330": " devatiryaṅmanuṣyeṣu śarīragrahaṇātmikā /",
    "GP12vipce_pu:11331": " līleyaṃ sarvabhūtasya tava ceṣṭopalakṣaṇā // ViP_5,33.42 //",
    "GP12vipce_pu:11332": " tat prasīdābhayaṃ dattaṃ bāṇasyāsya mayā prabho /",
    "GP12vipce_pu:11333": " tat tvayā nānṛtaṃ kāryaṃ yan mayā vyāhṛtaṃ vacaḥ // ViP_5,33.43 //",
    "GP12vipce_pu:11334": " asmatsaṃśrayavṛddho 'yaṃ nāparādhyas tavāvyaya /",
    "GP12vipce_pu:11335": " mayā dattavaro daityas tatas tvāṃ kṣamayāmy aham // ViP_5,33.44 //",
    "GP12vipce_pu:11336": " §parāśara uvāca:",
    "GP12vipce_pu:11337": " ity uktaḥ prāha govindaḥ śūlapāṇim umāpatim /",
    "GP12vipce_pu:11338": " prasannavadano bhūtvā gatāmarṣo 'suraṃ prati // ViP_5,33.45 //",
    "GP12vipce_pu:11339": " §bhagavān uvāca:",
    "GP12vipce_pu:11340": " yuṣmaddattavaro bāṇo jīvatām eṣa śaṃkara /",
    "GP12vipce_pu:11341": " tvadvākyagauravād etan mayā cakraṃ nivartitam // ViP_5,33.46 //",
    "GP12vipce_pu:11342": " tvayā yad abhayaṃ dattaṃ tad dattam akhilaṃ mayā /",
    "GP12vipce_pu:11343": " matto 'vibhinnam ātmānaṃ draṣṭum arhasi śaṃkara // ViP_5,33.47 //",
    "GP12vipce_pu:11344": " yo 'haṃ sa tvaṃ jagac cedaṃ sadevāsuramānuṣam // ViP_5,33.48ab //",
    "GP12vipce_pu:11345": " T1.3,ed. Veṅk. ins:",
    "GP12vipce_pu:11346": " matto nānyad aśeṣaṃ yat tat tvaṃ jñātum ihārhasi // ViP_5,33.48ab*70 //",
    "GP12vipce_pu:11347": " avidyāmohitātmānaḥ puruṣā bhinnadarśinaḥ // ViP_5,33.48cd //",
    "GP12vipce_pu:11348": " T1.3,ed. Veṅk. ins:",
    "GP12vipce_pu:11349": " vadanti bhedaṃ paśyanti cāvayor antaraṃ hara // ViP_5,33.48*71:1 //",
    "GP12vipce_pu:11350": " prasanno 'haṃ gamiṣyāmi tvaṃ gaccha vṛṣabhadhvaja // ViP_5,33.48*71:2 //",
    "GP12vipce_pu:11351": " §parāśara uvāca:",
    "GP12vipce_pu:11352": " ity uktvā prayayau kṛṣṇaḥ prādyumnir yatra tiṣṭhati /",
    "GP12vipce_pu:11353": " tadbandhaphaṇino neśur garuḍānilaśoṣitāḥ // ViP_5,33.49 //",
    "GP12vipce_pu:11354": " tato 'niruddham āropya sapatnīkaṃ garutmati /",
    "GP12vipce_pu:11355": " ājagmur dvārakāṃ rāmakārṣṇidāmodarāḥ purīm // ViP_5,33.50 //",
    "GP12vipce_pu:11356": " T3,ed. Veṅk. ins:",
    "GP12vipce_pu:11357": " putrapautraiḥ parivṛtas tatra reme janārdanaḥ // ViP_5,33.50*72:1 //",
    "GP12vipce_pu:11358": " devībhiḥ satataṃ vipra bhūbhārataraṇecchayā // ViP_5,33.50*72:2 //",
    "GP12vipce_pu:11359": " [[iti śrīviṣṇupurāṇe pañcame 'ṃśe trayastriṃśo 'dhyāyaḥ ]]",
    "GP12vipce_pu:11360": " §maitreya uvāca:",
    "GP12vipce_pu:11361": " cakre karma mahac chaurir bibhrāṇo mānuṣīṃ tanum /",
    "GP12vipce_pu:11362": " jigāya śakraṃ śarvaṃ ca sarvān devāṃś ca līlayā // ViP_5,34.1 //",
    "GP12vipce_pu:11363": " yac cānyad akarot karma divyaceṣṭāvidhānakṛt /",
    "GP12vipce_pu:11364": " tat kathyatāṃ mahābhāga paraṃ kautūhalaṃ hi me // ViP_5,34.2 //",
    "GP12vipce_pu:11365": " §parāśara uvāca:",
    "GP12vipce_pu:11366": " gadato mama viprarṣe śrūyatām idam ādarāt /",
    "GP12vipce_pu:11367": " narāvatāre kṛṣṇena dagdhā vārāṇasī yathā // ViP_5,34.3 //",
    "GP12vipce_pu:11368": " pauṇḍrako vāsudevas tu vāsudevo 'bhavad bhuvi /",
    "GP12vipce_pu:11369": " avatīrṇas tvam ity ukto janair ajñānamohitaiḥ // ViP_5,34.4 //",
    "GP12vipce_pu:11370": " sa mene vāsudevo 'ham avatīrṇo mahītale /",
    "GP12vipce_pu:11371": " naṣṭasmṛtis tataḥ sarvaṃ viṣṇucihnam acīkarat // ViP_5,34.5 //",
    "GP12vipce_pu:11372": " dūtaṃ ca preṣayām āsa kṛṣṇāya sumahātmane /",
    "GP12vipce_pu:11373": " tyaktvā cakrādikaṃ cihnaṃ madīyaṃ nāma cātmanaḥ // ViP_5,34.6 //",
    "GP12vipce_pu:11374": " vāsudevātmakaṃ mūḍha muktvā garvaṃ viśeṣataḥ /",
    "GP12vipce_pu:11375": " ātmano jīvitārthāya tato me praṇatiṃ vraja // ViP_5,34.7 //",
    "GP12vipce_pu:11376": " ity uktaḥ saṃprahasyainaṃ dūtaṃ prāha janārdanaḥ /",
    "GP12vipce_pu:11377": " nijacihnam ahaṃ cakraṃ samutsrakṣye tvayīti vai // ViP_5,34.8 //",
    "GP12vipce_pu:11378": " vācyaś ca pauṇḍrako gatvā tvayā dūta vaco mama /",
    "GP12vipce_pu:11379": " jñātas tvadvākyasadbhāvo yat kāryaṃ tad vidhīyatām // ViP_5,34.9 //",
    "GP12vipce_pu:11380": " gṛhītacihna evāham āgamiṣyāmi te puram /",
    "GP12vipce_pu:11381": " samutsrakṣyāmi te cakraṃ nijacihnam asaṃśayam // ViP_5,34.10 //",
    "GP12vipce_pu:11382": " ājñāpūrvaṃ ca yad idam āgaccheti tvayoditam /",
    "GP12vipce_pu:11383": " saṃpādayiṣye śvas tubhyaṃ tad apy eṣo 'vilambitam // ViP_5,34.11 //",
    "GP12vipce_pu:11384": " śaraṇaṃ te samabhyetya kartāsmi nṛpate tathā /",
    "GP12vipce_pu:11385": " yathā tvatto bhayaṃ bhūyo na me kiṃcid bhaviṣyati // ViP_5,34.12 //",
    "GP12vipce_pu:11386": " §parāśara uvāca:",
    "GP12vipce_pu:11387": " ity ukte 'pagate dūte saṃsmṛtyābhyāgataṃ hariḥ /",
    "GP12vipce_pu:11388": " garutmantam athāruhya tvaritaṃ tatpuraṃ yayau // ViP_5,34.13 //",
    "GP12vipce_pu:11389": " tasyāpi keśavodyogaṃ śrutvā kāśipatis tadā /",
    "GP12vipce_pu:11390": " sarvasainyaparīvāraḥ pārṣṇigrāha upāyayau // ViP_5,34.14 //",
    "GP12vipce_pu:11391": " tato balena mahatā kāśirājabalena ca /",
    "GP12vipce_pu:11392": " pauṇḍrako vāsudevo 'sau keśavābhimukhaṃ yayau // ViP_5,34.15 //",
    "GP12vipce_pu:11393": " taṃ dadarśa harir dūrād udārasyandane sthitam /",
    "GP12vipce_pu:11394": " cakrahastaṃ gadākhaḍgabāhuṃ pāṇigatāmbujam // ViP_5,34.16 //",
    "GP12vipce_pu:11395": " sragdharaṃ dhṛtaśārṅgaṃ ca suparṇaracitadhvajam /",
    "GP12vipce_pu:11396": " vakṣaḥsthale kṛtaṃ cāsya śrīvatsaṃ dadṛśe hariḥ // ViP_5,34.17 //",
    "GP12vipce_pu:11397": " kirīṭakuṇḍaladharaṃ pītavāsaḥsamanvitam /",
    "GP12vipce_pu:11398": " dṛṣṭvā taṃ bhāvagambhīraṃ jahāsa garuḍadhvajaḥ // ViP_5,34.18 //",
    "GP12vipce_pu:11399": " yuyudhe ca balenāsya hastyaśvabalinā dvija /",
    "GP12vipce_pu:11400": " nistriṃśarṣṭigadāśūlaśaktikārmukaśālinā // ViP_5,34.19 //",
    "GP12vipce_pu:11401": " kṣaṇena śārṅganirmuktaiḥ śarair arividāraṇaiḥ /",
    "GP12vipce_pu:11402": " gadācakranipātaiś ca sūdayām āsa tadbalam // ViP_5,34.20 //",
    "GP12vipce_pu:11403": " kāśirājabalaṃ caiva kṣayaṃ nītvā janārdanaḥ /",
    "GP12vipce_pu:11404": " uvāca pauṇḍrakaṃ mūḍham ātmacihnopalakṣaṇam // ViP_5,34.21 //",
    "GP12vipce_pu:11405": " §bhagavān uvāca:",
    "GP12vipce_pu:11406": " pauṇḍrakoktaṃ tvayā yat tu dūtavaktreṇa māṃ prati /",
    "GP12vipce_pu:11407": " samutsṛjeti cihnāni tat te saṃpādayāmy aham // ViP_5,34.22 //",
    "GP12vipce_pu:11408": " cakram etat samutsṛṣṭaṃ gadeyaṃ te visarjitā /",
    "GP12vipce_pu:11409": " garutmān eṣa nirdiṣṭaḥ samārohatu te dhvajam // ViP_5,34.23 //",
    "GP12vipce_pu:11410": " §parāśara uvāca:",
    "GP12vipce_pu:11411": " ity uccārya vimuktena cakreṇāsau vidāritaḥ /",
    "GP12vipce_pu:11412": " pothito gadayā bhagno garutmāṃś ca garutmatā // ViP_5,34.24 //",
    "GP12vipce_pu:11413": " tato hāhākṛte loke kāśīnām adhipo balī /",
    "GP12vipce_pu:11414": " yuyudhe vāsudevena mitrasyāpacitau sthitaḥ // ViP_5,34.25 //",
    "GP12vipce_pu:11415": " tataḥ śārṅgadhanurmuktaiś chittvā tasya śaraiḥ śiraḥ /",
    "GP12vipce_pu:11416": " kāśipuryāṃ sa cikṣepa kurvaṃl lokasya vismayam // ViP_5,34.26 //",
    "GP12vipce_pu:11417": " hatvā ca pauṇḍrakaṃ śauriḥ kāśirājaṃ ca sānugam /",
    "GP12vipce_pu:11418": " punar dvāravatīṃ prāpto reme svargagato yathā // ViP_5,34.27 //",
    "GP12vipce_pu:11419": " tacchiraḥ patitaṃ dṛṣṭvā tatra kāśipateḥ pure /",
    "GP12vipce_pu:11420": " janaḥ kim etad ity āha kenety atyantavismitaḥ // ViP_5,34.28 //",
    "GP12vipce_pu:11421": " jñātvā taṃ vāsudevena hataṃ tasya sutas tataḥ /",
    "GP12vipce_pu:11422": " purohitena sahitas toṣayām āsa śaṃkaram // ViP_5,34.29 //",
    "GP12vipce_pu:11423": " avimukte mahākṣetre toṣitas tena śaṃkaraḥ /",
    "GP12vipce_pu:11424": " varaṃ vṛṇīṣveti tadā taṃ provāca nṛpātmajam // ViP_5,34.30 //",
    "GP12vipce_pu:11425": " sa vavre bhagavan kṛtyā pitṛhantur vadhāya me /",
    "GP12vipce_pu:11426": " samuttiṣṭhatu kṛṣṇasya tvatprasādān maheśvara // ViP_5,34.31 //",
    "GP12vipce_pu:11427": " §parāśara uvāca:",
    "GP12vipce_pu:11428": " evaṃ bhaviṣyatīty ukte dakṣiṇāgner anantaram /",
    "GP12vipce_pu:11429": " mahākṛtyā samuttasthau tasyaivāgniniveśanāt // ViP_5,34.32 //",
    "GP12vipce_pu:11430": " tato jvālākarālāsyā jvalatkeśakalāpikā /",
    "GP12vipce_pu:11431": " kṛṣṇa kṛṣṇeti kupitā kṛtyā dvāravatīṃ yayau // ViP_5,34.33 //",
    "GP12vipce_pu:11432": " tām avekṣya janas trāsavicalallocano mune /",
    "GP12vipce_pu:11433": " yayau śaraṇyaṃ jagatāṃ śaraṇaṃ madhusūdanam // ViP_5,34.34 //",
    "GP12vipce_pu:11434": " kāśirājasuteneyam ārādhya vṛṣabhadhvajam /",
    "GP12vipce_pu:11435": " utpāditā mahākṛtyety avagamyātha cakriṇā // ViP_5,34.35 //",
    "GP12vipce_pu:11436": " jahi kṛtyām imām ugrāṃ vahnijvālājaṭākulām /",
    "GP12vipce_pu:11437": " cakram utsṛṣṭam akṣeṣu krīḍāsaktena līlayā // ViP_5,34.36 //",
    "GP12vipce_pu:11438": " tadagnimālājaṭilajvālodgārātibhīṣaṇām /",
    "GP12vipce_pu:11439": " kṛtyām anujagāmāśu viṣṇucakraṃ sudarśanam // ViP_5,34.37 //",
    "GP12vipce_pu:11440": " cakrapratāpavidhvastā kṛtyā māheśvarī tadā /",
    "GP12vipce_pu:11441": " nanāśa veginī vegāt tad apy anujagāma tām // ViP_5,34.38 //",
    "GP12vipce_pu:11442": " kṛtyā vārāṇasīm eva praviveśa tvarānvitā /",
    "GP12vipce_pu:11443": " viṣṇucakrapratihataprabhāvā munisattama // ViP_5,34.39 //",
    "GP12vipce_pu:11444": " tataḥ kāśibalaṃ bhūri pramathānāṃ tathā balam /",
    "GP12vipce_pu:11445": " samastaśastrāstrayutaṃ cakrasyābhimukhaṃ yayau // ViP_5,34.40 //",
    "GP12vipce_pu:11446": " śastrāstramokṣacaturaṃ dagdhvā tad balam ojasā /",
    "GP12vipce_pu:11447": " kṛtyāgarbhām aśeṣāṃ tāṃ tadā vārāṇasīṃ purīm // ViP_5,34.41 //",
    "GP12vipce_pu:11448": " sabhūbhṛdbhṛtyapaurāṃ tu sāśvamātaṅgamānavām /",
    "GP12vipce_pu:11449": " aśeṣakośakoṣṭhāṃ tāṃ durnirīkṣyāṃ surair api // ViP_5,34.42 //",
    "GP12vipce_pu:11450": " jvālāpariṣkṛtāśeṣagṛhaprākāracatvarām /",
    "GP12vipce_pu:11451": " dadāha tad dhareś cakraṃ sakalām eva tāṃ purīm // ViP_5,34.43 //",
    "GP12vipce_pu:11452": " akṣīṇāmarṣam atyalpasādhyasādhanasaspṛham /",
    "GP12vipce_pu:11453": " tac cakraṃ prasphuraddīpti viṣṇor abhyāyayau karam // ViP_5,34.44 //",
    "GP12vipce_pu:11454": " [[iti śrīviṣṇupurāṇe pañcame 'ṃśe catustriṃśo 'dhyāyaḥ ]]",
    "GP12vipce_pu:11455": " §maitreya uvāca:",
    "GP12vipce_pu:11456": " bhūya evāham icchāmi balabhadrasya dhīmataḥ /",
    "GP12vipce_pu:11457": " śrotuṃ parākramaṃ brahman tan mamākhyātum arhasi // ViP_5,35.1 //",
    "GP12vipce_pu:11458": " yamunākarṣaṇādīni śrutāni bhagavan mayā /",
    "GP12vipce_pu:11459": " tat kathyatāṃ mahābhāga yad anyat kṛtavān balaḥ // ViP_5,35.2 //",
    "GP12vipce_pu:11460": " §parāśara uvāca:",
    "GP12vipce_pu:11461": " maitreya śrūyatāṃ karma yad rāmeṇābhavat kṛtam /",
    "GP12vipce_pu:11462": " anantenāprameyena śeṣeṇa dharaṇībhṛtā // ViP_5,35.3 //",
    "GP12vipce_pu:11463": " duryodhanasya tanayāṃ svayaṃvarakṛtakṣaṇām /",
    "GP12vipce_pu:11464": " balād ādattavān vīraḥ sāmbo jāmbavatīsutaḥ // ViP_5,35.4 //",
    "GP12vipce_pu:11465": " tataḥ kruddhā mahāvīryāḥ karṇaduryodhanādayaḥ /",
    "GP12vipce_pu:11466": " bhīṣmadroṇādayaś cainaṃ babandhur yudhi nirjitam // ViP_5,35.5 //",
    "GP12vipce_pu:11467": " tac chrutvā yādavāḥ sarve krodhaṃ duryodhanādiṣu /",
    "GP12vipce_pu:11468": " maitreya cakruś cakruś ca tān nihantuṃ mahodyamam // ViP_5,35.6 //",
    "GP12vipce_pu:11469": " tān nivārya balaḥ prāha madalolakalākṣaram /",
    "GP12vipce_pu:11470": " mokṣyanti te madvacanād yāsyāmy eko hi kauravān // ViP_5,35.7 //",
    "GP12vipce_pu:11471": " baladevas tato gatvā nagaraṃ nāgasāhvayam /",
    "GP12vipce_pu:11472": " bāhyopavanamadhye 'bhūn na viveśa ca tat puram // ViP_5,35.8 //",
    "GP12vipce_pu:11473": " balam āgatam ājñāya bhūpā duryodhanādayaḥ /",
    "GP12vipce_pu:11474": " gām arghyam udakaṃ caiva rāmāya pratyavedayan // ViP_5,35.9 //",
    "GP12vipce_pu:11475": " gṛhītvā vidhivat sarvaṃ tatas tān āha kauravān /",
    "GP12vipce_pu:11476": " ājñāpayaty ugrasenaḥ sāmbam āśu vimuñcata // ViP_5,35.10 //",
    "GP12vipce_pu:11477": " tatas te tadvacaḥ śrutvā bhīṣmadroṇādayo dvija /",
    "GP12vipce_pu:11478": " karṇaduryodhanādyāś ca cukrudhur dvijasattama // ViP_5,35.11 //",
    "GP12vipce_pu:11479": " ūcuś ca kupitāḥ sarve bāhlikādyāś ca kauravāḥ /",
    "GP12vipce_pu:11480": " arājyārhaṃ yador vaṃśam avekṣya musalāyudham // ViP_5,35.12 //",
    "GP12vipce_pu:11481": " bho bhoḥ kim etad bhavatā balabhadreritaṃ vacaḥ /",
    "GP12vipce_pu:11482": " ājñāṃ kurukulotthānāṃ yādavaḥ kaḥ pradāsyati // ViP_5,35.13 //",
    "GP12vipce_pu:11483": " ugraseno 'pi yady ājñāṃ kauravāṇāṃ pradāsyati /",
    "GP12vipce_pu:11484": " tad alaṃ pāṇḍuraiś chatrair nṛpayogyair viḍambitaiḥ // ViP_5,35.14 //",
    "GP12vipce_pu:11485": " tad gaccha bala mā vā tvaṃ sāmbam anyāyaceṣṭitam /",
    "GP12vipce_pu:11486": " vimokṣyāmo na bhavato nograsenasya śāsanāt // ViP_5,35.15 //",
    "GP12vipce_pu:11487": " praṇatir yā kṛtāsmākaṃ mānyānāṃ kukurāndhakaiḥ /",
    "GP12vipce_pu:11488": " nanāma sā kṛtā keyam ājñā svāmini bhṛtyataḥ // ViP_5,35.16 //",
    "GP12vipce_pu:11489": " garvam āropitā yūyaṃ samānāsanabhojanaiḥ /",
    "GP12vipce_pu:11490": " ko doṣo bhavatāṃ nītir yat prītyā nāvalokitā // ViP_5,35.17 //",
    "GP12vipce_pu:11491": " asmābhir argho bhavato yo 'yaṃ bala niveditaḥ /",
    "GP12vipce_pu:11492": " premṇaitan naitad asmākaṃ kulād yuṣmatkulocitam // ViP_5,35.18 //",
    "GP12vipce_pu:11493": " §parāśara uvāca:",
    "GP12vipce_pu:11494": " ity uktvā kuravaḥ sarve na muñcāmo hareḥ sutam /",
    "GP12vipce_pu:11495": " kṛtaikaniścayās tūrṇaṃ viviśur gajasāhvayam // ViP_5,35.19 //",
    "GP12vipce_pu:11496": " mattaḥ kopena cāghūrṇas tato 'dhikṣepajanmanā /",
    "GP12vipce_pu:11497": " utthāya pārṣṇyā vasudhāṃ jaghāna sa halāyudhaḥ // ViP_5,35.20 //",
    "GP12vipce_pu:11498": " tato vidāritā pṛthvī pārṣṇighātān mahātmanaḥ /",
    "GP12vipce_pu:11499": " āsphoṭayām āsa tadā diśaḥ śabdena pūrayan // ViP_5,35.21 //",
    "GP12vipce_pu:11500": " uvāca cātitāmrākṣo bhṛkuṭīkuṭilānanaḥ // ViP_5,35.22 //",
    "GP12vipce_pu:11501": " aho madāvalepo 'yam asārāṇāṃ durātmanām /",
    "GP12vipce_pu:11502": " kauravāṇām ādhipatyam asmākaṃ kila kālajam /",
    "GP12vipce_pu:11503": " ugrasenasya yenājñāṃ manyante 'dyāpi laṅghanam // ViP_5,35.23 //",
    "GP12vipce_pu:11504": " ājñāṃ pratīcched dharmeṇa saha devaiḥ śacīpatiḥ // ViP_5,35.24ab //",
    "GP12vipce_pu:11505": " T1 ins:",
    "GP12vipce_pu:11506": " mārutasya mate sthitvā tuṣṭe rājñāṃ sabhāṃ dadau // ViP_5,35.24ab*73 //",
    "GP12vipce_pu:11507": " samadhyāste sudharmāṃ tām ugrasenaḥ śacīpateḥ // ViP_5,35.24cd //",
    "GP12vipce_pu:11508": " V ins:",
    "GP12vipce_pu:11509": " ugrasenaḥ samadhyāste sudharmāṃ na śacīpatiḥ // ViP_5,35.24*74 //",
    "GP12vipce_pu:11510": " dhiṅ manuṣyaśatocchiṣṭe tuṣṭir eṣāṃ nṛpāsane /",
    "GP12vipce_pu:11511": " pārijātataroḥ puṣpamañjarīr vanitājanaḥ /",
    "GP12vipce_pu:11512": " bibharti yasya bhṛtyānāṃ so 'py eṣāṃ na mahīpatiḥ // ViP_5,35.25 //",
    "GP12vipce_pu:11513": " samastabhūbhṛtāṃ nātha ugrasenaḥ sa tiṣṭhatu /",
    "GP12vipce_pu:11514": " adya niṣkauravām urvīṃ kṛtvā yāsyāmi tatpurīm // ViP_5,35.26 //",
    "GP12vipce_pu:11515": " karṇaṃ duryodhanaṃ droṇam adya bhīṣmaṃ sabāhlikam /",
    "GP12vipce_pu:11516": " duḥśāsanādīn bhūriṃ ca bhūriśravasam eva ca // ViP_5,35.27 //",
    "GP12vipce_pu:11517": " somadattaṃ śalaṃ bhīmam arjunaṃ sayudhiṣṭhiram /",
    "GP12vipce_pu:11518": " yamajau kauravāṃś cānyān hatvā sāśvarathadvipān // ViP_5,35.28 //",
    "GP12vipce_pu:11519": " vīram ādāya taṃ sāmbaṃ sapatnīkaṃ tataḥ purīm /",
    "GP12vipce_pu:11520": " dvārakām ugrasenādīn gatvā drakṣyāmi bāndhavān // ViP_5,35.29 //",
    "GP12vipce_pu:11521": " athavā kauravādhānīṃ samastaiḥ kurubhiḥ saha // ViP_5,35.30ab //",
    "GP12vipce_pu:11522": " Ś1,Ñ1,B,D2-5.6.8 ins:",
    "GP12vipce_pu:11523": " bhārāvataraṇe śīghraṃ devarājena coditaḥ // ViP_5,35.30ab*75 //",
    "GP12vipce_pu:11524": " bhāgīrathyāṃ kṣipāmy āśu nagaraṃ nāgasāhvayam // ViP_5,35.30cd //",
    "GP12vipce_pu:11525": " §parāśara uvāca:",
    "GP12vipce_pu:11526": " ity uktvā madaraktākṣaḥ karṣaṇādhomukhaṃ halam /",
    "GP12vipce_pu:11527": " prākāravapre vinyasya cakarṣa musalāyudhaḥ // ViP_5,35.31 //",
    "GP12vipce_pu:11528": " āghūrṇitaṃ tat sahasā tato vai hastināpuram /",
    "GP12vipce_pu:11529": " dṛṣṭvā saṃkṣubdhahṛdayāś cukruśuḥ sarvakauravāḥ // ViP_5,35.32 //",
    "GP12vipce_pu:11530": " rāma rāma mahābāho kṣamyatāṃ kṣamyatāṃ tvayā /",
    "GP12vipce_pu:11531": " upasaṃhriyatāṃ kopaḥ prasīda musalāyudha // ViP_5,35.33 //",
    "GP12vipce_pu:11532": " eṣa sāmbaḥ sapatnīkas tava niryātito bala /",
    "GP12vipce_pu:11533": " avijñātaprabhāvāṇāṃ kṣamyatām aparādhinām // ViP_5,35.34 //",
    "GP12vipce_pu:11534": " §parāśara uvāca:",
    "GP12vipce_pu:11535": " tato niryātayām āsuḥ sāmbaṃ patnyā samanvitam /",
    "GP12vipce_pu:11536": " niṣkramya svapurāt tūrṇaṃ kauravā munipuṃgava // ViP_5,35.35 //",
    "GP12vipce_pu:11537": " bhīṣmadroṇakṛpādīnāṃ praṇamya vadatāṃ priyam /",
    "GP12vipce_pu:11538": " kṣāntam eva mayety āha balo balavatāṃ varaḥ // ViP_5,35.36 //",
    "GP12vipce_pu:11539": " adyāpy āghūrṇitākāraṃ lakṣyate tat puraṃ dvija /",
    "GP12vipce_pu:11540": " eṣa prabhāvo rāmasya balaśauryopalakṣaṇaḥ // ViP_5,35.37 //",
    "GP12vipce_pu:11541": " tatas tu kauravāḥ sāmbaṃ saṃpūjya halinā saha /",
    "GP12vipce_pu:11542": " preṣayām āsur udvāhadhanabhāryāsamanvitam // ViP_5,35.38 //",
    "GP12vipce_pu:11543": " [[iti śrīviṣṇupurāṇe pañcame 'ṃśe pañcatriṃśo 'dhyāyaḥ ]]",
    "GP12vipce_pu:11544": " §parāśara uvāca:",
    "GP12vipce_pu:11545": " maitreya śrūyatāṃ tasya balasya balaśālinaḥ /",
    "GP12vipce_pu:11546": " kṛtaṃ yad anyat tenābhūt tad api śrūyatāṃ tvayā // ViP_5,36.1 //",
    "GP12vipce_pu:11547": " narakasyāsurendrasya devapakṣavirodhinaḥ /",
    "GP12vipce_pu:11548": " sakhābhavan mahāvīryo dvivido nāma vānaraḥ // ViP_5,36.2 //",
    "GP12vipce_pu:11549": " vairānubandhaṃ balavān sa cakāra surān prati /",
    "GP12vipce_pu:11550": " narakaṃ hatavān kṛṣṇo devarājena coditaḥ // ViP_5,36.3 //",
    "GP12vipce_pu:11551": " kariṣye sarvadevānāṃ tasmād eṣa pratikriyām /",
    "GP12vipce_pu:11552": " yajñavidhvaṃsanaṃ kurvan martyalokakṣayaṃ tathā // ViP_5,36.4 //",
    "GP12vipce_pu:11553": " tato vidhvaṃsayām āsa yajñān ajñānamohitaḥ /",
    "GP12vipce_pu:11554": " bibheda sādhumaryādāṃ kṣayaṃ cakre ca dehinām // ViP_5,36.5 //",
    "GP12vipce_pu:11555": " dadāha capalo deśān puragrāmāntarāṇi ca /",
    "GP12vipce_pu:11556": " kvacic ca parvatākṣepair grāmādīn samacūrṇayat // ViP_5,36.6 //",
    "GP12vipce_pu:11557": " śailān utpāṭya toyeṣu mumocāmbunidhau tathā /",
    "GP12vipce_pu:11558": " punaś cārṇavamadhyasthaḥ kṣobhayām āsa sāgaram // ViP_5,36.7 //",
    "GP12vipce_pu:11559": " tena vikṣobhitaś cābdhir udvelo dvija jāyate /",
    "GP12vipce_pu:11560": " plāvayaṃs tīrajān grāmān purādīn ativegavān // ViP_5,36.8 //",
    "GP12vipce_pu:11561": " kāmarūpī mahārūpaṃ kṛtvā sasyāny aśeṣataḥ /",
    "GP12vipce_pu:11562": " luṭhan bhramaṇasaṃmardaiḥ saṃcūrṇayati vānaraḥ // ViP_5,36.9 //",
    "GP12vipce_pu:11563": " tena viprakṛtaṃ sarvaṃ jagad etad durātmanā /",
    "GP12vipce_pu:11564": " niḥsvādhyāyavaṣaṭkāraṃ maitreyāsīt suduḥkhitam // ViP_5,36.10 //",
    "GP12vipce_pu:11565": " ekadā raivatodyāne papau pānaṃ halāyudhaḥ /",
    "GP12vipce_pu:11566": " revatī ca mahābhāgā tathaivānyā varastriyaḥ // ViP_5,36.11 //",
    "GP12vipce_pu:11567": " upagīyamāno vilasallalanāmaulimadhyagaḥ /",
    "GP12vipce_pu:11568": " reme yaduvaraśreṣṭhaḥ kubera iva mandare // ViP_5,36.12 //",
    "GP12vipce_pu:11569": " tataḥ sa vānaro 'bhyetya gṛhītvā sīriṇo halam /",
    "GP12vipce_pu:11570": " musalaṃ ca cakārāsya saṃmukhaṃ saviḍambanam // ViP_5,36.13 //",
    "GP12vipce_pu:11571": " tathaiva yoṣitāṃ tāsāṃ jahāsābhimukhaṃ kapiḥ /",
    "GP12vipce_pu:11572": " pānapūrṇāṃś ca karakāñ cikṣepāhatya vai padā // ViP_5,36.14 //",
    "GP12vipce_pu:11573": " tataḥ kopaparītātmā bhartsayām āsa taṃ balaḥ /",
    "GP12vipce_pu:11574": " tathāpi tam avajñāya cakre kilakilādhvanim // ViP_5,36.15 //",
    "GP12vipce_pu:11575": " tataḥ samutthāya balo jagṛhe musalaṃ ruṣā /",
    "GP12vipce_pu:11576": " so 'pi śailaśilāṃ bhīmāṃ jagrāha plavagottamaḥ // ViP_5,36.16 //",
    "GP12vipce_pu:11577": " cikṣepa ca sa tāṃ kṣiptāṃ musalena sahasradhā /",
    "GP12vipce_pu:11578": " bibheda yādavaśreṣṭhaḥ sā papāta mahītale // ViP_5,36.17 //",
    "GP12vipce_pu:11579": " āpatan musalaṃ cāsau samullaṅghya plavaṃgamaḥ /",
    "GP12vipce_pu:11580": " vegenāgamya roṣeṇa talenorasy atāḍayat // ViP_5,36.18 //",
    "GP12vipce_pu:11581": " tato balena kopena muṣṭinā mūrdhni tāḍitaḥ /",
    "GP12vipce_pu:11582": " papāta rudhirodgārī dvividaḥ kṣīṇajīvitaḥ // ViP_5,36.19 //",
    "GP12vipce_pu:11583": " patatā taccharīreṇa gireḥ śṛṅgam aśīryata /",
    "GP12vipce_pu:11584": " maitreya śatadhā vajrivajreṇeva hi tāḍitam // ViP_5,36.20 //",
    "GP12vipce_pu:11585": " puṣpavṛṣṭiṃ tato devā rāmasyopari cikṣipuḥ /",
    "GP12vipce_pu:11586": " praśaśaṃsus tathābhyetya sādhv etat te mahat kṛtam // ViP_5,36.21 //",
    "GP12vipce_pu:11587": " anena duṣṭakapinā daityapakṣopakāriṇā /",
    "GP12vipce_pu:11588": " jagan nirākṛtaṃ vīra diṣṭyā sa kṣayam āgataḥ // ViP_5,36.22 //",
    "GP12vipce_pu:11589": " Ś1,D2,T1,G2.3,ed. Veṅk. ins:",
    "GP12vipce_pu:11590": " ity uktvā divam ājagmur devā hṛṣṭāḥ saguhyakāḥ // ViP_5,36.22*76 //",
    "GP12vipce_pu:11591": " §parāśara uvāca:",
    "GP12vipce_pu:11592": " evaṃvidhāny anekāni baladevasya dhīmataḥ /",
    "GP12vipce_pu:11593": " karmāṇy aparimeyāni śeṣasya dharaṇībhṛtaḥ // ViP_5,36.23 //",
    "GP12vipce_pu:11594": " [[iti śrīviṣṇupurāṇe pañcame 'ṃśe ṣaṭtriṃśo 'dhyāyaḥ ]]",
    "GP12vipce_pu:11595": " §parāśara uvāca:",
    "GP12vipce_pu:11596": " evaṃ daityavadhaṃ kṛṣṇo baladevasahāyavān /",
    "GP12vipce_pu:11597": " cakre duṣṭakṣitīśānāṃ tathaiva jagataḥ kṛte // ViP_5,37.1 //",
    "GP12vipce_pu:11598": " kṣiteś ca bhāraṃ bhagavān phālgunena samaṃ vibhuḥ /",
    "GP12vipce_pu:11599": " avatārayām āsa hariḥ samastākṣauhiṇīvadhāt // ViP_5,37.2 //",
    "GP12vipce_pu:11600": " kṛtvā bhārāvataraṇaṃ bhuvo hatvākhilān nṛpān // ViP_5,37.3ab //",
    "GP12vipce_pu:11601": " D6 ins:",
    "GP12vipce_pu:11602": " vyakto mānuṣyakaṃ bhāvaṃ devadevo janārdanaḥ // ViP_5,37.3ab*77:1 //",
    "GP12vipce_pu:11603": " kṛtvā cānyāni kāryāṇi devānāṃ hitakāmyayā // ViP_5,37.3ab*77:2 //",
    "GP12vipce_pu:11604": " duryodhanasya viprarṣe yudhiṣṭhirapurogamaiḥ // ViP_5,37.3ab*77:3 //",
    "GP12vipce_pu:11605": " pāṇḍavair bhedam utpannam upekṣeta vibhus tadā // ViP_5,37.3ab*77:4 //",
    "GP12vipce_pu:11606": " anyamodachataḥ [? ?",
    "GP12vipce_pu:11607": " ] kṛṣṇas tato vairam akārayat // ViP_5,37.3ab*77:5 //",
    "GP12vipce_pu:11608": " tatra hatvā kurūn sarvān pāṇḍaveyaiḥ parasparam // ViP_5,37.3ab*77:6 //",
    "GP12vipce_pu:11609": " jagāma nirvṛtiṃ devo jagatāṃ patir īśvaraḥ // ViP_5,37.3ab*77:7 //",
    "GP12vipce_pu:11610": " akṣohinyo hatās tatra aṣṭādaśa mahāmune // ViP_5,37.3ab*77:8 //",
    "GP12vipce_pu:11611": " śāpavyājena viprāṇām upasaṃhṛtavān kulam // ViP_5,37.3cd //",
    "GP12vipce_pu:11612": " utsṛjya dvārakāṃ kṛṣṇas tyaktvā mānuṣyam ātmabhūḥ /",
    "GP12vipce_pu:11613": " sāṃśo viṣṇumayaṃ sthānaṃ praviveśa punar nijam // ViP_5,37.4 //",
    "GP12vipce_pu:11614": " §maitreya uvāca:",
    "GP12vipce_pu:11615": " sa vipraśāpavyājena saṃjahre svakulaṃ katham /",
    "GP12vipce_pu:11616": " kathaṃ ca mānuṣaṃ deham utsasarja janārdanaḥ // ViP_5,37.5 //",
    "GP12vipce_pu:11617": " §parāśara uvāca:",
    "GP12vipce_pu:11618": " viśvāmitras tathā kaṇvo nāradaś ca mahāmuniḥ // ViP_5,37.6ab //",
    "GP12vipce_pu:11619": " T1,G2.3 ins:",
    "GP12vipce_pu:11620": " durvāsādyāś ca ṛṣayas tīrthe piṇḍārake mune // ViP_5,37.6ab*78 //",
    "GP12vipce_pu:11621": " piṇḍārake mahātīrthe dṛṣṭā yadukumārakaiḥ // ViP_5,37.6cd //",
    "GP12vipce_pu:11622": " tatas te yauvanonmattā bhāvikāryapracoditāḥ /",
    "GP12vipce_pu:11623": " sāmbaṃ jāmbavatīputraṃ bhūṣayitvā striyaṃ yathā // ViP_5,37.7 //",
    "GP12vipce_pu:11624": " prasṛtās tān munīn ūcuḥ praṇipātapuraḥsaram /",
    "GP12vipce_pu:11625": " iyaṃ strī putrakāmasya babhroḥ kiṃ janayiṣyati // ViP_5,37.8 //",
    "GP12vipce_pu:11626": " §parāśara uvāca:",
    "GP12vipce_pu:11627": " divyajñānopapannās te vipralabdhāḥ kumārakaiḥ // ViP_5,37.9ab //",
    "GP12vipce_pu:11628": " munayaḥ kupitāḥ procur musalaṃ janayiṣyati // ViP_5,37.9cd //",
    "GP12vipce_pu:11629": " After 9cd, T3,ed. Veṅk. ins:",
    "GP12vipce_pu:11630": " sarvayādavasaṃhārakāraṇaṃ balavattaram // ViP_5,37.9cd*79 //",
    "GP12vipce_pu:11631": " yenākhilakulotsādo yādavānāṃ bhaviṣyati // ViP_5,37.9ef //",
    "GP12vipce_pu:11632": " After 9, T3 ins:",
    "GP12vipce_pu:11633": " kṛtrimas trinābhitalaṃ bhītvādyaivaṃ bhaviṣyati // ViP_5,37.9*80 //",
    "GP12vipce_pu:11634": " ity uktās taiḥ kumārās te ācacakṣur yathātatham /",
    "GP12vipce_pu:11635": " ugrasenāya musalaṃ jajñe sāmbasya codarāt // ViP_5,37.10 //",
    "GP12vipce_pu:11636": " tad ugraseno musalam ayaścūrṇam akārayat /",
    "GP12vipce_pu:11637": " jajñe sa cairakāś cūrṇaḥ prakṣiptas tair mahodadhau // ViP_5,37.11 //",
    "GP12vipce_pu:11638": " musalasyātha lohasya cūrṇitasyāndhakair dvija /",
    "GP12vipce_pu:11639": " khaṇḍaṃ cūrṇayituṃ śekur naikaṃ te tomarākṛti // ViP_5,37.12 //",
    "GP12vipce_pu:11640": " tad apy ambunidhau kṣiptaṃ matsyo jagrāha jālibhiḥ /",
    "GP12vipce_pu:11641": " ghātitasyodarāt tasya lubdho jagrāha taṃ jarāḥ // ViP_5,37.13 //",
    "GP12vipce_pu:11642": " vijñātaparamārtho 'pi bhagavān madhusūdanaḥ /",
    "GP12vipce_pu:11643": " naicchat tad anyathākartuṃ vidhinā yat samāhitam // ViP_5,37.14 //",
    "GP12vipce_pu:11644": " devaiś ca prahito dūtaḥ praṇipatyāha keśavam /",
    "GP12vipce_pu:11645": " rahasy evam ahaṃ dūtaḥ prahito bhagavan suraiḥ // ViP_5,37.15 //",
    "GP12vipce_pu:11646": " vasvaśvimarudādityarudrasādhyādibhiḥ saha /",
    "GP12vipce_pu:11647": " vijñāpayati vaḥ śakras tad idaṃ śrūyatāṃ prabho // ViP_5,37.16 //",
    "GP12vipce_pu:11648": " bhārāvatāraṇārthāya varṣāṇām adhikaṃ śatam /",
    "GP12vipce_pu:11649": " bhagavān avatīrṇo 'tra tridaśaiḥ saṃprasāditaḥ // ViP_5,37.17 //",
    "GP12vipce_pu:11650": " durvṛttā nihatā daityā bhuvo bhāro 'vatāritaḥ /",
    "GP12vipce_pu:11651": " tvayā sanāthās tridaśā bhavantu tridive sadā // ViP_5,37.18 //",
    "GP12vipce_pu:11652": " tad atītaṃ jagannātha varṣāṇām adhikaṃ śatam /",
    "GP12vipce_pu:11653": " idānīṃ gamyatāṃ svargo bhavatā yadi rocate // ViP_5,37.19 //",
    "GP12vipce_pu:11654": " devair vijñāpyate cedaṃ athātraiva ratis tava /",
    "GP12vipce_pu:11655": " tat sthīyatāṃ yathākālam ākhyeyam anujīvibhiḥ // ViP_5,37.20 //",
    "GP12vipce_pu:11656": " §bhagavān uvāca:",
    "GP12vipce_pu:11657": " yat tvam ātthākhilaṃ dūta vedmy etad aham apy uta /",
    "GP12vipce_pu:11658": " prārabdha eva hi mayā yādavānām api kṣayaḥ // ViP_5,37.21 //",
    "GP12vipce_pu:11659": " bhuvo nādyāpi bhāro 'yaṃ yādavair anibarhitaiḥ /",
    "GP12vipce_pu:11660": " avatārya karomy etat saptarātreṇa satvaraḥ // ViP_5,37.22 //",
    "GP12vipce_pu:11661": " yathā gṛhītam ambhodher dattvāhaṃ dvārakābhuvam /",
    "GP12vipce_pu:11662": " yādavān upasaṃhṛtya yāsyāmi tridaśālayam // ViP_5,37.23 //",
    "GP12vipce_pu:11663": " manuṣyadeham utsṛjya saṃkarṣaṇasahāyavān /",
    "GP12vipce_pu:11664": " prāpta evāsmi mantavyo devendreṇa tathā suraiḥ // ViP_5,37.24 //",
    "GP12vipce_pu:11665": " jarāsaṃdhādayo ye 'nye nihatā bhārahetavaḥ /",
    "GP12vipce_pu:11666": " kṣites tebhyaḥ kumāro 'pi yadūnāṃ nāpacīyate // ViP_5,37.25 //",
    "GP12vipce_pu:11667": " tad enaṃ sumahābhāram avatārya kṣiter aham /",
    "GP12vipce_pu:11668": " yāsyāmy amaralokasya pālanāya bravīhi tān // ViP_5,37.26 //",
    "GP12vipce_pu:11669": " §parāśara uvāca:",
    "GP12vipce_pu:11670": " ity ukto vāsudevena devadūtaḥ praṇamya tam /",
    "GP12vipce_pu:11671": " maitreya divyayā gatyā devarājāntikaṃ yayau // ViP_5,37.27 //",
    "GP12vipce_pu:11672": " bhagavān apy athotpātān divyabhaumāntarikṣagān /",
    "GP12vipce_pu:11673": " dadarśa dvārakāpuryāṃ vināśāya divāniśam // ViP_5,37.28 //",
    "GP12vipce_pu:11674": " tān dṛṣṭvā yādavān āha paśyadhvam atidāruṇān /",
    "GP12vipce_pu:11675": " mahotpātāñ chamāyaiṣāṃ prabhāsaṃ yāma mā ciram // ViP_5,37.29 //",
    "GP12vipce_pu:11676": " G1 ins:",
    "GP12vipce_pu:11677": " ity uktavati govinde yātukāme divaṃ punaḥ // ViP_5,37.29*81 //",
    "GP12vipce_pu:11678": " After the reference, Ś1,",
    "GP12vipce_pu:11679": " T1,G2.3,ed. Veṅk. ins:",
    "GP12vipce_pu:11680": " evam ukte tu kṛṣṇena yādavapravaras tataḥ // ViP_5,37.29*82 //",
    "GP12vipce_pu:11681": " §parāśara uvāca:",
    "GP12vipce_pu:11682": " mahābhāgavataḥ prāha praṇipatyoddhavo harim /",
    "GP12vipce_pu:11683": " bhagavan yan mayā kāryaṃ tad ājñāpaya sāmpratam /",
    "GP12vipce_pu:11684": " manye kulam idaṃ sarvaṃ bhagavān saṃhariṣyati // ViP_5,37.30 //",
    "GP12vipce_pu:11685": " nāśāyāsya nimittāni kulasyācyuta lakṣaye // ViP_5,37.31 //",
    "GP12vipce_pu:11686": " §bhagavān uvāca:",
    "GP12vipce_pu:11687": " gaccha tvaṃ divyayā gatyā matprasādasamutthayā /",
    "GP12vipce_pu:11688": " badarīkāśramaṃ puṇyaṃ gandhamādanaparvate /",
    "GP12vipce_pu:11689": " naranārāyaṇasthāne tatpāvitamahītale // ViP_5,37.32 //",
    "GP12vipce_pu:11690": " manmanā matprasādena tatra siddhim avāpsyasi /",
    "GP12vipce_pu:11691": " ahaṃ svargaṃ gamiṣyāmi upasaṃhṛtya vai kulam // ViP_5,37.33 //",
    "GP12vipce_pu:11692": " dvārakāṃ ca mayā tyaktāṃ samudraḥ plāvayiṣyati // ViP_5,37.34 //",
    "GP12vipce_pu:11693": " After 34, D3.4,T1,",
    "GP12vipce_pu:11694": " G2.3,M3,ed. Veṅk. ins:",
    "GP12vipce_pu:11695": " madveśma caitaṃ muktvaiva bhayān matto jalāśayaḥ // ViP_5,37.34*83:1 //",
    "GP12vipce_pu:11696": " tatra saṃnihitaś cāhaṃ bhaktānāṃ hitakāmyayā // ViP_5,37.34*83:2 //",
    "GP12vipce_pu:11697": " §parāśara uvāca:",
    "GP12vipce_pu:11698": " ity uktaḥ praṇipatyainaṃ jagāma sa tadoddhavaḥ /",
    "GP12vipce_pu:11699": " naranārāyaṇasthānaṃ keśavenānumoditaḥ // ViP_5,37.35 //",
    "GP12vipce_pu:11700": " tatas te yādavāḥ sarve rathān āruhya śīghragān /",
    "GP12vipce_pu:11701": " prabhāsaṃ prayayuḥ sārdhaṃ kṛṣṇarāmādibhir dvija // ViP_5,37.36 //",
    "GP12vipce_pu:11702": " prāpya prabhāsaṃ prayatāḥ snātās te kukurāndhakāḥ /",
    "GP12vipce_pu:11703": " cakrus tatra mudā pānaṃ vāsudevānumoditāḥ // ViP_5,37.37 //",
    "GP12vipce_pu:11704": " pibatāṃ tatra vai teṣāṃ saṃgharṣeṇa parasparam /",
    "GP12vipce_pu:11705": " ativādendhano jajñe kalahāgniḥ kṣayāvahaḥ // ViP_5,37.38 //",
    "GP12vipce_pu:11706": " D3.4.6 l. 1.2.5 only,T1.3,G2.3, ed. Veṅk. ins:",
    "GP12vipce_pu:11707": " §maitreyaḥ:",
    "GP12vipce_pu:11708": " svaṃ svaṃ tu bhujyatāṃ teṣāṃ kalaho nirnimittayāḥ // ViP_5,37.38*84:1 //",
    "GP12vipce_pu:11709": " saṃgharṣo vā dvijaśreṣṭha tan mamākhyātum arhasi // ViP_5,37.38*84:2 //",
    "GP12vipce_pu:11710": " §śrīparāśaraḥ:",
    "GP12vipce_pu:11711": " mṛṣṭaṃ madīyam annaṃ te na mṛṣṭam iti bhāṣatām // ViP_5,37.38*84:3 //",
    "GP12vipce_pu:11712": " mṛṣṭāmṛṣṭakathā jajñe saṃgharṣakalahau tadā // ViP_5,37.38*84:4 //",
    "GP12vipce_pu:11713": " tataś cānyonyam abhyetya krodhasaṃraktalocanāḥ // ViP_5,37.38*84:5 //",
    "GP12vipce_pu:11714": " jaghnuḥ parasparaṃ te tu śastrair daivabalātkṛtāḥ /",
    "GP12vipce_pu:11715": " kṣīṇaśastrāś ca jagṛhuḥ pratyāsannām athairakām // ViP_5,37.39 //",
    "GP12vipce_pu:11716": " erakā tu gṛhītā tair vajrabhūteva lakṣyate /",
    "GP12vipce_pu:11717": " tayā parasparaṃ jaghnuḥ saṃprahāre sudāruṇe // ViP_5,37.40 //",
    "GP12vipce_pu:11718": " pradyumnasāmbapramukhāḥ kṛtavarmātha sātyakiḥ /",
    "GP12vipce_pu:11719": " aniruddhādayaś cānye pṛthur vipṛthur eva ca // ViP_5,37.41 //",
    "GP12vipce_pu:11720": " cāruvarmā cārukaś ca tathākrūrādayo dvija /",
    "GP12vipce_pu:11721": " erakārūpibhir vajrais te nijaghnuḥ parasparam // ViP_5,37.42 //",
    "GP12vipce_pu:11722": " nivārayām āsa harir yādavāṃs te ca keśavam /",
    "GP12vipce_pu:11723": " sahāyaṃ menire prāptaṃ te nijaghnuḥ parasparam // ViP_5,37.43 //",
    "GP12vipce_pu:11724": " kṛṣṇo 'pi kupitas teṣām erakāmuṣṭim ādade /",
    "GP12vipce_pu:11725": " vadhāya so 'pi musalaṃ muṣṭir loham abhūt tadā // ViP_5,37.44 //",
    "GP12vipce_pu:11726": " jaghāna tena niḥśeṣān yādavān ātatāyinaḥ /",
    "GP12vipce_pu:11727": " jaghnuś ca sahasābhyetya tathānye vai parasparam // ViP_5,37.45 //",
    "GP12vipce_pu:11728": " tataś cārṇavamadhyena jaitro 'sau cakriṇo rathaḥ /",
    "GP12vipce_pu:11729": " paśyato dārukasyāśu hṛto 'śvair dvijasattama // ViP_5,37.46 //",
    "GP12vipce_pu:11730": " cakraṃ tathā gadā śārṅgatūṇī śaṅkho 'sir eva ca /",
    "GP12vipce_pu:11731": " pradakṣiṇaṃ hariṃ kṛtvā jagmur ādityavartmanā // ViP_5,37.47 //",
    "GP12vipce_pu:11732": " kṣaṇena nābhavat kaścid yādavānām aghātitaḥ /",
    "GP12vipce_pu:11733": " ṛte kṛṣṇaṃ mahābāhuṃ dārukaṃ ca mahāmune // ViP_5,37.48 //",
    "GP12vipce_pu:11734": " caṅkramyamāṇau tau rāmaṃ vṛkṣamūle kṛtāsanam /",
    "GP12vipce_pu:11735": " dadṛśāte mukhāc cāsya niṣkrāmantaṃ mahoragam // ViP_5,37.49 //",
    "GP12vipce_pu:11736": " niṣkramya sa mukhāt tasya mahābhogo bhujaṃgamaḥ /",
    "GP12vipce_pu:11737": " prayayāv arṇavaṃ siddhaiḥ pūjyamānas tathoragaiḥ // ViP_5,37.50 //",
    "GP12vipce_pu:11738": " tato 'rgham ādāya tadā jaladhiḥ saṃmukhaṃ yayau /",
    "GP12vipce_pu:11739": " praviveśa ca tattoyaṃ pūjitaḥ pannagottamaiḥ // ViP_5,37.51 //",
    "GP12vipce_pu:11740": " dṛṣṭvā balasya niryāṇaṃ dārukaṃ prāha keśavaḥ /",
    "GP12vipce_pu:11741": " idaṃ sarvaṃ tvam ācakṣva vasudevograsenayoḥ // ViP_5,37.52 //",
    "GP12vipce_pu:11742": " niryāṇaṃ balabhadrasya yādavānāṃ tathā kṣayam /",
    "GP12vipce_pu:11743": " yoge sthitvāham apy etat parityakṣye kalevaram // ViP_5,37.53 //",
    "GP12vipce_pu:11744": " vācyaś ca dvārakāvāsī janaḥ sarvas tathāhukaḥ /",
    "GP12vipce_pu:11745": " yathemāṃ nagarīṃ sarvāṃ samudraḥ plāvayiṣyati // ViP_5,37.54 //",
    "GP12vipce_pu:11746": " tasmād bhavadbhiḥ sajjais tu pratīkṣyo hy arjunāgamaḥ /",
    "GP12vipce_pu:11747": " na stheyaṃ dvārakāmadhye niṣkrānte tatra pāṇḍave // ViP_5,37.55 //",
    "GP12vipce_pu:11748": " tenaiva saha gantavyaṃ yatra yāti sa kauravaḥ // ViP_5,37.56 //",
    "GP12vipce_pu:11749": " gatvā ca brūhi kaunteyam arjunaṃ vacanān mama /",
    "GP12vipce_pu:11750": " pālanīyas tvayā śaktyā jano 'yaṃ matparigrahaḥ // ViP_5,37.57 //",
    "GP12vipce_pu:11751": " ity arjunena sahito dvāravatyā bhavāñ janam /",
    "GP12vipce_pu:11752": " gṛhītvā yātu vajraś ca yadurājo bhaviṣyati // ViP_5,37.58 //",
    "GP12vipce_pu:11753": " §parāśara uvāca:",
    "GP12vipce_pu:11754": " ity ukto dārukaḥ kṛṣṇaṃ praṇipatya punaḥ punaḥ /",
    "GP12vipce_pu:11755": " pradakṣiṇaṃ ca bahuśaḥ kṛtvā prāyād yathoditam // ViP_5,37.59 //",
    "GP12vipce_pu:11756": " sa gatvā ca tathā cakre dvārakāyāṃ tathārjunam /",
    "GP12vipce_pu:11757": " ānināya mahābuddhir vajraṃ cakre tathā nṛpam // ViP_5,37.60 //",
    "GP12vipce_pu:11758": " bhagavān api govindo vāsudevātmakaṃ param /",
    "GP12vipce_pu:11759": " brahmātmani samāropya sarvabhūteṣv adhārayat // ViP_5,37.61 //",
    "GP12vipce_pu:11760": " After 61, D2.3,T1,",
    "GP12vipce_pu:11761": " G2marg..3marg.,M1 ed. Veṅk. ins:",
    "GP12vipce_pu:11762": " niṣprapañce mahābhāga saṃyojyātmānam ātmani // ViP_5,37.61*85:1 //",
    "GP12vipce_pu:11763": " turyāvasthasalīlaṃ ca śete sma puruṣottamaḥ // ViP_5,37.61*85:2 //",
    "GP12vipce_pu:11764": " saṃmānayan dvijavaco durvāsā yad uvāca ha /",
    "GP12vipce_pu:11765": " yogayukto 'bhavat pādaṃ kṛtvā jānuni sattama // ViP_5,37.62 //",
    "GP12vipce_pu:11766": " āyayau ca jarā nāma sa tadā tatra lubdhakaḥ /",
    "GP12vipce_pu:11767": " musalāvaśeṣalohaikasāyakanyastatomaraḥ // ViP_5,37.63 //",
    "GP12vipce_pu:11768": " sa tatpādaṃ mṛgākāram avekṣyārād avasthitaḥ /",
    "GP12vipce_pu:11769": " tale vivyādha tenaiva tomareṇa dvijottama // ViP_5,37.64 //",
    "GP12vipce_pu:11770": " gataś ca dadṛśe tatra caturbāhudharaṃ naram /",
    "GP12vipce_pu:11771": " praṇipatyāha caivainaṃ prasīdeti punaḥ punaḥ // ViP_5,37.65 //",
    "GP12vipce_pu:11772": " ajānatā kṛtam idaṃ mayā hariṇaśaṅkayā /",
    "GP12vipce_pu:11773": " kṣamyatāṃ nātmapāpena dagdhaṃ māṃ dagdhum arhasi // ViP_5,37.66 //",
    "GP12vipce_pu:11774": " §parāśara uvāca:",
    "GP12vipce_pu:11775": " tatas taṃ bhagavān āha na te 'sti bhayam aṇv api /",
    "GP12vipce_pu:11776": " gaccha tvaṃ matprasādena lubdha svargaṃ surāspadam // ViP_5,37.67 //",
    "GP12vipce_pu:11777": " §parāśara uvāca:",
    "GP12vipce_pu:11778": " vimānam āgataṃ sadyas tadvākyasamanantaram /",
    "GP12vipce_pu:11779": " āruhya prayayau svargaṃ lubdhakas tatprasādataḥ // ViP_5,37.68 //",
    "GP12vipce_pu:11780": " gate tasmin sa bhagavān saṃyojyātmānam ātmani /",
    "GP12vipce_pu:11781": " brahmabhūte 'vyaye 'cintye vāsudevamaye 'male // ViP_5,37.69 //",
    "GP12vipce_pu:11782": " ajanmany ajare 'nāśiny aprameye 'khilātmani /",
    "GP12vipce_pu:11783": " tatyāja mānuṣaṃ deham atītya trividhāṃ gatim // ViP_5,37.70 //",
    "GP12vipce_pu:11784": " [[iti śrīviṣṇupurāṇe pañcame 'ṃśe saptatriṃśo 'dhyāyaḥ ]]",
    "GP12vipce_pu:11785": " §parāśara uvāca:",
    "GP12vipce_pu:11786": " arjuno 'pi tadānviṣya kṛṣṇarāmakalevare /",
    "GP12vipce_pu:11787": " saṃskāraṃ lambhayām āsa tathānyeṣām anukramāt // ViP_5,38.1 //",
    "GP12vipce_pu:11788": " aṣṭau mahiṣyaḥ kathitā rukmiṇīpramukhās tu yāḥ /",
    "GP12vipce_pu:11789": " upaguhya harer dehaṃ viviśus tā hutāśanam // ViP_5,38.2 //",
    "GP12vipce_pu:11790": " revatī caiva rāmasya deham āśliṣya sattama /",
    "GP12vipce_pu:11791": " viveśa jvalitaṃ vahniṃ tatsaṅgāhlādaśītalam // ViP_5,38.3 //",
    "GP12vipce_pu:11792": " ugrasenas tu tac chrutvā tathaivānakadundubhiḥ /",
    "GP12vipce_pu:11793": " devakī rohiṇī caiva viviśur jātavedasam // ViP_5,38.4 //",
    "GP12vipce_pu:11794": " tato 'rjunaḥ pretakāryaṃ kṛtvā teṣāṃ yathāvidhi /",
    "GP12vipce_pu:11795": " niścakrāma janaṃ sarvaṃ gṛhītvā vajram eva ca // ViP_5,38.5 //",
    "GP12vipce_pu:11796": " dvāravatyā viniṣkrāntāḥ kṛṣṇapatnyaḥ sahasraśaḥ /",
    "GP12vipce_pu:11797": " vajraṃ janaṃ ca kaunteyaḥ pālayañ chanakair yayau // ViP_5,38.6 //",
    "GP12vipce_pu:11798": " sabhā sudharmā kṛṣṇena martyaloke samujjhite /",
    "GP12vipce_pu:11799": " svargaṃ jagāma maitreya pārijātaś ca pādapaḥ // ViP_5,38.7 //",
    "GP12vipce_pu:11800": " yasmin dine harir yāto divaṃ saṃtyajya medinīm /",
    "GP12vipce_pu:11801": " tasminn evāvatīrṇo 'yaṃ kālakāyo balī kaliḥ // ViP_5,38.8 //",
    "GP12vipce_pu:11802": " plāvayām āsa tāṃ śūnyāṃ dvārakāṃ ca mahodadhiḥ /",
    "GP12vipce_pu:11803": " yadudevagṛhaṃ tv ekaṃ nāplāvayata sāgaraḥ // ViP_5,38.9 //",
    "GP12vipce_pu:11804": " nātikrāntum alaṃ brahmaṃs tad adyāpi mahodadhiḥ /",
    "GP12vipce_pu:11805": " nityaṃ saṃnihitas tatra bhagavān keśavo yataḥ // ViP_5,38.10 //",
    "GP12vipce_pu:11806": " tad atīva mahāpuṇyaṃ sarvapātakanāśanam /",
    "GP12vipce_pu:11807": " viṣṇukrīḍānvitaṃ sthānaṃ dṛṣṭvā pāpāt pramucyate // ViP_5,38.11 //",
    "GP12vipce_pu:11808": " pārthaḥ pañcanade deśe bahudhānyasamanvite /",
    "GP12vipce_pu:11809": " cakāra vāsaṃ sarvasya janasya munisattama // ViP_5,38.12 //",
    "GP12vipce_pu:11810": " tato lobhaḥ samabhavat pārthenaikena dhanvinā /",
    "GP12vipce_pu:11811": " dṛṣṭvā striyo nīyamānā dasyūnāṃ nihateśvarāḥ // ViP_5,38.13 //",
    "GP12vipce_pu:11812": " tatas te pāpakarmāṇo lobhopahatacetasaḥ /",
    "GP12vipce_pu:11813": " ābhīrā mantrayām āsuḥ sametyātyantadurmadāḥ // ViP_5,38.14 //",
    "GP12vipce_pu:11814": " ayam eko 'rjuno dhanvī strījanaṃ nihateśvaram /",
    "GP12vipce_pu:11815": " nayaty asmān atikramya dhig etad bhavatāṃ balam // ViP_5,38.15 //",
    "GP12vipce_pu:11816": " hatvā garvaṃ samārūḍho bhīṣmadroṇajayadrathān /",
    "GP12vipce_pu:11817": " karṇādīṃś ca na jānāti balaṃ grāmanivāsinām // ViP_5,38.16 //",
    "GP12vipce_pu:11818": " he he yaṣṭīr mahāyāmā gṛhṇītāyaṃ sudurmatiḥ /",
    "GP12vipce_pu:11819": " sarvān evāvajānāti kiṃ vo bāhubhir unnataiḥ // ViP_5,38.17 //",
    "GP12vipce_pu:11820": " §parāśara uvāca:",
    "GP12vipce_pu:11821": " tato yaṣṭipraharaṇā dasyavo loptrahāriṇaḥ /",
    "GP12vipce_pu:11822": " sahasraśo 'bhyadhāvanta taṃ janaṃ nihateśvaram // ViP_5,38.18 //",
    "GP12vipce_pu:11823": " tato nivṛtya kaunteyaḥ prāhābhīrān hasann iva /",
    "GP12vipce_pu:11824": " nivartadhvam adharmajñā yadi na stha mumūrṣavaḥ // ViP_5,38.19 //",
    "GP12vipce_pu:11825": " avajñāya vacas tasya jagṛhus te tadā dhanam /",
    "GP12vipce_pu:11826": " strījanaṃ caiva maitreya viṣvaksenaparigraham // ViP_5,38.20 //",
    "GP12vipce_pu:11827": " tato 'rjuno dhanur divyaṃ gāṇḍīvam ajaraṃ yudhi /",
    "GP12vipce_pu:11828": " āropayitum ārebhe na śaśāka ca vīryavān // ViP_5,38.21 //",
    "GP12vipce_pu:11829": " cakāra sajjaṃ kṛcchrāc ca tac cābhūc chithilaṃ punaḥ /",
    "GP12vipce_pu:11830": " na sasmāra tathāstrāṇi cintayann api pāṇḍavaḥ // ViP_5,38.22 //",
    "GP12vipce_pu:11831": " śarān mumoca caiteṣu pārtho vairiṣv amarṣitaḥ /",
    "GP12vipce_pu:11832": " tvagbhedaṃ te paraṃ cakrur astā gāṇḍīvadhanvanā // ViP_5,38.23 //",
    "GP12vipce_pu:11833": " vahninā ye 'kṣayā dattāḥ śarās te 'pi kṣayaṃ yayuḥ /",
    "GP12vipce_pu:11834": " yudhyataḥ saha gopālair arjunasya bhavakṣaye // ViP_5,38.24 //",
    "GP12vipce_pu:11835": " acintayac ca kaunteyaḥ kṛṣṇasyaiva hi tad balam /",
    "GP12vipce_pu:11836": " yan mayā śarasaṃghātaiḥ sakalā bhūbhṛto jitāḥ // ViP_5,38.25 //",
    "GP12vipce_pu:11837": " miṣataḥ pāṇḍuputrasya tatas tāḥ pramadottamāḥ /",
    "GP12vipce_pu:11838": " ābhīrair apakṛṣyanta kāmāc cānyāḥ pravavrajuḥ // ViP_5,38.26 //",
    "GP12vipce_pu:11839": " tataḥ śareṣu kṣīṇeṣu dhanuṣkoṭyā dhanaṃjayaḥ /",
    "GP12vipce_pu:11840": " jaghāna dasyūṃs te cāsya prahārāñ jahasur mune // ViP_5,38.27 //",
    "GP12vipce_pu:11841": " prekṣataś caiva pārthasya vṛṣṇyandhakavarastriyaḥ /",
    "GP12vipce_pu:11842": " jagmur ādāya te mlecchāḥ samastā munisattama // ViP_5,38.28 //",
    "GP12vipce_pu:11843": " tataḥ suduḥkhito jiṣṇuḥ kaṣṭaṃ kaṣṭam iti bruvan /",
    "GP12vipce_pu:11844": " aho bhagavatā tena mukto 'smīti ruroda vai // ViP_5,38.29 //",
    "GP12vipce_pu:11845": " tad dhanus tāni śastrāṇi sa rathas te ca vājinaḥ /",
    "GP12vipce_pu:11846": " sarvam ekapade naṣṭaṃ dānam aśrotriye yathā // ViP_5,38.30 //",
    "GP12vipce_pu:11847": " aho 'tibalavad daivaṃ vinā tena mahātmanā /",
    "GP12vipce_pu:11848": " yad asāmarthyayukte 'pi nīcavarge jayapradam // ViP_5,38.31 //",
    "GP12vipce_pu:11849": " tau bāhū sa ca me muṣṭiḥ sthānaṃ tat so 'smi cārjunaḥ /",
    "GP12vipce_pu:11850": " puṇyenaiva vinā tena gataṃ sarvam asāratām // ViP_5,38.32 //",
    "GP12vipce_pu:11851": " mamārjunatvaṃ bhīmasya bhīmatvaṃ tat kṛtaṃ dhruvam /",
    "GP12vipce_pu:11852": " vinā tena yad ābhīrair jito 'haṃ katham anyathā // ViP_5,38.33 //",
    "GP12vipce_pu:11853": " §parāśara uvāca:",
    "GP12vipce_pu:11854": " itthaṃ vadan yayau jiṣṇur mathurākhyaṃ purottamam /",
    "GP12vipce_pu:11855": " cakāra tatra rājānaṃ vajraṃ yādavanandanam // ViP_5,38.34 //",
    "GP12vipce_pu:11856": " sa dadarśa tato vyāsaṃ phālgunaḥ kānanāśrayam /",
    "GP12vipce_pu:11857": " tam upetya mahābhāgaṃ vinayenābhyavādayat // ViP_5,38.35 //",
    "GP12vipce_pu:11858": " taṃ vandamānaṃ caraṇāv avalokya muniś ciram /",
    "GP12vipce_pu:11859": " uvāca pārthaṃ vicchāyaḥ katham atyantam īdṛśaḥ // ViP_5,38.36 //",
    "GP12vipce_pu:11860": " avīrajo'nugamanaṃ brahmahatyāthavā kṛtā /",
    "GP12vipce_pu:11861": " dṛḍhāśābhaṅgaduḥkhīva bhraṣṭacchāyo 'si sāmpratam // ViP_5,38.37 //",
    "GP12vipce_pu:11862": " D5 ins:",
    "GP12vipce_pu:11863": " urjje dattaṃ naiva kṛṣṇe ca pakṣe durvarṇaṃ vā annagodhūmamiśram /",
    "GP12vipce_pu:11864": " viṣṇuṃ natvā sarvakāmapradaṃ bho tenedaṃ te rūpam īdṛg vibhāti // ViP_5,38.37*86 //",
    "GP12vipce_pu:11865": " sāntānikādayo vā te yācamānā nirākṛtāḥ /",
    "GP12vipce_pu:11866": " agamyastrīratir vā tvaṃ tenāsi vigataprabhaḥ // ViP_5,38.38 //",
    "GP12vipce_pu:11867": " bhuṅkte 'pradāya viprebhyo eko miṣṭam atho bhavān /",
    "GP12vipce_pu:11868": " kiṃ vā kṛpaṇavittāni hṛtāni bhavatārjuna // ViP_5,38.39 //",
    "GP12vipce_pu:11869": " kaccit tvaṃ śūrpavātasya gocaratvaṃ gato 'rjuna /",
    "GP12vipce_pu:11870": " duṣṭacakṣurhato vāpi niḥśrīkaḥ katham anyathā // ViP_5,38.40 //",
    "GP12vipce_pu:11871": " spṛṣṭo nakhāmbhasā vātha ghaṭavāryukṣito 'pi vā /",
    "GP12vipce_pu:11872": " tenātīvāsi vicchāyo nyūnair vā yudhi nirjitaḥ // ViP_5,38.41 //",
    "GP12vipce_pu:11873": " §parāśara uvāca:",
    "GP12vipce_pu:11874": " tataḥ pārtho viniśvasya śrūyatāṃ bhagavann iti /",
    "GP12vipce_pu:11875": " prokto yathāvad ācaṣṭe vyāsāyātmaparābhavam // ViP_5,38.42 //",
    "GP12vipce_pu:11876": " §arjuna uvāca:",
    "GP12vipce_pu:11877": " yad balaṃ yac ca nas tejo yad vīryaṃ yaḥ parākramaḥ /",
    "GP12vipce_pu:11878": " yā śrīś chāyā ca naḥ so 'smān parityajya harir gataḥ // ViP_5,38.43 //",
    "GP12vipce_pu:11879": " itareṇeva mahatā smitapūrvābhibhāṣiṇā /",
    "GP12vipce_pu:11880": " hīnā vayaṃ mune tena jātās tṛṇamayā iva // ViP_5,38.44 //",
    "GP12vipce_pu:11881": " astrāṇāṃ sāyakānāṃ ca gāṇḍīvasya tathā mama /",
    "GP12vipce_pu:11882": " sāratā yābhavan mūrtā sa gataḥ puruṣottamaḥ // ViP_5,38.45 //",
    "GP12vipce_pu:11883": " yasyāvalokanād asmāñ śrīr jayaḥ saṃpad unnatiḥ /",
    "GP12vipce_pu:11884": " na tatyāja sa govindas tyaktvāsmān bhagavān gataḥ // ViP_5,38.46 //",
    "GP12vipce_pu:11885": " bhīṣmadroṇāṅgarājādyās tathā duryodhanādayaḥ /",
    "GP12vipce_pu:11886": " yatprabhāvena nirdagdhāḥ sa kṛṣṇas tyaktavān bhuvam // ViP_5,38.47 //",
    "GP12vipce_pu:11887": " niryauvanā hataśrīkā bhraṣṭacchāyeva me mahī /",
    "GP12vipce_pu:11888": " vibhāti tāta naiko 'haṃ virahe tasya cakriṇaḥ // ViP_5,38.48 //",
    "GP12vipce_pu:11889": " yasyānubhāvād bhīṣmādyair mayy agnau śalabhāyitam /",
    "GP12vipce_pu:11890": " vinā tenādya kṛṣṇena gopālair asmi nirjitaḥ // ViP_5,38.49 //",
    "GP12vipce_pu:11891": " gāṇḍīvaṃ triṣu lokeṣu khyātiṃ yadanubhāvataḥ /",
    "GP12vipce_pu:11892": " gataṃ tena vinābhīrair laguḍais tannirākṛtam // ViP_5,38.50 //",
    "GP12vipce_pu:11893": " strīsahasrāṇy anekāni mannāthāni mahāmune /",
    "GP12vipce_pu:11894": " yatato mama nītāni dasyubhir laguḍāyudhaiḥ // ViP_5,38.51 //",
    "GP12vipce_pu:11895": " ānīyamānam ābhīraiḥ kṛṣṇa kṛṣṇāvarodhanam /",
    "GP12vipce_pu:11896": " hṛtaṃ yaṣṭipraharaṇaiḥ paribhūya balaṃ mama // ViP_5,38.52 //",
    "GP12vipce_pu:11897": " niḥśrīkatā na me citraṃ yaj jīvāmi tad adbhutam /",
    "GP12vipce_pu:11898": " nīcāvamānapaṅkāṅkī nirlajjo 'smi pitāmaha // ViP_5,38.53 //",
    "GP12vipce_pu:11899": " After 5,38.53 G1,M1.3 ins:",
    "GP12vipce_pu:11900": " kṛṣṇaśabdasya bhājo vai traya eva mahāmune // ViP_5,38.53@1:1 //",
    "GP12vipce_pu:11901": " ahaṃ ca tvaṃ ca devaś ca yathārhaṃ kṛtavān vibhuḥ // ViP_5,38.53@1:2 //",
    "GP12vipce_pu:11902": " kṛṣṇe tasmin mahābāhau mahātmani mahīpatau // ViP_5,38.53@1:3 //",
    "GP12vipce_pu:11903": " mama cittaṃ yathāśaktaṃ nānyo vedeha vedmy aham // ViP_5,38.53@1:4 //",
    "GP12vipce_pu:11904": " bhaktānnapānakrīḍābhir bhūmau 'sau devakīsutaḥ // ViP_5,38.53@1:5 //",
    "GP12vipce_pu:11905": " kṛtavān yo mama prītiṃ saevākarṣati me manaḥ // ViP_5,38.53@1:6 //",
    "GP12vipce_pu:11906": " kalevaram idaṃ tyakṣye pāsye vā viṣam ulbaṇam // ViP_5,38.53@1:7 //",
    "GP12vipce_pu:11907": " pate vā parvatāgrāt tu jalaṃ vā praviśe mune // ViP_5,38.53@1:8 //",
    "GP12vipce_pu:11908": " pravekṣyāmy agnim ujvālya vatsye prāyopaveśanam // ViP_5,38.53@1:9 //",
    "GP12vipce_pu:11909": " taṃ vinā devadeveśam idaṃ me pāñcabhautikam // ViP_5,38.53@1:10 //",
    "GP12vipce_pu:11910": " śarīram idam atyugraṃ kaṭhinaṃ kliṣṭakalpanam // ViP_5,38.53@1:11 //",
    "GP12vipce_pu:11911": " M3 ins:",
    "GP12vipce_pu:11912": " amedhyamūtrasaṃpūrṇabhājanaṃ paricāpalam // ViP_5,38.53@1:11*1 //",
    "GP12vipce_pu:11913": " atikaṣṭaṃ kaṣṭataraṃ jīvituṃ notsahe kṣaṇam // ViP_5,38.53@1:12 //",
    "GP12vipce_pu:11914": " sarvaṃ śūnyam idaṃ viśvaṃ pratibhāti mahāmune // ViP_5,38.53@1:13 //",
    "GP12vipce_pu:11915": " śaṅkhacakragadāśārṅganandakāyudhadhāriṇam // ViP_5,38.53@1:14 //",
    "GP12vipce_pu:11916": " vinā taṃ puṇḍarīkākṣaṃ devadevaṃ khagadhvajam // ViP_5,38.53@1:15 //",
    "GP12vipce_pu:11917": " harivirañciharayor īśaṃ citradhvajaṃ mune // ViP_5,38.53@1:16 //",
    "GP12vipce_pu:11918": " apaśyamāno jīvāmi katham atra mahāmune // ViP_5,38.53@1:17 //",
    "GP12vipce_pu:11919": " M3 ins:",
    "GP12vipce_pu:11920": " tvam evetthaṃ x maharṣer āvayo prāṇasaṃsthitim // ViP_5,38.53@1:17*1 //",
    "GP12vipce_pu:11921": " kathaṃ tena vinā jiṣṇuṃ viṣṇum atyadbhutaṃ mune // ViP_5,38.53@1:17*2 //",
    "GP12vipce_pu:11922": " yat sarvaṃ tadīyam iti loke viśrutam adbhutam // ViP_5,38.53@1:18 //",
    "GP12vipce_pu:11923": " madīyam eva jānāti satye naiva ca me śape // ViP_5,38.53@1:19 //",
    "GP12vipce_pu:11924": " M3 ins., while G1 ins. before line 20:",
    "GP12vipce_pu:11925": " vinā tenaiva kṛṣṇena kṛṣṇe jiṣṇo mahadbhutam // ViP_5,38.53@1:19*3 //",
    "GP12vipce_pu:11926": " krūre 'smiñ jagati krūraḥ soḍhuṃ jīvaṃ mahāmune // ViP_5,38.53@1:20 //",
    "GP12vipce_pu:11927": " na śaknomi hareḥ padbhyāṃ śape tasya mahātmanaḥ // ViP_5,38.53@1:21 //",
    "GP12vipce_pu:11928": " §vyāsa uvāca:",
    "GP12vipce_pu:11929": " alaṃ te vrīḍayā pārtha na tvaṃ śocitum arhasi /",
    "GP12vipce_pu:11930": " avehi sarvabhūteṣu kālasya gatir īdṛśī // ViP_5,38.54 //",
    "GP12vipce_pu:11931": " kālo bhavāya bhūtānām abhāvāya ca pāṇḍava /",
    "GP12vipce_pu:11932": " kālamūlam idaṃ jñātvā bhava sthairyadhano 'rjuna // ViP_5,38.55 //",
    "GP12vipce_pu:11933": " nadyaḥ samudrā girayaḥ sakalā ca vasuṃdharā /",
    "GP12vipce_pu:11934": " devā manuṣyāḥ paśavas taravaḥ sasarīsṛpāḥ // ViP_5,38.56 //",
    "GP12vipce_pu:11935": " sṛṣṭāḥ kālena kālena punar yāsyanti saṃkṣayam /",
    "GP12vipce_pu:11936": " kālātmakam idaṃ sarvaṃ jñātvā śamam avāpnuhi // ViP_5,38.57 //",
    "GP12vipce_pu:11937": " T1,ed. Veṅk. ins:",
    "GP12vipce_pu:11938": " kālasvarūpī bhagavān kṛṣṇaḥ kamalalocanaḥ // ViP_5,38.57*87 //",
    "GP12vipce_pu:11939": " yac cāttha kṛṣṇamāhātmyaṃ tat tathaiva dhanaṃjaya /",
    "GP12vipce_pu:11940": " bhārāvatārakāryārtham avatīrṇaḥ sa medinīm // ViP_5,38.58 //",
    "GP12vipce_pu:11941": " bhārākrāntā dharā yātā devānāṃ samitiṃ purā /",
    "GP12vipce_pu:11942": " tadartham avatīrṇo 'sau kālarūpī janārdanaḥ // ViP_5,38.59 //",
    "GP12vipce_pu:11943": " tac ca niṣpāditaṃ kāryam aśeṣā bhūbhṛto hatāḥ /",
    "GP12vipce_pu:11944": " vṛṣṇyandhakakulaṃ sarvaṃ tathā pārthopasaṃhṛtam // ViP_5,38.60 //",
    "GP12vipce_pu:11945": " na kiṃcid anyat kartavyam asya bhūmitale prabhoḥ /",
    "GP12vipce_pu:11946": " ato gataḥ sa bhagavān kṛtakṛtyo yathecchayā // ViP_5,38.61 //",
    "GP12vipce_pu:11947": " sṛṣṭiṃ sarge karoty eṣa devadevaḥ sthitau sthitim /",
    "GP12vipce_pu:11948": " ante 'ntāya samartho 'yaṃ sāmprataṃ vai yathā kṛtam // ViP_5,38.62 //",
    "GP12vipce_pu:11949": " tasmāt pārtha na saṃtāpas tvayā kāryaḥ parābhavāt /",
    "GP12vipce_pu:11950": " bhavanti bhavakāleṣu puruṣāṇāṃ parākramāḥ // ViP_5,38.63 //",
    "GP12vipce_pu:11951": " tvayaikena hatā bhīṣmadroṇakarṇādayo nṛpāḥ /",
    "GP12vipce_pu:11952": " teṣām arjuna kālotthaḥ kiṃ nyūnābhibhavo na saḥ // ViP_5,38.64 //",
    "GP12vipce_pu:11953": " G1 ins. after 64, while M1.3 ins. after 65ab:",
    "GP12vipce_pu:11954": " vaikuṇṭhād āgato viṣṇus tam eva gatavān prabhuḥ // ViP_5,38.64*88:1 //",
    "GP12vipce_pu:11955": " tasmāt pārtha na śocas tvam aśocyo bhagavān hariḥ // ViP_5,38.64*88:2 //",
    "GP12vipce_pu:11956": " viṣṇos tasyānubhāvena yathā teṣāṃ parābhavaḥ /",
    "GP12vipce_pu:11957": " tvattas tathaiva bhavato dasyubhyo 'nte tadudbhavaḥ // ViP_5,38.65 //",
    "GP12vipce_pu:11958": " sa devo 'nyaśarīrāṇi samāviśya jagatsthitim /",
    "GP12vipce_pu:11959": " karoti sarvabhūtānāṃ nāśaṃ cānte jagatpatiḥ // ViP_5,38.66 //",
    "GP12vipce_pu:11960": " tavodbhave sa kaunteya sahāyo 'bhūj janārdanaḥ // ViP_5,38.67ab //",
    "GP12vipce_pu:11961": " After 67ab, D3 ins:",
    "GP12vipce_pu:11962": " bhāvābhāve ca sa tadā sahayogaṃ janārdanaḥ // ViP_5,38.67ab*89 //",
    "GP12vipce_pu:11963": " bhavānte tvadvipakṣās te keśavenāvalokitāḥ // ViP_5,38.67cd //",
    "GP12vipce_pu:11964": " kaḥ śraddadhyāt sagāṅgeyān hanyās tvaṃ sarvakauravān /",
    "GP12vipce_pu:11965": " ābhīrebhyaś ca bhavataḥ kaḥ śraddadhyāt parābhavam // ViP_5,38.68 //",
    "GP12vipce_pu:11966": " pārthaitat sarvabhūtasya harer līlāviceṣṭitam /",
    "GP12vipce_pu:11967": " tvayā yat kauravā dhvastā yad ābhīrair bhavāñ jitaḥ // ViP_5,38.69 //",
    "GP12vipce_pu:11968": " gṛhītā dasyubhir yac ca bhavatā śocitāḥ striyaḥ /",
    "GP12vipce_pu:11969": " tad apy ahaṃ yathāvṛttaṃ kathayāmi tavārjuna // ViP_5,38.70 //",
    "GP12vipce_pu:11970": " aṣṭāvakraḥ purā vipro jalavāsarato 'bhavat /",
    "GP12vipce_pu:11971": " bahūn varṣagaṇān pārtha gṛṇan brahma sanātanam // ViP_5,38.71 //",
    "GP12vipce_pu:11972": " jiteṣv asurasaṃgheṣu merupṛṣṭhe mahotsavaḥ /",
    "GP12vipce_pu:11973": " babhūva tatra gacchantyo dadṛśus taṃ surastriyaḥ // ViP_5,38.72 //",
    "GP12vipce_pu:11974": " rambhātilottamādyāś ca śataśo 'tha sahasraśaḥ /",
    "GP12vipce_pu:11975": " tuṣṭuvus taṃ mahātmānaṃ praśaśaṃsuś ca pāṇḍava // ViP_5,38.73 //",
    "GP12vipce_pu:11976": " ākaṇṭhamagnaṃ salile jaṭābhāradharaṃ munim /",
    "GP12vipce_pu:11977": " vinayāvanatāś cainaṃ praṇemuḥ stotratatparāḥ // ViP_5,38.74 //",
    "GP12vipce_pu:11978": " yathā yathā prasanno 'sau tuṣṭuvus taṃ tathā tathā /",
    "GP12vipce_pu:11979": " sarvās tāḥ kauravaśreṣṭha variṣṭhaṃ taṃ dvijanmanām // ViP_5,38.75 //",
    "GP12vipce_pu:11980": " §aṣṭāvakra uvāca:",
    "GP12vipce_pu:11981": " prasanno 'haṃ mahābhāgā bhavatīnāṃ yad iṣyate /",
    "GP12vipce_pu:11982": " mattas tad vriyatāṃ sarvaṃ pradāsyāmy atidurlabham // ViP_5,38.76 //",
    "GP12vipce_pu:11983": " rambhātilottamādyās taṃ vaidikyo 'psaraso 'bruvan /",
    "GP12vipce_pu:11984": " prasanne tvayy aparyāptaṃ kim asmākam iti dvija // ViP_5,38.77 //",
    "GP12vipce_pu:11985": " itarās tv abruvan vipra prasanno bhagavān yadi /",
    "GP12vipce_pu:11986": " tad icchāmaḥ patiṃ prāptuṃ viprendra puruṣottamam // ViP_5,38.78 //",
    "GP12vipce_pu:11987": " §vyāsa uvāca:",
    "GP12vipce_pu:11988": " evaṃ bhaviṣyatīty uktvā uttatāra jalān muniḥ /",
    "GP12vipce_pu:11989": " tam uttīrṇaṃ ca dadṛśur virūpaṃ vakram aṣṭadhā // ViP_5,38.79 //",
    "GP12vipce_pu:11990": " taṃ dṛṣṭvā gūhamānānāṃ yāsāṃ hāsaḥ sphuṭo 'bhavat /",
    "GP12vipce_pu:11991": " tāḥ śaśāpa muniḥ kopam avāpya kurunandana // ViP_5,38.80 //",
    "GP12vipce_pu:11992": " yasmād virūparūpaṃ māṃ matvā hāsāvamānanā /",
    "GP12vipce_pu:11993": " bhavatībhiḥ kṛtā tasmād eṣaṃ śāpaṃ dadāmi vaḥ // ViP_5,38.81 //",
    "GP12vipce_pu:11994": " matprasādena bhartāraṃ labdhvā tu puruṣottamam /",
    "GP12vipce_pu:11995": " macchāpopahatāḥ sarvā dasyuhastaṃ gamiṣyatha // ViP_5,38.82 //",
    "GP12vipce_pu:11996": " §vyāsa uvāca:",
    "GP12vipce_pu:11997": " ity udīritam ākarṇya munis tābhiḥ prasāditaḥ /",
    "GP12vipce_pu:11998": " punaḥ surendralokaṃ vai prāha bhūyo gamiṣyatha // ViP_5,38.83 //",
    "GP12vipce_pu:11999": " evaṃ tasya muneḥ śāpād aṣṭāvakrasya keśavam /",
    "GP12vipce_pu:12000": " bhartāraṃ prāpya tā yātā dasyuhastaṃ varāṅganāḥ // ViP_5,38.84 //",
    "GP12vipce_pu:12001": " tat tvayā nātra kartavyaḥ śoko 'lpo 'pi hi pāṇḍava /",
    "GP12vipce_pu:12002": " tenaivākhilanāthena sarvaṃ tad upasaṃhṛtam // ViP_5,38.85 //",
    "GP12vipce_pu:12003": " bhavatāṃ copasaṃhāram āsannaṃ tena kurvatā /",
    "GP12vipce_pu:12004": " balaṃ tejas tathā vīryaṃ māhātmyaṃ copasaṃhṛtam // ViP_5,38.86 //",
    "GP12vipce_pu:12005": " jātasya niyato mṛtyuḥ patanaṃ ca tathonnateḥ /",
    "GP12vipce_pu:12006": " viprayogāvasānaś ca saṃyogaḥ saṃcayāt kṣayaḥ // ViP_5,38.87 //",
    "GP12vipce_pu:12007": " vijñāya na budhāḥ śokaṃ na harṣam upayānti ye /",
    "GP12vipce_pu:12008": " teṣām evetare ceṣṭāṃ śikṣantaḥ santi tādṛśāḥ // ViP_5,38.88 //",
    "GP12vipce_pu:12009": " tasmāt tvayā naraśreṣṭha jñātvaitad bhrātṛbhiḥ saha /",
    "GP12vipce_pu:12010": " parityajyākhilaṃ tantraṃ gantavyaṃ tapase vanam // ViP_5,38.89 //",
    "GP12vipce_pu:12011": " tad gaccha dharmarājāya nivedyaitad vaco mama /",
    "GP12vipce_pu:12012": " paraśvo bhrātṛbhiḥ sārdhaṃ yathā yāsi tathā kuru // ViP_5,38.90 //",
    "GP12vipce_pu:12013": " §parāśara uvāca:",
    "GP12vipce_pu:12014": " ity ukto 'bhyetya pārthābhyāṃ yamābhyāṃ ca sahārjunaḥ /",
    "GP12vipce_pu:12015": " dṛṣṭaṃ caivānubhūtaṃ ca kathitaṃ tad viśeṣataḥ // ViP_5,38.91 //",
    "GP12vipce_pu:12016": " vyāsavākyaṃ ca te sarve śrutvārjunasamīritam /",
    "GP12vipce_pu:12017": " rājye parīkṣitaṃ kṛtvā yayuḥ pāṇḍusutā vanam // ViP_5,38.92 //",
    "GP12vipce_pu:12018": " ity etat tava maitreya vistareṇa mayoditam /",
    "GP12vipce_pu:12019": " jātasya yad yador vaṃśe vāsudevasya ceṣṭitam // ViP_5,38.93 //",
    "GP12vipce_pu:12020": " Ed. Veṅk. ins:",
    "GP12vipce_pu:12021": " yaś caitac caritaṃ tasya kṛṣṇasya śṛṇuyāt sadā // ViP_5,38.93*90:1 //",
    "GP12vipce_pu:12022": " sarvapāpavinirmukto viṣṇulokaṃ sa gacchati // ViP_5,38.93*90:2 //",
    "GP12vipce_pu:12023": " [[iti śrīviṣṇupurāṇe pañcame 'ṃśe 'ṣṭatriṃśo 'dhyāyaḥ ]]",
    "GP12vipce_pu:12024": " §maitreya uvāca:",
    "GP12vipce_pu:12025": " vyākhyātā bhavatā sargavaṃśamanvantarasthitiḥ /",
    "GP12vipce_pu:12026": " vaṃśānucaritaṃ caiva vistareṇa mahāmune // ViP_6,1.1 //",
    "GP12vipce_pu:12027": " M. ins. [after 6,1.1]:",
    "GP12vipce_pu:12028": " §maitreya:",
    "GP12vipce_pu:12029": " vyākhyāto bhavatā vaṃśo yādavānāṃ mahātmanām // ViP_6,1.1@2:1 //",
    "GP12vipce_pu:12030": " asti kiṃcin mayā prārthyam adhyātmaśravaṇecchayā // ViP_6,1.1@2:2 //",
    "GP12vipce_pu:12031": " sarvasaṃśayabhettāras tvām ṛte 'nye na santi bhoḥ // ViP_6,1.1@2:3 //",
    "GP12vipce_pu:12032": " dvaitam eke praśaṃsanti advaitam apare janāḥ // ViP_6,1.1@2:4 //",
    "GP12vipce_pu:12033": " dvayaṃ te ke praśaṃsanti mahātmāno mahāmune // ViP_6,1.1@2:5 //",
    "GP12vipce_pu:12034": " §śrīparāśara:",
    "GP12vipce_pu:12035": " adhyātmam akhilaṃ brahman vyākhyāmi bhavato mune // ViP_6,1.1@2:6 //",
    "GP12vipce_pu:12036": " durbodhatvād ekamanāḥ śṛṇuṣva gadato mama // ViP_6,1.1@2:7 //",
    "GP12vipce_pu:12037": " śrutvāvadhāraya mune pāraṃ tv asmān na vidyate // ViP_6,1.1@2:8 //",
    "GP12vipce_pu:12038": " na bhūtāni hṛṣīkāni tathāntaḥkaraṇāny api // ViP_6,1.1@2:9 //",
    "GP12vipce_pu:12039": " prāṇo vā prakṛtir vāpi paraṃ brahmeti śabdyate // ViP_6,1.1@2:10 //",
    "GP12vipce_pu:12040": " na sattā lakṣaṇaṃ brahma yasmāt sadasataḥ param // ViP_6,1.1@2:11 //",
    "GP12vipce_pu:12041": " utpattes tv ātmanaḥ svasya nāpy ākāśaḥ paraṃ viduḥ // ViP_6,1.1@2:12 //",
    "GP12vipce_pu:12042": " na jātirūpalabdhes tu neti nety ucyate yataḥ // ViP_6,1.1@2:13 //",
    "GP12vipce_pu:12043": " svayaṃ vedyaṃ hi tad brahma kumārī strīsukhaṃ yathā // ViP_6,1.1@2:14 //",
    "GP12vipce_pu:12044": " acchedyaṃ tad abhedyaṃ tu satyaṃ jñānam anantakam // ViP_6,1.1@2:15 //",
    "GP12vipce_pu:12045": " śuddhaṃ muktaṃ prabuddhaṃ yat sukhaduḥkhavivarjitam // ViP_6,1.1@2:16 //",
    "GP12vipce_pu:12046": " yat pūrṇam acalaṃ nityaṃ tathā ṣaḍbhāvavarjitam // ViP_6,1.1@2:17 //",
    "GP12vipce_pu:12047": " atīndriyam avarṇaṃ tu nityānandaṃ tathā mune // ViP_6,1.1@2:18 //",
    "GP12vipce_pu:12048": " asthūlam aṇu nādīrgham ahrasvam atamas tathā // ViP_6,1.1@2:19 //",
    "GP12vipce_pu:12049": " asnehaṃ ca tathācchāyaṃ ravamātrakakāyakam // ViP_6,1.1@2:20 //",
    "GP12vipce_pu:12050": " prakāśaṃ vāṃśike yasya tat paraṃ brahma maharṣe // ViP_6,1.1@2:21 //",
    "GP12vipce_pu:12051": " kham ivaikarasāvāptir api bhaktā jarāmarā // ViP_6,1.1@2:22 //",
    "GP12vipce_pu:12052": " cakṣurādyavadhānā sā viparītā vibhāvyate // ViP_6,1.1@2:23 //",
    "GP12vipce_pu:12053": " savyāpāre śarīre 'smin nirvyāpāram akalmaṣam // ViP_6,1.1@2:24 //",
    "GP12vipce_pu:12054": " cintayan sarvam ātmānaṃ mukta eveti vegapī // ViP_6,1.1@2:25 //",
    "GP12vipce_pu:12055": " pramāṇotpannayā buddhyā yo vidyāṃ jñātum icchati // ViP_6,1.1@2:26 //",
    "GP12vipce_pu:12056": " dīpenāsau dhruvaṃ paśyed guhākukṣigataṃ tamaḥ // ViP_6,1.1@2:27 //",
    "GP12vipce_pu:12057": " yadā cittam asaṃsaktaṃ tadīyaṃ sarvavastuṣu // ViP_6,1.1@2:28 //",
    "GP12vipce_pu:12058": " bhavatīha tadā yogī maitreya paramātmavit // ViP_6,1.1@2:29 //",
    "GP12vipce_pu:12059": " svareṇa saṃdhayed yogam asvaraṃ bhāvayet param // ViP_6,1.1@2:30 //",
    "GP12vipce_pu:12060": " asvareṇa tu bhāvena tv abhāvo bhāvam ādiśet // ViP_6,1.1@2:31 //",
    "GP12vipce_pu:12061": " tad eva niṣphalaṃ brahma nirvikalpaṃ nirañjanam // ViP_6,1.1@2:32 //",
    "GP12vipce_pu:12062": " tad brahmāham iti jñātvā brahmabhāvo bhaved dhruvam // ViP_6,1.1@2:33 //",
    "GP12vipce_pu:12063": " ātiṣṭhet sādhanaṃ yatra yāti tatraiva bandhayet // ViP_6,1.1@2:34 //",
    "GP12vipce_pu:12064": " evaṃ saṃbādhayed artham upāyena tu buddhimān // ViP_6,1.1@2:35 //",
    "GP12vipce_pu:12065": " yatra yatra bhaved vedas tat tad astv iti cintayet // ViP_6,1.1@2:36 //",
    "GP12vipce_pu:12066": " maitreya tena rūpeṇa so 'mṛtatvāya kalpyate // ViP_6,1.1@2:37 //",
    "GP12vipce_pu:12067": " prakṛtijñeyasadṛśī dṛśyarūpaṃ svam ātmakam // ViP_6,1.1@2:38 //",
    "GP12vipce_pu:12068": " yo veda paramaṃ vedaṃ mukta ity ucyate mune // ViP_6,1.1@2:39 //",
    "GP12vipce_pu:12069": " vedadvāreṇa yo vedaṃ paśyaty ātmānam ātmani // ViP_6,1.1@2:40 //",
    "GP12vipce_pu:12070": " tasmin vede kalābhāvān niṣphalaṃ paripaśyati // ViP_6,1.1@2:41 //",
    "GP12vipce_pu:12071": " ravamātrakadehasya grāhyatvād api rodhata // ViP_6,1.1@2:42 //",
    "GP12vipce_pu:12072": " tatraiva sthāpayec cittaṃ dṛṣṭvābhyāsam adaivatam // ViP_6,1.1@2:43 //",
    "GP12vipce_pu:12073": " ravamātrakadeho 'ham avidyādeham āśritaḥ // ViP_6,1.1@2:44 //",
    "GP12vipce_pu:12074": " avidyābhiprapanno 'yam iti xx na muhyati // ViP_6,1.1@2:45 //",
    "GP12vipce_pu:12075": " yac chrotavyaṃ ca yad dṛśyaṃ yac ca bhoktavyam ity uta // ViP_6,1.1@2:46 //",
    "GP12vipce_pu:12076": " ghrātavyaṃ caiva spṛṣṭavyaṃ buddhigrāhyaṃ tathaiva ca // ViP_6,1.1@2:47 //",
    "GP12vipce_pu:12077": " sarvaṃ tad brahmabuddhyā tu kurvāṇo na nibadhyate // ViP_6,1.1@2:48 //",
    "GP12vipce_pu:12078": " ravamātraśarīraṃ tu brahma sarvatra dṛśyate // ViP_6,1.1@2:49 //",
    "GP12vipce_pu:12079": " amedhyādibhir asaṃspṛṣṭaṃ yathā nirmalatāṃ gatam // ViP_6,1.1@2:50 //",
    "GP12vipce_pu:12080": " ahaṃ tadaiva nānyo 'smi tasmāt tadvac ca nirmalaḥ // ViP_6,1.1@2:51 //",
    "GP12vipce_pu:12081": " maitreya nāvasīdanti parāparavido janāḥ // ViP_6,1.1@2:52 //",
    "GP12vipce_pu:12082": " adhaś cordhvaṃ ca tiryak ca nānyaṃ paśyanti yoginaḥ // ViP_6,1.1@2:53 //",
    "GP12vipce_pu:12083": " anyarūpe pranaṣṭe tu kṛtsne sthāvarajaṅgame // ViP_6,1.1@2:54 //",
    "GP12vipce_pu:12084": " avyayaṃ ca prapaśyanti tad evānyan na kiṃcana // ViP_6,1.1@2:55 //",
    "GP12vipce_pu:12085": " avidyārūpe pranaṣṭe ca suṣuptipralaye 'pi ca // ViP_6,1.1@2:56 //",
    "GP12vipce_pu:12086": " prabuddhās tu smariṣyanti tad evānyan na maharṣe // ViP_6,1.1@2:57 //",
    "GP12vipce_pu:12087": " sarvavastuṣu pūrṇeṣu punaś cūrṇīkṛteṣu ca // ViP_6,1.1@2:58 //",
    "GP12vipce_pu:12088": " tadantam eva paśyanti tasya tattvaṃ na dṛśyate // ViP_6,1.1@2:59 //",
    "GP12vipce_pu:12089": " sarveṣu vedatantreṣu sarveṣu samayeṣu bhoḥ // ViP_6,1.1@2:60 //",
    "GP12vipce_pu:12090": " idam eva prapaśyanti tatas tattvavido janāḥ // ViP_6,1.1@2:61 //",
    "GP12vipce_pu:12091": " brahmarūpam idaṃ sarvam evaṃ paśyet sadā naraḥ // ViP_6,1.1@2:62 //",
    "GP12vipce_pu:12092": " hatvāpi sa imāṃl lokān sarvāśī sarvavikrayī // ViP_6,1.1@2:63 //",
    "GP12vipce_pu:12093": " sarvān niṣiddhān kṛtvāpi karmabhir na sa badhyate // ViP_6,1.1@2:64 //",
    "GP12vipce_pu:12094": " dharmādharmavimuktātmā brahmabhūyāya kalpate // ViP_6,1.1@2:65 //",
    "GP12vipce_pu:12095": " nirātmakam idaṃ proktaṃ sāṃkhyaṃ sānakam ucyate // ViP_6,1.1@2:66 //",
    "GP12vipce_pu:12096": " recakaṃ pūrakaṃ kṛtvā vāyum ārohayet tataḥ // ViP_6,1.1@2:67 //",
    "GP12vipce_pu:12097": " brahmanāḍī smṛtā tatra kāyamadhye vyavasthitā // ViP_6,1.1@2:68 //",
    "GP12vipce_pu:12098": " jyotirāgrā cakramūlā sūkṣmā cakrāntarānugā // ViP_6,1.1@2:69 //",
    "GP12vipce_pu:12099": " adṛśyarūpā sā sarvaiḥ paśyanti paramarṣayaḥ // ViP_6,1.1@2:70 //",
    "GP12vipce_pu:12100": " pradyumno bhagavāñ jyotir bahirdhāma vyavasthitaḥ // ViP_6,1.1@2:71 //",
    "GP12vipce_pu:12101": " māṃsād adhaḥ pauṇḍarīkād dhṛdayagranthir ucyate // ViP_6,1.1@2:72 //",
    "GP12vipce_pu:12102": " tena saṃkramayed vāyuṃ purāṇakaraṇena tu // ViP_6,1.1@2:73 //",
    "GP12vipce_pu:12103": " jyotiṣaḥ prāpaṇābhyāsāt sarvavāyujayo bhavet // ViP_6,1.1@2:74 //",
    "GP12vipce_pu:12104": " tatraikadeśam ākṛṣya kecin nyasyanti maulike // ViP_6,1.1@2:75 //",
    "GP12vipce_pu:12105": " tena labdhopalabdhās tu gacchanti jyotiṣaḥ padam // ViP_6,1.1@2:76 //",
    "GP12vipce_pu:12106": " ye tu tattvaṃ prapaśyanti maulike sthāpayanty uta // ViP_6,1.1@2:77 //",
    "GP12vipce_pu:12107": " punar brahmaṇi niṣṇātās te 'mṛtatvāya kalpate // ViP_6,1.1@2:78 //",
    "GP12vipce_pu:12108": " etat tu sānakaṃ proktaṃ sāṃkhyaṃ divyam anuttamam // ViP_6,1.1@2:79 //",
    "GP12vipce_pu:12109": " śreyāṃsaḥ pūrvam icchanti saṃnyāsāt sarvakarmaṇām // ViP_6,1.1@2:80 //",
    "GP12vipce_pu:12110": " tyaktasarvakriyārambhāḥ paraṃ sāṃkhyaṃ pracakṣate // ViP_6,1.1@2:81 //",
    "GP12vipce_pu:12111": " sāṃkhyamārgas tvayaivokto yogamārgas tvyayocyatām // ViP_6,1.1@2:82 //",
    "GP12vipce_pu:12112": " §śrīparāśara:",
    "GP12vipce_pu:12113": " atha yogaṃ pravakṣyāmi guhyād guhyataraṃ param // ViP_6,1.1@2:83 //",
    "GP12vipce_pu:12114": " yaj jñātvā munayaḥ sarve padaṃ gacchanty anāmayam // ViP_6,1.1@2:84 //",
    "GP12vipce_pu:12115": " sāṃkhyāt tattvāt paraṃ yogaṃ pravadanti manīṣiṇaḥ // ViP_6,1.1@2:85 //",
    "GP12vipce_pu:12116": " ye yogam anutiṣṭhanti sāṃkhyam apy anutiṣṭate // ViP_6,1.1@2:86 //",
    "GP12vipce_pu:12117": " tasmād yogaṃ praśaṃsanti munayo munisattama // ViP_6,1.1@2:87 //",
    "GP12vipce_pu:12118": " dehinas tv ātmasaṃyogād yogam āhur manīṣiṇaḥ // ViP_6,1.1@2:88 //",
    "GP12vipce_pu:12119": " dehīpāpanibandhatvāt pūrvaṃ pāpakṣayaṃ caret // ViP_6,1.1@2:89 //",
    "GP12vipce_pu:12120": " guṇais tu bandhitatvāc ca guṇānāṃ haraṇaṃ tataḥ // ViP_6,1.1@2:90 //",
    "GP12vipce_pu:12121": " dehī dehanibandhatvāt tasyāpi haraṇaṃ caret // ViP_6,1.1@2:91 //",
    "GP12vipce_pu:12122": " mukhyānāṃ caiva śūnyānāṃ balavattvān niyāmanam // ViP_6,1.1@2:92 //",
    "GP12vipce_pu:12123": " evaṃ kṛtvā sma dṛśyantu saṃyojyātmānam ātmani // ViP_6,1.1@2:93 //",
    "GP12vipce_pu:12124": " dharmādharmavinirmukto mukta eva bhaved dhruvam // ViP_6,1.1@2:94 //",
    "GP12vipce_pu:12125": " guṇānāṃ tejaso rūpaṃ deharūpaṃ ca dehinaḥ // ViP_6,1.1@2:95 //",
    "GP12vipce_pu:12126": " ālambya vinaśet paścād yogasiddhim abhīpsatā // ViP_6,1.1@2:96 //",
    "GP12vipce_pu:12127": " ālambanān nirālambaṃ paśyanti paramarṣayaḥ // ViP_6,1.1@2:97 //",
    "GP12vipce_pu:12128": " ālambanaṃ na cet pūrvaṃ na ca bandhavimokṣaṇam // ViP_6,1.1@2:98 //",
    "GP12vipce_pu:12129": " recapūrakakumbhaiś ca pūrvaṃ pāpakṣayaṃ caret // ViP_6,1.1@2:99 //",
    "GP12vipce_pu:12130": " pūrvarātralayaiḥ śāntyā dehino dṛśyatāṃ nayet // ViP_6,1.1@2:100 //",
    "GP12vipce_pu:12131": " vedasārāt tu saṃyogaṃ pravadanti manīṣiṇaḥ // ViP_6,1.1@2:101 //",
    "GP12vipce_pu:12132": " evaṃ yogavidhiḥ prokto yoge sarvaṃ samāpyate // ViP_6,1.1@2:102 //",
    "GP12vipce_pu:12133": " evaṃ sāṃkhyaṃ ca yogaṃ ca pravadanti manīṣiṇaḥ // ViP_6,1.1@2:103 //",
    "GP12vipce_pu:12134": " anayos tv apṛthagjñānān mukto bhavati nānyathā // ViP_6,1.1@2:104 //",
    "GP12vipce_pu:12135": " sāṃkhyayogāv upāyau dvāv upeyas tv eka eva tu // ViP_6,1.1@2:105 //",
    "GP12vipce_pu:12136": " devo nārāyaṇas tv ekaḥ paramātmety udāhṛtaḥ // ViP_6,1.1@2:106 //",
    "GP12vipce_pu:12137": " ravamātrakadehas tu sarvavyāpyājarāmaraḥ // ViP_6,1.1@2:107 //",
    "GP12vipce_pu:12138": " taraṅgajaṅgamasthās nu svamāyātamasāvṛtaḥ // ViP_6,1.1@2:108 //",
    "GP12vipce_pu:12139": " bahvākāra ivābhāti māyayā puruṣottamaḥ // ViP_6,1.1@2:109 //",
    "GP12vipce_pu:12140": " evaṃ yo veda yogīndraḥ sa vai mukto bhaven naraḥ // ViP_6,1.1@2:110 //",
    "GP12vipce_pu:12141": " §śrīparāśaraḥ:",
    "GP12vipce_pu:12142": " yat pṛṣṭavān asi mune tad uktaṃ paramārthataḥ // ViP_6,1.1@2:111 //",
    "GP12vipce_pu:12143": " kim anyac chrotum icchā te hy asti maitreya pṛccha tat // ViP_6,1.1@2:112 //",
    "GP12vipce_pu:12144": " [[iti śrīviṣṇupurāṇe ṣaṣṭhe 'ṃśe prathamo 'dhyāyaḥ]]",
    "GP12vipce_pu:12145": " §maitreyaḥ:",
    "GP12vipce_pu:12146": " jñānāmṛtam idaṃ śrutvā nāsti dhanyataro mama // ViP_6,1.1@2:114 //",
    "GP12vipce_pu:12147": " manye 'haṃ bhagavān adya prasādaṃ kṛtavān iti // ViP_6,1.1@2:115 //",
    "GP12vipce_pu:12148": " adyāhaṃ vītasaṃdeho bhavaṃ viprarṣabha prabho // ViP_6,1.1@2:116 //",
    "GP12vipce_pu:12149": " tathāpi kiṃcit pṛcchāmi durbodhatvān mahāmune // ViP_6,1.1@2:117 //",
    "GP12vipce_pu:12150": " śrotum icchāmy ahaṃ tvatto yathāvad upasaṃhṛtim /",
    "GP12vipce_pu:12151": " mahāpralayasaṃjñāṃ ca kalpānte ca mahāmune // ViP_6,1.2 //",
    "GP12vipce_pu:12152": " §parāśara uvāca:",
    "GP12vipce_pu:12153": " maitreya śrūyatāṃ matto yathāvad upasaṃhṛtiḥ /",
    "GP12vipce_pu:12154": " kalpānte prākṛte caiva pralaye jāyate yathā // ViP_6,1.3 //",
    "GP12vipce_pu:12155": " ahorātraṃ pitṝṇāṃ tu māso 'bdas tridivaukasām /",
    "GP12vipce_pu:12156": " caturyugasahasre tu brahmaṇo dve dvijottama // ViP_6,1.4 //",
    "GP12vipce_pu:12157": " kṛtaṃ tretā dvāparaṃ ca kaliś caiva caturyugam /",
    "GP12vipce_pu:12158": " divyair varṣasahasrais tu tad dvādaśabhir ucyate // ViP_6,1.5 //",
    "GP12vipce_pu:12159": " caturyugāṇy aśeṣāṇi sadṛśāni svarūpataḥ /",
    "GP12vipce_pu:12160": " ādyaṃ kṛtayugaṃ muktvā maitreyāntyaṃ tathā kalim // ViP_6,1.6 //",
    "GP12vipce_pu:12161": " ādye kṛtayuge sargo brahmaṇā kriyate yataḥ /",
    "GP12vipce_pu:12162": " kriyate copasaṃhāras tathānte ca kalau yuge // ViP_6,1.7 //",
    "GP12vipce_pu:12163": " §maitreya uvāca:",
    "GP12vipce_pu:12164": " kaleḥ svarūpaṃ bhagavan vistarād vaktum arhasi /",
    "GP12vipce_pu:12165": " dharmaś catuṣpād bhagavan yasmin viplavam ṛcchati // ViP_6,1.8 //",
    "GP12vipce_pu:12166": " §parāśara uvāca:",
    "GP12vipce_pu:12167": " kaleḥ svarūpaṃ maitreya yad bhavān praṣṭum icchati /",
    "GP12vipce_pu:12168": " tan nibodha samāsena vartate yan mahāmune // ViP_6,1.9 //",
    "GP12vipce_pu:12169": " varṇāśramācāravatī pravṛttir na kalau nṛṇām /",
    "GP12vipce_pu:12170": " na sāma-ṛgyajurvedaviniṣpādanahaitukī // ViP_6,1.10 //",
    "GP12vipce_pu:12171": " vivāhā na kalau dharmyā na śiṣyagurusaṃsthitiḥ /",
    "GP12vipce_pu:12172": " na dāmpatyakramo naiva vahnidevātmakaḥ kramaḥ // ViP_6,1.11 //",
    "GP12vipce_pu:12173": " yatra tatra kule jāto balī sarveśvaraḥ kalau /",
    "GP12vipce_pu:12174": " sarvebhya eva varṇebhyo yogyaḥ kanyāvarodhane // ViP_6,1.12 //",
    "GP12vipce_pu:12175": " yena tenaiva yogena dvijātir dīkṣitaḥ kalau /",
    "GP12vipce_pu:12176": " yaiva saiva ca maitreya prāyaścittakriyā kalau // ViP_6,1.13 //",
    "GP12vipce_pu:12177": " sarvam eva kalau śāstraṃ yasya yad vacanaṃ dvija /",
    "GP12vipce_pu:12178": " devatāś ca kalau sarvāḥ sarvaḥ sarvasya cāśramaḥ // ViP_6,1.14 //",
    "GP12vipce_pu:12179": " upavāsas tathāyāso vittotsargas tathā kalau /",
    "GP12vipce_pu:12180": " dharmo yathābhirucitair anuṣṭhānair anuṣṭhitaḥ // ViP_6,1.15 //",
    "GP12vipce_pu:12181": " vittena bhavitā puṃsāṃ svalpenāḍhyamadaḥ kalau /",
    "GP12vipce_pu:12182": " strīṇāṃ rūpamadaś caiva keśair eva bhaviṣyati // ViP_6,1.16 //",
    "GP12vipce_pu:12183": " suvarṇamaṇiratnādau vastre copakṣayaṃ gate /",
    "GP12vipce_pu:12184": " kalau striyo bhaviṣyanti tadā keśair alaṃkṛtāḥ // ViP_6,1.17 //",
    "GP12vipce_pu:12185": " parityakṣyanti bhartāraṃ vittahīnaṃ tathā striyaḥ /",
    "GP12vipce_pu:12186": " bhartā bhaviṣyati kalau vittavān eva yoṣitām // ViP_6,1.18 //",
    "GP12vipce_pu:12187": " yo yo dadāti bahulaṃ sa sa svāmī tadā nṛṇām /",
    "GP12vipce_pu:12188": " svāmitvahetuḥ saṃbandho bhāvī nābhijanas tadā // ViP_6,1.19 //",
    "GP12vipce_pu:12189": " gṛhāntā dravyasaṃghātā dravyāntā ca tathā matiḥ /",
    "GP12vipce_pu:12190": " arthāś cātmopabhogāntā bhaviṣyanti kalau yuge // ViP_6,1.20 //",
    "GP12vipce_pu:12191": " striyaḥ kalau bhaviṣyanti svairiṇyo lalitaspṛhāḥ /",
    "GP12vipce_pu:12192": " anyāyāvāptavitteṣu puruṣāś ca spṛhālavaḥ // ViP_6,1.21 //",
    "GP12vipce_pu:12193": " abhyarthito 'pi suhṛdā svārthahāniṃ na mānavaḥ /",
    "GP12vipce_pu:12194": " paṇārdhārdhārdhamātre 'pi kariṣyati tadā dvija // ViP_6,1.22 //",
    "GP12vipce_pu:12195": " samānapauruṣaṃ ceto bhāvi vipreṣu vai kalau /",
    "GP12vipce_pu:12196": " kṣīrapradānasaṃbandhi bhāvi goṣu ca gauravam // ViP_6,1.23 //",
    "GP12vipce_pu:12197": " anāvṛṣṭibhayaprāyāḥ prajāḥ kṣudbhayakātarāḥ /",
    "GP12vipce_pu:12198": " bhaviṣyanti tadā sarvā gaganāsaktadṛṣṭayaḥ // ViP_6,1.24 //",
    "GP12vipce_pu:12199": " kandaparṇaphalāhārās tāpasā iva mānavāḥ /",
    "GP12vipce_pu:12200": " ātmānaṃ ghātayiṣyanti tadāvṛṣṭyādiduḥkhitāḥ // ViP_6,1.25 //",
    "GP12vipce_pu:12201": " durbhikṣam eva satataṃ tadā kleśam anīśvarāḥ /",
    "GP12vipce_pu:12202": " prāpsyanti vyāhatasukhapramodā mānavāḥ kalau // ViP_6,1.26 //",
    "GP12vipce_pu:12203": " asnānabhojino nāgnidevatātithipūjanam /",
    "GP12vipce_pu:12204": " kariṣyanti kalau prāpte na ca pitryodakakriyām // ViP_6,1.27 //",
    "GP12vipce_pu:12205": " lolupā hrasvadehāś ca bahvannādanatatparāḥ /",
    "GP12vipce_pu:12206": " bahuprajālpabhāgyāś ca bhaviṣyanti kalau striyaḥ // ViP_6,1.28 //",
    "GP12vipce_pu:12207": " ubhābhyām atha pāṇibhyāṃ śiraḥkaṇḍūyanaṃ striyaḥ /",
    "GP12vipce_pu:12208": " kurvantyo gurubhartṝṇām ājñāṃ bhetsyanty anādṛtāḥ // ViP_6,1.29 //",
    "GP12vipce_pu:12209": " svapoṣaṇaparāḥ kṣudrā dehasaṃskāravarjitāḥ /",
    "GP12vipce_pu:12210": " paruṣānṛtabhāṣiṇyo bhaviṣyanti kalau striyaḥ // ViP_6,1.30 //",
    "GP12vipce_pu:12211": " duḥśīlā duṣṭaśīleṣu kurvantyaḥ satataṃ spṛhām /",
    "GP12vipce_pu:12212": " asadvṛttā bhaviṣyanti puruṣeṣu kulāṅganāḥ // ViP_6,1.31 //",
    "GP12vipce_pu:12213": " vedādānaṃ kariṣyanti baṭavaś ca tathāvratāḥ /",
    "GP12vipce_pu:12214": " gṛhasthāś ca na hoṣyanti na dāsyanty ucitāny api // ViP_6,1.32 //",
    "GP12vipce_pu:12215": " vanavāsino bhaviṣyanti grāmyāhāraparigrahāḥ /",
    "GP12vipce_pu:12216": " bhikṣavaś cāpi mitrādisnehasaṃbandhayantraṇāḥ // ViP_6,1.33 //",
    "GP12vipce_pu:12217": " arakṣitāro hartāraḥ śulkavyājena pārthivāḥ /",
    "GP12vipce_pu:12218": " hāriṇo janavittānāṃ saṃprāpte tu kalau yuge // ViP_6,1.34 //",
    "GP12vipce_pu:12219": " yo yo 'śvarathanāgāḍhyaḥ sa sa rājā bhaviṣyati /",
    "GP12vipce_pu:12220": " yaś ca yaś cābalaḥ sarvaḥ sa sa bhṛtyaḥ kalau yuge // ViP_6,1.35 //",
    "GP12vipce_pu:12221": " vaiśyāḥ kṛṣivaṇijyādi saṃtyajya nijakarma yat /",
    "GP12vipce_pu:12222": " śūdravṛttyā pravartsyanti kārukarmopajīvinaḥ // ViP_6,1.36 //",
    "GP12vipce_pu:12223": " bhaikṣyavratās tathā śūdrāḥ pravrajyāliṅgino 'dhamāḥ /",
    "GP12vipce_pu:12224": " pāṣaṇḍasaṃśrayāṃ vṛttim āśrayiṣyanty asaṃskṛtāḥ // ViP_6,1.37 //",
    "GP12vipce_pu:12225": " durbhikṣakarapīḍābhir atīvopadrutā janāḥ /",
    "GP12vipce_pu:12226": " godhūmānnayavānnāḍhyān deśān yāsyanti duḥkhitāḥ // ViP_6,1.38 //",
    "GP12vipce_pu:12227": " vedamārge pralīne ca pāṣaṇḍāḍhye tato jane /",
    "GP12vipce_pu:12228": " adharmavṛddhyā lokānām alpam āyur bhaviṣyati // ViP_6,1.39 //",
    "GP12vipce_pu:12229": " aśāstravihitaṃ ghoraṃ tapyamāneṣu vai tapaḥ /",
    "GP12vipce_pu:12230": " nareṣu nṛpadoṣeṇa bālamṛtyur bhaviṣyati // ViP_6,1.40 //",
    "GP12vipce_pu:12231": " bhavitrī yoṣitāṃ sūtiḥ pañcaṣaṭsaptavārṣikī /",
    "GP12vipce_pu:12232": " navāṣṭadaśavarṣāṇāṃ manuṣyāṇāṃ tathā kalau // ViP_6,1.41 //",
    "GP12vipce_pu:12233": " palitodbhavaś ca bhavitā tadā dvādaśavārṣikaḥ /",
    "GP12vipce_pu:12234": " nātijīvati vai kaścit kalau varṣāṇi viṃśatiḥ // ViP_6,1.42 //",
    "GP12vipce_pu:12235": " alpaprajñā vṛthāliṅgā duṣṭāntaḥkaraṇāḥ kalau /",
    "GP12vipce_pu:12236": " yatas tato vinaṅkṣyanti kālenālpena mānavāḥ // ViP_6,1.43 //",
    "GP12vipce_pu:12237": " ed. Veṅk. ins:",
    "GP12vipce_pu:12238": " yadā yadā hi maitreya hānir dharmasya lakṣyate // ViP_6,1.43*1:1 //",
    "GP12vipce_pu:12239": " tadā tadā kaler vṛddhir anumeyā mahātmabhiḥ // ViP_6,1.43*1:2 //",
    "GP12vipce_pu:12240": " yadā yadā hi pāṣaṇḍavṛddhir maitreya lakṣyate /",
    "GP12vipce_pu:12241": " tadā tadā kaler vṛddhir anumeyā vicakṣaṇaiḥ // ViP_6,1.44 //",
    "GP12vipce_pu:12242": " yadā yadā satāṃ hānir vedamārgānusāriṇām /",
    "GP12vipce_pu:12243": " tadā tadā kaler vṛddhir anumeyā vicakṣaṇaiḥ // ViP_6,1.45 //",
    "GP12vipce_pu:12244": " prārambhāś cāvasīdanti yadā dharmakṛtāṃ nṛṇām /",
    "GP12vipce_pu:12245": " tadānumeyaṃ prādhānyaṃ kaler maitreya paṇḍitaiḥ // ViP_6,1.46 //",
    "GP12vipce_pu:12246": " yadā yadā na yajñānām īśvaraḥ puruṣottamaḥ /",
    "GP12vipce_pu:12247": " ijyate puruṣair yajñais tadā jñeyaṃ kaler balam // ViP_6,1.47 //",
    "GP12vipce_pu:12248": " After 47, M4 ins:",
    "GP12vipce_pu:12249": " aṭṭaśūlā janapadā śivaśūlāś catuṣpathā // ViP_6,1.47*2:1 //",
    "GP12vipce_pu:12250": " keśaśūlā striyaḥ sarvā bhaviṣyanti kalau yuge // ViP_6,1.47*2:2 //",
    "GP12vipce_pu:12251": " na prītir vedavādeṣu pāṣaṇḍeṣu yadā ratiḥ /",
    "GP12vipce_pu:12252": " kaler vṛddhis tadā prājñair anumeyā dvijottama // ViP_6,1.48 //",
    "GP12vipce_pu:12253": " kalau jagatpatiṃ viṣṇuṃ sarvasraṣṭāram īśvaram /",
    "GP12vipce_pu:12254": " nārcayiṣyanti maitreya pāṣaṇḍopahatā narāḥ // ViP_6,1.49 //",
    "GP12vipce_pu:12255": " kiṃ devaiḥ kiṃ dvijair vedaiḥ kiṃ śaucenāmbujanmanā /",
    "GP12vipce_pu:12256": " ity evaṃ vipra vakṣyanti pāṣaṇḍopahatā narāḥ // ViP_6,1.50 //",
    "GP12vipce_pu:12257": " svalpāmbuvṛṣṭiḥ parjanyaḥ sasyaṃ svalpaphalaṃ tathā /",
    "GP12vipce_pu:12258": " phalaṃ tathālpasāraṃ ca vipra prāpte kalau yuge // ViP_6,1.51 //",
    "GP12vipce_pu:12259": " śāṇīprāyāṇi vastrāṇi śamīprāyā mahīruhāḥ /",
    "GP12vipce_pu:12260": " śūdraprāyās tathā varṇā bhaviṣyanti kalau yuge // ViP_6,1.52 //",
    "GP12vipce_pu:12261": " aṇuprāyāṇi dhānyāni ājaprāyaṃ tathā payaḥ /",
    "GP12vipce_pu:12262": " bhaviṣyati kalau prāpte uśīraṃ cānulepanam // ViP_6,1.53 //",
    "GP12vipce_pu:12263": " śvaśrūśvaśurabhūyiṣṭhā guravaś ca nṛṇāṃ kalau /",
    "GP12vipce_pu:12264": " śyālādyā hāribhāryāś ca suhṛdo munisattama // ViP_6,1.54 //",
    "GP12vipce_pu:12265": " kasya mātā pitā kasya yadā karmātmakaḥ pumān /",
    "GP12vipce_pu:12266": " iti codāhariṣyanti śvaśurānugatā narāḥ // ViP_6,1.55 //",
    "GP12vipce_pu:12267": " vāṅmanaḥkāyikair doṣair abhibhūtāḥ punaḥ punaḥ /",
    "GP12vipce_pu:12268": " narāḥ pāpāny anudinaṃ kariṣyanty alpamedhasaḥ // ViP_6,1.56 //",
    "GP12vipce_pu:12269": " niḥsattvānām aśaucānāṃ nirhrīkāṇāṃ tathā nṛṇām /",
    "GP12vipce_pu:12270": " yad yad duḥkhāya tat sarvaṃ kalikāle bhaviṣyati // ViP_6,1.57 //",
    "GP12vipce_pu:12271": " niḥsvādhyāyavaṣaṭkāre svadhāsvāhāvivarjite /",
    "GP12vipce_pu:12272": " tadā praviralo vipra kvacil loko bhaviṣyati // ViP_6,1.58 //",
    "GP12vipce_pu:12273": " tatrālpenaiva yatnena puṇyaskandham anuttamam /",
    "GP12vipce_pu:12274": " karoti yaṃ kṛtayuge kriyate tapasā hi saḥ // ViP_6,1.59 //",
    "GP12vipce_pu:12275": " [[iti śrīviṣṇupurāṇe ṣaṣṭhe 'ṃśe prathamo 'dhyāyaḥ]]",
    "GP12vipce_pu:12276": " §parāśara uvāca:",
    "GP12vipce_pu:12277": " vyāsaś cāha mahābuddhir yad atraiva hi vastuni /",
    "GP12vipce_pu:12278": " tac chrūyatāṃ mahābhāga gadato mama tattvataḥ // ViP_6,2.1 //",
    "GP12vipce_pu:12279": " kasmin kāle 'lpako dharmo dadāti sumahat phalam /",
    "GP12vipce_pu:12280": " munīnām apy abhūd vādaḥ kaiś cāsau kriyate sukham // ViP_6,2.2 //",
    "GP12vipce_pu:12281": " saṃdehanirṇayārthāya vedavyāsaṃ mahāmunim /",
    "GP12vipce_pu:12282": " yayus te saṃśayaṃ praṣṭuṃ maitreya munipuṃgavāḥ // ViP_6,2.3 //",
    "GP12vipce_pu:12283": " dadṛśus te muniṃ tatra jāhnavīsalile dvija /",
    "GP12vipce_pu:12284": " vedavyāsaṃ mahābhāgam ardhasnātaṃ sutaṃ mama // ViP_6,2.4 //",
    "GP12vipce_pu:12285": " snānāvasānaṃ te tasya pratīkṣanto maharṣayaḥ /",
    "GP12vipce_pu:12286": " tasthus taṭe mahānadyās taruṣaṇḍam upāśritāḥ // ViP_6,2.5 //",
    "GP12vipce_pu:12287": " magno 'tha jāhnavītoyād utthāyāha suto mama /",
    "GP12vipce_pu:12288": " vyāsaḥ sādhuḥ kaliḥ sādhur ity evaṃ śṛṇvatāṃ vacaḥ /",
    "GP12vipce_pu:12289": " teṣāṃ munīnāṃ bhūyaś ca mamajja sa nadījale // ViP_6,2.6 //",
    "GP12vipce_pu:12290": " utthāya sādhu sādhv iti śūdra dhanyo 'si cābravīt // ViP_6,2.7 //",
    "GP12vipce_pu:12291": " nimagnaś ca samutthāya punaḥ prāha mahāmuniḥ /",
    "GP12vipce_pu:12292": " yoṣitaḥ sādhu dhanyās tās tābhyo dhanyataro 'sti kaḥ // ViP_6,2.8 //",
    "GP12vipce_pu:12293": " tataḥ snātvā yathānyāyam ācāntaṃ taṃ kṛtakriyam /",
    "GP12vipce_pu:12294": " upatasthur mahābhāgā munayas te sutaṃ mama // ViP_6,2.9 //",
    "GP12vipce_pu:12295": " kṛtasaṃvandanāṃś cāha kṛtāsanaparigrahān /",
    "GP12vipce_pu:12296": " kimartham āgatā yūyam iti satyavatīsutaḥ // ViP_6,2.10 //",
    "GP12vipce_pu:12297": " tam ūcuḥ saṃśayaṃ praṣṭuṃ bhavantaṃ vayam āgatāḥ /",
    "GP12vipce_pu:12298": " alaṃ tenāstu tāvan naḥ kathyatām aparaṃ tvayā // ViP_6,2.11 //",
    "GP12vipce_pu:12299": " kaliḥ sādhv iti yat proktaṃ śūdraḥ sādhv iti yoṣitaḥ /",
    "GP12vipce_pu:12300": " yac cāha bhagavān sādhu dhanyāś ceti punaḥ punaḥ // ViP_6,2.12 //",
    "GP12vipce_pu:12301": " tat sarvaṃ śrotum icchāmo na ced guhyaṃ mahāmune /",
    "GP12vipce_pu:12302": " tat kathyatāṃ tato hṛtsthaṃ pṛcchāmas tvāṃ prayojanam // ViP_6,2.13 //",
    "GP12vipce_pu:12303": " ity ukto munibhir vyāsaḥ prahasyedam athābravīt /",
    "GP12vipce_pu:12304": " śrūyatāṃ bho muniśreṣṭhā yad uktaṃ sādhu sādhv iti // ViP_6,2.14 //",
    "GP12vipce_pu:12305": " yat kṛte daśabhir varṣais tretāyāṃ hāyanena tat /",
    "GP12vipce_pu:12306": " dvāpare tac ca māsena ahorātreṇa tat kalau // ViP_6,2.15 //",
    "GP12vipce_pu:12307": " tapaso brahmacaryasya japādeś ca phalaṃ dvijāḥ /",
    "GP12vipce_pu:12308": " prāpnoti puruṣas tena kaliḥ sādhv iti bhāṣitam // ViP_6,2.16 //",
    "GP12vipce_pu:12309": " dhyāyan kṛte yajan yajñais tretāyāṃ dvāpare 'rcayan /",
    "GP12vipce_pu:12310": " yad āpnoti tad āpnoti kalau saṃkīrtya keśavam // ViP_6,2.17 //",
    "GP12vipce_pu:12311": " dharmotkarṣam atīvātra prāpnoti puruṣaḥ kalau /",
    "GP12vipce_pu:12312": " svalpāyāsena dharmajñās tena tuṣṭo 'smy ahaṃ kaleḥ // ViP_6,2.18 //",
    "GP12vipce_pu:12313": " vratacaryopahāraiś ca grāhyo vedo dvijātibhiḥ /",
    "GP12vipce_pu:12314": " tataḥ svadharmasaṃprāptair yaṣṭavyaṃ vidhivad dhanaiḥ // ViP_6,2.19 //",
    "GP12vipce_pu:12315": " vṛthā kathā vṛthā bhojyaṃ vṛthejyā ca dvijanmanām /",
    "GP12vipce_pu:12316": " patanāya tathā bhāvyaṃ tais tu saṃyamibhiḥ sadā // ViP_6,2.20 //",
    "GP12vipce_pu:12317": " asamyakkaraṇe doṣas teṣāṃ sarveṣu vastuṣu /",
    "GP12vipce_pu:12318": " bhojyapeyādikaṃ caiṣāṃ necchāprāptikaraṃ dvijāḥ // ViP_6,2.21 //",
    "GP12vipce_pu:12319": " pāratantryaṃ samasteṣu teṣāṃ kāryeṣu vai tataḥ /",
    "GP12vipce_pu:12320": " jayanti te nijāṃl lokān kleśena mahatā dvijāḥ // ViP_6,2.22 //",
    "GP12vipce_pu:12321": " dvijaśuśrūṣayaivaiṣa pākayajñādhikāravān /",
    "GP12vipce_pu:12322": " nijāñ jayati vai lokāñ śūdro dhanyataras tataḥ // ViP_6,2.23 //",
    "GP12vipce_pu:12323": " bhakṣyābhakṣyeṣu nāsyāsti peyāpeyeṣu vai yataḥ /",
    "GP12vipce_pu:12324": " niyamo muniśārdūlās tenāsau sādhv itīritam // ViP_6,2.24 //",
    "GP12vipce_pu:12325": " svadharmasyāvirodhena narair labdhaṃ dhanaṃ sadā /",
    "GP12vipce_pu:12326": " pratipādyaṃ ca pātreṣu yaṣṭavyaṃ ca yathāvidhi // ViP_6,2.25 //",
    "GP12vipce_pu:12327": " tasyārjane mahān kleśaḥ pālane ca dvijottamāḥ /",
    "GP12vipce_pu:12328": " tathāsadviniyogāya vijñeyaṃ gahanaṃ nṛṇām // ViP_6,2.26 //",
    "GP12vipce_pu:12329": " ebhir anyais tathā kleśaiḥ puruṣo dvijasattamāḥ /",
    "GP12vipce_pu:12330": " nijāñ jayati vai lokān prājāpatyādikān kramāt // ViP_6,2.27 //",
    "GP12vipce_pu:12331": " yoṣic chuśrūṣaṇaṃ bhartuḥ karmaṇā manasā girā /",
    "GP12vipce_pu:12332": " kurvatī samavāpnoti tatsālokyaṃ yato dvijāḥ // ViP_6,2.28 //",
    "GP12vipce_pu:12333": " nātikleśena mahatā tān eva puruṣo yathā /",
    "GP12vipce_pu:12334": " tṛtīyaṃ vyāhṛtaṃ tena mayā sādhv iti yoṣitām // ViP_6,2.29 //",
    "GP12vipce_pu:12335": " etad vaḥ kathitaṃ viprā yannimittam ihāgatāḥ /",
    "GP12vipce_pu:12336": " tat pṛcchata yathākāmaṃ ahaṃ vakṣyāmi vaḥ sphuṭam // ViP_6,2.30 //",
    "GP12vipce_pu:12337": " §parāśara uvāca:",
    "GP12vipce_pu:12338": " tatas te munayaḥ procur yat praṣṭavyaṃ mahāmune /",
    "GP12vipce_pu:12339": " anyasminn eva tat praśne yathāvat kathitaṃ tvayā // ViP_6,2.31 //",
    "GP12vipce_pu:12340": " tataḥ prahasya tān prāha kṛṣṇadvaipāyano muniḥ /",
    "GP12vipce_pu:12341": " vismayotphullanayanāṃs tāpasāṃs tān upāgatān // ViP_6,2.32 //",
    "GP12vipce_pu:12342": " mayaiṣa bhavatāṃ praśno jñāto divyena cakṣuṣā /",
    "GP12vipce_pu:12343": " tato hi vaḥ prasaṅgena sādhu sādhv iti bhāṣitam // ViP_6,2.33 //",
    "GP12vipce_pu:12344": " svalpena hi prayatnena dharmaḥ sidhyati vai kalau /",
    "GP12vipce_pu:12345": " narair ātmaguṇāmbhobhiḥ kṣālitākhilakilbiṣaiḥ // ViP_6,2.34 //",
    "GP12vipce_pu:12346": " śūdraiś ca dvijaśuśrūṣātatparair munisattamāḥ /",
    "GP12vipce_pu:12347": " tathā strībhir anāyāsāt patiśuśrūṣayaiva hi // ViP_6,2.35 //",
    "GP12vipce_pu:12348": " tatas tritayam apy etan mama dhanyatamaṃ matam /",
    "GP12vipce_pu:12349": " dharmasaṃsādhane kleśo dvijātīnāṃ kṛtādiṣu // ViP_6,2.36 //",
    "GP12vipce_pu:12350": " bhavadbhir yad abhipretaṃ tad etat kathitaṃ mayā /",
    "GP12vipce_pu:12351": " apṛṣṭenāpi dharmajñāḥ kim anyat kriyatāṃ dvijāḥ // ViP_6,2.37 //",
    "GP12vipce_pu:12352": " §parāśara uvāca:",
    "GP12vipce_pu:12353": " tataḥ saṃpūjya te vyāsaṃ praśaśaṃsuḥ punaḥ punaḥ /",
    "GP12vipce_pu:12354": " yathāgataṃ dvijā jagmur vyāsoktikṣatasaṃśayāḥ // ViP_6,2.38 //",
    "GP12vipce_pu:12355": " bhavato 'pi mahābhāga rahasyaṃ kathitaṃ mayā /",
    "GP12vipce_pu:12356": " atyantaduṣṭasya kaler ayam eko mahān guṇaḥ // ViP_6,2.39 //",
    "GP12vipce_pu:12357": " After 39, D8 ins:",
    "GP12vipce_pu:12358": " kīrtanād eva kṛṣṇasya muktabandho paraṃ vrajet // ViP_6,1.39*3 //",
    "GP12vipce_pu:12359": " yac cāhaṃ bhavatā pṛṣṭo jagatām upasaṃhṛtim /",
    "GP12vipce_pu:12360": " prākṛtām antarālāṃ ca tām apy eṣa vadāmi te // ViP_6,2.40 //",
    "GP12vipce_pu:12361": " [[iti śrīviṣṇupurāṇe ṣaṣṭhe 'ṃśe dvitīyo 'dhyāyaḥ]]",
    "GP12vipce_pu:12362": " §parāśara uvāca:",
    "GP12vipce_pu:12363": " sarveṣām eva bhūtānāṃ trividhaḥ pratisaṃcaraḥ /",
    "GP12vipce_pu:12364": " naimittikaḥ prākṛtikas tathaivātyantiko mataḥ // ViP_6,3.1 //",
    "GP12vipce_pu:12365": " brāhmo naimittikas teṣāṃ kalpānte pratisaṃcaraḥ /",
    "GP12vipce_pu:12366": " ātyantikaś ca mokṣākhyaḥ prākṛto dviparārdhikaḥ // ViP_6,3.2 //",
    "GP12vipce_pu:12367": " §maitreya uvāca:",
    "GP12vipce_pu:12368": " parārdhasaṃkhyāṃ bhagavan mamācakṣva yayā tu saḥ /",
    "GP12vipce_pu:12369": " dviguṇīkṛtayā jñeyaḥ prākṛtaḥ pratisaṃcaraḥ // ViP_6,3.3 //",
    "GP12vipce_pu:12370": " §parāśara uvāca:",
    "GP12vipce_pu:12371": " sthānāt sthānaṃ daśaguṇam ekasmād gaṇyate dvija /",
    "GP12vipce_pu:12372": " tato 'ṣṭādaśame bhāge parārdham abhidhīyate // ViP_6,3.4 //",
    "GP12vipce_pu:12373": " parārdhadviguṇaṃ yat tu prākṛtaḥ sa layo dvija /",
    "GP12vipce_pu:12374": " tadāvyakte 'khilaṃ vyaktaṃ svahetau layam eti vai // ViP_6,3.5 //",
    "GP12vipce_pu:12375": " nimeṣo mānuṣo yo 'yaṃ mātrāmātrapramāṇataḥ /",
    "GP12vipce_pu:12376": " taiḥ pañcadaśabhiḥ kāṣṭhā triṃśat kāṣṭhās tathā kalā // ViP_6,3.6 //",
    "GP12vipce_pu:12377": " nāḍikā tu pramāṇena kalā daśa ca pañca ca // ViP_6,3.7 //",
    "GP12vipce_pu:12378": " unmānenāmbhasaḥ sā tu palāny ardhatrayodaśa /",
    "GP12vipce_pu:12379": " hemamāṣaiḥ kṛtacchidraṃ caturbhiś caturaṅgulaiḥ /",
    "GP12vipce_pu:12380": " māgadhena pramāṇena jalaprasthas tu sa smṛtaḥ // ViP_6,3.8 //",
    "GP12vipce_pu:12381": " nāḍikābhyām atha dvābhyāṃ muhūrto dvijasattama /",
    "GP12vipce_pu:12382": " ahorātraṃ muhūrtās tu triṃśan māso dinais tathā // ViP_6,3.9 //",
    "GP12vipce_pu:12383": " māsair dvādaśabhir varṣam ahorātraṃ tu tad divi /",
    "GP12vipce_pu:12384": " tribhir varṣaśatair varṣaṃ ṣaṣṭyā caivāsuradviṣām // ViP_6,3.10 //",
    "GP12vipce_pu:12385": " tais tu dvādaśasāhasraiś caturyugam udāhṛtam /",
    "GP12vipce_pu:12386": " caturyugasahasraṃ tu kathyate brahmaṇo dinam // ViP_6,3.11 //",
    "GP12vipce_pu:12387": " sa kalpas tatra manavaś caturdaśa mahāmune /",
    "GP12vipce_pu:12388": " tadante caiva maitreya brāhmo naimittiko layaḥ // ViP_6,3.12 //",
    "GP12vipce_pu:12389": " tasya svarūpam atyugraṃ maitreya gadato mama /",
    "GP12vipce_pu:12390": " śṛṇuṣva prākṛtaṃ bhūyas tava vakṣyāmy ahaṃ layam // ViP_6,3.13 //",
    "GP12vipce_pu:12391": " caturyugasahasrānte kṣīṇaprāye mahītale /",
    "GP12vipce_pu:12392": " anāvṛṣṭir atīvogrā jāyate śatavārṣikī // ViP_6,3.14 //",
    "GP12vipce_pu:12393": " tato yāny alpasārāṇi tāni sattvāny aśeṣataḥ /",
    "GP12vipce_pu:12394": " kṣayaṃ yānti muniśreṣṭha pārthivāny anupīḍanāt // ViP_6,3.15 //",
    "GP12vipce_pu:12395": " tataḥ sa bhagavān kṛṣṇo rudrarūpadharo 'vyayaḥ /",
    "GP12vipce_pu:12396": " kṣayāya yatate kartum ātmasthāḥ sakalāḥ prajāḥ // ViP_6,3.16 //",
    "GP12vipce_pu:12397": " tataḥ sa bhagavān viṣṇur bhānoḥ saptasu raśmiṣu // ViP_6,3.17ab //",
    "GP12vipce_pu:12398": " After 17ab, D2 ins. :",
    "GP12vipce_pu:12399": " suṣupto harati kleśaś ca x viśva tathaiva ca // ViP_6,3.17ab*4:1 //",
    "GP12vipce_pu:12400": " viśvadyaxs tathātharvā vasuḥ saṃyad vasus tathā // ViP_6,3.17ab*4:2 //",
    "GP12vipce_pu:12401": " sthitaḥ pibaty aśeṣāṇi jalāni munisattama // ViP_6,3.17cd //",
    "GP12vipce_pu:12402": " pītvāmbhāṃsi samastāni prāṇibhūmigatāni vai /",
    "GP12vipce_pu:12403": " śoṣaṃ nayati maitreya samastaṃ pṛthivītalam // ViP_6,3.18 //",
    "GP12vipce_pu:12404": " samudrān saritaḥ śailān śailaprasravaṇāni ca /",
    "GP12vipce_pu:12405": " pātāleṣu ca yat toyaṃ tat sarvaṃ nayati kṣayam // ViP_6,3.19 //",
    "GP12vipce_pu:12406": " tatas tasyānubhāvena toyāhāropabṛṃhitāḥ /",
    "GP12vipce_pu:12407": " ta eva raśmayaḥ sapta jāyante sapta bhāskarāḥ // ViP_6,3.20 //",
    "GP12vipce_pu:12408": " adhaś cordhvaṃ ca te dīptās tataḥ sapta divākarāḥ /",
    "GP12vipce_pu:12409": " dahanty aśeṣaṃ trailokyaṃ sapātālatalaṃ dvija // ViP_6,3.21 //",
    "GP12vipce_pu:12410": " dahyamānaṃ tu tair dīptais trailokyaṃ dvija bhāskaraiḥ /",
    "GP12vipce_pu:12411": " sādrinadyarṇavābhogaṃ niḥsneham abhijāyate // ViP_6,3.22 //",
    "GP12vipce_pu:12412": " tato nirdagdhavṛkṣāmbu trailokyam akhilaṃ dvija /",
    "GP12vipce_pu:12413": " bhavaty eṣā ca vasudhā kūrmapṛṣṭhopamākṛtiḥ // ViP_6,3.23 //",
    "GP12vipce_pu:12414": " tataḥ kālāgnirudro 'sau bhūtvā sarvaharo hariḥ /",
    "GP12vipce_pu:12415": " śeṣāhiśvāsasaṃbhūtaḥ pātālāni dahaty adhaḥ // ViP_6,3.24 //",
    "GP12vipce_pu:12416": " pātālāni samastāni sa dagdhvā jvalano mahān /",
    "GP12vipce_pu:12417": " bhūmim abhyetya sakalaṃ babhasti vasudhātalam // ViP_6,3.25 //",
    "GP12vipce_pu:12418": " bhuvarlokaṃ tataḥ sarvaṃ svarlokaṃ ca sudāruṇaḥ /",
    "GP12vipce_pu:12419": " jvālāmālāmahāvartas tatraiva parivartate // ViP_6,3.26 //",
    "GP12vipce_pu:12420": " ambarīṣam ivābhāti trailokyam akhilaṃ tadā /",
    "GP12vipce_pu:12421": " jvālāvartaparīvāram upakṣīṇacarācaram // ViP_6,3.27 //",
    "GP12vipce_pu:12422": " tatas tāpaparītās tu lokadvayanivāsinaḥ /",
    "GP12vipce_pu:12423": " kṛtādhikārā gacchanti maharlokaṃ mahāmune // ViP_6,3.28 //",
    "GP12vipce_pu:12424": " tasmād api mahātāpataptā lokās tataḥ param /",
    "GP12vipce_pu:12425": " gacchanti janalokaṃ te daśāvṛttyā paraiṣiṇaḥ // ViP_6,3.29 //",
    "GP12vipce_pu:12426": " tato dagdhvā jagat sarvaṃ rudrarūpī janārdanaḥ /",
    "GP12vipce_pu:12427": " mukhaniśvāsajān meghān karoti munisattama // ViP_6,3.30 //",
    "GP12vipce_pu:12428": " tato gajakulaprakhyās taḍidvanto ninādinaḥ /",
    "GP12vipce_pu:12429": " uttiṣṭhanti tadā vyomni ghorāḥ saṃvartakā ghanāḥ // ViP_6,3.31 //",
    "GP12vipce_pu:12430": " kecin nīlotpalaśyāmāḥ kecit kumudasaṃnibhāḥ /",
    "GP12vipce_pu:12431": " dhūmravarṇā ghanāḥ kecit kecit pītāḥ payodharāḥ // ViP_6,3.32 //",
    "GP12vipce_pu:12432": " kecid rāsabhavarṇābhā lākṣārasanibhās tathā /",
    "GP12vipce_pu:12433": " kecid vaiḍūryasaṃkāśā indranīlanibhāḥ kvacit // ViP_6,3.33 //",
    "GP12vipce_pu:12434": " śaṅkhakundanibhāś cānye jātyañjananibhās tathā /",
    "GP12vipce_pu:12435": " indragopanibhāḥ kecin manaḥśilanibhās tathā // ViP_6,3.34 //",
    "GP12vipce_pu:12436": " ed. Veṅk. ins:",
    "GP12vipce_pu:12437": " indragopanibhāḥ kecit tataḥ śikhinibhās tathā // ViP_6,3.34*5:1 //",
    "GP12vipce_pu:12438": " manaḥśilābhāḥ kecid vai haritālanibhāḥ pare // ViP_6,3.34*5:2 //",
    "GP12vipce_pu:12439": " cāṣapatranibhāḥ kecid uttiṣṭhanti ghanā ghanāḥ /",
    "GP12vipce_pu:12440": " kecit puravarākārāḥ kecit parvatasaṃnibhāḥ // ViP_6,3.35 //",
    "GP12vipce_pu:12441": " kūṭāgāranibhāś cānye kecit sthalanibhā ghanāḥ /",
    "GP12vipce_pu:12442": " mahārāvā mahākāyāḥ pūrayanti nabhastalam // ViP_6,3.36 //",
    "GP12vipce_pu:12443": " varṣantas te mahāsārās tam agnim atibhairavam // ViP_6,3.37ab //",
    "GP12vipce_pu:12444": " After 37ab Ś1 ins:",
    "GP12vipce_pu:12445": " śamayanti jagat sarvaṃ varṣanti munisattama // ViP_6,3.37ab*6:1 //",
    "GP12vipce_pu:12446": " hastihastanibhābhis te dhārābhir aniśaṃ tadā // ViP_6,3.37ab*6:2 //",
    "GP12vipce_pu:12447": " śamayanty akhilaṃ vipra trailokyāntaravistṛtam // ViP_6,3.37cd //",
    "GP12vipce_pu:12448": " naṣṭe cāgnau śataṃ te 'pi varṣāṇām adhikaṃ ghanāḥ /",
    "GP12vipce_pu:12449": " plāvayanto jagat sarvaṃ varṣanti munisattama // ViP_6,3.38 //",
    "GP12vipce_pu:12450": " dhārābhir akṣamātrābhiḥ plāvayitvākhilāṃ bhuvam /",
    "GP12vipce_pu:12451": " bhuvarlokaṃ tathaivordhvaṃ plāvayanti divaṃ dvija // ViP_6,3.39 //",
    "GP12vipce_pu:12452": " andhakārīkṛte loke naṣṭe sthāvarajaṅgame /",
    "GP12vipce_pu:12453": " varṣanti te mahāmeghā varṣāṇām adhikaṃ śatam // ViP_6,3.40 //",
    "GP12vipce_pu:12454": " ed. Veṅk. ins:",
    "GP12vipce_pu:12455": " evaṃ bhavati kalpānte samastaṃ munisattama // ViP_6,3.40*7:1 //",
    "GP12vipce_pu:12456": " vāsudevasya māhātmyān nityasya paramātmanaḥ // ViP_6,3.40*7:2 //",
    "GP12vipce_pu:12457": " [[iti śrīviṣṇupurāṇe ṣaṣṭhe 'ṃśe tṛtīyo 'dhyāyaḥ ]]",
    "GP12vipce_pu:12458": " §parāśara uvāca:",
    "GP12vipce_pu:12459": " saptarṣisthānam ākramya sthite 'mbhasi mahāmune /",
    "GP12vipce_pu:12460": " ekārṇavaṃ bhavaty etat trailokyam akhilaṃ tataḥ // ViP_6,4.1 //",
    "GP12vipce_pu:12461": " mukhaniśvāsajo viṣṇor vāyus tāñ jaladāṃs tataḥ /",
    "GP12vipce_pu:12462": " nāśayan vāti maitreya varṣāṇām aparaṃ śatam // ViP_6,4.2 //",
    "GP12vipce_pu:12463": " sarvabhūtamayo 'cintyo bhagavān bhūtabhāvanaḥ /",
    "GP12vipce_pu:12464": " anādir ādir viśvasya pītvā vāyum aśeṣataḥ // ViP_6,4.3 //",
    "GP12vipce_pu:12465": " ekārṇave tatas tasmiñ śeṣaśayyāsthitaḥ prabhuḥ /",
    "GP12vipce_pu:12466": " brahmarūpadharaḥ śete bhagavān ādikṛd dhariḥ // ViP_6,4.4 //",
    "GP12vipce_pu:12467": " janalokagataiḥ siddhaiḥ sanakādyair abhiṣṭutaḥ /",
    "GP12vipce_pu:12468": " brahmalokagataiś caiva cintyamāno mumukṣubhiḥ // ViP_6,4.5 //",
    "GP12vipce_pu:12469": " ātmamāyāmayīṃ divyāṃ yoganidrāṃ samāsthitaḥ /",
    "GP12vipce_pu:12470": " ātmānaṃ vāsudevākhyaṃ cintayan parameśvaraḥ // ViP_6,4.6 //",
    "GP12vipce_pu:12471": " eṣa naimittiko nāma maitreya pratisaṃcaraḥ /",
    "GP12vipce_pu:12472": " nimittaṃ tatra yac chete brahmarūpadharo hariḥ // ViP_6,4.7 //",
    "GP12vipce_pu:12473": " yadā jāgarti sarvātmā sa tadā ceṣṭate jagat /",
    "GP12vipce_pu:12474": " nimīlaty etad akhilaṃ māyāśayyāśaye 'cyute // ViP_6,4.8 //",
    "GP12vipce_pu:12475": " padmayoner dinaṃ yat tu caturyugasahasravat /",
    "GP12vipce_pu:12476": " ekārṇave kṛte loke tāvatī rātrir iṣyate // ViP_6,4.9 //",
    "GP12vipce_pu:12477": " tataḥ prabuddho rātryante punaḥ sṛṣṭiṃ karoty ajaḥ /",
    "GP12vipce_pu:12478": " brahmasvarūpadhṛg viṣṇur yathā te kathitaṃ purā // ViP_6,4.10 //",
    "GP12vipce_pu:12479": " ity eṣa kalpasaṃhārād antarapralayo dvija /",
    "GP12vipce_pu:12480": " naimittikas te kathitaḥ prākṛtaṃ śṛṇvataḥ param // ViP_6,4.11 //",
    "GP12vipce_pu:12481": " anāvṛṣṭyagnisaṃparkāt kṛte saṃkṣālane mune /",
    "GP12vipce_pu:12482": " samasteṣv eva lokeṣu pātāleṣv akhileṣu ca // ViP_6,4.12 //",
    "GP12vipce_pu:12483": " mahadāder vikārasya viśeṣāntasya saṃkṣaye /",
    "GP12vipce_pu:12484": " kṛṣṇecchākārite tasmin pravṛtte pratisaṃcare // ViP_6,4.13 //",
    "GP12vipce_pu:12485": " āpo grasanti vai pūrvaṃ bhūmer gandhātmakaṃ guṇam /",
    "GP12vipce_pu:12486": " āttagandhā tato bhūmiḥ pralayatvāya kalpate // ViP_6,4.14 //",
    "GP12vipce_pu:12487": " praṇaṣṭe gandhatanmātre bhavaty urvī jalātmikā /",
    "GP12vipce_pu:12488": " āpas tadā pravṛddhās tu vegavatyo mahāsvanāḥ // ViP_6,4.15 //",
    "GP12vipce_pu:12489": " sarvam āpūrayantīdaṃ tiṣṭhanti vicaranti ca /",
    "GP12vipce_pu:12490": " salilenaivormimatā lokāṃs tāṃs tān samantataḥ // ViP_6,4.16 //",
    "GP12vipce_pu:12491": " After 16, D4.5,T2.3,G2.3 ins:",
    "GP12vipce_pu:12492": " vyāptam evābhavat sarvaṃ jagad etad dvijottama // ViP_6,4.16*8 //",
    "GP12vipce_pu:12493": " apām api guṇo yas tu jyotiṣā pīyate tu saḥ /",
    "GP12vipce_pu:12494": " naśyanty āpas tatas tāś ca rasatanmātrasaṃkṣayāt // ViP_6,4.17 //",
    "GP12vipce_pu:12495": " tataś cāpo hṛtarasā jyotiṣaṃ prāpnuvanti vai /",
    "GP12vipce_pu:12496": " agnyavasthe tu salile tejasā sarvato vṛte // ViP_6,4.18 //",
    "GP12vipce_pu:12497": " sa cāgniḥ sarvato vyāpya ādatte taj jalaṃ tathā /",
    "GP12vipce_pu:12498": " sarvam āpūryate 'rcibhis tadā jagad idaṃ śanaiḥ // ViP_6,4.19 //",
    "GP12vipce_pu:12499": " arcirbhiḥ saṃvṛte tasmiṃs tiryag ūrdhvam adhas tathā /",
    "GP12vipce_pu:12500": " jyotiṣo 'pi paraṃ rūpaṃ vāyur atti prabhākaram // ViP_6,4.20 //",
    "GP12vipce_pu:12501": " pralīne ca tatas tasmin vāyubhūte 'khilātmani /",
    "GP12vipce_pu:12502": " praṇaṣṭe rūpatanmātre hṛtarūpo vibhāvasuḥ // ViP_6,4.21 //",
    "GP12vipce_pu:12503": " praśāmyati tadā jyotir vāyur dodhūyate mahān /",
    "GP12vipce_pu:12504": " nirāloke tadā loke vāyvavasthe ca tejasi // ViP_6,4.22 //",
    "GP12vipce_pu:12505": " tatas tu mūlam āsādya vāyuḥ saṃbhavam ātmanaḥ /",
    "GP12vipce_pu:12506": " ūrdhvaṃ cādhaś ca tiryak ca dodhavīti diśo daśa // ViP_6,4.23 //",
    "GP12vipce_pu:12507": " vāyor api guṇaṃ sparśam ākāśaṃ grasate tataḥ /",
    "GP12vipce_pu:12508": " praśāmyati tato vāyuḥ khaṃ tu tiṣṭhaty anāvṛtam // ViP_6,4.24 //",
    "GP12vipce_pu:12509": " arūpam arasasparśam agandhaṃ na ca mūrtimat /",
    "GP12vipce_pu:12510": " sarvam āpūrayac caiva sumahat tat prakāśate // ViP_6,4.25 //",
    "GP12vipce_pu:12511": " parimaṇḍalaṃ tat suṣiram ākāśaṃ śabdalakṣaṇam /",
    "GP12vipce_pu:12512": " śabdamātraṃ tadākāśaṃ sarvam āvṛtya tiṣṭhati // ViP_6,4.26 //",
    "GP12vipce_pu:12513": " tataḥ śabdaguṇaṃ tasya bhūtādir grasate punaḥ /",
    "GP12vipce_pu:12514": " bhūtendriyeṣu yugapad bhūtādau saṃsthiteṣu vai /",
    "GP12vipce_pu:12515": " abhimānātmako hy eṣa bhūtādis tāmasaḥ smṛtaḥ // ViP_6,4.27 //",
    "GP12vipce_pu:12516": " bhūtādiṃ grasate cāpi mahān vai buddhilakṣaṇaḥ // ViP_6,4.28 //",
    "GP12vipce_pu:12517": " urvī mahāṃś ca jagataḥ prānte 'ntar bāhyatas tathā // ViP_6,4.29 //",
    "GP12vipce_pu:12518": " evaṃ sapta mahābuddheḥ kramāt prakṛtayas tu vai /",
    "GP12vipce_pu:12519": " pratyāhāre tu tāḥ sarvāḥ praviśanti parasparam // ViP_6,4.30 //",
    "GP12vipce_pu:12520": " yenedam āvṛtaṃ sarvam aṇḍam apsu pralīyate /",
    "GP12vipce_pu:12521": " saptadvīpasamudrāntaṃ saptalokaṃ saparvatam // ViP_6,4.31 //",
    "GP12vipce_pu:12522": " udakāvaraṇaṃ yat tu jyotiṣā pīyate tu tat /",
    "GP12vipce_pu:12523": " jyotir vāyau layaṃ yāti yāty ākāśe samīraṇaḥ // ViP_6,4.32 //",
    "GP12vipce_pu:12524": " ākāśaṃ caiva bhūtādir grasate taṃ tathā mahān /",
    "GP12vipce_pu:12525": " mahāntam ebhiḥ sahitaṃ prakṛtir grasate dvija // ViP_6,4.33 //",
    "GP12vipce_pu:12526": " guṇasāmyam anudriktam anyūnaṃ ca mahāmune /",
    "GP12vipce_pu:12527": " procyate prakṛtir hetuḥ pradhānaṃ kāraṇaṃ param // ViP_6,4.34 //",
    "GP12vipce_pu:12528": " ity eṣā prakṛtiḥ sarvā vyaktāvyaktasvarūpiṇī /",
    "GP12vipce_pu:12529": " vyaktasvarūpam avyakte tasmin maitreya līyate // ViP_6,4.35 //",
    "GP12vipce_pu:12530": " ekaḥ śuddho 'kṣaro nityaḥ sarvavyāpī tathā pumān /",
    "GP12vipce_pu:12531": " so 'py aṃśaḥ sarvabhūtasya maitreya paramātmanaḥ // ViP_6,4.36 //",
    "GP12vipce_pu:12532": " na santi yatra sarveśe nāmajātyādikalpanāḥ /",
    "GP12vipce_pu:12533": " sattāmātrātmake jñeye jñānātmany ātmanaḥ pare // ViP_6,4.37 //",
    "GP12vipce_pu:12534": " tad brahma tat paraṃ dhāma paramātmā sa ceśvaraḥ /",
    "GP12vipce_pu:12535": " sa viṣṇuḥ sarvam evedaṃ yato nāvartate yatiḥ // ViP_6,4.38 //",
    "GP12vipce_pu:12536": " prakṛtir yā mayā khyātā vyaktāvyaktasvarūpiṇī /",
    "GP12vipce_pu:12537": " puruṣaś cāpy ubhāv etau līyete paramātmani // ViP_6,4.39 //",
    "GP12vipce_pu:12538": " paramātmā ca sarveṣām ādhāraḥ parameśvaraḥ /",
    "GP12vipce_pu:12539": " viṣṇur nāmnā sa vedeṣu vedānteṣu ca gīyate // ViP_6,4.40 //",
    "GP12vipce_pu:12540": " pravṛttaṃ ca nivṛttaṃ ca dvividhaṃ karma vaidikam /",
    "GP12vipce_pu:12541": " tābhyām ubhābhyāṃ puruṣaiḥ sarvamūrtiḥ sa ijyate // ViP_6,4.41 //",
    "GP12vipce_pu:12542": " ṛgyajuḥsāmabhir mārgaiḥ pravṛttair ijyate hy asau /",
    "GP12vipce_pu:12543": " yajñeśvaro yajñapumān puruṣaiḥ puruṣottamaḥ // ViP_6,4.42 //",
    "GP12vipce_pu:12544": " jñānātmā jñānayogena jñānamūrtiḥ sa cejyate /",
    "GP12vipce_pu:12545": " nivṛtte yogibhir mārge viṣṇur muktiphalapradaḥ // ViP_6,4.43 //",
    "GP12vipce_pu:12546": " hrasvadīrghaplutair yat tu kiṃcid vastv abhidhīyate /",
    "GP12vipce_pu:12547": " yac ca vācām aviṣaye tat sarvaṃ viṣṇur avyayaḥ // ViP_6,4.44 //",
    "GP12vipce_pu:12548": " vyaktaṃ sa eva cāvyaktaṃ sa eva puruṣo 'vyayaḥ /",
    "GP12vipce_pu:12549": " paramātmā ca viśvātmā viśvarūpadharo hariḥ // ViP_6,4.45 //",
    "GP12vipce_pu:12550": " vyaktāvyaktātmikā tasmin prakṛtiḥ saṃpralīyate /",
    "GP12vipce_pu:12551": " puruṣaś cāpi maitreya vyāpiny avyāhatātmani // ViP_6,4.46 //",
    "GP12vipce_pu:12552": " dviparārdhātmakaḥ kālaḥ kathito yo mayā tava /",
    "GP12vipce_pu:12553": " tad ahas tasya maitreya viṣṇor īśasya kathyate // ViP_6,4.47 //",
    "GP12vipce_pu:12554": " vyakte ca prakṛtau līne prakṛtyāṃ puruṣe tathā /",
    "GP12vipce_pu:12555": " tatra sthite niśā cānyā tatpramāṇā mahāmune // ViP_6,4.48 //",
    "GP12vipce_pu:12556": " naivāhas tasya na niśā nityasya paramātmanaḥ /",
    "GP12vipce_pu:12557": " upacāras tathāpy eṣa tasyeśasya dvijocyate // ViP_6,4.49 //",
    "GP12vipce_pu:12558": " ity eṣa tava maitreya kathitaḥ prākṛto layaḥ /",
    "GP12vipce_pu:12559": " ātyantikam atho brahman nibodha pratisaṃcaram // ViP_6,4.50 //",
    "GP12vipce_pu:12560": " [[iti śrīviṣṇupurāṇe ṣaṣṭhe 'ṃśe caturtho 'dhyāyaḥ ]]",
    "GP12vipce_pu:12561": " §parāśara uvāca:",
    "GP12vipce_pu:12562": " ādhyātmikādi maitreya jñātvā tāpatrayaṃ budhaḥ /",
    "GP12vipce_pu:12563": " utpannajñānavairāgyaḥ prāpnoty ātyantikaṃ layam // ViP_6,5.1 //",
    "GP12vipce_pu:12564": " ādhyātmiko vai dvividhaḥ śārīro mānasas tathā /",
    "GP12vipce_pu:12565": " śārīro bahubhir bhedair bhidyate śrūyatāṃ ca saḥ // ViP_6,5.2 //",
    "GP12vipce_pu:12566": " śirorogapratiśyāyajvaraśūlabhagaṃdaraiḥ /",
    "GP12vipce_pu:12567": " gulmārśaḥśvāsaśvayathucchardyādibhir anekadhā // ViP_6,5.3 //",
    "GP12vipce_pu:12568": " tathākṣirogātīsārakuṣṭhāṅgāmayasaṃjñakaiḥ /",
    "GP12vipce_pu:12569": " bhidyate dehajas tāpo mānasaṃ śrotum arhasi // ViP_6,5.4 //",
    "GP12vipce_pu:12570": " kāmakrodhabhayadveṣalobhamohaviṣādajaḥ /",
    "GP12vipce_pu:12571": " śokāsūyāvamānerṣyāmātsaryādibhavas tathā // ViP_6,5.5 //",
    "GP12vipce_pu:12572": " mānaso 'pi dvijaśreṣṭha tāpo bhavati naikadhā /",
    "GP12vipce_pu:12573": " ity evamādibhir bhedais tāpo hy ādhyātmikaḥ smṛtaḥ // ViP_6,5.6 //",
    "GP12vipce_pu:12574": " mṛgapakṣimanuṣyādyaiḥ piśācoragarākṣasaiḥ /",
    "GP12vipce_pu:12575": " sarīsṛpādyaiś ca nṛṇāṃ janyante cādhibhautikaḥ // ViP_6,5.7 //",
    "GP12vipce_pu:12576": " śītoṣṇavātavarṣāmbuvaidyutādisamudbhavaḥ /",
    "GP12vipce_pu:12577": " tāpo dvijavaraśreṣṭha kathyate cādhidaivikaḥ // ViP_6,5.8 //",
    "GP12vipce_pu:12578": " garbhajanmajarājñānamṛtyunārakajaṃ tathā /",
    "GP12vipce_pu:12579": " duḥkhaṃ sahasraśo bhedair bhidyate munisattama // ViP_6,5.9 //",
    "GP12vipce_pu:12580": " sukumāratanur garbhe jantur bahumalāvṛte /",
    "GP12vipce_pu:12581": " ulbasaṃveṣṭito bhugnapṛṣṭhagrīvāsthisaṃhatiḥ // ViP_6,5.10 //",
    "GP12vipce_pu:12582": " atyamlakaṭutīkṣṇoṣṇalavaṇair mātṛbhojanaiḥ /",
    "GP12vipce_pu:12583": " atitāpibhir atyarthaṃ vardhamānātivedanaḥ // ViP_6,5.11 //",
    "GP12vipce_pu:12584": " prasāraṇākuñcanādau nāṅgānāṃ prabhur ātmanaḥ /",
    "GP12vipce_pu:12585": " śakṛnmūtramahāpaṅkaśāyī sarvatrapīḍitaḥ // ViP_6,5.12 //",
    "GP12vipce_pu:12586": " nirucchvāsaḥ sacaitanyaḥ smarañ janmaśatāny atha /",
    "GP12vipce_pu:12587": " āste garbhe 'tiduḥkhena nijakarmanibandhanaḥ // ViP_6,5.13 //",
    "GP12vipce_pu:12588": " jāyamānaḥ purīṣāsṛṅmūtraśukrāvilānanaḥ /",
    "GP12vipce_pu:12589": " prājāpatyena vātena pīḍyamānāsthibandhanaḥ // ViP_6,5.14 //",
    "GP12vipce_pu:12590": " adhomukho vai kriyate prabalaiḥ sūtimārutaiḥ /",
    "GP12vipce_pu:12591": " kleśair niṣkrāntim āpnoti jaṭharān mātur āturaḥ // ViP_6,5.15 //",
    "GP12vipce_pu:12592": " mūrcchām avāpya mahatīṃ saṃspṛṣṭo bāhyavāyunā /",
    "GP12vipce_pu:12593": " vijñānabhraṃśam āpnoti jātaś ca munisattama // ViP_6,5.16 //",
    "GP12vipce_pu:12594": " kaṇṭakair iva tunnāṅgaḥ krakacair iva dāritaḥ /",
    "GP12vipce_pu:12595": " pūtivraṇān nipatito dharaṇyāṃ kṛmiko yathā // ViP_6,5.17 //",
    "GP12vipce_pu:12596": " kaṇḍūyane 'pi cāśaktaḥ parivarte 'py anīśvaraḥ /",
    "GP12vipce_pu:12597": " snānapānādikāhāram avāpnoti parecchayā // ViP_6,5.18 //",
    "GP12vipce_pu:12598": " aśuciprastare suptaḥ kīṭadaṃśādibhis tathā /",
    "GP12vipce_pu:12599": " bhakṣyamāṇo 'pi naivaiṣāṃ samartho vinivāraṇe // ViP_6,5.19 //",
    "GP12vipce_pu:12600": " janmaduḥkhāny anekāni janmano 'nantarāṇi ca /",
    "GP12vipce_pu:12601": " bālabhāve yadāpnoti ādhibhautādikāni ca // ViP_6,5.20 //",
    "GP12vipce_pu:12602": " ajñānatamasācchanno mūḍhāntaḥkaraṇo naraḥ /",
    "GP12vipce_pu:12603": " na jānāti kutaḥ ko 'haṃ kvāhaṃ gantā kimātmakaḥ // ViP_6,5.21 //",
    "GP12vipce_pu:12604": " kena bandhena baddho 'haṃ kāraṇaṃ kim akāraṇam /",
    "GP12vipce_pu:12605": " kiṃ kāryaṃ kim akāryaṃ vā kiṃ vācyaṃ kiṃ ca nocyate // ViP_6,5.22 //",
    "GP12vipce_pu:12606": " ko 'dharmaḥ kaś ca vai dharmaḥ kasmin varte 'thavā katham /",
    "GP12vipce_pu:12607": " kiṃ kartavyam akartavyaṃ kiṃ vā kiṃ guṇadoṣavat // ViP_6,5.23 //",
    "GP12vipce_pu:12608": " evaṃ paśusamair mūḍhair ajñānaprabhavaṃ mahat /",
    "GP12vipce_pu:12609": " avāpyate narair duḥkhaṃ śiśnodaraparāyaṇaiḥ // ViP_6,5.24 //",
    "GP12vipce_pu:12610": " ajñānaṃ tāmaso bhāvaḥ kāryārambhāpravṛttayaḥ /",
    "GP12vipce_pu:12611": " ajñānināṃ pravartante karmalopās tato dvija // ViP_6,5.25 //",
    "GP12vipce_pu:12612": " narakaṃ karmaṇāṃ lopāt phalam āhur maharṣayaḥ /",
    "GP12vipce_pu:12613": " tasmād ajñānināṃ duḥkham iha cāmutra cottamam // ViP_6,5.26 //",
    "GP12vipce_pu:12614": " jarājarjaradehaś ca śithilāvayavaḥ pumān /",
    "GP12vipce_pu:12615": " vicalacchīrṇadaśano valisnāyuśirāvṛtaḥ // ViP_6,5.27 //",
    "GP12vipce_pu:12616": " dūrapraṇaṣṭanayano vyomāntargatatārakaḥ /",
    "GP12vipce_pu:12617": " nāsāvivaraniryātalomapuñjaś caladvapuḥ // ViP_6,5.28 //",
    "GP12vipce_pu:12618": " prakaṭībhūtasarvāsthir natapṛṣṭhāsthisaṃhatiḥ /",
    "GP12vipce_pu:12619": " utsannajaṭharāgnitvād alpāhāro 'lpaceṣṭitaḥ // ViP_6,5.29 //",
    "GP12vipce_pu:12620": " kṛcchrāc caṅkramaṇotthānaśayanāsanaceṣṭitaḥ /",
    "GP12vipce_pu:12621": " mandībhavacchrotranetraḥ sravallālāvilānanaḥ // ViP_6,5.30 //",
    "GP12vipce_pu:12622": " anāyattaiḥ samastaiś ca karaṇair maraṇonmukhaḥ /",
    "GP12vipce_pu:12623": " tatkṣaṇe 'py anubhūtānām asmartākhilavastūnām // ViP_6,5.31 //",
    "GP12vipce_pu:12624": " sakṛd uccārite vākye samudbhūtamahāśramaḥ /",
    "GP12vipce_pu:12625": " śvāsakāsamahāyāsasamudbhūtaprajāgaraḥ // ViP_6,5.32 //",
    "GP12vipce_pu:12626": " anyenotthāpyate 'nyena tathā saṃveśyate jarī /",
    "GP12vipce_pu:12627": " bhṛtyātmaputradārāṇām avamānāspadīkṛtaḥ // ViP_6,5.33 //",
    "GP12vipce_pu:12628": " prakṣīṇākhilaśaucaś ca vihārāhārasaspṛhaḥ /",
    "GP12vipce_pu:12629": " hāsyaḥ parijanasyāpi nirviṇṇāśeṣabāndhavaḥ // ViP_6,5.34 //",
    "GP12vipce_pu:12630": " anubhūtam ivānyasmiñ janmany ātmaviceṣṭitam /",
    "GP12vipce_pu:12631": " saṃsmaran yauvane dīrghaṃ niḥśvasity atitāpitaḥ // ViP_6,5.35 //",
    "GP12vipce_pu:12632": " evamādīni duḥkhāni jarāyām anubhūya vai /",
    "GP12vipce_pu:12633": " maraṇe yāni duḥkhāni prāpnoti śṛṇu tāny api // ViP_6,5.36 //",
    "GP12vipce_pu:12634": " ślathadgrīvāṅghrihasto 'tha vyāpto vepathunā naraḥ /",
    "GP12vipce_pu:12635": " muhur glāniḥ paravaśo muhur jñānalavānvitaḥ // ViP_6,5.37 //",
    "GP12vipce_pu:12636": " hiraṇyadhānyatanayabhāryābhṛtyagṛhādiṣu /",
    "GP12vipce_pu:12637": " ete kathaṃ bhaviṣyantīty atīvamamatākulaḥ // ViP_6,5.38 //",
    "GP12vipce_pu:12638": " marmabhidbhir mahārogaiḥ krakacair iva dāruṇaiḥ /",
    "GP12vipce_pu:12639": " śarair ivāntakasyograiś chidyamānāsthibandhanaḥ // ViP_6,5.39 //",
    "GP12vipce_pu:12640": " vivartamānatārākṣir hastapādaṃ muhuḥ kṣipan /",
    "GP12vipce_pu:12641": " saṃśuṣyamāṇatālvoṣṭhapuṭo ghuraghurāyate // ViP_6,5.40 //",
    "GP12vipce_pu:12642": " niruddhakaṇṭho doṣaughair udānaśvāsapīḍitaḥ /",
    "GP12vipce_pu:12643": " tāpena mahatā vyāptas tṛṣā cārtas tathā kṣudhā // ViP_6,5.41 //",
    "GP12vipce_pu:12644": " kleśād utkrāntim āpnoti yāmyakiṃkarapīḍitaḥ /",
    "GP12vipce_pu:12645": " tataś ca yātanādehaṃ kleśena pratipadyate // ViP_6,5.42 //",
    "GP12vipce_pu:12646": " etāny anyāni cogrāṇi duḥkhāni maraṇe nṛṇām /",
    "GP12vipce_pu:12647": " śṛṇuṣva narake yāni prāpyante puruṣair mṛtaiḥ // ViP_6,5.43 //",
    "GP12vipce_pu:12648": " yāmyakiṃkarapāśādigrahaṇaṃ daṇḍatāḍanam /",
    "GP12vipce_pu:12649": " yamasya darśanaṃ cogram ugramārgavilokanam // ViP_6,5.44 //",
    "GP12vipce_pu:12650": " karambhavālukāvahniyantraśastrādibhīṣaṇe /",
    "GP12vipce_pu:12651": " pratyekaṃ narake yāś ca yātanā dvija duḥsahāḥ // ViP_6,5.45 //",
    "GP12vipce_pu:12652": " krakacaiḥ pāṭyamānānāṃ mūṣāyāṃ cāpi dhamyatām /",
    "GP12vipce_pu:12653": " kuṭhāraiḥ kṛtyamānānāṃ bhūmau cāpi nikhanyatām // ViP_6,5.46 //",
    "GP12vipce_pu:12654": " śūleṣv āropyamāṇānāṃ vyāghravaktre praveśyatām /",
    "GP12vipce_pu:12655": " gṛdhraiḥ saṃbhakṣyamāṇānāṃ dvīpibhiś copabhujyatām // ViP_6,5.47 //",
    "GP12vipce_pu:12656": " kvāthyatāṃ tailamadhye ca klidyatāṃ kṣārakardame /",
    "GP12vipce_pu:12657": " uccān nipātyamānānāṃ kṣipyatāṃ kṣepayantrakaiḥ // ViP_6,5.48 //",
    "GP12vipce_pu:12658": " narake yāni duḥkhāni pāpahetūdbhavāni vai /",
    "GP12vipce_pu:12659": " prāpyante nārakair vipra teṣāṃ saṃkhyā na vidyate // ViP_6,5.49 //",
    "GP12vipce_pu:12660": " na kevalaṃ dvijaśreṣṭha narake duḥkhapaddhatiḥ /",
    "GP12vipce_pu:12661": " svarge 'pi pātabhītasya kṣayiṣṇor nāsti nirvṛtiḥ // ViP_6,5.50 //",
    "GP12vipce_pu:12662": " punaś ca garbhe bhavati jāyate ca punar naraḥ /",
    "GP12vipce_pu:12663": " garbhe vilīyate bhūyo jāyamāno 'stam eti ca // ViP_6,5.51 //",
    "GP12vipce_pu:12664": " jātamātraś ca mriyate bālabhāve 'tha yauvane /",
    "GP12vipce_pu:12665": " madhyamaṃ vā vayaḥ prāpya vārddhake vā dhruvā mṛtiḥ // ViP_6,5.52 //",
    "GP12vipce_pu:12666": " yāvaj jīvati tāvac ca duḥkhair nānāvidhaiḥ plutaḥ /",
    "GP12vipce_pu:12667": " tantukāraṇapakṣmaughair āste kārpāsabījavat // ViP_6,5.53 //",
    "GP12vipce_pu:12668": " dravyanāśe tathotpattau pālane ca tathā nṛṇām /",
    "GP12vipce_pu:12669": " bhavanty anekaduḥkhāni tathaiveṣṭavipattiṣu // ViP_6,5.54 //",
    "GP12vipce_pu:12670": " yad yat prītikaraṃ puṃsāṃ vastu maitreya jāyate /",
    "GP12vipce_pu:12671": " tad eva duḥkhavṛkṣasya bījatvam upagacchati // ViP_6,5.55 //",
    "GP12vipce_pu:12672": " kalatraputramitrārthagṛhakṣetradhanādikaiḥ /",
    "GP12vipce_pu:12673": " kriyate na tathā bhūri sukhaṃ puṃsāṃ yathāsukham // ViP_6,5.56 //",
    "GP12vipce_pu:12674": " iti saṃsāraduḥkhārkatāpatāpitacetasām /",
    "GP12vipce_pu:12675": " vimuktipādapacchāyām ṛte kutra sukhaṃ nṛṇām // ViP_6,5.57 //",
    "GP12vipce_pu:12676": " tad asya trividhasyāpi duḥkhajātasya paṇḍitaiḥ /",
    "GP12vipce_pu:12677": " garbhajanmajarādyeṣu sthāneṣu prabhaviṣyataḥ // ViP_6,5.58 //",
    "GP12vipce_pu:12678": " nirastātiśayāhlādasukhabhāvaikalakṣaṇā /",
    "GP12vipce_pu:12679": " bheṣajaṃ bhagavatprāptir ekāntātyantikī matā // ViP_6,5.59 //",
    "GP12vipce_pu:12680": " tasmāt tatprāptaye yatnaḥ kartavyaḥ paṇḍitair naraiḥ /",
    "GP12vipce_pu:12681": " tatprāptihetur jñānaṃ ca karma coktaṃ mahāmune // ViP_6,5.60 //",
    "GP12vipce_pu:12682": " āgamotthaṃ vivekāc ca dvidhā jñānaṃ tathocyate /",
    "GP12vipce_pu:12683": " śabdabrahmāgamamayaṃ paraṃ brahma vivekajam // ViP_6,5.61 //",
    "GP12vipce_pu:12684": " andhaṃ tama ivājñānaṃ dīpavac cendriyodbhavam /",
    "GP12vipce_pu:12685": " yathā sūryas tathā jñānaṃ yad viprarṣe vivekajam // ViP_6,5.62 //",
    "GP12vipce_pu:12686": " manur apy āha vedārthaṃ smṛtvā yan munisattama /",
    "GP12vipce_pu:12687": " tad etac chrūyatām atra saṃbandhe gadato mama // ViP_6,5.63 //",
    "GP12vipce_pu:12688": " dve brahmaṇī veditavye śabdabrahma paraṃ ca yat /",
    "GP12vipce_pu:12689": " śabdabrahmaṇi niṣṇātaḥ paraṃ brahmādhigacchati // ViP_6,5.64 //",
    "GP12vipce_pu:12690": " dve vidye veditavye vai iti cātharvaṇī śrutiḥ /",
    "GP12vipce_pu:12691": " parayā tv akṣaraprāptir ṛgvedādimayāparā // ViP_6,5.65 //",
    "GP12vipce_pu:12692": " yat tad avyaktam ajaram acintyam ajam avyayam /",
    "GP12vipce_pu:12693": " anirdeśyam arūpaṃ ca pāṇipādādyasaṃyutam // ViP_6,5.66 //",
    "GP12vipce_pu:12694": " vibhuṃ sarvagataṃ nityaṃ bhūtayonim akāraṇam /",
    "GP12vipce_pu:12695": " vyāpy avyāptaṃ yataḥ sarvaṃ taṃ vai paśyanti sūrayaḥ // ViP_6,5.67 //",
    "GP12vipce_pu:12696": " tad brahma tat paraṃ dhāma tad dhyeyaṃ mokṣakāṅks.iṇām /",
    "GP12vipce_pu:12697": " śrutivākyoditaṃ sūkṣmaṃ tad viṣṇoḥ paramaṃ padam // ViP_6,5.68 //",
    "GP12vipce_pu:12698": " tad eva bhagavadvācyaṃ svarūpaṃ paramātmanaḥ /",
    "GP12vipce_pu:12699": " vācako bhagavacchabdas tasyādyasyākṣayātmanaḥ // ViP_6,5.69 //",
    "GP12vipce_pu:12700": " evaṃ nigaditārthasya sa tattvaṃ tasya tattvataḥ /",
    "GP12vipce_pu:12701": " jñāyate yena taj jñānaṃ param anyat trayīmayam // ViP_6,5.70 //",
    "GP12vipce_pu:12702": " aśabdagocarasyāpi tasya vai brahmaṇo dvija /",
    "GP12vipce_pu:12703": " pūjāyāṃ bhagavacchabdaḥ kriyate hy aupacārikaḥ // ViP_6,5.71 //",
    "GP12vipce_pu:12704": " śuddhe mahāvibhūtyākhye pare brahmaṇi vartate /",
    "GP12vipce_pu:12705": " maitreya bhagavacchabdaḥ sarvakāraṇakāraṇe // ViP_6,5.72 //",
    "GP12vipce_pu:12706": " saṃbharteti tathā bhartā bhakāro 'rthadvayānvitaḥ /",
    "GP12vipce_pu:12707": " netā gamayitā sraṣṭā gakārārthas tathā mune // ViP_6,5.73 //",
    "GP12vipce_pu:12708": " aiśvaryasya samagrasya vīryasya yaśasaḥ śriyaḥ /",
    "GP12vipce_pu:12709": " jñānavairāgyayoś caiva ṣaṇṇāṃ bhaga itīraṇā // ViP_6,5.74 //",
    "GP12vipce_pu:12710": " vasanti tatra bhūtāni bhūtātmany akhilātmani /",
    "GP12vipce_pu:12711": " sa ca bhūteṣv aśeṣeṣu vakārārthas tato 'vyayaḥ // ViP_6,5.75 //",
    "GP12vipce_pu:12712": " evam eṣa mahāśabdo bhagavān iti sattama /",
    "GP12vipce_pu:12713": " paramabrahmabhūtasya vāsudevasya nānyagaḥ // ViP_6,5.76 //",
    "GP12vipce_pu:12714": " tatra pūjyapadārthoktiparibhāṣāsamanvitaḥ /",
    "GP12vipce_pu:12715": " śabdo 'yaṃ nopacāreṇa anyatra hy upacārataḥ // ViP_6,5.77 //",
    "GP12vipce_pu:12716": " utpattiṃ pralayaṃ caiva bhūtānām āgatiṃ gatim /",
    "GP12vipce_pu:12717": " vetti vidyām avidyāṃ ca sa vācyo bhagavān iti // ViP_6,5.78 //",
    "GP12vipce_pu:12718": " jñānaśaktibalaiśvaryavīryatejāṃsy aśeṣataḥ /",
    "GP12vipce_pu:12719": " bhagavacchabdavācyāni vinā heyair guṇādibhiḥ // ViP_6,5.79 //",
    "GP12vipce_pu:12720": " sarvāṇi tatra bhūtāni vasanti paramātmani /",
    "GP12vipce_pu:12721": " bhūteṣu ca sa sarvātmā vāsudevas tataḥ smṛtaḥ // ViP_6,5.80 //",
    "GP12vipce_pu:12722": " khāṇḍikyajanakāyāha pṛṣṭaḥ keśidhvajaḥ purā /",
    "GP12vipce_pu:12723": " nāmavyākhyām anantasya vāsudevasya tattvataḥ // ViP_6,5.81 //",
    "GP12vipce_pu:12724": " bhūteṣu vasate so 'ntar vasanty atra ca tāni yat /",
    "GP12vipce_pu:12725": " dhātā vidhātā jagatāṃ vāsudevas tataḥ prabhuḥ // ViP_6,5.82 //",
    "GP12vipce_pu:12726": " For 82, B2 subst.; while B1 ins. after 82",
    "GP12vipce_pu:12727": " bhūteṣu yo 'ntar vasati sma nityaṃ sarvāṇi bhūtāni ca yatra santi /",
    "GP12vipce_pu:12728": " dhātā vidhātā parameśvaraś ca sa vāsudevo na yataḥ paro 'nyaḥ // ViP_6,5.82*9 //",
    "GP12vipce_pu:12729": " sa sarvabhūtaprakṛtiṃ vikāraṃ guṇādidoṣāṃś ca mune vyatītaḥ /",
    "GP12vipce_pu:12730": " atītasarvāvaraṇo 'khilātmā tenāstṛtaṃ yad bhuvanāntarāle // ViP_6,5.83 //",
    "GP12vipce_pu:12731": " samastakalyāṇaguṇātmako hi svaśaktileśāvṛtabhūtasargaḥ /",
    "GP12vipce_pu:12732": " icchāgṛhītābhimatorudehaḥ saṃsādhitāśeṣajagaddhito 'sau // ViP_6,5.84 //",
    "GP12vipce_pu:12733": " tejobalaiśvaryamahāvabodha svavīryaśaktyādiguṇaikarāśiḥ /",
    "GP12vipce_pu:12734": " paraḥ parāṇāṃ sakalā na yatra kleśādayaḥ santi parāvareśe // ViP_6,5.85 //",
    "GP12vipce_pu:12735": " sa īśvaro vyaṣṭisamaṣṭirūpo 'vyaktasvarūpaḥ prakaṭasvarūpaḥ /",
    "GP12vipce_pu:12736": " sarveśvaraḥ sarvadṛk sarvavettā samastaśaktiḥ parameśvarākhyaḥ // ViP_6,5.86 //",
    "GP12vipce_pu:12737": " saṃjñāyate yena tad astadoṣaṃ śuddhaṃ paraṃ nirmalam ekarūpam /",
    "GP12vipce_pu:12738": " saṃdṛśyate vāpy avagamyate vā taj jñānam ajñānam ato 'nyad uktam // ViP_6,5.87 //",
    "GP12vipce_pu:12739": " D5 ins:",
    "GP12vipce_pu:12740": " vyarthaṃ janmaśataṃ tasya śrutvā vaktraparāṅmukhaḥ // ViP_6,5.87*10:1 //",
    "GP12vipce_pu:12741": " aśvamedhasamaṃ jñeyaṃ kurukṣetraśatādhikam // ViP_6,5.87*10:2 //",
    "GP12vipce_pu:12742": " niṣphalaṃ jīvitaṃ tasya asya jñānaparāṅmukhaḥ // ViP_6,5.87*10:3 //",
    "GP12vipce_pu:12743": " [[iti śrīviṣṇupurāṇe ṣaṣṭhe 'ṃśe pañcamo 'dhyāyaḥ ]]",
    "GP12vipce_pu:12744": " §parāśara uvāca:",
    "GP12vipce_pu:12745": " svādhyāyasaṃyamābhyāṃ sa dṛśyate puruṣottamaḥ /",
    "GP12vipce_pu:12746": " tatprāptikāraṇaṃ brahma tad etad iti paṭhyate // ViP_6,6.1 //",
    "GP12vipce_pu:12747": " svādhyāyād yogam āsīta yogāt svādhyāyam ācaret /",
    "GP12vipce_pu:12748": " svādhyāyayogasaṃpattyā paramātmā prakāśate // ViP_6,6.2 //",
    "GP12vipce_pu:12749": " tadīkṣaṇāya svādhyāyaś cakṣur yogas tathāparam /",
    "GP12vipce_pu:12750": " na māṃsacakṣuṣā draṣṭuṃ brahmabhūtaḥ sa śakyate // ViP_6,6.3 //",
    "GP12vipce_pu:12751": " §maitreya uvāca:",
    "GP12vipce_pu:12752": " bhagavaṃs tam ahaṃ yogaṃ jñātum icchāmi taṃ vada /",
    "GP12vipce_pu:12753": " jñāte yatrākhilādhāraṃ paśyeyaṃ parameśvaram // ViP_6,6.4 //",
    "GP12vipce_pu:12754": " §parāśara uvāca:",
    "GP12vipce_pu:12755": " yathā keśidhvajaḥ prāha khāṇḍikyāya mahātmane /",
    "GP12vipce_pu:12756": " janakāya purā yogaṃ tathāhaṃ kathayāmi te // ViP_6,6.5 //",
    "GP12vipce_pu:12757": " §maitreya uvāca:",
    "GP12vipce_pu:12758": " khāṇḍikyaḥ ko 'bhavad brahman ko vā keśidhvajo 'bhavat /",
    "GP12vipce_pu:12759": " kathaṃ tayoś ca saṃvādo yogasaṃbandhavān abhūt // ViP_6,6.6 //",
    "GP12vipce_pu:12760": " §parāśara uvāca:",
    "GP12vipce_pu:12761": " dharmadhvajo vai janakas tasya putro 'mitadhvajaḥ /",
    "GP12vipce_pu:12762": " kṛtadhvajaś ca nāmnāsīt sadādhyātmaratir nṛpaḥ // ViP_6,6.7 //",
    "GP12vipce_pu:12763": " kṛtadhvajasya putro 'bhūt khyātaḥ keśidhvajo dvija /",
    "GP12vipce_pu:12764": " putro 'mitadhvajasyāpi khāṇḍikyajanako 'bhavat // ViP_6,6.8 //",
    "GP12vipce_pu:12765": " karmamārge 'ti khāṇḍikyaḥ pṛthivyām abhavat kṛtī /",
    "GP12vipce_pu:12766": " keśidhvajo 'py atīvāsīd ātmavidyāviśāradaḥ // ViP_6,6.9 //",
    "GP12vipce_pu:12767": " tāv ubhāv api caivāstāṃ vijigīṣū parasparam /",
    "GP12vipce_pu:12768": " keśidhvajena khāṇḍikyaḥ svarājyād avaropitaḥ // ViP_6,6.10 //",
    "GP12vipce_pu:12769": " purodhasā mantribhiś ca samaveto 'lpasādhanaḥ /",
    "GP12vipce_pu:12770": " rājyān nirākṛtaḥ so 'tha durgāraṇyacaro 'bhavat // ViP_6,6.11 //",
    "GP12vipce_pu:12771": " iyāja so 'pi subahūn yajñāñ /",
    "GP12vipce_pu:12772": " jñānavyapāśrayaḥ /",
    "GP12vipce_pu:12773": " brahmavidyām adhiṣṭhāya tartuṃ mṛtyum avidyayā // ViP_6,6.12 //",
    "GP12vipce_pu:12774": " ekadā vartamānasya yāge yogavidāṃ vara /",
    "GP12vipce_pu:12775": " dharmadhenuṃ jaghānograḥ śārdūlo vijane vane // ViP_6,6.13 //",
    "GP12vipce_pu:12776": " tato rājā hatāṃ jñātvā dhenuṃ vyāghreṇa ṛtvijaḥ /",
    "GP12vipce_pu:12777": " prāyaścittaṃ sa papraccha kim atreti vidhīyate // ViP_6,6.14 //",
    "GP12vipce_pu:12778": " te cocur na vayaṃ vidmaḥ kaśeruḥ pṛcchyatām iti /",
    "GP12vipce_pu:12779": " kaśerur api tenoktas tatheti prāha bhārgavam // ViP_6,6.15 //",
    "GP12vipce_pu:12780": " śunakaṃ pṛccha rājendra nāhaṃ vedmi sa vetsyati /",
    "GP12vipce_pu:12781": " sa gatvā tam apṛcchac ca so 'py āha śṛṇu yan mune // ViP_6,6.16 //",
    "GP12vipce_pu:12782": " na kaśerur na caivāhaṃ na cānyaḥ sāmprataṃ bhuvi /",
    "GP12vipce_pu:12783": " vetty eka eva tvacchatruḥ khāṇḍikyo yo jitas tvayā // ViP_6,6.17 //",
    "GP12vipce_pu:12784": " sa cāha taṃ prayāmy eṣa praṣṭum ātmaripuṃ mune /",
    "GP12vipce_pu:12785": " prāpta eva mayā yajño yadi māṃ sa haniṣyati // ViP_6,6.18 //",
    "GP12vipce_pu:12786": " prāyaścittaṃ sa cet pṛṣṭo vadiṣyati ripur mama /",
    "GP12vipce_pu:12787": " tataś cāvikalo yāgo muniśreṣṭha bhaviṣyati // ViP_6,6.19 //",
    "GP12vipce_pu:12788": " §parāśara uvāca:",
    "GP12vipce_pu:12789": " ity uktvā ratham āruhya kṛṣṇājinadharo nṛpaḥ /",
    "GP12vipce_pu:12790": " vanaṃ jagāma yatrāste khāṇḍikyaḥ sa mahāmatiḥ // ViP_6,6.20 //",
    "GP12vipce_pu:12791": " tam āyāntaṃ samālokya khāṇḍikyo ripum ātmanaḥ /",
    "GP12vipce_pu:12792": " provāca krodhatāmrākṣaḥ samāropitakārmukaḥ // ViP_6,6.21 //",
    "GP12vipce_pu:12793": " §khāṇḍikya uvāca:",
    "GP12vipce_pu:12794": " kṛṣṇājinaṃ tvaṃ kavacam ābadhyāsmān nihaṃsyasi /",
    "GP12vipce_pu:12795": " kṛṣṇājinadhare vetsi na mayi prahariṣyati // ViP_6,6.22 //",
    "GP12vipce_pu:12796": " mṛgāṇāṃ vada pṛṣṭheṣu mūḍha kṛṣṇājinaṃ na kim /",
    "GP12vipce_pu:12797": " yeṣāṃ mayā tvayā cogrāḥ prahitāḥ śitasāyakāḥ // ViP_6,6.23 //",
    "GP12vipce_pu:12798": " sa tvām ahaṃ haniṣyāmi na me jīvan vimokṣyase /",
    "GP12vipce_pu:12799": " ātatāyy asi durbuddhe mama rājyaharo ripuḥ // ViP_6,6.24 //",
    "GP12vipce_pu:12800": " §keśidhvaja uvāca:",
    "GP12vipce_pu:12801": " khāṇḍikya saṃśayaṃ praṣṭuṃ bhavantam aham āgataḥ /",
    "GP12vipce_pu:12802": " na tvāṃ hantuṃ vicāryaitat kopaṃ bāṇaṃ vimuñca vā // ViP_6,6.25 //",
    "GP12vipce_pu:12803": " §parāśara uvāca:",
    "GP12vipce_pu:12804": " tataḥ sa mantribhiḥ sārdham ekānte sapurohitaiḥ /",
    "GP12vipce_pu:12805": " mantrayām āsa khāṇḍikyaḥ sarvair eva mahāmatiḥ // ViP_6,6.26 //",
    "GP12vipce_pu:12806": " tam ūcur mantriṇo vadhyo ripur eṣa vaśaṃ gataḥ /",
    "GP12vipce_pu:12807": " hate tu pṛthivī sarvā tava vaśyā bhaviṣyati // ViP_6,6.27 //",
    "GP12vipce_pu:12808": " khāṇḍikyaś cāha tān sarvān evam etan na saṃśayaḥ /",
    "GP12vipce_pu:12809": " hate tu pṛthivī sarvā mama vaśyā bhaviṣyati // ViP_6,6.28 //",
    "GP12vipce_pu:12810": " paralokajayas tasya pṛthivī sakalā mama /",
    "GP12vipce_pu:12811": " na hanmi cel lokajayo mama tv asya vasuṃdharā // ViP_6,6.29 //",
    "GP12vipce_pu:12812": " ed. Veṅk. ins:",
    "GP12vipce_pu:12813": " nāhaṃ manye lokajayād adhikā syād vasuṃdharā // ViP_6,6.29*11 //",
    "GP12vipce_pu:12814": " paralokajayo 'nantaḥ svalpakālo mahījayaḥ /",
    "GP12vipce_pu:12815": " tasmād enaṃ na haniṣye yat pṛcchati vadāmi tat // ViP_6,6.30 //",
    "GP12vipce_pu:12816": " §parāśara uvāca:",
    "GP12vipce_pu:12817": " tatas tam abhyupetyāha khāṇḍikyajanako ripum /",
    "GP12vipce_pu:12818": " praṣṭavyaṃ yat tvayā sarvaṃ tat pṛcchasva vadāmy aham // ViP_6,6.31 //",
    "GP12vipce_pu:12819": " tataḥ sarvaṃ yathāvṛttaṃ dharmadhenuvadhaṃ dvija /",
    "GP12vipce_pu:12820": " kathayitvā sa papraccha prāyaścittaṃ hi tadgatam // ViP_6,6.32 //",
    "GP12vipce_pu:12821": " sa cācaṣṭa yathānyāyaṃ dvija keśidhvajāya tat /",
    "GP12vipce_pu:12822": " prāyaścittam aśeṣeṇa yad vai tatra vidhīyate // ViP_6,6.33 //",
    "GP12vipce_pu:12823": " viditārthaḥ sa tenaiva anujñāto mahātmanā /",
    "GP12vipce_pu:12824": " yāgabhūmim upāgamya cakre sarvāḥ kriyāḥ kramāt // ViP_6,6.34 //",
    "GP12vipce_pu:12825": " krameṇa vidhivad yāgaṃ nītvā so 'vabhṛthāplutaḥ /",
    "GP12vipce_pu:12826": " kṛtakṛtyas tato bhūtvā cintayām āsa pārthivaḥ // ViP_6,6.35 //",
    "GP12vipce_pu:12827": " pūjitā ṛtvijaḥ sarve sadasyā mānitā mayā /",
    "GP12vipce_pu:12828": " tathaivārthijano 'py arthair yojito 'bhimatair mayā // ViP_6,6.36 //",
    "GP12vipce_pu:12829": " yathārham atra lokasya mayā sarvaṃ viceṣṭitam /",
    "GP12vipce_pu:12830": " aniṣpannakriyaṃ cetas tathāpi mama kiṃ yathā // ViP_6,6.37 //",
    "GP12vipce_pu:12831": " itthaṃ saṃcintayann eva sasmāra sa mahīpatiḥ /",
    "GP12vipce_pu:12832": " khāṇḍikyāya na datteti mayā vai gurudakṣiṇā // ViP_6,6.38 //",
    "GP12vipce_pu:12833": " sa jagāma tato bhūyo ratham āruhya pārthivaḥ /",
    "GP12vipce_pu:12834": " maitreya durgagahanaṃ khāṇḍikyo yatra saṃsthitaḥ // ViP_6,6.39 //",
    "GP12vipce_pu:12835": " khāṇḍikyo 'pi punar dṛṣṭvā tam āyāntaṃ dhṛtāyudhaḥ /",
    "GP12vipce_pu:12836": " tasthau hantuṃ kṛtamatis tam āha sa punar nṛpaḥ // ViP_6,6.40 //",
    "GP12vipce_pu:12837": " bho nāhaṃ te 'pakārāya prāptaḥ khāṇḍikya mā krudhaḥ /",
    "GP12vipce_pu:12838": " guror niṣkrayadānāya mām avehi tvam āgatam // ViP_6,6.41 //",
    "GP12vipce_pu:12839": " niṣpādito mayā yāgaḥ samyak tvadupadeśataḥ /",
    "GP12vipce_pu:12840": " so 'haṃ te dātum icchāmi vṛṇuṣva gurudakṣiṇām // ViP_6,6.42 //",
    "GP12vipce_pu:12841": " §parāśara uvāca:",
    "GP12vipce_pu:12842": " bhūyaḥ sa mantribhiḥ sārdhaṃ mantrayām āsa pārthivaḥ /",
    "GP12vipce_pu:12843": " guruniṣkṛtikāmo 'tra kim ayaṃ prārthyatām iti // ViP_6,6.43 //",
    "GP12vipce_pu:12844": " tam ūcur mantriṇo rājyam aśeṣaṃ prārthyatām ayam /",
    "GP12vipce_pu:12845": " kṛtibhiḥ prārthyate rājyam anāyāsitasainikaiḥ // ViP_6,6.44 //",
    "GP12vipce_pu:12846": " prahasya tān āha nṛpaḥ sa khāṇḍikyo mahāmatiḥ /",
    "GP12vipce_pu:12847": " svalpakālaṃ mahīrājyaṃ mādṛśaiḥ prārthyate katham // ViP_6,6.45 //",
    "GP12vipce_pu:12848": " evam etad bhavanto 'tra arthasādhanamantriṇaḥ /",
    "GP12vipce_pu:12849": " paramārthaḥ kathaṃ ko 'tra yūyaṃ nātra vicakṣaṇāḥ // ViP_6,6.46 //",
    "GP12vipce_pu:12850": " §parāśara uvāca:",
    "GP12vipce_pu:12851": " ity uktvā samupetyainaṃ sa tu keśidhvajaṃ nṛpam /",
    "GP12vipce_pu:12852": " uvāca kim avaśyaṃ tvaṃ dadāsi gurudakṣiṇām // ViP_6,6.47 //",
    "GP12vipce_pu:12853": " bāḍham ity eva tenoktaḥ khāṇḍikyas tam athābravīt /",
    "GP12vipce_pu:12854": " bhavān adhyātmavijñānaparamārthavicakṣaṇaḥ // ViP_6,6.48 //",
    "GP12vipce_pu:12855": " yadi ced dīyate mahyaṃ bhavatā guruniṣkrayaḥ /",
    "GP12vipce_pu:12856": " tat kleśapraśamāyālaṃ yat karma tad udīraya // ViP_6,6.49 //",
    "GP12vipce_pu:12857": " [[iti śrīviṣṇupurāṇe ṣaṣṭhe 'ṃśe ṣaṣṭho 'dhyāyaḥ ]]",
    "GP12vipce_pu:12858": " §keśidhvaja uvāca:",
    "GP12vipce_pu:12859": " na prārthitaṃ tvayā kasmān mama rājyam akaṇṭakam /",
    "GP12vipce_pu:12860": " rājyalābhād vinā nānyat kṣatriyāṇām atipriyam // ViP_6,7.1 //",
    "GP12vipce_pu:12861": " §khāṇḍikya uvāca:",
    "GP12vipce_pu:12862": " keśidhvaja nibodha tvaṃ mayā na prārthitaṃ yataḥ /",
    "GP12vipce_pu:12863": " rājyam etad aśeṣaṃ te yatra gṛdhnanty apaṇḍitāḥ // ViP_6,7.2 //",
    "GP12vipce_pu:12864": " kṣatriyāṇām ayaṃ dharmo yat prajāparipālanam /",
    "GP12vipce_pu:12865": " vadhaś ca dharmayuddhena svarājyaparipanthinām // ViP_6,7.3 //",
    "GP12vipce_pu:12866": " After 3, G2 ins:",
    "GP12vipce_pu:12867": " yat prajāpālanaṃ yac ca svarājyapratipakṣaṇām // ViP_6,7.3*12 //",
    "GP12vipce_pu:12868": " yatrāśaktasya me doṣo naivāsty apahṛte tvayā /",
    "GP12vipce_pu:12869": " bandhāyaiva bhavaty eṣā avidyāpy akramojjhitā // ViP_6,7.4 //",
    "GP12vipce_pu:12870": " janmopabhogalipsārtham iyaṃ rājyaspṛhā mama /",
    "GP12vipce_pu:12871": " anyeṣāṃ doṣajā naiva dharmam evānurudhyate // ViP_6,7.5 //",
    "GP12vipce_pu:12872": " na yācñā kṣatrabandhūnāṃ dharmāyaitat satāṃ matam // ViP_6,7.6ab //",
    "GP12vipce_pu:12873": " After 6ab G1 ins:",
    "GP12vipce_pu:12874": " janmopabhogakṣayadaṃ yogād anyan na vidyate // ViP_6,7.6ab*13:1 //",
    "GP12vipce_pu:12875": " brahmavīhi mahābhāga yogaṃ yogaviduttama // ViP_6,7.6ab*13:2 //",
    "GP12vipce_pu:12876": " vijñātayogaśāstrārthāḥ tvam asyān nimisaṃtatau // ViP_6,7.6ab*13:3 //",
    "GP12vipce_pu:12877": " ato na yācitaṃ rājyam avidyāntargataṃ tava // ViP_6,7.6cd //",
    "GP12vipce_pu:12878": " rājye gṛdhnanty avidvāṃso mamatvāhṛtacetasaḥ /",
    "GP12vipce_pu:12879": " ahaṃmānamahāpānamadamattā na mādṛśāḥ // ViP_6,7.7 //",
    "GP12vipce_pu:12880": " §parāśara uvāca:",
    "GP12vipce_pu:12881": " tataḥ prahṛṣṭaḥ sādhv iti prāha keśidhvajo nṛpaḥ /",
    "GP12vipce_pu:12882": " khāṇḍikyajanakaṃ prītyā śrūyatāṃ vacanaṃ mama // ViP_6,7.8 //",
    "GP12vipce_pu:12883": " aham avidyayā mṛtyuṃ tartukāmaḥ karomi vai /",
    "GP12vipce_pu:12884": " rājyaṃ yāgāṃś ca vividhān bhogaiḥ puṇyakṣayaṃ tathā // ViP_6,7.9 //",
    "GP12vipce_pu:12885": " tad idaṃ te mano diṣṭyā vivekaiśvaryatāṃ gatam /",
    "GP12vipce_pu:12886": " śrūyatāṃ cāpy avidyāyāḥ svarūpaṃ kulanandana // ViP_6,7.10 //",
    "GP12vipce_pu:12887": " anātmany ātmabuddhir yā asve svam iti yā matiḥ /",
    "GP12vipce_pu:12888": " avidyātarusaṃbhūtibījam etad dvidhā sthitam // ViP_6,7.11 //",
    "GP12vipce_pu:12889": " pañcabhūtātmake dehe dehī mohatamovṛtaḥ /",
    "GP12vipce_pu:12890": " aham etad itīty uccaiḥ kurute kumatir matim // ViP_6,7.12 //",
    "GP12vipce_pu:12891": " ākāśavāyvagnijalapṛthivībhyaḥ pṛthak sthite /",
    "GP12vipce_pu:12892": " ātmany ātmamayaṃ bhāvaṃ kaḥ karoti kalevare // ViP_6,7.13 //",
    "GP12vipce_pu:12893": " kalevaropabhogyaṃ hi gṛhakṣetrādikaṃ ca kaḥ /",
    "GP12vipce_pu:12894": " adehe hy ātmani prājño mamedam iti manyate // ViP_6,7.14 //",
    "GP12vipce_pu:12895": " itthaṃ ca putrapautreṣu taddehotpāditeṣu kaḥ /",
    "GP12vipce_pu:12896": " karoti paṇḍitaḥ svāmyam anātmani kalevare // ViP_6,7.15 //",
    "GP12vipce_pu:12897": " sarvaṃ dehopabhogāya kurute karma mānavaḥ /",
    "GP12vipce_pu:12898": " dehaś cānyo yadā puṃsas tadā bandhāya tatparam // ViP_6,7.16 //",
    "GP12vipce_pu:12899": " After 16, Ś2 D7 ins:",
    "GP12vipce_pu:12900": " yadi nāmāsya kāyasya yad antas tad bahir bhavet // ViP_6,7.16*14:1 //",
    "GP12vipce_pu:12901": " daṇḍam ādāya loko 'yaṃ śunaḥ kākāṃś ca vārayet // ViP_6,7.16*14:2 //",
    "GP12vipce_pu:12902": " mṛṇmayaṃ hi yathā gehaṃ lipyate vai mṛdambhasā /",
    "GP12vipce_pu:12903": " pārthivo 'yaṃ tathā deho mṛdambholepanasthitiḥ // ViP_6,7.17 //",
    "GP12vipce_pu:12904": " pañcabhūtātmakair bhogaiḥ pañcabhūtātmakaṃ vapuḥ /",
    "GP12vipce_pu:12905": " āpyāyate yadi tataḥ puṃso garvo 'tra kiṃ kṛtaḥ // ViP_6,7.18 //",
    "GP12vipce_pu:12906": " anekajanmasāhasrīṃ saṃsārapadavīṃ vrajan /",
    "GP12vipce_pu:12907": " mohaśramaṃ prayāto 'sau vāsanāreṇuguṇṭhitaḥ // ViP_6,7.19 //",
    "GP12vipce_pu:12908": " prakṣālyate yadā so 'sya reṇur jñānoṣṇavāriṇā /",
    "GP12vipce_pu:12909": " tadā saṃsārapānthasya yāti mohaśramaḥ śamam // ViP_6,7.20 //",
    "GP12vipce_pu:12910": " mohaśrame śamaṃ yāte svasthāntaḥkaraṇaḥ pumān /",
    "GP12vipce_pu:12911": " ananyātiśayābādhaṃ paraṃ nirvāṇam ṛcchati // ViP_6,7.21 //",
    "GP12vipce_pu:12912": " nirvāṇamaya evāyam ātmā jñānamayo 'malaḥ /",
    "GP12vipce_pu:12913": " duḥkhājñānamalā dharmāḥ prakṛtes te tu nātmanaḥ // ViP_6,7.22 //",
    "GP12vipce_pu:12914": " jalasya nāgnisaṃsargaḥ sthālīsaṅgāt tathāpi hi /",
    "GP12vipce_pu:12915": " śabdodrekādikān dharmāṃs tat karoti yathā mune // ViP_6,7.23 //",
    "GP12vipce_pu:12916": " tathātmā prakṛteḥ saṅgād ahaṃmānādidūṣitaḥ /",
    "GP12vipce_pu:12917": " bhajate prākṛtān dharmān anyas tebhyo hi so 'vyayaḥ // ViP_6,7.24 //",
    "GP12vipce_pu:12918": " tad etat kathitaṃ bījam avidyāyā mayā tava /",
    "GP12vipce_pu:12919": " kleśānāṃ ca kṣayakaraṃ yogād anyan na vidyate // ViP_6,7.25 //",
    "GP12vipce_pu:12920": " §khāṇḍikya uvāca:",
    "GP12vipce_pu:12921": " taṃ bravīhi mahābhāga yogaṃ yogaviduttama /",
    "GP12vipce_pu:12922": " vijñātayogaśāstrārthas tvam asyāṃ nimisaṃtatau // ViP_6,7.26 //",
    "GP12vipce_pu:12923": " §keśidhvaja uvāca:",
    "GP12vipce_pu:12924": " yogasvarūpaṃ khāṇḍikya śrūyatāṃ gadato mama /",
    "GP12vipce_pu:12925": " yatra sthito na cyavate prāpya brahmalayaṃ muniḥ // ViP_6,7.27 //",
    "GP12vipce_pu:12926": " mana eva manuṣyāṇāṃ kāraṇaṃ bandhamokṣayoḥ /",
    "GP12vipce_pu:12927": " bandhasya viṣayāsaṅgi mukter nirviṣayaṃ tathā // ViP_6,7.28 //",
    "GP12vipce_pu:12928": " viṣayebhyaḥ samāhṛtya vijñānātmā mano muniḥ /",
    "GP12vipce_pu:12929": " cintayen muktaye tena brahmabhūtaṃ pareśvaram // ViP_6,7.29 //",
    "GP12vipce_pu:12930": " ātmabhāvaṃ nayaty enaṃ tad brahmadhyāyinaṃ mune /",
    "GP12vipce_pu:12931": " vikāryam ātmanaḥ śaktyā loham ākarṣako yathā // ViP_6,7.30 //",
    "GP12vipce_pu:12932": " ātmaprayatnasāpekṣā viśiṣṭā yā manogatiḥ /",
    "GP12vipce_pu:12933": " tasyā brahmaṇi saṃyogo yoga ity abhidhīyate // ViP_6,7.31 //",
    "GP12vipce_pu:12934": " evam atyantavaiśiṣṭyayuktadharmopalakṣaṇaḥ /",
    "GP12vipce_pu:12935": " yasya yogaḥ sa vai yogī mumukṣur abhidhīyate // ViP_6,7.32 //",
    "GP12vipce_pu:12936": " After 32, Ś2 D7 ins:",
    "GP12vipce_pu:12937": " eko vai bandhamokṣasya na dvitīyo 'sti kaścana // ViP_6,7.32*15:1 //",
    "GP12vipce_pu:12938": " pūrve samudre yaḥ panthā na sa gacchati paścimam // ViP_6,7.32*15:2 //",
    "GP12vipce_pu:12939": " saṅgasya karmaṇā buddhiḥ pūrvotpattau na saṃbhavet // ViP_6,7.32*15:3 //",
    "GP12vipce_pu:12940": " evaṃ dharmo 'bhyupāyena nānyadharmeṣu kāraṇam // ViP_6,7.32*15:4 //",
    "GP12vipce_pu:12941": " yogayuk prathamaṃ yogī yuñjamāno 'bhidhīyate /",
    "GP12vipce_pu:12942": " viniṣpannasamādhis tu parabrahmopalabdhimān // ViP_6,7.33 //",
    "GP12vipce_pu:12943": " yady antarāyadoṣeṇa dūṣyate cāsya mānasam /",
    "GP12vipce_pu:12944": " janmāntarair abhyasato muktiḥ pūrvasya jāyate // ViP_6,7.34 //",
    "GP12vipce_pu:12945": " viniṣpannasamādhis tu muktiṃ tatraiva janmani /",
    "GP12vipce_pu:12946": " prāpnoti yogī yogāgnidagdhakarmacayo 'cirāt // ViP_6,7.35 //",
    "GP12vipce_pu:12947": " brahmacaryam ahiṃsāṃ ca satyāsteyāparigrahān /",
    "GP12vipce_pu:12948": " seveta yogī niṣkāmo yogyatāṃ svamano nayan // ViP_6,7.36 //",
    "GP12vipce_pu:12949": " svādhyāyaśaucasaṃtoṣatapāṃsi niyatātmavān /",
    "GP12vipce_pu:12950": " kurvīta brahmaṇi tathā parasmin pravaṇaṃ manaḥ // ViP_6,7.37 //",
    "GP12vipce_pu:12951": " ete yamāḥ saniyamāḥ pañca pañca prakīrtitāḥ /",
    "GP12vipce_pu:12952": " viśiṣṭaphaladāḥ kāmyā niṣkāmānāṃ vimuktidāḥ // ViP_6,7.38 //",
    "GP12vipce_pu:12953": " ekaṃ bhadrāsanādīnāṃ samāsthāya guṇair yutaḥ /",
    "GP12vipce_pu:12954": " yamākhyair niyamākhyaiś ca yuñjīta niyato yatiḥ // ViP_6,7.39 //",
    "GP12vipce_pu:12955": " prāṇākhyam anilaṃ vaśyam abhyāsāt kurute tu yat /",
    "GP12vipce_pu:12956": " prāṇāyāmaḥ sa vijñeyaḥ sabījo 'bīja eva ca // ViP_6,7.40 //",
    "GP12vipce_pu:12957": " paraspareṇābhibhavaṃ prāṇāpānau yadānilau /",
    "GP12vipce_pu:12958": " kurutaḥ sa dvidhānena tṛtīyaḥ saṃyamāt tayoḥ // ViP_6,7.41 //",
    "GP12vipce_pu:12959": " tasya cālambanavataḥ sthūlarūpaṃ dvijottama /",
    "GP12vipce_pu:12960": " ālambanam anantasya yogino 'bhyasataḥ smṛtam // ViP_6,7.42 //",
    "GP12vipce_pu:12961": " śabdādiṣv anuraktāni nigṛhyākṣāṇi yogavit /",
    "GP12vipce_pu:12962": " kuryāc cittānukārīṇi pratyāhāraparāyaṇaḥ // ViP_6,7.43 //",
    "GP12vipce_pu:12963": " vaśyatā paramā tena jāyate 'ticalātmanām /",
    "GP12vipce_pu:12964": " indriyāṇām avaśyais tair na yogī yogasādhakaḥ // ViP_6,7.44 //",
    "GP12vipce_pu:12965": " prāṇāyāmena pavanaiḥ pratyāhāreṇa cendriyaiḥ /",
    "GP12vipce_pu:12966": " vaśīkṛtais tataḥ kuryāt sthitaṃ cetaḥ śubhāśraye // ViP_6,7.45 //",
    "GP12vipce_pu:12967": " §khāṇḍikya uvāca:",
    "GP12vipce_pu:12968": " kathyatāṃ me mahābhāga cetaso yaḥ śubhāśrayaḥ /",
    "GP12vipce_pu:12969": " yadādhāram aśeṣaṃ tad dhanti doṣasamudbhavam // ViP_6,7.46 //",
    "GP12vipce_pu:12970": " §keśidhvaja uvāca:",
    "GP12vipce_pu:12971": " āśrayaś cetaso brahma dvidhā tac ca svarūpataḥ /",
    "GP12vipce_pu:12972": " bhūpa mūrtam amūrtaṃ ca paraṃ cāparam eva ca // ViP_6,7.47 //",
    "GP12vipce_pu:12973": " trividhā bhāvanā bhūpa viśvam etan nibodhatām /",
    "GP12vipce_pu:12974": " brahmākhyā karmasaṃjñā ca tathā caivobhayātmikā // ViP_6,7.48 //",
    "GP12vipce_pu:12975": " karmabhāvātmikā hy ekā brahmabhāvātmikāparā /",
    "GP12vipce_pu:12976": " ubhayātmikā tathaivānyā trividhā bhāvabhāvanā // ViP_6,7.49 //",
    "GP12vipce_pu:12977": " sanandanādayo brahmabhāvabhāvanayā yutāḥ /",
    "GP12vipce_pu:12978": " karmabhāvanayā cānye devādyāḥ sthāvarāś carāḥ // ViP_6,7.50 //",
    "GP12vipce_pu:12979": " hiraṇyagarbhādiṣu ca brahmakarmātmikā dvidhā /",
    "GP12vipce_pu:12980": " adhikārabodhayukteṣu vidyate bhāvabhāvanā // ViP_6,7.51 //",
    "GP12vipce_pu:12981": " akṣīṇeṣu samasteṣu viśeṣajñānakarmasu /",
    "GP12vipce_pu:12982": " viśvam etat paraṃ cānyad bhedabhinnadṛśāṃ nṛpa // ViP_6,7.52 //",
    "GP12vipce_pu:12983": " pratyastamitabhedaṃ yat sattāmātram agocaram /",
    "GP12vipce_pu:12984": " vacasām ātmasaṃvedyaṃ taj jñānaṃ brahmasaṃjñitam // ViP_6,7.53 //",
    "GP12vipce_pu:12985": " tac ca viṣṇoḥ paraṃ rūpam arūpasyājam akṣaram /",
    "GP12vipce_pu:12986": " viśvasvarūpavairūpyalakṣaṇaṃ paramātmanaḥ // ViP_6,7.54 //",
    "GP12vipce_pu:12987": " na tad yogayujā śakyaṃ nṛpa cintayituṃ yataḥ /",
    "GP12vipce_pu:12988": " tataḥ sthūlaṃ hare rūpaṃ cintayed viśvagocaram // ViP_6,7.55 //",
    "GP12vipce_pu:12989": " hiraṇyagarbho bhagavān vāsavo 'tha prajāpatiḥ /",
    "GP12vipce_pu:12990": " maruto vasavo rudrā bhāskarās tārakā grahāḥ // ViP_6,7.56 //",
    "GP12vipce_pu:12991": " gandharvayakṣadaityādyāḥ sakalā devayonayaḥ /",
    "GP12vipce_pu:12992": " manuṣyāḥ paśavaḥ śailāḥ samudrāḥ sarito drumāḥ // ViP_6,7.57 //",
    "GP12vipce_pu:12993": " bhūpa bhūtāny aśeṣāṇi bhūtānāṃ ye ca hetavaḥ /",
    "GP12vipce_pu:12994": " pradhānādiviśeṣāntaṃ cetanācetanātmakam // ViP_6,7.58 //",
    "GP12vipce_pu:12995": " ekapādaṃ dvipādaṃ ca bahupādam apādakam /",
    "GP12vipce_pu:12996": " mūrtam etad dhare rūpaṃ bhāvanātritayātmakam // ViP_6,7.59 //",
    "GP12vipce_pu:12997": " etat sarvam idaṃ viśvaṃ jagad etac carācaram /",
    "GP12vipce_pu:12998": " parabrahmasvarūpasya viṣṇoḥ śaktisamanvitam // ViP_6,7.60 //",
    "GP12vipce_pu:12999": " After 60, Ś2 D7 ins:",
    "GP12vipce_pu:13000": " tattvāc ca śaktivikṣepāḥ tadājñāsaṃjñitā vibhoḥ // ViP_6,7.60*16 //",
    "GP12vipce_pu:13001": " viṣṇuśaktiḥ parā proktā kṣetrajñākhyā tathāparā /",
    "GP12vipce_pu:13002": " avidyā karmasaṃjñānyā tṛtīyā śaktir iṣyate // ViP_6,7.61 //",
    "GP12vipce_pu:13003": " yayā kṣetrajñaśaktiḥ sā veṣṭitā nṛpa sarvagā /",
    "GP12vipce_pu:13004": " saṃsāratāpān akhilān avāpnoty atisaṃtatān // ViP_6,7.62 //",
    "GP12vipce_pu:13005": " tayā tirohitatvāc ca śaktiḥ kṣetrajñasaṃjñitā /",
    "GP12vipce_pu:13006": " sarvabhūteṣu bhūpāla tāratamyena lakṣyate // ViP_6,7.63 //",
    "GP12vipce_pu:13007": " aprāṇavatsu svalpālpā sthāvareṣu tato 'dhikā /",
    "GP12vipce_pu:13008": " sarīsṛpeṣu tebhyo 'nyāpy atiśaktyā patattriṣu // ViP_6,7.64 //",
    "GP12vipce_pu:13009": " patattribhyo mṛgās tebhyas tacchaktyā paśavo 'dhikāḥ /",
    "GP12vipce_pu:13010": " paśubhyo manujāś cāpi śaktyā puṃsaḥ prabhāvitāḥ // ViP_6,7.65 //",
    "GP12vipce_pu:13011": " tebhyo 'pi nāgagandharvayakṣādyā devatā nṛpa // ViP_6,7.66 //",
    "GP12vipce_pu:13012": " śakraḥ samastadevebhyas tataś cāpi prajāpatiḥ /",
    "GP12vipce_pu:13013": " hiraṇyagarbho 'pi tataḥ puṃsaḥ śaktyupalakṣitaḥ // ViP_6,7.67 //",
    "GP12vipce_pu:13014": " etāny aśeṣarūpāṇi tasya rūpāṇi pārthiva /",
    "GP12vipce_pu:13015": " yatas tacchaktiyogena yuktāni nabhasā yathā // ViP_6,7.68 //",
    "GP12vipce_pu:13016": " dvitīyaṃ viṣṇusaṃjñasya yogidhyeyaṃ mahāmate /",
    "GP12vipce_pu:13017": " amūrtaṃ brahmaṇo rūpaṃ yat sad ity ucyate budhaiḥ // ViP_6,7.69 //",
    "GP12vipce_pu:13018": " samastāḥ śaktayaś caitā nṛpa yatra pratiṣṭhitāḥ /",
    "GP12vipce_pu:13019": " tad viśvarūparūpaṃ vai rūpam anyad dharer mahat // ViP_6,7.70 //",
    "GP12vipce_pu:13020": " samastaśaktirūpāṇi tat karoti janeśvara /",
    "GP12vipce_pu:13021": " devatiryaṅmanuṣyādiceṣṭāvanti svalīlayā // ViP_6,7.71 //",
    "GP12vipce_pu:13022": " jagatām upakārāya na sā karmanimittajā /",
    "GP12vipce_pu:13023": " ceṣṭā tasyāprameyasya vyāpiny avyāhatātmikā // ViP_6,7.72 //",
    "GP12vipce_pu:13024": " tad rūpaṃ viśvarūpasya tasya yogayujā nṛpa /",
    "GP12vipce_pu:13025": " cintyam ātmaviśuddhyarthaṃ sarvakilbiṣanāśanam // ViP_6,7.73 //",
    "GP12vipce_pu:13026": " yathāgnir uddhataśikhaḥ kakṣaṃ dahati sānilaḥ /",
    "GP12vipce_pu:13027": " tathā cittasthito viṣṇur yogināṃ sarvakilbiṣam // ViP_6,7.74 //",
    "GP12vipce_pu:13028": " tasmāt samastaśaktīnām ādhāre tatra cetasaḥ /",
    "GP12vipce_pu:13029": " kurvīta saṃsthitiṃ sā tu vijñeyā śuddhadhāraṇā // ViP_6,7.75 //",
    "GP12vipce_pu:13030": " śubhāśrayaḥ sa cittasya sarvagasya tathātmanaḥ /",
    "GP12vipce_pu:13031": " tribhāvabhāvanātīto muktaye yogināṃ nṛpa // ViP_6,7.76 //",
    "GP12vipce_pu:13032": " anye tu puruṣavyāghra cetaso ye vyapāśrayāḥ /",
    "GP12vipce_pu:13033": " aśuddhās te samastās tu devādyāḥ karmayonayaḥ // ViP_6,7.77 //",
    "GP12vipce_pu:13034": " mūrtaṃ bhagavato rūpaṃ sarvāpāśrayaniḥspṛham /",
    "GP12vipce_pu:13035": " eṣā vai dhāraṇā proktā yac cittaṃ tatra dhāryate // ViP_6,7.78 //",
    "GP12vipce_pu:13036": " tac ca mūrtaṃ hare rūpaṃ yādṛk cintyaṃ narādhipa /",
    "GP12vipce_pu:13037": " tac chrūyatām anādhāre dhāraṇā nopapadyate // ViP_6,7.79 //",
    "GP12vipce_pu:13038": " prasannacāruvadanaṃ padmapattropamekṣaṇam /",
    "GP12vipce_pu:13039": " sukapolaṃ suvistīrṇalalāṭaphalakojjvalam // ViP_6,7.80 //",
    "GP12vipce_pu:13040": " samakarṇāntavinyastacārukarṇavibhūṣaṇam /",
    "GP12vipce_pu:13041": " kambugrīvaṃ suvistīrṇaśrīvatsāṅkitavakṣasam // ViP_6,7.81 //",
    "GP12vipce_pu:13042": " valītribhaṅginā magnanābhinā codareṇa vai /",
    "GP12vipce_pu:13043": " pralambāṣṭabhujaṃ viṣṇum athavāpi caturbhujam // ViP_6,7.82 //",
    "GP12vipce_pu:13044": " samasthitorujaṅghaṃ ca susthitāṅghrikarāmbujam /",
    "GP12vipce_pu:13045": " cintayed brahmabhūtaṃ taṃ pītanirmalavāsasam // ViP_6,7.83 //",
    "GP12vipce_pu:13046": " kirīṭacārukeyūrakaṭakādivibhūṣitam // ViP_6,7.84 //",
    "GP12vipce_pu:13047": " śārṅgaśaṅkhagadākhaḍgacakrākṣavalayānvitam // ViP_6,7.85ab //",
    "GP12vipce_pu:13048": " After 85ab T3 ins:",
    "GP12vipce_pu:13049": " varadābhayahastaṃ ca mudrikāhastabhūṣitam // ViP_6,7.85ab*17 //",
    "GP12vipce_pu:13050": " cintayet tanmayo yogī samādhāyātmamānasam // ViP_6,7.85cd //",
    "GP12vipce_pu:13051": " tāvad yāvad dṛḍhībhūtā tatraiva nṛpa dhāraṇā /",
    "GP12vipce_pu:13052": " vrajatas tiṣṭhato 'nyad vā svecchayā karma kurvataḥ /",
    "GP12vipce_pu:13053": " nāpayāti yadā cittāt siddhāṃ manyeta tāṃ tadā // ViP_6,7.86 //",
    "GP12vipce_pu:13054": " tataḥ śaṅkhagadācakraśārṅgādirahitaṃ budhaḥ /",
    "GP12vipce_pu:13055": " cintayed bhagavadrūpaṃ praśāntaṃ sākṣasūtrakam // ViP_6,7.87 //",
    "GP12vipce_pu:13056": " sā yadā dhāraṇā tadvad avasthānavatī tataḥ /",
    "GP12vipce_pu:13057": " kirīṭakeyūramukhair bhūṣaṇai rahitaṃ smaret // ViP_6,7.88 //",
    "GP12vipce_pu:13058": " tad ekāvayavaṃ devaṃ cetasā hi punar budhaḥ /",
    "GP12vipce_pu:13059": " kuryāt tato 'vayavini praṇidhānaparo bhavet // ViP_6,7.89 //",
    "GP12vipce_pu:13060": " tadrūpapratyayā caikā saṃtatiś cānyaniḥspṛhā /",
    "GP12vipce_pu:13061": " taddhyānaṃ prathamair aṅgaiḥ ṣaḍbhir niṣpādyate nṛpa // ViP_6,7.90 //",
    "GP12vipce_pu:13062": " tasyaiva kalpanāhīnaṃ svarūpagrahaṇaṃ hi yat /",
    "GP12vipce_pu:13063": " manasā dhyānaniṣpādyaṃ samādhiḥ so 'bhidhīyate // ViP_6,7.91 //",
    "GP12vipce_pu:13064": " vijñānaṃ prāpakaṃ prāpye pare brahmaṇi pārthiva /",
    "GP12vipce_pu:13065": " prāpaṇīyas tathaivātmā prakṣīṇāśeṣabhāvanaḥ // ViP_6,7.92 //",
    "GP12vipce_pu:13066": " kṣetrajñaḥ karaṇī jñānaṃ karaṇaṃ tena tasya tat /",
    "GP12vipce_pu:13067": " niṣpādya muktikāryaṃ vai kṛtakṛtyaṃ nivartate // ViP_6,7.93 //",
    "GP12vipce_pu:13068": " tadbhāvabhāvam āpannas tato 'sau paramātmanā /",
    "GP12vipce_pu:13069": " bhavaty abhedī bhedaś ca tasyājñānakṛto bhavet // ViP_6,7.94 //",
    "GP12vipce_pu:13070": " vibhedajanake 'jñāne nāśam ātyantikaṃ gate /",
    "GP12vipce_pu:13071": " ātmano brahmaṇo bhedam asantaṃ kaḥ kariṣyati // ViP_6,7.95 //",
    "GP12vipce_pu:13072": " ity uktas te mayā yogaḥ khāṇḍikya paripṛcchataḥ /",
    "GP12vipce_pu:13073": " saṃkṣepavistarābhyāṃ tu kim anyat kriyatāṃ tava // ViP_6,7.96 //",
    "GP12vipce_pu:13074": " §khāṇḍikya uvāca:",
    "GP12vipce_pu:13075": " kathite yogasadbhāve sarvam eva kṛtaṃ mama /",
    "GP12vipce_pu:13076": " tavopadeśenāśeṣo naṣṭaś cittamalo yataḥ // ViP_6,7.97 //",
    "GP12vipce_pu:13077": " mameti yan mayā coktam asad etan na cānyathā /",
    "GP12vipce_pu:13078": " narendra gadituṃ śakyam api vijñeyavedibhiḥ // ViP_6,7.98 //",
    "GP12vipce_pu:13079": " ahaṃ mamety avidyeyaṃ vyavahāras tathānayā /",
    "GP12vipce_pu:13080": " paramārthas tv asaṃlāpyo gocare vacasāṃ na saḥ // ViP_6,7.99 //",
    "GP12vipce_pu:13081": " tad gaccha śreyase sarvaṃ mamaitad bhavatā kṛtam /",
    "GP12vipce_pu:13082": " yad vimuktiprado yogaḥ proktaḥ keśidhvajāvyayaḥ // ViP_6,7.100 //",
    "GP12vipce_pu:13083": " §parāśara uvāca:",
    "GP12vipce_pu:13084": " yathārhaṃ pūjayā tena khāṇḍikyena sa pūjitaḥ /",
    "GP12vipce_pu:13085": " ājagāma puraṃ brahmaṃs tataḥ keśidhvajo nṛpaḥ // ViP_6,7.101 //",
    "GP12vipce_pu:13086": " khāṇḍikyo 'pi sutaṃ kṛtvā rājānaṃ yogasiddhaye /",
    "GP12vipce_pu:13087": " vanaṃ jagāma govinde viniveśitamānasaḥ // ViP_6,7.102 //",
    "GP12vipce_pu:13088": " tatraikāntaratir bhūtvā yamādiguṇaśodhitaḥ /",
    "GP12vipce_pu:13089": " viṣṇvākhye nirmale brahmaṇy avāpa nṛpatir layam // ViP_6,7.103 //",
    "GP12vipce_pu:13090": " keśidhvajo 'pi muktyarthaṃ svakarmakṣapaṇonmukhaḥ /",
    "GP12vipce_pu:13091": " bubhuje viṣayān karma cakre cānabhisaṃdhitam // ViP_6,7.104 //",
    "GP12vipce_pu:13092": " akalyāṇopabhogaiś ca kṣīṇapāpo 'malas tataḥ /",
    "GP12vipce_pu:13093": " avāpa siddhim atyantatāpakṣayaphalāṃ dvija // ViP_6,7.105 //",
    "GP12vipce_pu:13094": " [[iti śrīviṣṇupurāṇe ṣaṣṭhe 'ṃśe saptamo 'dhyāyaḥ ]]",
    "GP12vipce_pu:13095": " §parāśara uvāca:",
    "GP12vipce_pu:13096": " ity eṣa kathitaḥ samyak tṛtīyaḥ pratisaṃcaraḥ /",
    "GP12vipce_pu:13097": " ātyantiko vimuktir yā layo brahmaṇi śāśvate // ViP_6,8.1 //",
    "GP12vipce_pu:13098": " sargaś ca pratisargaś ca vaṃśo manvantarāṇi ca /",
    "GP12vipce_pu:13099": " vaṃśānucaritaṃ caiva bhavato gaditaṃ mayā // ViP_6,8.2 //",
    "GP12vipce_pu:13100": " purāṇaṃ vaiṣṇavaṃ tv etat sarvakilbiṣanāśanam /",
    "GP12vipce_pu:13101": " viśiṣṭaṃ sarvaśāstrebhyaḥ puruṣārthopapādakam // ViP_6,8.3 //",
    "GP12vipce_pu:13102": " tubhyaṃ yathāvan maitreya proktaṃ śuśrūṣave 'vyayam /",
    "GP12vipce_pu:13103": " yad anyad api vaktavyaṃ tat pṛcchādya vadāmi te // ViP_6,8.4 //",
    "GP12vipce_pu:13104": " §maitreya uvāca:",
    "GP12vipce_pu:13105": " bhagavan kathitaṃ sarvaṃ yat pṛṣṭo 'si mayā mune /",
    "GP12vipce_pu:13106": " śrutaṃ caitan mayā bhaktyā nānyat praṣṭavyam asti me // ViP_6,8.5 //",
    "GP12vipce_pu:13107": " vicchinnāḥ sarvasaṃdehā vaimalyaṃ manasaḥ kṛtam /",
    "GP12vipce_pu:13108": " tvatprasādān mayā jñātā utpattisthitisaṃyamāḥ // ViP_6,8.6 //",
    "GP12vipce_pu:13109": " jñātaś caturvidho rāśiḥ śaktiś ca trividhā guro /",
    "GP12vipce_pu:13110": " vijñātā cāpi kārtsnyena trividhā bhāvabhāvanā // ViP_6,8.7 //",
    "GP12vipce_pu:13111": " tvatprasādān mayā jñātaṃ jñeyair anyair alaṃ dvija /",
    "GP12vipce_pu:13112": " yathaitad akhilaṃ viṣṇor jagan na vyatiricyate // ViP_6,8.8 //",
    "GP12vipce_pu:13113": " kṛtārtho 'smy apasaṃdehas tvatprasādān mahāmune /",
    "GP12vipce_pu:13114": " varṇadharmādayo dharmā viditā yad aśeṣataḥ // ViP_6,8.9 //",
    "GP12vipce_pu:13115": " pravṛttaṃ ca nivṛttaṃ ca jñātaṃ karma mayākhilam /",
    "GP12vipce_pu:13116": " prasīda viprapravara nānyat praṣṭavyam asti me // ViP_6,8.10 //",
    "GP12vipce_pu:13117": " yad asya kathanāyāsair yojito 'si mayā guro /",
    "GP12vipce_pu:13118": " tat kṣamyatāṃ viśeṣo 'sti na satāṃ putraśiṣyayoḥ // ViP_6,8.11 //",
    "GP12vipce_pu:13119": " §parāśara uvāca:",
    "GP12vipce_pu:13120": " etat te yan mayākhyātaṃ purāṇaṃ vedasaṃmitam /",
    "GP12vipce_pu:13121": " śrute 'smin sarvadoṣotthaḥ pāparāśiḥ praṇaśyati // ViP_6,8.12 //",
    "GP12vipce_pu:13122": " sargaś ca pratisargaś ca vaṃśo manvantarāṇi ca /",
    "GP12vipce_pu:13123": " vaṃśānucaritaṃ kṛtsnaṃ mayātra tava kīrtitam // ViP_6,8.13 //",
    "GP12vipce_pu:13124": " atra devās tathā daityā gandharvoragarākṣasāḥ /",
    "GP12vipce_pu:13125": " yakṣā vidyādharāḥ siddhāḥ kathyante 'psarasas tathā // ViP_6,8.14 //",
    "GP12vipce_pu:13126": " munayo bhāvitātmānaḥ kathyante tapasānvitāḥ /",
    "GP12vipce_pu:13127": " cāturvarṇyaṃ tathā puṃsāṃ viśiṣṭacaritā narāḥ // ViP_6,8.15 //",
    "GP12vipce_pu:13128": " puṇyāḥ pradeśā medinyāḥ puṇyā nadyo 'tha sāgarāḥ /",
    "GP12vipce_pu:13129": " parvatāś ca mahāpuṇyāś caritāni ca dhīmatām // ViP_6,8.16 //",
    "GP12vipce_pu:13130": " varṇadharmādayo dharmā vedaśākhāś ca kṛtsnaśaḥ /",
    "GP12vipce_pu:13131": " yeṣāṃ saṃśravaṇāt sadyaḥ sarvapāpaiḥ pramucyate // ViP_6,8.17 //",
    "GP12vipce_pu:13132": " utpattisthitināśānāṃ hetur yo jagato 'vyayaḥ /",
    "GP12vipce_pu:13133": " sa sarvabhūtaḥ sarvātmā kathyate bhagavān hariḥ // ViP_6,8.18 //",
    "GP12vipce_pu:13134": " avaśenāpi yan nāmni kīrtite sarvapātakaiḥ // ViP_6,8.19ab //",
    "GP12vipce_pu:13135": " After 19ab ins:",
    "GP12vipce_pu:13136": " tasmād vyāsād ahaṃ śrutvā bhavatāṃ pāpanāśanam // ViP_6,8.19ab*18 //",
    "GP12vipce_pu:13137": " pumān vimucyate sadyaḥ siṃhatrastair mṛgair iva // ViP_6,8.19cd //",
    "GP12vipce_pu:13138": " After 19, B1 D6 ins:",
    "GP12vipce_pu:13139": " mayaitat kathitaṃ sarvaṃ sahasraiḥ saptasaṃkhyayā // ViP_6,8.19*19 //",
    "GP12vipce_pu:13140": " yan nāmakīrtanaṃ bhaktyā vilāyanam anuttamam /",
    "GP12vipce_pu:13141": " maitreyāśeṣapāpānāṃ dhātūnām iva pāvakaḥ // ViP_6,8.20 //",
    "GP12vipce_pu:13142": " kalikalmaṣam atyugraṃ narakārtipradaṃ nṛṇām // ViP_6,8.21ab //",
    "GP12vipce_pu:13143": " After 21ab Ś2 D7 ins:",
    "GP12vipce_pu:13144": " tannāśanaṃ paraṃ bhaktyā harismaraṇam eva hi // ViP_6,8.21ab*20:1 //",
    "GP12vipce_pu:13145": " tat kiṃcin na sthitaṃ vipra mārgaṇīyaṃ yad anyataḥ // ViP_6,8.21ab*20:2 //",
    "GP12vipce_pu:13146": " prayāti vilayaṃ sadyaḥ sakṛd yatra ca saṃsmṛte // ViP_6,8.21cd //",
    "GP12vipce_pu:13147": " hiraṇyagarbhadevendrarudrādityāśvivāyubhiḥ /",
    "GP12vipce_pu:13148": " pāvakair vasubhiḥ sādhyair viśvedevādibhiḥ suraiḥ // ViP_6,8.22 //",
    "GP12vipce_pu:13149": " yakṣarakṣoragaiḥ siddhair daityagandharvadānavaiḥ /",
    "GP12vipce_pu:13150": " apsarobhis tathā tārānakṣatraiḥ sakalair grahaiḥ // ViP_6,8.23 //",
    "GP12vipce_pu:13151": " saptarṣibhis tathā dhiṣṇyair dhiṣṇyādhipatibhis tathā /",
    "GP12vipce_pu:13152": " brāhmaṇādyair manuṣyaiś ca tathaiva paśubhir mṛgaiḥ // ViP_6,8.24 //",
    "GP12vipce_pu:13153": " sarīsṛpair vihaṃgaiś ca palāśādyair mahīruhaiḥ /",
    "GP12vipce_pu:13154": " vanādrisāgarasaritpātālaiḥ sadharādibhiḥ // ViP_6,8.25 //",
    "GP12vipce_pu:13155": " śabdādibhiś ca sahitaṃ brahmāṇḍam akhilaṃ dvija /",
    "GP12vipce_pu:13156": " meror ivāṇur yasyaitad yanmayaṃ ca dvijottama // ViP_6,8.26 //",
    "GP12vipce_pu:13157": " sa sarvaḥ sarvavit sarvasvarūpo rūpavarjitaḥ /",
    "GP12vipce_pu:13158": " bhagavān kīrtito viṣṇur atra pāpapraṇāśanaḥ // ViP_6,8.27 //",
    "GP12vipce_pu:13159": " After 27, Ñ1 V1 B ins:",
    "GP12vipce_pu:13160": " tan maṅgalyaṃ svastyayanaṃ tat pavitram anuttamam // ViP_6,8.27*21 //",
    "GP12vipce_pu:13161": " yad aśvamedhāvabhṛthe snātaḥ prāpnoti vai phalam /",
    "GP12vipce_pu:13162": " sakalaṃ tad avāpnoti śrutvaitan munisattama // ViP_6,8.28 //",
    "GP12vipce_pu:13163": " prayāge puṣkare caiva kurukṣetre tathārbude /",
    "GP12vipce_pu:13164": " kṛtopavāsaḥ prāpnoti tad asya śravaṇān naraḥ // ViP_6,8.29 //",
    "GP12vipce_pu:13165": " yad agnihotre suhute varṣeṇāpnoti vai phalam /",
    "GP12vipce_pu:13166": " mahāpuṇyamayaṃ vipra tad asya śravaṇāt sakṛt // ViP_6,8.30 //",
    "GP12vipce_pu:13167": " yaj jyeṣṭhaśukladvādaśyāṃ snātvā vai yamunājale /",
    "GP12vipce_pu:13168": " mathurāyāṃ hariṃ dṛṣṭvā prāpnoti paramāṃ gatim // ViP_6,8.31 //",
    "GP12vipce_pu:13169": " tad āpnoti phalaṃ samyak samādhānena kīrtanāt // ViP_6,8.32ab //",
    "GP12vipce_pu:13170": " After 32ab, T3 ins:",
    "GP12vipce_pu:13171": " tad asya śravaxxxm ādareṇa sukīrtivān // ViP_6,8.32ab*22 //",
    "GP12vipce_pu:13172": " purāṇasyāsya viprarṣe keśavārpitamānasaḥ // ViP_6,8.32cd //",
    "GP12vipce_pu:13173": " yamunāsalile snātaḥ puruṣo munisattama /",
    "GP12vipce_pu:13174": " jyeṣṭhāmūle 'male pakṣe dvādaśyām upavāsakṛt // ViP_6,8.33 //",
    "GP12vipce_pu:13175": " samabhyarcyācyutaṃ samyaṅ mathurāyāṃ samāhitaḥ /",
    "GP12vipce_pu:13176": " aśvamedhasya yajñasya prāpnoty avikalaṃ phalam // ViP_6,8.34 //",
    "GP12vipce_pu:13177": " ālokyarddhim athānyeṣām unnītānāṃ svavaṃśajaiḥ /",
    "GP12vipce_pu:13178": " etat kilocur anyeṣām pitaraḥ sapitāmahāḥ // ViP_6,8.35 //",
    "GP12vipce_pu:13179": " kaccid asmatkule jātaḥ kālindīsalilāplutaḥ /",
    "GP12vipce_pu:13180": " arcayiṣyati govindaṃ mathurāyām upoṣitaḥ // ViP_6,8.36 //",
    "GP12vipce_pu:13181": " jyeṣṭhāmūle site pakṣe yenaivaṃ vayam apy uta /",
    "GP12vipce_pu:13182": " parām ṛddhim avāpsyāmas tāritāḥ svakulodbhavaiḥ // ViP_6,8.37 //",
    "GP12vipce_pu:13183": " jyeṣṭhāmūle site pakṣe samabhyarcya janārdanam /",
    "GP12vipce_pu:13184": " dhanyānāṃ kulajaḥ piṇḍān yamunāyāṃ pradāsyati // ViP_6,8.38 //",
    "GP12vipce_pu:13185": " tasmin kāle samabhyarcya tatra kṛṣṇaṃ samāhitaḥ /",
    "GP12vipce_pu:13186": " dattvā piṇḍaṃ pitṛbhyaś ca yamunāsalilāplutaḥ // ViP_6,8.39 //",
    "GP12vipce_pu:13187": " yad āpnoti naraḥ puṇyaṃ tārayan svapitāmahān /",
    "GP12vipce_pu:13188": " śrutvādhyāyaṃ tad āpnoti purāṇasyāsya bhaktimān // ViP_6,8.40 //",
    "GP12vipce_pu:13189": " etat saṃsārabhīrūṇāṃ paritrāṇam anuttamam /",
    "GP12vipce_pu:13190": " duḥsvapnanāśanaṃ nṝṇāṃ sarvaduṣṭanibarhaṇam // ViP_6,8.41 //",
    "GP12vipce_pu:13191": " After 41, ed. Veṅk. ins:",
    "GP12vipce_pu:13192": " maṅgalaṃ maṅgalānāṃ ca putrasaṃpatpradāyakam // ViP_6,8.41*23 //",
    "GP12vipce_pu:13193": " idam ārṣaṃ purā prāha ṛbhave kamalodbhavaḥ /",
    "GP12vipce_pu:13194": " ṛbhuḥ priyavratāyāha sa ca bhāguraye 'bravīt // ViP_6,8.42 //",
    "GP12vipce_pu:13195": " bhāguriḥ stambhamitrāya dadhīcāya sa coktavān /",
    "GP12vipce_pu:13196": " sārasvatāya tenoktaṃ bhṛguḥ sārasvatād api // ViP_6,8.43 //",
    "GP12vipce_pu:13197": " bhṛguṇā purukutsāya narmadāyai sa coktavān /",
    "GP12vipce_pu:13198": " narmadā dhṛtarāṣṭrāya nāgāyāpūraṇāya ca // ViP_6,8.44 //",
    "GP12vipce_pu:13199": " tābhyāṃ ca nāgarājāya proktaṃ vāsukaye dvija /",
    "GP12vipce_pu:13200": " vāsukiḥ prāha vatsāya vatsaś cāśvatarāya vai // ViP_6,8.45 //",
    "GP12vipce_pu:13201": " kambalāya ca tenoktam elāpatrāya tena vai // ViP_6,8.46 //",
    "GP12vipce_pu:13202": " pātālaṃ samanuprāptas tato vedaśirā muniḥ /",
    "GP12vipce_pu:13203": " prāptavān etad akhilaṃ sa vai pramataye dadau // ViP_6,8.47 //",
    "GP12vipce_pu:13204": " dattaṃ pramatinā caiva jātūkarṇāya dhīmate /",
    "GP12vipce_pu:13205": " jātūkarṇena caivoktam anyeṣāṃ puṇyaśālinām // ViP_6,8.48 //",
    "GP12vipce_pu:13206": " pulastyavaradānena mamāpy etat smṛtiṃ gatam /",
    "GP12vipce_pu:13207": " mayāpi tubhyaṃ maitreya yathāvat kathitaṃ tv idam // ViP_6,8.49 //",
    "GP12vipce_pu:13208": " tvam apy etac chinīkāya kaler ante vadiṣyasi // ViP_6,8.50 //",
    "GP12vipce_pu:13209": " ity etat paramaṃ guhyaṃ kalikalmaṣanāśanam /",
    "GP12vipce_pu:13210": " yaḥ śṛṇoti naraḥ pāpaiḥ sa sarvair dvija mucyate // ViP_6,8.51 //",
    "GP12vipce_pu:13211": " pitṛyakṣamanuṣyebhyaḥ samastāmarasaṃstutiḥ /",
    "GP12vipce_pu:13212": " kṛtā tena bhaved etad yaḥ śṛṇoti dine dine // ViP_6,8.52 //",
    "GP12vipce_pu:13213": " After 52, D2 ins:",
    "GP12vipce_pu:13214": " śrutvaitat sakalaṃ vipra purāṇaṃ vaiṣṇavaṃ mahat // ViP_6,8.52*24:1 //",
    "GP12vipce_pu:13215": " vācakaṃ pūjayet tatra vyāsakalpaṃ dvijottama // ViP_6,8.52*24:2 //",
    "GP12vipce_pu:13216": " dadyāc ca kāñcanaṃ gāvaś cābhramantaṃ svaśaktitaḥ // ViP_6,8.52*24:3 //",
    "GP12vipce_pu:13217": " vācake pūjitaṃ vipra pūjitas tena keśavaḥ // ViP_6,8.52*24:4 //",
    "GP12vipce_pu:13218": " kapilādānajanitaṃ puṇyam atyantadurlabham /",
    "GP12vipce_pu:13219": " śrutvā tv asya daśādhyāyān avāpnoti na saṃśayaḥ // ViP_6,8.53 //",
    "GP12vipce_pu:13220": " yas tvaitat sakalaṃ śṛṇoti puruṣaḥ kṛtvā manasy acyutaṃ sarvaṃ sarvamayaṃ samastajagatām ādhāram ātmāśrayam /",
    "GP12vipce_pu:13221": " jñānaṃ jñeyam anantam ādirahitaṃ sarvāmarāṇāṃ hitaṃ sa prāpnoti na saṃśayo 'sty avikalaṃ yad vājimedhe phalam // ViP_6,8.54 //",
    "GP12vipce_pu:13222": " yatrādau bhagavāṃś carācaragurur madhye tathānte ca sa brahmajñānamayo 'cyuto 'khilajaganmadhyāntasargaprabhuḥ /",
    "GP12vipce_pu:13223": " tac chṛṇvan puruṣaḥ pavitraparamaṃ bhaktyā paṭhan dhārayan prāpnoty asti na tat samastabhuvaneṣv ekāntasiddhir hariḥ // ViP_6,8.55 //",
    "GP12vipce_pu:13224": " yasmin nyastamatir na yāti narakaṃ svargo 'pi yac cintane vighno yatra niveśitātmamanaso brāhmo 'pi loko 'lpakaḥ /",
    "GP12vipce_pu:13225": " muktiṃ cetasi yaḥ sthito 'maladhiyāṃ puṃsāṃ dadāty avyayaḥ kiṃ citraṃ yad aghaṃ prayāti vilayaṃ tatrācyute kīrtite // ViP_6,8.56 //",
    "GP12vipce_pu:13226": " yajñair yajñavido yajanti satataṃ yajñeśvaraṃ karmiṇo yaṃ yaṃ brahmamayaṃ parāparaparaṃ dhyāyanti ca jñāninaḥ /",
    "GP12vipce_pu:13227": " yaṃ saṃprāpya na jāyate na mriyate no vardhate hīyate naivāsan na ca sad bhavaty ati tataḥ kiṃ vā hareḥ śrūyatām // ViP_6,8.57 //",
    "GP12vipce_pu:13228": " kavyaṃ yaḥ pitṛrūpadhṛg vidhihutaṃ havyaṃ ca bhuṅkte vibhur devatve bhagavān anādinidhanaḥ svāhāsvadhāsaṃjñitaḥ /",
    "GP12vipce_pu:13229": " yasmin brahmaṇi sarvaśaktinilaye mānāni no mānināṃ niṣṭhāyai prabhavanti hanti kaluṣaṃ śrotraṃ sa yāto hariḥ // ViP_6,8.58 //",
    "GP12vipce_pu:13230": " nānto 'sti yasya na ca yasya samudbhavo 'sti vṛddhir na yasya pariṇāmavivarjitasya /",
    "GP12vipce_pu:13231": " nāpakṣayaṃ ca samupaity avikalpavastu yas taṃ nato 'smi puruṣottamam īśam īḍyam // ViP_6,8.59 //",
    "GP12vipce_pu:13232": " tasyaiva yo 'nuguṇabhug bahudhaika eva śuddho 'py aśuddha iva mūrtivibhāgabhedaiḥ /",
    "GP12vipce_pu:13233": " jñānānvitaḥ sakalatattvavibhūtikartā tasmai nato 'smi puruṣāya sadāvyayāya // ViP_6,8.60 //",
    "GP12vipce_pu:13234": " jñānapravṛttiniyamaikyamayāya puṃso bhogapradānapaṭave triguṇātmakāya /",
    "GP12vipce_pu:13235": " avyākṛtāya bhavabhāvanakāraṇāya vande svarūpabhavanāya sadājarāya // ViP_6,8.61 //",
    "GP12vipce_pu:13236": " After 61, Ś1 ins:",
    "GP12vipce_pu:13237": " oṃ namo bhagavate vāsudevāya // ViP_6,8.61*25:1 //",
    "GP12vipce_pu:13238": " jitaṃ te puṇḍarīkākṣa namas te viśvabhāvana /",
    "GP12vipce_pu:13239": " namas te 'stu hṛṣīkeśa mahāpuruṣapūrvaja // ViP_6,8.61*25:2 //",
    "GP12vipce_pu:13240": " vyomānilāgnijalabhūracanāmayāya śabdādibhogyaviṣayopanayakṣamāya /",
    "GP12vipce_pu:13241": " puṃsaḥ samastakaraṇair upakārakāya vyaktāya sūkṣmavimalāya sadā nato 'smi // ViP_6,8.62 //",
    "GP12vipce_pu:13242": " iti vividham ajasya yasya rūpaṃ prakṛtiparātmamayaṃ sanātanasya /",
    "GP12vipce_pu:13243": " pradiśatu bhagavān aśeṣapuṃsāṃ harir apajanmajarādikāṃ sa siddhim // ViP_6,8.63 //",
    "GP12vipce_pu:13244": " [[iti śrīviṣṇupurāṇe ṣaṣṭhe 'ṃśe 'ṣṭamo 'dhyāyaḥ ]]"
}