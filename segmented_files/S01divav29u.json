{
  "S01divav29u:0": "Aśokāvadānaṃ",
  "S01divav29u:1": "Pāṃśupradānāvadānaṃ",
  "S01divav29u:2": "yo 'sau svamāṃsatanubhiryajanāni kṛtvā- tapyac ciraṃ karuṇayā jagato hitāya /",
  "S01divav29u:3": "tasya śramasya saphalīkaraṇāya santaḥ sāvarjitaṃ śṛṇuta sāṃpratabhāṣyamāṇaṃ //",
  "S01divav29u:4": "evaṃ mayā śrutamekasmin samaye bhagavān śrāvastyāṃ viharati /",
  "S01divav29u:5": "iti sūtraṃ vaktavyaṃ /",
  "S01divav29u:6_0": "atra tāvad bhagavattathāgatavadanāmbhodharavivarapratyudgatavacanasaratsaliladhārāsampātāpanītarāgadveṣamohamadamānamāyāśāṭhyapaṅkapaṭalānāṃ",
  "S01divav29u:6_1": "śabdanyāyāditarkaśāstrārthāvalokanotpannaprajñāpradīpaprotsāritakuśāstradarśanāndhakārāṇāṃ",
  "S01divav29u:6_2": "saṃsāratṛṣṇāchedipravarasaddharmapayaḥpānaśauṇḍānāṃ gurūṇāṃ saṃnighau sarvāvavādakaśreṣṭhaṃ",
  "S01divav29u:6_3": "śakrabrahmeśānayamavarūṇakuveravā[va]savasomādityādibhirapyapratihataśāsanaṃ kandarpadarpāpamardanaśūraṃ",
  "S01divav29u:6_4": "mahātmānam atimaharddhikaṃ sthaviropaguptamārabhya kāñcideva vibudhajanamanaḥ prasādakārīṃ",
  "S01divav29u:6_5": "dharmyāṃ kathāṃ samanusmariṣyāmaḥ /",
  "S01divav29u:7": "tatra tāvad gurubhiravahitaśrotrairbhavitavyaṃ /",
  "S01divav29u:8": "[A-av_2]",
  "S01divav29u:9": "evamanuśrūyate /",
  "S01divav29u:10": "yadā bhagavān parinirvāṇakālasamaye 'palālanāgaṃ vinīya kumbhakārīṃ caṇḍālīṃ gopālīṃ ca teṣāṃ mathurāmanuprāptaḥ /",
  "S01divav29u:11": "tatra bhagavān āyuṣmantamānandamāmantrayate sma /",
  "S01divav29u:12": "asyāmānanda mathurāyāṃ mama varṣaśataparinirvṛtasya gupto nāma gāndhiko bhaviṣyati /",
  "S01divav29u:13": "tasya putro bhaviṣyati upaguptanāmālakṣaṇako buddho yo mama varṣaśataparinirvṛtasya buddhakārya kariṣyati /",
  "S01divav29u:14": "tasyāvavādena bahavo bhikṣavaḥ sarvakleśaprahāṇād arhattvaṃ sākṣātkariṣyanti /",
  "S01divav29u:15": "te 'ṣṭādaśahastāmāyāmenaṃ dvādaśahastāṃ vistāreṇa caturaṅgulamātrābhiḥ śalākābhir guhāṃ pūrayiṣyanti /",
  "S01divav29u:16": "eṣo 'gro me ānanda śrāvakāṇāṃ bhaviṣyati avavādakānāṃ yaduta upagupto bhikṣuḥ /",
  "S01divav29u:17": "paśyasi tvamānanda dūrata eva nīlanīlāmbararājiṃ /",
  "S01divav29u:18": "evaṃ bhadanta /",
  "S01divav29u:19": "eṣa ānanda urūmuṇḍo nāma parvataḥ /",
  "S01divav29u:20": "atra varṣaśataparinirvṛtasya tathāgatasya śāṇakavāsī nāma bhikṣurbhaviṣyati /",
  "S01divav29u:21": "so 'tra urūmuṇḍaparvate vihāraṃ pratiṣṭhāpayiṣyati /",
  "S01divav29u:22": "upaguptaṃ ca pravrājayiṣyati /",
  "S01divav29u:23": "mathurāyāmānanda naṭo bhaṭaśca dvau bhrātarau śreṣṭhinau bhaviṣyataḥ /",
  "S01divav29u:24": "tau urumuṇḍaparvate vihāraṃ pratiṣṭhāpayiṣyataḥ /",
  "S01divav29u:25": "tasya naṭabhaṭiketi [A-av_3] saṃjñā bhaviṣyati /",
  "S01divav29u:26": "etadagraṃ me ānanda bhaviṣyati śamathānukūlānāṃ śayyāsanānāṃ yadidaṃ naṭabhaṭikāraṇyāyatanaṃ /",
  "S01divav29u:27": "athāyuṣmāna ānando bhagavantamidamavocat /",
  "S01divav29u:28": "āścarya bhadanta yad īdṛśamāyuṣmān upagupto bahujanahitaṃ kariṣyati /",
  "S01divav29u:29": "bhagavān āha /",
  "S01divav29u:30": "nānanda etarhi, yathātite 'pyadhvani tena vinipatitaśarīreṇāpyatraiva bahujanahitaṃ kṛtaṃ /",
  "S01divav29u:31": "urūmuṇḍaparvate trayaḥ pārśvāḥ /",
  "S01divav29u:32": "ekatra pradeśe pañca pratyekabuddhaśātāni prativasanti /",
  "S01divav29u:33": "dvitīye pañcarṣiśatāni /",
  "S01divav29u:34": "tṛtīye pañcamarkaṭaśatāni /",
  "S01divav29u:35": "tatra yo 'sau pañcānāṃ markaṭaśatānāṃ yūthapatiḥ sa taṃ yūthamapahāya yatra pārśve pañca pratyekabuddhaśatāni prativasanti tatra gataḥ /",
  "S01divav29u:36": "tasya tān pratyekabuddhān dṛṣṭvā prasādo jātaḥ /",
  "S01divav29u:37": "sa teṣāṃ pratyekabuddhānāṃ śīrṇaparṇāni mūlaphalāni copanāmayati,",
  "S01divav29u:38": "yadā ca te paryaṅkeṇopaviṣṭā bhavanti sa vṛddhānte kṛtvā yāvan navāntaṃ gatvā paryaṅkeṇopaviśati /",
  "S01divav29u:39": "yāvat te pratyekabuddhāḥ parinirvṛtāḥ /",
  "S01divav29u:40": "sa teṣāṃ śīrṇaparṇāni mūlaphalāni copanāmayati /",
  "S01divav29u:41": "te na pratigṛṇhanti /",
  "S01divav29u:42": "sa teṣāṃ cīvarakarṇikāni ākarṣayati /",
  "S01divav29u:43": "pādau gṛṇhāti /",
  "S01divav29u:44": "yāvat sa markaṭaścintayati /",
  "S01divav29u:45": "niyatamete kālagatā bhaviṣyanti /",
  "S01divav29u:46": "tataḥ sa markaṭaḥ śocitvā paridevitvā ca dvitīyaṃ pārśvaṃ gato yatra pañcarṣiśatāni prativasanti /",
  "S01divav29u:47": "[A-av_4]",
  "S01divav29u:48": "te ca ṛṣayaḥ kecit kaṇṭakāpāśrayāḥ kecid bhasmāpāśrayāḥ kecidūrdhvahastāḥ kecit pañcātapāvasthitāḥ /",
  "S01divav29u:49": "sa teṣāṃ teṣām īryāpathān vikopayitumārabdhaḥ /",
  "S01divav29u:50": "ye kaṇṭakāpāśrayāsteṣāṃ kaṇṭakān uddharati /",
  "S01divav29u:51": "bhasmāpāśrayāṇāṃ bhasma vidhunoti /",
  "S01divav29u:52": "ūrdhvahastānāmadho hastaṃ pātayati /",
  "S01divav29u:53": "pañcātapāvasthitānāmagnim avakirati /",
  "S01divav29u:54": "yadā ca tairīryāpatho vikopito bhavati tadā sa teṣāmagrataḥ paryaṅkaṃ badhnāti /",
  "S01divav29u:55": "yāvat tairṛṣibhirācāryāya niveditaṃ /",
  "S01divav29u:56": "tenāpi coktaṃ /",
  "S01divav29u:57": "paryaṅkeṇa tāvan niṣīdata /",
  "S01divav29u:58": "yāvattāni pañcarṣiśatāni paryaṅkeṇopaviṣṭāni /",
  "S01divav29u:59": "te 'nācāryakā anupadeśakāḥ saptatriṃśad bodhipakṣān dharmānāmukhīkṛtya pratyekāṃ bodhiṃ sākṣātkṛtavantaḥ /",
  "S01divav29u:60": "atha teṣāṃ pratyekabuddhānāmetadabhavad /",
  "S01divav29u:61": "yat kiñcadasmābhiḥ śreyo 'vāptaṃ tat sarvamimaṃ markaṭam āgamya /",
  "S01divav29u:62": "tairyāvat sa markaṭaḥ phalamūlaiḥ paripālitaḥ /",
  "S01divav29u:63": "kālagatasya ca taccharīraṃ gandhakāṣṭhairdhmāpitaṃ /",
  "S01divav29u:64": "tat kiṃ manyase ānanda yo 'sau pañcānāṃ markaṭaśatānāṃ yūthapatiḥ sa eṣa upaguptaḥ /",
  "S01divav29u:65": "tadāpi tena vinipatitaśarīreṇāpyatraivorumuṇḍaparvate bahujanahitaṃ kṛtaṃ /",
  "S01divav29u:66": "anāgate 'pyadhvani varṣaśataparinirvṛtasya mamātraivorumuṇḍaparvate bahujanahitaṃ kariṣyati /",
  "S01divav29u:67": "tacca yathaivaṃ tathopadarśayiṣyāmaḥ /",
  "S01divav29u:68": "[A-av_5]",
  "S01divav29u:69": "śāṇakavāsyupākhyānaṃ",
  "S01divav29u:70": "yadā sthavireṇa śāṇakavāsinā urumuṇḍe parvate vihāraḥ pratiṣṭhāpitaḥ, samanvāharati /",
  "S01divav29u:71": "kimasau gandhika utpannaḥ /",
  "S01divav29u:72": "athādyāpi notpadyata iti /",
  "S01divav29u:73": "paśyatyutpannaḥ /",
  "S01divav29u:74": "sa yāvat samanvāharati /",
  "S01divav29u:75": "yo 'sau tasya putra upagupto nāmnālakṣaṇako buddho nirdiṣṭo yo mama varṣaśataparinirvṛtasya buddhakāryaṃ kariṣyatīti, kimasāvutpannaḥ /",
  "S01divav29u:76": "adyāpi notpadyata iti /",
  "S01divav29u:77": "paśyatyadyāpi notpadyate /",
  "S01divav29u:78": "tena yāvadupāyena gupto gāndhiko bhagavacchāsane 'bhiprasāditaḥ /",
  "S01divav29u:79": "sa yadābhiprasannastadā sthaviraḥ saṃbahulairbhikṣubhiḥ sārdhamekadivasaṃ tasya gṛhaṃ praviṣṭaḥ aparasminnahani, ātmadvitīyaḥ /",
  "S01divav29u:80": "anyasminnahani, ekākī /",
  "S01divav29u:81": "yāvad gupto gāndhikaḥ sthaviraṃ śāṇakavāsinamekākinaṃ dṛṣṭvā kathayati /",
  "S01divav29u:82": "na khalvāryasya kaścit paścācchramaṇaṃ /",
  "S01divav29u:83": "sthavira uvāca /",
  "S01divav29u:84": "jarādharmāṇāṃ kuto 'smākaṃ paścācchramaṇo bhavati /",
  "S01divav29u:85": "yadi kecicchraddhāpurogeṇa [A-av_6] pravrajanti, te 'smākaṃ paścācchramaṇā bhavanti /",
  "S01divav29u:86": "gupto gāndhika uvāca /",
  "S01divav29u:87": "āryāhaṃ tāvad gṛhavāse parigṛddho viṣayābhirataśca /",
  "S01divav29u:88": "na mayā śakyaṃ pravrajituṃ /",
  "S01divav29u:89": "api tu yo 'smākaṃ putro bhavati taṃ vayamāryasya paścācchramaṇaṃ dāsyāmaḥ /",
  "S01divav29u:90": "sthavira uvāca /",
  "S01divav29u:91": "vatsa evamastu /",
  "S01divav29u:92": "api tu dṛḍhapratijñāṃ smarethāstvamiti /",
  "S01divav29u:93": "yāvad guptasya gāndhikasya putro jātaḥ / tasyāśvagupta iti nāmadheya kṛtaṃ /",
  "S01divav29u:94": "sa yadā mahān saṃvṛttastadā sthaviraśāṇakavāsī guptaṃ gāndhikamadhigamyovāca /",
  "S01divav29u:95": "vatsa tvayā pratijñātaṃ yo 'smākaṃ putro bhaviṣyati taṃ vayamāryasya paścācchramaṇaṃ dāsyāmaḥ /",
  "S01divav29u:96": "ayaṃ ca putro jātaḥ /",
  "S01divav29u:97": "anujānīhi pravrājayiṣyāmīti /",
  "S01divav29u:98": "gāndhika uvāca /",
  "S01divav29u:99": "ārya ayamasmākamekaputraḥ /",
  "S01divav29u:100": "marṣayānyo yo 'smākaṃ dvitīyaḥ putro bhaviṣyati, taṃ vayamāryasya paścācchramaṇaṃ dāsyāmaḥ /",
  "S01divav29u:101": "yāvat sthaviraśāṇakavāsī samanvāharati /",
  "S01divav29u:102": "kimayaṃ sa upaguptaḥ /",
  "S01divav29u:103": "paśyati neti /",
  "S01divav29u:104": "tena sthavireṇābhihita evamastviti /",
  "S01divav29u:105": "tasya yāvad dvitīyaḥ putro jātaḥ /",
  "S01divav29u:106": "tasya dhanagupta iti nāma kṛtaṃ /",
  "S01divav29u:107": "sopi yadā mahān saṃvṛttastadā sthaviraśāṇakavāsī guptaṃ gāndhikamuvāca /",
  "S01divav29u:108": "vatsa tvayā pratijñātaṃ yo 'smākaṃ putro bhaviṣyati taṃ vayamāryasya paścācchramaṇaṃ dāsyāmaḥ /",
  "S01divav29u:109": "ayaṃ ca te putro jātaḥ /",
  "S01divav29u:110": "anujānīhi pravrājayiṣyāmīti /",
  "S01divav29u:111": "gāndhika uvāca /",
  "S01divav29u:112": "ārya marṣaya eko 'smākaṃ bahirdhā dravyaṃ saṃcayiṣyati, dvitīyo 'ntargṛhe paripālanaṃ kariṣyatīti /",
  "S01divav29u:113": "api tu yo 'smākaṃ tṛtīyaḥ putro bhaviṣyati sa āryasya dattaḥ /",
  "S01divav29u:114": "[A-av_7]",
  "S01divav29u:115": "yāvat sthaviraśāṇakavāsī samanvāharati /",
  "S01divav29u:116": "kimayaṃ sa upaguptaḥ /",
  "S01divav29u:117": "paśyati neti /",
  "S01divav29u:118": "tataḥ sthavira uvāca /",
  "S01divav29u:119": "evamastviti /",
  "S01divav29u:120": "yāvad guptasya gāndhikasya tṛtīyaḥ putro jātaḥ /",
  "S01divav29u:121": "abhirūpo darśanīyaḥ prāsādiko 'tikrānto mānuṣavarṇamasaṃprāptaśca divyavarṇaṃ /",
  "S01divav29u:122": "tasya vistareṇa jātau jātimahaṃ kṛtvā upagupta iti nāma kṛtam /",
  "S01divav29u:123": "so 'pi yadā mahān saṃvṛtto yāvat sthaviraśāṇakavāsī guptaṃ gāndhikamabhigamyovāca /",
  "S01divav29u:124": "vatsa tvayā pratijñātaṃ yo 'smākaṃ tṛtīyaḥ putro bhaviṣyati taṃ vayamāryasya dāsyāmaḥ paścācchramaṇārthe /",
  "S01divav29u:125": "ayaṃ te tṛtīyaḥ putra utpannaḥ /",
  "S01divav29u:126": "anujānīhi pravrājayiṣyāmīti /",
  "S01divav29u:127": "gupto gāndhika uvāca /",
  "S01divav29u:128": "ārya samayataḥ /",
  "S01divav29u:129": "yadālābho 'nucchedo bhaviṣyatīti tadānujñāsyāmi /",
  "S01divav29u:130": "yadā tena samayaḥ kṛtastadā māreṇa sarvāvatī mathurā gandhāviṣṭā /",
  "S01divav29u:131": "te (mathurāvāsinaḥ) sarve upaguptasakāśād gandhān krīṇanti /",
  "S01divav29u:132": "sa prabhūtān dadāti /",
  "S01divav29u:133": "yāvat sthaviraśāṇakavāsī upaguptasakāśaṃ gataḥ /",
  "S01divav29u:134": "upaguptaśca gandhāpaṇe sthitaḥ /",
  "S01divav29u:135": "sa dharmeṇa vyavahāraṃ karoti /",
  "S01divav29u:136": "gandhān vikrīṇīte /",
  "S01divav29u:137": "sa sthavireṇa śāṇakavāsinābhihitaḥ /",
  "S01divav29u:138": "vatsa kīdṛśāste cittacaitasikāḥ pravartante /",
  "S01divav29u:139": "kliṣṭā vākliṣṭā veti /",
  "S01divav29u:140": "upagupta uvāca /",
  "S01divav29u:141": "ārya naiva jānāmi kīdṛśāḥ kliṣṭāścittacaitasikāḥ kīdṛśā akliṣṭā iti /",
  "S01divav29u:142": "sthaviraśāṇakavāsī uvāca /",
  "S01divav29u:143": "vatsa [A-av_8] yadi kevalaṃ cittaṃ parijñātuṃ śakyasi pratipakṣaṃ mocayituṃ /",
  "S01divav29u:144": "tena tasya kṛṣṇikapaṭṭikā dattā pāṇḍurikā ca /",
  "S01divav29u:145": "yadi kliṣṭaṃ cittamutpadyate kṛṣṇikāṃ paṭṭikāṃ sthāpaya /",
  "S01divav29u:146": "athākliṣṭaṃ cittamutpadyate pāṇḍurāṃ paṭṭikāṃ sthāpaya /",
  "S01divav29u:147": "aśubhāṃ manasi kuru /",
  "S01divav29u:148": "buddhānusmṛtiṃ ca bhāvayasveti /",
  "S01divav29u:149": "tenāsya vyapadiṣṭaṃ /",
  "S01divav29u:150": "tasya yāvadārabdhā akliṣṭāścittacaitasikāḥ pravartituṃ /",
  "S01divav29u:151": "sa dvau bhāgau kṛṣṇikānāṃ sthāpayati /",
  "S01divav29u:152": "ekaṃ pāṇḍurikāṇāṃ /",
  "S01divav29u:153": "yāvadardhaṃ kṛṣṇikānāṃ sthāpayati /",
  "S01divav29u:154": "ardhaṃ paṇḍurikāṇāṃ /",
  "S01divav29u:155": "yāvad dvau bhāgau pāṇḍurikāṇāṃ sthāpayati / ekaṃ kṛṣṇikānāṃ /",
  "S01divav29u:156": "yāvadanupūrveṇa sarvāṇyeva śuklāni cittānyutpadyante /",
  "S01divav29u:157": "sa pāṇḍurikāṇāmeva paṭṭikāṃ sthāpayati /",
  "S01divav29u:158": "dharmeṇa vyavahāraṃ karoti /",
  "S01divav29u:159": "mathurāyāṃ vāsavadattā nāma gaṇikā /",
  "S01divav29u:160": "tasyā dāsī upaguptasakāśaṃ gatvā gandhān krīṇāti /",
  "S01divav29u:161": "sā vāsavadattayā cocyate /",
  "S01divav29u:162": "dārikemuṣyate sa gāndhikastvayā, bahūn gandhān ānayasīti /",
  "S01divav29u:163": "dārikovāca /",
  "S01divav29u:164": "āryaduhita upagupto gāndhikadārako rūpasampannaścāturyamādhuryasampannaśca [A-av_9] dharmeṇa vyavahāraṃ karoti /",
  "S01divav29u:165": "śrutvā ca vāsavadattāyā upaguptasakāśe sānurāgaṃ cittamutpannaṃ /",
  "S01divav29u:166": "tayā yāvad dāsī upaguptasakāśaṃ preṣitā /",
  "S01divav29u:167": "tvatsakāśamāgamiṣyāmi /",
  "S01divav29u:168": "icchāmi tvayā sārdhaṃ ratimanubhavituṃ /",
  "S01divav29u:169": "yāvad dāsyā upaguptasya niveditaṃ /",
  "S01divav29u:170": "upagupta uvāca /",
  "S01divav29u:171": "akālaste bhagini maddarśanāyeti /",
  "S01divav29u:172": "vāsavadattā pañcabhiḥ purāṇaśataiḥ paricāryate /",
  "S01divav29u:173": "tasya buddhirutpannā /",
  "S01divav29u:174": "niyataṃ pañcapurāṇaśatāni notsahate dātuṃ /",
  "S01divav29u:175": "tayā yāvad dāsī upaguptasakāśaṃ preṣitā /",
  "S01divav29u:176": "na mamāryaputrasakāśāt kārṣāpaṇenāpi prayojanaṃ /",
  "S01divav29u:177": "kevalamāryaputreṇa saha ratimanubhaveyaṃ /",
  "S01divav29u:178": "dāsya tathā niveditaṃ /",
  "S01divav29u:179": "upagupta uvāca /",
  "S01divav29u:180": "akālaste bhagini maddarśanāyeti /",
  "S01divav29u:181": "yāvadanyataraḥ śreṣṭhiputro vāsavadattāyāḥ sakāśaṃ praviṣṭaḥ /",
  "S01divav29u:182": "anyataraśca sārthavāha uttarāpathāt pañcaśatamaśvapaṇyaṃ gṛhītvā mathurāmanuprāptaḥ /",
  "S01divav29u:183": "tenābhihitaṃ /",
  "S01divav29u:184": "katarā veśyā sarvapradhānā, tena śrutaṃ vāsavadatteti /",
  "S01divav29u:185": "sa pañcapurāṇaśatāni gṛhītvā bahūn ca prābhṛtān vāsavadattāyāḥ sakāśamabhigataḥ /",
  "S01divav29u:186": "tato vāsavadattayā lobhākṛṣṭayā taṃ śreṣṭhiputraṃ praghātayitvāvaskare prakṣipya sārthavāhena saha ratiranubhūtā /",
  "S01divav29u:187": "yāvat sa śreṣṭhiputro [A-av_10] bandhubhiravaskarād uddhṛtya rājño niveditaḥ /",
  "S01divav29u:188": "tato rājñābhihitaṃ /",
  "S01divav29u:189": "gacchantu bhavanto vāsavadattāṃ hastapādau karṇanāse ca chittvā śmaśāne chorayantu /",
  "S01divav29u:190": "yāvattairvāsavadattā hastapādau karṇanāse ca chittvā śmaśāne choritā /",
  "S01divav29u:191": "yāvad upaguptena śrutaṃ vāsavadatā hastapādau karṇanāse ca chittvā śmaśāne choritā /",
  "S01divav29u:192": "tasya buddhirutpannā /",
  "S01divav29u:193": "pūrvaṃ tayā mama viṣayanimittaṃ darśanamākāṅkṣitaṃ /",
  "S01divav29u:194": "idāniṃ tu tasyā hastapādau karṇanāse ca vikartitau /",
  "S01divav29u:195": "idānīṃ tu tasya darśanakāla iti / āha ca /",
  "S01divav29u:196": "yadā praśastāmbarasaṃvṛtāṅgī abhūd vicitrābharaṇairvibhūṣitā /",
  "S01divav29u:197": "mokṣārthināṃ janmaparāṅmukhāṇāṃ śreyastadāsyāstu na darśanaṃ syāt //",
  "S01divav29u:198": "idānīṃ tu kālo 'yaṃ draṣṭuṃ gatamānarāgaharṣāyāḥ /",
  "S01divav29u:199": "niśitāsivikṣatāyāḥ svabhāvaniyatasya rūpasya //",
  "S01divav29u:200": "yāvadekena dārakeṇa upasthāyakena chatramādāya praśānteneryāpathena śmaśānamanuprāptaḥ /",
  "S01divav29u:201": "tasyāśca preṣikā pūrvaguṇānurāgāt samīpe 'vasthitā kākādīn nivārayati /",
  "S01divav29u:202": "tayā ca vāsavadattāyā niveditaṃ /",
  "S01divav29u:203": "[A-av_11] āryuduhitaryasya tvayāhaṃ sakāśaṃ punaḥ punaranupreṣitā ayaṃ sa upagupto 'bhyāgataḥ /",
  "S01divav29u:204": "niyatameṣa kāmarāgārta āgato bhaviṣyati /",
  "S01divav29u:205": "śrutvā ca vāsavadattā kathayati /",
  "S01divav29u:206": "pranaṣṭaśobhāṃ duḥkhārtā bhūmau rudhirapiñjarāṃ /",
  "S01divav29u:207": "māṃ dṛṣṭvā kathametasya kāmarāgo bhaviṣyati //",
  "S01divav29u:208": "tataḥ preṣikāmuvāca /",
  "S01divav29u:209": "yau hastapādau karṇānāse ca maccharīrād vikartitau tau śleṣayeti /",
  "S01divav29u:210": "tayā yāvac chleṣayitvā paṭṭakena pracchāditā /",
  "S01divav29u:211": "upaguptaścāgatya vāsavadattāyā agrataḥ sthitaḥ /",
  "S01divav29u:212": "tato vāsavadattā upaguptamagrataḥ sthitaṃ dṛṣṭvā kathayati /",
  "S01divav29u:213": "āryaputra,",
  "S01divav29u:214": "yadā macchaśarīraṃ svasthabhūtaṃ viṣayaratyanukūlaṃ tadā mayā āryaputrasya punaḥ punar dūtī visarjitā /",
  "S01divav29u:215": "āryaputreṇābhihitaṃ /",
  "S01divav29u:216": "ākālaste bhagini mama darśanāyeti /",
  "S01divav29u:217": "idānīṃ mama hastapādau karṇanāse ca vikartitau /",
  "S01divav29u:218": "svarudhirakardama evāvasthitā /",
  "S01divav29u:219": "idānīṃ kimāgato 'si / āha ca /",
  "S01divav29u:220": "idaṃ yadā paṅkajagarbhakomalaṃ mahārhavastrābharaṇairvibhūṣitaṃ /",
  "S01divav29u:221": "babhūva gātraṃ mama darśanakṣamaṃ tadā na dṛṣṭo 'si mayālpabhāgyayā //",
  "S01divav29u:222": "etarhi kiṃ drāṣṭumihāgato 'si me yadā śarīraṃ mama darśanākṣamaṃ /",
  "S01divav29u:223": "nivṛttalīlāratiharṣavismayaṃ bhayāvahaṃ śoṇitapaṅkalepanaṃ //",
  "S01divav29u:224": "upagupta uvāca /",
  "S01divav29u:225": "nāhaṃ bhagini kāmārtaḥ saṃnidhāvāgatastava /",
  "S01divav29u:226": "kāmānāmaśubhānāṃ tu svabhāvaṃ draṣṭumāgataḥ //",
  "S01divav29u:227": "pracchāditā vastravibhūṣaṇādyairvāhyairvicitrairmadanānukūlaiḥ /",
  "S01divav29u:228": "nirīkṣyamāṇāpi hi yatnavabhdirnāpyatra dṛṣṭāsi bhavedyathā ca //",
  "S01divav29u:229": "[A-av_12]",
  "S01divav29u:230": "idaṃ tu rūpaṃ tava dṛṣyametat sthitaṃ svabhāve racanād viyuktaṃ /",
  "S01divav29u:231": "te 'paṇḍitāste ca vigarhaṇīyā ye prākṛte 'smin kṛṇape ramante //",
  "S01divav29u:232": "tvacāvanaddhe rudhirāvasakte carmāvṛte māṃsaghanāvalipte /",
  "S01divav29u:233": "śirāsahasraiśca vṛte samantāt ko nāma rajyeta kutaḥ śarīre //",
  "S01divav29u:234": "api ca bhagini /",
  "S01divav29u:235": "bahirbhadrāṇi rūpāṇi dṛṣṭvā bālo 'bhirajyate /",
  "S01divav29u:236": "abhyantaraviduṣṭāni jñātvā dhīro virajyate //",
  "S01divav29u:237": "avakṛṣṭāvakṛṣṭasya kuṇapasya hyamedhyatā /",
  "S01divav29u:238": "medhyāḥ kāmopasaṃhārāḥ kāminaḥ śubhasaṃjñinaḥ //",
  "S01divav29u:239": "iha hi /",
  "S01divav29u:240": "daurgandhyaṃ prativāryate bahuvidhairgandhairamedhyākaraiḥ",
  "S01divav29u:241": "vaikṛtyaṃ bahirādhriyeta vividhairvastrādibhirbhūṣaṇaiḥ /",
  "S01divav29u:242": "svedakledamalādayo 'pyaśucayastān nirharatyambhasā",
  "S01divav29u:243": "yenāmedhyakaraṅkametadaśubhaṃ kāmātmabhiḥ sevyate //",
  "S01divav29u:244": "saṃbuddhasya tu te vacaḥ suvacasaḥ śṛṇvanti kurvantyapi",
  "S01divav29u:245": "te kāmān śramaśokaduḥkhajananān sabhdiḥ sadā garhitān /",
  "S01divav29u:246": "tyaktvā kāmanimittamuktamanasaḥ śānte vane nirgatāḥ",
  "S01divav29u:247": "pāraṃ yānti bhavārṇavasya mahataḥ saṃśritya mārgaplavaṃ //",
  "S01divav29u:248": "[A-av_13]",
  "S01divav29u:249": "śrutvā vāsavadattā saṃsārādudvignā buddhaguṇānusmaraṇāc cāvarjitahṛdayovāca /",
  "S01divav29u:250": "evametat tathā sarvaṃ yathā vadati paṇḍitaḥ /",
  "S01divav29u:251": "me tvāṃ sādhu samasādya buddhasya vacanaṃ śrutaṃ //",
  "S01divav29u:252": "yāvad upaguptena vāsavadattāyā anupūrvikāṃ kathāṃ kṛtvā satyāni saṃprakāśitāni /",
  "S01divav29u:253": "upaguptaśca vāsavadattāyāḥ śarīrasvabhāvamavagamya kāmadhātuvairāgyaṃ gataḥ /",
  "S01divav29u:254": "tena ātmiyayā dharmadeśanayā saha satyābhisamayād anāgāmiphalaṃ vāsavadattayā ca śrotāpattiphalaṃ prāptaṃ /",
  "S01divav29u:255": "tato vāsavadattā dṛṣṭasatyā upaguptaṃ saṃrāgayantī uvāca /",
  "S01divav29u:256": "tavānubhāvāt pihitaḥ sughoro hyapāyamārgo bahudoṣayuktaḥ /",
  "S01divav29u:257": "apāvṛtā svargagatiḥ supuṇyā nirvāṇamārgaśca mayopalabdhaḥ //",
  "S01divav29u:258": "[A-av_14]",
  "S01divav29u:259": "api ca /",
  "S01divav29u:260": "eṣāhaṃ taṃ bhagavantaṃ tathagatam arhantaṃ samyaksaṃbuddhaṃ śaraṇaṃ gacchāmi /",
  "S01divav29u:261": "dharmaṃ ca bhikṣusaṅghaṃ cetyāha /",
  "S01divav29u:262": "eṣa vrajāmi śaraṇāṃ vibuddhanavakamalavimaladhavalanetraṃ /",
  "S01divav29u:263": "tamamarabudhajanasahitaṃ jinaṃ virāgaṃ saṅghaṃ ceti //",
  "S01divav29u:264": "yāvad upagupto vāsavadattāṃ dharmyayā kathayā saṃdarśya prakrāntaḥ /",
  "S01divav29u:265": "aciraprakrānte copagupte vāsavadattā kālagatā deveṣūpapannā /",
  "S01divav29u:266": "daivataiśca mathurāyāmārocitaṃ /",
  "S01divav29u:267": "vāsavadattayā upaguptasakāśād dharmadeśanāṃ śrutvā āryasatyāni dṛṣṭāni /",
  "S01divav29u:268": "sā kālagatā deveṣūpapanneti /",
  "S01divav29u:269": "śrutvā ca mathurāvāstavyena janakāyena vāsavadattāyāḥ śarire pūjā kṛtā /",
  "S01divav29u:270": "yāvat sthaviraśāṇakavāsī guptaṃ gāndhikam abhigamyovāca /",
  "S01divav29u:271": "anujānīhi upaguptaṃ pravrājayiṣyāmīti /",
  "S01divav29u:272": "gupto gāndhika uvāca /",
  "S01divav29u:273": "ārya eṣa samayaḥ /",
  "S01divav29u:274": "yadā na lābho na chedo bhaviṣyati tadānujñāsyāmīti /",
  "S01divav29u:275": "yāvat sthaviraśāṇakavāsinā ṛddhyā tathādhiṣṭhitaṃ yathā na lābho na chedaḥ /",
  "S01divav29u:276": "tato gupto gāndhiko gaṇayati tulayati māpayati /",
  "S01divav29u:277": "paśyati na lābho na chedaḥ /",
  "S01divav29u:278": "tataḥ sthaviraśaṇakavāsī guptaṃ gāndhikam uvāca /",
  "S01divav29u:279": "ayaṃ hi bhagavatā buddhena nirdiṣṭaḥ, mama varṣaśataparinirvṛtasya buddhakāryaṃ kariṣyatīti /",
  "S01divav29u:280": "anujānīhi pravrājayiṣyāmīti /",
  "S01divav29u:281": "yāvad guptena gāndhekena abhyanujñātaḥ /",
  "S01divav29u:282": "tataḥ sthavireṇa śāṇakavāsinā [A-av_15] upagupto naṭabhaṭikāraṇyāyatanaṃ nītaṃ /",
  "S01divav29u:283": "upasaṃpāditaśca jñapticaturthaṃ ca karma vyavasitaṃ /",
  "S01divav29u:284": "upaguptena ca sarvakleśaprahāṇād arhattvaṃ sākṣātkṛtaṃ /",
  "S01divav29u:285": "tataḥ sthavireṇa śāṇakavāsinābhihitaṃ /",
  "S01divav29u:286": "vatsa upagupta tvaṃ bhagavatā nirdiṣṭo varṣaśataparinirvṛtasya mama upagupto nāma bhikṣurbhaviṣyati,",
  "S01divav29u:287": "alakṣaṇakto buddhaḥ /",
  "S01divav29u:288": "yo mama varṣaśataparinirvṛtasya buddhakāryaṃ kariṣyatīti /",
  "S01divav29u:289": "eṣo 'gro me ānanda śrāvakāṇāmavavādakānāṃ yadutopagupto bhikṣuḥ /",
  "S01divav29u:290": "idānīṃ vatsa śāsanahitaṃ kuruṣveti /",
  "S01divav29u:291": "upagupta uvāca / evamastviti /",
  "S01divav29u:292": "tataḥ sa dharmaśravaṇe 'dhīṣṭaḥ /",
  "S01divav29u:293": "mathurāyāṃ ca śabdo visṛtaḥ /",
  "S01divav29u:294": "upagupto nāmālakṣaṇako buddho 'dya dharmaṃ deśayiṣyatīti /",
  "S01divav29u:295": "śrutvā cānekāni prāṇiśatasahasrāṇi nirgatāni /",
  "S01divav29u:296": "yāvat sthaviropaguptaḥ samāpadyāvalokayati /",
  "S01divav29u:297": "kathaṃ tathāgatasya pariṣan niṣaṇṇāḥ /",
  "S01divav29u:298": "paśyati cārdhacandrikākāreṇa parṣad avasthitā /",
  "S01divav29u:299": "yavad avalokayati kathaṃ tathāgatena dharmadeśanā kṛtā /",
  "S01divav29u:300": "paśyati pūrvakālakaraṇīyāṃ kathāṃ kṛtvā satyasaṃprakāśanā kṛtā /",
  "S01divav29u:301": "so 'pi pūrvakālakaraṇīyāṃ kathāṃ kṛtvā satyasaṃprakāśanāṃ kartumārabdhaḥ /",
  "S01divav29u:302": "māreṇa ca tasyāṃ parṣadi muktāhāravarṣamutsṛṣṭaṃ /",
  "S01divav29u:303": "vaineyānāṃ manāṃsi vyākulīkṛtāni /",
  "S01divav29u:304": "ekenāpi satyadarśanaṃ na kṛtaṃ /",
  "S01divav29u:305": "[A-av_16]",
  "S01divav29u:306": "yāvat sthaviropagupto vyavalokayati / kenāyaṃ vyākṣepaḥ kṛtaḥ / paśyati māreṇa /",
  "S01divav29u:307": "yāvad dvitīye divase bahutarako janakāyo nirgataḥ /",
  "S01divav29u:308": "upagupto dharmaṃ deśayati /",
  "S01divav29u:309": "muktāhāraṃ ca varṣopavarṣitamiti /",
  "S01divav29u:310": "yāvad dvitīye 'pi divase sthaviropaguptena pūrvakālakaraṇīyāṃ kathāṃ kṛtvā satyasaṃprakāśanāyāmārabdhāyāṃ māreṇa cāsya parṣadi suvarṇavarṣamutsṛṣṭaṃ /",
  "S01divav29u:311": "vaineyānāṃ manāṃsi saṃkṣobhotāni /",
  "S01divav29u:312": "ekenāpi satyadarśanaṃ na kṛtaṃ /",
  "S01divav29u:313": "yāvat sthaviropagupto vyavalokayati, kenāyaṃ vyākṣepaḥ kṛtaḥ / paśyati māreṇa pāpīyaseti /",
  "S01divav29u:314": "yāvat tṛtīye divase bahutarako janakāyo nirgataḥ /",
  "S01divav29u:315": "upagupto dharmaṃ deśayati /",
  "S01divav29u:316": "muktāvarṣaṃ suvarṇavarṣaṃ ca patatīti /",
  "S01divav29u:317": "yāvat tṛtīye 'pi divase sthaviropaguptaḥ pūrvakālakaraṇīyāṃ kathāṃ kṛtvā satyāni ārabdhaḥ saṃprakāśayituṃ /",
  "S01divav29u:318": "māreṇa ca nātīdūre nāṭakamārabdhaṃ /",
  "S01divav29u:319": "divyāni ca vādyāni saṃpravāditāni /",
  "S01divav29u:320": "divyāścāpsaraso nāṭayituṃ pravṛttāḥ /",
  "S01divav29u:321": "yāvad vītarāgo janakāyo divyāni rūpāṇi dṛṣṭvā divyāṃśca śabdān śrutvā māreṇākṛṣṭaḥ /",
  "S01divav29u:322": "ato māreṇopaguptasya parṣad ākṛṣṭā /",
  "S01divav29u:323": "prītamanasā māreṇa [A-av_17] sthaviropaguptasya śirasi mālā baddhā /",
  "S01divav29u:324": "yāvat sthaviropaguptaḥ samanvāharitumārabdhaḥ /",
  "S01divav29u:325": "ko 'yaṃ /",
  "S01divav29u:326": "paśyati māraḥ /",
  "S01divav29u:327": "tasya buddhirutpannā /",
  "S01divav29u:328": "ayaṃ māro bhagavacchāsane mahāntaṃ vyākṣepaṃ karoti /",
  "S01divav29u:329": "kimarthamayaṃ bhagavatā na vinītaḥ /",
  "S01divav29u:330": "paśyati mamāyaṃ vineyaḥ /",
  "S01divav29u:331": "tasya ca vinayāt sattvānugrahādahaṃ bhagavatā alakṣaṇako buddho nirdiṣṭaḥ /",
  "S01divav29u:332": "yāvat sthaviropaguptaḥ samanvāharati /",
  "S01divav29u:333": "kimasya vineyakāla upasthita āhosvin neti /",
  "S01divav29u:334": "paśyati vineyakāla upasthitaḥ /",
  "S01divav29u:335": "tataḥ sthaviropaguptena trayaḥ kuṇapā gṛhītāḥ /",
  "S01divav29u:336": "ahikuṇapaṃ kurkuskuṇapaṃ manuṣyakuṇapaṃ ca /",
  "S01divav29u:337": "ṛddhyā ca puṣpamālāmabhinirmāya mārasakāśamabhigataḥ /",
  "S01divav29u:338": "dṛṣṭvā ca mārasya prītirutpannā /",
  "S01divav29u:339": "upagupto 'pi mayākṛṣṭa iti /",
  "S01divav29u:340": "tato māreṇa svaśarīramupanāmitaṃ /",
  "S01divav29u:341": "sthaviropaguptaḥ svayameva badhnāti /",
  "S01divav29u:342": "tataḥ sthavireṇopaguptena ahikuṇapaṃ mārasya śirasi baddhaṃ /",
  "S01divav29u:343": "kurkurakuṇapaṃ grīvāyāṃ karṇāvasaktaṃ manuṣyakuṇapaṃ ca /",
  "S01divav29u:344": "tataḥ samālabhyovāca /",
  "S01divav29u:345": "bhikṣujanapratikūlā mālā baddhā yathaiva me bhavatā /",
  "S01divav29u:346": "kāmijanapratikūlaṃ tava kuṇapamidaṃ mayā baddhaṃ //",
  "S01divav29u:347": "[A-av_18]",
  "S01divav29u:348": "yat te balaṃ bhavati tat pratidarśayasva buddhātmajena hi sahādya samāgato 'si /",
  "S01divav29u:349": "ugdṛttamapyanilabhinnataraṅgavaktraṃ vyāvartate malayakukṣiṣu sāgarāmbhaḥ //",
  "S01divav29u:350": "atha mārastaṃ kuṇapamapanetumārabdhaḥ /",
  "S01divav29u:351": "paramapi ca svayamanupraviśya pipīlika iva adrirājamapanetuṃ na śaśāka /",
  "S01divav29u:352": "sāmarṣo vaihāyasamutpatya uvāca /",
  "S01divav29u:353": "yadi moktuṃ na śakyāmi kaṇṭhāt svakuṇapaṃ svayaṃ /",
  "S01divav29u:354": "anye devā hi mokṣyante mato 'bhyadhikatejasaḥ //",
  "S01divav29u:355": "sthavira uvāca /",
  "S01divav29u:356": "brahmāṇaṃ vajra śaraṇaṃ śatakratuṃ vā dīptaṃ vā praviśa hutāśamarṇavaṃ vā /",
  "S01divav29u:357": "na kledaṃ na ca pariśoṣaṇaṃ na bhedaṃ kaṇṭhasthaṃ kuṇapamidaṃ tu yāsyatīha //",
  "S01divav29u:358": "sa mahendrarudropendradraviṇeśvarayamavaruṇakuveravasavādīnāṃ devānāmabhigamya akṛtārtha eva brahmāṇamabhigataḥ /",
  "S01divav29u:359": "tena coktaṃ /",
  "S01divav29u:360": "[A-av_19]",
  "S01divav29u:361": "marṣaya vatsa /",
  "S01divav29u:362": "śiṣyeṇa daśabalasya svayamṛddhyā kṛtāntamaryādā /",
  "S01divav29u:363": "kastāṃ bhettuṃ śakto velāṃ varuṇālayasyeva //",
  "S01divav29u:364": "api padmanālasūtrairbaddhavā himavantamuddharet kvacit /",
  "S01divav29u:365": "na tu tava kaṇṭhāsaktaṃ śvakuṇapamidamuddhareyamahaṃ //",
  "S01divav29u:366": "kāmaṃ mamāpi mahadasti balaṃ tathāpi nāhaṃ tathāgatasutasya balena tulyaḥ /",
  "S01divav29u:367": "tejasvināṃ na khalu na jvalane 'sti kintu nāsau dyutirhutavahe ravimaṇḍaleyā //",
  "S01divav29u:368": "māro 'bravīt / kimidānīmājñāpayasi / kaṃ śaraṇaṃ vrajāmīti /",
  "S01divav29u:369": "brahmābravīt /",
  "S01divav29u:370": "śīghraṃ tameva śaraṇaṃ vraja yaṃ sametya bhraṣṭastvamṛddhivibhavād yaśasaḥ sukhācca /",
  "S01divav29u:371": "bhraṣṭo hi yaḥ kṣititale bhavatīha janturuttiṣṭhati kṣitimasāvavalambya bhūyaḥ //",
  "S01divav29u:372": "atha mārastathāgataśiṣyasāmarthyamupalabhya cintayāmāsa /",
  "S01divav29u:373": "brahmaṇā pujyate yasya śiṣyāṇāmapi śāsanaṃ /",
  "S01divav29u:374": "tasya buddhasya sāmarthyaṃ pramātuṃ ko nu śaknuyāt //",
  "S01divav29u:375": "kartukāmo 'bhaviṣyat kāṃ śiṣṭiṃ kṣamo na suvrataḥ /",
  "S01divav29u:376": "yāṃ na'kariṣyat kṣāntyāṃ tu tenāhamanurakṣitaḥ //",
  "S01divav29u:377": "kiṃ bahunā /",
  "S01divav29u:378": "adyāvaimi munermahākaruṇatāṃ tasyātimaitrātmanaḥ",
  "S01divav29u:379": "sarvopadravavipramuktamanasaścāmīkarādridyutiḥ /",
  "S01divav29u:380": "[A-av_20]",
  "S01divav29u:381": "mohāndhena hi tatra tatra sa mayā taistairnayaiḥ kheditaḥ",
  "S01divav29u:382": "tenāhaṃ ca tathāpi nāma balinā naivāpriyaṃ śrāvitaḥ //",
  "S01divav29u:383": "atha kāmadhātvadhipatirmāro nāstyanyā gatir anyatra upaguptakādeveti jñātvā sarvamutsṛjya sthaviropaguptasamīpamupetya pādayornipatyovāca /",
  "S01divav29u:384": "bhadanta kimaviditametad bhadantasya yathā bodhimūlamupādāya mayā bhagavato vipriyaśatāni kṛtāni / kutaḥ /",
  "S01divav29u:385": "śālāyāṃ brāhmaṇagrāme māmāsādya sa gautamaḥ /",
  "S01divav29u:386": "bhaktacchedamapi prāpya nākārṣīn mama vipriyaṃ //",
  "S01divav29u:387": "gaurbhūtvā sarpavat sthitvā kṛtvā śākaṭikākṛtiṃ /",
  "S01divav29u:388": "sa mayāyāsito nātho na cāhaṃ tena hiṃsitaḥ //",
  "S01divav29u:389": "[A-av_21]",
  "S01divav29u:390": "tvayā punarahaṃ vīra tyaktvā hi sahajāṃ dayāṃ /",
  "S01divav29u:391": "sadevāsuramadhyeṣu lokeṣvadya viḍambitaḥ //",
  "S01divav29u:392": "sthaviro 'bravīt / pāpīyān kathamaparīkṣyaiva tathagatamāhātmyeṣu śrāvakamupasaṃharasi /",
  "S01divav29u:393": "kiṃ sarṣapeṇa samatāṃ nayasīha meruṃ",
  "S01divav29u:394": "khadyotakena ravimañjalinā samudraṃ /",
  "S01divav29u:395": "anyā hi sā daśabalasya kṛpā prajāsu",
  "S01divav29u:396": "na śrāvakasya hi mahākaruṇāsti saumya //",
  "S01divav29u:397": "api ca /",
  "S01divav29u:398": "yadarthaṃ hi bhagavatā sāparādho 'pi marṣitaḥ /",
  "S01divav29u:399": "idaṃ tat kāraṇaṃ sākṣād asmābhirupalakṣitaṃ //",
  "S01divav29u:400": "māra uvāca /",
  "S01divav29u:401": "brūhi brūhi śrīmatastasya bhāvaṃ saṅgaṃ chettuṃ kṣāntiguptavratasya /",
  "S01divav29u:402": "yau'sau mohānnityamāyasito me tenāhaṃ ca prekṣito maitracittaiḥ //",
  "S01divav29u:403": "[A-av_22]",
  "S01divav29u:404": "sthavira uvāca /",
  "S01divav29u:405": "śṛṇu saumya tvaṃ hi bhagavatyasakṛdasakṛdavaskhalitaḥ /",
  "S01divav29u:406": "na ca buddhāvaropitānāmakuśalānāṃ dharmāṇāmanyat prakṣālanamanyatra tathāgataprasādādeva /",
  "S01divav29u:407": "tadetat kāraṇaṃ tena paśyatā dīrghadarśinā /",
  "S01divav29u:408": "tvaṃ nāpriyamiha proktaḥ priyāṇyeva tu lambhitaḥ //",
  "S01divav29u:409": "nyāyenānena bhaktistava hṛdi janitā tenāgramatinā",
  "S01divav29u:410": "svalpāpi hyatra bhaktirbhavati matimatāṃ nirvāṇaphaladā /",
  "S01divav29u:411": "saṃkṣepād yat kṛtaṃ te vṛjinamiha munermohāndhamanasā",
  "S01divav29u:412": "sarvaṃ prakṣālitaṃ tat tavahṛdayagataiḥ śraddhāmbuvisaraiḥ //",
  "S01divav29u:413": "atha māraḥ kadambapuṣpavad āhṛṣṭaromakūpaḥ sarvāṅgeṇa praṇipatyovāca /",
  "S01divav29u:414": "sthāne mayā bahuvidhaṃ parikhedito 'sau",
  "S01divav29u:415": "prāk siddhitaśca bhuvi siddhimanorathena /",
  "S01divav29u:416": "sarvaṃ ca marṣitamṛṣipravareṇa tena",
  "S01divav29u:417": "putrāparādha iva sānunayena pitrā //",
  "S01divav29u:418": "[A-av_23]",
  "S01divav29u:419": "sa buddhaprasādāpyayitamanāḥ suciraṃ buddhaguṇānanusmṛtya sthavirasya pādayornipatyovāca /",
  "S01divav29u:420": "anugraho me 'dya paraḥ kṛtastvayā niveśitaṃ yan mayi buddhagauravaṃ /",
  "S01divav29u:421": "idaṃ tu kaṇṭhavyavalambi maitryā maharṣikopābharaṇaṃ visarjaya //",
  "S01divav29u:422": "sthavira uvāca /",
  "S01divav29u:423": "samayato vimokṣyāmīti /",
  "S01divav29u:424": "māra uvāca /",
  "S01divav29u:425": "kaḥ samaya iti /",
  "S01divav29u:426": "sthavira uvāca /",
  "S01divav29u:427": "adyaprabhṛti bhikṣavo na viheṭhayitavyā iti /",
  "S01divav29u:428": "māro 'bravīt /",
  "S01divav29u:429": "na viheṭhayiṣye /",
  "S01divav29u:430": "kimaparamājñāpayasīti /",
  "S01divav29u:431": "sthavira uvāca /",
  "S01divav29u:432": "evaṃ tāvacchāsanakāryaṃ prati mamājñā /",
  "S01divav29u:433": "svakāryaṃ prati vijñāpayiṣyāmi bhavantaṃ /",
  "S01divav29u:434": "māraḥ sasambhrama uvāca /",
  "S01divav29u:435": "prasīda sthavira kimājñāpayasīti /",
  "S01divav29u:436": "sthaviro 'bravīt /",
  "S01divav29u:437": "svayamavagacchasi yadahaṃ varṣaśataparinirvṛte bhagavati pravrajitaḥ / tad",
  "S01divav29u:438": "dharmakāyo mayā tasya dṛṣṭastrailokyanāthasya /",
  "S01divav29u:439": "kāñcanādrinibhastasya na dṛṣṭo rūpakāyo me //",
  "S01divav29u:440": "tadanupamamanugrahaṃ prati tvamiha vidarśaya buddhavigrahaṃ /",
  "S01divav29u:441": "priyamadhikamato hi nāsti me daśabalarūpakutūhalo hyahaṃ //",
  "S01divav29u:442": "māra uvāca / tena hi mamāpi samayaḥ śrūyatāṃ /",
  "S01divav29u:443": "sahasā tvamihodvikṣya buddhanepathyadhāriṇaṃ /",
  "S01divav29u:444": "na praṇāmastvayā kāryaḥ sarvajñaguṇagauravāt //",
  "S01divav29u:445": "[A-av_24]",
  "S01divav29u:446": "buddhānusmṛtipeśalena manasā pūjāṃ yadi tva mayi",
  "S01divav29u:447": "svalpāmapyupadarśayiṣyasi vibho dagdho bhaviṣyāmyahaṃ /",
  "S01divav29u:448": "kā śaktirmama vītarāgavihitāṃ soḍhuṃ praṇāmakriyāṃ",
  "S01divav29u:449": "hastanyāsamivodvahanti na gajasyairaṇḍavṛkṣāṅkurāḥ //",
  "S01divav29u:450": "sthaviropyāha /",
  "S01divav29u:451": "evamastu /",
  "S01divav29u:452": "na bhavantaṃ praṇamiṣyāmīti /",
  "S01divav29u:453": "māro 'bravīt /",
  "S01divav29u:454": "tena muhūrtamāgamasva yāvadahaṃ vanagahanamanupraviśya",
  "S01divav29u:455": "śūraṃ vañcayituṃ purā vyavasitenottaptahemaprabhaṃ",
  "S01divav29u:456": "bauddhaṃ rūpamacintyabuddhavibhavādāsīnmayā yatkṛtaṃ /",
  "S01divav29u:457": "kṛtvā rūpamahaṃ tadeva nayanapralhādikaṃ dehināṃ",
  "S01divav29u:458": "eṣyāmyarkamayūkhajālamamalaṃ bhāmaṇḍalenākṣipan //",
  "S01divav29u:459": "atha sthavira evamastu ityuktvā taṃ kuṇapamapanīya tathāgatarūpadarśanotsuko 'vasthitaḥ /",
  "S01divav29u:460": "māraśca vanagahanamanupraviśya buddharūpaṃ kṛtvā naṭa iva saruciranepathyastasmādvanagahanādārabdhoniṣkramituṃ / vakṣyate hi /",
  "S01divav29u:461": "tāthāgataṃ vapurathottamalakṣaṇāḍhyamādarśayannayanaśāntikaraṃ narāṇāṃ /",
  "S01divav29u:462": "pratyagraraṅgamiva citrapaṭaṃ mahārhamudghātayan vanamasau tadalaṃcakāra //",
  "S01divav29u:463_0": "atha vyāmaprabhāmaṇḍalamaṇḍitamasecanakadarśanaṃ bhagavato rūpamabhinirmāya dakṣiṇe",
  "S01divav29u:463_1": "pārśve sthaviraśāradvatīputraṃ vāmapārśve sthaviramahāmaudgalyāyanaṃ pṛṣṭhaścāyuṣmantamānandaṃ",
  "S01divav29u:463_2": "buddhapātravyagrahastaṃ sthaviramahākāśyapāniruddhasubhūtiprabhṛtīnāṃ [A-av_25] ca",
  "S01divav29u:463_3": "mahāśrāvakāṇāṃ rūpāṇyabhinirmāya ardhatrayodaśabhirbhikṣuśatairardhacandreṇānuparivṛtaṃ",
  "S01divav29u:463_4": "buddhaveśamādarśayitvā māraḥ sthaviropaguptasyāntikamājagāma /",
  "S01divav29u:464": "sthaviropaguptasya ca bhagavato rūpamidamidṛśamiti prāmodyamutpannaṃ /",
  "S01divav29u:465": "sa pramuditamanāstvaritamāsanādutthāya nirīkṣamāṇa uvāca /",
  "S01divav29u:466": "dhigastu tāṃ niṣkaruṇāmanityatāṃ bhinatti rūpāṇi yadīdṛśānyapi /",
  "S01divav29u:467": "śarīramīdṛk kila tanmahāmuner anityatāṃ prāpya vināśamāgataṃ //",
  "S01divav29u:468": "sa buddhāvalambitayā smṛtyā tathāpyāsaktamanāḥ saṃvṛtto yathā buddhaṃ bhagavantamahaṃ paśyāmīti vyaktamupāgataḥ /",
  "S01divav29u:469": "sa padmamukulapratimamañjaliṃ kṛtvovāca /",
  "S01divav29u:470": "aho rūpaśobhāḥ bhagavataḥ / kiṃ bahunā /",
  "S01divav29u:471": "vaktreṇābhibhavatyayaṃ hi kamalaṃ nīlotpalaṃ cakṣuṣā",
  "S01divav29u:472": "kāntyā puṣpavanaṃ mana priyatayā candraṃ samāptadyutiṃ /",
  "S01divav29u:473": "gāmbhīryeṇa mahodadhiṃ sthiratayā meruṃ raviṃ tejasā",
  "S01divav29u:474": "gatyā siṃhamavekṣitena vṛṣabhaṃ varṇena cāmīkaraṃ //",
  "S01divav29u:475": "sa bhūyasā mātrayā harṣeṇāpūryamāṇahṛdayo vyāpinā svareṇovāca /",
  "S01divav29u:476": "aho bhavaviśuddhānāṃ karmaṇāṃ madhuraṃ phalaṃ /",
  "S01divav29u:477": "karmaṇedaṃ kṛtaṃ rūpaṃ naiśvaryeṇa yaducchayā //",
  "S01divav29u:478": "[A-av_26]",
  "S01divav29u:479": "yattat kalpasahasrakoṭiniyutairvākkāyacittobhdavaṃ",
  "S01divav29u:480": "dānakṣāntisamādhibuddhiniyamaistenārhatā śodhitaṃ /",
  "S01divav29u:481": "tenedaṃ jananetrakāntamamalaṃ rūpaṃ samutthāpitaṃ",
  "S01divav29u:482": "yaṃ dṛṣṭvā ripurapyabhipramuditaḥ syāt kiṃ punarmadvidhaḥ //",
  "S01divav29u:483": "saṃbuddhālambanaiḥ saṃjñāṃ vismṛtya buddhasaṃjñāmadhiṣṭhāya mūlanikṛtta iva drūmaḥ sarvaśarīreṇa mārasya pādayornipatitaḥ /",
  "S01divav29u:484": "atha māraḥ sasambhramo 'bravīt /",
  "S01divav29u:485": "evaṃ tvaṃ bhadanta nārhasi samayaṃ vyatikramituṃ /",
  "S01divav29u:486": "sthavira uvāca /",
  "S01divav29u:487": "kaḥ samaya iti /",
  "S01divav29u:488": "māra uvāca /",
  "S01divav29u:489": "nanu pratijñātaṃ bhadantena nāhaṃ bhavantaṃ praṇamiṣyāmīti /",
  "S01divav29u:490": "tataḥ sthavira upaguptaḥ pṛthivītalādutthāya sagadgadakaṇṭho 'bravīta / pāpīyān /",
  "S01divav29u:491": "na khalu na viditaṃ me yat sa vādipradhāno",
  "S01divav29u:492": "jalavihata ivāgni rnirvṛtiṃ saṃprayātaḥ /",
  "S01divav29u:493": "api tu nayanakāntimākṛtiṃ tasya dṛṣṭvā",
  "S01divav29u:494": "tamṛṣimabhinato 'haṃ tvāṃ tu nābhyarcayāmi //",
  "S01divav29u:495": "māra uvāca / kathamihāhaṃ nārcito bhavāmi yadevaṃ mā praṇamasīti /",
  "S01divav29u:496": "sthaviro 'bravīt /",
  "S01divav29u:497": "śrūyatāṃ yathā tvaṃ naiva mayābhyarcito bhavasi na ca mayā samayātikramaḥ kṛta iti /",
  "S01divav29u:498": "[A-av_27]",
  "S01divav29u:499": "mṛnmayīṣu pratikṛtiṣvamarāṇāṃ yathā janaḥ /",
  "S01divav29u:500": "mṛtsaṃjñā[ntā]manādṛtya namatyamarasaṃjñayā //",
  "S01divav29u:501": "tathāhaṃ tvāmihodvīkṣya lokanāthavapurdharaṃ /",
  "S01divav29u:502": "mārasaṃjñāmanādṛtya nataḥ sugatasaṃjñayā //",
  "S01divav29u:503": "atha māro buddhaveśamantardhāpayitvā sthaviropaguptamabhyarcya prakrāntaḥ /",
  "S01divav29u:504": "yāvac caturthe divase māraḥ svayameva mathurāyāṃ ghaṇṭāvaghoṣittumārabdhaḥ /",
  "S01divav29u:505": "yo yuṣmākaṃ svargāpavargasukhaṃ prārthayate sa sthaviropaguptasakāśād dharmaṃ śṛṇotu /",
  "S01divav29u:506": "yaiśca yuṣmābhistathāgato na dṛṣṭaste sthaviropaguptaṃ paśyantviti / āha ca /",
  "S01divav29u:507": "utsṛjya dāridramanarthamūlaṃ yaḥ sphītaśobhāṃ śriyamicchatīha /",
  "S01divav29u:508": "svargāpavargāya ca yasya vāñchā sa śraddhayā dharmamataḥ śṛṇotu //",
  "S01divav29u:509": "dṛṣṭo na yairvā dvipadapradhānaḥ śāstā mahākāruṇikāḥ svayambhūḥ /",
  "S01divav29u:510": "te śāstṛkalpaṃ sthaviropaguptaṃ paśyantu bhāsvat tribhavapradīpaṃ //",
  "S01divav29u:511": "yāvan mathurāyāṃ śabdo visṛtaḥ sthaviropaguptena māro vinīta iti /",
  "S01divav29u:512": "śrutvā ca yabhdūyasā mathurāvāstavyo janakāyaḥ sthaviropaguptasakāśaṃ nirgataḥ /",
  "S01divav29u:513": "tataḥ sthaviropagupto 'nekeṣu brāhmaṇaśatasahasreṣu saṃnipatiteṣu siṃha iva nirbhīḥ siṃhāsanamabhirūḍho vakṣyati ca /",
  "S01divav29u:514": "māṃ prati na tena śakyaṃ siṃhāsanamaviduṣā samabhiroḍhuṃ /",
  "S01divav29u:515": "yas [tu] siṃhāsanastho mṛga iva sa hi yāti saṅkocaṃ //",
  "S01divav29u:516": "[A-av_28]",
  "S01divav29u:517": "siṃha iva yastu nirbhīrninadati paravādidarpanāśārthaṃ /",
  "S01divav29u:518": "siṃhāsanamabhiroḍhuṃ sa kathikasiṃho bhavati yogyaḥ //",
  "S01divav29u:519": "yāvat sthaviropaguptena pūrvakālakaraṇīyāṃ kathāṃ kṛtvā satyāni saṃprakāśitāni /",
  "S01divav29u:520": "śrutvā cānekaiḥ prāṇiśatasahasrair mokṣabhāgīyāni kuśalamūlānyākṣiptāni /",
  "S01divav29u:521": "kaiścidanāgāmiphalaṃ prāptaṃ /",
  "S01divav29u:522": "kaiścit sakṛdāgāmiphalaṃ /",
  "S01divav29u:523": "kaiścic chrotāpattiphalaṃ /",
  "S01divav29u:524": "yāvadaṣṭādaśasahasrāṇi pravrajitāni /",
  "S01divav29u:525": "sarvaiśca yujyamānairyāvadarhattvaṃ prāptaṃ /",
  "S01divav29u:526": "tatra corumuṇḍaparvate guhāṣṭādaśahastā dīrgheṇa dvādaśahastā vistareṇa /",
  "S01divav29u:527": "yadā tu kṛtakaraṇīyāḥ /",
  "S01divav29u:528": "saṃvṛttāstadā sthaviropaguptenābhihitaṃ /",
  "S01divav29u:529": "yo madīyenavavādena sarvakleśaprahāṇād arhattvaṃ sākṣātkariṣyati tena caturaṅgulamātrā śalākā guhāyāṃ prakṣeptavyā /",
  "S01divav29u:530": "yāvadekasmin divaseṣṭādaśabhirarhatsahasraiḥ śalākāḥ prakṣiptāḥ /",
  "S01divav29u:531": "tasya yāvadāsamudrāyāṃ śabdo visṛtaḥ /",
  "S01divav29u:532": "mathurāyamupaguptanāmā avavādakānāmagro nirdiṣṭo bhagavatā / tadyathā hi /",
  "S01divav29u:533_0": "vinītakāmadhātvīśvare dvitīyaśāstṛkalpe mahātmani sthaviropagupte suramanujamahoragāsuragaruḍayakṣagandharvavidyādharārcitapādayugme",
  "S01divav29u:533_1": "[sati] pūrvabuddhākṣetrāvaropitakuśalabījasantatīnām anekeṣāṃ sattvaśatasahasrāṇāṃ",
  "S01divav29u:533_2": "saddharmasalilavarṣadhārānipātāmokṣāṅkurān abhyavardhayannurumuṇḍe śaile /",
  "S01divav29u:534": "kāryānurodhāt praṇatasakalasāmantacūḍāmaṇimayūkhobhdāsitapādapīṭhasyāśokasya rājñaḥ pūrvaṃ pāṃśupradānaṃ samanusmariṣyāmaḥ /",
  "S01divav29u:535": "ityevamanuśrūyate /",
  "S01divav29u:536": "[A-av_29]",
  "S01divav29u:537": "pāṃśupradānaṃ nāma prakaraṇaṃ",
  "S01divav29u:538": "bhagavān rājagṛhe viharati veṇuvane kalandakanivāpe /",
  "S01divav29u:539": "atha bhagavān pūrvāhṇe nivāsya pātracīvaramādāya bhikṣugaṇaparivṛto bhikṣusaṅghapuraskṛto rājagṛhaṃ piṇḍāya prāvikṣat / vakṣyati ca /",
  "S01divav29u:540": "kanakācalasannibhāgradeho dviradendapratimaḥ salīlagāmī /",
  "S01divav29u:541": "paripūrṇaśaśāṅkasaumyavaktrau bhagavān bhikṣugaṇairvṛto jagāma //",
  "S01divav29u:542": "yāvad bhagavatā sābhisaṃskāraṃ nagaradvāre pādaṃ pratiṣṭhāpitaṃ /",
  "S01divav29u:543": "dharmatā khalu yasmin samaye buddhā bhagavantaḥ sābhisaṃskāraṃ nagaradvāramindrakīle pādau vyavasthāpayanti /",
  "S01divav29u:544": "tadā citrāṇi adbhūtāni prādurbhavanti /",
  "S01divav29u:545": "andhāścakṣūṃṣi pratilabhante /",
  "S01divav29u:546": "badhirāḥ śrotragrahaṇasamarthā bhavanti /",
  "S01divav29u:547": "paṅgavo gamanasamarthā bhavanti /",
  "S01divav29u:548": "haḍinigaḍacārakāvabaddhānāṃ sattvānāṃ bandhanāni śithilībhavanti /",
  "S01divav29u:549": "janmajanmavairānubaddhāḥ sattvāstadanantaraṃ maitracittatāṃ labhante /",
  "S01divav29u:550": "vatsā dāmāni chittvā mātṛbhiḥ sārdhaṃ samāgacchanti /",
  "S01divav29u:551": "hastinaḥ krośanti /",
  "S01divav29u:552": "aśvā hreṣante /",
  "S01divav29u:553": "ṛṣabhā garjanti /",
  "S01divav29u:554": "śukaśārikakokilajīvajīvabarhiṇo madhurān nikūjanti /",
  "S01divav29u:555": "peḍāgatālaṅkārā madhuraśabdaṃ niścārayanti /",
  "S01divav29u:556": "aparāhatāni ca vāditrabhāṇḍāni madhuraṃ śabdaṃ niścārayanti /",
  "S01divav29u:557": "unnatonnatā pṛthivīpradeśā avanamanti /",
  "S01divav29u:558": "avanatāśconnamanti /",
  "S01divav29u:559": "apagatapāṣāṇaśarkarakapālāścāvatiṣṭhante /",
  "S01divav29u:560": "iyaṃ ca tasmin samaye pṛthivī ṣaḍvikāraṃ prakampyate /",
  "S01divav29u:561": "tadyathā pūrvo digbhāga unnamati /",
  "S01divav29u:562": "paścimo 'vanamati /",
  "S01divav29u:563": "anto 'vanamati /",
  "S01divav29u:564": "madhya [A-av_30] unnamati /",
  "S01divav29u:565": "calitaḥ pracalito vedhitaḥ pravedhita itīme cānye cādbhutadharmāḥ prādurbhavanti /",
  "S01divav29u:566": "bhagavato nagarapraveśe vakṣyati /",
  "S01divav29u:567": "lavaṇajalanivāsinī tato vā nagaranigamamaṇḍitā saśailā /",
  "S01divav29u:568": "municaraṇanipīḍitā ca bhūmī pavanabalahataṃ hi yānapātraṃ //",
  "S01divav29u:569": "atha buddhapraveśakālaniyataiḥ prātihāryairāvarjitāḥ strīmanuṣyās,",
  "S01divav29u:570": "tannagaram anibalacalitabhinnavicitaraṅgakṣubhitamiva mahāsamudraṃ vimuktoccanādaṃ babhūva /",
  "S01divav29u:571": "na hi buddhapraveśatulyaṃ nāma jagatyadbhutamupalabhyate /",
  "S01divav29u:572": "purapraveśasamaye hi bhagavataś citrāṇyadbhūtāni dṛśyante / vakṣyati hi /",
  "S01divav29u:573": "nimnā connamate natāvanamate buddhānubhāvān mahī",
  "S01divav29u:574": "sthūṇā śarkarakaṇṭakavyapagatā nirdoṣatāṃ yāti ca /",
  "S01divav29u:575": "andhā mūkajaḍendriyāśca puruṣā vyaktendriyāstatkṣaṇaṃ",
  "S01divav29u:576": "saṃvādyantyanighaṭṭitāśca nagare nandanti tūryasvanāḥ //",
  "S01divav29u:577": "sarvaṃ ca tannagaraṃ sūryasahasrātirekayā kanakamarīcivarṇayā buddhaprabhayā sphuṭaṃ babhūva / āha ca /",
  "S01divav29u:578": "sūryaprabhāṃ samavabhartsya hi tasya bhābhir vyāptaṃ jagat sakalameva sakānanasthaṃ /",
  "S01divav29u:579": "[A-av_31]",
  "S01divav29u:580": "saṃprāpa ca pravaradharmakathābhirāmo lokaṃ surāsuranaraṃ hi samuktabhāvaṃ //",
  "S01divav29u:581": "yāvad bhagavān rājamārgaṃ pratipannaḥ /",
  "S01divav29u:582": "tatra dvau bāladārakau /",
  "S01divav29u:583": "eko 'grakulikaputro dvitīyaḥ kulikaputraśca /",
  "S01divav29u:584": "pāṃśvāgāraiḥ krīḍataḥ /",
  "S01divav29u:585": "ekasya jayo nāma dvitīyasya vijayaḥ /",
  "S01divav29u:586": "tābhyāṃ bhagavān dṛṣṭo dvātriṃśamahāpuruṣalakṣaṇālaṅkṛtaśarīro 'secanakadarśanaśca /",
  "S01divav29u:587": "yāvaj jayena dārakeṇa śaktuṃ dāsyāmīti pāṃśvañjalirbhagavataḥ pātre prakṣiptaḥ /",
  "S01divav29u:588": "vijayena ca kṛtāñjalinābhyanumoditaṃ / vakṣyati ca /",
  "S01divav29u:589": "dṛṣṭvā mahākāruṇikaṃ svayambhuvaṃ vyāmaprabhoddyotitasarvagātraṃ /",
  "S01divav29u:590": "dhīreṇa vaktreṇa kṛtaprasādaḥ pāṃśuṃ dadau jātijarāntakāya //",
  "S01divav29u:591": "sa bhagavate pratipādayitvā praṇidhānaṃ kartumārabdhaḥ /",
  "S01divav29u:592": "anenāhaṃ kuśalamūlena ekacchatrāyāṃ pṛthivyāṃ rājā syām /",
  "S01divav29u:593": "atraiva ca buddhe bhagavati kārāṃ kuryāmiti /",
  "S01divav29u:594": "tato munistasya niśāmya bhāvaṃ bālasya samyak praṇidhiṃ ca buddhvā /",
  "S01divav29u:595": "iṣṭaṃ phalaṃ kṣetravaśena dṛṣṭvā jagrāha pāṃśuṃ karuṇāyamānaḥ //",
  "S01divav29u:596": "[A-av_32]",
  "S01divav29u:597": "tena yāvad rājyavaipākyaṃ kuśalamākṣiptaṃ / tato bhagavatā smitaṃ vidarśitaṃ /",
  "S01divav29u:598": "dharmatā khalu yasmin samaye buddhā bhagavantaḥ smitaṃ vidarśayanti /",
  "S01divav29u:599": "tasmin samaye nīlapītalohitāvadātamañjiṣṭhasphaṭikarajatavarṇā arciṣo mukhān niścaranti /",
  "S01divav29u:600": "kecidūrdhvato gacchanti kecidadhastād gacchanti /",
  "S01divav29u:601": "ye 'dho gacchanti te sañjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanamavīciparyanteṣu gatvā ye śītanarakāsteṣūṣṇībhūtvā nipatanti /",
  "S01divav29u:602": "ye uṣṇanarakāsteṣu śītībhūtvā nipatanti /",
  "S01divav29u:603": "tena teṣāṃ sattvānāṃ kāraṇaviśeṣāḥ pratiprasrabhyante /",
  "S01divav29u:604": "teṣāmevaṃ bhavati /",
  "S01divav29u:605": "kiṃ nu bhavanto vayamitaścyutā āhosvidanyatropapannā iti /",
  "S01divav29u:606": "yenāsmākaṃ kāraṇaviśeṣāḥ pratiprasrabdhāḥ /",
  "S01divav29u:607": "teṣāṃ bhagavān prasādasaṃjananārthaṃ nirmitaṃ visarjayati /",
  "S01divav29u:608": "teṣāmevaṃ bhavati /",
  "S01divav29u:609": "na vayaṃ cyutā nāpyanyatropapannāḥ /",
  "S01divav29u:610": "api tu ayamapūrvadarśano 'syānubhāvenāsmākaṃ kāraṇaviśeṣāḥ pratiprasrabdhā iti /",
  "S01divav29u:611": "te nirmite cittāni prasādayitvā narakavedanīyāni karmāṇi kṣapayitvā devamanuṣyeṣu pratisandhiṃ gṛhṇanti /",
  "S01divav29u:612": "yatra satyānāṃ bhājanabhūtā bhavanti /",
  "S01divav29u:613_0": "ye ūrdhvato gacchanti te caturmahārājikān devāṃstrayastriṃśān yāmāṃstuṣitān nirmāṇaratīn",
  "S01divav29u:613_1": "paranirmitavaśavartino brahmakāyikān brahmapurohitān mahābrahmān parīttābhān apramāṇābhān",
  "S01divav29u:613_2": "ābhāsvarān parīttaśubhān apramāṇaśubhān śubhakṛtsnān anabhrakān puṇyaprasavān bṛhatphalān",
  "S01divav29u:613_3": "abṛhān atapān sudṛśān sudarśanān akaniṣṭhaparyanteṣu deveṣu gatvā anityaṃ duḥkhaṃ",
  "S01divav29u:613_4": "śūnyam anātmeti udghoṣayanti /",
  "S01divav29u:614": "gāthādvayaṃ ca bhāṣante /",
  "S01divav29u:615": "ārabhadhvaṃ niṣkrāmata yujyadhvaṃ buddhaśāsane /",
  "S01divav29u:616": "dhunīta mṛtyunaḥ sainyaṃ naḍāgāramiva kuñjaraḥ //",
  "S01divav29u:617": "[A-av_33]",
  "S01divav29u:618": "yo hyasmin dharmavinaye apramattaścariṣyati /",
  "S01divav29u:619": "prahāya jātisaṃsāraṃ duḥkhasyāntaṃ kariṣyati //",
  "S01divav29u:620": "atha tā arciṣastrisāhasramahāsāhasraṃ lokadhātumanvāhiṇḍya bhagavantamevānugacchanti /",
  "S01divav29u:621": "yadi bhagavānatītaṃ karma vyākartukāmo bhavati pṛṣṭhato 'ntardhīyante 'nāgataṃ vyākartukāmo bhavati purato 'ntardhīyante /",
  "S01divav29u:622": "narakopapattiṃ vyākartukāmo bhavati pādatale 'ntardhīyante /",
  "S01divav29u:623": "tiryagupapattiṃ vyākartukāmo bhavati pārṣṇyāmantardhīyante /",
  "S01divav29u:624": "pretopapattiṃ vyākartukāmo bhavati pādāṃguṣṭhe 'ntardhīyante /",
  "S01divav29u:625": "manuṣyopapattiṃ vyākartukāmo bhavati jānuno[ra]ntardhīyante /",
  "S01divav29u:626": "balacakravartirājyaṃ vyākartukāmo bhavati vāme karatale 'ntardhīyante /",
  "S01divav29u:627": "cakravartirājyaṃ vyākartukāmo bhavati dakṣiṇe karatale 'ntardhīyante /",
  "S01divav29u:628": "devopapattiṃ vyākartukāmo bhavati nābhyāmantardhīyante /",
  "S01divav29u:629": "śrāvakabodhiṃ vyākartukāmo bhavati āsye 'ntardhīyante /",
  "S01divav29u:630": "pratyekāṃ bodhiṃ vyākartukāmo bhavati ūrṇāyāmantardhīyante /",
  "S01divav29u:631": "anuttarāṃ smayaksaṃbodhiṃ vyākartukāmo bhavati uṣṇīṣe 'ntardhīyante /",
  "S01divav29u:632": "atha tā arciṣo bhagavantaṃ triḥpradakṣiṇīkṛtya bhagavato vāme karatale 'ntarhitāḥ /",
  "S01divav29u:633": "athāyuṣmān ānandaḥ kṛtāñjalipuṭo gāthāṃ bhāṣate / nāhetvapratyayaḥ /",
  "S01divav29u:634": "gatoddhavā dainyamadaprahīṇā buddhā jagatyuttamahetubhūtāḥ /",
  "S01divav29u:635": "nākāraṇaṃ śaṅkhamṛṇālagauraṃ smitaṃ vidarśenti jinā jitārayaḥ //",
  "S01divav29u:636": "tatkālaṃ svayamadhigamya vīra buddhyā śrotṛṇāṃ śramaṇa jinendra kāṃkṣitānāṃ /",
  "S01divav29u:637": "dhīrābhirmunivṛṣa vāgbhiruttamābhirutpannaṃ vyapanaya saṃśayaṃ śubhābhiḥ //",
  "S01divav29u:638": "meghastanitanirghoṣa govṛṣendranibhekṣaṇa /",
  "S01divav29u:639": "phalaṃ pāṃśupradānasya vyākuruṣva narottama //",
  "S01divav29u:640": "[A-av_34]",
  "S01divav29u:641": "bhagavānāha /",
  "S01divav29u:642": "etadānanda evametad ānanda nāhetvapratyayaṃ tathāgatā arhantaḥ samyaksaṃbuddhāḥ smitamupadarśayanti /",
  "S01divav29u:643": "api tu sahetu sapratyayaṃ tathāgatā arhantaḥ samyaksaṃbuddhāḥ smitamupadarśayanti /",
  "S01divav29u:644": "paśyasi tvamānanda dārakaṃ yena tathāgatasya pātre pāṃśvañjaliḥ prakṣiptaḥ /",
  "S01divav29u:645": "evaṃ bhadanta /",
  "S01divav29u:646": "ayamānanda dārakaḥ anena kuśalamūlena varṣaśataparinirvṛtasya tathāgatasya pāṭaliputre nagare 'śoko nāmnā rājā bhaviṣyati /",
  "S01divav29u:647": "caturbhāgacakravartī dhārmiko dharmarājā /",
  "S01divav29u:648": "yo me śarīradhātūn vaistārikān kariṣyati /",
  "S01divav29u:649": "caturaśītidharmarājikāsahasraṃ pratiṣṭhāpayiṣyati /",
  "S01divav29u:650": "bahujanahitāya pratipatsyate / iti / āha ca /",
  "S01divav29u:651": "astaṃgate mayi bhaviṣyati saikarājā yo 'sau hyaśoka iti nāma viśālakīrtiḥ /",
  "S01divav29u:652": "maddhātugarbhaparimaṇḍitajambuṣaṇḍam etat kariṣyati narāmarapūjitaṃ nu //",
  "S01divav29u:653": "ayamasya deyadharmo yat tathāgatasya pāṃśvañjaliḥ pātre prakṣiptaḥ /",
  "S01divav29u:654": "yāvad bhagavatā teṣāṃ sarva āyuṣmata ānandāya dattāḥ /",
  "S01divav29u:655": "gomayena miśrayitvā yatra caṃkrame tathāgataścaṃkramyate tatra gomayakārṣī prayaccheti /",
  "S01divav29u:656": "yāvadāyuṣmatānandena teṣāṃ sagomayena miśrayitvā yatra caṃkramati bhagavān tatra gomayakārṣī dattā /",
  "S01divav29u:657": "tena khalu punaḥ samayena rājagṛhe nagare bimbisāro rājā rājyaṃ kārayati /",
  "S01divav29u:658": "rājño bimbisārasya ajātaśatruḥ putraḥ /",
  "S01divav29u:659": "ajātaśatrorudāyī /",
  "S01divav29u:660": "[A-av_35] udāyibhadrasya muṇḍaḥ /",
  "S01divav29u:661": "muṇḍasya kākavarṇī /",
  "S01divav29u:662": "kākavarṇinaḥ sahalī /",
  "S01divav29u:663": "sahalinastulakuciḥ /",
  "S01divav29u:664": "tulakucermahāmaṇḍalaḥ /",
  "S01divav29u:665": "mahāmaṇḍalasya prasenajit /",
  "S01divav29u:666": "prasenajito nandaḥ /",
  "S01divav29u:667": "nandasya bindusāraḥ /",
  "S01divav29u:668": "pāṭaliputre nagare bindusāro nāma rājā rājyaṃ kārayati /",
  "S01divav29u:669": "bindusārasya rājñaḥ putro jātaḥ /",
  "S01divav29u:670": "tasya susīma iti nāmadheyaṃ kṛtaṃ /",
  "S01divav29u:671": "tena ca samayena campāyāṃ nagaryāmanyatamo brāhmaṇaḥ /",
  "S01divav29u:672": "tasya duhitā jātā /",
  "S01divav29u:673": "abhirūpā darśanīyā prāsādikā janapadakalyāṇī /",
  "S01divav29u:674": "sā naimittikairvyākṛtā /",
  "S01divav29u:675": "asyā dārikāyā rājā bhartā bhaviṣyati /",
  "S01divav29u:676": "dve putraratne janayiṣyati /",
  "S01divav29u:677": "ekaścaturbhāgacakravartī bhaviṣyati /",
  "S01divav29u:678": "dvitīyaḥ pravrajitvā siddhavrato bhaviṣyati /",
  "S01divav29u:679": "śrutvā ca brāhmaṇasya romaharṣo jātaḥ /",
  "S01divav29u:680": "sampattikāmo lokaḥ /",
  "S01divav29u:681": "sa tāṃ duhitaraṃ grahāya pāṭaliputraṃ gataḥ /",
  "S01divav29u:682": "tena sā sarvālaṅkārairvibhūṣayitvā rājño bindusārasya bhāryārthamanupradattā /",
  "S01divav29u:683": "iyaṃ hi devakanyādhanyā praśastā ceti /",
  "S01divav29u:684": "yāvadrājñā bindusāreṇāntaḥpuraṃ praveśitā /",
  "S01divav29u:685": "antaḥpurikāṇāṃ buddhirutpannā /",
  "S01divav29u:686": "iyamabhirūpā prāsādikā janapadakalyāṇī /",
  "S01divav29u:687": "yadi rājānayā sārdhaṃ paricārayiṣyati asmākaṃ bhūyaścakṣuḥsaṃpreṣaṇamapi na kariṣyati /",
  "S01divav29u:688": "[A-av_36] tābhiḥ sā nāpitakarma śikṣāpitā /",
  "S01divav29u:689": "sā rājñaḥ keśaśmaśru prasādhayati /",
  "S01divav29u:690": "yāvat suśikṣitā saṃvṛttā /",
  "S01divav29u:691": "yadārabhate rājñaḥ keśaśmaśru prasādhayituṃ tadā rājā śete /",
  "S01divav29u:692": "yāvadrājñā prītena vareṇa pravāritā /",
  "S01divav29u:693": "kiṃ tvaṃ varamicchasīti /",
  "S01divav29u:694": "tayābhihitaṃ /",
  "S01divav29u:695": "devena me saha samāgamaḥ syāt /",
  "S01divav29u:696": "rājāha /",
  "S01divav29u:697": "tvaṃ nāpinī ahaṃ rājā kṣatriyo mūrdhābhiṣiktaḥ /",
  "S01divav29u:698": "kathaṃ mayā sārdhaṃ samāgamo bhaviṣyati /",
  "S01divav29u:699": "sā kathayati /",
  "S01divav29u:700": "deva nāhaṃ nāpinī /",
  "S01divav29u:701": "api brāhmaṇasyāhaṃ duhitā /",
  "S01divav29u:702": "tena devasya patnyarthaṃ dattā /",
  "S01divav29u:703": "rājā kathayati /",
  "S01divav29u:704": "kena tvaṃ nāpitakarma śikṣāpitā /",
  "S01divav29u:705": "sā kathayati /",
  "S01divav29u:706": "antaḥpurikābhiḥ /",
  "S01divav29u:707": "rājāha /",
  "S01divav29u:708": "na bhūyastvayā nāpitakarma kartavyaṃ /",
  "S01divav29u:709": "yāvadrājāgramahiṣī sthāpitā /",
  "S01divav29u:710": "tayā sārdhaṃ krīḍati ramate paricārayati /",
  "S01divav29u:711": "sā apannasattvā saṃvṛttā /",
  "S01divav29u:712": "yāvadaṣṭānāṃ navānāṃ māsānāmatyayāt prasūtā /",
  "S01divav29u:713": "tasyāḥ putro jātaḥ /",
  "S01divav29u:714": "tasya vistareṇa jātimahaṃ kṛtvā [pṛcchati] kiṃ kumārasyabhavatu nāma /",
  "S01divav29u:715": "sā kathayati /",
  "S01divav29u:716": "asya dārakasya jātasya aśokāsmi saṃvṛttā /",
  "S01divav29u:717": "tasyāśoka iti nāma kṛtam /",
  "S01divav29u:718": "yāvad dvitīyaḥ putro jātaḥ / vigate śoke jātas tasya vītaśoka iti nāma kṛtaṃ /",
  "S01divav29u:719": "aśoko duḥsparśagātraḥ / rājño bindusārasyānabhipretaḥ /",
  "S01divav29u:720": "atha rājā bindusāraḥ kumāraṃ parīkṣitukāmaḥ piṅgalavatsājīvaṃ parivrājakamāmantrayate /",
  "S01divav29u:721": "upādhyāya kumārāṃstāvat parīkṣayāmaḥ /",
  "S01divav29u:722": "[A-av_37] kaḥ śakyate mamātyayād rājyaṃ kārayituṃ /",
  "S01divav29u:723": "piṅgalavatsājīvaḥ parivrājakaḥ kathayati /",
  "S01divav29u:724": "tena hi deva kumārānādāya suvarṇamaṇḍapamudyānaṃ nirgaccha, parīkṣayāmaḥ /",
  "S01divav29u:725": "yāvadrājā kumārānādāya suvarṇamaṇḍapamudyānaṃ nirgataḥ /",
  "S01divav29u:726": "yāvadaśokaḥ kumāro mātrā cocyate /",
  "S01divav29u:727": "vatsa rājā kumārān parīkṣitukāmaḥ suvarṇamaṇḍapamudyānaṃ gataḥ /",
  "S01divav29u:728": "tvamapi tatra gaccheti /",
  "S01divav29u:729": "aśokaḥ kathayati /",
  "S01divav29u:730": "rājño 'hamanabhipreto darśanenāpi /",
  "S01divav29u:731": "kimahaṃ tatra gamiṣyāmi /",
  "S01divav29u:732": "sā kathayati /",
  "S01divav29u:733": "tathāpi gaccheti /",
  "S01divav29u:734": "aśoka uvāca / āhāraṃ preṣaya /",
  "S01divav29u:735": "yāvadaśokaḥ pāṭaliputrannirgacchati /",
  "S01divav29u:736": "rādhaguptena cāgrāmātyaputreṇoktaḥ /",
  "S01divav29u:737": "aśoka kva gamiṣyasīti /",
  "S01divav29u:738": "aśokaḥ kathayati /",
  "S01divav29u:739": "rājādya suvarṇamaṇḍape udyāne kumārān parīkṣayati /",
  "S01divav29u:740": "tatra rājño mahallako hastināgastiṣṭhati /",
  "S01divav29u:741": "yāvadaśokastasmin mahallake 'bhiruhya suvarṇamaṇḍapamudyānaṃ gatvā kumārāṇāṃ madhye 'tra pṛthivyāṃ prastīrya niṣasāda /",
  "S01divav29u:742": "yāvat kumārāṇāmāhāra upanāmitaḥ /",
  "S01divav29u:743": "aśokasyāpi mātrā śālyodanaṃ dadhisaṃmiśraṃ mṛdbhājane preṣitaṃ /",
  "S01divav29u:744": "tato rājñā bindusāreṇa piṅgalavatsājīvaḥ parivrājako 'bhihitaḥ /",
  "S01divav29u:745": "upādhyāya parīkṣasva kumārān /",
  "S01divav29u:746": "kaḥ śakyate mamātyayād rājyaṃ kartumiti /",
  "S01divav29u:747": "paśyati piṅgalavatsājīvaḥ parivrājakaḥ /",
  "S01divav29u:748": "cintayati ca /",
  "S01divav29u:749": "aśoko rājā bhaviṣyati /",
  "S01divav29u:750": "ayaṃ ca rājño nābhipretaḥ /",
  "S01divav29u:751": "yadi kathayiṣyāmi aśoko rājā bhaviṣyatīti, nāsti me jīvitaṃ /",
  "S01divav29u:752": "sa kathayati /",
  "S01divav29u:753": "devābhedena [A-av_38] vyākariṣyāmi /",
  "S01divav29u:754": "rājāha /",
  "S01divav29u:755": "abhedena vyākuruṣva /",
  "S01divav29u:756": "āha /",
  "S01divav29u:757": "yasya yānaṃ śobhanaṃ sa rājā bhaviṣyati /",
  "S01divav29u:758": "teṣāmekaikasya buddhirutpannā /",
  "S01divav29u:759": "mama yānaṃ śobhanamahaṃ rājā bhaviṣyāmi /",
  "S01divav29u:760": "aśokaścintayati /",
  "S01divav29u:761": "ahaṃ hastiskandhenāgato mama yānaṃ śobhanamahaṃ rājā bhaviṣyāmīti /",
  "S01divav29u:762": "rājāha /",
  "S01divav29u:763": "bhūyastāvad upādhyāya parīkṣasva /",
  "S01divav29u:764": "piṅgalavatsājīvaḥ parivrājakaḥ kathayati /",
  "S01divav29u:765": "deva yasyāsanamagraṃ sa rājā bhaviṣyati /",
  "S01divav29u:766": "teṣāmekaikasya buddhirutpannā /",
  "S01divav29u:767": "mamāsanamagraṃ /",
  "S01divav29u:768": "aśokaścintayati /",
  "S01divav29u:769": "mama pṛthivī āsanamahaṃ rājā bhaviṣyāmi /",
  "S01divav29u:770": "evaṃ bhājanaṃ bhojanaṃ pānaṃ vistareṇa kumārāṇāṃ parīkṣya [pāṭaliputraṃ] praviṣṭaḥ /",
  "S01divav29u:771": "yāvadaśoko mātrocyate /",
  "S01divav29u:772": "ko vyākṛto rājā bhaviṣyatīti /",
  "S01divav29u:773": "aśokaḥ kathayati /",
  "S01divav29u:774": "abhedena vyākṛtaṃ /",
  "S01divav29u:775": "yasya yānamagramāsanaṃ pānaṃ bhājanaṃ bhojanaṃ ceti sa rājā bhaviṣyatīti /",
  "S01divav29u:776": "yathā paśyāmi ahaṃ rājā bhaviṣyāmi /",
  "S01divav29u:777": "mama hastiskandhaṃ yānaṃ pṛthivī āsanaṃ mṛnmayaṃ bhājanaṃ śālyodanaṃ dadhivyañjanaṃ bhojanaṃ pānīyaṃ pānamiti /",
  "S01divav29u:778": "tataḥ piṅgalavatsājīvaḥ parivrājako 'śoko rājā bhaviṣyatīti tasya mātaramārabdha sevituṃ /",
  "S01divav29u:779": "yāvat tayocyate /",
  "S01divav29u:780": "upādhyāya kataraḥ kumāro rājño bindusārasyātyayād rājā bhaviṣyatīti /",
  "S01divav29u:781": "āha /",
  "S01divav29u:782": "aśokaḥ /",
  "S01divav29u:783": "tayocyate /",
  "S01divav29u:784": "kadācit tvāṃ rājā nirbandhena pṛccheta /",
  "S01divav29u:785": "[A-av_39] gaccha tvaṃ pratyantaṃ samāśraya /",
  "S01divav29u:786": "yadā śrṛṇoṣi aśoko rājā saṃvṛttastadāgantavyaṃ /",
  "S01divav29u:787": "yāvatsa prayanteṣu janapadeṣu saṃśritaḥ /",
  "S01divav29u:788": "atha rājño bindusārasya takṣaśilā nāma nagaraṃ viruddhaṃ /",
  "S01divav29u:789": "tatra rājñā bindusāreṇa aśoko visarjitaḥ /",
  "S01divav29u:790": "gaccha kumāra takṣiśīlānagaraṃ /",
  "S01divav29u:791": "saṃnāhaya /",
  "S01divav29u:792": "caturaṅgabalakāyaṃ dattaṃ /",
  "S01divav29u:793": "yānaṃ praharaṇaṃ ca pratiṣiddhaṃ /",
  "S01divav29u:794": "yāvadaśokaḥ kumāraḥ pāṭaliputrānnirgacchan bhṛtyairvijñaptaḥ /",
  "S01divav29u:795": "kumāra naivāsmākaṃ sainyapraharaṇaṃ kena vayaṃ kaṃ yodhayāmaḥ /",
  "S01divav29u:796": "tato 'śokenābhihitaṃ /",
  "S01divav29u:797": "yadi mama rājyavaipākyaṃ kuśalamasti sainyapraharaṇaṃ prādurbhavatu /",
  "S01divav29u:798": "evamukte kumāreṇa pṛthivyāmavakāśo datto devatābhiḥ sainyapraharaṇāni copanītāni /",
  "S01divav29u:799": "yāvat kumāraścaturaṅgeṇa balakāyena takṣaśilāṃ gataḥ /",
  "S01divav29u:800": "śrutvā takṣaśilānivāsinaḥ paurā ardhatṛtīyāni yojanāni mārge śobhāṃ kṛtvā pūrṇaghaṭamādāya pratyudgatāḥ /",
  "S01divav29u:801": "pratyudgamya ca kathayanti /",
  "S01divav29u:802": "na vayaṃ kumārasya viruddhā nāpi rājño bindusārasya /",
  "S01divav29u:803": "api tu duṣṭāmātyā asmākaṃ paribhavaṃ kurvanti /",
  "S01divav29u:804": "mahatā ca satkāreṇa takṣaśilāṃ praveśitaḥ /",
  "S01divav29u:805": "[A-av_40]",
  "S01divav29u:806": "evaṃ vistareṇa aśokaḥ khaśarājyaṃ praveśitaḥ /",
  "S01divav29u:807": "tasya dvau mahānagnau saṃśritau /",
  "S01divav29u:808": "tena tau vṛttyā saṃvibhaktau /",
  "S01divav29u:809": "tasyāgrataḥ parvatān saṃchindantau saṃprasthitau /",
  "S01divav29u:810": "devatābhiścoktaṃ /",
  "S01divav29u:811": "aśokaścaturbhāgacakravartī bhaviṣyati /",
  "S01divav29u:812": "na kenacid virodhitavyamiti /",
  "S01divav29u:813": "vistareṇa yāvadāsamudrā pṛthivī ājñāpitā /",
  "S01divav29u:814": "yāvat susīmaḥ kumāra udyānāt pāṭaliputraṃ praviśati /",
  "S01divav29u:815": "rājño bindusārasyāgrāmātyaḥ khalvāṭakaḥ pāṭaliputrānnirgacchati /",
  "S01divav29u:816": "tasya susīmena kumāreṇa krīḍābhiprāyatayā khaṭakā murdhni pātitā /",
  "S01divav29u:817": "yāvadamātyaścintayati /",
  "S01divav29u:818": "idānīṃ khaṭakāṃ nipātayati /",
  "S01divav29u:819": "yadā rājā bhaviṣyati tadā śasraṃ pātayiṣyati /",
  "S01divav29u:820": "tathā kariṣyāmi yathā rājaiva na bhaviṣyati /",
  "S01divav29u:821": "tena pañcāmātyaśatāni bhinnāni /",
  "S01divav29u:822": "aśokaścaturbhāgacakravartī nirdiṣṭaḥ /",
  "S01divav29u:823": "etaṃ rājye pratiṣṭhāpayiṣyāmaḥ /",
  "S01divav29u:824": "takṣaśilāśca punar virodhitāḥ /",
  "S01divav29u:825": "yāvadrājñā susīmaḥ kumārastakṣaśilāmanupreṣitaḥ /",
  "S01divav29u:826": "na ca śakyate saṃnāmayituṃ /",
  "S01divav29u:827": "bindusāraśca rājā glānībhūtaḥ /",
  "S01divav29u:828": "tenābhihitaṃ /",
  "S01divav29u:829": "[A-av_41] susīmaṃ kumāramānayata /",
  "S01divav29u:830": "rājye pratiṣṭhāpayiṣyāmīti /",
  "S01divav29u:831": "aśokaṃ takṣaśilāṃ praveśayata /",
  "S01divav29u:832": "yāvadamātyairaśokaḥ kumāro haridrayā praliptaḥ /",
  "S01divav29u:833": "lākṣāṃ ca lohapātre kvāthayitvā kvathitena rasena lohapātrāṇi mrakṣayitvā chorayanti /",
  "S01divav29u:834": "aśokaḥ kumāro glānībhūta iti /",
  "S01divav29u:835": "yadā bindusāraḥ svalpāvaśeṣaprāṇaḥ saṃvṛttastadāmātyairaśokaḥ kumāraḥ sarvālaṅkārairbhūṣayitvā rājño bindusārasyopanītaḥ /",
  "S01divav29u:836": "imaṃ tāvad rājye pratiṣṭhāpaya /",
  "S01divav29u:837": "yadā susīma āgato bhaviṣyati tadā taṃ rājye pratiṣṭhāpayiṣyāmaḥ /",
  "S01divav29u:838": "tato rājā ruṣitaḥ /",
  "S01divav29u:839": "aśokena cābhihitaṃ /",
  "S01divav29u:840": "yadi mama dharmeṇa rājyaṃ bhavati devatā mama paṭṭaṃ badhnantu /",
  "S01divav29u:841": "yāvad devatābhiḥ paṭṭo baddhaḥ /",
  "S01divav29u:842": "taṃ dṛṣṭvā bindusārasya rājña uṣṇaṃ śoṇitiaṃ mukhādāgataṃ / yāvat kālagataḥ /",
  "S01divav29u:843": "yadāśoko rājye pratiṣṭhitas tasyordhva yojanaṃ yakṣāḥ [ādeśaṃ] śrṛṇvanti /",
  "S01divav29u:844": "adho yojanaṃ nāgāḥ /",
  "S01divav29u:845": "tena rādhagupto 'grāmātyaḥ sthāpitaḥ /",
  "S01divav29u:846": "susīmenāpi śrutaṃ bindusāro rājā kālagato 'śoko rājye pratiṣṭhitaḥ /",
  "S01divav29u:847": "iti śrutvā ca rūṣitamabhyāgataḥ /",
  "S01divav29u:848": "tvaritaṃ ca tasmād deśād āgataḥ /",
  "S01divav29u:849": "[A-av_42]",
  "S01divav29u:850": "aśokenāpi pāṭaliputre nagare ekasmin dvāre eko nagnaḥ sthāpitaḥ /",
  "S01divav29u:851": "dvitīye dvitīyastṛtīye rādhaguptaḥ pūrvadvāre svayameva rājāśoko 'vasthitaḥ /",
  "S01divav29u:852": "rādhaguptena ca pūrvasmin dvāre yantramayo hastī sthāpitaḥ /",
  "S01divav29u:853": "tasyopari aśokasya ca pratimā nirmitā /",
  "S01divav29u:854": "paritaśca parikhāṃ khanayitvā khadirāṅgāraiśca pūrayitvā tṛṇenācchādya [sā] pāṃśunākīrṇā /",
  "S01divav29u:855": "susīmaścābhihito yadi śakyase 'śokaṃ ghātayituṃ rājeti /",
  "S01divav29u:856": "sa yāvat pūrvadvāraṃ gataḥ /",
  "S01divav29u:857": "aśokena saha yotsyāmīti /",
  "S01divav29u:858": "aṅgārapūrṇāyāṃ parikhāyāṃ patitaḥ /",
  "S01divav29u:859": "tatraiva cānayena vyasanamāpannaḥ /",
  "S01divav29u:860": "yadā ca susīmaḥ praghātitas tasyāpi mahānagno bhadrāyudho nāmnānekasahasraparivāraḥ /",
  "S01divav29u:861": "sa bhagavacchāsane pravrajito 'rhan saṃvṛttaḥ /",
  "S01divav29u:862": "yadāśoko rājye pratiṣṭhitaḥ sa tairamātyairavajñādṛśyate /",
  "S01divav29u:863": "tenāmātyānāṃ śāsanārthamabhihitaṃ /",
  "S01divav29u:864": "bhavantaḥ puṣpavṛkṣān phalavṛkṣāṃśca chittvā kaṇṭakavṛkṣān paripālayantu /",
  "S01divav29u:865": "amātyā āhuḥ /",
  "S01divav29u:866": "devena kutra dṛṣṭaṃ /",
  "S01divav29u:867": "api tu kaṇṭakavṛkṣān chittvā puṣpavṛkṣāḥ phalavṛṃkṣāśca paripālayitavyāḥ /",
  "S01divav29u:868": "tairyāvat trirapi rājña ājñā pratikalitā /",
  "S01divav29u:869": "tato [A-av_43] rājñā ruṣitena asiṃ niṣkośaṃ kṛtvā pañcānāmamātyaśatānāṃ śirāṃsi chinnāni /",
  "S01divav29u:870": "yāvad rājāśoko 'pareṇa samayenāntaḥ puraparivṛto vasantakāle samaye puṣpitaphaliteṣu pādapeṣu pūrvanagarasya udyānaṃ gataḥ /",
  "S01divav29u:871": "tatra ca paribhramatāśokavṛkṣaḥ supuṣpito dṛṣṭaḥ /",
  "S01divav29u:872": "tato rājño mamāyaṃ sahanāmā ityanunayo jātaḥ /",
  "S01divav29u:873": "sa ca rājāśoko duḥsparśagātraḥ /",
  "S01divav29u:874": "tā yuvatayastaṃ necchanti spraṣṭuṃ /",
  "S01divav29u:875": "yāvad rājā śayitastasyāntaḥpureṇa roṣeṇa tasmādaśokavṛkṣāt puṣpāṇi śākhāśca chinnāḥ /",
  "S01divav29u:876": "yāvad rājñā pratibuddhena so 'śokavṛkṣo dṛṣṭaḥ /",
  "S01divav29u:877": "puṣṭāśca tatrasthāḥ kena sa chinnaḥ /",
  "S01divav29u:878": "te kathayanti devāntaḥpurikābhiriti /",
  "S01divav29u:879": "śrutvā ca rājñāmarṣajātena pañcastrīśatāni kiṭikaiḥ saṃveṣṭaya dagdhāni /",
  "S01divav29u:880": "tasyemāni aśubhāni ālokya caṇḍo rājā caṇḍāśoka iti vyavasthāpitaḥ /",
  "S01divav29u:881": "yāvad rādhaguptenāgrāmātyenābhihitaḥ /",
  "S01divav29u:882": "deva na sadṛśaṃ svayamevedṛśamakāryaṃ kartuṃ /",
  "S01divav29u:883": "api tu devasya vadhyaghātakāḥ puruṣāḥ sthāpayitavyā ye devasya vadhyakaraṇīyaṃ śodhayiṣyanti /",
  "S01divav29u:884": "yāvadrājñā rājapuruṣāḥ pratyuktā vadhyaghātaṃ me mārgadhvamiti /",
  "S01divav29u:885": "[A-av_44]",
  "S01divav29u:886": "yāvat tatra nātidūre parvatapādamūle karvaṭakaṃ /",
  "S01divav29u:887": "tatra tantravāyaḥ prativasati /",
  "S01divav29u:888": "tasya putro jātaḥ /",
  "S01divav29u:889": "girika iti nāmadheyaṃ kṛtaṃ /",
  "S01divav29u:890": "caṇḍo duṣṭātmā mātaraṃ pitaraṃ ca paribhāṣate /",
  "S01divav29u:891": "dārakadārikāśca tāḍayati /",
  "S01divav29u:892": "pipīlikān makṣikān mūṣikān matsyāṃśca jālena baḍiśena praghātayati /",
  "S01divav29u:893": "caṇḍo dārakastasya caṇḍagirika iti nāmadheyaṃ kṛtaṃ /",
  "S01divav29u:894": "yāvad rājapuruṣairdṛṣṭaḥ pāpe karmaṇi pravṛttaḥ /",
  "S01divav29u:895": "sa tairabhihitaḥ /",
  "S01divav29u:896": "śakyase rājño 'śokasya vadhyakaraṇīyaṃ kartuṃ /",
  "S01divav29u:897": "sa āha /",
  "S01divav29u:898": "kṛtsnasya jambudvīpasya vadhyakaraṇīyaṃ sādhayiṣyāmīti /",
  "S01divav29u:899": "yāvad rājño niveditaṃ /",
  "S01divav29u:900": "rājñābhihitamānīyatāmiti /",
  "S01divav29u:901": "sa ca rājapuruṣairabhihitaḥ /",
  "S01divav29u:902": "āgaccha rājā tvāmāhvayatīti /",
  "S01divav29u:903": "tenābhihitam /",
  "S01divav29u:904": "āgamayata /",
  "S01divav29u:905": "yāvadahaṃ mātāpitarāvavalokayāmīti /",
  "S01divav29u:906": "yāvan mātāpitarāvuvāca /",
  "S01divav29u:907": "amba, tātānujānīdhvaṃ yāsyāmyahaṃ rājño 'śokasya vadhyakaraṇīyaṃ sādhayituṃ /",
  "S01divav29u:908": "tābhyāṃ ca sa nivāritaḥ /",
  "S01divav29u:909": "tena tau jīvitād vyaparopitau /",
  "S01divav29u:910": "evaṃ yāvad rājapuruṣairabhihitaḥ /",
  "S01divav29u:911": "kimarthaṃ cireṇābhyāgato 'si /",
  "S01divav29u:912": "tena caitat prakaraṇaṃ vistareṇārocitaṃ /",
  "S01divav29u:913": "sa tairyāvad rājño 'śokasyopanāmitaḥ /",
  "S01divav29u:914": "tena rājño 'bhihitaṃ /",
  "S01divav29u:915": "[A-av_45] mamārthāya gṛhaṃ kārayasveti /",
  "S01divav29u:916": "yāvad rājñā gṛhaṃ kārāpitaṃ /",
  "S01divav29u:917": "paramadāruṇaṃ dvāramātraramaṇīyaṃ /",
  "S01divav29u:918": "tasya ramaṇīyakaṃ bandhanamiti saṃjñā vyavasthāpitā /",
  "S01divav29u:919": "sa āha /",
  "S01divav29u:920": "deva varaṃ me prayaccha /",
  "S01divav29u:921": "yastatra praviśet tasya na bhūyo nirgama iti /",
  "S01divav29u:922": "yāvad rājñābhihitam / evamastviti /",
  "S01divav29u:923": "tataḥ sa caṇḍagirikaḥ kukkuṭārāmaṃ gataḥ /",
  "S01divav29u:924": "bhikṣuśca /",
  "S01divav29u:925": "bālapaṇḍitasūtraṃ paṭhati /",
  "S01divav29u:926": "sattvā narakeṣūpapannāḥ /",
  "S01divav29u:927_0": "yāvan narakapālā gṛhītvāyomayyāṃ bhūmāvādīptāyāṃ saṃprajvalitāyām ekajvālībhūtāyām",
  "S01divav29u:927_1": "uttānakān pratiṣṭhāpya ayomayena viṣkambhaṇena mukhadvāraṃ viṣkambhya ayoguḍān ādīptān",
  "S01divav29u:927_2": "pradīptān saṃprajvalitān ekajvālībhūtān āsye prakṣipanti /",
  "S01divav29u:928": "ye teṣāṃ sattvānām oṣṭhāvapi dahanti jihvāmapi kaṇṭhamapi kaṇṭhanāḍamapi hṛdayamapi hṛdayasāmantamapi antrāṇi antraguṇānapi dagdhvā adhaḥ pragharanti /",
  "S01divav29u:929": "iyadduḥkhā hi bhikṣavo narakāḥ /",
  "S01divav29u:930": "sattvā narakeṣūpapannāḥ /",
  "S01divav29u:931_0": "yāvan narakapālā gṛhītvā ayomayyāṃ bhūmāvādīptāyāṃ pradīptāyāṃ saṃprajvalitāyām ekajvālībhūtāyām",
  "S01divav29u:931_1": "uttānakān pratiṣṭhāpya ayomayena viṣkambhaṇena mūkhadvāraṃ viṣkambhya kvathitaṃ tāmram āsye prakṣipanti /",
  "S01divav29u:932": "yat teṣāṃ sattvānām oṣṭhau api dahanti jihvāmapi tālu api kaṇṭhamapi kaṇṭhanāḍamapi antrāṇi antraguṇānāpi dagdhvā adhaḥ pragharanti /",
  "S01divav29u:933": "iyadduḥkhā hi bhikṣavo narakāḥ /",
  "S01divav29u:934": "santi sattvā narakeṣūpapannāḥ /",
  "S01divav29u:935_0": "yān narakapālā gṛhītvāyomayyāṃ bhūmāvādīptāyāṃ saṃprajvalitāyāmekajvālībhūtāyām avāṅmukhān",
  "S01divav29u:935_1": "pratiṣṭhāpyāyomayena sūtreṇa ādīptena saṃprajvalitena ekajvālībhūtena āsphāṭya ayomayena",
  "S01divav29u:935_2": "kuṭhāreṇa ādīptena saṃpradīptena saṃprajvalitena ekajvālībhūtena takṣṇuvanti saṃtakṣṇuvanti",
  "S01divav29u:935_3": "saṃpratakṣṇuvanti aṣṭāṃśamapi ṣaḍaṃśamapi caturasramapi vṛttamapi maṇḍalamapi unnatamapi",
  "S01divav29u:935_4": "avanatamapi śāntamapi viśāntamapi takṣṇuvanti /",
  "S01divav29u:936": "iyadduḥkhā hi bhikṣavo narakāḥ /",
  "S01divav29u:937": "[A-av_46]",
  "S01divav29u:938": "santi sattvā narakeṣūpapannāḥ /",
  "S01divav29u:939_0": "yān narakapālā gṛhītvā ayomayyāṃ bhūmāvādīptāyāṃ pradīptāyāṃ saṃprajvalitāyāmekajvālībhūtāyāmavāṅmukhān",
  "S01divav29u:939_1": "pratiṣṭhāpyāyomayena sūtreṇādīptena pradīptena saṃprajvalitenaikajvālībhūtenāsphāṭyāyomayyāṃ",
  "S01divav29u:939_2": "bhūmyāmādīptāyāṃ pradīptāyāṃ saṃprajvalitāyāṃ naikajvālībhūtāyāṃ takṣṇuvanti saṃtakṣṇuvanti",
  "S01divav29u:939_3": "saṃparitakṣṇuvanti aṣṭāṃśamapi ṣaḍaṃśamapi caturasramapi maṇḍalamapi unnatamapi anavatamapi",
  "S01divav29u:939_4": "śāntamapi viśāntamapi takṣṇuvanti /",
  "S01divav29u:940": "iyadduḥkhā hi bhikṣavo narakāḥ /",
  "S01divav29u:941": "santi sattvā narakeṣūpapannāḥ /",
  "S01divav29u:942": "yān narakapālā gṛhītvāyomayyāṃ bhūmāvādīptāyāṃ pradīptāyāṃ saṃprajvalitāyāmekajvālībhūtāyāmuttānakān pratiṣṭhāpya pañcavidhabandhanakāraṇāṃ kārayanti /",
  "S01divav29u:943": "ubhayorhastayorāyasau kīlau krāmanti /",
  "S01divav29u:944": "ubhayoḥ pādayorāyasau kīlau krāmanti /",
  "S01divav29u:945": "madhye hṛdayasyāyasaṃ kīlaṃ krāmanti /",
  "S01divav29u:946": "suduḥkhā hi bhikṣavo narakāḥ /",
  "S01divav29u:947": "evaṃ pañca vedanā iti so 'pi (caṇḍagirikaḥ) kurute /",
  "S01divav29u:948": "tatsadṛśāśca kāraṇāḥ sattvānāmārabdhaḥ kārayituṃ [so 'pi taccārake] /",
  "S01divav29u:949": "yāvacchrāvastyāmanyatamaḥ sārthavāhaḥ patnyā saha mahāsamudramavatīrṇaḥ /",
  "S01divav29u:950": "tasya sā patnī mahāsamudre prasūtā /",
  "S01divav29u:951": "dārako jātastasya samudra iti nāmadheyaṃ kṛtaṃ /",
  "S01divav29u:952": "yāvat vistareṇa dvādaśabhirvaṣairmahāsamudrāduttīrṇaḥ /",
  "S01divav29u:953": "sa ca sārthavāhaḥ pañcabhirdhūrtaśatairmuṣitaḥ /",
  "S01divav29u:954": "sārthavāhaḥ sa praghātitaḥ /",
  "S01divav29u:955": "sa ca samudraḥ sārthavāhaputro bhagavacchāsane pravrajitaḥ /",
  "S01divav29u:956": "sa janapadacārikāṃ caran pāṭaliputramanuprāptaḥ /",
  "S01divav29u:957": "[A-av_47]",
  "S01divav29u:958": "sa pūrvāhṇe nivāsya pātracīvaramādāya pāṭaliputraṃ piṇḍāya praviṣṭaḥ /",
  "S01divav29u:959": "so 'nabhijñayā ca ramaṇīyakaṃ bhavanaṃ praviṣṭaḥ /",
  "S01divav29u:960": "tacca dvāramātraramaṇīyamabhyantaraṃ narakabhavanasadṛśaṃ pratibhayaṃ dṛṣṭvā ca punarnirgantukāmaścaṇḍagirikeṇāvalokitaḥ /",
  "S01divav29u:961": "gṛhītvā coktaḥ /",
  "S01divav29u:962": "iha te nidhanamupasaṃgantavyamiti / vistareṇa kāryaṃ /",
  "S01divav29u:963": "tato bhikṣuḥ śokārto vāṣpakaṇṭhaḥ saṃvṛttaḥ /",
  "S01divav29u:964": "tenocyate /",
  "S01divav29u:965": "kimidaṃ bāladāraka iva rudasīti / sa bhikṣuḥ prāha /",
  "S01divav29u:966": "na śarīravināśaṃ hi bhadra śocāmi sarvaśaḥ /",
  "S01divav29u:967": "mokṣadharmāntarāyaṃ tu śocāmi bhṛśamātmanaḥ //",
  "S01divav29u:968": "durlabhaṃ prāpya mānuṣyaṃ pravrajyāṃ ca sukhodayāṃ /",
  "S01divav29u:969": "śākyasiṃhaṃ ca śāstāraṃ punastyakṣyāmi durmatiḥ //",
  "S01divav29u:970": "tenocyate /",
  "S01divav29u:971": "dattavaro 'haṃ nṛpatinā /",
  "S01divav29u:972": "dhīro bhava /",
  "S01divav29u:973": "nāsti te mokṣa iti /",
  "S01divav29u:974": "tataḥ sakaruṇairvacanaistaṃ bhikṣuḥ kramaṃ yācati sma /",
  "S01divav29u:975": "māsaṃ yāvat /",
  "S01divav29u:976": "saptarātramanujñātaḥ /",
  "S01divav29u:977": "sa khalu maraṇabhayodvignahṛdayaḥ saptarātreṇa me na bhavitavyamiti vyāyamamatiḥ saṃvṛttaḥ /",
  "S01divav29u:978_0": "atha saptame divase aśokasya rājño 'ntaḥpurikā kumāreṇa saha saṃraktāṃ nirīkṣyamāṇāṃ",
  "S01divav29u:978_1": "saṃlapantīṃ ca dṛṣṭvā sahadarśanādeva ruṣitena [A-av_48] rājñā tau dvāvapi taṃ cārakamanupreṣitau /",
  "S01divav29u:979": "tatra mūśalairayodroṇyāmasthyavaśeṣau kṛtau /",
  "S01divav29u:980": "tato bhikṣustau dṛṣṭvā saṃvignaḥ prāha /",
  "S01divav29u:981": "aho kāruṇikaḥ śāstā samyagāha mahāmuniḥ /",
  "S01divav29u:982": "phenapiṇḍopamaṃ rūpamasāramanavasthitaṃ //",
  "S01divav29u:983": "kva tad vadanakāntitvaṃ gātraśobhā kva sā gātā /",
  "S01divav29u:984": "dhigastvanyāyasaṃsāraṃ ramante yatra bāliśāḥ //",
  "S01divav29u:985": "idamālambanaṃ prāptaṃ cārake vasatā mayā /",
  "S01divav29u:986": "yadāśritya tariṣyāmi pāramadya bhavodadheḥ //",
  "S01divav29u:987": "tena tāṃ rajanīṃ kṛtsnāṃ yujyatā buddhaśāsane /",
  "S01divav29u:988": "sarvasaṃyojanaṃ chittvā prāptamarhattvamuttamaṃ //",
  "S01divav29u:989": "tatastasmiṃn rajanikṣaye sa bhikṣuścaṇḍagirikeṇocyate /",
  "S01divav29u:990": "bhikṣo nirgatā rātrir udita ādityaḥ kāraṇākālastaveti /",
  "S01divav29u:991": "tato bhikṣurāha /",
  "S01divav29u:992": "dīrghāyurmamāpi nirgatā rātrir udita ādityaḥ parānugrahakāla iti /",
  "S01divav29u:993": "yatheṣṭaṃ vartatāmiti /",
  "S01divav29u:994": "caṇḍagirikaḥ prāha / nāvagacchāmi vistīryatāṃ vacanametaditi / tato bhikṣurāha /",
  "S01divav29u:995": "[A-av_49]",
  "S01divav29u:996": "mamāpi hṛdayād ghorā nirgatā mohaśarvarī /",
  "S01divav29u:997": "pañcāvaraṇasaṃcchannā kleśataskarasevitā //",
  "S01divav29u:998": "udito jñānasūryaśca manonabhasi me śubhaḥ /",
  "S01divav29u:999": "prabhayā yasya paśyāmi trailokyamiha tattvataḥ //",
  "S01divav29u:1000": "parānugrahakālo me śāsturvṛttānuvartinaḥ /",
  "S01divav29u:1001": "idaṃ śarīraṃ dīrghāyuryatheṣṭaṃ kriyatāmiti //",
  "S01divav29u:1002": "tatastena nirghṛṇena dāruṇahṛdayena paralokanirapekṣeṇa roṣāviṣṭena bahūdakāyāṃ sthālyāṃ nararudhiravasāmūtrapūrīṣasaṃkulāyāṃ mahālohyāṃ prakṣiptaḥ /",
  "S01divav29u:1003": "prabhūtendhanaiścāgniḥ prajvālitaḥ /",
  "S01divav29u:1004": "sa ca bahunāpīndhanakṣayeṇa na saṃtapyate /",
  "S01divav29u:1005": "tataḥ punaḥ prajvālayituṃ ceṣṭate /",
  "S01divav29u:1006": "yadā tasyāpi na prajvalati tato vicārya tāṃ lohīṃ paśyati /",
  "S01divav29u:1007": "taṃ bhikṣuṃ padmasyopari paryaṅkeṇopaviṣṭaṃ dṛṣṭvā ca tato rājñe nivedayāmāsa /",
  "S01divav29u:1008": "atha rājani samāgate prāṇisahasreṣu saṃnipatiteṣu sa bhikṣurvaineyakālamavekṣamāṇaḥ",
  "S01divav29u:1009": "[A-av_50]",
  "S01divav29u:1010": "ṛddhiṃ samutpādya sa tanmuhūrtaṃ lohyantarasthaḥ salilādragātraḥ /",
  "S01divav29u:1011": "nirīkṣamāṇasya janasya madhye nabhastalaṃ haṃsa ivotpapāta //",
  "S01divav29u:1012": "vicitrāṇi ca prātihāryāṇi darśayitumārabdhaḥ / vakṣyati hi /",
  "S01divav29u:1013": "ardhena gātreṇa vavarṣa toyamardhena jajvāla hutāśanaśca /",
  "S01divav29u:1014": "varṣañ jvalaṃścaiva rarāja yaḥ khe dīptauṣadhiprasravaṇeva śailaḥ //",
  "S01divav29u:1015": "tamudgataṃ vyomni niśāmya rājā kṛtāñjalirvismayaphullavaktraḥ /",
  "S01divav29u:1016": "udvīkṣamāṇas tamuvāca dhīraṃ kautuhalāt kiṃcidahaṃ vivakṣuḥ //",
  "S01divav29u:1017": "manuṣyatulyaṃ tava saumya rūpamṛddhiprabhāvastu narānatītya /",
  "S01divav29u:1018": "na niścayaṃ tena vibho vrajāmi ko nāma bhāvastava śuddhabhāva //",
  "S01divav29u:1019": "tat sāmprataṃ brūhi mamedamarthaṃ yathā prajānāmi tava prabhāvaṃ /",
  "S01divav29u:1020": "jñātvā ca te dharmaguṇaprabhāvān yathābalaṃ śiṣyavadācarema //",
  "S01divav29u:1021": "tato bhikṣuḥ pravacanaparigrāhako 'yaṃ bhaviṣyati bhagavaddhātuṃ ca vistarīkariṣyati mahājanahitārthaṃ ca pratipatsyata iti matvā svaguṇamudbhāvayaṃstam uvāca /",
  "S01divav29u:1022": "ahaṃ mahākāruṇikasya rājan prahīṇasarvāsravabandhanasya /",
  "S01divav29u:1023": "buddhasya putro vadatāṃ varasya dharmānvayaḥ sarvabhaveṣvasaktaḥ //",
  "S01divav29u:1024": "[A-av_51]",
  "S01divav29u:1025": "dāntena dāntaḥ puruṣarṣabhena śāntiṃ gatenāpi śamaṃ praṇītaḥ /",
  "S01divav29u:1026": "muktena saṃsāramahābhayebhyo nirmokṣito 'haṃ bhavabandhanebhyaḥ //",
  "S01divav29u:1027": "api ca mahārāja tvaṃ bhagavatā vyākṛtaḥ /",
  "S01divav29u:1028": "varṣaśataparinirvṛtasya mama pāṭaliputre nagare 'śoko nāma rājā bhaviṣyati /",
  "S01divav29u:1029": "caturbhāgacakravartī dharmarājo yo me śarīradhātūn vaistārikān kariṣyati /",
  "S01divav29u:1030": "caturaśītidharmarājikāsahasraṃ pratiṣṭhāpayiṣyati /",
  "S01divav29u:1031": "idaṃ ca devena narakasadṛśaṃ sthānameva sthāpitaṃ yatra prāṇisahasrāṇi nipātyante /",
  "S01divav29u:1032": "tadarhasi deva sarvasattvebhyo 'bhayapradānaṃ dātuṃ bhagavataśca manorathaṃ paripūrayitum / āha ca /",
  "S01divav29u:1033": "tasmān narendra abhayaṃ prayaccha sattveṣu kāruṇyapurojaveṣu /",
  "S01divav29u:1034": "nāthasya saṃpūrya manorathaṃ ca vaistārikān dharmadharān kuruṣva //",
  "S01divav29u:1035": "atha sa rājā buddhe samupajātaprasādaḥ kṛtakarasaṃpuṭastaṃ bhikṣuṃ kṣamayannuvāca /",
  "S01divav29u:1036": "daśabalasuta kṣantumarhasīmaṃ kukṛtamidaṃ ca tavādya deśayāmi /",
  "S01divav29u:1037": "śaraṇamṛṣimupaimi taṃ ca buddhaṃ gaṇavaramāryaniveditaṃ ca dharmaṃ //",
  "S01divav29u:1038": "api ca /",
  "S01divav29u:1039": "karomi caiṣa vyavasāyamadya tadgauravāt tatpravaṇaprasādāt /",
  "S01divav29u:1040": "gāṃ maṇḍayiṣyāmi jinendracaityairhaṃsāṃśuśaṅkhendubalākakalpaiḥ //",
  "S01divav29u:1041": "yāvat sa bhikṣustadaiva ṛddhyā prakrāntaḥ /",
  "S01divav29u:1042": "atha rājārabdho niṣkrāmituṃ /",
  "S01divav29u:1043": "tataścaṇḍagirikaḥ kṛtāñjalir uvāca /",
  "S01divav29u:1044": "deva labdhavaro 'haṃ naikasya vinirgama iti /",
  "S01divav29u:1045": "rājāha /",
  "S01divav29u:1046": "mā tāvan /",
  "S01divav29u:1047": "māmapīcchasi ghātayituṃ /",
  "S01divav29u:1048": "[A-av_52]",
  "S01divav29u:1049": "sa uvāca / evameva /",
  "S01divav29u:1050": "rājāha / ko 'smākaṃ prathamataraṃ praviṣṭaḥ /",
  "S01divav29u:1051": "caṇḍagirika uvāca / ahaṃ /",
  "S01divav29u:1052": "tato rājñābhihitaṃ / ko 'treti /",
  "S01divav29u:1053": "yāvad vadhyaghātairgṛhītaḥ /",
  "S01divav29u:1054": "gṛhitvā ca yantragṛhaṃ praveśitaḥ /",
  "S01divav29u:1055": "praveśayitvā dagdhaḥ /",
  "S01divav29u:1056": "tacca ramaṇīyakaṃ bandhanamapanītaṃ /",
  "S01divav29u:1057": "sarvasattvebhyaścābhayapradānamanupradattaṃ //",
  "S01divav29u:1058": "tato rājā bhagavaccharīradhātuṃ vistariṣyāmīti caturaṅgeṇa balakāyena gatvājātaśatrupratiṣṭhāpitaṃ droṇastūpamutpāṭya śarīradhātuṃ gṛhītavān /",
  "S01divav29u:1059": "yatra uddhāraṇaṃ ca vistareṇa kṛtvā dhātupratyaṃśaṃ dattvā stūpaṃ pratyasthāpayat /",
  "S01divav29u:1060": "evaṃ dvitīyaṃ stūpaṃ vistareṇa /",
  "S01divav29u:1061": "bhaktimato yāvat saptadroṇād grahāya stūpāṃśca pratiṣṭhāpya rāmagrāmaṃ gataḥ /",
  "S01divav29u:1062": "tato rājā nāgairnāgabhavanamavatāritaḥ /",
  "S01divav29u:1063": "vijñaptaśca /",
  "S01divav29u:1064": "vayamasya [śarīradhātoḥ] atraiva pūjāṃ kariṣyāma iti /",
  "S01divav29u:1065": "yāvad rājñābhyanujñātaṃ /",
  "S01divav29u:1066": "tato nāgarājena punarapi nāgabhavanāduttāritaḥ / vakṣyati hi /",
  "S01divav29u:1067": "rāmagrāme 'sti tvaṣṭamaṃ stūpamadya nāgāstatkālaṃ bhaktimanto rarakṣuḥ /",
  "S01divav29u:1068": "dhātūnetasmān nopalebhe sa rājā śraddhālū rājā yastvakṛtvā jagāma //",
  "S01divav29u:1069": "[A-av_53]",
  "S01divav29u:1070": "yāvad rājā caturaśītikaraṇḍasahasraṃ kārayitvā sauvarṇarūpyasphaṭikavaidūryamayāṇāṃ teṣu dhātavaḥ prakṣiptāḥ /",
  "S01divav29u:1071": "evaṃ vistareṇa caturaśītikumbhasahasraṃ [A-av_54] paṭṭasahasraṃ ca yakṣāṇāṃ haste dattvā visarjitam /",
  "S01divav29u:1072": "āsamudrāyāṃ pṛthivyāṃ hinotkṛṣṭamadhyameṣu nagareṣu yatra koṭiḥ paripūryate tatra dharmarājikā pratiṣṭhāpayitavyā /",
  "S01divav29u:1073": "tasmin samaye takṣaśilāyāṃ ṣaṭtriṃśat koṭyaḥ /",
  "S01divav29u:1074": "tairabhihitaṃ /",
  "S01divav29u:1075": "ṣaṭtriṃśat karaṇḍakānanuprayaccheti /",
  "S01divav29u:1076": "rājā cintayati /",
  "S01divav29u:1077": "na yadi vaistārikā dhātavo bhaviṣyanti /",
  "S01divav29u:1078": "upāyajño rājā /",
  "S01divav29u:1079": "tenābhihitaṃ /",
  "S01divav29u:1080": "pañcatriṃśat koṭyaḥ śodhayitavyāḥ /",
  "S01divav29u:1081": "vistareṇa yāvad rājñābhihitaṃ /",
  "S01divav29u:1082": "yatrādhikatarā bhavanti yatra ca nyūnatarā tatra na dātavyaṃ /",
  "S01divav29u:1083": "yāvad rājā kukkuṭārāmaṃ gatvā sthavirayaśasamabhigamya uvāca /",
  "S01divav29u:1084": "ayaṃ me manorathaḥ /",
  "S01divav29u:1085": "ekasmin divase ekasmin mūhūrte caturaśītidharmarājikāsahasraṃ pratiṣṭhāpayeyamiti /",
  "S01divav29u:1086": "sthavireṇābhihitam /",
  "S01divav29u:1087": "evamastu /",
  "S01divav29u:1088": "ahaṃ tasmin samaye pāṇinā sūryamaṇḍalaṃ praticchādayiṣyāmīti /",
  "S01divav29u:1089": "[A-av_55]",
  "S01divav29u:1090": "yāvat tasmin divase sthavirayaśasā pāṇinā sūryamaṇḍalaṃ praticchāditaṃ /",
  "S01divav29u:1091": "ekasmin divase ekamuhūrte caturaśītidharmarājikāsahasraṃ pratiṣṭhāpitaṃ / vakṣyati ca /",
  "S01divav29u:1092": "tābhyaḥ saptabhyaḥ pūrvikābhyaḥ kṛtibhyo dhātuṃ tasyarṣeḥ sa hyupādāya mauryaḥ /",
  "S01divav29u:1093": "cakre stūpānāṃ śāradābhraprabhāṇāṃ loke sāśīti hyahni cātuḥsahasraṃ //",
  "S01divav29u:1094": "yāvacca rājñāśokena caturaśītidharmarājikāsahasraṃ pratiṣṭhāpitaṃ dhārmiko dharmarājā saṃvṛttastasya dharmāśoka iti saṃjñā jātā / vakṣyati ca /",
  "S01divav29u:1095": "āryo mauryaśrīḥ sa prajānāṃ hitārthaṃ kṛtsne stūpān yaḥ kārayāmāsa loke /",
  "S01divav29u:1096": "caṇḍāśokatvaṃ prāpya pūrvaṃ pṛthivyāṃ dharmāśokatvaṃ karmaṇā tena lebhe //",
  "S01divav29u:1097": "pāṃśupradānāvadānaṃ ṣaḍviṃśatimaṃ /",
  "S01divav29u:1098": "[A-av_56]",
  "S01divav29u:1099": "vītaśokāvadānaṃ",
  "S01divav29u:1100": "yadā rājñāśokena bhagavacchāsane śraddhā pratilabdhā tena caturaśītidharmarājikāsahasraṃ pratiṣṭhāpitaṃ /",
  "S01divav29u:1101": "pañcavārṣikaṃ ca kṛtaṃ /",
  "S01divav29u:1102": "trīṇī śatasahasrāṇi bhikṣūṇāṃ bhojitāni /",
  "S01divav29u:1103": "yatraikam arhatāṃ dve śaikṣāṇāṃ pṛthagjanakalyāṇakānāṃ ca /",
  "S01divav29u:1104": "āsamudrāyāṃ pṛthivyāṃ janakāyā yabhdūyasā bhagavacchāsane 'bhiprasannāḥ /",
  "S01divav29u:1105": "tasya bhrātā vītaśoko nāma tīrthyābhiprasannaḥ /",
  "S01divav29u:1106": "sa tīrthyairvigrāhitaḥ /",
  "S01divav29u:1107": "nāsti śramaṇaśākyaputrīyāṇāṃ mokṣa iti /",
  "S01divav29u:1108": "ete hi sukhābhiratāḥ parikhedabhīravaśceti /",
  "S01divav29u:1109": "yāvadrājñāśokenocyate /",
  "S01divav29u:1110": "vītaśoka mā tvaṃ hīnāyatane prasādamutpādaya /",
  "S01divav29u:1111": "api tu buddhadharmasaṅghe prasādamutpādaya /",
  "S01divav29u:1112": "eṣa āyatanagataḥ prasāda iti /",
  "S01divav29u:1113": "atha rājāśoko 'pareṇa samayena mṛgavadhāya nirgataḥ /",
  "S01divav29u:1114": "tatra vītaśokenāraṇye ṛṣirdṛṣṭaḥ /",
  "S01divav29u:1115": "pañcātapenāvasthitaḥ /",
  "S01divav29u:1116": "sa ca kaṣṭatapaḥsārasaṃjñī /",
  "S01divav29u:1117": "tenābhigamya pādābhivandanaṃ kṛtvā sa ṛṣiḥ pṛṣṭaḥ /",
  "S01divav29u:1118": "bhagavan kiyacciraṃ te ihāraṇye prativasataḥ /",
  "S01divav29u:1119": "sa uvāca /",
  "S01divav29u:1120": "dvādaśavarṣāṇīti /",
  "S01divav29u:1121": "vītaśokaḥ kathayati /",
  "S01divav29u:1122": "kastavāhāraḥ /",
  "S01divav29u:1123": "ṛṣiruvāca /",
  "S01divav29u:1124": "phalamūlāni /",
  "S01divav29u:1125": "kiṃ prāvaraṇaṃ /",
  "S01divav29u:1126": "darbhacīvarāṇi /",
  "S01divav29u:1127": "kā śayyā /",
  "S01divav29u:1128": "tṛṇasaṃstaraḥ /",
  "S01divav29u:1129": "vītaśoka uvāca /",
  "S01divav29u:1130": "bhagavan kiṃ duḥkhaṃ bādhate /",
  "S01divav29u:1131": "ṛṣīruvāca /",
  "S01divav29u:1132": "ime [A-av_57] mṛgā ṛtukāle saṃvasanti /",
  "S01divav29u:1133": "yadā mṛgāṇāṃ saṃvāso dṛṣṭo bhavati tasmin samaye rāgeṇa paridahyāmi /",
  "S01divav29u:1134": "vītaśoka uvāca /",
  "S01divav29u:1135": "asya kaṣṭena tapasā [vartamānasya] rāgo 'dyāpi bādhate prāgeva /",
  "S01divav29u:1136": "śramaṇāḥ śākyaputrīyāḥ svāstīrṇāsanaśayanopasevinaḥ /",
  "S01divav29u:1137": "kuta eṣāṃ rāgaprahāṇaṃ bhaviṣyati / āha ca /",
  "S01divav29u:1138": "kaṣṭe 'smin vijane vane nivasatā vāyvambumūlāśinā",
  "S01divav29u:1139": "rāgo naiva jito yadīha ṛṣiṇā kālaprakarṣeṇa hi /",
  "S01divav29u:1140": "bhuktvānnaṃ saghṛtaṃ prabhūtapiśitaṃ dadyuttamālaṅakṛtaṃ",
  "S01divav29u:1141": "śākyeṣvindriyanigraho yadi bhaved vindhyaḥ plavet sāgare //",
  "S01divav29u:1142": "sarvathā vañcito rājāśoko yacchramaṇeṣu śākyaputrīyeṣu kārāṃ karoti /",
  "S01divav29u:1143": "etacca vacanaṃ śrutvā rājā upāyajño 'mātyān uvāca /",
  "S01divav29u:1144": "ayaṃ vitaśokastīrthyābhiprasannaḥ /",
  "S01divav29u:1145": "upāyena bhagavacchāsane 'bhiprasādayitavyaḥ /",
  "S01divav29u:1146": "amātyāḥ āhuḥ /",
  "S01divav29u:1147": "deva kimājñāpayasi /",
  "S01divav29u:1148": "rājāha /",
  "S01divav29u:1149": "yadāhaṃ rājālaṅkāraṃ mauli paṭṭaṃ cāpanayitvā snānaśālāṃ praviṣṭo bhavāmi,",
  "S01divav29u:1150": "tadā yūyaṃ vītaśokasya upāyena mauli paṭṭaṃ ca baddhvā [enaṃ] siṃhāsane niṣādayiṣyatha / evamastviti /",
  "S01divav29u:1151": "yāvad rājā rājālaṅkāraṃ maulipaṭṭaṃ cāpanayitvā snānaśālāyāṃ praviṣṭaḥ /",
  "S01divav29u:1152": "tato 'mātyairvītaśoka ucyate /",
  "S01divav29u:1153": "rājño 'śokasyātyayāt [A-av_58] tvaṃ rājā bhaviṣyasi /",
  "S01divav29u:1154": "imaṃ tāvadrājālaṅkāraṃ pravaramaulipaṭṭaṃ ca baddhvā [tvāṃ] siṃhāsane niṣādayiṣyāmaḥ /",
  "S01divav29u:1155": "kiṃ śobhase na ve 'ti /",
  "S01divav29u:1156": "[sa] taistadābharaṇaṃ maulipaṭṭaṃ ca baddhvā siṃhāsane niṣāditaḥ / rājñaśca niveditaṃ /",
  "S01divav29u:1157": "tato rajāśoko vītaśokaṃ rājālaṅkāramaulipaṭṭabaddhaṃ ca siṃhāsanopaviṣṭaṃ dṛṣṭvā kathayati /",
  "S01divav29u:1158": "adyāpyahaṃ jīvāmi, tvaṃ rājā saṃvṛttaḥ /",
  "S01divav29u:1159": "tato rājñābhihitaṃ / ko 'traṃ /",
  "S01divav29u:1160": "tato yāvad vadhyaghātakā nīlāmbaravāsinaḥ pralambakeśā ghaṇṭāśabdapāṇayo rājñaḥ pādayornipatyocuḥ /",
  "S01divav29u:1161": "deva kimājñāpayasi /",
  "S01divav29u:1162": "rājāha /",
  "S01divav29u:1163": "vītaśoko mayā parityakta iti /",
  "S01divav29u:1164": "yāvad vītaśoka ucyate /",
  "S01divav29u:1165": "saśastraivaidhyaghātairasmābhiḥ parivṛto 'sīti /",
  "S01divav29u:1166": "tatomātyā rājñaḥ pādayornipatya ūcuḥ /",
  "S01divav29u:1167": "deva marṣaya vītaśokaṃ /",
  "S01divav29u:1168": "devasyaiṣa bhrātā /",
  "S01divav29u:1169": "tato rājñābhihitaṃ /",
  "S01divav29u:1170": "saptāhamasya marṣayāmi /",
  "S01divav29u:1171": "bhrātā caiṣa mama /",
  "S01divav29u:1172": "bhrātuḥ snehādasya saptāhaṃ rājyaṃ prayacchāmi /",
  "S01divav29u:1173": "yāvat tūryaśatāni saṃpravāditāni /",
  "S01divav29u:1174": "jayaśabdaiścānanditaṃ /",
  "S01divav29u:1175": "prāṇiśatasahasraiścāñjaliḥ kṛtaḥ /",
  "S01divav29u:1176": "strīśataiśca parivṛtaḥ /",
  "S01divav29u:1177": "[A-av_59]",
  "S01divav29u:1178": "vadhyaghātakāśca dvāri tiṣṭhanti /",
  "S01divav29u:1179": "divase gate vītaśokasyāgrataḥ sthitvā ārocayanti /",
  "S01divav29u:1180": "nirgataṃ vītaśoka ekaṃ divasaṃ /",
  "S01divav29u:1181": "ṣaḍahānyavaśiṣṭāni /",
  "S01divav29u:1182": "evaṃ dvitīye divase /",
  "S01divav29u:1183": "vistareṇa yāvat saptāhadivase vītaśoko rājālaṅkāravibhūṣito rājño 'śokasya samīpamupanītaḥ /",
  "S01divav29u:1184": "tato rājñāśokenābhihitaṃ /",
  "S01divav29u:1185": "vītaśoka kaccit sugītaṃ sunṛtyaṃ suvāditamiti /",
  "S01divav29u:1186": "vītaśoka uvāca /",
  "S01divav29u:1187": "na me dṛṣṭaṃ vā syācchru taṃ veti / āha ca /",
  "S01divav29u:1188": "yena śrutaṃ bhaved gītaṃ nṛtyaṃ cāpi nirīkṣitaṃ /",
  "S01divav29u:1189": "rasāścāsvāditā yena sa brūyāt tava nirṇayaṃ //",
  "S01divav29u:1190": "rājāha /",
  "S01divav29u:1191": "vītaśoka idaṃ mayā rājyaṃ saptāhaṃ tava dattaṃ /",
  "S01divav29u:1192": "taryaśatāni saṃpravāditāni /",
  "S01divav29u:1193": "jayaśabdaiścānanditaṃ /",
  "S01divav29u:1194": "añjaliśatāni pragṛhītāni /",
  "S01divav29u:1195": "strīśataiśca paricīrṇaḥ /",
  "S01divav29u:1196": "kathaṃ tvaṃ kathayasi naiva me dṛṣṭaṃ na śrutamiti / vītaśoka uvāca /",
  "S01divav29u:1197": "na me dṛṣṭaṃ nṛtyaṃ na ca nṛpa śruto gītaninadaḥ",
  "S01divav29u:1198": "na me gandhā ghrātā na ca khalu rasā me 'dya viditāḥ /",
  "S01divav29u:1199": "na me spṛṣṭaḥ sparśaḥ kanakamaṇihārāṅgajanitaḥ",
  "S01divav29u:1200": "samūho nārīṇāṃ maraṇaparibaddhena manasā //",
  "S01divav29u:1201": "striyo nṛtyaṃ gitaṃ bhavanaśayanānyāsanavidhiḥ",
  "S01divav29u:1202": "vayo rūpaṃ lakṣmīrbahuvividharatnā ca vasudhā /",
  "S01divav29u:1203": "nirānandā śūnyā mama tu varaśayyā gatasukhā",
  "S01divav29u:1204": "sthitān dṛṣṭvā dvāre vadhakapuruṣān nīlavasanān //",
  "S01divav29u:1205": "[A-av_60]",
  "S01divav29u:1206": "śrutvā ghaṇtāravaṃ ghoraṃ nīlāmbaradharasya hi /",
  "S01divav29u:1207": "bhayaṃ me maraṇājjātaṃ pārthivendra sudāruṇaṃ //",
  "S01divav29u:1208": "mṛtyuśalyaparīto 'haṃ nāśrauṣaṃ gītamuttamaṃ /",
  "S01divav29u:1209": "nādrākṣaṃ nṛpate nṛtyaṃ na ca bhoktuṃ manaḥspṛhā //",
  "S01divav29u:1210": "mṛtyujvaragṛhītasya na me svapno 'pi vidyate /",
  "S01divav29u:1211": "kṛtsnā me rajanī yātā mṛtyumevānucintataḥ //",
  "S01divav29u:1212": "rājāha /",
  "S01divav29u:1213": "vītaśoka /",
  "S01divav29u:1214": "mā tāvat /",
  "S01divav29u:1215": "tavaikajanmikasya maraṇabhayāt tava rājaśriyaṃ prāpya harṣo notpannaḥ /",
  "S01divav29u:1216": "kiṃ punarbhikṣavo ye janmaśatamaraṇabhayabhītāḥ sarvāṇyupapattyāyatanāni duḥkhānyanusṛtāni paśyanti /",
  "S01divav29u:1217": "narake tāvaccharīrasaṃtāpakṛtamagnidāhaduḥkhaṃ ca tiryakṣvanyonyabhakṣaṇaparitrāsaduḥkhaṃ,",
  "S01divav29u:1218": "preteṣu kṣuttarṣaduḥkhaṃ /",
  "S01divav29u:1219": "paryeṣṭisamudācāraduḥkhaṃ manuṣyeṣu /",
  "S01divav29u:1220": "cyavanapatanabhraṃśaduḥkhaṃ deveṣu /",
  "S01divav29u:1221": "ebhiḥ pañcabhirduḥkhaistrailokyamanuṣaktaṃ śārīramānasairduḥkhairutpīḍitā vadhakabhūtān skandhān paśyanti /",
  "S01divav29u:1222": "śūnyagrāmabhūtānyāyatanāni,",
  "S01divav29u:1223": "caurabhūtāni viṣayāṇi kṛtsnaṃ ca traidhātukamanityāgninā pradīptaṃ paśyanti /",
  "S01divav29u:1224": "teṣāṃ rāgaḥ kathamutpadyate / āha ca /",
  "S01divav29u:1225": "tāvadekajanmikasya maraṇabhayāttava na jāyate harṣaḥ /",
  "S01divav29u:1226": "manasi viṣayairmanojñaiḥ satataṃ khalu pacyamānasya //",
  "S01divav29u:1227": "kiṃ punarjanmaśatānāṃ maraṇabhayamanāgataṃ vicintayatāṃ /",
  "S01divav29u:1228": "manasi bhaviṣyati harṣo bhikṣūṇāṃ bhojanādyeṣu //",
  "S01divav29u:1229": "[A-av_61]",
  "S01divav29u:1230": "teṣāṃ na vastraśayanāsanabhojanādi mokṣe 'bhiyuktamanasāṃ janayeta saṅgaṃ /",
  "S01divav29u:1231": "paśyanti ye vadhakaśatrunibhaṃ śarīramādīptaveśmasadṛśāṃśca bhavānanityān //",
  "S01divav29u:1232": "kathaṃ ca teṣāṃ na bhaved vimokṣo mokṣārthināṃ janmaparāṅamukhāṇāṃ /",
  "S01divav29u:1233": "yeṣāṃ manaḥ sarvasukhāśrayeṣu vyāvartate padmadalādivāmbhaḥ //",
  "S01divav29u:1234": "yadā vītaśoko rājñāśokenopāyena bhagavacchāsane 'bhiprasāditaḥ sa kṛtakarapuṭa uvāca /",
  "S01divav29u:1235": "deva eṣo 'haṃ taṃ bhagavantaṃ tathāgatamarhantaṃ samyaksaṃbuddhaṃ śaraṇaṃ gacchāmi /",
  "S01divav29u:1236": "dharmaṃ ca bhikṣusaṃṅghaṃ ceti / āha ca /",
  "S01divav29u:1237": "eṣa vrajāmi śaraṇaṃ vibuddhanavakamalavimalanibhanetraṃ /",
  "S01divav29u:1238": "budhavibudhamanujamahitaṃ jinaṃ virāgaṃ saṅghaṃ ceti //",
  "S01divav29u:1239": "atha rājāśoko vītaśokaṃ kaṇṭhe pariṣvajyovāca /",
  "S01divav29u:1240": "na tvaṃ mayā parityaktaḥ /",
  "S01divav29u:1241": "api tu buddhaśāsanābhiprasādārthaṃ tava mayā eṣa upāyaḥ pradarśitaḥ /",
  "S01divav29u:1242": "tato vītaśoko gandhapuṣpamālyādivāditrasamudayena bhagavataścaityānarcayati /",
  "S01divav29u:1243": "saddharmaṃ ca śrṛṇoti /",
  "S01divav29u:1244": "saṅghe ca kārāṃ kurute /",
  "S01divav29u:1245": "sa kukkuṭārāmaṃ gataḥ /",
  "S01divav29u:1246": "tatra yaśo nāma sthaviraḥ arhan ṣaḍabhijñaḥ /",
  "S01divav29u:1247": "sa tasya purato niṣaṇṇo dharmaśravaṇāya /",
  "S01divav29u:1248": "sthaviraśca tamavalokayitumārabdhaḥ /",
  "S01divav29u:1249": "sa paśyati vītaśokamupacitahetukaṃ caramabhavikaṃ tenaivāśrayenārhattvaṃ prāptavyaṃ /",
  "S01divav29u:1250": "tena tasya pravrajyāyā varṇo bhāṣitaḥ /",
  "S01divav29u:1251": "tasya śrutvā [A-av_62] spṛhā jātā /",
  "S01divav29u:1252": "pravrajeyaṃ bhagavacchāsane /",
  "S01divav29u:1253": "tata utthāya kṛtāñjaliḥ sthaviramuvāca /",
  "S01divav29u:1254": "labheyamahaṃ svākhyāte dharmavinaye pravrajyāmupasaṃpadaṃ bhikṣubhāvaṃ careyamahaṃ bhavato 'ntike brahmacaryaṃ /",
  "S01divav29u:1255": "sthavira uvāca /",
  "S01divav29u:1256": "vatsa /",
  "S01divav29u:1257": "rājānamaśokamanujñāpayasveti /",
  "S01divav29u:1258": "tato vītaśoko yena rājāśokastenopasaṃkramya kṛtāñjaliruvāca /",
  "S01divav29u:1259": "deva anujānīhi māṃ /",
  "S01divav29u:1260": "pravrajiṣyāmi svākhyāte dharmavinaye samyageva śraddhayāgārādanāgārikāṃ / āha ca /",
  "S01divav29u:1261": "ubhdānto 'smi niraṃkuśo gaja iva vyāvartito vibhramāt",
  "S01divav29u:1262": "tvadbuddhiprabhavāṃkuśena vidhivad buddhopadeśair ahaṃ /",
  "S01divav29u:1263": "ekaṃ tvarhasi me varaṃ pravarituṃ tvaṃ pārthivānāṃ pate",
  "S01divav29u:1264": "lokālokavarasya śāsanavare liṅgaṃ śubhaṃ dhāraye //",
  "S01divav29u:1265": "śrutvā ca rājā sāśrukaṇṭho vītaśokaṃ kaṇṭhe pariṣvajyovāca /",
  "S01divav29u:1266": "vītaśoka /",
  "S01divav29u:1267": "alamanena vyavasāyena /",
  "S01divav29u:1268": "pravrajyā khalu vaivarṇīkābhyupagatā vāsa pāṃśukūlaṃ /",
  "S01divav29u:1269": "prāvaraṇaṃ parijanojjhitam /",
  "S01divav29u:1270": "āhāroṃ bhaikṣaṃ parakule /",
  "S01divav29u:1271": "śayanāsanaṃ vṛkṣamūle tṛṇasaṃstaraḥ parṇasaṃstaraḥ /",
  "S01divav29u:1272": "byābādhe khalvapi bhaiṣajyamasulabhaṃ /",
  "S01divav29u:1273": "pūtimuktaṃ ca bhojanaṃ /",
  "S01divav29u:1274": "tvaṃ ca sukumāraḥ śītoṣṇakṣitpipāsānāṃ duḥkhānāmasahiṣṇuḥ /",
  "S01divav29u:1275": "prasīda nivartaya mānasaṃ /",
  "S01divav29u:1276": "vītaśoka uvāca / deva /",
  "S01divav29u:1277": "[A-av_63]",
  "S01divav29u:1278": "naivāhaṃ tanna jāne na viṣayatṛṣito nāyāsavihataḥ",
  "S01divav29u:1279": "pravrajyāṃ prāptukāmo na ripuhṛtabalo naivāryakṛpaṇaḥ /",
  "S01divav29u:1280": "duḥkhārta mṛtyuneṣṭaṃ vyasanaparigataṃ dṛṣṭvā jagadidaṃ",
  "S01divav29u:1281": "panthānaṃ janmabhīruḥ śivamabhayamahaṃ gantuvyavasitaḥ //",
  "S01divav29u:1282": "śrutvā rājāśokaḥ saśabdaṃ praruditumārabdhaḥ / atha vītaśoko rājānamanunayannuvāca / deva /",
  "S01divav29u:1283": "saṃsāradolāmabhiruhya lolāṃ yadā nipāto niyataḥ prajānāṃ /",
  "S01divav29u:1284": "kimārthamāgacchati vikriyā te sarveṇa sarvasya yadā viyogaḥ //",
  "S01divav29u:1285": "rājāha /",
  "S01divav29u:1286": "vītaśoka /",
  "S01divav29u:1287": "bhaikṣe tāvadabhyāsaḥ kriyatāṃ /",
  "S01divav29u:1288": "rājakule vṛkṣavāṭikāyāṃ tasya tṛṇasaṃstaraḥ saṃstṛtaḥ /",
  "S01divav29u:1289": "bhojanaṃ cāsya dattaṃ /",
  "S01divav29u:1290": "so 'ntaḥpuraṃ paryaṭati mahārhaṃ cāhāraṃ labhate /",
  "S01divav29u:1291": "tato rājñāntaḥpurikābhihitā /",
  "S01divav29u:1292": "pravrajitasārūpyamasyāhāramanuprayaccheti /",
  "S01divav29u:1293": "tena yāvadabhidūṣitā pūtikamāṣā labdhāḥ /",
  "S01divav29u:1294": "tāṃśca [A-av_64] paribhoktumārabdhaḥ /",
  "S01divav29u:1295": "dṛṣṭvā rājñāśokena nivāritaḥ /",
  "S01divav29u:1296": "anujñātaśca pravraja, kintu pravrajitvā upadarśayiṣyasi /",
  "S01divav29u:1297": "sa yāvat kukkuṭārāmaṃ gataḥ /",
  "S01divav29u:1298": "tasya buddhirutpannā /",
  "S01divav29u:1299": "yadi iha pravrajiṣyāmi ākīrṇo bhaviṣyāmi /",
  "S01divav29u:1300": "tato videheṣu janapadeṣu gatvā pravrajitaḥ /",
  "S01divav29u:1301": "tatastena yujyatā yāvadarhattvaṃ prāptaṃ /",
  "S01divav29u:1302": "athāyuṣmato vītaśokasya arhattvaṃ prāptasya vimuktiprītisukhasaṃvedina etadabhavat /",
  "S01divav29u:1303": "asti khalu me [draṣṭukāmo bhrātā /",
  "S01divav29u:1304": "tataḥ pāṭaliputrāya prasthitaḥ /",
  "S01divav29u:1305": "] pūrvaṃ rājño 'śokasya gṛhadvāramanuprāptaḥ /",
  "S01divav29u:1306": "tato dauvārikamuvāca /",
  "S01divav29u:1307": "gaccha rājño 'śokasya nivedaya vītaśoko dvāritiṣṭhati devaṃ draṣṭukāma iti /",
  "S01divav29u:1308": "tato dauvāriko rājānamaśokamabhigamyovāca /",
  "S01divav29u:1309": "deva, diṣṭyā vṛddhi rvītaśoko 'bhyāgato dvāri tiṣṭhati devaṃ draṣṭukāmaḥ /",
  "S01divav29u:1310": "tato rājñābhihitaṃ /",
  "S01divav29u:1311": "gaccha śīghraṃ praveśayeti /",
  "S01divav29u:1312": "yāvad vītaśoko rājakulaṃ praviṣṭaḥ /",
  "S01divav29u:1313": "dṛṣṭvā ca rājāśokaḥ siṃhāsanādutthāya mūlanikṛtta iva drumaḥ sarvaśarīreṇa [bhūmau nipatitaḥ /",
  "S01divav29u:1314": "tataḥ sa] āyuṣmantaṃ vītaśokaṃ nirīkṣamāṇaḥ prarudannuvāca /",
  "S01divav29u:1315": "bhūteṣu saṃsargagateṣu nityaṃ dṛṣṭvāpi māṃ naiti yathā vikāraṃ /",
  "S01divav29u:1316": "vivekavegādhigatasya śaṅke prajñārasasyatirasasya tṛptaḥ //",
  "S01divav29u:1317": "[A-av_65]",
  "S01divav29u:1318": "atha rājño 'śokasya rāghagupto nāmāgrāmātyaḥ /",
  "S01divav29u:1319": "sa paśyatyāyuṣmato vītaśokasya pāṃśukūlaṃ ca cīvaraṃ mṛnmayaṃ pātraṃ yāvadannabhakṣaṃ lūhapraṇītaṃ /",
  "S01divav29u:1320": "dṛṣṭvā ca rājñaḥ pādayornipatya kṛtāñjaliruvāca /",
  "S01divav29u:1321": "deva yathāyamalpecchaḥ santuṣṭaśca niyatamayaṃ kṛtakaraṇīyo bhaviṣyati /",
  "S01divav29u:1322": "prītirutpādyeta / kutaḥ /",
  "S01divav29u:1323": "bhaikṣānnabhojanaṃ yasya pāṃśukūlaṃ ca cīvaraṃ /",
  "S01divav29u:1324": "nivāso vṛkṣamūlaṃ ca tasya hyaniyataṃ kathaṃ //",
  "S01divav29u:1325": "nirāsravaṃ yasya mano viśālaṃ nirāmayaṃ copacitaṃ śarīraṃ /",
  "S01divav29u:1326": "svacchandato jīvitasādhanaṃ ca nityotsavaṃ tasya manuṣyaloke //",
  "S01divav29u:1327": "śrutvā tato rājā prītamanā uvāca /",
  "S01divav29u:1328": "apahāya mauryavaṃśaṃ magadhapuraṃ sarvaratnanicayaṃ ca /",
  "S01divav29u:1329": "dṛṣṭvā vaśaṃnivahaṃ [nu]prahīṇamadamānamohasārambhaṃ //",
  "S01divav29u:1330": "atyuddhatamiva manye yaśasā pūtaṃ puramiva gehaṃ ca /",
  "S01divav29u:1331": "pratipadyatāṃ tvayā [vai] daśabaladharaśāsanamudāraṃ //",
  "S01divav29u:1332": "atha rājāśokaḥ sarvāṅgeṇa parigṛhya prajñapta evāsane niṣādayāmāsa /",
  "S01divav29u:1333": "praṇītena cāhāreṇa svahastaṃ santarpayati /",
  "S01divav29u:1334": "bhuktavantaṃ [A-av_66] viditvā ghautahastamapanītapātramāyuṣmato vītaśokasya purato niṣaṇṇo dharmaśravaṇāya /",
  "S01divav29u:1335": "athāyuṣmān vītaśoko rājānamaśokaṃ dharmyayā kathayā saṃdarśayannuvāca /",
  "S01divav29u:1336": "apramādena sampādya rājaiśvaryaṃ pravartatāṃ /",
  "S01divav29u:1337": "durlabhatrīṇi ratnāni nityaṃ pūjaya pārthiva //",
  "S01divav29u:1338": "sa yāvad dharmyayā kathayā saṃpraharṣayitvā saṃprasthitaḥ /",
  "S01divav29u:1339": "atha rājāśokaḥ kṛtakarapuṭaḥ pañcabhiramātyaśataiḥ parivṛto 'nekaiśca paurajanasahasraiḥ parivṛtaḥ puraskṛta āyuṣmantaṃ vītaśokamanuvrajitumārabdhaḥ / vakṣyati hi /",
  "S01divav29u:1340": "bhrātā jyeṣṭhena rājñā tu gauraveṇānugamyate /",
  "S01divav29u:1341": "pravrajyāyāḥ khalu ślādhyaṃ saṃdṛṣṭikamidaṃ phalaṃ //",
  "S01divav29u:1342": "tata āyusmān vītaśokaḥ svaguṇānubhdāvayan paśyataḥ sarvajanakāyasya ṛddhyā vaihāyasamutpatya prakrāntaḥ /",
  "S01divav29u:1343": "atha rājāśokaḥ kṛtakarapuṭaḥ prāṇikaśatasahasraiḥ parivṛtaḥ puraskṛto gaganatalāvasaktadṛṣṭirāyuṣmantaṃ vītaśokaṃ nirīkṣamāṇa uvāca /",
  "S01divav29u:1344": "svajanasnehaniḥsaṅgo vihaṅga iva gacchasi /",
  "S01divav29u:1345": "śrīrāganigaḍairbaddhānasmān pratyādiśanniva //",
  "S01divav29u:1346": "[A-av_67]",
  "S01divav29u:1347": "ātmāyattasya śāntasya manaḥsaṃketacāriṇaḥ /",
  "S01divav29u:1348": "dhyānasya phalametacca rāgāndhairyan na dṛśyate //",
  "S01divav29u:1349": "api ca /",
  "S01divav29u:1350": "ṛddhayā khalvavabhartsitāḥ paramayā śrīgarvitāste vayaṃ",
  "S01divav29u:1351": "buddhyā khalvapi nāmitāḥ śirasitāḥ prajñābhimānodayāḥ /",
  "S01divav29u:1352": "prāptārthena phalāndhabuddhimanasaḥ saṃvejitāste vayaṃ",
  "S01divav29u:1353": "saṃkṣepeṇa sabāspadurdinamukhāḥ sthāne vimuktā vayaṃ //",
  "S01divav29u:1354": "tatrāyuṣmān vītaśokaḥ pratyantikeṣu janapadeṣu śayyāśanāya nirgataḥ /",
  "S01divav29u:1355": "tasya ca mahāvyādhirutpannaḥ /",
  "S01divav29u:1356": "śrutvā ca rājñāśokena bhaiṣajyamupasthāyakāśca visarjitāḥ /",
  "S01divav29u:1357": "tasya tena vyādhinā spṛṣṭasya śiraḥ khustamabhavat /",
  "S01divav29u:1358": "yadā ca vyādhirnirgatastasya viruḍhāni śirasi romāṇi /",
  "S01divav29u:1359": "tena vaidyopasthāyakāśca visarjitāḥ /",
  "S01divav29u:1360": "tasya ca gorasaḥ prāya āhāronusevyate /",
  "S01divav29u:1361": "sa ghoṣaṃ gatvā bhaikṣaṃ paryaṭati /",
  "S01divav29u:1362": "tasmiṃśca samaye puṇḍavardhananagare nirgranthopāsakena buddhapratimā nirgranthasya pādayornipatitā citrārpitā /",
  "S01divav29u:1363": "upāsakenāśokasya rājño niveditaṃ /",
  "S01divav29u:1364": "śrutvā ca rājñābhihitaṃ śīghramānīyatāṃ /",
  "S01divav29u:1365": "[A-av_68]",
  "S01divav29u:1366": "tasyordhvaṃ yojanaṃ yakṣāḥ śruṇvanti /",
  "S01divav29u:1367": "adho yojanaṃ nāgāḥ /",
  "S01divav29u:1368": "yāvattaṃ tatkṣaṇena yakṣairupanītaṃ /",
  "S01divav29u:1369": "dṛṣṭvā ca rājñā ruṣitenābhihitaṃ /",
  "S01divav29u:1370": "puṇḍavardhane sarve ājīvikāḥ praghātayitavyāḥ /",
  "S01divav29u:1371": "yāvadekadivase 'ṣṭādaśasahasrāṇi ājīvikānāṃ praghātitāni /",
  "S01divav29u:1372": "tataḥ pāṭaliputre bhūyo 'nyena nirgranthopāsakena buddhapratimā nirgranthasya pādayornipatitā citrārpitā /",
  "S01divav29u:1373": "śrutvā ca rājñāmarṣitena sa nirgranthopāsakaḥ sabandhuvargo gṛhaṃ praveśayitvāgninā dagdhaḥ /",
  "S01divav29u:1374": "ājñaptaṃ ca yo me nirgranthasya śiro dāsyati tasya dīnāraṃ dāsyāmi / iti ghoṣitaṃ /",
  "S01divav29u:1375": "sa cāyuṣmān vītaśoka ābhīrasya gṛhe rātrivāsamupagataḥ /",
  "S01divav29u:1376": "tasya ca vyādhinā kliṣṭasya lūhāni cīvarāṇi dīrghakeśanakhaśmaśru /",
  "S01divav29u:1377": "ābhīryā buddhirutpannā nirgrantho 'yamasmākaṃ gṛhe rātrivāsamupagataḥ /",
  "S01divav29u:1378": "svāminamuvāca /",
  "S01divav29u:1379": "āryaputra sampanno 'yamasmākaṃ dīnāraḥ /",
  "S01divav29u:1380": "imaṃ nirgranthaṃ praghātayitvā śiro rājño 'śokasyopanāmayeyamiti /",
  "S01divav29u:1381": "tataḥ sa ābhīro 'siṃ niṣkoṣaṃ kṛtvā āyuṣmantaṃ vītaśokamabhigataḥ /",
  "S01divav29u:1382": "āyuṣmatā ca vītaśokena pūrvāntaṃ jñānaṃ kṣiptaṃ /",
  "S01divav29u:1383": "paśyati svayaṃkṛtānāṃ karmaṇāṃ phalamidamupasthitaṃ /",
  "S01divav29u:1384": "tataḥ karmapratiśaraṇo bhūtvāvasthitaḥ /",
  "S01divav29u:1385": "tena tathāsyābhīreṇa śiraśchinnaṃ /",
  "S01divav29u:1386": "rājño 'śokasyopanītaṃ /",
  "S01divav29u:1387": "dīnāraṃ prayaccheti /",
  "S01divav29u:1388": "[A-av_69]",
  "S01divav29u:1389": "dṛṣṭvā ca rājñāśokena na parijñātaṃ /",
  "S01divav29u:1390": "viralāni cāsya śirasi romāṇi na vyaktimupagacchanti /",
  "S01divav29u:1391": "tato vaidyā upasthāyakā ānītāḥ /",
  "S01divav29u:1392": "tairdṛṣṭvābhihitaṃ /",
  "S01divav29u:1393": "deva vītaśokasyait śiraḥ /",
  "S01divav29u:1394": "śrutvā rājā murcchito bhūmau patitaḥ /",
  "S01divav29u:1395": "yāvaj jalasekaṃ dattvā sthāpitaḥ /",
  "S01divav29u:1396": "amātyaiścābhihitaṃ /",
  "S01divav29u:1397": "deva vītarāgāṇāmapi atra pīḍā jātā /",
  "S01divav29u:1398": "dīyatāṃ sarvasattveṣvabhayapradānaṃ /",
  "S01divav29u:1399": "yāvadrājñābhayapradānaṃ dattaṃ, na bhūyaḥ kaścit praghātayitavyaḥ /",
  "S01divav29u:1400": "tato bhikṣavaḥ saṃśayajātāḥ sarvasaṃśayachettāram āyuṣmantamupaguptaṃ pṛcchanti /",
  "S01divav29u:1401": "kiṃ karma kṛtamāyuṣmatā vītaśokena yasya karmaṇo vipākena śastreṇa praghātitaḥ /",
  "S01divav29u:1402": "sthavira uvāca /",
  "S01divav29u:1403": "tena hyāyuṣmantaḥ karmāṇi kṛtāni pūrvamanyāsu jātiṣu / śūyatāṃ /",
  "S01divav29u:1404": "bhūtapūrvaṃ bhikṣavo 'tīte 'dhvani anyatamo lubdho mṛgān praghātayitvā jīvikāṃ kalpayati /",
  "S01divav29u:1405": "aṭavyāmudapānaṃ /",
  "S01divav29u:1406": "sa tatra lubdho gatvā paśān yantrāṃśca sthāpayitvā mṛgān praghātayati /",
  "S01divav29u:1407": "asati buddhānāmutpāde pratyekabuddhā loke utpadyante /",
  "S01divav29u:1408": "vistaraḥ /",
  "S01divav29u:1409": "anyataraḥ pratyekabuddhas tasminnudapāne āhārakṛtyaṃ kṛtvodapānāduttīrya vṛkṣamūle paryaṅkeṇa niṣaṇṇaḥ /",
  "S01divav29u:1410": "tasya gandhena mṛgāstasminnudapāne [A-av_70] nābhyāgatāḥ /",
  "S01divav29u:1411": "sa lubdha āgatya paśyati naiva mṛgā udapānamabhyāgatāḥ /",
  "S01divav29u:1412": "padānusāreṇa ca taṃ pratyekabuddhamabhigataḥ /",
  "S01divav29u:1413": "dṛṣṭvā cāsya buddhirutpannā /",
  "S01divav29u:1414": "anenaiṣa ādīnava utpāditaḥ /",
  "S01divav29u:1415": "tenāsiṃ niṣkoṣaṃ kṛtvā sa pratyekabuddhaḥ praghātitaḥ /",
  "S01divav29u:1416": "kiṃ manyadhve āyuṣmantaḥ /",
  "S01divav29u:1417": "yo 'sau lubdhaḥ sa eṣa vitaśokaḥ /",
  "S01divav29u:1418": "yatrānena mṛgāḥ praghātitās tasya karmaṇo vipākena mahān vyādhirutpannaḥ /",
  "S01divav29u:1419": "yatpratyekabuddhaḥ śastreṇa praghātitastasya karmaṇo vipākena bahūni varṣasahasrāṇi narakeṣu duḥkhamanubhūya pañcajanmaśatani manuṣyaṣupapannaḥ śastreṇa praghātitaḥ /",
  "S01divav29u:1420": "tatkarmāvaśeṣeṇaitarhi arhattvaprāpto 'pi śastreṇa praghātitaḥ /",
  "S01divav29u:1421": "kiṃ karma kṛtaṃ yena uccakule upapannaḥ / arhattvaṃ ca prāptaṃ /",
  "S01divav29u:1422": "sthavira uvāca /",
  "S01divav29u:1423": "kāśyape samyaksambuddhe pravrajitaḥ /",
  "S01divav29u:1424": "abhūt pradānaruciḥ /",
  "S01divav29u:1425": "tena dāyakadānapatayaḥ saṅghabhaktāḥ kārāpitāḥ /",
  "S01divav29u:1426": "tarpaṇāni yavāgūpānāni nimantraṇākāni [kārāpitāni] stūpeṣu ca chatrāṇyavaropitāni /",
  "S01divav29u:1427": "dhvajapatākāgandhamālyapuṣpavāditrasamudayena pūjāḥ kṛtāḥ /",
  "S01divav29u:1428": "tasya karmaṇo vipākenoccakula upapannaḥ /",
  "S01divav29u:1429": "yāvad daśavarṣasahasrāṇi brahmacaryaṃ caritvā samyak praṇidhānaṃ kṛtaṃ /",
  "S01divav29u:1430": "tasya karmaṇo vipākenārhattvaṃ prāptamiti /",
  "S01divav29u:1431": "iti śrīdivyāvadāne vītaśokāvadānamaṣṭāviṃśatitamaṃ /",
  "S01divav29u:1432": "[A-av_71]",
  "S01divav29u:1433": "kunālāvadānaṃ",
  "S01divav29u:1434": "yaśo 'mātyopākhyānaṃ",
  "S01divav29u:1435": "sa idānīmacirajātaprasādo buddhāśāsane yatra śākyaputrīyān dadarśa,",
  "S01divav29u:1436": "ākīrṇe rahasi vā tatra śirasā pādayornipatya vandate sma /",
  "S01divav29u:1437": "tasya ca yaśo nāmāmātyaḥ paramaśrāddho bhagavati / sa taṃ rājānamuvāca /",
  "S01divav29u:1438": "deva nārhasi sarvarṇapravrajitānāṃ praṇipātaṃ kartuṃ /",
  "S01divav29u:1439": "santi hi śākyaśrāmaṇerakāścaturbhyo varṇebhyaḥ pravrajitā iti /",
  "S01divav29u:1440": "tasya rājā na kiṃcidavocad /",
  "S01divav29u:1441": "atha sa rājā kenacit kālāntareṇa sarvasacivān uvāca /",
  "S01divav29u:1442": "vividhānāṃ prāṇināṃ śirobhiḥ kāryaṃ /",
  "S01divav29u:1443": "tattvamamukasya prāṇinaḥ śīrṣamānaya tvamamukasyeti /",
  "S01divav29u:1444": "yaśo 'mātyaḥ punarājñaptastvaṃ mānuṣaṃ śīrṣamānayeti /",
  "S01divav29u:1445": "samānīteṣu ca śīraḥsvabhihitāḥ /",
  "S01divav29u:1446": "gacchatemāni śirāṃsi mūlyena vikrīṇidhvamiti /",
  "S01divav29u:1447": "atha sarvaśirāṃsi vikrītāni /",
  "S01divav29u:1448": "tadeva mānuṣaṃ śiro na kaścij [A-av_72] jagrāha /",
  "S01divav29u:1449": "tato rājñābhihitaḥ /",
  "S01divav29u:1450": "vināpi mūlyena kasmaicid etacchiro dehiti /",
  "S01divav29u:1451": "na cāsya kaścit pratigrāhako babhūva /",
  "S01divav29u:1452": "tato yaśo 'mātyastasya śirasaḥ pratigrāhakamanāsādya savrīḍo rājānamupetyedamarthamuvāca /",
  "S01divav29u:1453": "gogardabhorabhramṛgadvijānāṃ mūlyairgṛhītāni śirāṃsi pumbhiḥ /",
  "S01divav29u:1454": "śirastvidaṃ mānuṣamapraśastaṃ na gṛhyate mūlyamṛte 'pi rājan //",
  "S01divav29u:1455": "atha sa rājā tamamātyamuvāca / kimidamiti / idaṃ mānuṣaśiro na kaścid gṛṇhātīti /",
  "S01divav29u:1456": "amātya uvāca /",
  "S01divav29u:1457": "jugupsitatvāditi /",
  "S01divav29u:1458": "rājābravīt /",
  "S01divav29u:1459": "kimetadeva śiro jugupsitamāhosvit sarvamānuṣaśirāṃsīti /",
  "S01divav29u:1460": "amātya uvāca /",
  "S01divav29u:1461": "sarvamānuṣaśirāṃsīti /",
  "S01divav29u:1462": "rājābravīt /",
  "S01divav29u:1463": "kimidaṃ madīyamapi śiro jugupsitamiti /",
  "S01divav29u:1464": "sa ca bhayānnecchati tasmād bhūtārthamabhidhātuṃ /",
  "S01divav29u:1465": "sa rājñābhihitaḥ /",
  "S01divav29u:1466": "amātya satyamucyatāmiti /",
  "S01divav29u:1467": "sa uvāca / evamiti /",
  "S01divav29u:1468": "tataḥ sa rājā tamamātyaṃ pratijñāyāṃ pratiṣṭhāpya pratyādiśannimamarthamuvāca /",
  "S01divav29u:1469": "haṃ bho rūpaiśvaryajanitamadavismita yuktamidaṃ bhavataḥ /",
  "S01divav29u:1470": "yasmāttvaṃ bhikṣucaraṇapraṇāmaṃ māṃ vicchandayitumicchasi /",
  "S01divav29u:1471": "vināpi mūlyairvijugupsitatvāt pratigrahītā bhuvi yasya nāsti /",
  "S01divav29u:1472": "śirastadāsādya mameha puṇyaṃ yadyarjitaṃ kiṃ viparītamatra //",
  "S01divav29u:1473": "[A-av_73]",
  "S01divav29u:1474": "jātiṃ bhavān paśyati śākyabhikṣuṣvantargatāṃsteṣu guṇānna ceti /",
  "S01divav29u:1475": "ato bhavān jātimadāvalepādātmānamanyāṃśca hinasti mohāt //",
  "S01divav29u:1476": "āvāhakāle 'tha vivāhakāle jāteḥ parīkṣā na tu dharmakāle /",
  "S01divav29u:1477": "dharmakriyāyā hi guṇā nimitta guṇāśca jātiṃ na vicārayanti //",
  "S01divav29u:1478": "yadyuccakulīnagatā doṣā garhāṃ prayānti loke 'smin /",
  "S01divav29u:1479": "kathamiva nīcajanagatā guṇā na satkāramarhanti //",
  "S01divav29u:1480": "cittavaśena hi puṃsāṃ kaḍevaraṃ nindyate 'tha satkriyate /",
  "S01divav29u:1481": "śākyaśramaṇamanāṃsi ca śuddhānyarcāmyataḥ śākyān //",
  "S01divav29u:1482": "yadi guṇaparivarjito dvijātiḥ patita iti prathito 'pi yātyavajñāṃ /",
  "S01divav29u:1483": "nanu nidhanakulodgato 'pi jantuḥ śubhaguṇayukta iti praṇamyapūjyaḥ //",
  "S01divav29u:1484": "api ca /",
  "S01divav29u:1485": "kiṃ te kāruṇikasya śākyavṛṣabhasyaitad vaco na śrutaṃ",
  "S01divav29u:1486": "prājñaiḥ sāramasārakebhya iha yantrebhyo grahītuṃ kṣamaṃ /",
  "S01divav29u:1487": "tasyānanyathavādino yadi ca tāmājñāṃ cikīrṣāmyahaṃ",
  "S01divav29u:1488": "vyāhantuṃ ca bhavān yadi prayatate naitat suhṛllakṣaṇaṃ //",
  "S01divav29u:1489": "ikṣukṣodavad ujjhito bhuvi yadā kāyo mama svapsyati",
  "S01divav29u:1490": "pratyutthānanamaskṛtāñjalipuṭakleśakriyāsvakṣamaḥ /",
  "S01divav29u:1491": "kāyenāhamanena kinnu kuśalaṃ śakṣyāmi kartuṃ tadā",
  "S01divav29u:1492": "tasmān nvarhamataḥ śmaśānanidhanāt sāraṃ grahītuṃ mayā //",
  "S01divav29u:1493": "[A-av_74]",
  "S01divav29u:1494": "bhavanādiva pradīptān nimajjamānādivāpsu ratnanidheḥ /",
  "S01divav29u:1495": "kāyād vidhānanidhanād ye sāraṃ nādhigacchanti //",
  "S01divav29u:1496": "te sāramapaśyantaḥ sārāsāreṣvakovidāprājñāḥ /",
  "S01divav29u:1497": "te maraṇamakaravadanapraveśasamaye viṣīdanti //",
  "S01divav29u:1498": "dadhighṛtanavanītakṣīratakropayogād",
  "S01divav29u:1499": "varamapahṛtasāro maṇḍakumbhovabhagnaḥ /",
  "S01divav29u:1500": "na bhavati bahuścocyaṃ yadvadevaṃ śarīraṃ",
  "S01divav29u:1501": "sucaritahṛtasāraṃ naiti śoko 'ntakāle //",
  "S01divav29u:1502": "sucaritavimukhānāṃ garvitānāṃ yadā tu",
  "S01divav29u:1503": "prasabhamiha hi mṛtyu kāyakumbhaṃ bhinatti /",
  "S01divav29u:1504": "dahati hṛdayameṣāṃ śokavanhistadānīṃ",
  "S01divav29u:1505": "dadhighata iva bhagne sarvaśo 'prāptasāre //",
  "S01divav29u:1506": "kartuṃ vighnamato na me 'rhati bhavān kāyapraṇāmaṃ prati",
  "S01divav29u:1507": "śreṣṭho 'smītyaparīkṣako hi gaṇayan mohāndhakārāvṛtaḥ /",
  "S01divav29u:1508": "kāyaṃ yastu parīkṣate daśabalavyāhāradīpairbudhaḥ",
  "S01divav29u:1509": "nāsau pārthivabhṛtyayorvisa[ṣa]matāṃ kāyasya saṃpaśyati //",
  "S01divav29u:1510": "tvaṅmāṃsāsthiśirāyākṛtprabhṛto bhāvā hi tulyā nṛṇāṃ",
  "S01divav29u:1511": "āhāryaistu vibhūṣaṇairadhikatā kāyasya niṣpādyate /",
  "S01divav29u:1512": "etat sāramiheṣyate tu yadimaṃ niśritya kāyādhamaṃ",
  "S01divav29u:1513": "pratyutthānanamaskṛtādi kuśalaṃ prājñaiḥ samutthāpyate /",
  "S01divav29u:1514": "iti /",
  "S01divav29u:1515": "rājāśokopākhyānaṃ",
  "S01divav29u:1516": "athāśoko rājā hi kṣodakasikatāpiṇḍairaṇḍakāṣṭhebhyo 'pi asārataratvaṃ kāyasyāvetya,",
  "S01divav29u:1517": "praṇāmādibhyaḥ samutthasya phalasya bahukalpaśaḥ sthāpayitvā sumeruvan,",
  "S01divav29u:1518": "mahāpṛthivībhyaḥ sārataratāmavekṣya bhagavataḥ [A-av_75] stūpavandanāyām ātmānamalaṅkartukāmo 'mātyagaṇaparivṛtaḥ kukkuṭārāmaṃ gatvā tatra vṛddhānte sthitvā kṛtāñjalir uvāca /",
  "S01divav29u:1519": "asti kaścidanyo 'pi nirdiṣṭaḥ sarvadarśinā /",
  "S01divav29u:1520": "yathāhaṃ tena nirdiṣṭaṃ pāṃśudānena dhīmatā //",
  "S01divav29u:1521": "tatra yaśo nāmnā saṅghasthavira uvāca /",
  "S01divav29u:1522": "asti mahārāja /",
  "S01divav29u:1523": "yadā bhagavataḥ parinirvāṇakālasamayastadāpalālaṃ nāgaṃ damayitvā kumbhakārīṃ caṇḍālīṃ gopālīṃ ca nāgaṃ ca mathurāmanuprāptaḥ /",
  "S01divav29u:1524": "tatra bhagavānāyuṣmantamānandam āmantrayata /",
  "S01divav29u:1525": "asyāmānanda mathurāyāṃ varṣaśataparinirvṛtasya tathāgatasya gupto nāmnā gāndhiko bhaviṣyati /",
  "S01divav29u:1526": "tasya putro bhaviṣyatyupagupto nāmnā avavādakānāmagraḥ alakṣaṇako buddho yo mama varṣaśataparinirvṛtasya buddhakāryaṃ kariṣyati /",
  "S01divav29u:1527": "paśyasi tvamānanda dūrata eva nīlanīlāmbararājiṃ /",
  "S01divav29u:1528": "evaṃ bhadanta /",
  "S01divav29u:1529": "eṣa ānanda urumuṇḍo nāma parvato 'tra varṣaśataparinirvṛtasya tathāgatasya naṭabhaṭikā nāmāraṇyāyatanaṃ bhaviṣyati /",
  "S01divav29u:1530": "etadagraṃ me [A-av_76] ānanda bhaviṣyati śamathānukūlānāṃ śayyāsanānāṃ yaduta naṭabhaṭikā nāmāraṇyāyatanam / āha ca /",
  "S01divav29u:1531": "avavādakānāṃ pravara upagupto mahāyaśāḥ /",
  "S01divav29u:1532": "vyākṛto lokanāthena buddhakāryaṃ kariṣyati //",
  "S01divav29u:1533": "rājāha /",
  "S01divav29u:1534": "kiṃ punaḥ sa śuddhasattva upapannaḥ /",
  "S01divav29u:1535": "athādyāpi notpadyata iti /",
  "S01divav29u:1536": "sthavira uvāca /",
  "S01divav29u:1537": "utpannaḥ sa mahātmā urumuṇḍe parvate jitakleśo 'rhadgaṇaiḥ parivṛtastiṣṭhati lokānukampārthaṃ / api ca deva /",
  "S01divav29u:1538": "sarvajñalīlo hi sa śuddhasattvo dharmaṃ praṇītaṃ vadate gaṇāgre /",
  "S01divav29u:1539": "devāsurendroragamānuṣāṃśca sahasraśo mokṣapuraṃ praṇetā //",
  "S01divav29u:1540": "tena khalu samayenāyuṣmānupagupto 'ṣṭādaśabhirarhatsahasraiḥ parivṛto naṭabhaṭikāraṇyāyatane prativasati /",
  "S01divav29u:1541": "śrutvā ca rājāmātyagaṇān āhūya kathayati /",
  "S01divav29u:1542": "saṃnāhyatāṃ hastirathāśvakāyaḥ śīghraṃ prayāsyāmyurumuṇḍaśailaṃ /",
  "S01divav29u:1543": "drakṣyāmi sarvāsrava vipramuktaṃ sākṣadarhantaḥ hyupaguptamāryaṃ //",
  "S01divav29u:1544": "tato 'mātyairabhihitaḥ /",
  "S01divav29u:1545": "deva dūtaḥ preṣayitavyo viṣayanivāsī sa devasya svayamevāgamiṣyati /",
  "S01divav29u:1546": "rājāha /",
  "S01divav29u:1547": "nāsāvasmāka arhatyabhigantum kiṃtu vayamevārhāmastasyābhigantum / api ca /",
  "S01divav29u:1548": "[A-av_77]",
  "S01divav29u:1549": "manye vajramayaṃ tasya dehaṃ śailopamādhikaṃ /",
  "S01divav29u:1550": "śāstṛtulyopaguptasya yo hyājñāmākṣipen naraḥ //",
  "S01divav29u:1551": "yāvad rājñā sthaviropaguptasya sakāśaṃ dūtaḥ preṣitaḥ sthaviradarśanāya āgamiṣyāmīti /",
  "S01divav29u:1552": "sthaviropaguptaścintayati /",
  "S01divav29u:1553": "yadi rājāgamiṣyati mahājanakāyasya pīḍā bhaviṣyati /",
  "S01divav29u:1554": "gocarasya ca /",
  "S01divav29u:1555": "tataḥ sthavireṇābhihitaṃ /",
  "S01divav29u:1556": "svayamevāgamiṣyāmīti /",
  "S01divav29u:1557": "tato rājñā sthaviropaguptasyārthe nauyānenāgamiṣyatīti yāvacca mathurāṃ yāvacca pāṭaliputramantarān nausaṅkramo 'vasthāpitaḥ /",
  "S01divav29u:1558": "atha sthaviropagupto rājño 'śokasya anugrahārtham aṣṭādaśabhirarhatsahasraiḥ parivṛto nāvamabhiruhya pāṭaliputramanuprāptaḥ /",
  "S01divav29u:1559": "tato rājapuruṣai rājño 'śokasya niveditaṃ /",
  "S01divav29u:1560": "deva diṣṭyā vardhasva /",
  "S01divav29u:1561": "anugrahārthaṃ tava sopaguptaścitteśvaraḥ śāsanakarṇadhāraḥ puraskṛtastīrṇabhavaughapāraiḥ sārdhaṃ samabhyāgata eṣa pabhdyāṃ /",
  "S01divav29u:1562": "śrutvā ca rājñā prītamanasā śatasahasramūlyo muktāhāraḥ svaśarīrādavanīya priyākhyāyino dattaḥ /",
  "S01divav29u:1563": "ghāṇṭikaṃ cāhūya kathayati /",
  "S01divav29u:1564": "ghūṣyantāṃ pātaliputre ghaṇṭāḥ /",
  "S01divav29u:1565": "sthaviropaguptasyāgamanaṃ nivedyatāṃ / vaktavyaṃ /",
  "S01divav29u:1566": "[A-av_78]",
  "S01divav29u:1567": "utsṛjya dāridramanarthamūlaṃ yaḥ sphītaśobhāṃ śriyamicchatīha /",
  "S01divav29u:1568": "svargāpavargāya ca hetubhūtaṃ sa paśyatāṃ kāruṇikopaguptaṃ //",
  "S01divav29u:1569": "yebhirna dṛṣṭo dvipadapradhānaḥ śāstā mahākāruṇikaḥ svayambhūḥ /",
  "S01divav29u:1570": "te śāstṛkalpaṃ sthaviropaguptaṃ paśyantyudāraṃ tribhavapradīpaṃ //",
  "S01divav29u:1571_0": "yāvadrājñā pāṭaliputre ghaṇṭāṃ ghoṣayitvā nagaraśobhāṃ ca kārayitvā ardhatṛtīyāni",
  "S01divav29u:1571_1": "yojanāni gatvā sarvavādyena sarvapuṣpagandhamālyena sarvapauraiḥ sarvamātyaiḥ saha",
  "S01divav29u:1571_2": "sthaviropaguptaṃ pratyudgataḥ /",
  "S01divav29u:1572": "dadarśa rājā sthaviropaguptaṃ durata eva aṣṭādaśabhirarhatsahasrairardhacandreṇopaguptaṃ /",
  "S01divav29u:1573_0": "yadantaraṃ ca rājā sthaviropaguptamadrākṣīt tadantaraṃ hastiskandhād avatīrya padbhyāṃ",
  "S01divav29u:1573_1": "nadītiramabhigamya ekaṃ pādaṃ nadītīre sthāpya dvitīyaṃ nauphalake sthaviropaguptaṃ",
  "S01divav29u:1573_2": "sarvāṅgeṇānuparigṛhya nāva uttāritavān /",
  "S01divav29u:1574_0": "uttārya ca mūlanikṛtta iva drumaḥ sarvaśarīreṇopaguptasya pādayornipatito mukhatuṇḍakena",
  "S01divav29u:1574_1": "ca pādāvanuparimārjya utthāya dvau jānumaṇḍalau pṛthivītale nikṣipya kṛtāñjaliḥ sthaviropaguptaṃ nirīkṣamāṇa uvāca /",
  "S01divav29u:1575": "yadā mayā śatrugaṇān nihatya prāptā samudrābharaṇā saśailā /",
  "S01divav29u:1576": "ekātapatrā pṛthivī tadā me prītirna sā yā sthaviraṃ nirīkṣya //",
  "S01divav29u:1577": "[A-av_79]",
  "S01divav29u:1578": "tvaddarśanām me dviguṇaprasādaḥ saṃjāyate 'smin varaśāsanāgre /",
  "S01divav29u:1579": "tvaddarśanāccaiva paropi śuddho dṛṣṭo mayādya apratimaḥ svayambhūḥ //",
  "S01divav29u:1580": "api ca /",
  "S01divav29u:1581": "śāntiṃgate kāruṇike jinendre tvaṃ buddhakāryaṃ kuruṣe triloke /",
  "S01divav29u:1582": "naṣṭe jaganmohanamīlitākṣe tvamarkavaj jñānavabhāsakartā //",
  "S01divav29u:1583": "tvaṃ śāstṛkalpo jagadekacakṣuravavādakānāṃ pravaraḥ śaraṇyaṃ /",
  "S01divav29u:1584": "vibho mamājñāṃ vada śīghramadya kartāsmi vākyaṃ tava śuddhasattva //",
  "S01divav29u:1585": "atha sthaviropagupto dakṣiṇena pāṇinā rājānaṃ śirasi parimārjayannuvāca /",
  "S01divav29u:1586": "apramādena saṃpādya rājaiśvaryaṃ pravartatāṃ /",
  "S01divav29u:1587": "durlabhatrīṇi ratnāni nityaṃ pūjaya pārthiva //",
  "S01divav29u:1588": "api ca mahārāja tena bhagavatā tathāgatenārhatā samyaksambuddhena tava ca mama śāsanamupanyastaṃ sattvasārathivareṇa gaṇamadhye parīttaṃ paripālyaṃ yatnato 'smābhiḥ /",
  "S01divav29u:1589": "rājāha /",
  "S01divav29u:1590": "sthavira yathāhaṃ nirdiṣṭo bhagavatā tadevānuṣṭhīyate / kutaḥ /",
  "S01divav29u:1591": "stūpairvicitrairgiriśrṛṅgakalpaiś chatradhvajaiścocchritaratnacitraiḥ /",
  "S01divav29u:1592": "saṃśobhitā me pṛthivī samantād vaistārikā dhātudharāḥ kṛtāśca //",
  "S01divav29u:1593": "[A-av_80]",
  "S01divav29u:1594": "api ca /",
  "S01divav29u:1595": "ātmā putro gṛhaṃ dārāḥ pṛthivī kośameva ca /",
  "S01divav29u:1596": "na kiñcidaparityaktaṃ dharmarājasya śāsane //",
  "S01divav29u:1597": "sthaviropagupta āha / sādhu sādhu mahārāja / etadevānuṣṭheyaṃ / kutaḥ /",
  "S01divav29u:1598": "ye dharmamupajīvanti kāyair bhogaiśca jīvitaiḥ /",
  "S01divav29u:1599": "gate kāle na śocanti iṣṭaṃ yānti surālayaṃ //",
  "S01divav29u:1600": "yāvad rājā mahatā śrīsamudayena sthaviropaguptaṃ rājakule praveśayitvā sarvāṅgeṇānuparigṛhya prajñapta evāsane niṣādayāmāsa /",
  "S01divav29u:1601": "sthaviropaguptasya śarīraṃ mṛdu sumṛdu /",
  "S01divav29u:1602": "tadyathā tūlapiśurvā karpāsapiśurvā /",
  "S01divav29u:1603": "atha rājā sthaviropaguptasya śarīrasaṃsparśamavagamya kṛtāñjaliruvāca /",
  "S01divav29u:1604": "mṛdūni te 'ṅgāni udārasattva tūlopamāṅgaṃ kāśikopamaṃ ca /",
  "S01divav29u:1605": "ahaṃ tvadhanyaḥ kharakarkaśāṅgo niḥsparśagātraḥ paruṣāśrayaśca //",
  "S01divav29u:1606": "sthavira uvāca /",
  "S01divav29u:1607": "dānaṃ manāpaṃ suśubhaṃ praṇitaṃ dattaṃ mayā hyapratipudgalasya /",
  "S01divav29u:1608": "na pāṃśudānaṃ hi mayā pradattaṃ yathā tvayādāyi tathāgatasya //",
  "S01divav29u:1609": "rājāha / sthavira /",
  "S01divav29u:1610": "bālabhāvādahaṃ pūrvaṃ kṣetraṃ prāpya hyanuttaraṃ /",
  "S01divav29u:1611": "pāṃśūn ropitavāṃstatra phalaṃ yasyedṛśaṃ mama //",
  "S01divav29u:1612": "[A-av_81]",
  "S01divav29u:1613": "atha sthaviro rājānaṃ saṃharṣayannuvāca / mahārāja /",
  "S01divav29u:1614": "paśya kṣetrasya māhātmyaṃ pāṃśuryatra viruhyate /",
  "S01divav29u:1615": "rājaśrīryena te prāptā ādhipatyamanuttaraṃ //",
  "S01divav29u:1616": "śrutvā ca rājā vismayotphullanetraḥ amātyānāhūyovāca /",
  "S01divav29u:1617": "balacakravartirājyaṃ prāptaṃ me pāṃśudānamātreṇa /",
  "S01divav29u:1618": "kena bhagavan bhavanto nārcayitavyaḥ prayatnena //",
  "S01divav29u:1619": "atha rājā sthaviropaguptasya pādayornipatyovāca /",
  "S01divav29u:1620": "sthaviro 'yaṃ me manoratho ye bhagavatā buddhena pradeśā adyuṣitāstān arceyaṃ /",
  "S01divav29u:1621": "cinhāni ca kuryāṃ paścimasyāṃ janatāyāmanugrahārthaṃ /",
  "S01divav29u:1622": "sthavira uvāca / sādhu mahārāja śobhanaste cittotpādaḥ / ahaṃ pradarśayiṣyāmyadhunā /",
  "S01divav29u:1623": "buddhenādhyuṣitā deśāstān namasye kṛtāñjaliḥ /",
  "S01divav29u:1624": "gatvā cinhāni teṣveva kariṣyāmi na saṃśayaḥ //",
  "S01divav29u:1625": "atha rājā caturaṅgabalakāyaṃ saṃnāhya gandhamālyapuṣpamādāya sthaviropaguptasahāyaḥ saṃprasthitaḥ /",
  "S01divav29u:1626": "atha sthaviropagupto rājānamaśokaṃ sarvaprathamena lumbinīvanaṃ praveśayitvā dakṣiṇaṃ hastamabhiprasāryovāca /",
  "S01divav29u:1627": "asmin mahārāja pradeśe bhagavān jātaḥ / āha ca /",
  "S01divav29u:1628": "idaṃ hi prathamaṃ caityaṃ buddhasyottamacakṣuṣaḥ /",
  "S01divav29u:1629": "jātamātreha sa muniḥ prakrāntaḥ saptapadaṃ bhuvi //",
  "S01divav29u:1630": "[A-av_82]",
  "S01divav29u:1631": "caturdiśamavalokya vācaṃ bhāṣitavān purā /",
  "S01divav29u:1632": "iyaṃ me paścimā jātirgarbhavāsaśca paścimaḥ //",
  "S01divav29u:1633": "atha rājā sarvaśarīreṇa tatra pādayor nipatyotthāya kṛtāñjaliḥ prarudannuvāca /",
  "S01divav29u:1634": "dhanyāste kṛtapuṇyāśca yairdṛṣṭaḥ sa mahāmuniḥ /",
  "S01divav29u:1635": "prajātaḥ saṃśrutā yaiśca vācastasya manoramāḥ //",
  "S01divav29u:1636": "atha sthaviro rājñaḥ prasādabuddhyarthamuvāca / mahārāja kiṃ drakṣyasi tāṃ devatāṃ /",
  "S01divav29u:1637": "yayā dṛṣṭaḥ prajāyan sa vane 'smin vadatāṃ varaḥ /",
  "S01divav29u:1638": "kramamāṇaḥ padān sapta śrutvā vāco yayā muneḥ //",
  "S01divav29u:1639": "rājāha /",
  "S01divav29u:1640": "paraṃ sthavira drakṣyāmi /",
  "S01divav29u:1641": "atha sthaviropagupto yasya vṛkṣasya śākhāmavalambaya devī mahāmāyā prasūtā tena dakṣiṇahastamabhiprasārya uvāca /",
  "S01divav29u:1642": "naivāsikā ya ihāśokavṛkṣe sambuddhadarśinī yā devakanyā /",
  "S01divav29u:1643": "sākṣādasau darśayatu svadehaṃ rājño hyaśokasya prasādavṛddhyai //",
  "S01divav29u:1644": "yāvat sā devatā svarūpeṇa sthaviropaguptasamīpe sthitvā kṛtāñjaliruvāca /",
  "S01divav29u:1645": "sthavira kimājñāpayasi /",
  "S01divav29u:1646": "atha sthaviro rājānamaśokamuvāca /",
  "S01divav29u:1647": "mahārāja iyaṃ sā devatā yayāṃ dṛṣṭo bhagavāñ jāyamānaḥ /",
  "S01divav29u:1648": "atha rājā kṛtāñjalistāṃ devatāmuvāca /",
  "S01divav29u:1649": "dṛṣṭstvayā lakṣaṇabhūṣitāṅgaḥ prajāyamānaḥ kamalāyatākṣaḥ /",
  "S01divav29u:1650": "śrutāstvayā tasya nararṣabhasya vāco manojñāḥ prathamā vane 'smin //",
  "S01divav29u:1651": "[A-av_83]",
  "S01divav29u:1652": "devatā prāha /",
  "S01divav29u:1653": "mayā hi dṛṣṭaḥ kanakāvadātaḥ prajāyamāno dvipadapradhānaḥ /",
  "S01divav29u:1654": "pādāni sapta kramamāṇa eva śrutāśca vācā api tasya śāstuḥ //",
  "S01divav29u:1655": "rājāha /",
  "S01divav29u:1656": "kathaya devate kīdṛśī bhagavato jāyamānasya śrīrbabhūveti /",
  "S01divav29u:1657": "devatā prāha /",
  "S01divav29u:1658": "na śakyaṃ mayā vāgbhiḥ saṃprakāśayitumapi tu saṃkṣepataḥ śrṛṇu /",
  "S01divav29u:1659": "vinirmitābhā kanakāvadātā saindre triloke nayanābhirāmā /",
  "S01divav29u:1660": "sasāgarāntā ca mahī saśailā mahārṇavasthā iva nauścacāla //",
  "S01divav29u:1661": "yāvadrājñā jātyāṃ śatasahasraṃ dattaṃ /",
  "S01divav29u:1662": "caityaṃ ca pratiṣṭhāpya rājā prakrāntaḥ /",
  "S01divav29u:1663": "atha sthaviropagupto rājānaṃ kapilavastu niveśayitvā dakṣiṇahastamabhiprasāryovāca /",
  "S01divav29u:1664": "asmin pradeśe mahārāja bodhisattvo rājñaḥ śuddhodanasyopanāmitaḥ /",
  "S01divav29u:1665": "taṃ dvātriṃśanmahāpuruṣalakṣaṇālaṃkṛtaśarīramasecanakadarśanaṃ ca dṛṣṭvā rājā sarvaśarīreṇa bodhisattvasya padayornipatitaḥ /",
  "S01divav29u:1666": "idaṃ mahārāja śākyavardhaṃ nāma devakulam /",
  "S01divav29u:1667": "atra bodhisattvo jātamātra upanīto devamarcayiṣyatīti /",
  "S01divav29u:1668": "sarvadevatā ca bodhisattvasya pādayornipatitā /",
  "S01divav29u:1669": "tato rājñā śuddhodanena bodhisattvo devatānāmapyayaṃ deva iti tena bodhisattvasya devātideva iti nāmadheyaṃ kṛtaṃ /",
  "S01divav29u:1670": "asmin pradeśe mahārāja bodhisattvo brāhmaṇānāṃ naimittikānāṃ vipaścikānām upadarśitaḥ /",
  "S01divav29u:1671": "asmin pradeśe 'sitena ṛṣiṇā nirdiṣṭo buddho loke bhaviṣyatīti /",
  "S01divav29u:1672": "[A-av_84]",
  "S01divav29u:1673": "asmin pradeśe mahārāja mahāprajāpatyā saṃvardhitaḥ /",
  "S01divav29u:1674": "asmin pradeśe lipijñānaṃ śikṣāpitaḥ /",
  "S01divav29u:1675": "asmin pradeśe hastigrīvāyāmaśvapṛṣṭhe rathe śaradhanugrahe tomaragrahe 'ṅakuśagrahe kulānurūpāsu vidyāsu pāragaḥ saṃvṛtaḥ /",
  "S01divav29u:1676": "iyaṃ bodhisattvasya vyāyāmaśālā babhūva /",
  "S01divav29u:1677": "asmin pradeśe mahārāja bodhisattvo devatāśatasahasraiḥ parivṛtaḥ ṣaṣṭibhiḥ strīsahasraiḥ sārdhaṃ ratimanubhūtavān /",
  "S01divav29u:1678": "asmin pradeśe bodhisattvo jīrṇāturamṛtasaṃdarśanodvigno vanasaṃśritaḥ /",
  "S01divav29u:1679": "asmin pradeśe jambucchāyāyāṃ niṣadya viviktaṃ pāpakairakuśalairdharmaiḥ savitarkaṃ savicāraṃ vivekajaṃ prītisukhamanāsravasadṛśaṃ prathamadhyānaṃ samāpannaḥ /",
  "S01divav29u:1680": "atha pariṇate madhyānhe 'tikrānte bhaktakālasamaye 'nyeṣāṃ vṛkṣāṇāṃ chāyā prācīnanimnā prācīnapravaṇā prācīnaprāgbhārā jambucchāyā bodhisattvasya kāyaṃ na jahāti /",
  "S01divav29u:1681": "dṛṣṭvā ca punar rājā śuddhodanaḥ sarvaśarīreṇa bodhisattvasya pādayornipatitāḥ /",
  "S01divav29u:1682": "anena dvāreṇa bodhisattvo devatāśatasahasraiḥ parivṛto 'rdharātre kapilavastuno nirgataḥ /",
  "S01divav29u:1683": "asmin pradeśe bodhisattvena chandakasyāśvamābharaṇāni ca dattvā pratinivartitaḥ / āha ca /",
  "S01divav29u:1684": "chandakābharaṇānyaśvaścāsmin pratinivartitaḥ /",
  "S01divav29u:1685": "nirupasthāyako vīraḥ praviṣṭaikastapovanaṃ //",
  "S01divav29u:1686": "[A-av_85]",
  "S01divav29u:1687": "asmin pradeśe bodhisattvo lubdhakasakāśāt kāśikairvastraiḥ kāṣāyāṇi vastrāṇī grahāya pravrajitaḥ /",
  "S01divav29u:1688": "asmin pradeśe bhārgaveṇāśrameṇopanimantritaḥ /",
  "S01divav29u:1689": "asmin pradeśe bodhisattvo rājñā bimbisāreṇārdharājyenopanimantritaḥ /",
  "S01divav29u:1690": "asmin pradeśe ārāḍodrakamabhigataḥ / āha ca /",
  "S01divav29u:1691": "udrakārāḍakā nāma ṛṣayo 'smin tapovane /",
  "S01divav29u:1692": "adhigatāryasattvena puruṣendreṇa tāpitāḥ //",
  "S01divav29u:1693": "asmin pradeśe bodhisattvena ṣaḍvarṣāṇi duṣkaraṃ cīrṇaṃ / āha ca /",
  "S01divav29u:1694": "ṣaḍvarṣāṇi hi kaṭukaṃ tapastaptvā mahāmuniḥ /",
  "S01divav29u:1695": "nāyaṃ mārgo hyabhijñāyā iti jñātvā samatyajat //",
  "S01divav29u:1696": "asmin pradeśe bodhisattvena nandāyā nandabalāyāśca grāmikaduhitroḥ sakāśāt ṣoḍaśaguṇitaṃ madhupāyasaṃ paribhuktaṃ /",
  "S01divav29u:1697": "āha ca /",
  "S01divav29u:1698": "asmin pradeśe nandāyā bhuktvā ca madhupāyasaṃ /",
  "S01divav29u:1699": "bodhimūlaṃ mahāvīro jagāma vadatāṃ varaḥ //",
  "S01divav29u:1700": "asmin pradeśe bodhisattvaḥ kālikena nāgarājena bodhimūlamabhigacchan saṃstutaḥ /",
  "S01divav29u:1701": "[A-av_86]",
  "S01divav29u:1702": "āha ca /",
  "S01divav29u:1703": "kālikabhujagendreṇa saṃstuto vadatāṃ varaḥ /",
  "S01divav29u:1704": "prayāto 'nena mārgeṇa bodhimaṇḍe 'mṛtārthikaḥ //",
  "S01divav29u:1705": "atha rājā sthavirasya pādayornipatya kṛtāñjaliruvāca",
  "S01divav29u:1706": "api paśyema nāgendraṃ yena dṛṣṭastathāgataḥ /",
  "S01divav29u:1707": "vrajāno 'nena mārgeṇa mattanāgendravikramaḥ //",
  "S01divav29u:1708": "atha kāliko nāgarājaḥ sthavirasamīpe sthitvā kṛtāñjaliruvāca /",
  "S01divav29u:1709": "sthavira kimājñāpayasīti /",
  "S01divav29u:1710": "atha sthaviro rājānamuvāca /",
  "S01divav29u:1711": "ayaṃ sa mahārāja kāliko nāgarājā yena bhagavān anena mārgeṇa bodhimūlaṃ nirgacchan saṃstutaḥ /",
  "S01divav29u:1712": "atha rājā kṛtāñjaliḥ kalikaṃ nāgarājamuvāca /",
  "S01divav29u:1713": "dṛṣṭastvayā jvalitakāñcanatulyavarṇaḥ śāstā mamāpratisamaḥ śaradenduvaktraḥ /",
  "S01divav29u:1714": "ākhyāhi me daśabalasya guṇaikadeśaṃ tatkīdṛśī vada hi śrīḥ sugate tadānīṃ //",
  "S01divav29u:1715": "kālika uvāca / na śakyaṃ vāgbhiḥ saṃprakāśayitumapi tu saṃkṣepaṃ śṛṇu /",
  "S01divav29u:1716": "caraṇatalaparāhataḥ saśailo hyavanitalaḥ pracacāla ṣaḍvikāraṃ /",
  "S01divav29u:1717": "ravikiraṇavibhādhikā nṛloke sugataśaśidyutirakṣayā manojñā //",
  "S01divav29u:1718": "[A-av_87]",
  "S01divav29u:1719": "yāvad rājā caityaṃ pratiṣṭhāpya prakrāntaḥ /",
  "S01divav29u:1720": "atha sthaviropagupto rājānaṃ bodhimūlamupanāmayitvā dakṣiṇaṃ karamabhiprasāryovāca /",
  "S01divav29u:1721": "asmin pradeśe mahārāja bodhisattvena mahāmaitrīsahāyena sakalaṃ mārabalaṃ jitvānuttarā samyaksambodhirabhisambuddhā / āha ca /",
  "S01divav29u:1722": "iha munivṛṣabheṇa bodhimūle namucibalaṃ vikṛtaṃ nirastamāśu /",
  "S01divav29u:1723": "idamamṛtamudāramagryabodhi hyadhigatamapratipudgalena tena //",
  "S01divav29u:1724": "yāvad rājñā bodhau śatasahasraṃ dattaṃ /",
  "S01divav29u:1725": "caityaṃ ca pratiṣṭhāpya rājā prakrāntaḥ /",
  "S01divav29u:1726": "atha sthaviropagupto rājānamaśokamuvāca /",
  "S01divav29u:1727": "asmin pradeśe bhagavān caturṇāṃ mahārājānāṃ sakāśāc catvāri śailamayāni pātrāṇi grahāya ekapātramadhiyuktaṃ /",
  "S01divav29u:1728": "asmin pradeśe trapuṣabhallikayorvaṇijorapi piṇḍapātraṃ pratigṛhītaṃ /",
  "S01divav29u:1729": "asmin pradeśe bhagavān vārāṇasīmabhigacchan upagaṇenājīvikena saṃstutaḥ /",
  "S01divav29u:1730": "yāvat sthaviro rājānam ṛṣipatanam upanīya dakṣiṇaṃ hastamabhiprasāryovāca /",
  "S01divav29u:1731": "asmin pradeśe mahārāja bhagavatā triparivartaṃ dvādaśākāraṃ dhārmyaṃ dharmacakraṃ pravartitaṃ / āha ca /",
  "S01divav29u:1732": "śubhaṃ dharmamayaṃ cakraṃ saṃsāravinivartaye /",
  "S01divav29u:1733": "asmin pradeśe nāthena pravartitamanuttaraṃ //",
  "S01divav29u:1734": "asmin pradeśe jaṭilasahasraṃ pravrājitaṃ /",
  "S01divav29u:1735": "asmin pradeśe rājño bimbisārasya dharmaṃ deśitaṃ /",
  "S01divav29u:1736": "rājñā ca bimbisāreṇa satyāni dṛṣṭāni [A-av_88] caturaśītibhiśca devatāsahasrair anekaiśca māgadhakair brāhmaṇagṛhapatisahasraiḥ /",
  "S01divav29u:1737": "asmin pradeśe bhagavatā śakrasya devandrasya dharmo deśitaḥ /",
  "S01divav29u:1738": "śakreṇa ca satyāni dṛṣṭāni caturaśītibhiśca devatāsahasraiḥ /",
  "S01divav29u:1739": "asmin pradeśe mahāprātihāryaṃ vidarśitaṃ /",
  "S01divav29u:1740": "asmin pradeśe bhagavān deveṣu trayāstriṃśeṣu varṣā uṣitvā māturjanayitryā dharmaṃ deśayitvā devagaṇaparivṛtaḥ avatīrṇaḥ /",
  "S01divav29u:1741": "vistareṇa yāvat sthaviro rājānamaśokaṃ kuśinagarīmupanāmayitvā dakṣiṇaṃ karatalamabhiprasāryovāca /",
  "S01divav29u:1742": "asmin pradeśe mahārāja bhagavān sakalaṃ buddhakāryaṃ kṛtvā nirupadhiśeṣe nirvāṇadhātau parinirvṛtaḥ / āha ca /",
  "S01divav29u:1743": "lokaṃ sadevamanujāsurayakṣanāgamakṣayyadharmavinaye matimān vinīya /",
  "S01divav29u:1744": "vaineyasattvavirahādupaśāntabuddhiḥ śāntiṃ gataḥ paramakāruṇiko maharṣiḥ //",
  "S01divav29u:1745": "śrutvā ca rājā mūrcchitaḥ patitaḥ /",
  "S01divav29u:1746": "yāvaj jalapariṣekaṃ kṛtvotthāpitaḥ /",
  "S01divav29u:1747": "atha rājā kathaṃcit saṃjñāmupalabhya parinirvāṇe śatasahasraṃ dattvā caityaṃ pratiṣṭhāpya pādayornipatyovāca /",
  "S01divav29u:1748": "sthavira ayaṃ me manoratho ye ca bhagavatā śrāvakā agratāyāṃ nirdiṣṭāsteṣāṃ śarīrapūjāṃ kariṣyāmīti /",
  "S01divav29u:1749": "sthavira uvāca /",
  "S01divav29u:1750": "sādhu sādhu mahārāja /",
  "S01divav29u:1751": "śobhanaste cittotpādaḥ /",
  "S01divav29u:1752": "sthaviro rājānamaśokaṃ jetavanaṃ praveśayitvā dakṣiṇaṃ karamabhiprasāryovāca /",
  "S01divav29u:1753": "ayaṃ mahārāja sthaviraśāriputrasya stūpaḥ /",
  "S01divav29u:1754": "kriyatāmasyārcanamiti /",
  "S01divav29u:1755": "rājāha /",
  "S01divav29u:1756": "ke tasya guṇā babhūvuḥ /",
  "S01divav29u:1757": "sthavira uvāca /",
  "S01divav29u:1758": "sa hi dvitīyaśāstā dharmasenādhipatirdharmacakrapravartanaḥ prajñāvatāmagro nirdiṣṭo bhagavatā /",
  "S01divav29u:1759": "[A-av_89]",
  "S01divav29u:1760": "sarvalokasya yā prajña sthāpayitvā tathāgataṃ /",
  "S01divav29u:1761": "śāriputrasya prajñāyāḥ kalāṃ nārhati ṣoḍaśīṃ //",
  "S01divav29u:1762": "āha ca /",
  "S01divav29u:1763": "saddharmacakramatulaṃ yaj jinena pravartitaṃ /",
  "S01divav29u:1764": "anuvṛttaṃ hi tat tena śāriputreṇa dhīmatā //",
  "S01divav29u:1765": "kastasya sādhu buddhādanyaḥ puruṣaḥ śāradvatasyeha /",
  "S01divav29u:1766": "jñātvā guṇagaṇanidhiṃ vaktuṃ śaknoti niravaśeṣāt //",
  "S01divav29u:1767": "tato rājā prītamanāḥ sthaviraśāradvatīputrastūpe śatasahasraṃ dattvā kṛtāñjaliruvāca /",
  "S01divav29u:1768": "śāradvatīputramahaṃ bhakttyā vande vimuktabhavasaṅgaṃ /",
  "S01divav29u:1769": "lokaprakāśakirtiṃ jñānavatāmuttamaṃ vīraṃ //",
  "S01divav29u:1770": "yāvat sthaviropaguptaḥ sthaviramahāmaudgalyāyanasya stūpamupadarśayannuvāca /",
  "S01divav29u:1771": "ayaṃ mahārāja sthaviramahāmaudgalyāyanasya stūpaḥ /",
  "S01divav29u:1772": "kriyatāmasyārcanamiti /",
  "S01divav29u:1773": "rajāha /",
  "S01divav29u:1774": "ketasya guṇā babhūvuriti /",
  "S01divav29u:1775": "sthavira uvāca /",
  "S01divav29u:1776": "sa hi ṛddhimatāmagro nirdiṣṭo bhagavatā yena dakṣiṇena pādāṅaguṣṭhena śakrasya devendrasya vaijayantaḥ prāsādaḥ prakampito nandopanandau nāgarājānau vinītau / āha ca /",
  "S01divav29u:1777": "śakrasya yena bhavanaṃ pādāṅaguṣṭhena kampitaṃ /",
  "S01divav29u:1778": "pūjanīyaḥ prayatnena kolitaḥ sa dvijottamaḥ //",
  "S01divav29u:1779": "bhujageśvarau pratibhayau dāntau yenātidurdamau loke /",
  "S01divav29u:1780": "kastasya śuddhabuddheḥ pāraṃ gacched guṇārṇavasya //",
  "S01divav29u:1781": "yāvad rājā mahāmaudgalyāyanasya stūpe śatasahasraṃ dattvā kṛtāñjaliruvāca /",
  "S01divav29u:1782": "[A-av_90]",
  "S01divav29u:1783": "ṛddhimatāmagro yo janmajarāśokaduḥkhanirmuktaḥ /",
  "S01divav29u:1784": "maudgalyāyanaṃ vande mūrdhnā praṇipatya vikhyātaṃ //",
  "S01divav29u:1785": "yāvat sthaviropaguptaḥ sthaviramahākāśyapasya stūpam upadarśayannuvāca /",
  "S01divav29u:1786": "ayaṃ mahārāja sthaviramahākāśyapasya stūpaḥ /",
  "S01divav29u:1787": "kriyatāmasyārcanamiti /",
  "S01divav29u:1788": "rājāha /",
  "S01divav29u:1789": "ke tasya guṇā babhūvuḥ /",
  "S01divav29u:1790": "sthavirovāca /",
  "S01divav29u:1791": "sa hi mahātmāpecchānnāṃ santuṣṭānāṃ dhūpaguṇavādināmagro nirdiṣṭo bhagavatā,",
  "S01divav29u:1792": "ardhāsanenopanimantritaḥ śvetacīvareṇācchādito dīnāturagrāhakaḥ śāsanasaṃdharakaśceti / āha ca /",
  "S01divav29u:1793": "puṇyakṣetramudāraṃ dīnāturagrāhako nirāyāsaḥ /",
  "S01divav29u:1794": "sarvajñacīvaradharaḥ śāsanasaṃdhārako matimān //",
  "S01divav29u:1795": "kastasya gurormanujo vaktuṃ śakto guṇān niravaśeṣān /",
  "S01divav29u:1796": "āsanavarasya sumatiryasya jino dattavānardhaṃ //",
  "S01divav29u:1797": "tato rājāśokaḥ sthaviramahākāśyapasya stūpe śatasahasraṃ dattvā kṛtāñjaliruvāca /",
  "S01divav29u:1798": "parvataguhānilayamaraṇaṃ vairaparāṅamukhaṃ praśamayuktaṃ /",
  "S01divav29u:1799": "santoṣaguṇavivṛddaṃ vande khalu kāśyapaṃ sthaviraṃ //",
  "S01divav29u:1800": "yāvat sthaviropaguptaḥ sthavirabatkulasya stūpaṃ darśayannuvāca /",
  "S01divav29u:1801": "ayaṃ mahārāja sthavirabatkulasya stūpaḥ /",
  "S01divav29u:1802": "kriyatāmarcanamiti /",
  "S01divav29u:1803": "rājāha /",
  "S01divav29u:1804": "ketasya guṇā babhūvuriti /",
  "S01divav29u:1805": "[A-av_91]",
  "S01divav29u:1806": "sthavira uvāca /",
  "S01divav29u:1807": "sa mahātmālpabādhānām agro nirdiṣṭo bhagavatā /",
  "S01divav29u:1808": "api ca na tena kasyacid dvipadikā gāthā śrāvitā /",
  "S01divav29u:1809": "rājāha /",
  "S01divav29u:1810": "dīyatāmatra kākaṇiḥ /",
  "S01divav29u:1811": "yāvadamātyairabhihitaḥ /",
  "S01divav29u:1812": "deva kimarthaṃ tulyeṣvavasthiteṣvatra kākaṇī dīyata iti /",
  "S01divav29u:1813": "rājāha /",
  "S01divav29u:1814": "śrūyatāmatrābhiprāyo mama /",
  "S01divav29u:1815": "ājñāpradīpena mahogṛhasthaṃ hṛtaṃ tamo yadyapi tena kṛtsnaṃ /",
  "S01divav29u:1816": "alpecchabhāvānna kṛtaṃ hi tena yathā kṛtaṃ sattvahitaṃ tadanyaiḥ //",
  "S01divav29u:1817": "sā pratyāhatā tasyaiva rājñaḥ pādamūle nipatitā /",
  "S01divav29u:1818": "yāvad amātyā vismitā ūcuḥ /",
  "S01divav29u:1819": "aho tasya mahātmano 'lpecchatā /",
  "S01divav29u:1820": "babhūvānayāpyanarthī /",
  "S01divav29u:1821": "yāvat sthaviropaguptaḥ sthavirānandasya stūpamupadarśayannuvāca /",
  "S01divav29u:1822": "ayaṃ sthavirānandasya stūpaḥ /",
  "S01divav29u:1823": "kriyatāmasyārcanamiti /",
  "S01divav29u:1824": "rājāha /",
  "S01divav29u:1825": "ke tasya guṇā babhūvuriti /",
  "S01divav29u:1826": "sthavira uvāca /",
  "S01divav29u:1827": "sa hi bhagavata upasthāyako babhūva /",
  "S01divav29u:1828": "bahuśrutānāmagryo pravacanagrāhakaśceti / āha ca /",
  "S01divav29u:1829": "munipātrarakṣaṇapaṭuḥ smṛtidhṛtimatiniścitaḥ śrutasamudraḥ /",
  "S01divav29u:1830": "vispaṣṭamadhuravacanaḥ suranaramahiṃtaḥ sadānandaḥ //",
  "S01divav29u:1831": "sambuddhacittakuśalaḥ sarvatra vicakṣaṇo guṇakaraṇḍaḥ /",
  "S01divav29u:1832": "jinasaṃstuto jitaraṇaḥ suranaramahitaḥ sadānandaḥ //",
  "S01divav29u:1833": "[A-av_92]",
  "S01divav29u:1834": "yāvad rājñā tasya stūpe koṭirdattā /",
  "S01divav29u:1835": "yāvad amātyairabhihitaḥ /",
  "S01divav29u:1836": "kimarthamayaṃ deva sarveṣāṃ sakāśādadhikataraṃ pūjyate /",
  "S01divav29u:1837": "rājāha / śrūyatāmabhiprāyaḥ /",
  "S01divav29u:1838": "yattaccharīraṃ vadatāṃ varasya dharmātmano dharmamayaṃ viśuddhaṃ /",
  "S01divav29u:1839": "tad dhāritaṃ tena viśokanāmnā tasmād viśeṣeṇa sa pūjanīyaḥ //",
  "S01divav29u:1840": "dharmapradīpo jvalati prajāsu kleśāndhakārāntakaro yadadya /",
  "S01divav29u:1841": "tat tatprabhāvāt sugatendrasūnostasmād viśeṣeṇa sa pūjanīyaḥ //",
  "S01divav29u:1842": "yathā sāmudraṃ salilaṃ samudrairdhāryeta kaccin na hi goṣpadena /",
  "S01divav29u:1843": "nāthena taddharmamavekṣya bhāvaṃ sūtrāntako 'yaṃ sthaviro 'bhiṣiktaḥ //",
  "S01divav29u:1844": "atha rājā sthavirāṇāṃ stūpārcanaṃ kṛtvā sthaviropaguptasya pādayornipatya prītimanā uvāca /",
  "S01divav29u:1845": "mānuṣyaṃ saphalīkṛtaṃ ṛtuśatairiṣṭena yat prāpyate",
  "S01divav29u:1846": "rājyaiśvaryaguṇaiścalaiśca vibhavaiḥ sāraṃ gṛhītaṃ paraṃ /",
  "S01divav29u:1847": "lokaṃ caityaśatairalaṅkṛtamidaṃ svetābhrakūṭaprabhaiḥ",
  "S01divav29u:1848": "asyādyāpratimasya śāsanakṛte kiṃ no kṛtaṃ duṣkaraṃ //",
  "S01divav29u:1849": "iti //",
  "S01divav29u:1850": "[A-av_93]",
  "S01divav29u:1851": "yāvad rājā sthaviropaguptasya praṇāmaṃ kṛtvā prakrāntaḥ /",
  "S01divav29u:1852": "yāvad rājñāśokena jātau bodhau dharkacakre parinirvāṇe ekaikaśatasahasraṃ dattaṃ /",
  "S01divav29u:1853": "tasya bodhau viśeṣataḥ prasādo jāta iha bhagavatānuttarā samyaksambodhirabhisambuddheti /",
  "S01divav29u:1854": "sa yāni viśeṣayuktāni ratnāni tāni bodhiṃ preṣayati /",
  "S01divav29u:1855": "atha rājño 'śokasya tiṣyarakṣitā nāmāgramahiṣī /",
  "S01divav29u:1856": "tasyā buddhirutpannā /",
  "S01divav29u:1857": "ayaṃ rājā mayā sārdhaṃ ratimanubhavati viśeṣayuktāni ca ratnāni bodhau preṣayati /",
  "S01divav29u:1858": "tayā mātaṅgī vyāharitā /",
  "S01divav29u:1859": "śakyasi tvaṃ bodhiṃ mama sapatnīṃ praghātayituṃ /",
  "S01divav29u:1860": "tayābhihitaṃ /",
  "S01divav29u:1861": "śakṣyāmi kintu kārṣāpaṇān dehīti /",
  "S01divav29u:1862": "yāvan mātaṅgyā bodhivṛkṣo mantraiḥ parijaptaḥ sūtraṃ ca baddhaṃ /",
  "S01divav29u:1863": "yāvad bodhivṛkṣaḥ śoṣṭumārabdhaḥ /",
  "S01divav29u:1864": "tato rājapuruṣai rājñe niveditaṃ /",
  "S01divav29u:1865": "deva bodhivṛkṣa śuṣyata iti / āha ca /",
  "S01divav29u:1866": "yatropaviṣṭena tathāgatena kṛtsnaṃ jagabduddhamidaṃ yathāvad /",
  "S01divav29u:1867": "sarvajñatā cādhigatā narendra bodhidrumo 'sau nidhanaṃ prayāti //",
  "S01divav29u:1868": "śrutvā ca rājā murcchito bhūmau patitaḥ /",
  "S01divav29u:1869": "yāvaj jalasekaṃ dattvā utthāpitaḥ /",
  "S01divav29u:1870": "atha rājā kathaṃcit saṃjñāmupalabhya prarudannuvāca /",
  "S01divav29u:1871": "dṛṣṭvā nvahaṃ taṃ drumarājamūlaṃ jānāmi dṛṣṭo 'dya mayā svayambhūḥ /",
  "S01divav29u:1872": "nāthadrūme caiva gate praṇāśaṃ prāṇāḥ prayāsyanti mamāpi nāśaṃ /",
  "S01divav29u:1873": "[A-av_94]",
  "S01divav29u:1874": "atha tiṣyarakṣitā rājānaṃ śokārtamavekṣyovāca /",
  "S01divav29u:1875": "deva, yadi bodhirna bhaviṣyatyahaṃ devasya ratimutpādayiṣyāmi /",
  "S01divav29u:1876": "rājāha /",
  "S01divav29u:1877": "na sā strī api tu bodhivṛkṣaḥ /",
  "S01divav29u:1878": "sa yatra bhagavatānuttarā samyaksambodhiradhigata /",
  "S01divav29u:1879": "tiṣyarakṣitā mātaṅgīmuvāca /",
  "S01divav29u:1880": "śakyasi tvaṃ bodhivṛkṣaṃ yathāpaurāṇamavasthāpayituṃ /",
  "S01divav29u:1881": "mātaṅgī āha /",
  "S01divav29u:1882": "yadi tāvat prāṇaṇukamavaśiṣṭaṃ bhaviṣyati, yathāpaurāṇamavasthāpayiṣyāmīti /",
  "S01divav29u:1883": "vistareṇa yāvat tayā sūtraṃ muktvā vṛkṣaṃ sāmantena khanitvā divase kṣīrakumbhasahasreṇa pāyayati /",
  "S01divav29u:1884": "yāvadalpairahobhiryathāpaurāṇaḥ saṃvṛttaḥ /",
  "S01divav29u:1885": "tato rājapuruṣai rājñe niveditaṃ /",
  "S01divav29u:1886": "deva, diṣṭyā vardhasva /",
  "S01divav29u:1887": "yathāpaurāṇaḥ saṃvṛttaḥ /",
  "S01divav29u:1888": "śrutvā ca prītimanā bodhivṛkṣaṃ nirīkṣamāṇa uvāca /",
  "S01divav29u:1889": "bimbisāraprabhṛtibhiḥ pārthivendrair dyutindharaiḥ /",
  "S01divav29u:1890": "na kṛtaṃ tat kariṣyāmi satkāradvayamuttamaṃ //",
  "S01divav29u:1891": "bodhiṃ ca snāpayiṣyāmi kumbhairgandhodakākulaiḥ /",
  "S01divav29u:1892": "saṅghasya ca kariṣyāmi satkāraṃ pañcavārṣikaḥ //",
  "S01divav29u:1893_0": "atha rājā sauvarṇarūpyavaiḍūryasphaṭikamayānāṃ kumbhānāṃ sahasraṃ gandhodakena pūrayitvā",
  "S01divav29u:1893_1": "prabhūtaṃ cānnapānaṃ samudānīya gandhamālyapuṣpasañcayaṃ kṛtvā snātvāhatāni vāsāṃsi",
  "S01divav29u:1893_2": "navāni dīrghadaśāni prāvṛtyāṣṭāṅgasamanvāgatamupavāsamupoṣya dhūpakaṭacchukamādāya",
  "S01divav29u:1893_3": "śaraṇatalamabhiruhya [A-av_95] caturdiśamāyācitumārabdhaḥ /",
  "S01divav29u:1894": "ye bhagavato buddhasya śrāvakāste mamānugrahāyāgacchantu /",
  "S01divav29u:1895": "api ca /",
  "S01divav29u:1896": "samyaggatā ye sugatasya śiṣyāḥ śāntendriyā nirjitakāmadoṣāḥ /",
  "S01divav29u:1897": "sammānanārhā naradevapūjitā ayāntu te 'sminnanukampayā mama //",
  "S01divav29u:1898": "praśamadamaratā vimuktasaṅgāḥ pravarasutāḥ sugatasya dharmarājāḥ /",
  "S01divav29u:1899": "asurasuranarārcitāryavṛttāstviha madanugrahaṇāt samabhyupeyuḥ //",
  "S01divav29u:1900": "vasanti kāśmīrapure suramye ye cāpi dhīrāstamasovane 'smin /",
  "S01divav29u:1901": "mahāvane revatake ya āryā anugrahārthaṃ mama te 'bhyupeyuḥ //",
  "S01divav29u:1902": "anavataptahrade nivasanti ye girinadīṣu ca parvatakandareḥ /",
  "S01divav29u:1903": "jinasutāḥ khalu dhyānaratāḥ sadā samudayantviha te 'dya kṛpābalāḥ //",
  "S01divav29u:1904": "śaīrīṣake ye pravare vimāne vasanti putrā vadatāṃ varasya /",
  "S01divav29u:1905": "anugrahārthaṃ mama te viśokā hyāyāntu kāruṇyaniviṣṭabhāvāḥ //",
  "S01divav29u:1906": "gandhamādanaśaile ca ye vasanti mahaujasaḥ /",
  "S01divav29u:1907": "ihāyāntu hi kāruṇyumutpādyopanimantritāḥ //",
  "S01divav29u:1908": "[A-av_96]",
  "S01divav29u:1909": "evamukte ca rājñi trīṇi śatasahasrāṇi bhikṣūṇāṃ saṃnipatitāni /",
  "S01divav29u:1910": "tatraikaṃ śatasahasramarhatāṃ dve śaikṣāṇāṃ pṛthagjanakalyāṇakānāṃ ca /",
  "S01divav29u:1911": "na kaścid vṛddhāsanamākramyate sma /",
  "S01divav29u:1912": "rājāha /",
  "S01divav29u:1913": "kimarthaṃ vṛddhāsanaṃ tan nākramyate /",
  "S01divav29u:1914": "tatra yaśo nāmnā vṛddhaḥ ṣaḍabhijñaḥ /",
  "S01divav29u:1915": "sa uvāca /",
  "S01divav29u:1916": "mahārāja vṛddhasya tadāsanamiti /",
  "S01divav29u:1917": "rājāha /",
  "S01divav29u:1918": "asti sthavira tvatsakāśādanyo vṛddhatara iti /",
  "S01divav29u:1919": "sthavira uvāca /",
  "S01divav29u:1920": "asti mahārāja /",
  "S01divav29u:1921": "vadatāṃ vareṇa vaśinā nirdiṣṭaḥ siṃhanādināmagryaḥ /",
  "S01divav29u:1922": "piṇḍolabharadvājasyaitad agrāsanaṃ nṛpate /",
  "S01divav29u:1923": "atha rājā kadambapuṣpavadāhṛṣṭaromakūpaḥ kathayati / asti kaścid buddhadarśī bhikṣurghriyata iti /",
  "S01divav29u:1924": "sthavira uvāca / asti mahāraja piṇḍolabharadvājo nāmnā buddhadarśī tiṣṭhata iti /",
  "S01divav29u:1925": "rājā kathayati /",
  "S01divav29u:1926": "sthavira, śakyaḥ so 'smābhirdṛṣṭimiti /",
  "S01divav29u:1927": "sthavira uvāca /",
  "S01divav29u:1928": "mahārāja idānīṃ drakṣyasi /",
  "S01divav29u:1929": "ayaṃ tasya āgamanakāla iti /",
  "S01divav29u:1930": "atha rājā prītimānā uvāca /",
  "S01divav29u:1931": "lābhaḥ paraḥ syād atulo mameha mahāsukhaścāyamanuttamaśca /",
  "S01divav29u:1932": "paśyāmyahaṃ yattamudārasattvaṃ sākṣād bharadvājasagotranāma //",
  "S01divav29u:1933": "tato rājā kṛtakarapuṭo gaganatalāvasaktadṛṣṭiravasthitaḥ /",
  "S01divav29u:1934": "atha sthavirapiṇḍolabharadvājo 'nekairarhatsahasrairardhacandrākāreṇopagūḍho rājahaṃsa [A-av_97] iva gaganatalādavatīrya vṛddhānte niṣasād /",
  "S01divav29u:1935": "sthavirapiṇḍolabharadvājaṃ dṛṣṭvā tānyanekāni bhikṣuśatasahasrāṇi pratyupasthitāni /",
  "S01divav29u:1936": "adrākṣīd rājā piṇḍolabharadvājaṃ śvetapalitaśirasaṃ pralambubhrūlalāṭaṃ nigūḍhākṣitārakaṃ pratyekabuddhāśrayaṃ /",
  "S01divav29u:1937": "dṛṣṭvā ca rājā mūlanikṛtta iva drumaḥ sarvaśarīreṇa sthavirapiṇḍolabharadvājasya pādayoḥ patitaḥ /",
  "S01divav29u:1938": "mukhatuṇḍakena ca pādāvanuparimārjyotthāya tau jānumaṇḍalau pṛthivītale pratiṣṭhāpya kṛtāñjaliḥ sthavirapīṇḍolabharadvājaṃ nirīkṣamāṇaḥ prarudannuvāca /",
  "S01divav29u:1939": "yadā mayā śatrugaṇān nihatya prāptā samudrābharaṇā saśailā /",
  "S01divav29u:1940": "ekātapatrā pṛthivī tadā me prītīrna sā yā sthaviraṃ nirīkṣya //",
  "S01divav29u:1941": "tvaddarśanād bhavati dṛṣṭo 'dya tathāgataḥ /",
  "S01divav29u:1942": "karuṇālābhāt tvaddarśanācca dviguṇaprasādo mamotpannaḥ /",
  "S01divav29u:1943": "api ca sthavira dṛṣṭaste trailokyanātho gururme bhagavān buddha iti /",
  "S01divav29u:1944": "tataḥ sthavirapiṇḍolabharadvāja ubhābhyāṃ pāṇibhyāṃ bhruvamunnāmya rājānamaśokaṃ nirīkṣamāṇa uvāca /",
  "S01divav29u:1945": "dṛṣṭo mayā hyasakṛdapratimo maharṣiḥ / santaptakāñcanasamopamatulyatejaḥ /",
  "S01divav29u:1946": "dvātriṃśalakṣaṇadharaḥ śaradinduvaktro brāhmasvarādhikaraṇo hyaraṇāvihārī //",
  "S01divav29u:1947": "[A-av_98]",
  "S01divav29u:1948": "rājāha /",
  "S01divav29u:1949": "sthavira kutra te bhagavān dṛṣṭaḥ kathaṃ ceti /",
  "S01divav29u:1950": "sthavira uvāca /",
  "S01divav29u:1951": "yadā mahārāja bhagavān vijitamāraparivāraḥ pañcabhirarhacchataiḥ sārdhaṃ prathamato rājagṛhe varṣāmuṣito 'haṃ tatkālaṃ tatraivāsam /",
  "S01divav29u:1952": "mayā sa dakṣiṇīyaḥ samyag dṛṣṭa iti / āha ca /",
  "S01divav29u:1953": "vītarāgaiḥ parivṛto vītarāgo mahāmuniḥ /",
  "S01divav29u:1954": "yadā rājagṛhe varṣā uṣitaḥ sa tathāgataḥ //",
  "S01divav29u:1955": "tatkālamāsaṃ tatrāhaṃ subuddhasya tadantike /",
  "S01divav29u:1956": "yatha paśyasi māṃ sākṣādevaṃ dṛṣṭo mayā muniḥ //",
  "S01divav29u:1957": "yadāpi mahārāja bhagavatā śrāvastyāṃ tīrthyān vijayārthaṃ mahāprātihārya kṛtaṃ buddhāvataṃsakaṃ yāvadakaniṣṭhabhavanaṃ nirmitaṃ mahat tatkālaṃ tatraivāhamāsam /",
  "S01divav29u:1958": "mayā tad buddhavikrīḍitaṃ duṣtamiti /",
  "S01divav29u:1959": "āha ca /",
  "S01divav29u:1960": "tīrthyā yadā bhagavatā kupathaprayātā ṛddhiprabhāvavidhinā khalu nirgṛhītāḥ /",
  "S01divav29u:1961": "vikrīḍītaṃ daśabalasya tadā hyudāraṃ dṛṣṭaṃ mayā tu nṛpa harṣakaraṃ prajānāṃ //",
  "S01divav29u:1962": "yadāpi mahārāja bhagavatā deveṣu trayastriṃśeṣu varṣā uṣitvā māturjanayitryā dharmaṃ deśayitvā devagaṇaparivṛtaḥ sāṃkāśye nagare 'vatīrṇo 'haṃ tatkālaṃ tatraivāsam /",
  "S01divav29u:1963": "mayā sā devamanuṣyasaṃpadā dṛṣṭā utpalavarṇayā ca nirmitā cakravartisaṃpadā iti /",
  "S01divav29u:1964": "[A-av_99]",
  "S01divav29u:1965": "yadāvatīrṇo vadatāṃ variṣṭho varṣāmuṣitvā khalu devaloke /",
  "S01divav29u:1966": "tatrāpyahaṃ sannihito babhūva dṛṣṭo mayāsau muniragrasattvaḥ //",
  "S01divav29u:1967_0": "yadā mahārāja sumāgadhayā anāthapiṇḍaduhitrā upanimantritaḥ pañcabhirarhacchataiḥ",
  "S01divav29u:1967_1": "sārdhamṛddhyā puṇḍavardhanaṃ gatastadāhaṃ ṛddhyā parvataśailaṃ grahāya gaganatalamākramya",
  "S01divav29u:1967_2": "puṇḍavardhanaṃ gataḥ /",
  "S01divav29u:1968": "tvannimittaṃ ca me bhagavatājñā kṣiptā /",
  "S01divav29u:1969": "na tāvatte parinirvātavyaṃ yāvaddharmo nāntarhita iti / āha ca /",
  "S01divav29u:1970": "yadā jagāmarddhibalena nāyakaḥ sumāgadhāyopanimantrito guruḥ /",
  "S01divav29u:1971": "tadā gṛhītvarddhibalena parvataṃ jagāma tūrṇaṃ khalu puṇḍavardhanaṃ //",
  "S01divav29u:1972": "ājñā tadā śākyakuloditena dattā ca me kāruṇikena tena /",
  "S01divav29u:1973": "tāvannate nirvṛtirabhyupeyā antarhito yāvadayaṃ na dharmaḥ //",
  "S01divav29u:1974_0": "yadāpi mahārāja tvayā pūrvaṃ bālabhāvād bhagavato rājagṛhaṃ piṇḍāya praviṣṭasya saktuṃ",
  "S01divav29u:1974_1": "dāsyāmīti pāṃśvañjalirbhagavataḥ pātre prakṣipto rādhaguptena cānumoditaṃ tvaṃ ca",
  "S01divav29u:1974_2": "bhagavatā nirdiṣṭo 'yaṃ dārako varṣaśataparinirvṛtasya mama pāṭaliputre nagare 'śoko",
  "S01divav29u:1974_3": "nāma rājā bhaviṣyati caturbhāgacakravartī dhārmiko dharmarājā yo me śarīradhātukaṃ",
  "S01divav29u:1974_4": "vaistārikaṃ kariṣyati caturaśītidharmarājikāsahasraṃ pratiṣṭhāpayiṣyatyahaṃ tatkālaṃ",
  "S01divav29u:1974_5": "tatraivāsam / āha ca /",
  "S01divav29u:1975": "yadā pāṃśvañjalirdastvayā buddhasya bhājane /",
  "S01divav29u:1976": "bālabhāvāt prasāditvā tatraivāhaṃ tadābhavam //",
  "S01divav29u:1977": "[A-av_100]",
  "S01divav29u:1978": "rājāha / sthavira / kutredānīmuṣyata iti / sthavira uvāca /",
  "S01divav29u:1979": "uttare sararājasya parvate gandhamādane /",
  "S01divav29u:1980": "vasāmi nṛpate tatra sārdhaṃ sabrahmacāribhiḥ //",
  "S01divav29u:1981": "rājāha / kiyantaḥ sthavirasya parivārāḥ / sthavira uvāca /",
  "S01divav29u:1982": "ṣaṣṭyarhantaḥ sahasrāṇi parivāro nṛṇāṃ vara /",
  "S01divav29u:1983": "vasāmi yairahaṃ sārdhaṃ niṣpṛhairjitakalmaṣaiḥ //",
  "S01divav29u:1984": "api ca mahārāja kimanena sandehena kṛtena /",
  "S01divav29u:1985": "pariviṣyatāṃ bhikṣusaṅghaḥ /",
  "S01divav29u:1986": "bhuktavato bhikṣusaṅghasya pratisaṃmodanaṃ kariṣyāmi /",
  "S01divav29u:1987": "rājāha /",
  "S01divav29u:1988": "evamastu yathā sthavira ājñāpayati /",
  "S01divav29u:1989": "kintu buddhasmṛtipratibodhito 'haṃ bodhisnapanaṃ tāvat kariṣyāmi /",
  "S01divav29u:1990": "samanantaraṃ ca manāpena cāhāreṇa bhikṣusaṅghamupasthāsyāmīti /",
  "S01divav29u:1991": "atha rājā sarvamitram udghoṣakamāmantrayati /",
  "S01divav29u:1992": "aham āryasaṅghasya śatasahasraṃ dāsyāmi /",
  "S01divav29u:1993": "kumbhasahasreṇa ca bodhiṃ snāpayiṣyāmi /",
  "S01divav29u:1994": "mama nāmnā ghuṣyatāṃ pañcavārṣikamiti /",
  "S01divav29u:1995": "tatkālaṃ ca kunālasya nayanadvayamavipannamāsīt /",
  "S01divav29u:1996": "sa rājño dakṣiṇe pārśve sthitaḥ /",
  "S01divav29u:1997": "tenāṃgulidvayamutkṣiptaṃ na tu vāg bhāṣitā /",
  "S01divav29u:1998": "dviguṇaṃ tvahaṃ pradāsyāmītyākārayati /",
  "S01divav29u:1999": "pāṇau vardhitamātre ca kunālena sarvajanakāyena hāsyaṃ muktaṃ /",
  "S01divav29u:2000": "tato rājā hāsyaṃ muktvā kathayati / aho rādhagupta kenaitad vardhitamiti /",
  "S01divav29u:2001": "rādhaguptaḥ kathayati / deva bahavaḥ puṇyārthinaḥ prāṇino yaḥ puṇyārthī tena vardhitamiti /",
  "S01divav29u:2002": "[A-av_101]",
  "S01divav29u:2003": "rājāha /",
  "S01divav29u:2004": "śatasahasratrayaṃ dāsyāmītyāryasaṅghe /",
  "S01divav29u:2005": "kumbhasahasreṇa ca bodhiṃ snapayiṣyāmi /",
  "S01divav29u:2006": "mama nāmnā ghuṣyatāṃ pañcavārṣikamiti /",
  "S01divav29u:2007": "yāvat kunālena catasro 'ṅagulaya utkṣiptā /",
  "S01divav29u:2008": "tato rājā rūṣito rādhaguptamuvāca /",
  "S01divav29u:2009": "aho rādhagupta ko 'yamasmābhiḥ sārdhaṃ pratidvandvayati alokajñaḥ /",
  "S01divav29u:2010": "ruṣitaṃ ca rājānamavekṣya rādhagupto rājñaḥ pādayornipatyovāca /",
  "S01divav29u:2011": "deva kasya śaktirnarendreṇa sārdhaṃ vispardhituṃ bhavet /",
  "S01divav29u:2012": "kunālo guṇavān pitrā sārdhaṃ vikurute /",
  "S01divav29u:2013": "atha rājā dakṣiṇena parivṛtya kunālamavalokyovāca /",
  "S01divav29u:2014": "sthavira ahaṃ kośaṃ sthāpayitvā rājyamantaḥpuramamātyagaṇamātmānaṃ ca kunālaṃ cāryasaṅghe niryātayāmi /",
  "S01divav29u:2015": "suvarṇarūpyasphaṭikavaiḍūryamayaiḥ pañcakumbhasahasrairnānāgandhapūrṇaiḥ kṣīracandanakuṃkumakarpūravāsitairmahābodhiṃ snapayiṣyāmi /",
  "S01divav29u:2016": "puṣpaśatasahasrāṇi ca bodhipramukhe cāryasaṅghe dadāmi /",
  "S01divav29u:2017": "mama nāmnā ghuṣyatāṃ pañcavārṣikamiti / āha ca /",
  "S01divav29u:2018": "rājyaṃ samṛddhaṃ hi saṃsthāpya kośamantaḥ purāmātyagaṇaṃ ca sarvaṃ /",
  "S01divav29u:2019": "dadāmi saṅghe guṇapātrabhūte ātmākunālaṃ ca guṇopapannaṃ //",
  "S01divav29u:2020_0": "tato rājā piṇḍolabharadvājapramukhe bhikṣusaṅghe niryātayitvā bodhivṛkṣasya ca caturdiśaṃ",
  "S01divav29u:2020_1": "vāraṃ baddhvā svayameva ca vāramabhiruhya caturbhiḥ kumbhasahasrai rbodhisnapanaṃ kṛtavān /",
  "S01divav29u:2021": "kṛtamātre ca bodhisnapane bodhivṛkṣo yathāpaurāṇaḥ saṃvṛttaḥ / vakṣyati hi /",
  "S01divav29u:2022": "[A-av_102]",
  "S01divav29u:2023": "kṛtamātre nṛpatinā bodhisnapanamuttamaṃ /",
  "S01divav29u:2024": "bodhivṛkṣastadā jāto haritpallavakomalaḥ //",
  "S01divav29u:2025": "dṛṣṭvā haritapatrāḍhyaṃ pallavāṅkurakomalaṃ /",
  "S01divav29u:2026": "rājā harṣaparaṃ yātaḥ sāmātyagaṇanaigamaḥ //",
  "S01divav29u:2027": "atha rājā bodhisnapanaṃ kṛtvā bhikṣusaṅghaṃ pariveṣṭumārabdhaḥ /",
  "S01divav29u:2028": "tatra yaśo nāmnā sthaviraḥ /",
  "S01divav29u:2029": "tenābhihitaṃ /",
  "S01divav29u:2030": "mahārāja mahānayaṃ paramadakṣiṇīya āryasaṅghaḥ saṃnipatitaḥ /",
  "S01divav29u:2031": "tathā te pariveṣṭavyaṃ yathā tena kṣatirna syāditi /",
  "S01divav29u:2032": "tato rājā svahastena pariveṣayan yāvan navakāntaṃ gataḥ /",
  "S01divav29u:2033": "tatra dvau śrāmaṇerau saṃrañjanīyaṃ dharmaṃ samādāya vartataḥ /",
  "S01divav29u:2034": "ekenāpi saktavo dattā dvitīyenāpi saktavaḥ /",
  "S01divav29u:2035": "ekena khādyakā dvitīyenāpi khādyakā eva /",
  "S01divav29u:2036": "ekena modakā dvitīyenāpi modakāḥ /",
  "S01divav29u:2037": "tau dṛṣṭvā rājā hasitaḥ /",
  "S01divav29u:2038": "imau śrāmaṇerau bālakrīḍayā krīḍataḥ /",
  "S01divav29u:2039": "yāvad rājñā bhikṣusaṅghaṃ pariveṣya vṛddhāntamārūḍhaḥ /",
  "S01divav29u:2040": "sthavireṇa cānuyuktaḥ /",
  "S01divav29u:2041": "mā devena kutracid aprasāda utpādita iti /",
  "S01divav29u:2042": "rājāha /",
  "S01divav29u:2043": "neti /",
  "S01divav29u:2044": "api tu asti dvau śrāmaṇerau bālakrīḍayā krīḍayo yathā bāladārakāḥ pāṃśvāgāraiḥ krīḍantyevaṃ tau śrāmaṇerau saktukrīḍayā krīḍataḥ khādyakrīḍayā krīḍataḥ /",
  "S01divav29u:2045": "sthavira uvāca / alaṃ mahārāja / ubhau hi tau ubhayato bhāgavimuktau arhantau /",
  "S01divav29u:2046": "[A-av_103]",
  "S01divav29u:2047": "śrutvā ca rājñaḥ prītimanaso buddhirutpannā /",
  "S01divav29u:2048": "tau śramaṇerāvāgamya bhikṣusaṅghaṃ paṭenācchādayiṣyāmi /",
  "S01divav29u:2049": "tatastau śrāmaṇerau rājño 'bhiprāyamavagamya bhūyo 'nye 'smābhiḥ svaguṇā ubhdāvayitavyā iti [cintitau] /",
  "S01divav29u:2050": "tayorekena kaṭāhakā upasthāpitā dvitīyena raṅgaḥ samudānītaḥ /",
  "S01divav29u:2051": "rājñā pṛṣṭau śrāmaṇerakau /",
  "S01divav29u:2052": "kimidamārabdhaṃ /",
  "S01divav29u:2053": "tayorabhihitaṃ /",
  "S01divav29u:2054": "devo 'smākamāgamya bhikṣusaṅghaṃ paṭenācchāditukāmaḥ /",
  "S01divav29u:2055": "tān paṭān rañjayiṣyāmaḥ /",
  "S01divav29u:2056": "śrutvā ca rājño buddhirutpannā /",
  "S01divav29u:2057": "mayā kevalaṃ cintitaṃ na tu vāṅa niścāritā /",
  "S01divav29u:2058": "paracittavidāvetau mahātmānau /",
  "S01divav29u:2059": "tataḥ sarvaśarīreṇa pādayornipatyaṃ kṛtāñjaliruvāca /",
  "S01divav29u:2060": "mauryaḥ sabhṛtyaḥ sajanaḥ sapauraḥ sulabdhalābhārthasuyaṣṭayajñaḥ /",
  "S01divav29u:2061": "yasyedṛśaḥ sādhujana prasādaḥ kāle tathotsāhi karoti dānaṃ //",
  "S01divav29u:2062": "yāvad rājñābhihitaṃ /",
  "S01divav29u:2063": "yuṣmākamāgamya tricīvareṇa bhikṣusaṅghamācchādayiṣyāmīti /",
  "S01divav29u:2064_0": "tato rājāśokaḥ pañcavārṣike paryavasite sarvabhikṣūn tricīvareṇācchādya catvāri śatasahasrāṇi",
  "S01divav29u:2064_1": "saṅghāsyācchādanāni [A-av_104] dattvā pṛthivīmantaḥpuramamātyagaṇamātmānaṃ ca kunālaṃ ca niṣkrītavān /",
  "S01divav29u:2065": "bhūyasā bhagavacchāsane śraddhā pratilabdhā /",
  "S01divav29u:2066": "caturaśītidharmarājikāsahasraṃ pratiṣṭhāpitam / iti /",
  "S01divav29u:2067": "[A-av_105]",
  "S01divav29u:2068": "kunālopākhyānaṃ",
  "S01divav29u:2069": "yasminneva divase rājñāśokena caturaśītidharmarājikāsahasraṃ pratiṣṭhāpitaṃ tasminneva divase rājño 'śokasya padmāvatī nāmnā devī prasūtā /",
  "S01divav29u:2070": "putro jātaḥ abhirūpo darśanīyaḥ prāsādiko nayanāni cāsya paraśobhanāni /",
  "S01divav29u:2071": "yāvad rājño 'śokasya niveditaṃ /",
  "S01divav29u:2072": "deva diṣṭyā vṛddhirdevasya putro jātaḥ /",
  "S01divav29u:2073": "śrutvā rājā āttamanāḥ kathayati /",
  "S01divav29u:2074": "prītiḥ parā me vipulā hyavāptā mauryasya vaṃśasya parā vibhūtiḥ /",
  "S01divav29u:2075": "dharmeṇa rājyaṃ mama kurvato hi jātaḥ suto dharmavivardhano 'stu //",
  "S01divav29u:2076": "tasya dharmavivardhana iti nāma kṛtaṃ /",
  "S01divav29u:2077": "yāvat kumāro rājño 'śokasyopanāmitaḥ /",
  "S01divav29u:2078": "atha rājā kumāraṃ nirīkṣya prītamanāḥ kathayati /",
  "S01divav29u:2079": "sutasya me netravarā supuṇyā sujātanīlotpalasaṃnikāśā /",
  "S01divav29u:2080": "alaṅkataṃ śobhati yasya vaktraṃ sampūrṇacandrapratimaṃ vibhāti //",
  "S01divav29u:2081": "yāvad rājāmātyān uvāca /",
  "S01divav29u:2082": "dṛṣṭāni bhavabhdiḥ kasyedṛśāni nayanāni /",
  "S01divav29u:2083": "amātyā ūcuḥ /",
  "S01divav29u:2084": "deva manuṣyabhūtasya na dṛṣṭāni /",
  "S01divav29u:2085": "api tu deva, asti himavati parvatarāje kunālo nāma pakṣī prativasati /",
  "S01divav29u:2086": "tasya sadṛśāni nayanāni / āha ca /",
  "S01divav29u:2087": "[A-av_106]",
  "S01divav29u:2088": "himendrarāje giriśailaśṛṅge prabālapuṣpaprasave jalāḍhye /",
  "S01divav29u:2089": "kunālanāmneti nivāsi pakṣī netrāṇi tenāsya samānyamūni //",
  "S01divav29u:2090": "tato rājñābhihitaṃ / kunālaḥ pakṣī ānīyatāmiti /",
  "S01divav29u:2091": "tasyordhvato yojanaṃ yakṣāḥ śrṛṇvanti /",
  "S01divav29u:2092": "adho yojanaṃ nāgāḥ /",
  "S01divav29u:2093": "tato yakṣistatkṣaṇena kunālaḥ pakṣī ānītaḥ /",
  "S01divav29u:2094": "atha rājā kunālasya netrāṇi suciraṃ nirīkṣya na kiṃcid viśeṣaṃ paśyati /",
  "S01divav29u:2095": "tato rājñābhihitaṃ /",
  "S01divav29u:2096": "kumārasya kunālasadṛśāni nayanāni /",
  "S01divav29u:2097": "bhavatu kumārasya kunāla iti nāma / vakṣyati hi /",
  "S01divav29u:2098": "netrānurāgeṇa sa pārthivendraḥ sutaṃ kunāleti tadā babhāṣe /",
  "S01divav29u:2099": "tato 'sya nāma prathitaṃ pṛthivyāṃ tasyāryasattvasya nṛpātmajasya //",
  "S01divav29u:2100": "vistareṇa yāvat kumāro mahān saṃvṛttaḥ / tasya kāñcanamālā nāma dārikā patnyarthe ānītā /",
  "S01divav29u:2101": "yāvad rājāśokaḥ kunālena saha kukkuṭārāmaṃ gataḥ /",
  "S01divav29u:2102": "tatra yaśo nāmnā saṅghasthaviraḥ arhan ṣaḍabhijñaḥ /",
  "S01divav29u:2103": "sa paśyati kunālasya na cirān nayanavināśo bhaviṣyati /",
  "S01divav29u:2104": "tena rājābhihitaḥ /",
  "S01divav29u:2105": "kimarthaṃ kunālaḥ svakarmaṇi na niyujyate /",
  "S01divav29u:2106": "tato rājñābhihitaḥ /",
  "S01divav29u:2107": "kunāla saṅghasthaviro yadājñāpayati tat paripālayitavyaṃ /",
  "S01divav29u:2108": "tataḥ kunālaḥ sthavirasya pādayornipatya kathayati /",
  "S01divav29u:2109": "sthavira kimājñāpayasi /",
  "S01divav29u:2110": "sthavira uvāca /",
  "S01divav29u:2111": "cakṣuḥkunāla anityamiti kuru / āha /",
  "S01divav29u:2112": "[A-av_107]",
  "S01divav29u:2113": "kumāra cakṣuḥ satataṃ parīkṣyaṃ calātmakaṃ duḥkhasahasrayuktaṃ /",
  "S01divav29u:2114": "yatrānuraktā bahavaḥ pṛthagjanāḥ kurvanti karmāṇyahitāvahāni //",
  "S01divav29u:2115": "sa ca tathābhyāsaṃ karoti manasikāraprayuktaḥ /",
  "S01divav29u:2116": "ekābhirāmaḥ praśamārāmaśca saṃvṛttaḥ /",
  "S01divav29u:2117": "sa rājakule vivikte sthāne 'vasthitas cakṣurādīnyāyatanāni anityādibhir ākāraiḥ parīkṣate /",
  "S01divav29u:2118": "tiṣyarakṣitā ca nāmnāśokasyāgramahiṣī taṃ pradeśamabhigatā /",
  "S01divav29u:2119": "sā taṃ kunālamekākinaṃ dṛṣṭvā nayanānurāgeṇa gātreṣu pariṣvajya kathayati /",
  "S01divav29u:2120": "dṛṣṭvā tavedaṃ nayanābhirāmaṃ śrīmad vapurnetrayugaṃ ca kāntaṃ /",
  "S01divav29u:2121": "daṃdahyate me hṛdayaṃ samantād dāvāgninā prajvalate ca kakṣaḥ //",
  "S01divav29u:2122": "śrutvā kunāla ubhābhyāṃ pāṇibhyāṃ karṇau pidhāya kathayati /",
  "S01divav29u:2123": "vākyaṃ na yuktaṃ tava vakttumetat sūnoḥ purastāj jananī mamāsi /",
  "S01divav29u:2124": "adharmamārgaṃ parivarjayasva apāyamārgasya sa eva hetuḥ //",
  "S01divav29u:2125": "tatastiṣyarakṣitā tatkālamalabhamānā ṛddhā kathayati /",
  "S01divav29u:2126": "abhikāmāmabhigatāṃ yattvaṃ necchasi māmiha /",
  "S01divav29u:2127": "na cirādeva durbuddhe sarvathā na bhaviṣyasi //",
  "S01divav29u:2128": "[A-av_108]",
  "S01divav29u:2129": "kunāla uvāca /",
  "S01divav29u:2130": "mama bhavatu maraṇaṃ māta sthitasya dharme viśuddhabhāvasya /",
  "S01divav29u:2131": "na tu jīvitena kāryaṃ sajjanajanadhikkṛtena mama //",
  "S01divav29u:2132": "svargasya dharmalopo yato bhavati jīvitena kiṃ tena /",
  "S01divav29u:2133": "mama maraṇahetunā vai budhaparibhūtena dhikkṛtena //",
  "S01divav29u:2134": "yāvat tiṣyarakṣitā kunālasya chidrānveṣiṇi avasthitā /",
  "S01divav29u:2135": "rājño 'śokasyottarāpathe takṣaśilā nagaraṃ viruddhaṃ /",
  "S01divav29u:2136": "śrutvā ca rājā svayamevābhiprasthitaḥ /",
  "S01divav29u:2137": "tato 'mātyairabhihitaḥ /",
  "S01divav29u:2138": "deva kumāraḥ preṣyatāṃ /",
  "S01divav29u:2139": "atha rājā kunālamāhūya kathayati / vatsa kunāla gamiṣyasi takṣaśilānagaraṃ saṃnāmayituṃ /",
  "S01divav29u:2140": "kunāla uvāca / paraṃ deva gamiṣyāmi /",
  "S01divav29u:2141": "tato nṛpastasya niśāmya bhāvaṃ putrābhidhānasya manorathasya /",
  "S01divav29u:2142": "snehācca yogyaṃ manasā ca buddvā ājñāpayāmāsa vihārayātrāṃ //",
  "S01divav29u:2143": "atha rājāśoko nagaraśobhāṃ mārgaśobhāṃ ca kṛtvā jīrṇāturakṛpaṇāṃśca mārgādapanīya ekarathe 'bhiruhya kumāreṇa saha pāṭaliputrān nirgataḥ /",
  "S01divav29u:2144": "anuvrajitvā nivartamānaḥ kunālaṃ kaṇṭhe pariṣvajya nayanaṃ nirīkṣamāṇaḥ prarudannuvāca /",
  "S01divav29u:2145": "[A-av_109]",
  "S01divav29u:2146": "dhanyāni tasya cakṣūṃṣi cakṣuṣmantaśca te janāḥ /",
  "S01divav29u:2147": "satataṃ ye kumārasya drakṣyanti dukhapaṅkajaṃ //",
  "S01divav29u:2148": "yāvan naimittiko brāhmaṇaḥ paśyati kumārasya na cirān nayanavināśo bhaviṣyati /",
  "S01divav29u:2149": "sa ca rājāśokastasya nayaneṣvatyarthamanuṣuktaḥ /",
  "S01divav29u:2150": "dṛṣṭvā ca kathayati /",
  "S01divav29u:2151": "nṛpātmajasya nayane viśuddhe mahīpatiścāpyanuraktamasya /",
  "S01divav29u:2152": "śriyā vivṛddhe hi sukhānukūle paśyāmi netre 'dya vinaśyamāne //",
  "S01divav29u:2153": "idaṃ puraṃ svarga iva prahṛṣṭaṃ kumārasaṃdarśanajātaharṣaṃ /",
  "S01divav29u:2154": "puraṃ vipanne nayane tu tasya bhaviṣyate śokaparītacetaḥ //",
  "S01divav29u:2155": "anupūrveṇa takṣaśilāmanuprāptaḥ /",
  "S01divav29u:2156": "śrutvā ca takṣaśilāpaurā ardhatrikāṇi yojanāni mārgaśobhāṃ nagaraśobhāṃ ca kṛtvā pūrṇakumbhaiḥ pratyudgatāḥ / vakṣyati ca /",
  "S01divav29u:2157": "śrutvā takṣaśilāpauro ratnapūrṇaghaṭādikān /",
  "S01divav29u:2158": "gṛhya pratyujjagāmāśu bahumānya nṛpātmajaṃ //",
  "S01divav29u:2159": "pratyudgamya kṛtāñjaliruvāca /",
  "S01divav29u:2160": "na vayaṃ kumārasya viruddhā na rājño 'śokasya /",
  "S01divav29u:2161": "api tu dṛṣṭātmāno 'mātyā āgatyāsmākamapamānaṃ kurvanti /",
  "S01divav29u:2162": "yāvat kunālo mahatā sammānena takṣaśilāṃ praveśitaḥ /",
  "S01divav29u:2163": "[A-av_110]",
  "S01divav29u:2164": "rājñaścāśokasya mahān vyādhirutpannaḥ /",
  "S01divav29u:2165": "tasya mukhāduccāro nirgantumārabdhaḥ /",
  "S01divav29u:2166": "sarvaromakūpebhyaścāśuci pragharati na ca śakyate cikitsituṃ /",
  "S01divav29u:2167": "tato rājñābhihitaṃ /",
  "S01divav29u:2168": "kunālamānayata rājye pratiṣṭhāpayiṣyāmīti /",
  "S01divav29u:2169": "kiṃ mamedṛśena jīvitena prayojanaṃ /",
  "S01divav29u:2170": "śrutvā ca tiṣyarakṣitā cintayati /",
  "S01divav29u:2171": "yadi kunālaṃ rājye pratiṣṭhāpayiṣyati nāsti mama jīvitaṃ /",
  "S01divav29u:2172": "tayābhihitaṃ /",
  "S01divav29u:2173": "ahaṃ tvā svasthaṃ kariṣyāmi kiṃ tu vaidyānāṃ praveśaḥ pratiṣidhyatāṃ /",
  "S01divav29u:2174": "yāvad rājñā vaidyānāṃ praveśaḥ pratiṣiddhaḥ /",
  "S01divav29u:2175": "tatastiṣyarakṣitayā vaidyānāmabhihitaṃ /",
  "S01divav29u:2176": "yadi kaścidīdṛśena vyādhinā spṛṣṭaḥ strī vā puruṣo vāgacchati mama darśayitavyāḥ /",
  "S01divav29u:2177": "anyatamaścābhīrastādṛśenaiva vyādhinā spṛṣṭaḥ /",
  "S01divav29u:2178": "tasya patnyā vaidyāya vyādhirniveditaḥ /",
  "S01divav29u:2179": "vaidyenābhihitaṃ /",
  "S01divav29u:2180": "sa evāgacchatvāturo vyādhiṃ dṛṣṭvā bhaiṣajyamupadekṣyāmi /",
  "S01divav29u:2181": "yāvadābhīro vaidyasakāśamabhigataḥ /",
  "S01divav29u:2182": "vaidyena ca tiṣyarakṣitāyāḥ samīpamupanītaḥ /",
  "S01divav29u:2183": "tatastiṣyarakṣitayā pratigupte pradeśe jīvitād vyaparopitaḥ /",
  "S01divav29u:2184": "jīvitād vyaparopya kukṣiṃ pāṭayitvā paśyati ca tasya pakvāśayasthānaṃ /",
  "S01divav29u:2185": "antrāyāṃ kṛmirmahān prādurbhūtaḥ /",
  "S01divav29u:2186": "sa yadyūrdhvaṃ gacchati tenāśuci pragharati /",
  "S01divav29u:2187": "athāgho gacchatyadhaḥ pragharati /",
  "S01divav29u:2188": "yāvat tatra maricān peṣayitvā datto na ca [sa] mriyate /",
  "S01divav29u:2189": "evaṃ pippaliṃ śrṛṅgaveraṃ ca /",
  "S01divav29u:2190": "vistareṇa yāvat palāṇḍuṃ dattaḥ /",
  "S01divav29u:2191": "spṛṣṭaśca [A-av_111] mṛta uccāramārgeṇa nirgataḥ /",
  "S01divav29u:2192": "etacca prakaraṇaṃ tayā rājñe niveditaṃ /",
  "S01divav29u:2193": "deva palāṇḍuṃ paribhuṃkṣva svāsthyaṃ bhaviṣyati /",
  "S01divav29u:2194": "rājāha /",
  "S01divav29u:2195": "devi, ahaṃ kṣatriyaḥ kathaṃ palāṇḍuṃ paribhakṣayāmi /",
  "S01divav29u:2196": "devyuvāca /",
  "S01divav29u:2197": "deva, paribhoktavyaṃ jīvitasyārthe bhaiṣajyametat /",
  "S01divav29u:2198": "rājñā paribhuktaṃ /",
  "S01divav29u:2199": "sa ca kṛmirmṛta uccāramārgeṇa nirgataḥ /",
  "S01divav29u:2200": "svasthībhūtaśca rājā /",
  "S01divav29u:2201": "tena parituṣṭena tiṣyarakṣitā vareṇa pravāritā /",
  "S01divav29u:2202": "kiṃ te vara prayacchāmi /",
  "S01divav29u:2203": "tayābhihitaṃ /",
  "S01divav29u:2204": "saptāhaṃ mama devo rājyaṃ prayacchatu /",
  "S01divav29u:2205": "rājāha /",
  "S01divav29u:2206": "ahaṃ ko bhaviṣyāmi /",
  "S01divav29u:2207": "devyuvāca /",
  "S01divav29u:2208": "saptāhasyātyayād deva eva rājā bhaviṣyati /",
  "S01divav29u:2209": "yāvad rājñā tiṣyarakṣitāyāḥ saptāhaṃ rājyaṃ dattaṃ /",
  "S01divav29u:2210": "tasyā buddhirutpannā /",
  "S01divav29u:2211": "idānīṃ mayāsya kunālasya vairaṃ niryātayitavyaḥ /",
  "S01divav29u:2212": "tayā kapaṭalekho likhitastakṣaśilakānāṃ paurāṇāṃ /",
  "S01divav29u:2213": "kunālasya nayanaṃ vināśayitavyamiti / āha ca /",
  "S01divav29u:2214": "rājā hyaśoko balavān pracaṇḍa ājñāpayattakṣaśilājanaṃ hi /",
  "S01divav29u:2215": "uddhāryatāṃ locanamasya śatraurmauryasya vaṃśasya kalaṅku eṣaḥ //",
  "S01divav29u:2216": "rājño 'śokasya yatra kāryamāśu pariprāpyaṃ bhavati [sa] dantamudrayā mudrayati /",
  "S01divav29u:2217": "yāvat tiṣyarakṣitā śayitasya rājñastaṃ lekhaṃ dantamudrayā mudrayiṣyāmīti rājñaḥ sakāśamabhigatā /",
  "S01divav29u:2218": "rājā ca bhītaḥ pratibuddhaḥ /",
  "S01divav29u:2219": "[A-av_112] devī kathayati /",
  "S01divav29u:2220": "kimidamiti /",
  "S01divav29u:2221": "rājā kathayati /",
  "S01divav29u:2222": "devi svapnaṃ maṃ'śobhanaṃ dṛṣṭaṃ /",
  "S01divav29u:2223": "paśyāmi dvau gṛdhrau kunālasya nayanamutpāṭayitumicchataḥ /",
  "S01divav29u:2224": "devī kathayati /",
  "S01divav29u:2225": "svāsthyaṃ kumārasyeti /",
  "S01divav29u:2226": "evaṃ dvirapi rājā bhītaḥ pratibuddhaḥ kathayati /",
  "S01divav29u:2227": "devi svapno me na śobhano dṛṣṭa iti /",
  "S01divav29u:2228": "tiṣyarakṣitā kathayati /",
  "S01divav29u:2229": "kīdṛśaḥ svapna iti /",
  "S01divav29u:2230": "rājāha /",
  "S01divav29u:2231": "paśyāmi kunālaṃ dīrghakeśanakhaśmaśruṃ pauraṃ praviṣṭaṃ /",
  "S01divav29u:2232": "devyāha /",
  "S01divav29u:2233": "svāsthyaṃ kumārasyeti /",
  "S01divav29u:2234": "yāvat tiṣyarakṣitayā rājñaḥ śayitasya sa lekho dantamudrayā mudrayitvā takṣaśilāṃ preṣitaḥ /",
  "S01divav29u:2235": "yāvad rājñā śayitena svapne dṛṣṭaṃ dantā viśīrṇāḥ /",
  "S01divav29u:2236": "tato rājā tasyā eva rātreratyaye naimittikān āhūya kathayati /",
  "S01divav29u:2237": "kīdṛśa eṣāṃ svapnānāṃ vipāka iti /",
  "S01divav29u:2238": "naimittikāḥ kathayanti /",
  "S01divav29u:2239": "deva ya īdṛśasvapnāni paśyati tasya putrasya cakṣurbhedo bhavati / āha ca /",
  "S01divav29u:2240": "dantā yasya viśīryante svapnānte prapatanti ca /",
  "S01divav29u:2241": "caturbhedaṃ ca putrasya putranāśaṃ sa paśyati //",
  "S01divav29u:2242": "śrutvā ca rājāśokas tvaritamutthāyāsanāt kṛtāñjaliścaturdiśaṃ devatāṃ yācayitumārabdhaḥ / āha ca /",
  "S01divav29u:2243": "yā devatā śāsturabhiprasannā dharme ca saṅghe ca gaṇapradhāne /",
  "S01divav29u:2244": "ye cāpi loke ṛṣayo variṣṭhā rakṣantu te 'smattanayaṃ kunālaṃ //",
  "S01divav29u:2245": "[A-av_113]",
  "S01divav29u:2246": "sa ca lekho 'nupūrveṇa takṣaśilāmupanītaḥ /",
  "S01divav29u:2247": "atha takṣaśilāḥ paurajānapadā lekhadarśanāt kunālasya guṇavistaratuṣṭā notsahante tadapriyaṃ nivedituṃ /",
  "S01divav29u:2248": "ciraṃ vicārayitvā caṇḍo rājā duḥśīlaḥ svaputrasya na marṣayati prāgevāsmākaṃ [kiṃ] marṣayati / āha ca /",
  "S01divav29u:2249": "munivṛttasya śāntasya sarvabhūtahitaiṣiṇaḥ /",
  "S01divav29u:2250": "yasya dveṣaḥ kumārasya kasya nāsya bhaviṣyati //",
  "S01divav29u:2251": "tairyāvat kunālasya niveditaṃ /",
  "S01divav29u:2252": "lekhaścopanītaḥ /",
  "S01divav29u:2253": "tataḥ kunālo vācayitvā kathayati /",
  "S01divav29u:2254": "viśrabdhaṃ yathātmaprayojanaṃ kriyatāmiti /",
  "S01divav29u:2255": "yāvac caṇḍālā upanītāḥ kunālasya nayanam utpāṭayateti /",
  "S01divav29u:2256": "te ca kṛtāñjalipuṭā ūcuḥ /",
  "S01divav29u:2257": "notsahayāmaḥ / kutaḥ /",
  "S01divav29u:2258": "yo hi candramasaḥ kāntiṃ mohādabhyuddharen naraḥ /",
  "S01divav29u:2259": "sa candrasadṛśād vaktrāt tava netre samuddharet //",
  "S01divav29u:2260": "tataḥ kumāreṇa makuṭaṃ dattam /",
  "S01divav29u:2261": "anayā dakṣiṇayotpāṭayata iti /",
  "S01divav29u:2262": "tasya tu karmaṇāvaśyaṃ vipaktavyaṃ /",
  "S01divav29u:2263": "puruṣo hi vikṛtarūpoṣṭādaśabhirdaurvarṇikaiḥ [A-av_114] samanvāgato 'bhyāgataḥ /",
  "S01divav29u:2264": "sa kathayati /",
  "S01divav29u:2265": "ahamutpāṭayiṣyāmīti /",
  "S01divav29u:2266": "yāvat kunālasya samīpaṃ nītaḥ /",
  "S01divav29u:2267": "tasmiṃśca samaye kunālasya sthavirāṇāṃ vacanamāmukhībhūtaṃ /",
  "S01divav29u:2268": "sa tad vacanamanusmṛtyovāca /",
  "S01divav29u:2269": "imāṃ vipattiṃ vijñāya tairuktaṃ tattvavādibhiḥ /",
  "S01divav29u:2270": "paśyānityamidaṃ sarvaṃ nāsti kaścid dhruve sthitaḥ //",
  "S01divav29u:2271": "kalyāṇamitrāste mahyaṃ sukhakāmā hitaiṣiṇaḥ /",
  "S01divav29u:2272": "yairayaṃ deśito dharmo vītakleśairmahātmabhiḥ //",
  "S01divav29u:2273": "anityatāṃ saṃparipaśyato me gurūpadeśān manasi prakurvataḥ /",
  "S01divav29u:2274": "utpāṭane 'haṃ na bibhemi saumya netradvayasyāsthiratāṃ hi paśye //",
  "S01divav29u:2275": "utpāṭye vā na vā netre yathā vā manyate nṛpaḥ /",
  "S01divav29u:2276": "gṛhītasāraṃ cakṣurme hyanityādibhirāśrayaiḥ //",
  "S01divav29u:2277": "tataḥ kunālas taṃ puruṣamuvāca /",
  "S01divav29u:2278": "tena hi bhoḥ puruṣa ekaṃ tāvan nayanam utpāṭya mama haste 'nuprayaccha /",
  "S01divav29u:2279": "yavat sa puruṣaḥ kunālasya nayanamutpāṭayituṃ pravṛttaḥ /",
  "S01divav29u:2280": "tato 'nekāni prāṇiśatasahasrāṇi vikroṣṭumārabdhāni / kaṣṭaṃ bhoḥ /",
  "S01divav29u:2281": "[A-av_115]",
  "S01divav29u:2282": "eṣa hi nirmalajyotsno gaganāt patate śaśī /",
  "S01divav29u:2283": "puṇḍarīkavanāccāpi śrīmānutpāṭyate 'mbujaḥ //",
  "S01divav29u:2284": "teṣu prāṇiśatasahasreṣu rudatsu kunālasyaiva nayanamutpāṭya haste dattaṃ /",
  "S01divav29u:2285": "tataḥ kunālastannayanaṃ gṛhyovāca /",
  "S01divav29u:2286": "rūpāṇi kasmānna nirīkṣase tvaṃ yathā purā prākṛtamāṃsapiṇḍa /",
  "S01divav29u:2287": "te vañcitāste ca vigarhaṇīyā ātmeti ye tvāmabudhāḥ śrayante //",
  "S01divav29u:2288": "sāmagryakaṃ burbudasannikāśaṃ sudurlabhaṃ nirviṣayāsvatantraṃ /",
  "S01divav29u:2289": "evaṃ pravīkṣanti sadāpramattā ye tvāṃ na te duḥkhamanuprayānti //",
  "S01divav29u:2290": "evaṃ cintayatā tena sarvabhāveṣvanityatāṃ /",
  "S01divav29u:2291": "strotāpattiphalaṃ prāptaṃ janakāyasya paśyataḥ //",
  "S01divav29u:2292": "tataḥ kunālo dṛṣṭasatyastaṃ puruṣamuvāca /",
  "S01divav29u:2293": "idānīṃ dvitīyaṃ viśrabdhaṃ nayanamutpāṭyatāṃ /",
  "S01divav29u:2294": "yāvattena puruṣeṇa kunālasya dvitīyaṃ nayanamutpāṭya haste dattaṃ /",
  "S01divav29u:2295": "atha kunālo māṃsacakṣuṣi uddhṛte prajñācakṣuṣi ca viśuddhe kathayati /",
  "S01divav29u:2296": "uddhṛtaṃ māṃsacakṣurme yadyapyetat sudurlabhaṃ /",
  "S01divav29u:2297": "prajñācakṣurviśuddhaṃ me pratilabdham aninditaṃ /",
  "S01divav29u:2298": "[A-av_116]",
  "S01divav29u:2299": "parityakto nṛpatinā yadyahaṃ putrasaṃjñayā /",
  "S01divav29u:2300": "dharmarājasya putratvamupeto 'smi mahātmanaḥ //",
  "S01divav29u:2301": "aiśvaryād yadyahaṃ bhraṣṭaḥ śokaduḥkhanibandhanād /",
  "S01divav29u:2302": "dharmaiśvaryamavāptaṃ me duḥkhaśokavināśanaṃ //",
  "S01divav29u:2303": "yāvat kunālena śrutaṃ nāyaṃ tātasyāśokasya ādeśaḥ /",
  "S01divav29u:2304": "api tu tiṣyarakṣitāyāṃ ayaṃ prayoga iti /",
  "S01divav29u:2305": "śrutvā ca kunālaḥ kathayati /",
  "S01divav29u:2306": "ciraṃ sukhaṃ tiṣṭhatu tiṣyanāmnī āyurbalaṃ pālayatāṃ ca devī /",
  "S01divav29u:2307": "saṃpreṣitoyaṃ hi yayā prayogo yasyānubhāvena kṛtaḥ svakārthaḥ //",
  "S01divav29u:2308": "tataḥ kāñcanamālayā śrutaṃ kunālasya nayanāni utpāṭitānīti /",
  "S01divav29u:2309": "śrutvā ca bhartṛtayā kunālasamīpamupasaṃkramya parṣadamavagāhya kunālamuddhṛtanayanaṃ rudhirāvasiktagātraṃ dṛṣṭvā mūrchitā bhūmau patitā /",
  "S01divav29u:2310": "yāvaj jalasekaṃ kṛtvā utthāpitā /",
  "S01divav29u:2311": "tataḥ kathaṃcit saṃjñāmupalabhya sasvaraṃ prarudatī uvāca /",
  "S01divav29u:2312": "netrāṇi kāntāni manoharāṇi ye māṃ nirīkṣyā janayanti tuṣṭiṃ /",
  "S01divav29u:2313": "te me vipannā hyanirīkṣaṇīyā styajanti me prāṇasamāḥ śarīraṃ //",
  "S01divav29u:2314": "tataḥ kunālo bhāryāmanunayannuvāca /",
  "S01divav29u:2315": "alaṃ ruditena /",
  "S01divav29u:2316": "nārhasi śokamāśrayituṃ /",
  "S01divav29u:2317": "svayaṃkṛtānāmiha karmaṇāṃ phalamupasthitaṃ / āha ca /",
  "S01divav29u:2318": "karmātmakaṃ lokamidaṃ viditvā duḥkhātmakaṃ cāpi janaṃ hi matvā /",
  "S01divav29u:2319": "matvā ca lokaṃ priyaviprayogaṃ kartuṃ priye nārhasi vāṣpamokṣaṃ //",
  "S01divav29u:2320": "[A-av_117]",
  "S01divav29u:2321": "tataḥ kunālo bhāryayā saha takṣaśilāyā niṣkāsitaḥ /",
  "S01divav29u:2322": "sa garbhādhānamupādāya paramasukumāraśariraḥ /",
  "S01divav29u:2323": "na kiñcid utsahate karma kartuṃ /",
  "S01divav29u:2324": "kevalaṃ vīṇāṃ vādayati /",
  "S01divav29u:2325": "gāyati ca /",
  "S01divav29u:2326": "tato bhaikṣyaṃ labhate kunālaḥ patnyā saha bhuṃkte /",
  "S01divav29u:2327": "tataḥ kāñcanamālā yena mārgeṇa pātaliputrādānītā tameva mārgaṃmanusarantī bhartudvitīyā pāṭaliputraṃ gatā /",
  "S01divav29u:2328": "yāvadaśokasya gṛhamārabdhā praveṣṭuṃ /",
  "S01divav29u:2329": "dvārapālena ca nivāritau /",
  "S01divav29u:2330": "yāvad rājño 'śokasya yānaśālāyāmavasthitau /",
  "S01divav29u:2331": "tataḥ kunālo rātryāḥ pratyuṣamaye vīṇāṃ vādayitumārabdhaḥ /",
  "S01divav29u:2332": "yathā nayanānyutpāṭitāni satyadarśanaṃ ca kṛtaṃ tadanurūpaṃ hitaṃ ca gītaṃ prārabdhaṃ / āha ca /",
  "S01divav29u:2333": "cakṣurādīni yaḥ prājñaḥ paśyatyāyatanāni ca /",
  "S01divav29u:2334": "jñānadīpena śuddhena sa saṃsārād vimucyate //",
  "S01divav29u:2335": "yadi tava bhavaduḥkhapīḍitā bhavati ca doṣaviniścitā matiḥ /",
  "S01divav29u:2336": "sukhamiha ca yadīcchasi dhruvaṃ tvaritamihāyatanāni saṃtyaja //",
  "S01divav29u:2337": "[A-av_118]",
  "S01divav29u:2338": "tasya gītaśabdo rājñāśokena śrutaḥ / śrutvā ca prītamanā uvāca /",
  "S01divav29u:2339": "gītaṃ kunālena mayi prasaktaṃ vīṇāsvaraścaiva śrutaścireṇa /",
  "S01divav29u:2340": "abhyāgato 'pīha gṛhaṃ nu kañcin na cecchati draṣṭumayaṃ kumāraḥ //",
  "S01divav29u:2341": "atha rājāśoko 'nyatamapuruṣamāhūyovāca / puruṣa lakṣyate /",
  "S01divav29u:2342": "na khalveṣa kiṃ gītasya kunālasadṛśo dhvaniḥ /",
  "S01divav29u:2343": "karmaṇyadhairyatāṃ caiva sūcayanniva lakṣyate //",
  "S01divav29u:2344": "tadanenāsmi śabdena dhairyādākampito bhṛśaṃ /",
  "S01divav29u:2345": "kalabhasyeva naṣṭasya pranaṣṭakalabhaḥ karī //",
  "S01divav29u:2346": "gaccha kunālamānayasveti /",
  "S01divav29u:2347": "yāvat puruṣo yānaśālāṃ gataḥ /",
  "S01divav29u:2348": "paśyati kunālam uddhṛtanayanaṃ vātātapaparidagdhagātramapratyabhijñāya ca rājānamaśokam abhigamyovāca /",
  "S01divav29u:2349": "deva na hyeṣa kunālaḥ /",
  "S01divav29u:2350": "andhaka eṣa vanīpakaḥ patnyā saha devasya yānaśālāyām avasthitaḥ /",
  "S01divav29u:2351": "śrutvā ca rājā saṃvignaścintayāmāsa /",
  "S01divav29u:2352": "yathā mayā svapnānyaśobhanāni dṛṣṭāni niyataṃ kunālasya nayanāni vinaṣṭāni bhaviṣyanti / āha ca /",
  "S01divav29u:2353": "svapnāntare nimittāni yathā dṛṣṭāni me purā /",
  "S01divav29u:2354": "niḥsaṃśayaṃ kunālasya netre vai nidhanaṃ gate //",
  "S01divav29u:2355": "tato rājā prarudannuvāca /",
  "S01divav29u:2356": "śīghramānīyatāmeṣa matsamīpaṃ vanīpakaḥ /",
  "S01divav29u:2357": "na hi me śāmyate cetaḥ sutavyasanacintayā //",
  "S01divav29u:2358": "yāvat puruṣo yānaśālāṃ gatvā kunālamuvāca / kasya tvaṃ putraḥ / kiṃ ca nāma / kunālaḥ prāha /",
  "S01divav29u:2359": "[A-av_119]",
  "S01divav29u:2360": "aśoko nāma rājāsau mauryāṇāṃ kulavardhanaḥ /",
  "S01divav29u:2361": "kṛtsneyaṃ pṛthivī yasya vaśe vartati kiṃkara //",
  "S01divav29u:2362": "tasya rājñastvahaṃ putraḥ kunāla iti viśrutaḥ /",
  "S01divav29u:2363": "dhārmikasya tu putro 'haṃ buddhasya ādityabāndhavaḥ //",
  "S01divav29u:2364": "tataḥ kunāla patnyā saha rājño 'śokasya samīpamānītaḥ /",
  "S01divav29u:2365": "atha rājāśokaḥ [paśyati] kunālamuddhṛtanayanaṃ vātātapaparidagdhagātraṃ rathyācoḍakasaṃghātapratyavareṇa vāsasā lakṣyālakṣyapracchāditakaupīnaṃ /",
  "S01divav29u:2366": "sa tamapratyabhijñāya ākṛtimātrakaṃ dṛṣṭvā kathayati /",
  "S01divav29u:2367": "tvaṃ kunāla iti /",
  "S01divav29u:2368": "kunālaḥ prāha /",
  "S01divav29u:2369": "evaṃ deva kunālo 'smīti /",
  "S01divav29u:2370": "śrutvā mūrcchito bhūmau patitaḥ / vakṣyati hi /",
  "S01divav29u:2371": "tataḥ kunālasya mukhaṃ nirīkṣya netroddhṛtaṃ śokaparītacetāḥ /",
  "S01divav29u:2372": "rājā hyaśokaḥ patito dharaṇyāṃ hā putra śokena hi dahyamānaḥ //",
  "S01divav29u:2373": "yāvaj jalapariṣekaṃ kṛtvā rājānamutthāpayitvāsane niṣāditaḥ /",
  "S01divav29u:2374": "atha rājā kathañcit saṃjñāmupalabhya kunālamutsaṅge sthāpayāmāsa / vakṣyati hi /",
  "S01divav29u:2375": "tato muhūrtaṃ nṛpa āśvasitvā kaṇṭhe pariṣvajya rasāśrukaṇṭhaḥ /",
  "S01divav29u:2376": "muhuḥ kunālasya mukhaṃ pramṛjya bahūni rājā vilalāpa tatra //",
  "S01divav29u:2377": "netre kunālapratime vilokya sutaṃ kunāleti purā babhāse /",
  "S01divav29u:2378": "tadasya netre nidhanaṃ gate te putraṃ kunāleti kathaṃ ca vakṣye //",
  "S01divav29u:2379": "āha ca /",
  "S01divav29u:2380": "kathaya kathaya sādhuputra tāvad vadanamidaṃ tava kena cārunetraṃ /",
  "S01divav29u:2381": "[A-av_120]",
  "S01divav29u:2382": "gaganamiva vipannacandratāraṃ vyapagataśobham anīkṣakaṃ kṛtaṃ te //",
  "S01divav29u:2383": "akaruṇahṛdayena tena tāta munisadṛśasya na sādhu sādhubuddheḥ /",
  "S01divav29u:2384": "naravaranayaneṣvavairavairaṃ prakṛtamidaṃ mama bhūriśokamūlaṃ //",
  "S01divav29u:2385": "vada suvadana kṣiprametadarthaṃ vrajati śarīramidaṃ purā vināśaṃ /",
  "S01divav29u:2386": "tava nayanavināśaśokadagdhaṃ vanamiva nāgavimuktavajradagdhaṃ //",
  "S01divav29u:2387": "tataḥ kunālaḥ pitaraṃ praṇipatya uvāca /",
  "S01divav29u:2388": "rājannatītaṃ khalu naiva śocyaṃ kiṃ na śrutaṃ te munivākyam etat /",
  "S01divav29u:2389": "yatkarmabhiste 'pi jinā na muktāḥ pratyekabuddhāḥ sudṛḍhaistathaiva //",
  "S01divav29u:2390": "labdhāphalasthāśca pṛthagjanāśca ye kṛtāni karmāṇyamṛtāni dehināṃ /",
  "S01divav29u:2391": "svayaṃ kṛtānāmiha karmaṇāṃ phalaṃ kathaṃ tu vakṣyāmi parairidaṃ kṛtaṃ //",
  "S01divav29u:2392": "[A-av_121]",
  "S01divav29u:2393": "ahameva mahārāja kṛtāparādhaśca sāparādhaśca / vinivartayāmi yo 'haṃ vinayāmi vipattijananāni /",
  "S01divav29u:2394": "na śastravajrāgniviṣāṇi pannagāḥ kurvanti pīḍāṃ rabhasāpakāriṇaḥ /",
  "S01divav29u:2395": "śarīralakṣye hi dhṛte hi pārthiva patanti duḥkhānyaśivāni dehināṃ //",
  "S01divav29u:2396": "atha rājā śokāgninā saṃtāpitahṛdaya uvāca /",
  "S01divav29u:2397": "kenoddhṛtāni nayanāni sutasya mahyaṃ ko jīvitaṃ sumadhuraṃ tyajituṃ vyavastaḥ /",
  "S01divav29u:2398": "śokānalo nipatito hṛdaye pracaṇḍaḥ ācakṣva putra laghu kasya harāmi daṇḍaṃ //",
  "S01divav29u:2399": "yāvad rājñāśokena śrutaṃ tiṣyarakṣitāyā ayaṃ prayoga iti / śrutvā rājā tiṣyarakṣitāmāhūyovāca /",
  "S01divav29u:2400": "[A-av_122]",
  "S01divav29u:2401": "kathaṃ hyadhanye na nimajjase kṣitau chettāsmi śīrṣaṃ paraśuprahāritaṃ /",
  "S01divav29u:2402": "tyajāmyahaṃ tvāmatipāpakāriṇīm adharmayuktāṃ śriyamātmavāniva //",
  "S01divav29u:2403": "tato rājā krodhāgninā prajvalitastiṣyarakṣitāṃ nirīkṣyovāca /",
  "S01divav29u:2404": "utpāṭya netre paripāṭayāmi gātraṃ kimasyā nakharaiḥ sutīkṣṇaiḥ /",
  "S01divav29u:2405": "jīvantiśūlāmatha kārayāmi chettāsmi nāsāṃ krakacena vāsyāḥ //",
  "S01divav29u:2406": "kṣūreṇa jivhāmatha kartayāmi viṣeṇa pūrṇāmatha ghāṭayiṣye /",
  "S01divav29u:2407": "sa evamityādivaghaprayogaṃ bahuprakāraṃ hyavadannarendraḥ //",
  "S01divav29u:2408": "śrutvā kunālaḥ karuṇātmakastu vijñāpayāmāsa guruṃ mahātmā /",
  "S01divav29u:2409": "anāryakarmā yadi tiṣyarakṣitā tvamāryakarmā bhava mā vadhī striyaṃ //",
  "S01divav29u:2410": "phalaṃ hi maitryā sadṛśaṃ na vidyate prabho titikṣā sugatena varṇitā /",
  "S01divav29u:2411": "[A-av_123]",
  "S01divav29u:2412": "punaḥ praṇamya pitaraṃ kumāraḥ kṛtāñjaliḥ sūnṛtavāg jagāda //",
  "S01divav29u:2413": "rājanna me duḥkhalavo 'sti kaścit tīvrāpakāre 'pi na manyutāpaḥ /",
  "S01divav29u:2414": "manaḥ prasannaṃ yadi me jananyāṃ yayoddhṛte me nayane svayaṃ hi /",
  "S01divav29u:2415": "tattena satyena mamāstu tāvan netradvayaṃ prāktanameva sadyaḥ //",
  "S01divav29u:2416": "ityuktamātre pūrvādhikapraśobhite netrayugme prādurbabhūvatuḥ /",
  "S01divav29u:2417": "yāvad rājñāśokena tiṣyarakṣitāmarṣitena jatugṛhaṃ praveśayitvā dagdhā /",
  "S01divav29u:2418": "takṣaśilāśca paurāḥ praghātitāḥ /",
  "S01divav29u:2419": "bhikṣavaḥ saṃśayajātāḥ sarvasaṃśayachettāramāyuṣmantaṃ sthaviropaguptaṃ pṛcchati /",
  "S01divav29u:2420": "kiṃ kunālena karma kṛtaṃ yasya karmaṇo vipākena nayanānyutpāṭitāni /",
  "S01divav29u:2421": "sthavira uvāca / tena hyāyuṣmantaḥ śrūyatāṃ /",
  "S01divav29u:2422": "bhūtapūrvamatīte 'dhvani vārāṇasyāmanyatamo lubdhakaḥ /",
  "S01divav29u:2423": "sa himavantaṃ gatvā mṛgān praghātayati /",
  "S01divav29u:2424": "so 'pareṇa samayena himavantaṃ gataḥ /",
  "S01divav29u:2425": "tatra cāśanipatitāni pañcamṛgaśatani ekasyā guhāyāṃ praviṣṭānyāsāditāni /",
  "S01divav29u:2426": "tena vāgurayā sarve gṛhītāḥ /",
  "S01divav29u:2427": "tasya buddhirutpannā /",
  "S01divav29u:2428": "yadi [A-av_124] praghātayiṣyāmi māṃsaḥ kledamupayāsyati /",
  "S01divav29u:2429": "tena pañcānāṃ mṛgaśatānāmakṣīṇyutpāṭitāni /",
  "S01divav29u:2430": "te uddhṛtanayanā na kvacit palāyanti /",
  "S01divav29u:2431": "evaṃ bahūnāṃ mṛgaśatānāṃ nayanānyutpāṭitāni /",
  "S01divav29u:2432": "kiṃ manyadhvamāyuṣmantaḥ /",
  "S01divav29u:2433": "yo 'sau lubdhakaḥ sa eṣa kunālaḥ /",
  "S01divav29u:2434_0": "yattatrānena bahūnāṃ mṛgaśatānāṃ nayanānyutpāṭitāni tasya karmaṇo vipākena bahūni",
  "S01divav29u:2434_1": "varṣaśatasahasrāṇi narakeṣu duḥkhamanubhūya tataḥ karmaviśeṣeṇa pañcajanmaśatāni",
  "S01divav29u:2434_2": "tasya nayanānyutpāṭitāni /",
  "S01divav29u:2435": "kiṃ karma kṛtaṃ yasya karmaṇo vipākenocce kūle upapannaḥ /",
  "S01divav29u:2436": "prāsādikaśca saṃvṛttaḥ /",
  "S01divav29u:2437": "satyadarśanaṃ ca kṛtaṃ /",
  "S01divav29u:2438": "tena hyāyuṣmantaḥ śrūyatāṃ /",
  "S01divav29u:2439": "bhūtapūrvamatīte 'dhvani catvāriṃśadvarṣasahasrāyuṣi prajāyāṃ krakucchando nāma samyaksambuddho loka udapādi /",
  "S01divav29u:2440": "yadā krakucchandaḥ samyaksambuddhaḥ sakalaṃ buddhakāryaṃ kṛtvā nirupadhiśeṣe nirvāṇadhātau parinirvṛtaḥ,",
  "S01divav29u:2441": "tasyāśokena rājñā catūratnamayaḥ stūpaḥ kāritaḥ /",
  "S01divav29u:2442": "yadā rājāśokaḥ kālagato 'śrāddho rājā rājye pratiṣṭhitaḥ /",
  "S01divav29u:2443": "tāni ratnānyadattādāyikairhṛtāni /",
  "S01divav29u:2444": "pāṃśukāṣṭhaṃ cāvaśiṣṭaṃ /",
  "S01divav29u:2445": "tatra janakāyo gatvā viśīrṇaṃ dṛṣṭvā śocitumārabdhaḥ /",
  "S01divav29u:2446": "[A-av_125]",
  "S01divav29u:2447": "tasmiṃśca samayenyatamaśca śreṣṭhiputraḥ /",
  "S01divav29u:2448": "tenoktaḥ /",
  "S01divav29u:2449": "kimarthaṃ rudyata iti /",
  "S01divav29u:2450": "tairabhihitaṃ krakucchandasya samyaksambuddhasya stūpaścatūratnamaya āsīt /",
  "S01divav29u:2451": "sa idānīṃ viśīrṇaṃ iti /",
  "S01divav29u:2452": "tatastena yā tatra krakucchandasya samyaksambuddhasya kāyapramāṇikā pratimā babhūva viśīrṇā sābhisaṃskṛtā /",
  "S01divav29u:2453": "samyakpraṇidhānaṃ ca kṛtaṃ /",
  "S01divav29u:2454": "yādṛśaḥ krakucchandaḥ śāstedṛśameva śāstāramārāgayeyaṃ /",
  "S01divav29u:2455": "mā virāgayeyamiti /",
  "S01divav29u:2456": "kiṃ manyadhvamāyuṣmantaḥ /",
  "S01divav29u:2457": "yo 'sau śreṣṭhiputraḥ sa eṣa kunālaḥ /",
  "S01divav29u:2458": "yatrānena krakucchandasya stūpo 'bhisaṃskṛtastasya karmaṇo vipākenoccakule upapannaḥ /",
  "S01divav29u:2459": "yat pratimābhisaṃskṛtā tasya karmaṇo vipākena kunālaḥ prāsādikaḥ saṃvṛttaḥ /",
  "S01divav29u:2460": "yat praṇidhānaṃ kṛtaṃ tasya karmaṇo vipākena kunālena [yādṛśaḥ] śākyamuniḥ samyaksambuddhastādṛśa eva śāstā samārāgito na virāgitaḥ /",
  "S01divav29u:2461": "satyadarśanaṃ ca kṛtaṃ /",
  "S01divav29u:2462": "iti śrīdivyāvadāne kunālāvadanaṃ saptaviṃśatimaṃ samāptaṃ //",
  "S01divav29u:2463": "[A-av_126]",
  "S01divav29u:2464": "Aśokāvadānaṃ",
  "S01divav29u:2465": "yadā rājñāśokena bhagavacchāsane śraddhā pratilabdhā sa bhikṣūn uvāca /",
  "S01divav29u:2466": "kena bhagavacchāsane prabhūtaṃ dānaṃ dattaṃ /",
  "S01divav29u:2467": "bhikṣava ūcuḥ /",
  "S01divav29u:2468": "anāthapiṇḍadena gṛhapatinā /",
  "S01divav29u:2469": "rājāha /",
  "S01divav29u:2470": "kiyattena bhagavacchāsane dānaṃ dattaṃ /",
  "S01divav29u:2471": "bhikṣava ūcuḥ /",
  "S01divav29u:2472": "koṭiśataṃ tena bhagavacchāsane dānaṃ dattaṃ /",
  "S01divav29u:2473": "śrutvā ca rājāśokaścintayati /",
  "S01divav29u:2474": "tena gṛhapatinā bhūtvā koṭiśataṃ bhagavacchāsane dānaṃ dattaṃ /",
  "S01divav29u:2475": "tenābhihitaṃ /",
  "S01divav29u:2476": "ahamapi koṭīśataṃ bhagacchāsane dānaṃ dāsyāmi /",
  "S01divav29u:2477": "tena yāvac caturaśītidharmarājikāsahasraṃ pratiṣṭhāpitaṃ /",
  "S01divav29u:2478": "sarvatra ca śatasahasrāṇi dattāni /",
  "S01divav29u:2479": "jātau bodhau dharmacakre parinirvāṇe ca sarvatra śatasahasraṃ dattaṃ /",
  "S01divav29u:2480": "pañcavārṣikaṃ kṛtaṃ /",
  "S01divav29u:2481": "tatra ca catvāri śatasahasrāṇi dattāni /",
  "S01divav29u:2482": "trīṇi śatasahasrāṇi bhikṣūṇāṃ bhojitāni /",
  "S01divav29u:2483": "yatraikamarhatāṃ dve śaikṣāṇāṃ pṛthagjanakalyāṇakānāṃ ca /",
  "S01divav29u:2484": "koṣaṃ sthāpayitvā mahāpṛthivīmantaḥpurāmātyagaṇamātmānaṃ kunālaṃ cāryasaṅghe niryātayitvā catvāri śatasahasrāṇi dattvā niṣkrītavān /",
  "S01divav29u:2485": "ṣaṇṇavatikoṭyo bhagavacchāsane dānaṃ dattaṃ /",
  "S01divav29u:2486": "sa yāvad glānībhūtaḥ /",
  "S01divav29u:2487": "atha rājā idānīṃ na bhaviṣyāmīti viklavībhūtaḥ /",
  "S01divav29u:2488": "tasya rādhagupto nāmāmātyo yena saha pāṃśudānaṃ dattaṃ /",
  "S01divav29u:2489": "tadā sa rājānamaśokaṃ viklavībhūtamavekṣya pādayornipatya kṛtāñjaliruvāca /",
  "S01divav29u:2490": "[A-av_127]",
  "S01divav29u:2491": "yacchatrusaṅghaiḥ prabalaiḥ sametya nodvīkṣitaṃ caṇḍadivākarābhaṃ /",
  "S01divav29u:2492": "padmānanaśrīśatasaṃprapītaṃ kasmāt savāṣpaṃ tava deva vaktraṃ //",
  "S01divav29u:2493": "rājāha /",
  "S01divav29u:2494": "rādhagupta, nāhaṃ dravyavināśaṃ na rājyanāśanaṃ na cāśrayaviyogaṃ śocāmi /",
  "S01divav29u:2495": "kintu śocāmi, āryairyad, viprayokṣyāmi /",
  "S01divav29u:2496": "nāhaṃ punaḥ sarvaguṇopapannaṃ saṅghaṃ samakṣaṃ naradevapūjitaṃ /",
  "S01divav29u:2497": "saṃpūjayiṣyāmi varānnapānair etad vicintyāśruvimokṣaṇaṃ me //",
  "S01divav29u:2498": "api ca rādhagupta, ayaṃ me manoratho babhūva, koṭīśataṃ bhagavacchāsane dānaṃ dāsyāmīti /",
  "S01divav29u:2499": "sa ca me 'bhiprāyo na paripūrṇaḥ /",
  "S01divav29u:2500": "tato rājñāśokena catasraḥ koṭīḥ paripurayiṣyāmīti hiraṇyasuvarṇaṃ kukkuṭārāmaṃ preṣayitumārabdhaḥ /",
  "S01divav29u:2501": "tasmiṃśca samaye kunālasya saṃpadī nāma putro yuvarājye pravartate /",
  "S01divav29u:2502": "tasyāmātyair abhihitaṃ /",
  "S01divav29u:2503": "kumāra aśoko rājā svalpakālavasthāyī /",
  "S01divav29u:2504": "[A-av_128] idaṃ ca dravyaṃ kukkuṭārāmaṃ preṣyate /",
  "S01divav29u:2505": "kośabalinaśca rājānaḥ / nivārayitavyaḥ /",
  "S01divav29u:2506": "yāvatkumāreṇa bhāṇḍāgārikaḥ pratiṣiddhaḥ /",
  "S01divav29u:2507": "yadā rājño 'śokasyāpratiṣiddhā [sampat] tasya suvarṇabhājane āhāramupanāmyate /",
  "S01divav29u:2508": "bhuktvā tāni suvarṇabhājanāni kukkuṭārāmaṃ preṣayati /",
  "S01divav29u:2509": "tasya suvarṇabhājanaṃ pratiṣiddhaṃ /",
  "S01divav29u:2510": "rūpyabhājane āhāramupanāmyate /",
  "S01divav29u:2511": "tānyapi kukkuṭārāmaṃ preṣayati /",
  "S01divav29u:2512": "tato rūpyabhājanamapi pratiṣiddhaṃ /",
  "S01divav29u:2513": "tasya yāvan mṛbhdājana āhāramupanāmyate /",
  "S01divav29u:2514": "tasmiṃśca samaye rājño 'śokasyārdhāmalakaṃ karāntaragataṃ /",
  "S01divav29u:2515": "atha rājāśokaḥ saṃvignaḥ amātyān paurāṃśca saṃnipātya kathayati /",
  "S01divav29u:2516": "kaḥ sāmprataṃ pṛthivyāmīśvaraḥ /",
  "S01divav29u:2517": "tato 'mātyā utthāyāsanād yena rājāśokastenāñjaliṃ praṇamya ūcuḥ /",
  "S01divav29u:2518": "deva pṛthivyāmīśvaraḥ /",
  "S01divav29u:2519": "atha rājā aśokaḥ sāśrudurdinanayanavadano 'mātyān uvāca /",
  "S01divav29u:2520": "dākṣiṇyādanṛtaṃ hi kiṃ kathayatha bhraṣṭādhirājyā vayaṃ",
  "S01divav29u:2521": "śeṣaṃ tvāmalakārdhamityavasitaṃ yatra prabhutvaṃ mama /",
  "S01divav29u:2522": "aiśvaryaṃ dhiganāryamuddhatanadītoyapraveśopamaṃ",
  "S01divav29u:2523": "martyendrasya mamāpi yat pratibhayaṃ dāridryamabhyāgataṃ //",
  "S01divav29u:2524": "[A-av_129]",
  "S01divav29u:2525": "athavā ko bhagavato vākyamanyathā kariṣyati /",
  "S01divav29u:2526": "sampattayo hi sarvā vipattinidānā iti pratijñātaṃ yadavitathavādinā gautamena na hi tad visaṃvadati /",
  "S01divav29u:2527": "pratiśiṣyate 'smannacirājñā mama yāvatithā manasā sādya mahādriśilātale vihatāvan nadī pratinivṛttā /",
  "S01divav29u:2528": "ājñāpya vyavadhūtaḍimbaḍamarām ekātapatrāṃ mahīṃ",
  "S01divav29u:2529": "utpāṭya pratigarvitānarigaṇān āśvāsya dīnāturān /",
  "S01divav29u:2530": "bhraṣṭāsthāyatano na bhāṭi kṛpaṇaḥ saṃpratyaśoko nṛpaś",
  "S01divav29u:2531": "chinnamlānaviśīrṇapatrakusumaḥ śuṣyatyaśoko yathā //",
  "S01divav29u:2532": "tato rājāśokaḥ samīpagataṃ puruṣamāhūyovāca /",
  "S01divav29u:2533": "bhadramukha pūrvaguṇānurāgād bhraṣṭaiśvaryasyāpi mama imaṃ tāvad apaścimaṃ vyāpāraṃ kuru /",
  "S01divav29u:2534": "idaṃ mamārdhāmalakaṃ grahāya kukkuṭārāmaṃ gatvā saṅghe niryātaya /",
  "S01divav29u:2535": "madvacanācca saṅghasya pādābhivandanaṃ kṛtvā vaktavyaṃ /",
  "S01divav29u:2536": "jambudvīpaiśvaryasya rājña eṣa sāmprataṃ vibhava iti /",
  "S01divav29u:2537": "idaṃ tāvad apaścimaṃ dānaṃ tathā paribhoktavyaṃ yathā me saṅghagatā dakṣiṇā vistīrṇā syāditi / āha ca /",
  "S01divav29u:2538": "[A-av_130]",
  "S01divav29u:2539": "idaṃ pradānaṃ caramaṃ mamādya rājyaṃ ca taccaiva gataṃ svabhāvaṃ /",
  "S01divav29u:2540": "ārogyavaidyoṣadhivarjitasya trātā na me 'styāryagaṇād bahirdhā //",
  "S01divav29u:2541": "tattathā bhujyatāṃ yena pradānaṃ mama paścimaṃ /",
  "S01divav29u:2542": "yathā saṅghagatā me 'dya vistīrṇā dakṣiṇā bhavet //",
  "S01divav29u:2543": "evaṃ deveti sa puruṣo rājño 'śokasya pratiśrutya tadardhāmalakaṃ gṛhya kukkuṭārāmaṃ gatvā vṛddhānte sthitvā kṛtāñjalistadardhāmalakaṃ saṅghe niryātayannuvāca /",
  "S01divav29u:2544": "ekacchatrasamucchrayāṃ vasumatīmājñāpayan yaḥ purā",
  "S01divav29u:2545": "lokaṃ tāpayati sma madhyadivasaprāpto divā bhāskaraḥ /",
  "S01divav29u:2546": "bhāgyacchidramavekṣya so 'dya nṛpatiḥ svaiḥ karmabhirvañcitaḥ",
  "S01divav29u:2547": "saṃprāpte divasakṣaye raviriva bhraṣṭaprabhāvaḥ sthitaḥ //",
  "S01divav29u:2548": "bhaktyāvanatena śirasā praṇamya saṅghāya tena khalu dattamidamāmalakasyārdhaṃ lakṣmīcāpalyacinhitaṃ /",
  "S01divav29u:2549": "tataḥ saṅghasthaviro bhikṣūnuvāca /",
  "S01divav29u:2550": "bhadantā bhavabhdiḥ śakyamidānīṃ saṃvegamutpādayituṃ /",
  "S01divav29u:2551": "evaṃ hyuktaṃ bhagavatā- paravipattiḥ saṃvejanīyaṃ sthānamiti /",
  "S01divav29u:2552": "kasyedānīṃ sahṛdayasya saṃvego notpādyate / kutaḥ / kutaḥ /",
  "S01divav29u:2553": "[A-av_131]",
  "S01divav29u:2554": "tyāgaśūro narendro 'sau aśoko moryakuñjaraḥ /",
  "S01divav29u:2555": "janbudvipeśvaro bhūtvā jāto 'rdhāmalakeśvaraḥ //",
  "S01divav29u:2556": "bhṛtyaiḥ sa bhūmipatiradya hṛtādhikāro",
  "S01divav29u:2557": "dānaṃ prayacchati kilāmalakārdhametat /",
  "S01divav29u:2558": "śrībhogavistaramadairatigarvitānāṃ",
  "S01divav29u:2559": "pratyādiśanniva manāṃsi pṛthagjanānāṃ //",
  "S01divav29u:2560": "yāvad tadardhāmalakaṃ curṇayitvā yūṣe prakṣipya saṅghe cāritaṃ /",
  "S01divav29u:2561": "tato rājāśoko rādhaguptamuvāca / kathaya rādhagupta kaḥ sāmprataṃ pṛthivyāmīśvaraḥ /",
  "S01divav29u:2562": "atha rādhagupto 'śokasya pādayornipatya kṛtāñjalir uvāca / devaḥ pṛthivyāmīśvaraḥ /",
  "S01divav29u:2563": "atha rājāśokaḥ kathaṃcidutthāya caturdiśamavalokya saṅghāyāñjaliṃ kṛtvovāca /",
  "S01divav29u:2564": "eṣa idānīṃ mahat kośaṃ sthāpayitvā imāṃ samudraparyantāṃ mahāpṛthivīṃ bhagavacchrāvakasaṅghe niryātayāmi /",
  "S01divav29u:2565": "āha ca /",
  "S01divav29u:2566": "imāṃ samudrottamanīlakañcukāmanekaratnākarabhūṣitānanāṃ /",
  "S01divav29u:2567": "dadāmyahaṃ bhutadharāṃ samandarāṃ saṅghāya tasmai hyupabhujyatāṃ phalaṃ //",
  "S01divav29u:2568": "[A-av_132]",
  "S01divav29u:2569": "api ca /",
  "S01divav29u:2570": "dānenāhamanena nendrabhavanaṃ na brahmaloke phalaṃ",
  "S01divav29u:2571": "kāṅkṣāmi drutavārivegacapalāṃ prāgeva rājaśriyaṃ /",
  "S01divav29u:2572": "dānasyāsya phalaṃ tu bhaktimahitaṃ yanme 'sti tenāpnuyāṃ",
  "S01divav29u:2573": "cittaiśvaryamaharyamāryamahitaṃ nāyāti yad vikriyāṃ //",
  "S01divav29u:2574": "yāvat patrābhilikhitaṃ kṛtvā dantamudrayā mudritaṃ /",
  "S01divav29u:2575": "tato rājā mahāpṛthivīṃ saṅghe dattvā kālagataḥ /",
  "S01divav29u:2576": "yāvadamātyairnīlapītābhiḥ śivikābhirnirharitvā śarīrapūjāṃ kṛtvā dhmāpayitvā rājānaṃ pratiṣṭhāpayiṣyāma iti [uktam] /",
  "S01divav29u:2577": "yāvad rādhaguptenābhihitaṃ /",
  "S01divav29u:2578": "rājñāśokena mahāpṛthivī saṅghe niryātitā iti /",
  "S01divav29u:2579": "tato 'mātyairabhihitaṃ kimarthamiti /",
  "S01divav29u:2580": "rādhagupta uvāca /",
  "S01divav29u:2581": "eṣa rājño 'śokasya manoratho babhūva koṭīśataṃ bhagavacchāsane dānaṃ dāsyāmīti /",
  "S01divav29u:2582": "tena ṣaṇṇvatikoṭyo dattāḥ /",
  "S01divav29u:2583": "yāvad ājñā pratiṣiddhā /",
  "S01divav29u:2584": "tadabhiprāyeṇa rājñā mahāpṛthivī saṅghe dattā /",
  "S01divav29u:2585": "yāvadamātyaiścatasraḥ koṭīr bhagavacchāsane dattvā pṛthivīṃ niṣkrīya saṃpadī rājye pratiṣṭhāpitaḥ /",
  "S01divav29u:2586": "[A-av_133]",
  "S01divav29u:2587": "saṃpadino bṛhaspati putro bṛhaspate 'rvṛṣaseno vṛṣasenasya puṣyadharmā puṣyadharmaṇaḥ puṣyamitraḥ /",
  "S01divav29u:2588": "so 'mātyānāmantrayate /",
  "S01divav29u:2589": "ka upāyaḥ syād yadasmākaṃ nāma ciraṃ tiṣṭhed /",
  "S01divav29u:2590": "tairabhihitaṃ /",
  "S01divav29u:2591": "devasya ca vaṃśād aśoko nāmnā rājā babhūveti /",
  "S01divav29u:2592": "tena caturaśītidharmarājikāsahasraṃ pratiṣṭhāpitaṃ yāvad bhagavacchāsanaṃ prāpyate tāvat tasya yaśaḥ sthāsyati /",
  "S01divav29u:2593": "devo 'pi caturaśītidharmarājikāsahasraṃ pratiṣṭhāpayatu /",
  "S01divav29u:2594": "rājāha /",
  "S01divav29u:2595": "maheśākhyo rājāśoko babhūva /",
  "S01divav29u:2596": "anyaḥ kaścidupāya iti /",
  "S01divav29u:2597": "tasya brāhmaṇapurohitaḥ pṛthagjano 'śrāddhaḥ /",
  "S01divav29u:2598": "tenābhihitaṃ /",
  "S01divav29u:2599": "deva, dvābhyāṃ kāraṇābhyāṃ nāma ciraṃ sthāsyati /",
  "S01divav29u:2600": "rājñāśokena caturaśītidharmarājikāsahasraṃ sthāpitamatastasya nāma ciraṃ tiṣṭhati /",
  "S01divav29u:2601": "bhavāṃścet tāni nāśayed bhavato nāma cirataraṃ sthāsyatīti /",
  "S01divav29u:2602": "yāvad rājā puṣyamitraścaturaṅgabalakāyaṃ saṃnāhayitvā bhagavacchāsanaṃ vināśayiṣyāmīti kukkuṭārāmaṃ nirgataḥ /",
  "S01divav29u:2603": "dvāre ca siṃhanādo muktaḥ /",
  "S01divav29u:2604": "yāvat sa rājā bhītaḥ pāṭaliputraṃ praviṣṭaḥ /",
  "S01divav29u:2605": "evaṃ dvirapi trirapi /",
  "S01divav29u:2606": "yāvad bhikṣūṃśca saṅghamāhūya kathayati /",
  "S01divav29u:2607": "bhagavacchāsanaṃ nāśayiṣyāmīti /",
  "S01divav29u:2608": "kim icchatha stūpaṃ saṅghārāmān vā /",
  "S01divav29u:2609": "stūpāḥ bhikṣubhiḥ [A-av_134] parigṛhītāḥ /",
  "S01divav29u:2610": "yāvat puṣyamitro yāvat saṅghārāmaṃ [nāśayan] bhikṣūṃśca praghātayan prasthitaḥ /",
  "S01divav29u:2611": "sa yāvac chākalamanuprāptaḥ /",
  "S01divav29u:2612": "tenābhihitaṃ /",
  "S01divav29u:2613": "yo me śramaṇaśiro dāsyati tasyāhaṃ dīnāraśataṃ dāsyāmi /",
  "S01divav29u:2614": "[tatra ekaḥ] dharmarājikāvāsya'rhad ṛddhyā śiro dātumārabdhaḥ /",
  "S01divav29u:2615": "śrutvā ca rājārhantaṃ praghātayitumārabdhaḥ /",
  "S01divav29u:2616": "sa ca nirodhaṃ samāpannaḥ /",
  "S01divav29u:2617": "tasya paropakramo na kramate /",
  "S01divav29u:2618": "sa taṃ samutsṛjya yāvat koṣṭhakaṃ gataḥ /",
  "S01divav29u:2619": "daṃṣṭrānivāsī yakṣaścintayati /",
  "S01divav29u:2620": "idaṃ bhagavacchāsanaṃ vinaśyati /",
  "S01divav29u:2621": "ahaṃ ca śikṣāṃ dhārayāni /",
  "S01divav29u:2622": "na mayā śakyaṃ kasyacidapriyaṃ kartuṃ /",
  "S01divav29u:2623": "tasya duhitā kṛmiśena yakṣeṇa yācyate /",
  "S01divav29u:2624": "na cānuprayacchati tvaṃ pāpakarmakārīti /",
  "S01divav29u:2625": "yāvat sā duhitā tena kṛmiśasya dattā /",
  "S01divav29u:2626": "bhagavacchāsanaparitrāṇārthaṃ parigrahaparipālanārthaṃ ca /",
  "S01divav29u:2627": "puṣyamitrasya rājñaḥ pṛṣṭhato yakṣo mahāpramāṇo 'nubaddhaḥ /",
  "S01divav29u:2628": "tasyānubhāvāt sa rājā na pratihanyate /",
  "S01divav29u:2629": "yāvad daṃṣṭrānivāsī yakṣastaṃ puṣyamitrānubaddhaṃ [A-av_135] yakṣaṃ grahāya parvatacarye 'carat /",
  "S01divav29u:2630": "yāvad dakṣiṇaṃ mahāsamudraṃ gataḥ /",
  "S01divav29u:2631": "kṛmiśena ca yakṣeṇa mahāntaṃ parvatamānayitvā puṣyamitro rājā sabalavāhano 'vaṣṭabdhaḥ /",
  "S01divav29u:2632": "tasya sunihita iti saṃjñā vyavasthāpitā /",
  "S01divav29u:2633": "yadā puṣyamitro rājā praghātatastadā mauryavaṃśaḥ samucchinnaḥ /",
  "S01divav29u:2634": "iti śrīdivyāvadāne 'śokāvadānaṃ samāptaṃ //"
}