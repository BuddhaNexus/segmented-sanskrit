{
    "T04bsa053_u:0": " 1. prathamaścittotpādaḥ",
    "T04bsa053_u:1": " saṃskṛtabhāṣāyāmmadhyamakāvatārabhāṣyaṃ nāma /",
    "T04bsa053_u:2": " (bhoṭabhāṣāyāmdbu ma la 'jug paī bśad pa śes vyava)",
    "T04bsa053_u:3": " āryamañjuśrīkumārabhūtāya namaḥ /",
    "T04bsa053_u:4": " madhyamakaśāstre 'vatārāya madhyamakāvatāracikīrṣayā sarvasamyaksambuddhairbodhisattvaiścāpi",
    "T04bsa053_u:5": " ādau bhagavatīṃ mahākaruṇāṃ buddhattvahetusampatpradhānām aśeṣāparimitāśaraṇabhavacārakabaddhasattvaparitrāṇalakṣaṇāṃ",
    "T04bsa053_u:6": " stutiyogyatayā darśayituṃ uktam /",
    "T04bsa053_u:7": " munīndrajāḥ śrāvakamadhyabuddhāḥ buddhodbhavāḥkhalvapi bodhisattvāt /",
    "T04bsa053_u:8": " kāruṇyacittādvayabuddhibodhicittāni heturjinaputrakāṇām // Madhy_1.1 //",
    "T04bsa053_u:9": " ityādi ślokadvayam /",
    "T04bsa053_u:10": " tatra anuttaradharmaiśvaryasaṃpadarjanāt,",
    "T04bsa053_u:11": " śrāvakapratyekabuddhabodhisattvebhyo 'pi paramaiśvaryasaṃpatteḥ,",
    "T04bsa053_u:12": " śrāvakādīnāṃ tadājñāvaśavartitvācca buddhā bhagavanto munīndra iti kathyante /",
    "T04bsa053_u:13": " tebhyaḥ śrāvakādīnāṃ janma tu tebhya utpattiḥ /",
    "T04bsa053_u:14": " katham? buddhānāṃ samutpāde pratītyasamutpādasya aviparyastadeśanāyāṃ praveśārthaṃ śruticintābhāvanānusāramapi yathādhimuktivacchrāvakatvādiparipūrttiḥ",
    "T04bsa053_u:15": " yadyapi kasyacit pratītyasamutpādopadeśaśravaṇamātreṇa paramārthādhigamavaiduṣye satyapi dṛṣṭajanmanyeva nirvāṇaprāptirna bhavati,",
    "T04bsa053_u:16": " tathāpi upadeśasādhako vipākaniyataphalavat parajanmani abhīṣṭaphalaparipākaṃ niyataṃ prāpnoti /",
    "T04bsa053_u:17": " yathā āryadevena uktam- iha yadyapi tattvajño nirvāṇaṃ nādhigacchati /",
    "T04bsa053_u:18": " prāpnotyayatnato 'vaśyaṃ punarjanmani karmavat //",
    "T04bsa053_u:19": " ataeva madhyamake 'pi uktam- sambuddhānāmanutpāde śrāvakāṇāṃ punaḥ kṣaye /",
    "T04bsa053_u:20": " jñānaṃ pratyekabuddhānāmasaṃsargāt pravartate // iti // iti //",
    "T04bsa053_u:21": " tarhi samyagavavādaphalaprāptikāraṇācchrāvakā iti /",
    "T04bsa053_u:22": " “kṛtaṃ me karaṇīyaṃ tasmān me nāparaṃ janma” ityādi bhavati /",
    "T04bsa053_u:23": " punaraparaṃ,",
    "T04bsa053_u:24": " satphalam anuttarasamyaksaṃbuddhamārgaṃ vā sarvatathāgatebhyaḥ śrutvā tadarthinaḥ śrāvaṇatvācchrāvakāḥ /",
    "T04bsa053_u:25": " yathā- saddharmapuṇḍarīkasūtra uktam-",
    "T04bsa053_u:26": " adyo vayaṃ śrāvakabhūtanātha saṃśrāvayiṣyāmatha cāgrabodhim /",
    "T04bsa053_u:27": " bodhīyaśabdaṃ ca prakāśayāmasteno vayaṃ śrāvakabhīṣmakalpāḥ // iti //",
    "T04bsa053_u:28": " sarve bodhisattvā api tathā,",
    "T04bsa053_u:29": " kintu tathā santo 'pi śrāvayanti eva,",
    "T04bsa053_u:30": " anurūpaṃ rañcamātramapi na pratipadyante,",
    "T04bsa053_u:31": " teṣāṃ śrāvakabhūtatvād bodhisattveṣu doṣo na prasajyate /",
    "T04bsa053_u:32": " ayaṃ buddhaśabdo buddhasvabhāvaḥ śrāvakapratyekabuddhānuttarasamyaksaṃbuddhān trīnapi samākhyāti,",
    "T04bsa053_u:33": " ato buddhaśabdena pratyekabuddhā ākhyātāḥ /",
    "T04bsa053_u:34": " te puṇyajñānayoru uttaravṛddhiviśeṣatvāt,",
    "T04bsa053_u:35": " śrāvakebhyo viśiṣṭa taratvāt,",
    "T04bsa053_u:36": " puṇyajñānasambhāramahākaruṇāsarvākāratādyabhāvāt sarvasamyaksambuddhebhyo hīnatvāt madhyāḥ /",
    "T04bsa053_u:37": " tasmādeva te upadeśaṃ vinā jñānotpādād ātmamātrārthaṃ buddhatvāt pratyekabuddhā iti /",
    "T04bsa053_u:38": " yathoktasvabhāvatvāt te śrāvakāḥ pratyekabuddhāśca tathāgatadharmadeśanātaḥ samudbhūtatvāt munīndrajā iti /",
    "T04bsa053_u:39": " punaśca te munīndrāḥ kuto jātā iti?",
    "T04bsa053_u:40": " - buddhodbhavāḥ khalvapi bodhisattvād ityuktam /",
    "T04bsa053_u:41": " nanu bodhisattvā api tathāgatopadeśata utpatrabhūtatvāt jinaputrā iti kiṃ noktāḥ?",
    "T04bsa053_u:42": " atoḥ kathaṃ buddhā bhagavanto bodhisattvebhyo jātā uktā iti?",
    "T04bsa053_u:43": " satyamidam,",
    "T04bsa053_u:44": " tathāpi hetudvayena bodhisattvā buddhabhagavatāṃ hetavo bhavanti- avasthāviśeṣatvāt,",
    "T04bsa053_u:45": " samādāpakāvatāratvācca /",
    "T04bsa053_u:46": " tatra avasthāviśeṣastu tathāgatāvasthābodhisattvāvasthayoḥ sahetukatvāt /",
    "T04bsa053_u:47": " samādāpakastu yathā āryamañjuśrīrbodhisattvabhūta eva bhagavataḥ śākyamuneḥ tatpareṣāṃ tathāgatānāṃ pūrva eva kāle bodhicittasamādāpako manyate",
    "T04bsa053_u:48": " ata evaṃ tanniṣṭhāphalaṃ mukhyahetubhūtaṃ dṛṣṭvā tathāgatā bodhisattvajātā diṣṭāḥ /",
    "T04bsa053_u:49": " ataeva hetusampado 'tigarīyastvāt hetupūjākṛte 'pi phalapūjāyām arthāpattiṃ mattvā",
    "T04bsa053_u:50": " tairbuddhairbhagavadbhiḥ niścitam aparimitaphaladāyakamahauṣadhavṛkṣam aṃkurādisamudgatamañjuparṇāvasthābhūtavat",
    "T04bsa053_u:51": " yatnataḥ paripālanīyatvena darśayitvā tatsamaye āsannībhūtatriyānāvasaktasattvaskandhānāṃ",
    "T04bsa053_u:52": " mahāyāna eva niyojanārthaṃ bodhisattvānāṃ praśaṃsā kṛtā /",
    "T04bsa053_u:53": " yathā āryaratnakūṭasūtre-",
    "T04bsa053_u:54": " “tadyathāpi nāma kāśyapa/",
    "T04bsa053_u:55": " navacandro namaskriyate sā ceva pūrṇacandro na tathā namaskriyate,",
    "T04bsa053_u:56": " evameva kāśyapa/",
    "T04bsa053_u:57": " ye mama śraddadhanti te balavantataraṃ bodhisattvaṃ namaskartavya,",
    "T04bsa053_u:58": " na tathāgataḥ,",
    "T04bsa053_u:59": " tat kasya hetoḥ,",
    "T04bsa053_u:60": " bodhisattvanirjātā hi tathāgatāḥ /",
    "T04bsa053_u:61": " tathāgatanirjātāḥ śrāvakapratyekabuddhāḥ /",
    "T04bsa053_u:62": " ” ata eva evaṃ yuktyāgamābhyāṃ tathāgatā bodhisattvebhyo jātā iti siddham /",
    "T04bsa053_u:63": " athavā te bodhisattvāḥ kiṃ hetukāḥ? uktam /",
    "T04bsa053_u:64": " kāruṇyacittādvayabuddhibodhicittāni heturjinaputrakāṇām /",
    "T04bsa053_u:65": " tatra karuṇā tu anukampā,",
    "T04bsa053_u:66": " atraiva vakṣyamāṇaprakārasvabhāvā /",
    "T04bsa053_u:67": " advayabuddhistu bhāvābhāvādyantadvayāpetā prajñā /",
    "T04bsa053_u:68": " bodhicittaṃ tu āryadharmasaṃgītisūtre-",
    "T04bsa053_u:69": " “bodhisattvo bodhicittena sarvadharmān avabudhyet /",
    "T04bsa053_u:70": " sarve dharmā dharmadhātusamāḥ /",
    "T04bsa053_u:71": " sarveṣām āgantukabhūtāpratiṣṭhitadharmāṇāṃ jñeyamātratvād jñātṛśūnyatvāt parijñeyamātrāva-sāyitvena",
    "T04bsa053_u:72": " etādṛśīyaṃ dharmatā prāṇibhiravaboddhavyeti bodhisattveṣu yo 'yaṃ cittotpādaḥ sa",
    "T04bsa053_u:73": " bodhisattvabodhicittotpāda ityucyate /",
    "T04bsa053_u:74": " sarvaprāṇibhyo hitasukhacittam /",
    "T04bsa053_u:75": " anuttaraṃ cittaṃ ,",
    "T04bsa053_u:76": " maitryā komalaṃ cittaṃ,",
    "T04bsa053_u:77": " karuṇatayāviparyayasaṃcittaṃ,",
    "T04bsa053_u:78": " ānandatayānanutaptaṃ cittam /",
    "T04bsa053_u:79": " upekṣātayā vimalaṃ cittaṃ,",
    "T04bsa053_u:80": " śūnyatayāvipariṇāmaṃ cittam,",
    "T04bsa053_u:81": " animittatayā nirāvaraṇaṃ cittaṃ,",
    "T04bsa053_u:82": " apraṇidhānatayāpratiṣṭhitaṃ cittamiti yathoktavat” /",
    "T04bsa053_u:83": " bodhisattvānāṃ mukhyahetustu karuṇā advayaprajñā bodhicittamitīme trayo dharmāḥ santi /",
    "T04bsa053_u:84": " yathoktaṃ ratnāvalyām- śailendrarājavanmūlaṃ bodhicittaṃ dṛḍhaṃ tataḥ /",
    "T04bsa053_u:85": " digantavyāpi kāruṇyaṃ jñānaṃ cādvayaniśritam // iti //",
    "T04bsa053_u:86": " bodhicittasya advayajñānasya ca dvayorapi mūlaṃ karuṇayā bhūtatvāt karuṇā mukhyatvena deṣṭumiṣyate /",
    "T04bsa053_u:87": " bījaṃ kṛpā yajjinaśasyarāśestadvṛddhaye vārisamā, cirāya /",
    "T04bsa053_u:88": " bhogāya pākaśca yathaiva mānya,",
    "T04bsa053_u:89": " mādau mamātaḥ karuṇāpraśaṃsā // Madhy_1.2 //",
    "T04bsa053_u:90": " yathā bāhyadhānyādisampattaye ādau madhye 'nte ca bījajalapākānāṃ mukhyatayā eva bhūtatvād upayogitābhāvaḥ,",
    "T04bsa053_u:91": " tathā karuṇāyā eva trikāle 'pi jinaśasyasampade upayogitāṃ evaṃ deśitā vartate /",
    "T04bsa053_u:92": " evaṃ dayālustu paraduḥkhaduḥkhita eva aśeṣaduḥkhībhūtasattvānāṃ paritrāṇāya “avaśyam",
    "T04bsa053_u:93": " aham samastamamuṃ lokaṃ duḥkhataḥ samuddhṛtya buddhatva eva saṃniyokṣyeti” niścitaṃ",
    "T04bsa053_u:94": " cittotpādaṃ karoti /",
    "T04bsa053_u:95": " asyā api pratijñāyā advayajñānaprahāṇe sādhayitumaśakyatvād,",
    "T04bsa053_u:96": " advayajñāne 'pi āvaśyaka eva avatāraḥ,",
    "T04bsa053_u:97": " ataḥ sarvabuddhadharmāṇāṃ bījaṃ karuṇā eva asti /",
    "T04bsa053_u:98": " yathā ratnāvalyām uktam- karuṇāpūrvakāḥ sarve niṣyandā jñānanirmalāḥ /",
    "T04bsa053_u:99": " uktā yatra mahāyāne kastannindet sacetanaḥ //",
    "T04bsa053_u:100": " bodhicittotpāde 'pi yadi uttarakāle karuṇājalena punaḥ punaḥ na siñcitaḥ asañcitavipulaphalasaṃbhāro 'yam avaśyaṃ śrāvakapratyekabuddhayoḥ parinirvāṇe parinirvṛtto bhaviṣyati /",
    "T04bsa053_u:101": " anantaphalāvasthāyāṃ prāptāyāmapi yadi parakāle karuṇā paripākarahitā syād asyāḥ dīrghakālopabhogo na bhaviṣyati,",
    "T04bsa053_u:102": " āryaphalamahāsambhāraphalakramaparamparāsvabhāvo 'pi nirantaraṃ dīrghaṃ nābhivardheta /",
    "T04bsa053_u:103": " samprati ālambanaviśeṣapraveśadvāreṇapi karuṇāyāḥ svabhāvaviśeṣam abhivyajya tasyai eva praṇāmacikīrṣayā-",
    "T04bsa053_u:104": " ātmābhisaktau tvahameti pūrvaṃ rāgodbhave bhāva idaṃ mameti /",
    "T04bsa053_u:105": " arhaṭṭacaryāvadadhīnaloke kāruṇyavān yo 'sti namo 'stu tasmai // Madhy_1.3 //",
    "T04bsa053_u:106": " ityuktam /",
    "T04bsa053_u:107": " asya lokasya tu mamābhiniveśāt pūrvam eva ahaṃgrahaṇād ' asantam ātmānam' astīti parikalpya atraiva satyābhiniveśaḥ,",
    "T04bsa053_u:108": " 'idaṃ tu mama' iti /",
    "T04bsa053_u:109": " ātmagrahaviṣayato bhinne 'śeṣavidhe vastuni abhiniveśo bhavati /",
    "T04bsa053_u:110": " ātmātmīyābhiniviṣṭam idaṃ jagat karmakleśabandhananibaddham cakracālakavijñānotkṣepādhīnapraveśaṃ saṃsāramahākūpabhavāgrato gambhīranirbādhāvīciparyantacalanaṃ,",
    "T04bsa053_u:111": " svayameva heṣṭhāgāmi,",
    "T04bsa053_u:112": " prayatnataḥ kathañcana ākṛṣyamāṇam,",
    "T04bsa053_u:113": " ajñānādikleśakarmajanyasaṃkleśatraye 'pi paurvāparyamadhyakrameṇa aniścitaṃ,",
    "T04bsa053_u:114": " pratidinaṃ duḥkhaduḥkhatāvipariṇāmaduḥkhatāpravāhād arhaṭṭaghaṭasyāvasthāto nātivartate,",
    "T04bsa053_u:115": " yato bodhisattvo duḥkhena duḥkhitam atikaruṇālambanena trātumiccati,",
    "T04bsa053_u:116": " ataḥ sarvaprathamaṃ khalu bhagavatī mahākaruṇā praṇamyate /",
    "T04bsa053_u:117": " iyaṃ bodhisattvakaruṇā tu sattvālambaneti /",
    "T04bsa053_u:118": " dharmālambanāṃ nirālambanāṃ ca karuṇāmapi avalambanadvārā prakāśayitum uktam-",
    "T04bsa053_u:119": " jagaccale candramivāmbumadhye calaṃ svabhāvena vinā vilokya /",
    "T04bsa053_u:120": " kāruṇyavān yo 'sti namo 'stu tasmai,",
    "T04bsa053_u:121": " iti tatra yojitavyam /",
    "T04bsa053_u:122": " mandavāyulaghutaraṃgitasvacchajalābhyantaravyāptacandrapratibimbaṃ pūrvāvalambitāśrayaviṣayeṇa saha naśyati,",
    "T04bsa053_u:123": " tayorbhāvapratyakṣe avalambatvena udaye sati,",
    "T04bsa053_u:124": " uttamaistu etadvayaṃ svabhāvatāprakāśanasadṛśaṃ sthitaṃ dṛśyate- evam pratikṣaṇaṃ anityatāsvabhāvaśūnyatā ca /",
    "T04bsa053_u:125": " tathā bodhisattvaiḥ karuṇāparatantrībhūtairapi satkāyadṛṣṭayavidyāsāgare sāgaraśreṣṭhadharmāmṛtarasodbhavahetave",
    "T04bsa053_u:126": " sakalaviparītakalpanālakṣaṇe sampūrṇe jagati ayoniśovikalpamārutaprerite nīlavistṛtāvidyājale",
    "T04bsa053_u:127": " sthitān prāṇinaḥ svakarmapratibimbavatpuraḥsthitān pratikṣaṇaṃ anityaduḥkhapatītān",
    "T04bsa053_u:128": " svabhāvaśūnyān dṛṣṭvā tayoranityatāduḥkhavināśasadṛśabhūtān saddharmaśreṣṭhāmṛtarasodbhavahetave",
    "T04bsa053_u:129": " sakalaviparītakalpanānivṛttilakṣaṇaṃ sampūrṇaṃ jagat bandhutvasvabhāvabhūtaṃ buddhatvaṃ",
    "T04bsa053_u:130": " samyakprāpayitumiṣyate /",
    "T04bsa053_u:131": " teṣāṃ yā karuṇā sattvālambanā,",
    "T04bsa053_u:132": " dharmālambanā anālambanā ca tāṃ praṇamya bodhisattvānāṃ bodhicittasya daśavidhabhedāvivakṣayā saḥ prathamabodhicittam adhikṛtya evaṃ vadati-",
    "T04bsa053_u:133": " yadasya citte khalu bodhisattve,",
    "T04bsa053_u:134": " jagad vimuktyai karuṇāvaśaṃge // Madhy_1.4 //",
    "T04bsa053_u:135": " samantabhadrapraṇidhānanāmni,",
    "T04bsa053_u:136": " pramoditā sā prathametyavasthataḥ /",
    "T04bsa053_u:137": " bodhisattvānām anāsravajñānasya karuṇādibhiḥ parigrahāvibhāgobhūmiriti nāma prāpnoti,",
    "T04bsa053_u:138": " guṇāśrayabhūtatvāt tasyā ca uttarottaraṃ guṇasaṃkhyābalātiśayaprāptidānādipāramitāpāṭhaparipākavṛddhiviśeṣeṇa pramuditādibhūmiprakārabhedena daśavidhabhedā vyavasthāpitāḥ,",
    "T04bsa053_u:139": " atra svabhāvaviśeṣabhedo na bhavati /",
    "T04bsa053_u:140": " yathā- yathāntarīkṣe śakuneḥ padaṃ budhairvaktuṃ na śakyaṃ na ca darśanopagam /",
    "T04bsa053_u:141": " tathaiva sarvā jinaputrabhūmayo vaktuṃ na śakyāḥ kuta eva śrotum // ityuktam /",
    "T04bsa053_u:142": " tatra bodhisattvabhūmiḥ pramuditā bodhisattvānāṃ prathamaścittotpādaḥ,",
    "T04bsa053_u:143": " antimaśca dharmamegho daśamaścittotpādaḥ /",
    "T04bsa053_u:144": " tatra bodhisattvasya yathoktavidhinā- jagat niḥsvabhāvadarśakaṃ karuṇāviśeṣeṇa upagṛhītaṃ",
    "T04bsa053_u:145": " yaccitaṃ karuṇāparatantraṃ sat bodhisattvasamantabhadrapraṇidhānena pariṇāmitaṃ pramuditamiti nāmakam,",
    "T04bsa053_u:146": " advayajñānaṃ tasya sahetukaṃ phalopalakṣaṇaṃ tatra prathama iti kathyate /",
    "T04bsa053_u:147": " daśamahāpraṇidhānādīni daśāsaṃkhyaśatasāhasrapraṇidhānāni,",
    "T04bsa053_u:148": " tatra bodhisattvaḥ prathamaṃ cittotpādaṃ karoti,",
    "T04bsa053_u:149": " tāni bodhisattvasamantabhadrapraṇidhānamadhye samāhitāni,",
    "T04bsa053_u:150": " aśeṣapraṇidhānopasaṃgrahatvāt samantabhadrapraṇidhānaṃ viśeṣeṇa sandṛbdham /",
    "T04bsa053_u:151": " tatra yathāśrāvakayāne praveśaphalamārgasthitibhedena aṣṭa śrāvaka bhūmivyavasthā tathā mahāyāne 'pi bodhisattvānāṃ daśabodhisattvabhūmayaḥ",
    "T04bsa053_u:152": " punaśca yathā śrāvakasya nirvedhabhāgīyāvasthotpādaḥ prathamaphalapraveśāvasthā na manyate tathā bhāvināṃ bodhisattvānāmapi /",
    "T04bsa053_u:153": " ratnameghasūtre mahādhimuktamahācaryādharmatāyā anantaraṃ prāpteyaṃ prathamabhūmisthitistu bodhisattvasya bodhicittānutpādabhūmirityuktavat",
    "T04bsa053_u:154": " adhimukticaryāyāstatkṣaṇāsthitirapi- 'kulaputra/",
    "T04bsa053_u:155": " tadyathā- yathā cakravartī rājā mānuṣavarṇātīto na tu devavarṇaprāptaḥ,",
    "T04bsa053_u:156": " tathaiva bodhisattvo 'pi laukikaśrāvakapratyekabuddhānāṃ sarvabhūmyatītaḥ,",
    "T04bsa053_u:157": " na tu bodhisattvaparamārthabhūmiprāptaḥ /",
    "T04bsa053_u:158": " iti tatraiva vyākhyātam /",
    "T04bsa053_u:159": " punaśca yadā iha pramuditākhyaprathamabhūmau praveśaḥ- tataḥ samārabhya tu tatra prāptaḥ sa bodhisattveti padābhidheyaḥ // Madhy_1.5 //",
    "T04bsa053_u:160": " taccittaprāptastu sarvathā pṛthagjanabhūmyatikrāntāvasthāyāṃ bodhisattvapade- naivābhidhīyate,",
    "T04bsa053_u:161": " nānyathā,",
    "T04bsa053_u:162": " tatsamaye tasya āryabhūtatvāt /",
    "T04bsa053_u:163": " yathā- bhagavatyāṃ paṃcaviṃśaśatikāyāṃ- “bodhisattva ityanubuddhasattvasyaitadadhivacanam,",
    "T04bsa053_u:164": " yena sarvadharmā buddhā jñātāḥ /",
    "T04bsa053_u:165": " kathaṃ jñātāḥ?",
    "T04bsa053_u:166": " abhūtā asaṃbhūtā avitathāḥ,",
    "T04bsa053_u:167": " naite tathā yathā bālapṛthagjanaiḥ kalpitāḥ /",
    "T04bsa053_u:168": " naite tathā yathā bālapṛthagjanairlabdhāḥ /",
    "T04bsa053_u:169": " tenocyate bodhisattvā iti /",
    "T04bsa053_u:170": " tatkasya hetoḥ?",
    "T04bsa053_u:171": " akalpitā avikalpitā hi bodhiḥ,",
    "T04bsa053_u:172": " aviṭhapitā hi bodhiḥ,",
    "T04bsa053_u:173": " anupalambhā hi bodhiḥ /",
    "T04bsa053_u:174": " na hi suvikrāntavikrāmiṃstathāgatena bodhirlabdhā /",
    "T04bsa053_u:175": " alambhātsarvadharmāṇāmanupalambhātsarvadharmāṇāṃ bodhirityucyate /",
    "T04bsa053_u:176": " evaṃ buddhabodhirityucyate,",
    "T04bsa053_u:177": " na punaryathocyate /",
    "T04bsa053_u:178": " yena suvikrāntavikrāmin bodhāya cittamutpādayanti idaṃ cittaṃ bodhāyotpādayiṣyāma iti bodhiṃ manyante,",
    "T04bsa053_u:179": " astyasau bodhiryasyāṃ vayaṃ cittamutpādayiṣyāma iti,",
    "T04bsa053_u:180": " na te bodhisattvā ityucyante,",
    "T04bsa053_u:181": " utpannasattvāsta ucyante /",
    "T04bsa053_u:182": " tatkasmāddhetoḥ?",
    "T04bsa053_u:183": " tathā hi utpādābhiniviṣṭāścittābhiniviṣṭā bodhimabhiniviśante /",
    "T04bsa053_u:184": " ” ityādi uktam /",
    "T04bsa053_u:185": " punaśca- “alakṣaṇā hi bodhirlakṣaṇasvabhāvavinivṛttā /",
    "T04bsa053_u:186": " ya evamanubodhaḥ,",
    "T04bsa053_u:187": " iyamucyate bodhiriti,",
    "T04bsa053_u:188": " na punaryathocyate /",
    "T04bsa053_u:189": " eṣāṃ hi suvikrāntavikrāmin dharmāṇāmanubodhatvādvodhisattva ityucyate /",
    "T04bsa053_u:190": " yo hi kaścit suvikrāntavikrāmin imān dharmānaprajānannanavabudhyamāno bodhisattva ityātmānaṃ pratijānīte,",
    "T04bsa053_u:191": " dūre tasya bodhisattvasya bodhisattvabhūmiḥ,",
    "T04bsa053_u:192": " dūre bodhisattvadharmāḥ,",
    "T04bsa053_u:193": " visaṃvādayati sadevamānuṣāsuraṃ lokaṃ bodhisattvanāmnā /",
    "T04bsa053_u:194": " sacetpunaḥ suvikrāntavikrāmin vāṅmātreṇa bodhisattvo bhavet,",
    "T04bsa053_u:195": " tena sarvasattvā api bodhisattvā bhaveyuḥ /",
    "T04bsa053_u:196": " naitatsuvikrāntavikrāmin vāṅmātraṃ yaduta bodhisattvabhūmiriti /” ityādi",
    "T04bsa053_u:197": " uktam / yathoktaṃ bodhicittaṃ prāptastu tasyām avasthāyāṃ bodhisattvaśabdadvārā eva kevalaṃ na ukto 'pi tu-",
    "T04bsa053_u:198": " gotre 'pi bhāvo 'sya tathāgatānāṃ tyaktaṃ trisaṃyojanamasya sarvam /",
    "T04bsa053_u:199": " prāmoditāṃ prāpya sa bodhisattvaḥ kṣobdhuṃ samarthaḥ śatalokadhātum // Madhy_1.6 //",
    "T04bsa053_u:200": " pṛthagjanaśrāvakapratyekabuddhasarvabhūmyatītatvāt samantaprabhetitathāgatabhūmyanugāmimārgotpannatvācca sa bodhisattvaḥ tathāgatagotrotpannaḥ",
    "T04bsa053_u:201": " tadā pudgalanairātmyaṃ pratyakṣaṃ dṛṣṭvā iyaṃ satkāyadṛṣṭisaṃśayaśīlavrataparamārthateti saṃyojanatrayebhyo 'pi sannivartate,",
    "T04bsa053_u:202": " teṣāṃ punaranutpādāya /",
    "T04bsa053_u:203": " tattvādraṣṭurātmani āropāt satkāyadṛṣṭirbhavati,",
    "T04bsa053_u:204": " tathā saṃśayatastasyāparamārge 'pi gamanaṃ saṃbhāvyate,",
    "T04bsa053_u:205": " na cānyasya /",
    "T04bsa053_u:206": " niścayapraveśe tasya sahetukaguṇaprāptiḥ,",
    "T04bsa053_u:207": " bhūmerasapakṣadoṣanivṛtteśca asāmānyaviśeṣamuditotpādād atipramuditāvaśāt sa bodhisattvo 'gramuditām api dhārayati /",
    "T04bsa053_u:208": " pramodaviśeṣabhūtatvād iyam bhūmistu pramuditeti nāmāpi prāptā /",
    "T04bsa053_u:209": " śatalokadhātuṃ kṣobdhumapi samarthaḥ /",
    "T04bsa053_u:210": " prayāti bhūmeḥ khalu bhūmimūrdhvaṃ tadāsya mārgo kugaterniruddhaḥ /",
    "T04bsa053_u:211": " pṛthagjanasyāvanisaṃkṣayo 'sti yathāṣṭamāryaḥ kathitastathaiṣaḥ // Madhy_1.7 //",
    "T04bsa053_u:212": " iti //",
    "T04bsa053_u:213": " ayam yathāvabuddhadharmābhyāsād dvitīyabhūmyādyatikramātyutsāhād bhūmerbhūmiṃ samākramya ūrdhvaṃ prayāti /",
    "T04bsa053_u:214": " saṃkṣepeṇa yathā srotaāpannāryaḥ svānurūpāryadharmādhigamād doṣarahito guṇānvitaśca",
    "T04bsa053_u:215": " bhavati tathā asmin bodhisattve 'pi bhūmyadhigamāt svasmin anurūpaguṇodbhavād doṣakṣayācca",
    "T04bsa053_u:216": " strotaāpatterudāharaṇadvārā paridīpitam /",
    "T04bsa053_u:217": " ayam bodhisattvastu sambodhicittodaya ādike 'pi pratyekabuddhān samunīndravāgjān /",
    "T04bsa053_u:218": " jittvaidhate puṇyabalena cāpi /",
    "T04bsa053_u:219": " yadasti tadaparo viśeṣaḥ,",
    "T04bsa053_u:220": " yathā- āryamaitrīvimokṣa uktam “tadyathā kulaputra acirajāto rājaputro mūrdhaprāptān sarvavṛddhāmātyānabhibhavati kulābhijātyādhipatyena,",
    "T04bsa053_u:221": " evameva acirotpāditabodhicittastathāgatadharmarājakulapratyājāta ādikarmiko bodhisattvaściracaritabrahmacaryān vṛddhaśrāvakānabhibhavati bodhicittamahākaruṇādhipatyena",
    "T04bsa053_u:222": " “tadyathā kulaputra,",
    "T04bsa053_u:223": " yo 'cirajātasya mahāgaruḍendrapotasya pakṣavātabalaparākramo nayanapariśuddhiguṇaśca,",
    "T04bsa053_u:224": " sa sarvaśarīrapravṛddhānāṃ tadanyeṣāṃ pakṣiṇāṃ na saṃvidyate,",
    "T04bsa053_u:225": " evameva yaḥ prathamacittotpādikasya tathāgatamahāgaruḍendrasya kulagotrasaṃbhavasya",
    "T04bsa053_u:226": " bodhisattvamahāgaruḍendrapotasya sarvajñatācittotpādabalaparākramo mahākaruṇādhyāśayanayanapariśuddhiguṇaśca,",
    "T04bsa053_u:227": " sa kalpaśatasahasraniryātānāṃ sarvaśrāvakapratyekabuddhānāṃ na saṃvidyate /",
    "T04bsa053_u:228": " ” ityādyuktavat /",
    "T04bsa053_u:229": " dūraṅgamāyāṃ tu dhiyādhikaḥ syāt // Madhy_1.8 //",
    "T04bsa053_u:230": " āryadaśabhūmi(sūtre)",
    "T04bsa053_u:231": " 'pi- “tadyathāpi nāma bhavanto jinaputrāḥ,",
    "T04bsa053_u:232": " rājakulaprasūto rājaputro rājalakṣaṇasamanvāgato jātamātra eva sarvāmātyagaṇamabhibhavati rājādhipatyena,",
    "T04bsa053_u:233": " na punaḥ svabuddhivicāreṇa /",
    "T04bsa053_u:234": " yadā punaḥ sa saṃvṛddho bhavati tathā svabuddhibalādhānataḥ sarvāmātyakriyāsamatikrānto bhavati,",
    "T04bsa053_u:235": " evameva bho jinaputrāḥ,",
    "T04bsa053_u:236": " bodhisattvaḥ sahacittotpādena sarvaśrāvakapratyekabuddhānabhibhavatyadhyāśayamāhātmyena,",
    "T04bsa053_u:237": " na punaḥ svabuddhivicāreṇa /",
    "T04bsa053_u:238": " asyāṃ tu saptamyāṃ bodhisattvabhūmau sthito bodhisattvaḥ svaviṣayajñānaviśeṣamāhātmyāvasthitatvātsarvaśrāvakapratyekabuddhakriyāmatikrānto bhavati”",
    "T04bsa053_u:239": " iti yathoktavat /",
    "T04bsa053_u:240": " ata evaṃ sati dūraṃgamata eva ārabhya bodhisattvaḥ sva buddhibalotpādane 'pi śrāvakapratyekabuddhāṃścābhibhavati,",
    "T04bsa053_u:241": " na cādhobhūmiṣviti jñeyam /",
    "T04bsa053_u:242": " asmādāgamāt sarvaśrāvakapratyekabuddheṣvapi sarvadharmaniḥsvabhāvatājñānamapi astīti nirbhāseta /",
    "T04bsa053_u:243": " asati ca tathā niḥsvabhāvabhāvaparijñānarahitatvāt laukikavītarāgavat tānapi prathamacittotpādabodhisattvā api svabuddhivicāreṇāpi abhibhavanti",
    "T04bsa053_u:244": " tīrthikavat eteṣāṃ tridhātuṣu caryāyā sarvakleśaprahāṇamapi na bhavati /",
    "T04bsa053_u:245": " rūpādīnāṃ svalakṣaṇāvalambanaviparyayāt pudgalanairātmyabodho 'pi na bhavati,",
    "T04bsa053_u:246": " ātmaprajñaptihetuskandhāvalambanāt /",
    "T04bsa053_u:247": " yathā ratnāvalyām uktam-",
    "T04bsa053_u:248": " “skandhagrāho yāvadasti tāvadevāhamityapi /",
    "T04bsa053_u:249": " ahaṅkāre sati punaḥ karma janma tataḥ punaḥ //",
    "T04bsa053_u:250": " trivartmaitadanādyantamadhyaṃ saṃsāramaṇḍalam /",
    "T04bsa053_u:251": " alātamaṇḍalaprakhyaṃ bhramatyanyonyahetukam //",
    "T04bsa053_u:252": " svaparobhayatastasya traikālye cāpyanāptitaḥ /",
    "T04bsa053_u:253": " ahaṅkāraḥ kṣayaṃ yāti tataḥ karma ca janma ca //",
    "T04bsa053_u:254": " “iti //",
    "T04bsa053_u:255": " api ca-",
    "T04bsa053_u:256": " alātacakraṃ gṛhṇāti yathā cakṣurviparyayāt /",
    "T04bsa053_u:257": " tathendriyāṇi gṛhṇanti viṣayān sāmpratāniva //",
    "T04bsa053_u:258": " indriyāṇīndriyārthāśca pañcabhūtamayā matāḥ /",
    "T04bsa053_u:259": " pratisvaṃ bhūtavaiyarthyādeṣāṃ vyarthatvamarthataḥ //",
    "T04bsa053_u:260": " nirindhano 'gnirbhūtānāṃ vinirbhāge prasajyate /",
    "T04bsa053_u:261": " samparke lakṣaṇābhāvaḥ śeṣeṣvapyeṣa nirṇayaḥ //",
    "T04bsa053_u:262": " dvidhāpi bhūtānāṃ vyarthatvātsaṅgatirvṛthā /",
    "T04bsa053_u:263": " rthatvātsaṅgateścaivaṃ rūpaṃ vyarthamato 'rthataḥ //",
    "T04bsa053_u:264": " vijñānavedanāsaṃjñāsaṃskārāṇāṃ ca sarvaśaḥ /",
    "T04bsa053_u:265": " pratyekamātmavaiyarthyād vaiyarthyaṃ paramārthataḥ //",
    "T04bsa053_u:266": " sukhābhimāno duḥkhasya pratīkāre yathārthataḥ /",
    "T04bsa053_u:267": " tathā duḥkhābhimāno 'pi sukhasya pratighātajaḥ //",
    "T04bsa053_u:268": " sukhe saṃyogatṛṣṇaivaṃ naiḥsvābhāvyāt prahīyate /",
    "T04bsa053_u:269": " duḥkhe viyogatṛṣṇā ca paśyatāṃ muktirityataḥ //",
    "T04bsa053_u:270": " kaḥ paśyatīti ceccitaṃ vyavahāreṇa kathyate /",
    "T04bsa053_u:271": " nahi caittaṃ vinā cittaṃ vyarthatvātra saheṣyate //",
    "T04bsa053_u:272": " vyarthamevaṃ jaganmatvā yathābhūtyātrirāspadaḥ /",
    "T04bsa053_u:273": " nirvāti nirupādāno nirupādānavahnivat // “iti //",
    "T04bsa053_u:274": " bodhisattvaireva tathā niḥsvabhāvatayā dṛṣṭam iti cet,",
    "T04bsa053_u:275": " na cāpi tat,",
    "T04bsa053_u:276": " śrāvakān pratyekabuddhāṃścādhikṛtya tathoktatvāt /",
    "T04bsa053_u:277": " kathamidaṃ jñāyata iti?",
    "T04bsa053_u:278": " vakṣyate- samanantarameva bodhisattvān adhikṛtya- “bodhisattvo 'pi dṛṣṭvaivaṃ sambodhau niyato mataḥ /",
    "T04bsa053_u:279": " kevalaṃ tvasya kāruṇyādābodherbhavasantatiḥ //“",
    "T04bsa053_u:280": " ityādi uktatvāt /",
    "T04bsa053_u:281": " śrāvakadeśanāsūtreṣvapi śrāvakānāṃ kleśāvaraṇaprahāṇārtham- “phenapiṇḍopamaṃ rūpaṃ vedanā budbudopamā /",
    "T04bsa053_u:282": " marīcisadṛśī saṃjñā saṃskārāḥ kadalīnibhāḥ /",
    "T04bsa053_u:283": " māyopamaṃ ca vijñānamuktamādityabandhunā //“",
    "T04bsa053_u:284": " ityādinā phenapiṇḍajalabudbudamarīcijalakadalīskandhamāyādyudāharaṇena saṃskārā nirṇītā ācāryapādaiḥ- “anutpādo mahāyāne pareṣāṃ śūnyatā kṣayaḥ",
    "T04bsa053_u:285": " kṣayānutpādayoścaikyamarthataḥ kṣamyatāṃ yataḥ //” iti //",
    "T04bsa053_u:286": " tathā ca-",
    "T04bsa053_u:287": " kātyāyanāvavāde cāstīti nāstīti cobhayam /",
    "T04bsa053_u:288": " pratiṣiddhaṃ bhagavatā bhāvābhāvavibhāvinā //",
    "T04bsa053_u:289": " śrāvakayāne 'pi dharmanairātmyaṃ deśitamiti tadā mahāyānadeśanā vyarthā syāditi tanmatamapi evaṃ yuktyāgamābhyāṃ viruddhaṃ budhyate /",
    "T04bsa053_u:290": " mahāyānadeśanā dharmanairātmyamātrasya deśanā nāsti apitu bodhisattvānāṃ bhūmipāramitāpraṇidhānamahākaruṇādipariṇāmanāsambhāradvaya-acintyadharmatāśca santi /",
    "T04bsa053_u:291": " yathā ratnāvalyāmuktam-",
    "T04bsa053_u:292": " na bodhisattvapraṇidhirna caryā pariṇāmanā /",
    "T04bsa053_u:293": " uktā śrāvakayāne 'smād bodhisattvaḥ kutastataḥ //",
    "T04bsa053_u:294": " iti //",
    "T04bsa053_u:295": " bodhicaryāpratiṣṭhārthaṃ na sūtre bhāṣitaṃ vacaḥ /",
    "T04bsa053_u:296": " bhāṣitaṃ ca mahāyāne grāhyamasmād vicakṣaṇaiḥ //",
    "T04bsa053_u:297": " dharmanairātmyaprakāśāya mahāyānadeśanāpi yuktā eva,",
    "T04bsa053_u:298": " vistṛtadeśanāyā vivakṣitatvāt /",
    "T04bsa053_u:299": " śrāvakayāne tu dharmanairātmyaṃ saṃkṣiptalakṣaṇamātreṇa samāpyate /",
    "T04bsa053_u:300": " yathā ācāryapādairuktam- animittamanāgamya mokṣo nāsti tvamuktavān /",
    "T04bsa053_u:301": " atastvayā mahāyāne tat sākalyena darśitam //",
    "T04bsa053_u:302": " ānuṣaṃgikatvena paryāptam /",
    "T04bsa053_u:303": " ata eva anākulabuddheḥ svayamevārthatattvāvabodhasamarthatvāt prakṛtamevābhidhīyate /",
    "T04bsa053_u:304": " tadātra sambuddhasubodhiheturbhavet pradhānaṃ hyatireki dānam /",
    "T04bsa053_u:305": " tasya pramuditābhūmiprāptabodhisattvasya dānaśīlakṣāntivīryasamādhiprajñā-upāyapraṇidhānabalajñāneṣviti daśasu dānapāramitaiva atiricyate,",
    "T04bsa053_u:306": " kintu na tadbhinnānāmabhāvaḥ /",
    "T04bsa053_u:307": " taddānamapi sarvākārajñatāyāḥ pradhāno hetuḥ /",
    "T04bsa053_u:308": " svamāṃsadāne 'pi kṛtādaratvād bhavedadṛṣṭe 'pyanumānahetuḥ // Madhy_1.9 //",
    "T04bsa053_u:309": " tasya bodhisattvasya adṛṣṭā guṇā bodhādayo ye ke 'pi santi te 'pi bāhyābhyantarasvavastudānaviśeṣānumānenaiva sphuṭam anumīyante,",
    "T04bsa053_u:310": " dhūmādinā vahnayādivat /",
    "T04bsa053_u:311": " yathā bodhisattvānāṃ dānaṃ buddhatvasya pradhānaheturapratyakṣaguṇanirṇayalakṣaṇo",
    "T04bsa053_u:312": " 'sti tathā pṛthagjanaśrāvakapratyekabuddhānāmapi duḥkhapratikārasya ātyantikasukhaprāpteśca",
    "T04bsa053_u:313": " heturiti deśitukāmena-",
    "T04bsa053_u:314": " sukhābhilāṣī hi janastu sarvaḥ sukhaṃ na sampattimapāsya loke /",
    "T04bsa053_u:315": " dhanaṃ tu dānodgatameva buddhvā muniḥ pradhānaṃ samuvāca dānam // Madhy_1.10 //",
    "T04bsa053_u:316": " uktam / kṣuttṛḍrogaśītādipratipakṣo duḥkhapratikāramātraṃ,",
    "T04bsa053_u:317": " bhavasukhotpādahetupratibandhakaviparyamātreṇa svatvapravāhaparikalpitopaghātāpanayo",
    "T04bsa053_u:318": " 'sukhātmake loke 'tīva abhiniviṣṭaḥ tathā tasya sukhābhilāṣiṇaḥ sukhaṃ duḥkhapratikāramātrasvabhāvam,",
    "T04bsa053_u:319": " abhīṣṭaviṣayasampattiḥ duḥkhapratipakṣabhūḥ,",
    "T04bsa053_u:320": " viparyayātmano bhogaṃ vinā notpādāvalambanam /",
    "T04bsa053_u:321": " duḥkhapratikārahetubhūtāste viṣayā api dānodbhūtapuṇyakriyāvastvasaṃcayeṣu notpadyanta",
    "T04bsa053_u:322": " iti vicārya bhagavān jagadaśeṣāśayasvabhāvajñaḥ śīlādisamākhyāneṣu sarvaprathamaṃ dānameva āha /",
    "T04bsa053_u:323": " adhunā dāniprāṇinaḥ śīlavairūpye 'pi svakāryānukūlatvād dānamāhātmyam ākhyātumāha-",
    "T04bsa053_u:324": " parīttakāruṇyasuduṣṭacittā vikurvate svārthaparā amī ye /",
    "T04bsa053_u:325": " tadiṣṭasampad vyasanapraśāntyai samudgatā dānata eva sāpi // Madhy_1.11 //",
    "T04bsa053_u:326": " ye vaṇigvat svalpadhanatyāgena ativipulaphalasampatskandhārthecchavo 'pi adhikatarārthārthino ditsādarāḥ,",
    "T04bsa053_u:327": " sugataputravat karuṇāparatantrā dānaphalārtham anāyāsameva āditsotsavābhivardhanāste",
    "T04bsa053_u:328": " 'pi dānadoṣagrahaṇaparāṅamukhāḥ kevalaguṇagrahaṇotsāhaprāptā atiśayaiśvaryopasampadāḥ",
    "T04bsa053_u:329": " kāyāpriyaduḥkhakṣuttṛṣṇādināśanena duḥkhopaśāntiheturbhavanti /",
    "T04bsa053_u:330": " yasya niṣkaruṇasya svaduḥkhapratikārāpekṣayā eva ditsāyām ādaraḥ, so 'pi-",
    "T04bsa053_u:331": " kadācidasminnapi dānakāle drutaṃ hi labdhvāryajanābhisaṅgam /",
    "T04bsa053_u:332": " tataḥ samucchidya bhavapravāhaṃ sahetukāṃ śāntimataḥ prayāti // Madhy_1.12 //",
    "T04bsa053_u:333": " ityuktam / dānapatestyāginaḥ samīpe sadbhirgantavyam iti dānādhimuktikā dānakāle āryajanābhisaṃgāt tadupadeśataḥ saṃsāranirguṇatāṃ jñātvā nirmalam āryamārgaṃ sākṣātkurvanti,",
    "T04bsa053_u:334": " duḥkhopaśāntyā tyaktāvidyā bhavasantateranādikālataḥ pravṛtāṃ janmamaraṇaparamparāṃ tyaktvā śrāvakapratyekabuddhayānaiḥ parinirvṛtā bhaviṣyanti",
    "T04bsa053_u:335": " ataḥ sāmprataṃ bodhisattvānāṃ dānaṃ bhavanirvāṇasukhaprāptihetuḥ /",
    "T04bsa053_u:336": " jagaddhitārthaṃ hi kṛtapratijñāḥ prayānti modaṃ na cireṇa dānaiḥ //",
    "T04bsa053_u:337": " abodhisattvāstu dānasamakālaṃ yathoktadānaphalaṃ niyataṃ na saṃbhuñjanti,",
    "T04bsa053_u:338": " tasmād dānaphalasya apratyakṣatvād dāne praveśo 'pi na saṃbhavaḥ,",
    "T04bsa053_u:339": " bodhisattvāstu dānasamakālameva arthināmapi paritarpaṇād,",
    "T04bsa053_u:340": " abhīṣṭadānaphalasaṃpatparamānandaṃ dhārayantaḥ,",
    "T04bsa053_u:341": " tatraiva dānaphalam upabhuñjanti /",
    "T04bsa053_u:342": " ataḥ sarvadā dāne muditā bhaviṣyanti /",
    "T04bsa053_u:343": " ato yathoktarītyā-",
    "T04bsa053_u:344": " dayādayā bhāvamayā yataśca /",
    "T04bsa053_u:345": " sarvābhyudayaniḥ śreyasaheturdānam,",
    "T04bsa053_u:346": " tato 'sti mūlaṃ khalu dānavārtā // Madhy_1.13 //",
    "T04bsa053_u:347": " yataste sarvadā dānaṃ prati ādareṇa sampadvibhājanadvārā ca manastarpayanti /",
    "T04bsa053_u:348": " bodhisattveṣu ānandaviśeṣotpādaḥ kīdṛśa iti arthināṃ cet- ucyate-",
    "T04bsa053_u:349": " yathā tu dehīti niśamya śabdaṃ sukhodbhavo buddhasute vicintya /",
    "T04bsa053_u:350": " tathā sukhaṃ śāntigate munau na kimucyatāṃ sarvasamarpaṇeni // Madhy_1.14 //",
    "T04bsa053_u:351": " yāvadarthināṃ dehīti śabdaśrutāveva vicāryamāṇe bodhisattvānām 'ime māṃ yācanta iti buddhavā vāramvāraṃ yaḥ sukhotpādo nirvāṇasukhādapi atiricyate,",
    "T04bsa053_u:352": " tato bāhyābhyantaravastusamarpaṇena arthinajanatarpaṇasya kimucyatām?",
    "T04bsa053_u:353": " punaḥ kim tat tathoktabāhyābhyantaravastutyāgināṃ bodhisattvānāṃ kāyaduḥkhamapi na bhaviṣyatīti?",
    "T04bsa053_u:354": " ucyate- mahātmanāṃ tu acetanānāmapacchedavat kāyaduḥkhotpādo 'sambhava eva /",
    "T04bsa053_u:355": " āryagaganagañjaparipṛcchāsamādhau yathoktam-",
    "T04bsa053_u:356": " “tadyathā mahāsālavṛkṣavanamasti /",
    "T04bsa053_u:357": " tatra kaścidāgatya ekaṃ saralaṃ chinatti /",
    "T04bsa053_u:358": " tatrāvaśiṣṭāste sālavṛkṣā ayaṃ tu chinno,",
    "T04bsa053_u:359": " vayaṃ na chinnā iti na cintayanti /",
    "T04bsa053_u:360": " teṣu nānurāgo na vā kopaḥ,",
    "T04bsa053_u:361": " na kalpo na vikalpaḥ,",
    "T04bsa053_u:362": " tadvat bodhisattvasya yā kṣāntiḥ sā pariśuddhāgragaganopametyuktivat /",
    "T04bsa053_u:363": " ratnāvalyāmapi evamuktam-",
    "T04bsa053_u:364": " śārīraṃ nāsti vai duḥkhaṃ tatra duḥkhaṃ kva mānasam /",
    "T04bsa053_u:365": " loko hi duḥkhitastena karuṇyāt sthīyate ciram //",
    "T04bsa053_u:366": " punaryo 'labdhavirāgāvasthastatra kāyasthitibādhakaviṣaye samavatīrṇe kāyaduḥkhaṃ niścitam utpadyate,",
    "T04bsa053_u:367": " tadā so 'pi sattvārthakṛtyeṣu ativiśiṣṭāvatārahetutvena pratiṣṭhata iti ākhyātam /",
    "T04bsa053_u:368": " pradāya chettuṃ svavapuḥ svaduḥkhāt svasaṃvidā nārakaduḥkhakādi /",
    "T04bsa053_u:369": " vilokya tannāśayituṃ pareṣāṃ pariśramaṃ prārabhate sa śīghram // Madhy_1.15 //",
    "T04bsa053_u:370": " bodhisattvastu duḥkhamayanarakatiryagyoniyamalokādighoralokāntargataṃ nirantaraghoraduḥkhena kāyacchedaṃ,",
    "T04bsa053_u:371": " svakāyacchedaduḥkhāt sahastraśo 'pyadhikaṃ pravṛddhamasahyaṃ duḥkhaṃ svaduḥkhena",
    "T04bsa053_u:372": " tulayitvā paśyati tadā svakāyacchedaduḥkhamavigaṇayya sattvānāṃ narakādiduḥkhacchedāya",
    "T04bsa053_u:373": " atiśīghraṃ vīryamārabhate /",
    "T04bsa053_u:374": " yathoktadānapāramitāprabhedadeśanārtham uktam-",
    "T04bsa053_u:375": " pradeyasaṅgrāhakadātṛśūnyaṃ vadanti lokottarapāramīti /",
    "T04bsa053_u:376": " tatra pāramīti tu yat saṃsārasāgarapāraṃ taṭaṃ,",
    "T04bsa053_u:377": " kleśajñeyāvaraṇaniḥśeṣatyāgasvabhāvayukto buddha eva vā /",
    "T04bsa053_u:378": " pāraṃgatastu pāramita ityuktam /",
    "T04bsa053_u:379": " aluguttarapade ityanena lakṣaṇena karmavibhaktilopaṃ na kṛtvā rūpaṇam,",
    "T04bsa053_u:380": " athavā pṛṣodarāditvād uttarapadayuktatayā vyavasthāpitam /",
    "T04bsa053_u:381": " prajñāṃ gṛhītvā viśeṣeṇa vyākhyātam,",
    "T04bsa053_u:382": " dānādayaḥ pāramitātulyatvāt pāramitāḥ santi /",
    "T04bsa053_u:383": " pariṇāmanāviśeṣeṇa pāragamanaṃ vyavasthāpya dānaṃ pāramitānāma prāpnot /",
    "T04bsa053_u:384": " vakṣyamāṇāḥ śīlādayo 'pi tathā vijñeyāḥ /",
    "T04bsa053_u:385": " iyaṃ dānapāramitāpi deyaṃ,",
    "T04bsa053_u:386": " pratigrāhakaṃ dāyakaṃ ca anālambya lokottarapāramitā astīti bhagavatīprajñāpāramitāyām uktam /",
    "T04bsa053_u:387": " anālambanasya lokottaratvād ālambanaṃ ca vyavahārasatyasaṃgrahatvāllaukikameva asti /",
    "T04bsa053_u:388": " tattu aprāptabodhisattvāvasthābhirjñātuṃ na śakyate / api ca-",
    "T04bsa053_u:389": " trayīṣu rāgodbhavataḥ pradiṣṭaṃ tadeva vai laukikapāramīti // Madhy_1.16 //",
    "T04bsa053_u:390": " tadeva dānaṃ triṣvavalambitaṃ sat laukikapāramitetyuktam /",
    "T04bsa053_u:391": " samprati yathokta- bhūmiriti jñānaviśeṣeṇa atiśayaguṇānuvādadvārā deśanārthamevamuktam-",
    "T04bsa053_u:392": " tathā pratiṣṭhā jinaputracitte sadāśraye suprabhakāntimāptā /",
    "T04bsa053_u:393": " ghanaṃ tamisraṃ muditā nirasya jayatyasau candramaṇiryathā vai // Madhy_1.17 //",
    "T04bsa053_u:394": " tathā śabdo yathoktaprakāradeśanārthaḥ /",
    "T04bsa053_u:395": " muditeti bhūmināma samākhyāyate /",
    "T04bsa053_u:396": " jayatīti tu asapakṣaṃ parājitya avasthānam ityarthaḥ /",
    "T04bsa053_u:397": " sā tu jñānasvabhāvā satī eva jinaputramanasi sthitatvād uparisthitā /",
    "T04bsa053_u:398": " pramuditābhūmistu yathoktarītyā sarvamapi gahanam andhakāraṃ nirākṛtya jayati /",
    "T04bsa053_u:399": " yathokta eva artha udāharaṇena prakāśayitum ākhyātam /",
    "T04bsa053_u:400": " candrakāntamaṇivad iti /",
    "T04bsa053_u:401": " madhyamakāvatārabhāṣye pramuditeti prathamaścittotpādaḥ /",
    "T04bsa053_u:402": " bodhisattvaprathamacittotpādo vyākhyātaḥ /",
    "T04bsa053_u:403": " 2. dvitīyaścittotpādaḥ",
    "T04bsa053_u:404": " adhunā dvitīyaṃ (cittotpādam)",
    "T04bsa053_u:405": " adhikṛtyocyate-",
    "T04bsa053_u:406": " sa śīlasampattiguṇānvitattvāt svapne 'pi duḥśīlamalaṃ jahāti / iti /",
    "T04bsa053_u:407": " bhūmisaṃjñakasarvajñānaviśeṣasya tu ekasvabhāvatvāt tadasatve 'nutpannaguṇabhyaḥ śīlapāramitādiviśiṣṭatābhya eva dvitīyacittotpādādiviśeṣāḥ darśitāḥ /",
    "T04bsa053_u:408": " tatra kleśānadhivāsitvāt,",
    "T04bsa053_u:409": " pāpānudbhūtatvāt,",
    "T04bsa053_u:410": " cittakaukṛtyagniśamanena,",
    "T04bsa053_u:411": " śītalatvāt,",
    "T04bsa053_u:412": " sukhahetutvena uttamairāśrayaṇīyatvāt śīlamiti /",
    "T04bsa053_u:413": " tadapi saptatyāgalakṣaṇam /",
    "T04bsa053_u:414": " trayo dharmā alobho 'dveṣaḥ samyagdṛṣṭiśca te samutthānam /",
    "T04bsa053_u:415": " ataḥ samutthānena saha śīlam adhikṛtya daśakarmamārgā vyākhyātāḥ śīlasaṃpat tu śīlātiśayaḥ /",
    "T04bsa053_u:416": " guṇaviśuddhistu guṇaśuddhiḥ,",
    "T04bsa053_u:417": " śīlasaṃpatpariśuddhiriti śabdaḥ prayojyaḥ /",
    "T04bsa053_u:418": " svaguṇapariśuddhatvāt śīlatvaṃ viśiṣṭim /",
    "T04bsa053_u:419": " tadanvitatvāt sa bodhisattvaḥ svapnāvasthāyāmapi duḥśīlamalairaliptaḥ /",
    "T04bsa053_u:420": " atha kathaṃ tasya tādṛk śīlasampadā guṇapariśuddhiḥ?",
    "T04bsa053_u:421": " etādṛśo 'yaṃ bodhisattvo dvitīyabodhisattvabhūmau prasthitastu-",
    "T04bsa053_u:422": " sa kāyavākcittaviśuddhacaryo daśaiva satkarmapathāṃścinoti // Madhy_2.1 //",
    "T04bsa053_u:423": " yathā dvitiyabodhisattvabhūmau- “tatrabhavanto jinaputrā,",
    "T04bsa053_u:424": " vimalāyāṃ bodhisattvabhūmau sthito bodhisattvaḥ prakṛtyaiva prāṇātipātātprativirīto",
    "T04bsa053_u:425": " bhavati nihatadaṇḍo nihataśastro nihatavairo lajjāvān dayāpannaḥ sarvaprāṇibhūteṣu",
    "T04bsa053_u:426": " hitasukhānukampī maitracittaḥ /",
    "T04bsa053_u:427": " sa saṃkalpairapi prāṇivihiṃsāṃ na karoti,",
    "T04bsa053_u:428": " kaḥ punarvādaḥ parasattveṣu sattvasaṃjñinaḥ saṃcintyaudārikakāyaviheṭhanayā //",
    "T04bsa053_u:429": " adattādānātprativirataḥ khalu punarbhavati svabhogasaṃtuṣṭaḥ,",
    "T04bsa053_u:430": " parabhogānabhilāṣī,",
    "T04bsa053_u:431": " anukampakaḥ /",
    "T04bsa053_u:432": " sa paraparigṛhītebhyo vastubhyaḥ paraparigṛhītasaṃjñī steyacittamupasthāpya antaśastṛṇaparṇamapi nādattamādātā bhavati,",
    "T04bsa053_u:433": " kaḥ punarvādo 'nyebhyo jīvitopakaraṇebhyaḥ //",
    "T04bsa053_u:434": " kāmamithyācārātprativirataḥ khalu punarbhavati svadārasaṃtuṣṭaḥ paradārānabhilāṣī /",
    "T04bsa053_u:435": " sa paraparigṛhītāsu strīṣu parabhāryāsu gotradhvajadharmarakṣitāsu abhidhyāmapi notpādayati,",
    "T04bsa053_u:436": " kaḥ punarvādo dvīndriyasamāpatyā vā anaṅgavijñaptyā vā //",
    "T04bsa053_u:437": " anṛtavacanātprativirataḥ khalu punarbhavati satyavādī,",
    "T04bsa053_u:438": " bhūtavādī,",
    "T04bsa053_u:439": " kālavādī,",
    "T04bsa053_u:440": " yathāvādī tathākārī /",
    "T04bsa053_u:441": " so 'ntaśaḥ svapnāntaragato 'pi vinidhāya dṛṣṭiṃ kṣāntiṃ ruciṃ matiṃ prekṣāṃ visaṃvādanābhiprāyo nānṛtāṃ vācaṃ niścārayati,",
    "T04bsa053_u:442": " kaḥ punarvādaḥ samanvāhṛtya //",
    "T04bsa053_u:443": " piśunavacanātprativirataḥ khalu punarbhavati abhedāviheṭhāpratipannaḥ sattvānām /",
    "T04bsa053_u:444": " sa netaḥ śrutvā amutrākhyātā bhavatyamīṣāṃ bhedāya /",
    "T04bsa053_u:445": " na amutaḥ śrutvā ihākhyātā bhavatyeṣāṃ bhedāya /",
    "T04bsa053_u:446": " na saṃhitān bhinatti,",
    "T04bsa053_u:447": " na bhinnānāmanupradānaṃ karoti /",
    "T04bsa053_u:448": " na vyagrārāmo bhavati na vyagrarato na vyagrakaraṇīṃ vācaṃ bhāṣate sadbhūtāmasadbhūtāṃ vā //",
    "T04bsa053_u:449": " paruṣavacanātprativirataḥ khalu punarbhavati /",
    "T04bsa053_u:450": " sa yeyaṃ vāgadeśā karkaśā parakaṭukā parābhisaṃjananī anvakṣānvakṣaprāgbhārā grāmyā",
    "T04bsa053_u:451": " pārthagjanakī anelā akarṇasukhā krodharoṣaniścāritā hṛdayaparidahanī manaḥsaṃtāpakarī",
    "T04bsa053_u:452": " apriyā amanaāpā amanojñā svasaṃtānaparasaṃtānavināśinī,",
    "T04bsa053_u:453": " tathārūpāṃ vācaṃ prahāya yeyaṃ vāk snigdhā mṛdvī manojñā madhurā priyakaraṇī manaāpakaraṇī",
    "T04bsa053_u:454": " hitakaraṇī nelā karṇasukhā hṛdayaṃgamā premaṇīyā paurī varṇavispaṣṭā vijñeyā śravaṇīyā",
    "T04bsa053_u:455": " niśritā bahujaneṣṭā bahujanakāntā bahujanapriyā bahujanamanaāpā vijñāpannā sarvasattvahitasukhāvahā",
    "T04bsa053_u:456": " samāhitā manaḥ prahlādanakarī svasaṃtānaparasaṃtānaprasādanakarī tathārūpāṃ vācaṃ niścārayati //",
    "T04bsa053_u:457": " saṃbhinnapralāpātprativirataḥ khalu punarbhavati suparihāryavacanaḥ kālavādī bhūtavādī arthavādī dharmavādī nyāyavādī vinayavādī,",
    "T04bsa053_u:458": " sa nidānavatīṃ vācaṃ bhāṣate kālena sāvadānām /",
    "T04bsa053_u:459": " sa cāntaśa itihāsapūrvakamapi vacanaṃ parihāryaṃ pariharati,",
    "T04bsa053_u:460": " kaḥ punarvādo vāgvikṣepeṇa //",
    "T04bsa053_u:461": " anabhidhyāluḥ khalu punarbhavati parasveṣu parakāmeṣu parabhogeṣu paravittopakaraṇeṣu paraparigṛhīteṣu spṛhāmapi notpādayati,",
    "T04bsa053_u:462": " kimitiyatpareṣāṃ tannāma syāditi nābhidhyāmutpādayati,",
    "T04bsa053_u:463": " na prārthayate,",
    "T04bsa053_u:464": " na praṇidadhāti,",
    "T04bsa053_u:465": " na lobhacittamutpādayati //",
    "T04bsa053_u:466": " avyāpannacittaḥ khalu punarbhavati sarvasattveṣu maitracitto hitacitto dayācittaḥ sukhacittaḥ snigdhacittaḥ sarvajagadanugrahacittaḥ sarvabhūtahitānukampācittaḥ",
    "T04bsa053_u:467": " sa yānīmāni krodhopanāhakhilāmalavyāpādaparidāhasaṃdhukṣitapratighādyāni tāni prahāya yānīmāni hitopasaṃhitāni maitryupasaṃhitāni sarvasattvahitasukhāya",
    "T04bsa053_u:468": " tānyanuvitarkayitā bhavati //",
    "T04bsa053_u:469": " samyagdṛṣṭiḥ khalu punarbhavati samyakpathagataḥ kautukamaṅgalanānāprakārakuśīladṛṣṭivigata ṛjudṛṣṭiraśaṭho 'māyāvī buddhadharmasaṃghaniyatāśayaḥ",
    "T04bsa053_u:470": " ” ityādyuktavat /",
    "T04bsa053_u:471": " tatra prathamatrayakuśalakarmapathāḥ kāyena pratipādyante /",
    "T04bsa053_u:472": " madhyamacaturo vācā antyatrayaścittena /",
    "T04bsa053_u:473": " evaṃ daśakuśalakarmamārgā api saṃgṛhītāḥ /",
    "T04bsa053_u:474": " kim eteṣāṃ karmamārgāṇāṃ cayanaṃ prathamacittotpādabodhisattvā na kurvanti?",
    "T04bsa053_u:475": " te 'pi cayanaṃ kurvanti, tathāpi-",
    "T04bsa053_u:476": " daśāpi mārgān kuśalān sametya bhavanti te śuddhatarāstathaiva /",
    "T04bsa053_u:477": " prathamacittotpādabodhisattvā na tathā /",
    "T04bsa053_u:478": " sadā viśuddhaḥ khalu śāradenduryathā hi śāntaprabhayātiśete // Madhy_2.2 //",
    "T04bsa053_u:479": " śāntastu saṃvṛtendriyaḥ /",
    "T04bsa053_u:480": " prabhāmayo dedīpyamānaśarīraḥ,",
    "T04bsa053_u:481": " tathā pariśuddhaśīlaḥ sannapi /",
    "T04bsa053_u:482": " sa śuddhaśīlaprakṛtiṃvidaśced bhavenna tenaiva viśuddhaśīlaḥ /",
    "T04bsa053_u:483": " yathā-āryaratnakūṭasūtre- “kāśyapa,",
    "T04bsa053_u:484": " e[ka]tyo bhikṣuḥ (śīlavantaḥ)",
    "T04bsa053_u:485": " prātimokṣasaṃvarasaṃvṛto viharati /",
    "T04bsa053_u:486": " ācāragocarasampanna aṇumātreṣvavadyeṣu (api)",
    "T04bsa053_u:487": " bhayadarśī samā[dā] ya śikṣate śikṣāpadeṣu pariśuddhakāyakarmavāṅmanaskarmaṇā samanvāgato viharati,",
    "T04bsa053_u:488": " pariśuddhājīvaḥ sa ca bha[vati] ātmavādī,",
    "T04bsa053_u:489": " ayaṃ kāśyapa prathamo duḥśīlaḥ śīlavaṃtaḥ pratirūpako draṣṭavyaḥ /",
    "T04bsa053_u:490": " ” ityataḥ “punaraparaṃ kāśyapa/",
    "T04bsa053_u:491": " ihe katyo bhikṣuḥ dvādaśādhūtaguṇasa[mādāne 'pi] upalambhadṛṣṭikaśca bhavati,",
    "T04bsa053_u:492": " ahaṃkāra(mamakāra)",
    "T04bsa053_u:493": " sthitaḥ ayaṃ kāśyapa caturtho duḥśīlaḥ śīlavantapratirūpakodra[ṣṭavyaḥ]” iti paryantam uktam /",
    "T04bsa053_u:494": " ataḥ sadā sastritaye 'pi buddhidvayapracārāt sutarāṃ nivṛttaḥ // Madhy_2.3 //",
    "T04bsa053_u:495": " kasmai prāṇine tyāgaḥ,",
    "T04bsa053_u:496": " kiṃ tyaktaṃ,",
    "T04bsa053_u:497": " kena tyaktaṃ,",
    "T04bsa053_u:498": " tattritaye 'pi bhāvābhāvādibuddhidvayanirvṛto bhavati /",
    "T04bsa053_u:499": " evaṃ saṃprati bodhisattvasya śīlasaṃpanmayatvam uktam /",
    "T04bsa053_u:500": " tataḥ paścāt sāmānyatayā tadbhinnānāmapi śīlasampatterdānādito 'pi atiśayatvaṃ sarvaguṇasampadāśrayabhūtatvameva deśanārthayitum uktam-",
    "T04bsa053_u:501": " dānājjanaḥ śīlapadena hīno bhogānavāpyaiṣyati durgatiñca / iti /",
    "T04bsa053_u:502": " taddānata eva sa dānapatiḥ śīlavān bhūto naradevamadhye viśiṣṭabhogasampanmayaḥ san śīlapādanirvṛttau durgatilokapatitaḥ pratyekanarakaṃ,",
    "T04bsa053_u:503": " aśvagajavānaranāgādipretamaharddhikādiṣu utpannaḥ sa vividhabhogasampatsampanna eva bhavati / ataḥ",
    "T04bsa053_u:504": " savyājamūle parikṣīyamāṇe tasmai na bhogāḥ prabhavanti paścāt // Madhy_2.4 //",
    "T04bsa053_u:505": " yo 'tyalpabījamuptvā vipulaphalaṃ prāpnuvan punaḥ phalāya tasmādapyadhikaṃ bījaṃ vapati,",
    "T04bsa053_u:506": " tena mahāphalasambhārasya yathāsamaye upavardhanakramo 'vicchinnaṃ sambhavati,",
    "T04bsa053_u:507": " kṛtapraṇāśasvabhāvaścayo mūrkhatayā pūrvabījamātramapi upabhuṅkte tasya savyājavastusaṃgrahasyāpi kṣayatvāt kuto bhāviphalasaṃpadutpādaḥ?",
    "T04bsa053_u:508": " tathaiva śīlanivṛtteḥ asthāne sampadupabhogakturapi atimūrkhatayā apūrvākṣeparahitatvāt pūrvākṣepāśeṣopabhogatvācca paścāt sampadbhāvo 'saṃbhavaḥ",
    "T04bsa053_u:509": " śīlapādavihīnasya asya pūrṇasampadbhāvo na kevalaṃ durlabhaḥ,",
    "T04bsa053_u:510": " durgatigamanena durgatita utthānam api atidurlabham iti deśanāya-",
    "T04bsa053_u:511": " yadā svatantraḥ sthitisāmarūpyam ayaṃ svacintāṃ yadi no karoti /",
    "T04bsa053_u:512": " darīprapāte paratantratāptau ka enamuttthāpayitā hi paścāt // Madhy_2.5 //",
    "T04bsa053_u:513": " ityuktama / yadyasau tadā anukūlajanapadasthito bandhamuktaśūravat svacchandaḥ,",
    "T04bsa053_u:514": " parādhīnatāmapraviṣṭaḥ san devamanuṣyādilokasthitaḥ svacintāṃ na karoti,",
    "T04bsa053_u:515": " sādhiṣṭadarīsamutsṛṣṭabaddhaśūravad durgatiṃgatamenaṃ paścāt ka uttthāpayiṣyati /",
    "T04bsa053_u:516": " ata eva pīḍanāya niścitameva durgatirbhaviṣyati /",
    "T04bsa053_u:517": " tata eva punarmanuṣyeṣu upapāde 'pi dvividhaḥ paripāko 'bhisiddha ityuktam /",
    "T04bsa053_u:518": " yatastādṛśo duḥśīlo 'tyadhikadoṣasambhārādhiṣṭhānam-",
    "T04bsa053_u:519": " tato jino dānakathāmudīrya kathāṃ tu śīlānugatāmuvāca /",
    "T04bsa053_u:520": " tasmādeva parājitasakalapāpadharmo jino dānādiguṇāvipraṇāśāya dānakathāsamayānantaraṃ śīlakathāmeva kṛtavān /",
    "T04bsa053_u:521": " guṇe vivṛddhe khalu śīlabhūmau phalopabhogastu nirantaraṃ syāt // Madhy_2.6 //",
    "T04bsa053_u:522": " sarvaguṇāśrayabhūtatvāt śīlam eva bhūmiḥ /",
    "T04bsa053_u:523": " tatra dānādisarvaguṇavivṛddhiścet hetuphalaparamparā uttarottaraṃ kramaśo 'navacchinnarūpeṇa phalasambhāramupavardhayantī dīrghakālam upabhoktuṃ",
    "T04bsa053_u:524": " anyathā tu na /",
    "T04bsa053_u:525": " ato 'nena prakāreṇa-",
    "T04bsa053_u:526": " pṛthagjanaśrāvakanaijabodhisvabhāvaniṣṭhasya jinātmajasya /",
    "T04bsa053_u:527": " na heturastyabhyudayāya śīlād ṛte ca niḥśreyasahetave 'nyaḥ // Madhy_2.7 //",
    "T04bsa053_u:528": " yathā- “ime khalu punardaśākuśalāḥ karmapathā adhimātratvādāsevitā [bhāvitā] bahulīkṛtā nirayaheturmadhyatvāt tiryagyoniheturmṛdutvādyamalokahetuḥ",
    "T04bsa053_u:529": " tatra prāṇātipāto nirayamupanayati,",
    "T04bsa053_u:530": " tiryagyonimupanayati,",
    "T04bsa053_u:531": " yamalokamupanayati /",
    "T04bsa053_u:532": " atha cetpunarmanuṣyeṣu upapadyate,",
    "T04bsa053_u:533": " dvau vipākāvabhinirvartayati alpāyuṣkatāṃ ca bahuglānyatāṃ ca /",
    "T04bsa053_u:534": " adattādānaṃ .........peyālaṃ.........'parīttabhogatāṃ ' ca 'sādhāraṇabhogatāṃ' ca /",
    "T04bsa053_u:535": " kāmamithyācāro ... anājāneyaparivāratāṃ ca sasapatnadāratāṃ ca /",
    "T04bsa053_u:536": " mṛṣāvādo.......abhyākhyānabahulatāṃ ca parairvisaṃvādanatāṃ ca /",
    "T04bsa053_u:537": " paiśunyaṃ......bhinnaparivāratāṃ ca hīnaparivāratāṃ ca /",
    "T04bsa053_u:538": " pāruṣyaṃ........amanāpaśravaṇatāṃ ca kalahavacanaṃ ca /",
    "T04bsa053_u:539": " tāṃ saṃbhinnapralāpo.......anādeyavacanatāṃ ca aniścitapratibhānatāṃ ca /",
    "T04bsa053_u:540": " abhidhyā........asaṃtuṣṭitāṃ ca mahecchatāṃ ca /",
    "T04bsa053_u:541": " vyāpādo.......ahitaiṣitāṃ ca parotpīḍanatāṃ ca /",
    "T04bsa053_u:542": " mithyādṛṣṭiḥ [nirayamupanayati,",
    "T04bsa053_u:543": " tiryagyonimupanayati,",
    "T04bsa053_u:544": " yamalokamupanayati /",
    "T04bsa053_u:545": " atha cetpunarmanuṣyeṣu upapadyate,",
    "T04bsa053_u:546": " dvau vipākāvabhinirvartayati] kudṛṣṭipatitaśca bhavati śaṭhaśca māyāvī /",
    "T04bsa053_u:547": " evaṃ khalu mahato 'parimāṇasya duḥkhaskandhasya ime daśākuśalāḥ karmapathāḥ samudāgamāya saṃvartante /",
    "T04bsa053_u:548": " ” “punaḥ kuśalānāṃ karmapathānāṃ samādānaheto[rdeva] manuṣyādyupapattimādiṃ kṛtvā yāvadbhavāgramityupapattayaḥ prajñāyante /",
    "T04bsa053_u:549": " tata uttaraṃ ta eva daśa kuśalāḥ karmapathāḥ prajñākāreṇa paribhāvyamānāḥ prādeśikacittatayā traidhātukottrastamānasatayā mahākaruṇāvikalatayā",
    "T04bsa053_u:550": " parataḥ śravaṇānugamena ghoṣānugamena ca śrāvakayānaṃ saṃvartayanti /",
    "T04bsa053_u:551": " tata uttarataraṃ pariśodhitā aparapraṇeyatayā [svayaṃbhūtvānukūlatayā] svayamabhisaṃbodhanatayā",
    "T04bsa053_u:552": " [parato 'parimārgaṇatayā] mahākaruṇopāyavikalatayā gambhīredaṃ- pratyayānubodhanena",
    "T04bsa053_u:553": " pratyekabuddhayānaṃ saṃvartayati /",
    "T04bsa053_u:554": " tata uttarataraṃ pariśodhitā vipulāpramāṇatayā mahākaruṇopetatayā upāyakauśalasaṃgṛhītatayā",
    "T04bsa053_u:555": " saṃbaddhamahāpraṇidhānatayā sarvasattvāparityāgatayā buddhajñānavipulādhyālambanatayā",
    "T04bsa053_u:556": " bodhisattvabhūmipariśuddhayai pāramitāpariśuddhayai caryāvipulatvāya saṃvartante /",
    "T04bsa053_u:557": " ” ityādi vistareṇoktavat ato 'nenaprakāreṇa taddaśakuśalamārgātiriktaṃ pṛthagjanaśrāvakapratyekabuddhabodhisattvānāṃ yathāyogam abhyudayasya",
    "T04bsa053_u:558": " niḥśreyasaḥ sukhaduḥkhābhāvasvabhāvasya muktilakṣaṇasya prāpterupāyo 'nyo nāstīti samupadiṣṭam /",
    "T04bsa053_u:559": " yo 'sau dvitīyacittotpādabodhisattvaḥ-",
    "T04bsa053_u:560": " yathā samudro hi śavena sārdham amaṅgalenāpi ca maṅgalaṃ vā /",
    "T04bsa053_u:561": " tathā hi śīlādhikṛto mahātmā samaṃ na tiṣṭhāsati duṣṭaśīlaiḥ // Madhy_2.8 //",
    "T04bsa053_u:562": " amaṃgalamiti akuśalaparyāyaḥ /",
    "T04bsa053_u:563": " yathoktaśīlapāramitāvibhedākhyānam-",
    "T04bsa053_u:564": " kutaśca kiṃ kutra vivarjitañca trike gṛhīte sati yaddhi śīlam /",
    "T04bsa053_u:565": " vadanti tallaukikapāramīti /",
    "T04bsa053_u:566": " tacchīlaṃ triṣvavalambitaṃ sat laukikapāramiteti ākhyāyate /",
    "T04bsa053_u:567": " alaukikaṃ tat triṣu rāgaśūnyam // Madhy_2.9 //",
    "T04bsa053_u:568": " tadevaśīlaṃ yathoktālambanatrayarahitaṃ syācced alaukikapāramitetyucyate /",
    "T04bsa053_u:569": " yathoktabhūmiguṇānuvādena śīlapāramitāvasthāpariniṣpattimāha-",
    "T04bsa053_u:570": " jinātmajendūdgatanirmalāpi bhavābhavaiṣā vimalā bhavaśrīḥ /",
    "T04bsa053_u:571": " śaradṛtoścāndramasīprabheva jaganmanastāpamapākaroti // Madhy_2.10 //",
    "T04bsa053_u:572": " vimaleti daśakuśalakarmamārgavimalatvād dvitīyabodhisattvabhūmeranvarthaṃ nāma /",
    "T04bsa053_u:573": " yathā nirmalā śaraccandraprabhā janasaṃtāpam apākaroti tathā jinaputrendūdgateyaṃ vimalāpi duḥśīlotpannaṃ manaḥsaṃtāpaṃ nivartayati /",
    "T04bsa053_u:574": " asyā asaṃsārāntargatatvād na bhavo 'pitu bhavaśrīḥ,",
    "T04bsa053_u:575": " sarvaguṇasampadāṃ tadanugatatvāt,",
    "T04bsa053_u:576": " caturdvīpaiśvaryasampadhetutvācca /",
    "T04bsa053_u:577": " iti madhyamakāvatārabhāṣye dvitīyaścittotpādaḥ /",
    "T04bsa053_u:578": " 3. tṛtīyaścittotpādaḥ",
    "T04bsa053_u:579": " samprati tṛtīyacittotpādam adhikṛtyottacyate-",
    "T04bsa053_u:580": " aśeṣajñeyendhanadāhakāgniprabhodbhavād bhūmiriyaṃ tṛtīyā /",
    "T04bsa053_u:581": " prabhākarī ................ prabhākarīti tu tṛtīyabodhisattvabhūmināma /",
    "T04bsa053_u:582": " punariyaṃ kasmāt prabhākarīti ced anvarthameva /",
    "T04bsa053_u:583": " tatsamaye aśeṣajñeyendhanadāhakajñānāgneḥ śāntyātmakaprabhodbhavād bhūmiriyaṃ prabhākarītyucyate /",
    "T04bsa053_u:584": " tṛtīyacittotpādasya",
    "T04bsa053_u:585": " ............... taṃ sugatasya putraṃ tadā ravistāmra ivāvibhāti // Madhy_3.1 //",
    "T04bsa053_u:586": " yathā sūryaudayāvasthāyāḥ pūrvaṃ tāmra iva avabhāsate tathā bodhisattve 'pi tatra jñānam ābhāsate /",
    "T04bsa053_u:587": " tādṛgjñānābhāsaprāptasya tasya bodhisattvasya kṣāntipāramitāviśeṣatādeśanārthamuktam-",
    "T04bsa053_u:588": " akopapātrasya hi tasya kāyāt sahāsthimāṃsaṃ yadi ko 'pi kṛntāt /",
    "T04bsa053_u:589": " palaṃ palaṃ dīrghanikṛntane 'pi nikṛntake kṣāntiratīva tasya // Madhy_3.2 //",
    "T04bsa053_u:590": " bodhisattvaḥ paracittānurakṣaṇārthatvāt tādṛgjñānavatvācca yena paradveṣacittādhāratvatrikālanirarthakatvaṃ saṃdehāspadatvañca na syuḥ tādṛksvabhāvakāyavākcittāvatārasākṣī nāsti /",
    "T04bsa053_u:591": " akopapātrasya yadi ko 'pi viśeṣaṇam /",
    "T04bsa053_u:592": " yadi tādṛkprāṇinā tasya bodhisattvasya kāyato sāsthimāṃsaṃ pratipalaṃ viramya viramya ciraṃ nikṛntite 'pi tādṛkkṛntakāya na kevalaṃ cittavyāroṣo na bhavati apitu,",
    "T04bsa053_u:593": " tadakuśalakarmapratyayaṃ narakaduḥkhādiviśeṣam avalambya bodhisattve 'tiviśiṣṭā kṣāntireva jāyate / api ca-",
    "T04bsa053_u:594": " yataḥ sa dharmān pratibimbarūpān nirātmadṛk paśyati bodhisattvaḥ /",
    "T04bsa053_u:595": " tataḥ kathaṃ kena kimasti chinnaṃ kadāpi vā kṣāntimupeti cāso // Madhy_3.3 //",
    "T04bsa053_u:596": " tadakuśalakarmapratyayaṃ narakādiduḥkhaviśeṣam avalambya na kevalaṃ viśeṣeṇa kṣānto",
    "T04bsa053_u:597": " 'pitu yataḥ sa sarvadharmān api pratibimbavat paśyan ātmātmīyasaṃjñānivṛttaḥ tasmād",
    "T04bsa053_u:598": " api kṣāntatara eva /",
    "T04bsa053_u:599": " api śabdastu kṣāntihetusaṃgrahārtham /",
    "T04bsa053_u:600": " kṣāntiriyaṃ na kevalaṃ bodhisattvānurūpo dharmo 'pitu taditarasakalaguṇarakṣāhetubhūtatvād akṣāntavat krodhavyāvṛttirapi yuktā vyākhyātā-",
    "T04bsa053_u:601": " prakupyate yadyapakāriṇe 'tra kimatra kopo vinivartitaḥ syāt /",
    "T04bsa053_u:602": " ato 'tra kopo hi nirarthako 'smin paratra loke 'pi viruddha eva // Madhy_3.4 //",
    "T04bsa053_u:603": " samprati dattaroṣāvasaro 'yaṃ parasmai apakāriṇe krudhyati cet tadānīntanāpakārāvinivṛtteḥ,",
    "T04bsa053_u:604": " tadālambanaḥ pratikopo nirarthaka eva,",
    "T04bsa053_u:605": " kṛtakāryatvāt /",
    "T04bsa053_u:606": " asmai kopo na kevalaṃ vartamāne niṣprayojanaḥ,",
    "T04bsa053_u:607": " apitu paraloko 'pi viruddho bhavati,",
    "T04bsa053_u:608": " krodhotpāde sati amanāpaparipākākṣepaḥ /",
    "T04bsa053_u:609": " yo duścaritakarmaphalaviśeṣopabhogavān mohāt pareṇāhaṃ prapīḍita iti parikalpayan apakāriṇe krodhamutpādayan pratyapakāreṇa tatpīḍanaṃ parājetukāmaścāsau",
    "T04bsa053_u:610": " tasyāpi vyāvartanārthamāha-",
    "T04bsa053_u:611": " purākṛtasyākuśalasya karmaphalaṃ tu yo naṣṭatayā vivakṣuḥ /",
    "T04bsa053_u:612": " parāhitakrodhata eva duḥkhaṃ kathaṃ hi tadbījatayopanītam // Madhy_3.5 //",
    "T04bsa053_u:613": " yat śastradhārapātena tatkāye sādhiṣṭhamapakāraduḥkhaṃ śatruṇopasādhitam,",
    "T04bsa053_u:614": " tadantyaphalabhūtaṃ pūrvakṛtaprāṇātipātakarmaṇaḥ prāṇināṃ narakatiryagyoniyamalokādi",
    "T04bsa053_u:615": " paripākaphalaṃ ghoram anubhūyamānaṃ niṣyandaphalaṃ yaccāvaśiṣṭakleśāśeṣāpriyaphalanivartanahetuḥ /",
    "T04bsa053_u:616": " tatkathaṃ punaḥ rvipariṇāmyaiva,",
    "T04bsa053_u:617": " auṣadhasya antimamātrāyā ābhyantare-vyādhipratīkārahetutvād vyāroṣaparāpakārābhyām atītāmanāpaphalādapi ativiśiṣṭāpakāraphalasambhāvanāhetutvena",
    "T04bsa053_u:618": " atastad vaidyasya vyādhicikitsāhetubhūtatīkṣṇaśalyakarmakriyāvat phaladuḥkhotpādahetoratikṣāntiryuktā /",
    "T04bsa053_u:619": " akṣāntistu na kevalam amanāpaparipākātikṣepaheturapitu dīrghasaṃgṛhītapuṇyasambhārakṣayaheturapyastīti deśanārthamuktam-",
    "T04bsa053_u:620": " dānena śīlena samudgataṃ yat puṇyaṃ citaṃ kalpaśatena naśyet /",
    "T04bsa053_u:621": " kṣaṇena kopājjinaputrakeṣu tasmān na kopādaparaṃ hi pāpam // Madhy_3.6 //",
    "T04bsa053_u:622": " yadi bodhisattvo mahātmā saḥ pudgale viśiṣṭe 'viśiṣṭe vāpi kleśābhyāsavaśapraveśatvād",
    "T04bsa053_u:623": " bodhicittotpānneṣu satyabhūtam asatyabhūtaśca doṣam adhikaṃ prajñāpya kṣaṇamātramapi",
    "T04bsa053_u:624": " krodhacittotpāde 'pi tanmātreṇaiva pūrvoktadānaśīlapāramitābhyāsotpannaśatakalpasaṃcitapuṇyasaṃbhāro naśyati,",
    "T04bsa053_u:625": " abodhisattvena bodhisattvebhya utpādite tu punaḥ kiṃ vaktavyam?",
    "T04bsa053_u:626": " tasmāt mahāsāgarajalapramāṇaṃ karṣagaṇanayā niścetumaśakyaṃ tathā tatra paripākasīmā niścetumaśakyaḥ /",
    "T04bsa053_u:627": " ata evaṃ sati amanāpaphalākṣepaṃ puṇyakṣayakarañca pāpam akṣānteḥ param aparaṃ nāsti /",
    "T04bsa053_u:628": " “mañjuśrīḥ, krodhaḥ krodha iti śatakalpasaṃbhṛtapuṇyopakṣayakaraḥ,",
    "T04bsa053_u:629": " tasmāt krodhaḥ krodha ityākhyātaḥ /",
    "T04bsa053_u:630": " ” punaśca akṣāntāḥ parāpakārāsamarthāstu ātmānameva nāśayanti,",
    "T04bsa053_u:631": " samarthā niṣkaruṇāśca svaparanāśakāḥ /",
    "T04bsa053_u:632": " anena tu janmata eva-",
    "T04bsa053_u:633": " kudarśano 'sajjananīyamāno nayānayajñānavivekahīnaḥ /",
    "T04bsa053_u:634": " parasmin kāle nikāyasabhāgaṃ tyaktvā sakopano durgatimeti śīghram /",
    "T04bsa053_u:635": " yadyete 'kṣāntidoṣāḥ,",
    "T04bsa053_u:636": " tadā ke vai tadviparītakṣāntiguṇā iti-",
    "T04bsa053_u:637": " guṇā viruddhāḥ kathitā hyakopāt // Madhy_3.7 //",
    "T04bsa053_u:638": " sudarśatā sajjanatāgatiśca nayānayajñānapaṭutvamasti /",
    "T04bsa053_u:639": " anantaraṃ devamanuṣyajanma kṣayaṃ hyakopādupayāti pāpam // Madhy_3.8 //",
    "T04bsa053_u:640": " ye 'kṣāntidoṣā uktāstadviruddhāste guṇāḥ kṣānterjñeyāḥ / tadyathā-",
    "T04bsa053_u:641": " pṛthagjano jinaputraśca doṣān guṇān samālokya ca kopakṣāntyoḥ /",
    "T04bsa053_u:642": " apāsya kopaṃ tarasaiva kṣāntiṃ sadā śrayeccāryajanapraśastām // Madhy_3.9 //",
    "T04bsa053_u:643": " kopakṣāntī tu kopakṣāntyaiva /",
    "T04bsa053_u:644": " doṣaguṇau cāpi doṣaguṇau /",
    "T04bsa053_u:645": " krodhakṣāntyordoṣaguṇāviti śabdaviniyogaḥ /",
    "T04bsa053_u:646": " krodhadoṣastu yathoktaḥ,",
    "T04bsa053_u:647": " viparyayeṇa kṣāntiguṇam avagamya akṣāntiṃ tyaktvā sarvakālaṃ kṣāntireva āśrayaṇīyā /",
    "T04bsa053_u:648": " adhunā kṣāntipāramitāprabhedadeśanārtham-",
    "T04bsa053_u:649": " sambuddhabaudhyai pariṇāmanāpi triṣvāśritā cet khalu laukikīyam /",
    "T04bsa053_u:650": " buddhatvāya pariṇāmanāyāmapi kā kṣāntiḥ,",
    "T04bsa053_u:651": " kena kṣāntiḥ,",
    "T04bsa053_u:652": " keṣu prāṇiṣu kṣāntiretattriṣvāśrayeṣu satsu iyaṃ kṣāntipāramitā laukikīti /",
    "T04bsa053_u:653": " anāśritā syāt khalu saiva buddhairalaukikī pāramiteti diṣṭā // Madhy_3.10 //",
    "T04bsa053_u:654": " tasyāṃ bhūmau bodhisattvasya kṣāntipāramitā yathā viśuddhayati tathaiva-",
    "T04bsa053_u:655": " abhijñatāṃ dhyānamito 'tra bhūmau jinasya putro hatarāgavairaḥ /",
    "T04bsa053_u:656": " bhavatyasau laukikakāmarāgau nihantumatyantatayā ca śaktaḥ // Madhy_3.11 //",
    "T04bsa053_u:657": " dhyānamiti dhyānaśabdastu upalakṣaṇārthaḥ,",
    "T04bsa053_u:658": " samāpattyapramāṇānāmapi grahaṇaṃ bhavati /",
    "T04bsa053_u:659": " yathātṛtīyabodhisattvabhūmāvuktavat- “so 'syāṃ prabhākaryāṃ bodhisattvabhūmau sthito",
    "T04bsa053_u:660": " bodhisattvo dharmānudharmapratipattiheto rviviktaṃ kāmairviviktaṃ pāpakairakuśaladharmaiḥ",
    "T04bsa053_u:661": " savitarkaṃ savicāraṃ vivekajaṃ prītisukhaṃ prathamaṃ dhyānamupasaṃpadya viharati /",
    "T04bsa053_u:662": " sa vitarkavicārāṇāṃ vyupaśamādadhyātmasaṃprasādāccetasa ekotībhāvādavitarkamavicāraṃ samādhijaṃ prītisukhaṃ dvitīyadhyānamupasaṃpadya viharati",
    "T04bsa053_u:663": " sa prītervirāgādupekṣako viharati smṛtimān saṃprajānan /",
    "T04bsa053_u:664": " sukhaṃ na kāyena pratisaṃvedayati yattadāryā ācakṣante- upekṣakaḥ smṛtimān /",
    "T04bsa053_u:665": " sukhavihārī niṣprītikaṃ tṛtīyaṃ dhyānamusaṃpadya viharati /",
    "T04bsa053_u:666": " sa sukhasya ca prahāṇādduḥkhasya ca prahāṇātpūrvameva ca saumanasyadaurmanasyayorastaṃgamādaduḥkhāsukhamupekṣāsmṛtipariśuddhaṃ caturthaṃ dhyānamupasaṃpadya viharati /",
    "T04bsa053_u:667": " ” iti, etāni catvāri dhyānāni /",
    "T04bsa053_u:668": " catastra ārūpyasamāpattayastu- tadyathā- “sa sarvaśo rūpasaṃjñānāṃ samatikramāt pratighasaṃjñānāmastaṃgamānnānātvasaṃjñānāmamanasikārādanantakamākāśamityākāśānantyāyatanamupasaṃpadya viharati /",
    "T04bsa053_u:669": " sa sarvaśa ākāśānantyāyatanasamatikramādanantaṃ vijñānamiti vijñānānantyāyatanamupasaṃpadya viharati /",
    "T04bsa053_u:670": " sa sarvaśo vijñānānantyāyatanasamatikramānnāsti kiṃcidityākiṃcanyāyatanamupasaṃpadya viharati /",
    "T04bsa053_u:671": " sa sarvaśa ākiṃcanyāyatanasamatikramānnaiva saṃjñā nāsaṃjñāpi iti saṃjñānāsaṃjñāyatanamupasaṃpadya viharati /",
    "T04bsa053_u:672": " ” imāścatastra ārūpyasamāpattayaḥ /",
    "T04bsa053_u:673": " catvāro 'pramāṇāstu evam- “sa maitrīsahagatena cittena vipulena mahadatenādvayenāpramāṇenāvaireṇāsapatnenānāvaraṇenāvyābādhena",
    "T04bsa053_u:674": " sarvatrānugatena dharmadhātuparame loke ākāśadhātuparyavasāne sarvāvantaṃ lokaṃ spharitvopasaṃpadya viharati /",
    "T04bsa053_u:675": " evaṃ karuṇāsahagatena cittena /",
    "T04bsa053_u:676": " muditāsahagatena cittena /",
    "T04bsa053_u:677": " upekṣāsahagetana cittena viharati /“",
    "T04bsa053_u:678": " pañcābhijñāstu,",
    "T04bsa053_u:679": " tadyathā- “so 'nekavidhāṃ ṛddhividhiṃ pratyanubhavati /",
    "T04bsa053_u:680": " pṛthivīmapi kampayati /",
    "T04bsa053_u:681": " eko 'pi bhūtvā bahudhā bhavati /",
    "T04bsa053_u:682": " bahudhāpi bhūtvaiko bhavati /",
    "T04bsa053_u:683": " āvirbhāvaṃ tirobhāvamapi pratyanubhavati /",
    "T04bsa053_u:684": " tiraḥ kuḍayaṃ tiraḥprākāraṃ parvatamapyasajjan gacchati tadyathāpi nāma ākāśe /",
    "T04bsa053_u:685": " ākāśe 'pi paryaṅkena krāmati tadyathāpi nāma pakṣiśakuniḥ /",
    "T04bsa053_u:686": " pṛthivyāmapyunmajjananimajjanaṃ karoti tadyathāpi nāma udake /",
    "T04bsa053_u:687": " udake 'pyamajjan gacchati tadyathāpi pṛthivyām /",
    "T04bsa053_u:688": " dhūmayati prajvalati,",
    "T04bsa053_u:689": " tadyathāpi nāma mahānagniskandhaḥ /",
    "T04bsa053_u:690": " svakāyādapi mahāvāridhārā utsṛjati tadyathāpi nāma mahāmeghaḥ /",
    "T04bsa053_u:691": " yābhirvāridhārābhirayaṃ trisāhastramahāsāhasro lokadhāturādīptaḥ pradīptaḥ saṃprajvalito 'gninā ekajvālībhūto nirvāpyate /",
    "T04bsa053_u:692": " imāvapi candrasūryāvevaṃmaharddhiko evaṃmahānubhāvo pāṇinā parāmṛśati parimārṣṭi yāvad brahmalokamapi kāyena vaśaṃ vartayati /",
    "T04bsa053_u:693": " ” ityete ṛddhayabhijñāḥ /",
    "T04bsa053_u:694": " “sa divyena śrotradhātunā [viśuddhenā] tikrāntamānuṣyakena ubhayān śabdān śṛṇoti divyān mānuṣyakān,",
    "T04bsa053_u:695": " sūkṣmānaudārikāṃśca /",
    "T04bsa053_u:696": " ye dūre 'ntike vā antaśo daṃśamaśakakīṭamakṣikāṇāmapi śabdān śṛṇoti /",
    "T04bsa053_u:697": " [eṣā divyā śrotrābhijñā] //“",
    "T04bsa053_u:698": " “sa parasattvānāṃ parapudgalānāṃ cetasaiva cittaṃ yathābhūtaṃ prajānāti /",
    "T04bsa053_u:699": " sarāgaṃ cittaṃ sarāgacittamiti yathābhūtaṃ prajānāti /",
    "T04bsa053_u:700": " virāgaṃ cittaṃ virāgacittamiti prajānāti /",
    "T04bsa053_u:701": " sadoṣaṃ, vigatadoṣaṃ,",
    "T04bsa053_u:702": " samohaṃ,",
    "T04bsa053_u:703": " vigatamohaṃ,",
    "T04bsa053_u:704": " sakleśaṃ,",
    "T04bsa053_u:705": " niḥkleśaṃ,",
    "T04bsa053_u:706": " parīttaṃ,",
    "T04bsa053_u:707": " vipulaṃ,",
    "T04bsa053_u:708": " mahadataṃ,",
    "T04bsa053_u:709": " apramāṇaṃ,",
    "T04bsa053_u:710": " saṃkṣiptaṃ,",
    "T04bsa053_u:711": " [vistīrṇaṃ],",
    "T04bsa053_u:712": " samāhitaṃ,",
    "T04bsa053_u:713": " asamāhitaṃ,",
    "T04bsa053_u:714": " vimuktaṃ,",
    "T04bsa053_u:715": " avimuktaṃ,",
    "T04bsa053_u:716": " sāṅganam,",
    "T04bsa053_u:717": " anaṅganam,",
    "T04bsa053_u:718": " audārikaṃ cittamaudārikacittamiti yathābhūtaṃ prajānāti /",
    "T04bsa053_u:719": " anaudārikaṃ cittamanaudārikaṃ cittamiti yathābhūtaṃ prajānāti /",
    "T04bsa053_u:720": " iti parasattvānāṃ parapudgalānāṃ cetasaiva cittaṃ yathābhūtaṃ prajānāti /",
    "T04bsa053_u:721": " [ityeṣā paracittajñānābhijñā] //“",
    "T04bsa053_u:722": " “so 'nekavidhaṃ pūrvanivāsamanusmarati /",
    "T04bsa053_u:723": " ekāmapi jātimanusmarati /",
    "T04bsa053_u:724": " dve tistrañcatastraḥ pañca daśa viṃśatiḥ triṃśataṃ catvāriṃśataṃ pañcāśataṃ jātiśata[sahastra]manusmarati /",
    "T04bsa053_u:725": " anekānyapi jātiśatāni /",
    "T04bsa053_u:726": " [anekānyapi jātisahastrāṇi] anekānyapi jātiśatasahastrāṇi /",
    "T04bsa053_u:727": " saṃvartakalpamapi vivartakalpamapi /",
    "T04bsa053_u:728": " anekānapi saṃvartavivartakalpānapyanusmarati /",
    "T04bsa053_u:729": " kalpaśatamapi kalpasahastramapi kalpaśatasahastramapi kalpakoṭīmapi kalpakoṭīśatamapi",
    "T04bsa053_u:730": " kalpakoṭīsahastramapi kalpakoṭīśatasahasramapi yāvadanekānyapi kalpakoṭīniyutaśatasahasrāṇyanusmarati-amunnāhamāsaṃ evaṃnāmā /",
    "T04bsa053_u:731": " evaṃgotraḥ evaṃjātiḥ evamāhāra evamāyuḥpramāṇaḥ evaṃcirasthitikaḥ evaṃ sukhaduḥkhapratisaṃvedī /",
    "T04bsa053_u:732": " so 'haṃ tataścyuto 'tropapannaḥ /",
    "T04bsa053_u:733": " tataścyuta ihopapannaḥ /",
    "T04bsa053_u:734": " iti sākāraṃ soddeśaṃ sanimittamanekavidhaṃ pūrvanivāsamanusmarita /",
    "T04bsa053_u:735": " [eṣā pūrvanivāsānusmṛtyabhijñā] //“",
    "T04bsa053_u:736": " “sa divyena cakṣuṣā viśuddhenātikrāntamānuṣyakeṇa sattvān paśyati cyavamānānupapadyamānān suvarṇān durvarṇān sugatān durgatān praṇītān hīnān",
    "T04bsa053_u:737": " yathākarmopagān sattvān yathābhūtaṃ prajānāti- ime bhavantaḥ sattvāḥ kāyaduścaritena",
    "T04bsa053_u:738": " samanvāgatā vāgduścaritena samanvāgatā manoduścaritena samanvāgatāḥ āryāṇāmapavādakā",
    "T04bsa053_u:739": " mithyādṛṣṭayaḥ mithyādṛṣṭikarmasamādānahetostaddhetuṃ tatpratyayaṃ kāyasya bhedātparaṃ",
    "T04bsa053_u:740": " maraṇādapāyadurgativinipātanirayeṣūpapadyante /",
    "T04bsa053_u:741": " ime punarbhavantaḥ sattvāḥ kāyasucaritena samanvāgatā vāksucaritena samanvāgatā manaḥsucaritena samanvāgatā āryāṇāmanapavādakāḥ /",
    "T04bsa053_u:742": " samyagdṛṣṭikarmasamādānahetostaddhetuṃ tatpratyayaṃ kāyasya bhedāt paraṃ maraṇātsugatau svarge devalokeṣūpapadyanta iti [prajānāti /",
    "T04bsa053_u:743": " evaṃ] divyena cakṣuṣā viśuddhenātikrāntamanuṣyeṇa (cyavamānānupapadyamānān)",
    "T04bsa053_u:744": " sākāraṃ soddeśaṃ sanimittaṃ sattvān paśyati /",
    "T04bsa053_u:745": " yathākarmopagatān sattvān yathābhūtān prajānāti /",
    "T04bsa053_u:746": " sa imāni dhyānāni vimokṣān samādhīn samāpattīśca samāpadyate,",
    "T04bsa053_u:747": " vyuttiṣṭhate /",
    "T04bsa053_u:748": " na ca teṣāṃ vaśenopapadyate 'nyatra yatra bodhyaṅgaparipūriṃ paśyati tatra saṃcintya praṇidhānavaśenopapadyate /",
    "T04bsa053_u:749": " tatkasya heto?",
    "T04bsa053_u:750": " tathā hi tasya bodhisattvasyopāyakauśalyābhinirhatā cittasaṃtatiḥ //“",
    "T04bsa053_u:751": " ata eva asyāṃ bhūmau bodhisattve dhyānam abhijñāśca sambhavanti kathaṃ sadā laukikarāgadveṣaparikṣayaḥ?",
    "T04bsa053_u:752": " capadaṃ tu anuktasaṅgrahārtham,",
    "T04bsa053_u:753": " iti tasya mohasyāpi parikṣayo bhavati- katham iti,",
    "T04bsa053_u:754": " idamapi yathā sūtre- “sa sarvadharmāṇāmasaṃkrāntitāṃ ca avināśitāṃ ca pratītya pratyayatayā vyavalokayati //",
    "T04bsa053_u:755": " tasya bhūyasyā mātrayā sarvāṇi kāmabandhanāni tanūni bhavanti /",
    "T04bsa053_u:756": " sarvāṇi rūpabandhanāni sarvāṇi bhavabandhanāni sarvāṇyavidyābandhanāni tanūni bhavanti /",
    "T04bsa053_u:757": " dṛṣṭikṛtabandhanāni ca pūrvameva prahīṇāni bhavanti /",
    "T04bsa053_u:758": " tasya asya prabhākaryāṃ bodhisattvabhūmau sthitasya bodhisattvasya anekān kalpān",
    "T04bsa053_u:759": " yāvadanekāni kalpakoṭiniyutaśatasahastrāṇi ....peyālaṃ.....anupacayaṃ mithyārāgaḥ prahāṇaṃ gacchati,",
    "T04bsa053_u:760": " anupacayaṃ mithyādoṣaḥ prahāṇaṃ gacchati,",
    "T04bsa053_u:761": " anupacayaṃ mithyāmohaḥ prahāṇaṃ gacchati /",
    "T04bsa053_u:762": " ” ityuktam /",
    "T04bsa053_u:763": " atastasya rāgo dveṣo mohaśca parikṣīṇo bhavati /",
    "T04bsa053_u:764": " kathaṃ hi te sadā laukikakāmarāgāt upahantuṃ samarthā bhaviṣyantīti yathā- “iyaṃ bhavanto jinaputrā bodhisattvasya prabhākarī nāma tṛtīyā bodhisattvabhūmiḥ",
    "T04bsa053_u:765": " yasyāṃ pratiṣṭhito bodhisattvo bhūyastvena indro bhavati devarājastridaśādhipatiḥ",
    "T04bsa053_u:766": " kṛtī prabhuḥ sattvānāṃ kāmarāgavinivartanopāyopasaṃhārāya kuśalaḥ sattvān kāmapaṅkādabhyuddhartum“, ityuktam /",
    "T04bsa053_u:767": " ataḥ sa jinaputro laukikakāmarāgān upahantuṃ samartho bhaviṣyati /",
    "T04bsa053_u:768": " evam asya bodhisattvasya tṛtīyabodhisattvabhūmau viśuddhakṣāntipāramitādhyānāparimāṇasamāpatyabhijñā",
    "T04bsa053_u:769": " rāgādiparikṣayasya ca niścitaprāptirbhaviṣyatītyuktvā adhunā tu kṣāntipāramitāparyantaṃ",
    "T04bsa053_u:770": " pāramitātrayāśrayaviśeṣaṃ sambhārasvabhāvaṃ phalaparisiddhivyavasthāṃ ca prakāśayitum ākhyāyate-",
    "T04bsa053_u:771": " ime hi dānādimayāḥ tridharmā gṛhibhya uktāḥ sugataistu bhūyaḥ /",
    "T04bsa053_u:772": " ta eva puṇyetyapi saṃbhṛtā hi sambuddharūpātmakakāyahetuḥ // Madhy_3.12 //",
    "T04bsa053_u:773": " bodhisattvā eva yathoktadānādyāśrayāḥ santi,",
    "T04bsa053_u:774": " tathāpi gṛhasthapravrajitabhedena tatra dvayoḥ saṃbhavaṃ vicintya tathoktam /",
    "T04bsa053_u:775": " tatra gṛhastheṣu prāyeṇa dānādayastrayo dharmāḥ susādhyāḥ,",
    "T04bsa053_u:776": " parivrājakeṣu ca vīryaṃ,",
    "T04bsa053_u:777": " dhyānaṃ tathā prajñā /",
    "T04bsa053_u:778": " na cetaretarāsaṃbhāvanā /",
    "T04bsa053_u:779": " buddhatvahetusambhārau tu dvau staḥ,",
    "T04bsa053_u:780": " sa cāsau puṇyasaṃbhāro jñānasaṃbhāraśca /",
    "T04bsa053_u:781": " tatra puṇyasambhārastu tāstistraḥ pāramitāḥ santi,",
    "T04bsa053_u:782": " jñānasambhāraśca dhyānaṃ prajñā ca /",
    "T04bsa053_u:783": " vīryaṃ tūbhayaheturiti vyavasthā /",
    "T04bsa053_u:784": " tatra yaḥ puṇyasambhāraḥ sa saṃbuddhānāṃ bhagavatāṃ śatapuṇyalakṣaṇasya adabhutasya acintyasya viśvarūpamayasya rūpakāyasya hetuḥ /",
    "T04bsa053_u:785": " dharmasvabhāvakāyasya anutpādalakṣaṇasya hetustu jñānasambhāraḥ /",
    "T04bsa053_u:786": " samprati āśrayādimāhātmyena svamahatvam uktvā tṛtīyabodhisattvabhūmyavasthā samākhyāyate-",
    "T04bsa053_u:787": " prabhākarīyaṃ jinaputrasūrye tamaḥ svakaṃ pūrvataraṃ vināśya /",
    "T04bsa053_u:788": " samīhate lokatamo vihantuṃ /",
    "T04bsa053_u:789": " sugataputrasūryasthiteyaṃ prabhākarībhūmiḥ svāśritām avidyāṃ ātmodbhavavighnabhūtāṃ",
    "T04bsa053_u:790": " jāyamānāvasthāyāmeva vināśya tatprakāropadeśena tadbhinnānāṃ tṛtīyabhūmyudbhavavighnāndhakāraṃ vihantuṃ samīhate /",
    "T04bsa053_u:791": " sa bodhisattvaḥ-",
    "T04bsa053_u:792": " na cātra kopo bhuvi tīkṣṇabhūte // Madhy_3.13 //",
    "T04bsa053_u:793": " sa tu doṣāndhakārāṇāṃ pratibandhakānāṃ nāśanena sūryavad atitīkṣṇatāvatāre 'pi doṣayuktajanebhyo na krudhyati /",
    "T04bsa053_u:794": " kṣānterativiśiṣṭābhyāsāt karuṇayā santateḥ snigdhatvācca /",
    "T04bsa053_u:795": " madhyamakāvatārabhāṣye tṛtīyaścittotpādaḥ /",
    "T04bsa053_u:796": " 4. caturthaścittotpādaḥ",
    "T04bsa053_u:797": " samprati dānaśīlakṣāntipāramitābhyo vīryapāramitāyā atirekadeśanādvāreṇa caturthacittotpādamadhikṛtya ākhyāyate-",
    "T04bsa053_u:798": " guṇā aśeṣā anugamya vīryaṃ dvayostu heturmatipuṇyarāśyoḥ /",
    "T04bsa053_u:799": " yato bhavet projjvalameva vīryam arciṣmatī bhūḥ khalu sā caturthī // Madhy_4.1 //",
    "T04bsa053_u:800": " kuśalakarmānutsāhamaye tu sarvathā dānādāpravṛtteḥ sarvaguṇotpādo 'saṃbhavaḥ /",
    "T04bsa053_u:801": " pūrvoktaguṇasañcayasamutsuke tu prāptāprāptayorvṛddhiprāptisaṃbhavād yasya kasyacid guṇasya hetustu vīryameva asti /",
    "T04bsa053_u:802": " sambhāradvayahetustu pūrvata ākhyātaḥ /",
    "T04bsa053_u:803": " tad vīryaṃ svaguṇapariśuddhidvārā yasyāṃ bhūmāvadhijvalati sā tu caturthī bodhisatvabhūmiḥ arciṣmatīti syāt /",
    "T04bsa053_u:804": " api ca, kasya hetorarciṣmatīti ākhyāyate-nāmāvatārahetudeśanārtham-",
    "T04bsa053_u:805": " sambodhipakṣasya vibhāvanāto jāto 'vabhāsaḥ sugatasya putre /",
    "T04bsa053_u:806": " tāmraprabhāyā adhikaṃ vibhāti",
    "T04bsa053_u:807": " ityuktam / evam asyāṃ bhūmau bodhisattve saptatriṃśad bodhipākṣikadharmabhāvanena pūrvākhyātatāmraprabhāyā viśiṣṭo 'vabhāsa upapadyate /",
    "T04bsa053_u:808": " tasmāt samyagjñānāgniprabhopapādena sā bodhisattvabhūmirarciṣmatītyākhyāyate /",
    "T04bsa053_u:809": " saptatriṃśad bodhipākṣikā dharmastu evam- catvāri smṛtyupasthānāni,",
    "T04bsa053_u:810": " catvāri samyakprahāṇāni,",
    "T04bsa053_u:811": " catvāra ṛddhipādāḥ,",
    "T04bsa053_u:812": " pañcendriyāṇi,",
    "T04bsa053_u:813": " pañca balāni,",
    "T04bsa053_u:814": " sapta bodhyaṅgāni āryāṣṭāṅgamārgaścetyuktāḥ /",
    "T04bsa053_u:815": " tatra catvāri smṛtyupasthānāni- “jinaputrā,",
    "T04bsa053_u:816": " bodhisattvo 'syāmarciṣmatyāṃ bodhisattvabhūmau pratiṣṭhito 'dhyātmaṃ kāye kāyānudarśī viharati,",
    "T04bsa053_u:817": " ātāpī saṃprajānan smṛtimān vinīya loko 'bhidhyādaurmanasye /",
    "T04bsa053_u:818": " bahirdhā kāye (kāyānudarśī viharati,",
    "T04bsa053_u:819": " ātāpī saṃprajānan smṛtimān vinīya loke 'bhidhyādaurmanasye)",
    "T04bsa053_u:820": " adhyātmaṃ bahirdhā kāye /",
    "T04bsa053_u:821": " evamevādhyātmaṃ vedanāsu bahirdhā vedanāsu adhyātmaṃ bahirdhā vedanāsu /",
    "T04bsa053_u:822": " evamadhyātmaṃ citte bahirdhā citte 'dhyātmaṃ bahirdhā citte /",
    "T04bsa053_u:823": " adhyātmaṃ dharmeṣu dharmānudarśī (viharati ātāpī saṃprajānan smṛtimān)",
    "T04bsa053_u:824": " bahirdhā dharmeṣu dharmānudarśī ... evamadhyātmaṃ bahirdhā dharmeṣu... /",
    "T04bsa053_u:825": " ” iti vistṛtanirdeśavat /",
    "T04bsa053_u:826": " catvāri samyakprahāṇāni yathā- “so 'nutpannānāṃ pāpakānāmakuśalānāṃ dharmāṇāmanutpādāya cchandaṃ janayati vyāyacchate vīryamārabhate cittaṃ pragṛhṇāti samyakpraṇidadhāti /",
    "T04bsa053_u:827": " utpannānāṃ pāpakānāmakuśalānāṃ dharmāṇāṃ",
    "T04bsa053_u:828": " prahāṇāya[itipūrvavat] /",
    "T04bsa053_u:829": " anutpannānāṃ kuśalānāṃ dharmāṇāmutpādāya [itipūrvavat] /",
    "T04bsa053_u:830": " utpannānāṃ kuśalānāṃ dharmāṇāṃ sthitaye 'saṃpramoṣāya vaipulyāya bhūyobhāvāya (bhāvanāya)",
    "T04bsa053_u:831": " paripūraye [cchandaṃ janayati,",
    "T04bsa053_u:832": " vyāyacchate- tu pūrvavat] /“",
    "T04bsa053_u:833": " catvāro ṛddhipādāḥ “chandasamādhiprahāṇasaṃskārasamanvāgataṃ ṛddhipādaṃ bhāvayati",
    "T04bsa053_u:834": " vivekaniścitaṃ virāganiścitaṃ nirodhaniścitaṃ vyavasargapariṇataṃ [tadvat] vīrya",
    "T04bsa053_u:835": " [samādhiprahāṇasaṃskārasamanvāgataṃ ṛddhipādaṃ] bhāvayati citta [samādhiprahāṇasaṃskārasamanvāgataṃ",
    "T04bsa053_u:836": " ṛddhipādaṃ] bhāvayati mīmāṃsā [samādhiprahāṇasaṃskārasamanvāgataṃ ṛddhipādaṃ] bhāvayatītyādi pūrvavat /“",
    "T04bsa053_u:837": " pañcendriyāṇi tadyathā- “sa śraddhendriyaṃ bhāvayati [iti tadvat] vivekaniścitaṃ...vīryendriyaṃ....smṛtīndriyaṃ....samādhīndriyaṃ...prajñendriyaṃ...sa",
    "T04bsa053_u:838": " “bhāvayati virāganiścitaṃ ityādi /",
    "T04bsa053_u:839": " pañcabalāni tu tānyevāsapakṣaparājitāni pūrvavat /",
    "T04bsa053_u:840": " sapta bodhyaṅgāni- tadyathā- “(sa)",
    "T04bsa053_u:841": " smṛti-saṃbodhyaṅgaṃ bhāvayati,",
    "T04bsa053_u:842": " [ityādi] dharmapravicaya [bodhyaṅgaṃ] vīrya [saṃbodhyaṅgaṃ] prīti [saṃbodhyaṅgaṃ]",
    "T04bsa053_u:843": " prastrabdhi-[saṃbodhyaṅgaṃ] samādhi [saṃbodhyaṅgaṃ] upekṣā [saṃbodhyaṅgaṃ bhāvayati ityādi pūrvavat] /“",
    "T04bsa053_u:844": " āryāṣṭāṅgamārgastu yathā- “samyakdṛṣṭiṃ bhāvayati [virāganiścitaṃ nirodha- niścitaṃ",
    "T04bsa053_u:845": " vyavasargapariṇataṃ] samyaksaṅkalpaṃ [api pūrvavat] samyagvācaṃ........ samyakkarmāntaṃ......samyagājīvaṃ......samyagvyāyāmaṃ.....samyaksmṛtiṃ...samyaksamādhiṃ",
    "T04bsa053_u:846": " ” [bhāvayati ityādi pūrvavat /",
    "T04bsa053_u:847": " ] asyāṃ bhūmau na kevalaṃ bodhipākṣikabhāvanotpādo 'pitu-",
    "T04bsa053_u:848": " saṃkṣīyate cātmadṛśo 'nuṣaṅgaḥ // Madhy_4.2 //",
    "T04bsa053_u:849": " asyāṃ bhūmau tasya ātmadṛṣṭikṣayo 'pi bhavati- tathā- “jinaputrā,",
    "T04bsa053_u:850": " bodhisattvasya asyāmarciṣmatyāṃ bodhisattvabhūmau sthitasya yānīmāni satkāyadṛṣṭipūrvaṅgamāni ātmasattvajīvapoṣa (puruṣa)",
    "T04bsa053_u:851": " pudalaskandhadhātvāyatanābhiniveśasamucchritāni unmarjjitāni nimajjitāni vicintitāni vitarkitāni kelāyitāni mamāyitāni dhanāyitāni niketasthānāni,",
    "T04bsa053_u:852": " tāni sarvāṇi vigatāni bhavanti sma /” ityuktam /",
    "T04bsa053_u:853": " iti madhyamakāvatārabhāṣye 'rciṣmatī nāma caturthaścittotpādaḥ /",
    "T04bsa053_u:854": " 5. pañcamaścittotpādaḥ",
    "T04bsa053_u:855": " samprati pañcamacittotpādādhikāraḥ-",
    "T04bsa053_u:856": " sa durjayābhūmigato mahātmā kṣamo na jetuṃ hyapi sarvamāraiḥ /",
    "T04bsa053_u:857": " pañcamabodhisattvabhūmau sthito bodhisattvastu sarvalokadhātusthitairdevaputramārairapi jetuṃ na kṣamaḥ tatpareṣāṃ mārakiṅkarādīnāṃ kaḥ punarvādaḥ?",
    "T04bsa053_u:858": " ata eva asyā bhūmernāma sudurjayeti /",
    "T04bsa053_u:859": " bodhisattvastu-",
    "T04bsa053_u:860": " dhyāne viśiṣṭe sumateśca satyasūkṣmasvabhāvādhigame 'tidakṣaḥ // Madhy_5.1 //",
    "T04bsa053_u:861": " jñātavyaḥ / tatra daśapāramitāsu dhyānapāramitaiva ativiśiṣṭā bhavati /",
    "T04bsa053_u:862": " sumatīti āryāḥ /",
    "T04bsa053_u:863": " teṣāṃ satyāni sumatisatyāni āryasatyānītyarthaḥ /",
    "T04bsa053_u:864": " svabhāvastu svarūpam /",
    "T04bsa053_u:865": " sūkṣmajñānādhigatasvabhāvastu sūkṣmasvabhāvaḥ,",
    "T04bsa053_u:866": " bhadramatisatyānāṃ sūkṣmasvarūpasya jñāne 'tidakṣo bhavati /",
    "T04bsa053_u:867": " caturāryasatyāni tu duḥkhasamudayanirodhamārgāḥ /",
    "T04bsa053_u:868": " bhagavatā satyaṃ tu dvayameva diṣṭamiti tadyathā- saṃvṛtisatyaṃ paramārthasatyañca /",
    "T04bsa053_u:869": " yathā-pitāputrasamāgamasūtre-",
    "T04bsa053_u:870": " satya ime duvi lokavidūnāṃ diṣṭa svayaṃ aśruṇitva pareṣām /",
    "T04bsa053_u:871": " saṃvṛti yā ca tathā paramārtho satyu na sidhyati kiṃ ca tṛtīyu //",
    "T04bsa053_u:872": " ityuktam /",
    "T04bsa053_u:873": " madhyamakaśāstre 'pi-",
    "T04bsa053_u:874": " dve satye samupāśritya buddhānāṃ dharmadeśanā /",
    "T04bsa053_u:875": " lokasaṃvṛtisatyaṃ ca satyaṃ ca paramārthataḥ //",
    "T04bsa053_u:876": " ityuktam /",
    "T04bsa053_u:877": " ataḥ kvasatyadvayātiriktāni anyāni caturāryasatyāni santīti cet- āravyāyate- yadyapi evam,",
    "T04bsa053_u:878": " tathāpi heyopādeyayoḥ pṛthak pṛthak hetuphalabhāvadeśanārthaṃm atra caturāryasatyāni uktāni /",
    "T04bsa053_u:879": " tatra heyapakṣastu saṃkleśaḥ /",
    "T04bsa053_u:880": " tatphalaṃ ca duḥkhasatyam /",
    "T04bsa053_u:881": " hetuśca samudayasatyam /",
    "T04bsa053_u:882": " upādeyapakṣastu vyavadānam,",
    "T04bsa053_u:883": " tasya phalaṃ nirodhasatyam /",
    "T04bsa053_u:884": " tatprāptiheturmārgasatyam /",
    "T04bsa053_u:885": " tatra duḥkhasamudayamārgasatyānāṃ saṃvṛtisatye 'ntarbhāvaḥ /",
    "T04bsa053_u:886": " nirodhasatyaṃ paramārthasatyasvarūpam /",
    "T04bsa053_u:887": " tathāparaṃ satyaṃ yat kiṃcit syāt tasyāpi yathāyogaṃ satyadvaye 'ntarbhāva eva niśceyaḥ /",
    "T04bsa053_u:888": " kiṃ catuḥsatyātiriktamaparamapi satyamastīti cet? ākhyātam /",
    "T04bsa053_u:889": " yathā-bodhisattvapañcamabhūmau - “idaṃ duḥkhamāryasatyamiti yathābhūtaṃ prajānāti /",
    "T04bsa053_u:890": " ayaṃ duḥkhasamudaya āryasatyamiti yathābhūtaṃ prajānāti /",
    "T04bsa053_u:891": " ayaṃ duḥkhanirodha āryasatyamiti yathābhūtaṃ prajānāti /",
    "T04bsa053_u:892": " iyaṃ duḥkhanirodhagāminī pratipadāryasatyamiti yathābhūtaṃ prajānāti /",
    "T04bsa053_u:893": " sa saṃvṛtisatyakuśalaśca bhavati /",
    "T04bsa053_u:894": " paramārthasatyakuśalaśca bhavati /",
    "T04bsa053_u:895": " lakṣaṇasatyakuśalaśca bhavati /",
    "T04bsa053_u:896": " vibhāgasatyakuśalaśca bhavati /",
    "T04bsa053_u:897": " nistīraṇasatyakuśalaśca bhavati /",
    "T04bsa053_u:898": " vastusatyakuśalaśca bhavati /",
    "T04bsa053_u:899": " prabhavasatyakuśalaśca bhavati /",
    "T04bsa053_u:900": " kṣayānutpādasatyakuśalaśca bhavati /",
    "T04bsa053_u:901": " mārgajñānāvatārasatyakuśalaśca bhavati /",
    "T04bsa053_u:902": " sarvabodhisattvabhūmikramānusaṃdhiniṣpādanatayā yāvattathāgatajñānasamudayasatyakuśalaśca bhavati /",
    "T04bsa053_u:903": " sa parasattvānāṃ yathāśayasaṃtoṣaṇātsaṃvṛtisatyaṃ prajānāti /",
    "T04bsa053_u:904": " ekanayasamavasaraṇātparamārthasatyaṃ prajānāti /",
    "T04bsa053_u:905": " svasāmānyalakṣaṇānubodhāllakṣaṇasatyaṃ prajānāti /",
    "T04bsa053_u:906": " dharmavibhāgavyavasthānānubodhādvibhāgasatyaṃ prajānāti /",
    "T04bsa053_u:907": " skandhadhātvāyatanavyavasthānānubodhānnistīraṇasatyaṃ prajānāti /",
    "T04bsa053_u:908": " cittaśarīraprapīḍanopanipātitatvādvastusatyam,",
    "T04bsa053_u:909": " gatisaṃdhisaṃbandhanatvātprabhavasatyam,",
    "T04bsa053_u:910": " sarvajvaraparidāhātyantopaśamātkṣayānutpādasatyam,",
    "T04bsa053_u:911": " [advayānutpādasatyam,",
    "T04bsa053_u:912": " ] advayābhinirhārānmārgajñānāvatārasatyam,",
    "T04bsa053_u:913": " sarvākārābhisaṃbodhaḥ sarvabodhisattvabhūmikramānusaṃdhiniṣpādanatayāyāvattathāgatajñānasamudayasatyaṃ prajānāti /",
    "T04bsa053_u:914": " ” ityuktavat /",
    "T04bsa053_u:915": " iti madhyamakāvatārabhāṣye sudurjayākhyaḥ pañcamaścittotpādaḥ /",
    "T04bsa053_u:916": " [Chapter 6 not available at present]"
}