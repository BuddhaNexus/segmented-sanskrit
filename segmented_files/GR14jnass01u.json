{
    "GR14jnass01u:0": "Jñānāmṛtasāra-Saṃhitā (also called “Nārada-Pañcarātra”)",
    "GR14jnass01u:1": "śrī-nārada-pañca-rātram",
    "GR14jnass01u:2": "prathamaika-rātre prathamo 'dhyāyaḥ",
    "GR14jnass01u:3": "oṃ namo bhagavate vāsudevāya atha maṅgalācaraṇam nārāyaṇaṃ namas kṛtya naraṃ caiva narottamam",
    "GR14jnass01u:4": "devīṃ sarasvatīṃ caiva tato jayam udīrayet //",
    "GR14jnass01u:5": "gaṇeśa-śeṣa-brahmeśa-dineśa-pramukhāḥ surāḥ /",
    "GR14jnass01u:6": "kumārādyāś ca munayaḥ siddhāś ca kapilādayaḥ // Jss_1,1.1 //",
    "GR14jnass01u:7": "lakṣmī sarasvatī durgā sāvitrī rādhikā parā /",
    "GR14jnass01u:8": "bhaktyā namanti yaṃ śaśvat taṃ namāmi parāt paraṃ // Jss_1,1.2 //",
    "GR14jnass01u:9": "dhyāyante satataṃ santo yogino vaiṣṇavās tathā /",
    "GR14jnass01u:10": "jyotir-abhyantare rūpam atulaṃ śyāma-sundaram // Jss_1,1.3 //",
    "GR14jnass01u:11": "dhyāyet taṃ paramaṃ brahma paramātmānam īśvaram /",
    "GR14jnass01u:12": "nirīham ati-nirliptam nirguṇaṃ prakṛteḥ paraṃ // Jss_1,1.4 //",
    "GR14jnass01u:13": "sarveśaṃ sarva-rūpaṃ ca sarva-kāraṇa-kāraṇam /",
    "GR14jnass01u:14": "satyaṃ nityaṃ ca puruṣaṃ purāṇaṃ param avyayam // Jss_1,1.5 //",
    "GR14jnass01u:15": "maṅgalyaṃ maṅgalārhaṃ ca maṅgalaṃ maṅgalālayam /",
    "GR14jnass01u:16": "svecchā-mayaṃ paraṃ dhāma bhagavantaṃ sanātanam // Jss_1,1.6 //",
    "GR14jnass01u:17": "stuvanti vedā yaṃ śaśvann ānantaṃ jānanti yasya te /",
    "GR14jnass01u:18": "taṃ staumi paramānandaṃ sānandaṃ nanda-nandanam // Jss_1,1.7 //",
    "GR14jnass01u:19": "bhakta-priyaṃ ca bhakteśaṃ bhaktānugraha-vigrahaṃ /",
    "GR14jnass01u:20": "śrīdaṃ śrīśaṃ śrī-nivāsaṃ śrī-kṛṣṇaṃ rādhikeśvaram // Jss_1,1.8 //",
    "GR14jnass01u:21": "jñānāmṛtaṃ jñāna-sindhoḥ saṃprāpya śaṅkarād guroḥ /",
    "GR14jnass01u:22": "parāvarāc ca paramād yogīndrāṇāṃ guror guroḥ // Jss_1,1.9 //",
    "GR14jnass01u:23": "vedebhyo dadhi-sindhubhyaś caturbhyaḥ sumanoharam /",
    "GR14jnass01u:24": "taj jñāna-mantha-daṇḍena saṃnirmathya navaṃ navam // Jss_1,1.10 //",
    "GR14jnass01u:25": "navanītaṃ samuddhṛtya natvā śambhoḥ padāmbujam /",
    "GR14jnass01u:26": "vidhi-putro nārado 'haṃ pañca-rātraṃ samārabhe // Jss_1,1.11 //",
    "GR14jnass01u:27": "oṃ nārāyaṇāśrame puṇye puṇya-kṣetre ca bhārata /",
    "GR14jnass01u:28": "siddhe nārāyaṇa-kṣetre vaṭa-mūle supuṇyade // Jss_1,1.12 //",
    "GR14jnass01u:29": "kṛṣṇāṃśaṃ kṛṣṇa-bhaktaṃ ca palaṃ kṛṣṇa-parāyaṇam /",
    "GR14jnass01u:30": "śrī-kṛṣṇa-caraṇāmbhoja-dhyānaikatāna-mānasam // Jss_1,1.13 //",
    "GR14jnass01u:31": "japantaṃ paramaṃ brahma kṛṣṇa ity akṣara-dvayam /",
    "GR14jnass01u:32": "sukhāsane sukhāsīnaṃ kṛṣṇa-dvaipāyanaṃ munim // Jss_1,1.14 //",
    "GR14jnass01u:33": "papraccha śukadevaś ca sarva-jñaṃ pitaraṃ muniḥ /",
    "GR14jnass01u:34": "kāraṇaṇ ca purāṇānāṃ purāṇaṃ param avyayam // Jss_1,1.15 //",
    "GR14jnass01u:35": "śrī-śuka uvāca bhagavan sarva-tattva-jña veda-vedāṅga-pāraga /",
    "GR14jnass01u:36": "yad yat prakāraṃ jñānaṃ ca nigūḍhaṃ śruti-sammatam // Jss_1,1.16 //",
    "GR14jnass01u:37": "teṣu yat sāra-bhūtaṃ cāpy ajñānāndha-pradīpakam /",
    "GR14jnass01u:38": "tat tat sarvaṃ samālocya māṃ bodhayitum arhasi // Jss_1,1.17 //",
    "GR14jnass01u:39": "atha śrī-kṛṣṇa-bhakti-praśaṃśā",
    "GR14jnass01u:40": "sa pitā jñāna-dātā yo jñānaṃ tat kṛṣṇa-bhaktidam /",
    "GR14jnass01u:41": "sā bhaktiḥ paramā śuddhā kṛṣṇa-dāsya-pradā ca yā // Jss_1,1.18 //",
    "GR14jnass01u:42": "tad eva dāsyaṃ śastaṃ yat sākṣāc caraṇa-sevanaṃ /",
    "GR14jnass01u:43": "nityaṃ goloka-vāsaṃ ca purataḥ stavanaṃ hareḥ // Jss_1,1.19 //",
    "GR14jnass01u:44": "śaśvan nimeṣa-rahitaṃ tat-pāda-padma-darśanam /",
    "GR14jnass01u:45": "śaśvat tat-sārdham ālāpa-sevā-karma-niyojanam // Jss_1,1.20 //",
    "GR14jnass01u:46": "tena sārdham aviccheda-sthānaṃ paraṃ śobhanam /",
    "GR14jnass01u:47": "bhaktānāṃ vāñcchitaṃ vastu sāra-bhūtaṃ śrutau śrutam // Jss_1,1.21 //",
    "GR14jnass01u:48": "putrasya vacanaṃ śrutvā vyāsadevo jahāsa saḥ /",
    "GR14jnass01u:49": "vijñāya jñāninaṃ putraṃ paramāhlādam āpa ha // Jss_1,1.22 //",
    "GR14jnass01u:50": "putraṃ śubhāśiṣaṃ kṛtvā sarva-jñaḥ sarva-bhāvanaḥ /",
    "GR14jnass01u:51": "yathāprāptaṃ guru-mukhāt pravaktum upacakrame // Jss_1,1.23 //",
    "GR14jnass01u:52": "śrī-vyāsa uvāca śuka dhanyo 'si mānyo 'si puṇya-rūpo 'si bhārate /",
    "GR14jnass01u:53": "putreṇa bhavatāsmākaṃ kulaṃ muktaṃ ca pāvanam // Jss_1,1.24 //",
    "GR14jnass01u:54": "sa putraḥ kṛṣṇa-bhakto yo bhārate suyaśas-karaḥ /",
    "GR14jnass01u:55": "punāti puṃsāṃ śatakaṃ janma-mātreṇa līlayā // Jss_1,1.25 //",
    "GR14jnass01u:56": "mātā-mahānāṃ śatakaṃ mātaraṃ mātṛ-mātaram /",
    "GR14jnass01u:57": "sodarān bāndhavāṃś caiva bhṛtyān patnīṃ sahātmajām // Jss_1,1.26 //",
    "GR14jnass01u:58": "yat-kanyāṃ pratigṛhṇāti tad-ādi-puruṣa-trayam /",
    "GR14jnass01u:59": "kanyā-pradātā śvaśuro jīvan-muktaḥ sabhāryakaḥ // Jss_1,1.27 //",
    "GR14jnass01u:60": "svayaṃ vidhātā bhagavān paraṃ kṛṣṇa-parāyaṇaḥ /",
    "GR14jnass01u:61": "kṛṣṇa-bhakto vasiṣṭas tu tat suto vaiṣṇavaḥ svayam // Jss_1,1.28 //",
    "GR14jnass01u:62": "vaiṣṇavas tat sutaḥ śaktiḥ kṛṣṇa-dhyānaika-mānasaḥ /",
    "GR14jnass01u:63": "parāśaraś ca tat-putraḥ kṛṣṇa-pādābja-sevayā // Jss_1,1.29 //",
    "GR14jnass01u:64": "jīvan-mukto mahā-jñānī yogīndrāṇāṃ guror guruḥ /",
    "GR14jnass01u:65": "ahaṃ veda-vibhaktā ca śrī-kṛṣṇa-pāda-sevayā // Jss_1,1.30 //",
    "GR14jnass01u:66": "gurur me bhagavān sākṣād yogīndro nārado muniḥ /",
    "GR14jnass01u:67": "guror gurur me śambhuś ca yogīndrāṇāṃ guror guruḥ // Jss_1,1.31 //",
    "GR14jnass01u:68": "teṣāṃ puṇyena putras tvaṃ puṇya-rāśiś ca mūrtimān /",
    "GR14jnass01u:69": "padmānāṃ mama puṃsāṃ ca prakāśo bhāskaraḥ svayam // Jss_1,1.32 //",
    "GR14jnass01u:70": "śrī-kṛṣṇa-caraṇāmbhojaṃ pādābjaṃ nāradeśayoḥ /",
    "GR14jnass01u:71": "sarasvatīṃ namas kṛtya jñānaṃ vakṣye sanātanam // Jss_1,1.33 //",
    "GR14jnass01u:72": "śrūyatām pañca-rātraṃ ca veda-sāram abhīpsitam /",
    "GR14jnass01u:73": "pañca-saṃvādam iṣṭaṃ ca bhaktānām abhivāñcchitam // Jss_1,1.34 //",
    "GR14jnass01u:74": "prāṇādhikaṃ priyaṃ śuddhaṃ paraṃ jñānāmṛtaṃ śubhaṃ /",
    "GR14jnass01u:75": "atha ṣaṭ-saṃvādāḥ ?what? hi goloke śata-śṛṅge ca parvate // Jss_1,1.35 //",
    "GR14jnass01u:76": "supuṇye virajā-tīre vaṭa-mūle manohare /",
    "GR14jnass01u:77": "purato rādhikāyāś ca brahmāṇaṃ kamalodbhavam // Jss_1,1.36 //",
    "GR14jnass01u:78": "tam uvāca mahā-bhaktaṃ stuvantaṃ praṇataṃ sutam /",
    "GR14jnass01u:79": "pañca-rātram idaṃ puṇyaṃ śrutvā ca jagatāṃ vidhiḥ // Jss_1,1.37 //",
    "GR14jnass01u:80": "praṇamya rādhikāṃ kṛṣṇaṃ prayayau śiva-mandiram /",
    "GR14jnass01u:81": "bhaktyā tam pūjayām āsa śaṅkaraḥ paramādaram // Jss_1,1.38 //",
    "GR14jnass01u:82": "sukhāsane sukhāsīnaṃ svasthaṃ bhaktaṃ ca pūjitam /",
    "GR14jnass01u:83": "papraccha vārtāṃ vinayī vinayena sukhāvahām // Jss_1,1.39 //",
    "GR14jnass01u:84": "sarvaṃ taṃ kathayām āsa pañca-rātrādikaṃ śubham /",
    "GR14jnass01u:85": "vasantaṃ vaṭa-mūle ca svarge mandākinī-taṭe // Jss_1,1.40 //",
    "GR14jnass01u:86": "yogīndrair api siddhendrair munīndraiś ca stutaṃ prabhuṃ /",
    "GR14jnass01u:87": "jñānāmṛtaṃ tam uktvā sa brahma-lokaṃ jagāma ha // Jss_1,1.41 //",
    "GR14jnass01u:88": "śambhuś ca kathayām āsa sva-śiṣyaṃ nāradaṃ munim /",
    "GR14jnass01u:89": "nāradaḥ kathayām āsa puṣkare sūrya-parvaṇi // Jss_1,1.42 //",
    "GR14jnass01u:90": "māṃ bhaktam anuraktaṃ ca puṇyāhe muni-saṃsadi /",
    "GR14jnass01u:91": "pañca-rātram idaṃ śuddhaṃ bhramāndha-dhvaṃsa-dīpakam // Jss_1,1.43 //",
    "GR14jnass01u:92": "atha pañca-rātra-pada-vyākhyā",
    "GR14jnass01u:93": "rātraṃ ca jñāna-vacanaṃ jñānaṃ pañca-vidhaṃ smṛtam /",
    "GR14jnass01u:94": "tenedaṃ pañca-rātraṃ ca pravadanti manīṣiṇaḥ // Jss_1,1.44 //",
    "GR14jnass01u:95": "jñānaṃ parama-tattvaṃ ca janma-mṛtyu-jarāpaham /",
    "GR14jnass01u:96": "tato mṛtyuñjayaḥ śambhuḥ saṃprāpa kṛṣṇa-vaktrataḥ // Jss_1,1.45 //",
    "GR14jnass01u:97": "jñānam dvitīyaṃ paramaṃ mumukṣūṇāṃ ca vāñcchitam /",
    "GR14jnass01u:98": "paraṃ mukti-pradaṃ śuddhaṃ yato līnaṃ hareḥ pade // Jss_1,1.46 //",
    "GR14jnass01u:99": "jñānaṃ śuddhaṃ tṛtīyaṃ ca maṅgalaṃ kṛṣṇa-bhaktidam /",
    "GR14jnass01u:100": "tad-dāsyam adhīṣṭaṃ ca yato dāsyaṃ labhed dhareḥ // Jss_1,1.47 //",
    "GR14jnass01u:101": "caturthaṃ yaugikaṃ jñānaṃ sarva-siddhi-pradaṃ param /",
    "GR14jnass01u:102": "sarvasvaṃ yogināṃ putra siddhānāṃ ca sukha-pradam // Jss_1,1.48 //",
    "GR14jnass01u:103": "aṇimā laghimā vyāptiḥ prākāmyaṃ mahimā tathā /",
    "GR14jnass01u:104": "īśitvaṃ ca vaśitvaṃ ca tathākāmāvasāyitā // Jss_1,1.49 //",
    "GR14jnass01u:105": "sāvajñaṃ dūra-śravaṇaṃ para-kāya-praveśanam /",
    "GR14jnass01u:106": "kāya-vyūhaṃ jīva-dānaṃ para-jīva-haraṃ param // Jss_1,1.50 //",
    "GR14jnass01u:107": "sarga-kartṛtva-śilpaṃ ca sarga-saṃhāra-kāraṇam /",
    "GR14jnass01u:108": "siddhaṃ ca ṣoḍaśa-vidhaṃ jñānināṃ ca yato bhavet // Jss_1,1.51 //",
    "GR14jnass01u:109": "jñānaṃ ca paramaṃ proktaṃ tad vai vaiṣayikaṃ nṛṇāṃ /",
    "GR14jnass01u:110": "yad iṣṭa-devī māyā sā paraṃ saṃmoha-kāraṇaṃ // Jss_1,1.52 //",
    "GR14jnass01u:111": "viṣaye baddha-citaṃ ca sarvam indriya-sevanam /",
    "GR14jnass01u:112": "poṣanaṃ sva-kuṭumbānāṃ svātmanaś ca niranratam // Jss_1,1.53 //",
    "GR14jnass01u:113": "prathamaṃ sāttvikaṃ jñānaṃ dvitīyaṃ ca tad eva ca /",
    "GR14jnass01u:114": "nairguṇyaṃ ca tṛtīyaṃ ca jñānaṃ ca sarvataḥ param // Jss_1,1.54 //",
    "GR14jnass01u:115": "caturtham ca rājasikaṃ bhaktas tan nābhivāñcchati /",
    "GR14jnass01u:116": "pañcamaṃ tāmasaṃ jñānaṃ vidvāṃs tan nābhivāñcchati // Jss_1,1.55 //",
    "GR14jnass01u:117": "jñānaṃ pañca-vidhaṃ proktaṃ pañca-rātraṃ vidur budhāḥ /",
    "GR14jnass01u:118": "pañca-rātraṃ sapta-vidhaṃ jñānināṃ jñānadaṃ param // Jss_1,1.56 //",
    "GR14jnass01u:119": "brāhmaṃ śaivaṃ ca kaumāraṃ vāsiṣṭaṃ kāpilaṃ param /",
    "GR14jnass01u:120": "gautamīyaṃ nāradīyam idaṃ sapta-vidhaṃ smṛtam // Jss_1,1.57 //",
    "GR14jnass01u:121": "atha grantha-praśaṃsā",
    "GR14jnass01u:122": "ṣaṭ pañca-rātraṃ vedāś ca purāṇāni ca sarvaśaḥ /",
    "GR14jnass01u:123": "itihāsaṃ dharma-śāstraṃ śātraṃ ca siddhi-yoga-jam // Jss_1,1.58 //",
    "GR14jnass01u:124": "dṛṣṭvā sarvaṃ samālokya jñānaṃ saṃprāpya śaṅkarāt /",
    "GR14jnass01u:125": "jñānāmṛtaṃ pañca-rātraṃ cakāra nārado muniḥ // Jss_1,1.59 //",
    "GR14jnass01u:126": "puṇyaṃ ca pāpa-vighnaṃ bhakti-dāsya-pradaṃ hareḥ /",
    "GR14jnass01u:127": "sarvasvaṃ vaiṣṇavānāṃ ca priyaṃ prāṇādhikaṃ suta // Jss_1,1.60 //",
    "GR14jnass01u:128": "sāra-bhūtaṃ ca sarveṣāṃ vedānāṃ paramādbhutam /",
    "GR14jnass01u:129": "nāradīyaṃ pañca-rātraṃ purāṇeṣu sudurlabham // Jss_1,1.61 //",
    "GR14jnass01u:130": "sarvāntarātmā bhagavān brahma-jyotiḥ sanātanam /",
    "GR14jnass01u:131": "paripūrṇatamaḥ śrīmān yathā kṛṣṇaḥ sureṣu ca // Jss_1,1.62 //",
    "GR14jnass01u:132": "yathā devīṣu pūjyā sā mūla-prakṛtir īśvarī /",
    "GR14jnass01u:133": "vaiṣṇavānāṃ ca siddhānāṃ jñānināṃ yogināṃ śivaḥ // Jss_1,1.63 //",
    "GR14jnass01u:134": "viśvastānāṃ indriyānām manaś ca śīghra-gāminām /",
    "GR14jnass01u:135": "brahmā ca veda-viduṣāṃ pūjyānāṃ ca gaṇeśvaraḥ // Jss_1,1.64 //",
    "GR14jnass01u:136": "sanat-kumāro bhagavān munīnāṃ pravaro yathā /",
    "GR14jnass01u:137": "bṛhaspatir buddhimatāṃ siddhānāṃ kapilo yathā // Jss_1,1.65 //",
    "GR14jnass01u:138": "yogīndrānāṃ satāṃ śuddha ṛṣir nārāyaṇo yathā /",
    "GR14jnass01u:139": "kavīnāṃ ca yathā śukraḥ paṇḍitānāṃ bṛhaspatiḥ // Jss_1,1.66 //",
    "GR14jnass01u:140": "saritām ca yathā gaṅgā samudrāṇāṃ jalārṇavaḥ /",
    "GR14jnass01u:141": "vṛndāvanaṃ vanānāṃ ca varṣānāṃ bhārataṃ yathā // Jss_1,1.67 //",
    "GR14jnass01u:142": "puṣkaraṃ tatra tīrthānāṃ pūjyānāṃ vaiṣṇavo yathā /",
    "GR14jnass01u:143": "ātmākāśo yathāptānāṃ yathā kāśī purīṣu ca // Jss_1,1.68 //",
    "GR14jnass01u:144": "vṛkṣāṇāṃ kalpa-vṛkṣaś ca surabhī kāma-dhenuṣu /",
    "GR14jnass01u:145": "puṣpāṇāṃ pārijātaś ca patrāṇāṃ tulasī yathā // Jss_1,1.69 //",
    "GR14jnass01u:146": "mantrāṇāṃ kṛṣṇa-mantraś ca yathā vidyā dhaneṣv api /",
    "GR14jnass01u:147": "yathā tejasvināṃ sūryo miṣṭānām amṛtaṃ yathā // Jss_1,1.70 //",
    "GR14jnass01u:148": "ādhārāṇāṃ ca sthūlānāṃ mahā-viṣṇur yathā suta /",
    "GR14jnass01u:149": "sūkṣmāṇāṃ paramāṇuś ca guruṇāṃ mantra-tantra-daḥ // Jss_1,1.71 //",
    "GR14jnass01u:150": "putraś ca sneha-pātrāṇāṃ nakṣatrāṇāṃ yathā śaśī /",
    "GR14jnass01u:151": "yathā ghṛtaṃ ca gavyānāṃ śasyānāṃ dhānyam īpsitam // Jss_1,1.72 //",
    "GR14jnass01u:152": "śāstrāṇāṃ ca yathā vedāḥ sāśramāṇāṃ yathā dvijaḥ /",
    "GR14jnass01u:153": "taijasānāṃ yathā ratnaṃ muktāmāṇikyahīrakam // Jss_1,1.73 //",
    "GR14jnass01u:154": "yathā chandasi gāyatrī durgā śaktimatīṣv api /",
    "GR14jnass01u:155": "pati-vratāsu laksmīś ca kṣamāśīlāsu medinī // Jss_1,1.74 //",
    "GR14jnass01u:156": "saubhāgyāsu sundarīṣu rādhā kṛṣṇa-priyāsu ca /",
    "GR14jnass01u:157": "hanumān vānarāṇāṃ ca pakṣiṇāṃ garuḍo yathā // Jss_1,1.75 //",
    "GR14jnass01u:158": "vāhanānāṃ balavatāṃ śaṅkarasya yathā vṛṣaḥ /",
    "GR14jnass01u:159": "śālagrāmaś ca yantrāṇāṃ pūjāsu kṛṣṇa-pūjanam // Jss_1,1.76 //",
    "GR14jnass01u:160": "ekādaśī vratānāṃ ca tapaḥsv anaśanaṃ yathā /",
    "GR14jnass01u:161": "yajñānāṃ japa-yajñaś ca satyaṃ dharmeṣu putraka // Jss_1,1.77 //",
    "GR14jnass01u:162": "suśīlaṃ ca guṇānāṃ ca puṇyeṣu kṛṣṇa-kīrtanam /",
    "GR14jnass01u:163": "śobhāśu sukha-dṛśyeṣu prabhā tejaḥsu sarvataḥ // Jss_1,1.78 //",
    "GR14jnass01u:164": "poṣṭrīṇāṃ upakartṛṇāṃ mitrāṇāṃ jananī yathā /",
    "GR14jnass01u:165": "lokānām api lokeśaḥ śeṣo nāgeṣu pūjitaḥ // Jss_1,1.79 //",
    "GR14jnass01u:166": "sudarśanaṃ ca śastrāṇāṃ viśvakarmā ca śilpinām /",
    "GR14jnass01u:167": "dharmiṣṭheṣu dayāvatsu devarṣisu mahatsu ca // Jss_1,1.80 //",
    "GR14jnass01u:168": "viṣṇu-bhakteṣu vijñeṣu yathaiva nārado muniḥ /",
    "GR14jnass01u:169": "evaṃ ca sarva-śāstreṣu pañca-rātraṃ ca pūjitam // Jss_1,1.81 //",
    "GR14jnass01u:170": "yathā nipīya pīyūṣaṃ na spṛhā cānya-vastuṣu /",
    "GR14jnass01u:171": "pañca-rātram abhijñāya nānyeṣu ca spṛhā satām // Jss_1,1.82 //",
    "GR14jnass01u:172": "sarvārtha-jñāna-bījaṃ cāpy ajñānāndha-pradīpam /",
    "GR14jnass01u:173": "vedasāroddhṛtaṃ tattvaṃ sarveṣāṃ samabhīpsitam // Jss_1,1.83 //",
    "GR14jnass01u:174": "iti śrī-nārada-pañca-rātre grantha-praśaṃsanaṃ nāma prathamo 'dhyāyaḥ",
    "GR14jnass01u:175": "prathamaika-rātre dvitīyo 'dhyāyaḥ",
    "GR14jnass01u:176": "śuka uvāca kutra vā pañca-rātraṃ ca nāradasya ca dhīmate /",
    "GR14jnass01u:177": "pradattaṃ śambhunā tāta tan me vyākhyātum arhasi // Jss_1,2.1 //",
    "GR14jnass01u:178": "atha nāradasya tapo-varṇanam",
    "GR14jnass01u:179": "vyāsa uvāca adhītya sarvān vedāṃś ca vedāṅgāṇ pitur antike /",
    "GR14jnass01u:180": "jagāma tītrhaṃ kedāraṃ supraśastaṃ ca bhārate // Jss_1,2.2 //",
    "GR14jnass01u:181": "himālayasya pūrve ya gaṅgā-tīre manohare /",
    "GR14jnass01u:182": "siddhe nārāyaṇa-kṣetre sarveṣāṃ abhivāñcchite // Jss_1,2.3 //",
    "GR14jnass01u:183": "tapaś cakāra sa munir divyaṃ varṣa-sahasrakam /",
    "GR14jnass01u:184": "pitroktenaiva vidhinā satataṃ saṃyutaḥ śuciḥ // Jss_1,2.4 //",
    "GR14jnass01u:185": "śuśrāvākāśa-vāṇīṃ ca tapaso 'nte mahā-muniḥ /",
    "GR14jnass01u:186": "svalpākṣarāṃ ca bahv-arthāṃ pariṇāma-sukhāvahām // Jss_1,2.5 //",
    "GR14jnass01u:187": "atha nāradaṃ prati daiva-vāṇī",
    "GR14jnass01u:188": "aśarīriṣy uvāca ādhārito yadi haris tapasā tataḥ kim /",
    "GR14jnass01u:189": "nādhārito yadi haris tapasā tataḥ kim /",
    "GR14jnass01u:190": "antar bahir yadi haris tapasā tataḥ kim /",
    "GR14jnass01u:191": "nāntar bahir yadi haris tapasā tataḥ kim // Jss_1,2.6 //",
    "GR14jnass01u:192": "virama virama brahman kiṃ tapasyāsu vatsa /",
    "GR14jnass01u:193": "vraja vraja dvija śīghraṃ śaṅkaraṃ jñāna-sindhum /",
    "GR14jnass01u:194": "labha labha hari-bhaktiṃ vaiṣṇavoktāṃ supakvāṃ /",
    "GR14jnass01u:195": "bhava-nigaḍa-nibandha-chedinīṃ kartanīṃ ca // Jss_1,2.7 //",
    "GR14jnass01u:196": "iti śrutvā ca sa munir vimanāḥ svar-ṇadī-taṭe /",
    "GR14jnass01u:197": "cakārārthānusandhānaṃ na prasannam ca tan manaḥ // Jss_1,2.8 //",
    "GR14jnass01u:198": "ruroda svar-ṇadī-tīre smāraṃ smāraṃ hareḥ padam /",
    "GR14jnass01u:199": "dadarśa puratas tātaṃ brahmāṇaṃ sakumārakam // Jss_1,2.9 //",
    "GR14jnass01u:200": "nanāma sahasā mūrdhnā pitaraṃ taṃ sahodaram /",
    "GR14jnass01u:201": "pādyam arghyaṃ ca pradadau javena sādaraṃ muniḥ // Jss_1,2.10 //",
    "GR14jnass01u:202": "śloka-dvayārthaṃ papraccha kumāraṃ jagatāṃ vidhim /",
    "GR14jnass01u:203": "sukhāsīnaṃ susthiraṃ ca sasmitaṃ ca gata-śramam // Jss_1,2.11 //",
    "GR14jnass01u:204": "svātmārāmaṃ pūrṇa-kāmaṃ jñānināṃ ca guror gurum /",
    "GR14jnass01u:205": "sāśru-netraḥ pulakito bhaktyā praṇata-kandharam // Jss_1,2.12 //",
    "GR14jnass01u:206": "nāradasya vacaḥ śrutvā dṛṣṭvā taṃ kātaraṃ vidhiḥ /",
    "GR14jnass01u:207": "putreṇa sārddham ālocya vyākhyāṃ kartuṃ samārebhe // Jss_1,2.13 //",
    "GR14jnass01u:208": "atha daiva-vāṇyarthaḥ",
    "GR14jnass01u:209": "brahmovāca he vatsa pūrva-ślokārthaṃ nigūḍhaṃ śruti-sammatam /",
    "GR14jnass01u:210": "vedārthaṃ dvi-vidhaṃ śuddhaṃ vyākhyāṃ kurvanti vaidikāḥ // Jss_1,2.14 //",
    "GR14jnass01u:211": "ārādhito yadi harir yena puṃsā sva-bhaktitaḥ /",
    "GR14jnass01u:212": "kiṃ tasya tapasā vyarthaṃ tīrtha-pūtasya nārada // Jss_1,2.15 //",
    "GR14jnass01u:213": "kṛṣṇa-mantropāsakasya jīvan-muktasya bhārate /",
    "GR14jnass01u:214": "tapaś copahāsa-bījaṃ tathā carvita-carvaṇam // Jss_1,2.16 //",
    "GR14jnass01u:215": "mantra-grahaṇa-mātreṇa puruṣāṇāṃ śataṃ suta /",
    "GR14jnass01u:216": "punāti sva-sva-bhaktaṃ ca cāndhavaṃś cāvalīlayā // Jss_1,2.17 //",
    "GR14jnass01u:217": "nahi dharmo nahi tapaḥ śrī-kṛṣṇa-sevanāt param /",
    "GR14jnass01u:218": "pariśramaṃ ca viphalaṃ tapasā vaiṣṇavasya ca // Jss_1,2.18 //",
    "GR14jnass01u:219": "kṛṣṇa-mantropāsakasya tīrtha-pūtasya putraka /",
    "GR14jnass01u:220": "tīrtha-snānam anaśanaṃ vedeṣu ca viḍambanam // Jss_1,2.19 //",
    "GR14jnass01u:221": "pūrva-karmānurodhena yat pāpaṃ vaiṣṇavasya ca /",
    "GR14jnass01u:222": "mantra-grahaṇa-mātreṇa naṣṭaṃ vahnau yathā tṛṇam // Jss_1,2.20 //",
    "GR14jnass01u:223": "pavitraḥ paramo vahniḥ pavitraṃ cāmalaṃ jalaṃ /",
    "GR14jnass01u:224": "pavitraṃ bhārataṃ varṣaṃ tīrthaṃ yat tulasī-dalam // Jss_1,2.21 //",
    "GR14jnass01u:225": "punāti līlayaitāni śuddhaḥ kṛṣṇa-parāyaṇaḥ /",
    "GR14jnass01u:226": "upasparśa ca bhaktasyāpy ete vāñcchanti sādaram // Jss_1,2.22 //",
    "GR14jnass01u:227": "bhaktasya pāda-rajasā sadyaḥ pūtā vasundharā /",
    "GR14jnass01u:228": "nahi pūta-stri-bhuvane śrī-kṛṣṇa-sevakāt paraḥ // Jss_1,2.23 //",
    "GR14jnass01u:229": "śāligrāma-śilā-cakre karoti kṛṣṇa-pūjanam /",
    "GR14jnass01u:230": "tat-pādodaka-naivedyaṃ nityaṃ bhuṅkte ca yaḥ pumān // Jss_1,2.24 //",
    "GR14jnass01u:231": "sa vaiṣṇavo mahā-pūtas tan-mantropāsakaḥ śuciḥ /",
    "GR14jnass01u:232": "punāti puṃsāṃ śatakaṃ janma-mātrāt sabāndhavam // Jss_1,2.25 //",
    "GR14jnass01u:233": "vatsa ślokasyaika-pādaṃ vyākhyātaṃ ca yathāgamam /",
    "GR14jnass01u:234": "vyākhyātaṃ karomy anya-pādaṃ yathājñānaṃ miśāmaya // Jss_1,2.26 //",
    "GR14jnass01u:235": "nārādhito yadi harir yena puṃsādhamena ca /",
    "GR14jnass01u:236": "kiṃ tasya tapasā vyarthaṃ niṣphalaṃ tat-pariśramaḥ // Jss_1,2.27 //",
    "GR14jnass01u:237": "vratāny eva hi dānāni tapāṃsy anaśanāni ca /",
    "GR14jnass01u:238": "vedopayuktā yajñāś ca karmāṇi ca śubhāni ca /",
    "GR14jnass01u:239": "na niṣpunāty abhaktaṃ ca surākumbham ivāpagā // Jss_1,2.28 //",
    "GR14jnass01u:240": "abhakta-sparśa-mātreṇa tīrthāni kampitāni ca /",
    "GR14jnass01u:241": "abhakta-bhāra-duḥkhena kampitā sā vasundharā // Jss_1,2.29 //",
    "GR14jnass01u:242": "ślokārdhaṃ kathitaṃ vatsa kiṃcid eva yathāgamam /",
    "GR14jnass01u:243": "tasyārdhasyāpi vyākhyānaṃ karomīti niśāmaya // Jss_1,2.30 //",
    "GR14jnass01u:244": "veda-sāraṃ kṛṣṇa-mataṃ mamāpi nahi kalpanā /",
    "GR14jnass01u:245": "antar bahir yadi hair yeṣāṃ puṃsāṃ mahātmanāṃ // Jss_1,2.31 //",
    "GR14jnass01u:246": "svapne jāgaraṇe śaśvat tapas teṣāṃ ca niṣphalam /",
    "GR14jnass01u:247": "sa eva viṣṇu-tulyo hi tad-aṃśo bhārate mune // Jss_1,2.32 //",
    "GR14jnass01u:248": "tasya rakṣā-nibandhena tad-abhyāse sudarśanam /",
    "GR14jnass01u:249": "dhyāna-mātreṇa niṣ-pāpaḥ punāti bhuvana-trayam // Jss_1,2.33 //",
    "GR14jnass01u:250": "datvā cakraṃ ca rakṣārthaṃ na niścinto janārdanaḥ /",
    "GR14jnass01u:251": "svayaṃ tan nikaṭaṃ yāti draṣṭuṃ rakṣaṇāya ca // Jss_1,2.34 //",
    "GR14jnass01u:252": "tat-paro hi priyo nāsti kṛṣṇasya paramātmanaḥ /",
    "GR14jnass01u:253": "nahi bhaktāt paraś cātmā prāṇāś cāvayavādayaḥ /",
    "GR14jnass01u:254": "na lakṣmī rādhikā vāṇī svayaṃbhuḥ śambhur eva ca // Jss_1,2.35 //",
    "GR14jnass01u:255": "bhakta-prāṇo hi kṛṣṇaś ca kṛṣṇa-prāṇā hi vaiṣṇavāḥ /",
    "GR14jnass01u:256": "dhyāyante vaiṣṇavāḥ kṛṣṇaṃ kṛṣṇaś ca vaiṣṇavāṃs tathā // Jss_1,2.36 //",
    "GR14jnass01u:257": "vyākhyātam ca tri-pādaṃ ca he munīndra yathāgamam /",
    "GR14jnass01u:258": "śeṣa-pādasya vyākhyānaṃ karomīti niśāmaya // Jss_1,2.37 //",
    "GR14jnass01u:259": "nāntar bahir yadi harir yeṣāṃ puṃsāṃ ca nārada /",
    "GR14jnass01u:260": "teṣām api tapo vyartham antar-malina-cetasāṃ // Jss_1,2.38 //",
    "GR14jnass01u:261": "kiṃ taj-jñānena tapasā vratena niyamena ca /",
    "GR14jnass01u:262": "tīrtha-snānena puṇyenāpi abhakta-mūḍha-cetasāṃ // Jss_1,2.39 //",
    "GR14jnass01u:263": "kṛṣṇa-bhakti-vihīnebhyo dvijebhyaḥ śvapaco mahān /",
    "GR14jnass01u:264": "śūkaro mleccha-nivahaḥ sva-dharmācareṇa ca // Jss_1,2.40 //",
    "GR14jnass01u:265": "sva-dharma-hīnā viprāś cāpy abhakṣya-bhakṣaṇena ca /",
    "GR14jnass01u:266": "nityaṃ nityaṃ vidharmeṇa patitāḥ śvapacādhamāḥ // Jss_1,2.41 //",
    "GR14jnass01u:267": "brahmaṇānāṃ sva-dharmaś ca santataṃ kṛṣṇa-sevanam /",
    "GR14jnass01u:268": "nityaṃ te bhuñjate santas tan-naivedyaṃ pādodakam // Jss_1,2.42 //",
    "GR14jnass01u:269": "na datvā haraye yas tu yadi bhuṅkte dvijādhamaḥ /",
    "GR14jnass01u:270": "annaṃ viṣṭhā-samaṃ mūtra-samaṃ toyaṃ vidur budhāḥ // Jss_1,2.43 //",
    "GR14jnass01u:271": "bhuṅkte sva-bhakṣyaṃ kolaś ca mlecchaś ca śvapacādhamaḥ /",
    "GR14jnass01u:272": "vipro nityam abhakṣyaṃ ca bhuṅkte ca patitas tataḥ // Jss_1,2.44 //",
    "GR14jnass01u:273": "ślokam ekaṃ ca vyākhyātaṃ yathā-jñānaṃ ca nārada /",
    "GR14jnass01u:274": "sannibodha parasyārdhaṃ vyākhyānaṃ ca yathocitaṃ // Jss_1,2.45 //",
    "GR14jnass01u:275": "tapaso virama brahman vyarthaṃ bhakta-tapo dhruvam /",
    "GR14jnass01u:276": "śaṅkaraś ca guruṃ kṛtvā hari-bhaktiṃ labhāciram // Jss_1,2.46 //",
    "GR14jnass01u:277": "supakvā hari-bhaktiś ca taraṇī bhava-tāraṇe /",
    "GR14jnass01u:278": "gurur eva paraṃ brahma karṇa-dhāra-svarūpakaḥ // Jss_1,2.47 //",
    "GR14jnass01u:279": "ity evam uktvā tvāṃ devī prajagāma sarasvatī /",
    "GR14jnass01u:280": "vyākhyātas tad-abhiprāyaḥ kiṃ bhūyaḥ kathayāmi te // Jss_1,2.48 //",
    "GR14jnass01u:281": "brahmāṇaś ca vacaḥ śrutvā jahāsa yogināṃ guruḥ /",
    "GR14jnass01u:282": "sanat-kumāro bhagavān uvāca pitaraṃ śuka // Jss_1,2.49 //",
    "GR14jnass01u:283": "sanat-kumāra uvāca",
    "GR14jnass01u:284": "pūrva-ślokasya vyākhyānaṃ na buddhaṃ śiśunā mayā /",
    "GR14jnass01u:285": "putraṃ śiṣyam abodhaṃ ca yuktaṃ bodhayitum punaḥ // Jss_1,2.50 //",
    "GR14jnass01u:286": "ārādhito harir yena tasya vyarthaṃ tapo yadi /",
    "GR14jnass01u:287": "nārādhito hair yena tasya vyartaṃ tapo yadi // Jss_1,2.51 //",
    "GR14jnass01u:288": "tasyārahitau tau dvau tapasaś ca sthalaṃ kutaḥ /",
    "GR14jnass01u:289": "tapaḥ kurvanti ye tāta tvaṃ māṃ bodhaya bālakam // Jss_1,2.52 //",
    "GR14jnass01u:290": "putrasya vacanaṃ śrutvā sandigdho jagatāṃ guruḥ /",
    "GR14jnass01u:291": "dadhyau kṛṣṇa-padāmbhojaṃ paraṃ kalpa-taruṃ śuka // Jss_1,2.53 //",
    "GR14jnass01u:292": "kṣaṇaṃ saṃcitya pādābjaṃ prāpa rāddhāntam īpsitam /",
    "GR14jnass01u:293": "vyākhyāṃ kartuṃ samārebhe vidhātā jagatām api // Jss_1,2.54 //",
    "GR14jnass01u:294": "atha naivedya-praśaṃsā",
    "GR14jnass01u:295": "brahmovāca dhanyo 'haṃ bhavataḥ putrāt jñānināṃ ca guror guroḥ /",
    "GR14jnass01u:296": "viṣṇu-bhaktāc ca dharmiṣṭhāt sat-putrāc ca pitā sukhī // Jss_1,2.55 //",
    "GR14jnass01u:297": "dhanyo 'si paṇḍito 'si tvaṃ hari-bhakto 'si putraka /",
    "GR14jnass01u:298": "mamāpi saphalaṃ janma jīvanaṃ ca tvayā budha // Jss_1,2.56 //",
    "GR14jnass01u:299": "nibodha pūrva-ślokārthaṃ punar vyākhyāṃ karomi ca /",
    "GR14jnass01u:300": "tathāpi cen na santoṣo bhavān vyākhyāṃ kariṣyati // Jss_1,2.57 //",
    "GR14jnass01u:301": "āśabdaḥ samyag-arthe ca rādhitaḥ prāpta-vācakaḥ /",
    "GR14jnass01u:302": "saṃprāptaś ca harir yena vyarthas tasya tapaḥ-śramaḥ // Jss_1,2.58 //",
    "GR14jnass01u:303": "yena samyak-prakāreṇa saṃprāpto harir īśvaraḥ /",
    "GR14jnass01u:304": "svapne jñāne ca jñātas teṣāṃ vyarthas tapaḥ-śramaḥ // Jss_1,2.59 //",
    "GR14jnass01u:305": "śrī-kṛṣṇa-vimukhaṃ mūḍhaṃ dvijam eva narādhamam /",
    "GR14jnass01u:306": "tīrthaṃ dānaṃ tāpaḥ puṇyaṃ vrataṃ naiva punāti tam // Jss_1,2.60 //",
    "GR14jnass01u:307": "yaś ca mūḍhatamo loke yaś ca bhaktiṃ parāṃ gataḥ /",
    "GR14jnass01u:308": "tāv ubhau sukha-sedhete tapaḥ kurvanti madhyamāḥ // Jss_1,2.61 //",
    "GR14jnass01u:309": "devān anyāṃś ca bhajate hariṃ jānāti tat-paraḥ /",
    "GR14jnass01u:310": "tapaḥ karoti taṃ prāptum ākāṅkṣan madhyamo janaḥ // Jss_1,2.62 //",
    "GR14jnass01u:311": "prāktanād anurāgī ca gṛhī saṃsāra-saṃvṛtaḥ /",
    "GR14jnass01u:312": "tapaḥ karoti śrī-kṛṣṇa-pāda-padmārtham īpsitam // Jss_1,2.63 //",
    "GR14jnass01u:313": "paraṃ śrī-kṛṣṇa-bhajanaṃ dhyānaṃ tan-nāma-kīrtanam /",
    "GR14jnass01u:314": "tat-pādodaka-naivedya-bhakṣaṇaṃ sarva-vāñcchitam // Jss_1,2.64 //",
    "GR14jnass01u:315": "atīva mūḍho vipraś ca prāktanād guru-doṣataḥ /",
    "GR14jnass01u:316": "tāmaso hi na jānāti śrī-kṛṣṇaṃ tri-guṇāt param // Jss_1,2.65 //",
    "GR14jnass01u:317": "ajñānād atha vā jñānāt sat-saṅgād eva prāktanāt /",
    "GR14jnass01u:318": "bhuṅkte naivedyaṃ īśasya kṛṣṇasya paramātmanaḥ // Jss_1,2.66 //",
    "GR14jnass01u:319": "sa ca mukto bhavet putra mucyate sarva-pātakāt /",
    "GR14jnass01u:320": "sa yāti divya-yānena golokaṃ lokam uttamam // Jss_1,2.67 //",
    "GR14jnass01u:321": "śṛṇu vatsa pravakṣyāmi pūrvākhyānaṃ purātanam /",
    "GR14jnass01u:322": "atīva suśravaṃ cāru madhuraṃ muktidaṃ param // Jss_1,2.68 //",
    "GR14jnass01u:323": "kānyakubjaḥ sukṣubdhaś ca brāhmaṇo grāma-yājakaḥ /",
    "GR14jnass01u:324": "devalo vṛṣa-vāhaś ca mahā-mūḍhaś ca pātakī // Jss_1,2.69 //",
    "GR14jnass01u:325": "svapne jñāne na jānāti puṇyaṃ vā kṛṣṇa-pūjanam /",
    "GR14jnass01u:326": "kṛṣṇa-bhakta-sahālāpa-darśana-sparśanaṃ śubhaṃ // Jss_1,2.70 //",
    "GR14jnass01u:327": "babhūva prāktanāt tasya kṣaṇa-mātraṃ sudurlabham /",
    "GR14jnass01u:328": "tena puṇyena naivedyaṃ lebhe kṛṣṇasya brāhmaṇaḥ // Jss_1,2.71 //",
    "GR14jnass01u:329": "pituḥ puṇyena putraś ca mārge patitam alpakam /",
    "GR14jnass01u:330": "svayaṃ bhuktāvaśeṣaṃ ca patitaṃ vaiṣṇavāj janāt // Jss_1,2.72 //",
    "GR14jnass01u:331": "susnigdhākṣata-jīrṇaṃ ca rajasā miśritaṃ param /",
    "GR14jnass01u:332": "gacchatas tatra viprasya patitaṃ bhakṣya-vastu ca // Jss_1,2.73 //",
    "GR14jnass01u:333": "naivedyopari kṛṣṇasya tvarāyuktasya putraka /",
    "GR14jnass01u:334": "tad-vastu bhuktaṃ vipreṇa kṛṣṇa-naivedya-miśritam // Jss_1,2.74 //",
    "GR14jnass01u:335": "saputreṇa kṣudhārtena tau yayatur gṛham /",
    "GR14jnass01u:336": "viprocchiṣṭaṃ ca bubhuje tasya patnī pati-vratā // Jss_1,2.75 //",
    "GR14jnass01u:337": "paramparānusaṃbandhāt pavitrā sā babhūva ha /",
    "GR14jnass01u:338": "jīvan-mukto brāhmaṇaś ca babhūva sa saputrakaḥ // Jss_1,2.76 //",
    "GR14jnass01u:339": "kālena tena puṇyena vyāghra-bhuktaś ca kānane /",
    "GR14jnass01u:340": "sārdhaṃ ca vyāghra-putrābhyāṃ golokaṃ prayayau dvija /",
    "GR14jnass01u:341": "pati-vratā saha-mṛtā bhartā sārdhaṃ jagāma sā // Jss_1,2.77 //",
    "GR14jnass01u:342": "iti śrī-nārada-pañca-rātre jñānāmṛta-sāre prathamaika-rātre",
    "GR14jnass01u:343": "brahma-sanat-kumāra-saṃvāde naivedya-praśaṃsanaṃ nāma dvitīyo 'dhyāyaḥ",
    "GR14jnass01u:344": "prathamaika-rātre tṛtīyo 'dhyāyaḥ",
    "GR14jnass01u:345": "sanat-kumāra uvāca aho tāta kim āścaryaṃ kṛṣṇasya paramātmanaḥ /",
    "GR14jnass01u:346": "paraṃ naivedya-māhātmyaṃ vistarād vada sāmpratam // Jss_1,3.1 //",
    "GR14jnass01u:347": "atha śrī-kṛṣṇa-mahima-varṇanam",
    "GR14jnass01u:348": "brahmovāca ekadā brāhmaṇo hṛṣṭaḥ praphulla-vadanekṣaṇaḥ /",
    "GR14jnass01u:349": "putreṇa sārdhaṃ prayayau bāndhavasya gṛhaṃ mudā // Jss_1,3.2 //",
    "GR14jnass01u:350": "nimantrito vivāhena mahā-saṃbhāra-saṃbhṛtaḥ /",
    "GR14jnass01u:351": "bhuktvā pītvā ca tad-gṛhe sva-gṛhaṃ prayayau mudā // Jss_1,3.3 //",
    "GR14jnass01u:352": "saputro brāhmaṇo mārge kṣut-pipāsārditaḥ sutaḥ /",
    "GR14jnass01u:353": "dadarśa candra-bhāgāṃ tāṃ nadīm ati-manoharām // Jss_1,3.4 //",
    "GR14jnass01u:354": "uvāca putraḥ pitraṃ snātvā bhokṣyāmi ceti bhoḥ /",
    "GR14jnass01u:355": "kṣut-pipāsā balavatī vardhate tāta vartmani // Jss_1,3.5 //",
    "GR14jnass01u:356": "putrasya vacanaṃ śrutvā tam uvāca dvijaḥ svayam /",
    "GR14jnass01u:357": "bhayaṃkaraṃ vanam idaṃ samīpe saritaḥ sutaḥ // Jss_1,3.6 //",
    "GR14jnass01u:358": "suśīghraṃ gaccha grāmāntaṃ puro ramya-sarovaram /",
    "GR14jnass01u:359": "tatra snātvā ca bhokṣyāvo gaccha vatsa yathāsukham // Jss_1,3.7 //",
    "GR14jnass01u:360": "tātasya vacanaṃ śrutvā jahāsa ca cukopa ha /",
    "GR14jnass01u:361": "pitaraṃ vaktum ārebhe rakta-paṇgkaja-locanaḥ // Jss_1,3.8 //",
    "GR14jnass01u:362": "śiśur uvāca bālo 'haṃ daśa-varṣīyas tvaṃ ca vṛddhaś ca jñānadaḥ /",
    "GR14jnass01u:363": "pitā dadāti putrāya jñānaṃ sarvatra bhū-tale // Jss_1,3.9 //",
    "GR14jnass01u:364": "aho duratyayaḥ kālo vṛdhho vadati bālavat /",
    "GR14jnass01u:365": "kathaṃ prāktanam ullaṅghya brūhi tāta duratyayam // Jss_1,3.10 //",
    "GR14jnass01u:366": "prāktanāt sukha-duḥkhaṃ ca rogaṃ śokaṃ bhayaṃ pitaḥ /",
    "GR14jnass01u:367": "sumṛtyur apamṛtyur vā cirāyur alpa-jīvanaḥ // Jss_1,3.11 //",
    "GR14jnass01u:368": "yatra kāle ca yan-mṛtyur bhavanaṃ śubha-karma ca /",
    "GR14jnass01u:369": "nyūnādhikaṃ kṣaṇaṃ nāsti niṣekaḥ kena vāryate // Jss_1,3.12 //",
    "GR14jnass01u:370": "yasya haste ca yan-mṛtyur vidhātrā likhitaḥ purā /",
    "GR14jnass01u:371": "na ca taṃ khaṇḍituṃ śaktaḥ svayaṃ viṣṇuś ca śaṅkaraḥ // Jss_1,3.13 //",
    "GR14jnass01u:372": "tāta vyartham adhītaṃ te durbuddher janma niṣphalam /",
    "GR14jnass01u:373": "subuddheḥ saphalaṃ janma tat-kṣaṇam jīvanaṃ sukham // Jss_1,3.14 //",
    "GR14jnass01u:374": "yena śuklī-kṛtā haṃsāḥ śukāś ca haritī-kṛtāḥ /",
    "GR14jnass01u:375": "mayūrāś citritā yena sa me rakṣāṃ kariṣyati // Jss_1,3.15 //",
    "GR14jnass01u:376": "yena kṛṣṇena viśvāni cāsaṃkhyāni kṛtāni ca /",
    "GR14jnass01u:377": "carācaraṃ ca yo rakṣet sa me rakṣāṃ kariṣyati // Jss_1,3.16 //",
    "GR14jnass01u:378": "ghorāraṇye sukhaṃ śete yo hi kṛṣṇena rakṣitaḥ /",
    "GR14jnass01u:379": "nirbandho 'pi yasya maraṇaṃ tasya mandire // Jss_1,3.17 //",
    "GR14jnass01u:380": "yaḥ śete nāga-śayyāsu prāktanān maṅgalāhitaḥ /",
    "GR14jnass01u:381": "yo nāga-bhakṣito bhogāt sa bhṛto garuḍāntike // Jss_1,3.18 //",
    "GR14jnass01u:382": "na samudre ca mriyate nāgni-rāśau viṣānale /",
    "GR14jnass01u:383": "na śastreṇa na cāstreṇāyur-marmāṇi rakṣati // Jss_1,3.19 //",
    "GR14jnass01u:384": "nāprāpta-kālo mriyate viddhaḥ śara-śatair api /",
    "GR14jnass01u:385": "tṛṇāgreṇāpi saṃspṛṣṭaḥ prāpta-kālo na jīvati // Jss_1,3.20 //",
    "GR14jnass01u:386": "kaścid garbhe ca mriyate kaścid bhūmiṣṭa-mātrataḥ /",
    "GR14jnass01u:387": "kaścid yauvana-kāle ca kaścid eva hi vārddhake // Jss_1,3.21 //",
    "GR14jnass01u:388": "kaścid cirāyu rogī cāpy arogī cāpi kaścana /",
    "GR14jnass01u:389": "kaścid dhanī daridraś ca kaścid eva hi karmaṇā // Jss_1,3.22 //",
    "GR14jnass01u:390": "kaścit kalpānta-jīvī ca cira-jīvī ca kaścana /",
    "GR14jnass01u:391": "prāktanād amaraḥ kaścin niṣeko balavattaraḥ // Jss_1,3.23 //",
    "GR14jnass01u:392": "kaścid yāti ca rājendro divya-yānena karmaṇā /",
    "GR14jnass01u:393": "kaścit kīṭa-pataṅgeṣu kaścit paśvādi-yoniṣu // Jss_1,3.24 //",
    "GR14jnass01u:394": "kaścid eva hi sannyāsī kaścic ca nara-ghātakaḥ /",
    "GR14jnass01u:395": "kaścid gajendra-gāmī ca paśu-yāyī ca kaścana // Jss_1,3.25 //",
    "GR14jnass01u:396": "kaścid sūkṣmāṃśukā-dhārī kaścij jīrṇa-paṭī janaḥ // Jss_1,3.26 //",
    "GR14jnass01u:397": "kaścin nagno 'apy anāhārī sudhā-bhojī ca ca kaścana /",
    "GR14jnass01u:398": "kaścic ca sundaraḥ śrīmān galat-kuṣṭī ca kaścana // Jss_1,3.27 //",
    "GR14jnass01u:399": "kaścit kubjaś cāṅga-hīno badhiraḥ kāṇa eva ca /",
    "GR14jnass01u:400": "kaścid dīrgho madhyamaś ca kaścit khañjaś ca vāmanaḥ // Jss_1,3.28 //",
    "GR14jnass01u:401": "kaścit kṛṣṇaś ca gauraś ca śyāmalaś ca sva-karmaṇā /",
    "GR14jnass01u:402": "kaścid bhaktyā ca prāpnoti kṛṣṇa-dāsyaṃ sudurlabham // Jss_1,3.29 //",
    "GR14jnass01u:403": "brahmaṇaḥ paramaṃ sthānaṃ janma-mṛtyu-jarā-haram /",
    "GR14jnass01u:404": "kaścit prāpnoti paramaṃ brahma-lokaṃ nirāmayam // Jss_1,3.30 //",
    "GR14jnass01u:405": "kaścit svargam indra-padaṃ śiva-lokaṃ svakarmaṇā /",
    "GR14jnass01u:406": "kaścit vargam indra-lokaṃ yama-lokaṃ ca kaścana // Jss_1,3.31 //",
    "GR14jnass01u:407": "kaścic ca narake ghore prāpnoti kleśam ulvaṇam /",
    "GR14jnass01u:408": "tādito yama-dūtena kṣudhitas tṛṣitaḥ sadā // Jss_1,3.32 //",
    "GR14jnass01u:409": "bhuṅkte viṇ-mūtra-kīṭaṃ tan-malaṃ śleṣmaṃ garaṃ vasām /",
    "GR14jnass01u:410": "kṣura-dhāre tapta-taile vahnau śite jale sthale // Jss_1,3.33 //",
    "GR14jnass01u:411": "prāpnoti dāruṇaṃ duḥkham ākalpaṃ pātakī pitaḥ /",
    "GR14jnass01u:412": "tathā bhogāvaśeṣe ca labdhā janma sva-karmaṇā // Jss_1,3.34 //",
    "GR14jnass01u:413": "vyādhi-yuktaḥ pramucyeta tayā ced īśvarecchayā /",
    "GR14jnass01u:414": "yad-bhayād vāti vāto 'yaṃ sūryas tapati yad-bhayāt // Jss_1,3.35 //",
    "GR14jnass01u:415": "varṣatīndro dahaty agnir mṛtyuś carati jantuṣu /",
    "GR14jnass01u:416": "yasyājñayā sṛṣṭi-vidhau mūrmo 'nantaṃ dadhāti ca // Jss_1,3.36 //",
    "GR14jnass01u:417": "sa ca sarvaṃ ca brahmāṇḍaṃ līlayā ceśvarecchayā /",
    "GR14jnass01u:418": "yasyājñayā mahā-bhītā sarvādhārā vasundharā // Jss_1,3.37 //",
    "GR14jnass01u:419": "dharā sā sarvasyādyā ratnavāṃś ca himālayaḥ /",
    "GR14jnass01u:420": "svayaṃ vidhātā bhagavān dhyāyate yam ahar-niśam // Jss_1,3.38 //",
    "GR14jnass01u:421": "yaṃ dhyāyate ca bhajate svayaṃ mṛtuñjayaḥ śivaḥ /",
    "GR14jnass01u:422": "sahasra-vaktro 'yaṃ stauti dhyāyate bhajate sadā // Jss_1,3.39 //",
    "GR14jnass01u:423": "svayṃ sarasvatī stauti yam īśvaram abhīpsitam /",
    "GR14jnass01u:424": "sevate pāda-padmaṃ ca svayaṃ padmālayā pitaḥ // Jss_1,3.40 //",
    "GR14jnass01u:425": "māyā bhītā ca yaṃ stauti durgā durgati-nāśinī /",
    "GR14jnass01u:426": "stuvanti vedāḥ satataṃ sāvitrī veda-mātṛkā // Jss_1,3.41 //",
    "GR14jnass01u:427": "siddhendrāś ca munīndrāś ca yogīndrāḥ sanakādayaḥ /",
    "GR14jnass01u:428": "rājendrāś cāsurendrāś ca surendrā manavas tathā // Jss_1,3.42 //",
    "GR14jnass01u:429": "dhyāyante ca bhajante ca bhaktāḥ santo hi santatam /",
    "GR14jnass01u:430": "kecid vidanti yaṃ brahmāṃ bhagavantaṃ sanātanam // Jss_1,3.43 //",
    "GR14jnass01u:431": "kecit pradhānaṃ sarvādyaṃ kecic ca jyotir īśvaram /",
    "GR14jnass01u:432": "kecic ca sarva-rūpaṃ ca sarva-kāraṇa-kāraṇam // Jss_1,3.44 //",
    "GR14jnass01u:433": "kecit svecchābhayaṃ rūpaṃ bhaktānugraha-vigraham /",
    "GR14jnass01u:434": "kecit suruciraṃ śyāma-sundaraṃ manoharam // Jss_1,3.45 //",
    "GR14jnass01u:435": "sānandaṃ paramānandaṃ govindaṃ nanda-nandanam /",
    "GR14jnass01u:436": "bhaja tāta paraṃ brahma smara śaśvat sureśvaram // Jss_1,3.46 //",
    "GR14jnass01u:437": "ity evam uktvā pitaraṃ candra-bhāgā-nadī-jale /",
    "GR14jnass01u:438": "snātvā papau jalaṃ svacchaṃ bubhuje miṣṭa-modakam // Jss_1,3.47 //",
    "GR14jnass01u:439": "pitā tad-vacanaṃ śrutvā sānandāśru mumoca saḥ /",
    "GR14jnass01u:440": "cucumba gaṇḍaṃ putrasya samāśleṣaṇa-pūrvakam // Jss_1,3.48 //",
    "GR14jnass01u:441": "pitā snātvā samārebhe sandhyāṃ kartuṃ ca pūjanam /",
    "GR14jnass01u:442": "susnātaṃ pitaraṃ dṛṣṭvā putraḥ sa prayayau vanam // Jss_1,3.49 //",
    "GR14jnass01u:443": "patraṃ bhojana-pātrārtham arhatuṃ cañcalaḥ śiśuḥ /",
    "GR14jnass01u:444": "cakāra cayanaṃ tūrṇaṃ praśastaṃ patra-pañcakam // Jss_1,3.50 //",
    "GR14jnass01u:445": "sundaraṃ kusumaṃ vanyaṃ pūjanārthaṃ pitus tathā /",
    "GR14jnass01u:446": "dadarśa purato bālaḥ supakvaṃ vadarī-phalam // Jss_1,3.51 //",
    "GR14jnass01u:447": "cakāra cayanaṃ tāni phalāni śobhanāni ca /",
    "GR14jnass01u:448": "dhātrī-phalaṃ supakvaṃ ca pakvam āmrātakaṃ tathā // Jss_1,3.52 //",
    "GR14jnass01u:449": "supakvaṃ ca kadambaṃ ca cakāra cayanaṃ punaḥ /",
    "GR14jnass01u:450": "supakvaṃ sundaraṃ ramyaṃ dāḍimaṃ śrī-phalaṃ tathā // Jss_1,3.53 //",
    "GR14jnass01u:451": "ramyaṃ jambu-phalaṃ caiva kharjūraṃ sumanoharam /",
    "GR14jnass01u:452": "karañjakaṃ ca jāmbīraṃ sundaraṃ cikuraṃ tathā // Jss_1,3.54 //",
    "GR14jnass01u:453": "tat sarvaṃ cayanaṃ kṛtvā dadarśa purataḥ saraḥ /",
    "GR14jnass01u:454": "sunirmalaṃ jalaṃ svacchaṃ śveta-padmaṃ manoharam // Jss_1,3.55 //",
    "GR14jnass01u:455": "ruciraṃ rakta-kahlāraṃ prasphuṭaṃ ca jalāntike /",
    "GR14jnass01u:456": "vihāya tāni sarvāṇi saraḥ-śirasi susthale // Jss_1,3.56 //",
    "GR14jnass01u:457": "papau saraḥ-svaccha-toyaṃ jahāra padmam ulvaṇam /",
    "GR14jnass01u:458": "kiṃcit surakta-kahlāraṃ pakvaṃ padma-phalaṃ tathā // Jss_1,3.57 //",
    "GR14jnass01u:459": "sarvam āharaṇaṃ kṛtvā pitaraṃ gantum udyataḥ /",
    "GR14jnass01u:460": "praphulla-vadanaḥ śrīmān sasmito dvija-bālakaḥ // Jss_1,3.58 //",
    "GR14jnass01u:461": "praphulla-campaka-taruṃ dadarśa purataḥ śiśuḥ /",
    "GR14jnass01u:462": "mallikā-mālatī-kundayūthikā-mādhavī-latāḥ // Jss_1,3.59 //",
    "GR14jnass01u:463": "cakāra cayanaṃ sphītaḥ puṣpāṇi sundarāṇi ca /",
    "GR14jnass01u:464": "puṣpeṇa phala-patreṇa tasya bhāro babhūva ha // Jss_1,3.60 //",
    "GR14jnass01u:465": "bālo voḍhum aśakyantaś ca yayau gamana-mantharaḥ /",
    "GR14jnass01u:466": "na phalaṃ bubhuje so 'pi dharmādharma-bhayena ca // Jss_1,3.61 //",
    "GR14jnass01u:467": "puro dadarśa sa śiśur ghoraṃ vyāghrālayaṃ bhiyā /",
    "GR14jnass01u:468": "tāta tāteti śabdaṃ ca cakāra ha punaḥ punaḥ // Jss_1,3.62 //",
    "GR14jnass01u:469": "na dadarśa ca tātaṃ ca śārdulaṃ ca dadarśa saḥ /",
    "GR14jnass01u:470": "bhiyā sasmāra govinda-pādāravaindam īpsitam // Jss_1,3.63 //",
    "GR14jnass01u:471": "hariṃ nara-hariṃ rāmaṃ kṛṣṇaṃ viṣṇuṃ ca mādhvam /",
    "GR14jnass01u:472": "dāmodaraṃ hṛṣīkeśaṃ mukundaṃ madhu-sūdanam // Jss_1,3.64 //",
    "GR14jnass01u:473": "etāni daśa nāmāni japan vipra-śiśur bhiyā /",
    "GR14jnass01u:474": "prayayau purataḥ śīghraṃ punar eva sarovaram // Jss_1,3.65 //",
    "GR14jnass01u:475": "saraso nirmale tīre puṣpāṇi ca phalāni ca /",
    "GR14jnass01u:476": "dadau bhaktyā bhagavate kṛṣṇāya paramātmane // Jss_1,3.66 //",
    "GR14jnass01u:477": "śrī-kṛṣṇa-pūjāṃ kurvantaṃ dhyānamānāṃ padāmbujam /",
    "GR14jnass01u:478": "nikaṭaṃ na yayau vyāghro dṛṣṭvā bālaṃ ca dūrataḥ // Jss_1,3.67 //",
    "GR14jnass01u:479": "vyāghraṃ dadarśa bālaś ca prakaṭāsyaṃ bhayānakam /",
    "GR14jnass01u:480": "vikṛtākāra-daśanaṃ vikaṭākṣaṃ mahodaram // Jss_1,3.68 //",
    "GR14jnass01u:481": "dṛṣṭvā ca durato vyāghram uvāsa sarasas taṭe /",
    "GR14jnass01u:482": "dadhyau kṛṣṇa-padāmbhojaṃ janma-mṛtyu-jarā-haram // Jss_1,3.69 //",
    "GR14jnass01u:483": "mūlādhāraṃ svādhiṣṭhānaṃ maṇipūram anāhatam /",
    "GR14jnass01u:484": "viśuddhaṃ ca tathājñākhyaṃ ṣaṭ-cakraṃ ca vibhāvya ca // Jss_1,3.70 //",
    "GR14jnass01u:485": "kuṇḍalinyā sva-śaktyā ca sahitaṃ parameśvaram /",
    "GR14jnass01u:486": "sahasra-dala-padma-sthaṃ hṛdaye svātmanaḥ prabhum // Jss_1,3.71 //",
    "GR14jnass01u:487": "dadarśa dvibhujaṃ kṛṣṇaṃ pīta-kauśeya-vāsasam /",
    "GR14jnass01u:488": "sasmitaṃ sundaraṃ śuddhaṃ navīna-jalada-prabham // Jss_1,3.72 //",
    "GR14jnass01u:489": "koṭi-kandarpa-saundarya-līlā-dhāma-manoharam /",
    "GR14jnass01u:490": "koṭi-pārvaṇa-pūrṇendu-prabhā-juṣṭaṃ ca sundaram // Jss_1,3.73 //",
    "GR14jnass01u:491": "sukha-dṛśyaṃ surūpaṃ ca bhaktānugraha-kārakam /",
    "GR14jnass01u:492": "candanokṣita-sarvāṅgaṃ ratna-bhūṣaṇa-bhūṣitam // Jss_1,3.74 //",
    "GR14jnass01u:493": "praphulla-padma-nayanaṃ rādhā-vakṣaḥ-sthala-sthitam /",
    "GR14jnass01u:494": "mālatī-mālya-sambaddha-cūḍā-cāru-suśobhanam // Jss_1,3.75 //",
    "GR14jnass01u:495": "dhṛta-ratnaṃ ratna-padmaṃ dakṣiṇena kareṇa ca /",
    "GR14jnass01u:496": "vāmena maṇi-nirmāṇa-dīpta-darpaṇam ujjvalam // Jss_1,3.76 //",
    "GR14jnass01u:497": "ratna-kuṇḍāla-yugmena gaṇḍa-sthala-virājitam /",
    "GR14jnass01u:498": "kausthubhena maṇīndreṇa cāru-vakṣaḥ-sthalojjvalam // Jss_1,3.77/",
    "GR14jnass01u:499": "muktārāji-vinindaika-danta-rāji-virājitam /",
    "GR14jnass01u:500": "ājānu-mālatī-mālā-vana-mālā-vibhūṣitam // Jss_1,3.78 //",
    "GR14jnass01u:501": "vedānana-sarasvatyā stutaṃ brahmeśa-vanditam /",
    "GR14jnass01u:502": "padmāpadmālayā-māyā-saṃsevita-padāmbujam // Jss_1,3.79 //",
    "GR14jnass01u:503": "pari-pūrṇatamam brahma paramātmānam īśvaram /",
    "GR14jnass01u:504": "nirliptaṃ sākṣi-bhūtaṃ ca bhagavantaṃ sanātanam // Jss_1,3.80 //",
    "GR14jnass01u:505": "sarveśāṃ sarva-rūpaṃ ca sarva-kāraṇa-kāraṇam /",
    "GR14jnass01u:506": "puruṣaṃ paramātmaikaṃ pareśaṃ prakṛteḥ paraṃ // Jss_1,3.81 //",
    "GR14jnass01u:507": "evaṃ bhūtaṃ vibhuṃ dṛṣṭvā manasā praṇanāma tam /",
    "GR14jnass01u:508": "tuṣṭāva parayā bhaktyā tam īśaṃ sampuṭāñjaliḥ // Jss_1,3.82 //",
    "GR14jnass01u:509": "śrī-subhadra uvāca he nātha darśnaṃ dehi māṃ bhaktaṃ śaraṇāgatam /",
    "GR14jnass01u:510": "śrīda śrīśa śrī-nivāsa śrī-nidhe śrī-niketana // Jss_1,3.83 //",
    "GR14jnass01u:511": "śriyā sevita-pādābja śrī-samutpatti-kāraṇa /",
    "GR14jnass01u:512": "vedānirvacaniyeśa nirīha nirguṇādhipa // Jss_1,3.84 //",
    "GR14jnass01u:513": "sarvādya sarva-nilaya sarva-bīja sanātana /",
    "GR14jnass01u:514": "śānta sarasvatī-kānta nitānta sarva-karmasu // Jss_1,3.85 //",
    "GR14jnass01u:515": "sarvādhāra nirādhāra kāma-pūra parāt para /",
    "GR14jnass01u:516": "duṣpārāsāra-saṃsāra-karṇa-dhāra namo 'stu te // Jss_1,3.86 //",
    "GR14jnass01u:517": "ity evam uktvā sa śiśu ruroda ca punaḥ punaḥ /",
    "GR14jnass01u:518": "dhyāyena tat-padāmbhojaṃ śaraṇaṃ ca cakāra saḥ // Jss_1,3.87 //",
    "GR14jnass01u:519": "iti viprakṛtaṃ stotraṃ tri-sandhyaṃ yaḥ paṭhen naraḥ /",
    "GR14jnass01u:520": "mucyate sarva-pāpebhyo viṣṇu-lokaṃ sa gacchati // Jss_1,3.88 //",
    "GR14jnass01u:521": "iti śrī-nārada-pañca-rātre jñānāmṛta-sāre prathamaika-rātre",
    "GR14jnass01u:522": "brahma-sanat-kumāra-saṃvāde śrī-kṛṣṇa-mahimopālambhanaṃ nāma tṛtīyo 'dhyāyaḥ",
    "GR14jnass01u:523": "prathamaika-rātre caturtho 'dhyāyaḥ",
    "GR14jnass01u:524": "brahmovāca brāhmaṇasya stavaṃ śrutvā parituṣṭo janārdanaḥ /",
    "GR14jnass01u:525": "kṛpāṃ cakāra bhagavān bhakteśo bhakta-vatsalaḥ // Jss_1,4.1 //",
    "GR14jnass01u:526": "etasminn antare tatra bhagavān nanda-nandanaḥ /",
    "GR14jnass01u:527": "nārāyaṇarṣiḥ kṛpayā cājagāma sarovaram // Jss_1,4.2 //",
    "GR14jnass01u:528": "dadarśa brāhmaṇa-vaṭuṃ tam eva muni-puṅgavam /",
    "GR14jnass01u:529": "tejasā sukha-dṛśyena sundaraṃ sumanoharam // Jss_1,4.3 //",
    "GR14jnass01u:530": "pīta-vastra-parīdhānaṃ navīna-jalada-prabham /",
    "GR14jnass01u:531": "candanokṣita-sarvāṅgaṃ vana-mālā-vibhūṣitam // Jss_1,4.4 //",
    "GR14jnass01u:532": "prasanna-vadanaṃ śuddhaṃ sasmitaṃ sarva-pūjitam /",
    "GR14jnass01u:533": "vibhāntaṃ ca japantaṃ śuddha-sphaṭika-mālayā // Jss_1,4.5 //",
    "GR14jnass01u:534": "dṛṣṭvā nanāma sahasā śirasā vipra-puṅgavaḥ /",
    "GR14jnass01u:535": "śubhāśiṣaṃ dadau tasmai datvā śirasi hastakam // Jss_1,4.6 //",
    "GR14jnass01u:536": "tam uvāca muni-śreṣṭhaḥ kṛpayā dīna-vatsalaḥ /",
    "GR14jnass01u:537": "hitaṃ tathyaṃ nīti-sāraṃ pariṇāma-sukhāvaham // Jss_1,4.7 //",
    "GR14jnass01u:538": "śrī-nārāyaṇarṣir uvāca aye vipra mahā-bhāga saphalaṃ jīvanaṃ tava /",
    "GR14jnass01u:539": "yasmin kule ca jāto 'si tad-dhanyaṃ supraśaṃsitam // Jss_1,4.8 //",
    "GR14jnass01u:540": "bhaja tvaṃ paramānandaṃ sānandaṃ nanda-nandanam /",
    "GR14jnass01u:541": "dhruvaṃ yāsyasi golokaṃ paramānandam īpsitam // Jss_1,4.9 //",
    "GR14jnass01u:542": "tat kulaṃ pāvanaṃ dhanyaṃ yaśasyaṃ ca nirāpadam /",
    "GR14jnass01u:543": "yasmin svayaṃ bhavān jātaḥ puṇyaḥ kṛṣṇa-parāyaṇaḥ // Jss_1,4.10 //",
    "GR14jnass01u:544": "naivedyaṃ patitaṃ mārge jīrnaṃ śvāpada-bhakṣitam /",
    "GR14jnass01u:545": "bhuktvā tavaiṣā buddhiś ca kṛṣṇa-bhaktir babhūva ca // Jss_1,4.11 //",
    "GR14jnass01u:546": "kṛṣṇa-naivedya-māhātmyaṃ ko vatsa kathituṃ kṣamaḥ /",
    "GR14jnass01u:547": "yad vaktuṃ na hi śaktāś ca vedāś catvāra eva ca // Jss_1,4.12 //",
    "GR14jnass01u:548": "varaṃ vṛṇuṣva bhadraṃ te subhadra dvija-puṅgava /",
    "GR14jnass01u:549": "sarvaṃ dātum ahaṃ śakto yat te manasi vāñcchitam // Jss_1,4.13 //",
    "GR14jnass01u:550": "nārāyaṇa-vacaḥ śrutvā tam uvāca śiṣuḥ svayam /",
    "GR14jnass01u:551": "punaḥ kampita-sarvāṅgaḥ sāśru-netraḥ puṭāñjaliḥ // Jss_1,4.14 //",
    "GR14jnass01u:552": "subhadra uvāca dehi me kṛṣṇa-pādābje dṛḍhaṃ bhaktiṃ sudurlabham /",
    "GR14jnass01u:553": "tad-dāsyaṃ tat-pade vāsaṃ jarā-mṛtyu-haraṃ param // Jss_1,4.15 //",
    "GR14jnass01u:554": "anyaṃ varaṃ na gṛhṇāmi na me kiṃcit prayojanam /",
    "GR14jnass01u:555": "nāhaṃ varārthī kāmī ca rāgī vetana-bhug yathā // Jss_1,4.16 //",
    "GR14jnass01u:556": "nārāyaṇarṣir uvāca śrī-kṛṣṇo yasya bhaktiś ca tasyātra kiṃ sudurlabham /",
    "GR14jnass01u:557": "aṇimādika-dva-triṃśat-siddhiḥ kara-tale parā // Jss_1,4.17 //",
    "GR14jnass01u:558": "nirvikalpo dadāty asya naiva gṛhṇāti vaiṣṇavaḥ /",
    "GR14jnass01u:559": "animittāṃ harer bhaktiṃ bhaktā vāñcchanti santatam // Jss_1,4.18 //",
    "GR14jnass01u:560": "gṛhāṇa mantraṃ kṛṣṇasya paraṃ kalpa-taruṃ varam /",
    "GR14jnass01u:561": "bhaktidaṃ dāsyadaṃ śuddhaṃ karma-mūla-nikṛntanam // Jss_1,4.19 //",
    "GR14jnass01u:562": "lakṣmīr māyā-kāma-bījaṃ ṅe 'ntaṃ kṛṣṇa-padaṃ tathā /",
    "GR14jnass01u:563": "vahni-jāyānta-mantraṃ ca mantra-rājaṃ manoharam // Jss_1,4.20 //",
    "GR14jnass01u:564": "ity evam uktvā tat-karṇe kathayām āsa dakṣiṇe /",
    "GR14jnass01u:565": "vāra-trayaṃ muni-śreṣṭhaḥ śuddha-bhāvena putraka // Jss_1,4.21 //",
    "GR14jnass01u:566": "yena stotreṇa tuṣṭāva subhadraḥ parameśvaram /",
    "GR14jnass01u:567": "ājñāṃ cakāra sa ṛṣis tad eva paṭhituṃ mudā // Jss_1,4.22 //",
    "GR14jnass01u:568": "kavacaṃ ca dadau tasmai jagan-maṅgala-maṅgalam /",
    "GR14jnass01u:569": "dhyānaṃ ca sāma-vedoktaṃ sarva-pūjā-vidhi-kramam // Jss_1,4.23 //",
    "GR14jnass01u:570": "harer dāsyaṃ ca tad-bhaktir goloka-vāsam īpsitam /",
    "GR14jnass01u:571": "janma-dvayāntare caiva karma-bhoga-kṣaye sati // Jss_1,4.24 //",
    "GR14jnass01u:572": "subhadra uvāca satyaṃ kuru mahā-bhāga varaṃ me yadi dāsyasi /",
    "GR14jnass01u:573": "varaṃ vṛṇomi tat paścāt yan me manasi vāñcchitam // Jss_1,4.25 //",
    "GR14jnass01u:574": "nārāyaṇarṣir uvāca oṃ satyaṃ vatsa dāsyāmi varaṃ vṛṇu yathepsitam /",
    "GR14jnass01u:575": "mamāśakyaṃ nāsti kiṃcit dātāhaṃ sarva-sampadām // Jss_1,4.26 //",
    "GR14jnass01u:576": "subhadra uvāca kaṇṭhe te kiṃ ca kavacaṃ kasya vā sarva-pūjitam /",
    "GR14jnass01u:577": "amūlya-ratna-guṭikā-yuktaṃ ca sumanoharam // Jss_1,4.27 //",
    "GR14jnass01u:578": "kavacaṃ dehi me deva sva-satya-rakṣaṇaṃ kuru /",
    "GR14jnass01u:579": "viprasya vacanaṃ śrutvā śuṣka-kaṇṭhauṣṭhātālukaḥ // Jss_1,4.28 //",
    "GR14jnass01u:580": "vaktuṃ na śaktas tad vākyaṃ dadhyau kṛṣṇa-padāmbujam /",
    "GR14jnass01u:581": "pradadau guṭikāṃ tasmai novāca kavacaṃ muniḥ // Jss_1,4.29 //",
    "GR14jnass01u:582": "tam uvāca maharṣiś ca vituṣṭaś conmanāḥ suta /",
    "GR14jnass01u:583": "vatsa krodho hi devasya varaṃ tulyaṃ ca vāñcchitam // Jss_1,4.30 //",
    "GR14jnass01u:584": "nārāyaṇarṣir uvāca triṃṣat-sahasra-varṣaṃ ca bhuṅkṣva rājyaṃ sudurlabham /",
    "GR14jnass01u:585": "labhasva durlabhāṃ lakṣmīṃ māyayā mohito bhava // Jss_1,4.31 //",
    "GR14jnass01u:586": "mad-iṣṭa-deva-kavacaṃ gṛhītaṃ yena hetunā /",
    "GR14jnass01u:587": "sapta-kalpānta-jīvasya paratra ca bhaviṣyati // Jss_1,4.32 //",
    "GR14jnass01u:588": "sucireṇaiva kālena golokaṃ ca prāyasyasi /",
    "GR14jnass01u:589": "pare mṛkaṇḍu-putras tvaṃ mārkaṇḍeyo bhaviṣyasi // Jss_1,4.33 //",
    "GR14jnass01u:590": "mayā dattaṃ ca kavacaṃ tvāṃ ca rakṣati putraka /",
    "GR14jnass01u:591": "tava kaṇṭhe sthitiś cāśya prati janmani janmani // Jss_1,4.34 //",
    "GR14jnass01u:592": "punaś ca guṭikā-yuktaṃ kṛtvā ca kavacaṃ muniḥ /",
    "GR14jnass01u:593": "gale dadhāra bhaktyā ca tad-bhakto dharma-nandanaḥ // Jss_1,4.35 //",
    "GR14jnass01u:594": "varaṃ datvā ca sa munir yayau gehaṃ sa unmanāḥ /",
    "GR14jnass01u:595": "viprāya kavacaṃ datvā naṣṭa-vatsā gaur yathā // Jss_1,4.36 //",
    "GR14jnass01u:596": "bhrātrā nareṇa pitrā ca dharmeṇa ca mahātmanā /",
    "GR14jnass01u:597": "mātrā mūrtyā ca patnyā ca śāntyā ca bhartsito muniḥ // Jss_1,4.37 //",
    "GR14jnass01u:598": "vipraḥ samprāpya kavacaṃ mantraṃ kalpa-taruṃ param /",
    "GR14jnass01u:599": "sarovarāt samutthāya prajvalan brahma-tejasā // Jss_1,4.38 //",
    "GR14jnass01u:600": "kṣaṇaṃ tasthau saras-tīre vaṭa-mūle manohare /",
    "GR14jnass01u:601": "jajāpa paramaṃ mantraṃ sampūjya jagad-īśvaram // Jss_1,4.39 //",
    "GR14jnass01u:602": "atha tat-tāta-vipro hi samanviṣya sutaṃ ciram /",
    "GR14jnass01u:603": "gatvā ca sva-gṛhaṃ duḥkhī śokārtaḥ sa ruroda ca // Jss_1,4.40 //",
    "GR14jnass01u:604": "samudyatā tanuṃ tyaktuṃ tan-mātā putra-vārtayā /",
    "GR14jnass01u:605": "na tatyāja tanuṃ vipro dṛṣṭvā susvapnam uttamam // Jss_1,4.41 //",
    "GR14jnass01u:606": "vipro viprā gṛhaṃ tyaktvā putrānveṣaṇa-pūrvakam /",
    "GR14jnass01u:607": "prayayau kānanaṃ ghoraṃ sarvaiś ca bāndhavaiḥ sahaḥ // Jss_1,4.42 //",
    "GR14jnass01u:608": "sarvaṃ vanaṃ samanviṣya prayayus te sarovaram /",
    "GR14jnass01u:609": "dadṛśus te śiśuṃ gṛhyaṃ sūryābhaṃ vaṭa-mūlake // Jss_1,4.43 //",
    "GR14jnass01u:610": "cucumba gaṇḍaṃ putrasya vipro viprā ca sāradam /",
    "GR14jnass01u:611": "āśiśleṣa krameṇaiva mātā tātaḥ punaḥ punaḥ // Jss_1,4.44 //",
    "GR14jnass01u:612": "putraś ca sarva-vṛttāntaṃ kathayām āsa sādaram /",
    "GR14jnass01u:613": "śrutvā putrasya vipraś ca viprā bāndhavas tathā // Jss_1,4. 45 //",
    "GR14jnass01u:614": "yayuḥ sarve sva-deśaṃ ca paramāhlāda-mānasāḥ /",
    "GR14jnass01u:615": "candra-bhāgāṃ samuttīrya viveśa nagaraṃ param // Jss_1,4.46 //",
    "GR14jnass01u:616": "nagara-stho nṛpendraś ca dṛṣṭvā tejasvinaṃ śiśum /",
    "GR14jnass01u:617": "dadau tasmai sva-kanyāṃ ca ratnālaṅkāra-bhūṣitam // Jss_1,4.47 //",
    "GR14jnass01u:618": "yuvatīṃ sundarīṃ śyāmāṃ tapta-kañcana-saṃnibhām /",
    "GR14jnass01u:619": "pati-vratāṃ mahā-bhāgāṃ sundarīṃ kamalākalāṃ // Jss_1,4.48 //",
    "GR14jnass01u:620": "gajendrāṇāṃ sahasraṃ ca pradadau yautukaṃ mudā /",
    "GR14jnass01u:621": "aśvānāṃ daśa-lakṣaṃ ca ratnānāṃ ca sahasrakam // Jss_1,4.49 //",
    "GR14jnass01u:622": "dāsīnāṃ niṣka-kaṇṭhīnāṃ saundarīṇāṃ sahasrakam /",
    "GR14jnass01u:623": "vastra-ratna-sahasraṃ ca bahu-mūlyaṃ sudurlabham // Jss_1,4.50 //",
    "GR14jnass01u:624": "dāsānāṃ ca sahasraṃ ca padātīnāṃ tri-lakṣakam /",
    "GR14jnass01u:625": "daśa-lakṣaṃ suvarṇaṃ ca ratna-mālāṃ sudurlabhām // Jss_1,4.51 //",
    "GR14jnass01u:626": "datvā tasmai ca kanyāṃ ca ruroda ca sabhāryakaḥ /",
    "GR14jnass01u:627": "rājā ca kanyayā sārdhaṃ prayayau vipra-mandiram // Jss_1,4.52 //",
    "GR14jnass01u:628": "gatvā cāpi kiyad dūraṃ dadarśa nagaraṃ nṛpaḥ /",
    "GR14jnass01u:629": "atīva sundaraṃ ramyaṃ vijitya cāmarāvatīm // Jss_1,4.53 //",
    "GR14jnass01u:630": "śuddha-sphaṭika-saṃkāśaṃ ratna-sāra-vinirmitam /",
    "GR14jnass01u:631": "tri-koṭi-caṭṭālikā-gehaṃ nava-koṭi-sumandiram // Jss_1,4.54 //",
    "GR14jnass01u:632": "sapta-prākāra-yuktaṃ ca parikhā-traya-samyuktam /",
    "GR14jnass01u:633": "durlaṅghyam ati-durgamyaṃ ripūṇām api putraka // Jss_1,4.55 //",
    "GR14jnass01u:634": "śiśoś ca svāśramaṃ ramyaṃ sad-ratna-sāra-nirmitam /",
    "GR14jnass01u:635": "sphurat vajra-kapāṭaṃ ca ratnendra-kalaśānvitam // Jss_1,4.56 //",
    "GR14jnass01u:636": "sad-ratna-darpaṇāir dīpaṃ ratna-kumbhair virājitam /",
    "GR14jnass01u:637": "prāṅgaṇaṃ ratna-sārāḍhyaṃ ratna-sopāna-śobhitam // Jss_1,4.57 //",
    "GR14jnass01u:638": "manoharaṃ rāja-mārgaṃ sindūrādi-pariṣkṛtam /",
    "GR14jnass01u:639": "prākāraṃ maṇi-bhūṣāḍhyam uccair ākāśa-sparśi ca // Jss_1,4.58 //",
    "GR14jnass01u:640": "jagāma vismayaṃ rājā dṛṣṭvā nagaram uttamam /",
    "GR14jnass01u:641": "pitrā mātrā saha śiśur vismayaṃ ca yayau mudā // Jss_1,4.59 //",
    "GR14jnass01u:642": "gajendrāṇāṃ tri-lakṣaṃ ca śvānāṃ śata-lakṣakam /",
    "GR14jnass01u:643": "catur-guṇaṃ padātīnām āyayus te 'py anuvrajam // Jss_1,4.60 //",
    "GR14jnass01u:644": "vāraṇendraṃ puras kṛtya veśyāṃ ca nartakaṃ tathā /",
    "GR14jnass01u:645": "dvijāṃś ca pūrṇa-kumbhāṃś ca pati-putravatīṃ satīṃ // Jss_1,4.61 //",
    "GR14jnass01u:646": "mahā-pātraḥ śiśuṃ dṛṣṭvā gajendropari-saṃsthitam /",
    "GR14jnass01u:647": "mūrdhnā nanāma vegenāpy avaruhya gajād api // Jss_1,4.62 //",
    "GR14jnass01u:648": "śiśuṃ praveśayāṃ āsa ratna-nirmāṇa-mandiram /",
    "GR14jnass01u:649": "ratna-siṃhāsanaṃ tasmai pradadau sādaraṃ mudā // Jss_1,4.63 //",
    "GR14jnass01u:650": "kanyā-dātre ca pitre ca mātre ca sādaraṃ mudā /",
    "GR14jnass01u:651": "ratna-siṃḥāsanaṃ ramyaṃ pradadau pātra eva ca // Jss_1,4.64 //",
    "GR14jnass01u:652": "śiśum siṣeva pātraś ca svayaṃ ca śveta-cāmaraiḥ /",
    "GR14jnass01u:653": "dadhāra ratna-chatraṃ ca hīrāhāra-pariṣkṛtam // Jss_1,4.65 //",
    "GR14jnass01u:654": "uvāsa sa sa-bhāryāṃ ca sudharmyāṃ mahendravat /",
    "GR14jnass01u:655": "śvasuraś ca yayau gehaṃ śiśunā ca puraskṛtaḥ // Jss_1,4.66 //",
    "GR14jnass01u:656": "triṃśat-sahasra-varṣaṃ ca rājā rājyaṃ cakāra saḥ /",
    "GR14jnass01u:657": "kālāntare tat-pitā ca vane vyāghreṇa bhakṣitaḥ // Jss_1,4.67 //",
    "GR14jnass01u:658": "pati-vratā mahā-bhāgā mātā saha-mṛtā suta /",
    "GR14jnass01u:659": "ratna-yānena ramyeṇa sa-strīkaḥ kṛṣṇa-mandiram // Jss_1,4.68 //",
    "GR14jnass01u:660": "prayayau sādaraṃ vipraḥ kṛṣṇa-naivedya-bhakṣaṇāt /",
    "GR14jnass01u:661": "tad-asthi bhuktvā vyāghraś ca pūtaḥ sadyaś ca sāṃpratam // Jss_1,4.69 //",
    "GR14jnass01u:662": "tābhyāṃ sārdhaṃ ca prayayau golokaṃ sumanoharam /",
    "GR14jnass01u:663": "śiśur dehaṃ parityajya himādrau svar-ṇadī-taṭe // Jss_1,4.70 //",
    "GR14jnass01u:664": "datvā putrāya rājyaṃ ca svargād api sudurlabham /",
    "GR14jnass01u:665": "mṛkaṇḍu-patnī-garbhe ca lebhe janma sva-karmaṇā // Jss_1,4.71 //",
    "GR14jnass01u:666": "mārkaṇḍeyo muni-śreṣṭho babhūva para-janmani /",
    "GR14jnass01u:667": "sapta-kalpānta-jīvī ca nārāyaṇa-vareṇa saḥ // Jss_1,4.72 //",
    "GR14jnass01u:668": "babhūva sāṃprataṃ vipraḥ kṛṣṇa-naivedya-bhakṣaṇāt /",
    "GR14jnass01u:669": "śva-bhakṣitaṃ ca naivedyaṃ bhuktvā ced īdṛśī gatiḥ /",
    "GR14jnass01u:670": "akāmataś cāpy ajñāto jīrṇa-mārga-sthitaṃ suta // Jss_1,4.73 //",
    "GR14jnass01u:671": "yo bhakṣet kāmato jñāto nityaṃ naivedyam īpsitam /",
    "GR14jnass01u:672": "na jānanti gatis tasya vedāś catvāra eva ca // Jss_1,4.74 //",
    "GR14jnass01u:673": "iti te kathitaṃ brahmann itihāsaṃ purātanam /",
    "GR14jnass01u:674": "āścaryaṃ madhuraṃ ramyaṃ kiṃ bhūyaḥ śrotum icchasi // Jss_1,4.75 //",
    "GR14jnass01u:675": "śrī-nārada uvāca śrutaṃ naivedya-māhātmyam atīva sumanoharam /",
    "GR14jnass01u:676": "īśvarasyāpi he tāta kṛṣṇasya paramātmanaḥ // Jss_1,4.76 //",
    "GR14jnass01u:677": "adhunā śrotum icchāmi svātma-sandeha-bhañjanam /",
    "GR14jnass01u:678": "nārāyaṇarṣer kaṇṭhe ca kavacaṃ tasya tad vada // Jss_1,4.77 //",
    "GR14jnass01u:679": "atha kavaca-praśnaḥ",
    "GR14jnass01u:680": "sanat-kumāra uvāca mamāpy astīti sandeho vacane prapitāmaha /",
    "GR14jnass01u:681": "kasya tat kavacaṃ brahmann idaṃ vaktuṃ tvam arhasi // Jss_1,4.78 //",
    "GR14jnass01u:682": "sa pitā sa guruḥ svacchaḥ karoti bhrama-bhañjanam /",
    "GR14jnass01u:683": "śīghraṃ brūhi mahā-bhāga nāradaṃ māṃ suta-priya // Jss_1,4.79 //",
    "GR14jnass01u:684": "putrayoś ca vacaḥ śrutvā śuṣka-kaṇṭhauṣṭhatālukaḥ /",
    "GR14jnass01u:685": "uvāca vacanaṃ brahmā smaran kṛṣṇa-padāmbujam // Jss_1,4.80 //",
    "GR14jnass01u:686": "brahmovāca nārāyaṇena muninā jagan-maṅgala-maṅgalam /",
    "GR14jnass01u:687": "viprāya kavacaṃ dattam dhyānaṃ ca parmātmanaḥ // Jss_1,4.81 //",
    "GR14jnass01u:688": "tad bravīmi mahā-bhāga tvām eva nāradaṃ prati /",
    "GR14jnass01u:689": "kaṇṭha-sthaṃ kavacaṃ vaktuṃ naiva śaknomi sāṃpratam // Jss_1,4.82 //",
    "GR14jnass01u:690": "mat-kaṇṭhe kavacaṃ yasya gopanīyaṃ sudurlabham /",
    "GR14jnass01u:691": "nārāyaṇarṣi-kaṇṭhe ca tad eva paramādbhutam // Jss_1,4.83 //",
    "GR14jnass01u:692": "tad eva dharma-kaṇṭhe ca narasya ca mahātmanaḥ /",
    "GR14jnass01u:693": "agastyasya ca kaṇṭhe ca lomaśasya mahā-muneḥ // Jss_1,4.84 //",
    "GR14jnass01u:694": "tulasyāś cāpi saṃjñāyāḥ sāvitryāś cāpi putraka /",
    "GR14jnass01u:695": "anyeṣāṃ ca bhāgyavatāṃ bhārate ca sudurlabhe // Jss_1,4.85 //",
    "GR14jnass01u:696": "nārada uvāca paścāt śroṣyāmi kavacaṃ jagan-maṅgala-maṅgalam /",
    "GR14jnass01u:697": "dhyānaṃ pūjāṃ vidhānaṃ ca kṛṣṇasya paramātmanaḥ // Jss_1,4.86 //",
    "GR14jnass01u:698": "ādau kathaya bhadraṃ te paraṃ parama-bhadrakam /",
    "GR14jnass01u:699": "subhadra-prāptaṃ kavacaṃ māhātmyaṃ yasya durlabham // Jss_1,4.87 //",
    "GR14jnass01u:700": "brahmovāca",
    "GR14jnass01u:701": "subhadra-prāptaṃ kavacaṃ paścāt śroṣyasi putraka /",
    "GR14jnass01u:702": "śaṅkarasya mukhād vipra sva-guror jñāninas tathā // Jss_1,4.88 //",
    "GR14jnass01u:703": "iti śrī-nārada-pañca-rātre jñānāmṛta-sāre brahmā-nārada-saṃvāde",
    "GR14jnass01u:704": "prathamaika-rātre kavaca-praśno nāma caturtho 'dhyāyaḥ",
    "GR14jnass01u:705": "prathamaika-rātre pañcamo 'dhyāyaḥ",
    "GR14jnass01u:706": "śrī-sanat-kumāra uvāca tavecchā yatra kavace dhyāne tad vada sāmpratam /",
    "GR14jnass01u:707": "yac chṛṇomi śubhaṃ tac ca kena śreyasi tṛpyate // Jss_1,5.1 //",
    "GR14jnass01u:708": "bramovāca dhyānaṃ sāma-vedoktaṃ dattam nārāyaṇena vai /",
    "GR14jnass01u:709": "kavacaṃ ca subhadrāya dharmiṣṭhāya mahātmane // Jss_1,5.2 //",
    "GR14jnass01u:710": "navīna-jalada-śyāmaṃ pīta-kauśeya-vāsasam /",
    "GR14jnass01u:711": "candanokṣita-sarvāṅgaṃ sasmitaṃ śyāmasundaram // Jss_1,5.3 //",
    "GR14jnass01u:712": "mālatī-mālya-bhūṣāḍhyaṃ ratna-bhūṣaṇa-bhūṣitam /",
    "GR14jnass01u:713": "munīndreśa-susiddheśa-brahmeśa-śeṣa-vanditam // Jss_1,5.4 //",
    "GR14jnass01u:714": "sarva-svarūpaṃ sarveśaṃ sarva-bījaṃ sanātanam /",
    "GR14jnass01u:715": "sarvādyaṃ sarva-jñaṃ puruṣaṃ prakṛteḥ param // Jss_1,5.5 //",
    "GR14jnass01u:716": "nirguṇaṃ ca nirīhaṃ ca nirliptam īsvaraṃ bhaje /",
    "GR14jnass01u:717": "dhyātvā mūlena tasmai ca dadyāt pādyādikaṃ mudā // Jss_1,5.6 //",
    "GR14jnass01u:718": "tataḥ stotraṃ ca kavacaṃ bhaktyā ca prapaṭhen naraḥ /",
    "GR14jnass01u:719": "japtvā ca mantraṃ bhaktyā daṇḍavat praṇamed bhuvi /",
    "GR14jnass01u:720": "iti te kathitaṃ vatsa kiṃ bhūyaḥ śrotum icchasi // Jss_1,5.7 //",
    "GR14jnass01u:721": "śrī-sanatkumāra uvāca brūhi me kavacaṃ brahman jagan-maṅgala-maṅgalam /",
    "GR14jnass01u:722": "pūjyaṃ puṇya-svarūpaṃ ca kṛṣṇasya paramātmanaḥ // Jss_1,5.8 //",
    "GR14jnass01u:723": "atha jagan-maṅgala-maṅgala-kavacam",
    "GR14jnass01u:724": "brahmovāca śṛṇu vakṣyāmi viprendra kavacaṃ paramādbhutaṃ /",
    "GR14jnass01u:725": "śrī-kṛṣṇenaiva kathitaṃ mahyaṃ ca kṛpayā parā // Jss_1,5.9 //",
    "GR14jnass01u:726": "mayā dattaṃ ca dharmāya tena nārāyaṇarṣaye /",
    "GR14jnass01u:727": "ṛṣiṇā tena tad dattaṃ subhadrāya mahātmane // Jss_1,5.10 //",
    "GR14jnass01u:728": "ati-guhyatamaṃ śuddhaṃ paraṃ snehād vadāmy aham /",
    "GR14jnass01u:729": "yad dhṛtvā paṭhanāt siddhāḥ siddhāni prāpnuvanti ca // Jss_1,5.11 //",
    "GR14jnass01u:730": "evam indrādayaḥ sarve sarvaiśvaryam āpnuyuḥ /",
    "GR14jnass01u:731": "ṛṣiś chandaś ca sāvitrī devo nārāyaṇaḥ svayam // Jss_1,5.12 //",
    "GR14jnass01u:732": "dharmārtha-kāma-mokṣeṣu viniyogaḥ prakīrtitaḥ /",
    "GR14jnass01u:733": "rādheśo me śiraḥ pātu kaṇṭhaṃ radheśvaraḥ // Jss_1,5.13 //",
    "GR14jnass01u:734": "gopīśaś cakṣuṣī pātu tālu ca bhagavān svayam /",
    "GR14jnass01u:735": "gaṇḍa-yugmaṃ ca govindaḥ karṇa-yugmaṃ ca keśavaḥ // Jss_1,5.14 //",
    "GR14jnass01u:736": "galaṃ gadādharaḥ pātu skandhaṃ kṛṣṇaḥ svayaṃ prabhuḥ /",
    "GR14jnass01u:737": "vakṣa-sthalaṃ vāsudevaś codaraṃ cāpi so 'cyutaḥ // Jss_1,5.15 //",
    "GR14jnass01u:738": "nabhiṃ pātu padma-nābhaḥ kaṅkālaṃ kaṃsa-sūdanaḥ /",
    "GR14jnass01u:739": "puruṣottamaḥ pātu pṛṣṭhaṃ nityānando nitambakam // Jss_1,5.16 //",
    "GR14jnass01u:740": "puṇḍarīkaḥ pāda-yugmaṃ hasta-yugmaṃ hariḥ svayam /",
    "GR14jnass01u:741": "nāsāṃ ca nakharaṃ pātu narasiṃhaḥ svayaṃ prabhuḥ // Jss_1,5.17 //",
    "GR14jnass01u:742": "sarveśvaraś ca sarvāṅgaṃ santataṃ madhu-sūdanaḥ /",
    "GR14jnass01u:743": "prācyāṃ pātu ca rāmaś ca vahnau ca vaṃśī-dharaḥ svayam // Jss_1,5.18 //",
    "GR14jnass01u:744": "pātu dāmodaro dakṣe nairṛte ca narottmaḥ /",
    "GR14jnass01u:745": "paścime puṇḍarīkākṣo vāyavyāṃ vāmanaḥ svayam // Jss_1,5.19 //",
    "GR14jnass01u:746": "anantaś cottare pātu aiśānyām īśvaraḥ svayam /",
    "GR14jnass01u:747": "jale sthale cāntarīkṣe svapne jāgaraṇe tathā // Jss_1,5.20 //",
    "GR14jnass01u:748": "pātu vṛndāvaneśaś ca māṃ bhaktaṃ śaraṇāgatam /",
    "GR14jnass01u:749": "iti te kathitaṃ vatsa kavacaṃ paramādbhutam // Jss_1,5.21 //",
    "GR14jnass01u:750": "sukhadaṃ mokṣadaṃ sāraṃ sarva-siddhi-pradaṃ satām /",
    "GR14jnass01u:751": "idaṃ kavacam iṣṭaṃ ca pūjā-kāle ca yaḥ paṭhet // Jss_1,5.22 //",
    "GR14jnass01u:752": "hari-dāsyam avāpnoti goloke vāsam uttamam /",
    "GR14jnass01u:753": "ihaiva hari-bhaktiṃ ca jīvan-mukto bhaven naraḥ // Jss_1,5.23 //",
    "GR14jnass01u:754": "nārada uvāca nārāyaṇarṣiṇā dattaṃ kavacaṃ yat sudurlabham /",
    "GR14jnass01u:755": "subhadrāya brāhmaṇāya tan me vaktum ihārhasi // Jss_1,5.24 //",
    "GR14jnass01u:756": "brahmovāca",
    "GR14jnass01u:757": "mad-iṣṭa-devyāḥ kavacaṃ kathaṃ tat kathayāmi te /",
    "GR14jnass01u:758": "mat-kaṇṭhe paśya kavacaṃ sad-ratna-guṭikānvitam // Jss_1,5.25 //",
    "GR14jnass01u:759": "nārāyaṇarṣiṇā dattaṃ kavacaṃ guṭikānvitam /",
    "GR14jnass01u:760": "tathāpīdaṃ na kathitaṃ niṣiddhaṃ hariṇā smṛtam // Jss_1,5.26 //",
    "GR14jnass01u:761": "tasyarṣeś ceṣṭa-devyāś ca noktaṃ tenedam īpsitam /",
    "GR14jnass01u:762": "mahyaṃ na dattā guṭikā bāndhavair bhartsitena ca // Jss_1,5.27 //",
    "GR14jnass01u:763": "ātmanaḥ kavacaṃ mantraṃ svayaṃ dātuṃ na cārhati /",
    "GR14jnass01u:764": "prāṇā naṣṭāś ca dānena ceti veda-vido viduḥ // Jss_1,5.28 //",
    "GR14jnass01u:765": "śaṅkaraṃ gaccha bhagavan janmāntara-guruṃ tava /",
    "GR14jnass01u:766": "sa eva tubhyaṃ kavacaṃ dāsyasy eva na saṃśayaḥ // Jss_1,5.29 //",
    "GR14jnass01u:767": "tvat-prāktanena viprendra sat-vareṇa śubhena ca /",
    "GR14jnass01u:768": "dhruvaṃ prāpsyasi tvaṃ vatsa kavacaṃ tat sudurlabham // Jss_1,5.30 //",
    "GR14jnass01u:769": "kumāra gaccha vaikuṇṭhaṃ sva-guruṃ paśya sat-varam /",
    "GR14jnass01u:770": "nārāyaṇaś ca kavacaṃ tubhyaṃ dāsyasi niścitam // Jss_1,5.31 //",
    "GR14jnass01u:771": "sanat-kumāro bhagavān gatvā vaikuṇṭham īpsitam /",
    "GR14jnass01u:772": "saṃprāpya kavacaṃ vatsa kavacaṃ tat sudurlabham // Jss_1,5.32 //",
    "GR14jnass01u:773": "ājñayā brahmaṇaś cāpi nārado gantum udyataḥ /",
    "GR14jnass01u:774": "brahmā yayau brahma-lokaṃ janma-mṛtyu-jarāpaham // Jss_1,5.33 //",
    "GR14jnass01u:775": "iti śrī-nārada-pañca-rātre jñānāmṛta-sāre prathamaika-rātre pañcamo",
    "GR14jnass01u:776": "'dhyāyaḥ",
    "GR14jnass01u:777": "prathamaika-rātre ṣaṣṭho 'dhyāyaḥ",
    "GR14jnass01u:778": "śrī-śuka uvāca",
    "GR14jnass01u:779": "sanat-kumāro vaikuṇṭhaṃ brahma-lokaṃ ca brahmaṇi ?what?/",
    "GR14jnass01u:780": "gate brahman kiṃ cakāra bhagavān nārado muniḥ // Jss_1,6.1 //",
    "GR14jnass01u:781": "vyāso uvāca munis tayoś ca gatayoḥ sa ruroda sarit-taṭe /",
    "GR14jnass01u:782": "itas tataś ca babhrāma mad-viyoga-śucāspada // Jss_1,6.2 //",
    "GR14jnass01u:783": "sva-mānase samālokya muni-śreṣṭhaḥ sa unmanāḥ /",
    "GR14jnass01u:784": "dhyāyamāno hari-padaṃ śivaṃ draṣṭuṃ samutsukaḥ // Jss_1,6.3 //",
    "GR14jnass01u:785": "praṇamya pitaraṃ bhaktyā kumāraṃ bhrātaraṃ tathā /",
    "GR14jnass01u:786": "jagāma tapasa-sthānāt kailāsābhimukhe muniḥ // Jss_1,6.4 //",
    "GR14jnass01u:787": "snātvā ca kṛta-mālāyāṃ saṃpūjya parameśvaram /",
    "GR14jnass01u:788": "bhuktvā phalaṃ jalaṃ pītvā prayayau gandha-mādanam // Jss_1,6.5 //",
    "GR14jnass01u:789": "dadarśa brāhmaṇaṃ tatra vaṭa-mūle manohare /",
    "GR14jnass01u:790": "kaṭamastam dhyāyamānaṃ śrī-kṛṣṇa-caraṇāmbujam // Jss_1,6.6 //",
    "GR14jnass01u:791": "dīrgaṃ nagnaṃ gaurāṅgaṃ dīrgha-lomabhir āvṛtam /",
    "GR14jnass01u:792": "nimīlitākṣaṃ sānandaṃ sānandāśru-samanvitam // Jss_1,6.7 //",
    "GR14jnass01u:793": "pādme padmeśa-śeṣādi-sura-pūjita-vandite /",
    "GR14jnass01u:794": "śrī-pāda-padme śobhāḍhye śaśvat-saṃnyasta-mānasam // Jss_1,6.8 //",
    "GR14jnass01u:795": "bāhya-jñāna-parityaktaṃ yoga-jñāna-viśāradam /",
    "GR14jnass01u:796": "śivasya śiṣyaṃ sad-bhaktaṃ yogīndrāṇāṃ guror guroḥ // Jss_1,6.9 //",
    "GR14jnass01u:797": "hṛt-padme padma-nābhaṃ ca paramātmānam īśvaram /",
    "GR14jnass01u:798": "pradīpa-kalikākāraṃ brahma-jyotiḥ-sanātanam // Jss_1,6.10 //",
    "GR14jnass01u:799": "sākṣi-svarūpaṃ paramaṃ bhagavantam adhokṣajam /",
    "GR14jnass01u:800": "paśyantaṃ sasmitaṃ kṛṣṇaṃ pulakāṅkita-vigraham // Jss_1,6.11 //",
    "GR14jnass01u:801": "sad-bhāvodrikta-cittaṃ ca sad-bhāvaṃ puruṣottame /",
    "GR14jnass01u:802": "dṛṣṭvā maharṣi-pravaraṃ devarṣi-vismayam yayau // Jss_1,6.12 //",
    "GR14jnass01u:803": "itas tataś ca babhrāma dadarśa svāśramaṃ muneḥ /",
    "GR14jnass01u:804": "atīva surahaḥ-sthānaṃ ramyaṃ ramyaṃ navaṃ navam // Jss_1,6.13 //",
    "GR14jnass01u:805": "susnigdhaṃ sundaraṃ śuddhaṃ paraṃ svacchaṃ sarovaram /",
    "GR14jnass01u:806": "śveta-raktotpala-dalaiḥ kamalaiḥ kamanīyakam // Jss_1,6.14 //",
    "GR14jnass01u:807": "guñjadindinda-varair ?what? makarandodarais tathā /",
    "GR14jnass01u:808": "vyākulaiḥ saṃkulaiḥ śaśvad-rājitaiś ca virājitam // Jss_1,6.15 //",
    "GR14jnass01u:809": "vanyair vṛkṣair bahu-vidhaiḥ phala-śākhā-suśobhitaiḥ /",
    "GR14jnass01u:810": "karañjakaiś ca karajair bimbaiḥ śākhoṭikais tathā // Jss_1,6.16 //",
    "GR14jnass01u:811": "tintiḍībhiḥ kapitthaiś ca vaṭa-śiṃśapā-candanaiḥ /",
    "GR14jnass01u:812": "mandāraiḥ sindhu-vāraiś ca tāḍi-patraiḥ suśobhanaiḥ // Jss_1,6.17 //",
    "GR14jnass01u:813": "guvākair nāriketaiś ca kharjuraiḥ panasais tathā /",
    "GR14jnass01u:814": "tālaiḥ śālaiḥ piyālaiś ca hintālair vakulair api // Jss_1,6.18 //",
    "GR14jnass01u:815": "āmrair āmrātakaiś caiva jambīrair dāḍimais tathā /",
    "GR14jnass01u:816": "śrī-phalair vadarībhiś ca jambubhir nāgaraṅgakaiḥ // Jss_1,6.19 //",
    "GR14jnass01u:817": "supakva-phala-śobhāḍyaiḥ susnigdhaiḥ sumanoharaiḥ /",
    "GR14jnass01u:818": "taruṇais taru-rājais ca nānā-jātibhir īpsitam // Jss_1,6.20 //",
    "GR14jnass01u:819": "mallikā-mālatī-kunda-ketakī-kusumaiḥ śubhaiḥ /",
    "GR14jnass01u:820": "mādhavīnāṃ latā-jālaiś carcitaṃ cāru-campakaiḥ // Jss_1,6.21 //",
    "GR14jnass01u:821": "kadambānāṃ kadambaiś ca svacchaiḥ śvetaiś ca puṣpitaiḥ /",
    "GR14jnass01u:822": "nāgeśvarāṇāṃ vṛndaiś ca dīptaṃ mandārakair varaiḥ // Jss_1,6.22 //",
    "GR14jnass01u:823": "haṃsa-kāraṇḍa-vakulaiḥ puṃs-kokila-kulais tathā /",
    "GR14jnass01u:824": "santataṃ kūjitaṃ śuddhaṃ suvyaktaṃ sumanoharam // Jss_1,6.23 //",
    "GR14jnass01u:825": "śārdūlaiḥ śarabhaiḥ siṃhair gaṇḍakair mahiṣaiḥ param /",
    "GR14jnass01u:826": "manoharaiḥ kṛṣṇa-sāraiś camarabhir bhāva-bhūṣitam // Jss_1,6.24 //",
    "GR14jnass01u:827": "mahā-muni-prabhāvena hiṃsā-doṣa-vivarjitam /",
    "GR14jnass01u:828": "dasyu-caura-hiṃsra-jantu-bhaya-śoka-vivarjitam // Jss_1,6.25 //",
    "GR14jnass01u:829": "supuṇyadaṃ tīrtha-varaṃ bhārate supraśaṃsitam /",
    "GR14jnass01u:830": "siddha-sthalaṃ siddhidaṃ taṃ mantra-siddhi-karaṃ paraṃ // Jss_1,6.26 //",
    "GR14jnass01u:831": "dṛṣṭvāśramaṃ muni-śreṣṭho jagāma muni-saṃsadi /",
    "GR14jnass01u:832": "āsane ca samāsīnaṃ dhyāna-hīnaṃ dadarśa tam // Jss_1,6.27 //",
    "GR14jnass01u:833": "samuttasthau sa vegena dṛṣṭvā devarṣi-puṅgavam /",
    "GR14jnass01u:834": "datvāmalaṃ phalaṃ mūlaṃ saṃbhāṣāṃ sa cakāra ha // Jss_1,6.28 //",
    "GR14jnass01u:835": "praśnaṃ cakāra sa muni-vīṇā-pāṇiṃ nāradam /",
    "GR14jnass01u:836": "sasmitaḥ sasmitaṃ śuddhaṃ śuddha-vaṃśa-samudbhavam // Jss_1,6.29 //",
    "GR14jnass01u:837": "sad-bhāgyopasthitaṃ dīptaṃ jvalantaṃ brahma-tejasā /",
    "GR14jnass01u:838": "atithiṃ brāhmaṇa-varaṃ brahma-putraṃ ca pūjitaṃ // Jss_1,6.30 //",
    "GR14jnass01u:839": "munir uvāca kiṃ nāma bhavato vipra kva yāsīti kva cāgataḥ /",
    "GR14jnass01u:840": "kva te pitā sa ko vāpi kva vāsaḥ kutra saṃbhavaḥ // Jss_1,6.31 //",
    "GR14jnass01u:841": "māṃ vā mamāśramaṃ vāpi pūtaṃ kartum ihāgataḥ /",
    "GR14jnass01u:842": "mūrtimad-brahma-tejo hi mama bhāgyād upasthitaḥ // Jss_1,6.32 //",
    "GR14jnass01u:843": "atha vaiṣṇava-darśana-phalam",
    "GR14jnass01u:844": "na hy ammayāni tīrthāni na devā mṛcchitāmayāḥ /",
    "GR14jnass01u:845": "te punanty urukālena vaiṣṇavo darśanena ca // Jss_1,6.33 //",
    "GR14jnass01u:846": "sadyaḥ pūtāni tīrthāni sadyaḥ pūtā sa-sāgarā /",
    "GR14jnass01u:847": "sa-śaila-kānana-dvīpā pāda-sparśād vasundharā // Jss_1,6.34 //",
    "GR14jnass01u:848": "dhanyo 'haṃ kṛta-kṛtyo 'haṃ saphalaṃ mama jīvanam /",
    "GR14jnass01u:849": "sahasopasthito gehe brāhmaṇo vaiṣṇavo 'tithiḥ // Jss_1,6.35 //",
    "GR14jnass01u:850": "pūjito vaiṣṇavo yena viśvaṃ ca tena pūjitam /",
    "GR14jnass01u:851": "āśramaṃ vastu-sahitaṃ sarvaṃ tubhyaṃ niveditam // Jss_1,6.36 //",
    "GR14jnass01u:852": "phalāni ca supakvāni bhuṅkṣva bhogāni sāmpratam /",
    "GR14jnass01u:853": "suvāsitam piba svādu śītalaṃ nirmalaṃ jalam // Jss_1,6.37 //",
    "GR14jnass01u:854": "dugdhaṃ ca surabhī-dattaṃ ramyaṃ madhuritaṃ madhu /",
    "GR14jnass01u:855": "paripakvaṃ phala-rasaṃ piba svādu muhur muhuḥ // Jss_1,6.38 //",
    "GR14jnass01u:856": "sukha-bījye sutalpe ca śayanaṃ kuru sundare /",
    "GR14jnass01u:857": "suśīta-vāta-saugandhya-pūtena surabhī-kṛte // Jss_1,6.39 //",
    "GR14jnass01u:858": "athātithi-pūjana-phalam",
    "GR14jnass01u:859": "atithir yasya puṣṭo hi tasya puṣṭo hariḥ svayam /",
    "GR14jnass01u:860": "harau tuṣṭe gurus tuṣṭo gurau tuṣṭe jagat-trayam // Jss_1,6.40 //",
    "GR14jnass01u:861": "adhiṣṭhātātithir gehe santataṃ sarva-devatāḥ /",
    "GR14jnass01u:862": "tīrthāny etāni sarvāṇi puṇyāni ca vratāni ca // Jss_1,6.41 //",
    "GR14jnass01u:863": "tapāṃsi yajñāḥ satyaṃ ca śīlaṃ dharmaḥ sukarma ca /",
    "GR14jnass01u:864": "apūjitair atithibhir sārdhaṃ sarve prayānti te // Jss_1,6.42 //",
    "GR14jnass01u:865": "athātithi-vimukhe doṣāḥ atithir yasya bhagnāśo gṛhāt pratinivartate /",
    "GR14jnass01u:866": "pitaras tasya devāś ca puṇyaṃ dharma-vratāśanāḥ // Jss_1,6.43 //",
    "GR14jnass01u:867": "yamaḥ pratiṣṭhā lakṣmīś cābhīṣṭa-devo gurus tathā /",
    "GR14jnass01u:868": "nirāśāḥ pratigacchanti tyaktvā pāpaṃ ca pūruṣam // Jss_1,6.44 //",
    "GR14jnass01u:869": "strī-ghnaiś caiva kṛta-ghnaiś ca brahma-ghnair guru-talpa-gaiḥ /",
    "GR14jnass01u:870": "viśvāsa-ghātibhir duṣṭair mitra-drohibhir eva ca // Jss_1,6.45 //",
    "GR14jnass01u:871": "satya-ghnaiś ca kṛta-ghnaiś ca pāpibhiḥ sthāpibhis tathā /",
    "GR14jnass01u:872": "dānāpahāribhiś caiva kanyā-vikriyibhis tathā // Jss_1,6.46 //",
    "GR14jnass01u:873": "sīmāpahāribhiś caiva mithyā-sākṣi-pradātṛbhiḥ /",
    "GR14jnass01u:874": "brahma-svahāribhiś caiva tathā sthāpyasvahāribhiḥ // Jss_1,6.47 //",
    "GR14jnass01u:875": "vṛṣa-vāhair devalaiś ca tathaiva grāma-yājibhiḥ /",
    "GR14jnass01u:876": "śūdrānna-bhojibhiś caiva śūdra-śrāddhāha-bhojibhiḥ // Jss_1,6.48 //",
    "GR14jnass01u:877": "śrī-kṛṣṇa-vimukhair viprair hiṃsrair nara-vighātibhiḥ /",
    "GR14jnass01u:878": "gurāv abhaktai rogārtaiḥ śaśvan-mithyā-pravādibhiḥ // Jss_1,6.49 //",
    "GR14jnass01u:879": "vipra-strī-gāmibhiḥ śūdrair mātṛ-gāmibhir eva ca /",
    "GR14jnass01u:880": "aśvattha-ghātibhiś caiva patnībhiḥ pati-ghātibhiḥ // Jss_1,6.50 //",
    "GR14jnass01u:881": "pitṛ-mātṛ-ghātibhiś ca śaraṇāgata-ghātibhiḥ /",
    "GR14jnass01u:882": "brāhmaṇa-kṣatra-viṭ-śūdraiḥ śilā-svarṇāpahāribhiḥ // Jss_1,6.51 //",
    "GR14jnass01u:883": "tulyo bhavati viprendrātithir eva tv anarcitaḥ /",
    "GR14jnass01u:884": "itya evam uktvā muniḥ pūjayām āsa nāradam /",
    "GR14jnass01u:885": "miṣṭaṃ ca bhojayām āsa śāyayām āsa bhaktitaḥ // Jss_1,6.52 //",
    "GR14jnass01u:886": "śrī-nārada uvāca nārado 'haṃ muni-śreṣṭha brāhmaṇo brahmaṇaḥ sutaḥ /",
    "GR14jnass01u:887": "tapaḥ-sthalād āgato 'haṃ yāmi kailāsam īpsitam // Jss_1,6.53 //",
    "GR14jnass01u:888": "ātmānaṃ pāvanaṃ kartuṃ tvāṃ ca draṣṭum ihāgataḥ /",
    "GR14jnass01u:889": "punanti prāṇinaḥ sarve viṣṇu-bhakta-pradarśanāt // Jss_1,6.54 //",
    "GR14jnass01u:890": "ko bhavān dhyāna-pūtaś ca nagnaś ca kaṭa-mastakaḥ /",
    "GR14jnass01u:891": "kiṃ dhyāyase mahā-bhāga śreṣṭha-devaś ca ko guruh // Jss_1,6.55 //",
    "GR14jnass01u:892": "munir uvāca jīva-mukto bhavān eva punāsi bhuvana-trayam /",
    "GR14jnass01u:893": "yasya tatra kule janma tasya tat-tad-vacomanaḥ // Jss_1,6.56 //",
    "GR14jnass01u:894": "putre yaśasi toye ca kavitvena ca vidyayā /",
    "GR14jnass01u:895": "pratiśhṭhāyāṃ ca jñāyeta sarveṣāṃ mānasaṃ nṛṇām // Jss_1,6.57 //",
    "GR14jnass01u:896": "vidhātā jagatāṃ brahmā brahmaikatāna-mānasaḥ /",
    "GR14jnass01u:897": "tat-putro 'si mahākhyāto devarṣi-pravaro mahān // Jss_1,6.58 //",
    "GR14jnass01u:898": "lomaśo ' haṃ mahā-bhāga jagat-pāvana-pāvana /",
    "GR14jnass01u:899": "nagno'lpāyur vivekī ca vāsasā kiṃ prayojanam // Jss_1,6.59 //",
    "GR14jnass01u:900": "vṛkṣa-mūle nivāse me chatreṇa kiṃ gṛheṇa ca /",
    "GR14jnass01u:901": "raudra-vṛṣṭi-vāraṇārthaṃ sāṃprataṃ kaṭa-mastakaḥ // Jss_1,6.60 //",
    "GR14jnass01u:902": "jala-budbuda-vidyudvat-trailokyaṃ kṛtrimaṃ dvija /",
    "GR14jnass01u:903": "brahmādi-tṛṇa-paryantaṃ sarvaṃ mithyāiva svapnavat // Jss_1,6.61 //",
    "GR14jnass01u:904": "kiṃ kalatreṇa putreṇa dhanena saṃpadā śriyā /",
    "GR14jnass01u:905": "kiṃ vittena ca rūpeṇa jīvanālpāyuṣā mune // Jss_1,6.62 //",
    "GR14jnass01u:906": "indrasya patanenaiva lomakotpāṭanaṃ mama /",
    "GR14jnass01u:907": "manoś ca patanaṃ tatra māyayā kiṃ prayojanam // Jss_1,6.63 //",
    "GR14jnass01u:908": "sarva-lomakotpāṭanena keśaughotpāṭanena ca /",
    "GR14jnass01u:909": "alpāyuṣo mama mune maraṇaṃ niścitaṃ bhavet // Jss_1,6.64 //",
    "GR14jnass01u:910": "dhyāye śrī-pāda-padmaṃ tat-pādma-padmeśa-vanditam /",
    "GR14jnass01u:911": "parasya prakṛtes tasya kṛṣṇasya paramātmanaḥ // Jss_1,6.65 //",
    "GR14jnass01u:912": "tasya me 'bhīṣṭa-devasya sarveṣāṃ kāraṇasya ca /",
    "GR14jnass01u:913": "gurur me jagatāṃ nātho yogīndrāṇāṃ guruḥ śivaḥ // Jss_1,6.66 //",
    "GR14jnass01u:914": "mat-kaṇṭhe kavacaṃ yasya mad-guruḥ kathayiṣyati /",
    "GR14jnass01u:915": "guror niṣedho yatrāste tad vaktuṃ kaḥ kṣamo bhuvi // Jss_1,6.67 //",
    "GR14jnass01u:916": "guroś ca vacanaṃ yo hi pālanaṃ na karoti ca /",
    "GR14jnass01u:917": "gurūktam uktvā pāpī sa brahma-hatyāṃ labhed dhruvam // Jss_1,6.68 //",
    "GR14jnass01u:918": "sva-guruṃ śiva-rūpaṃ ca tad-bhinnaṃ manyate hi yaḥ /",
    "GR14jnass01u:919": "brahma-hatyāṃ labhet so 'pi vighnas tasya pade pade // Jss_1,6.69 //",
    "GR14jnass01u:920": "akartavyaṃ tu kartavyaṃ pālanīyaṃ guror vacaḥ /",
    "GR14jnass01u:921": "apālane sarva-vighnaṃ labhate nātra saṃśayaḥ // Jss_1,6.70 //",
    "GR14jnass01u:922": "āśiṣā pāda-rajasā cocchiṣṭāliṅgena ca /",
    "GR14jnass01u:923": "mucyate sarva-pāpebhyo jīvan-mukto bhaven naraḥ // Jss_1,6.71 //",
    "GR14jnass01u:924": "sva-guruṃ śaṅkaraṃ paśya gaccha kailāsam īpsitam /",
    "GR14jnass01u:925": "mucyate vighna-pāpebhyo guroś caraṇa-darśanāt // Jss_1,6.72 //",
    "GR14jnass01u:926": "iti śrī-nārada-pañca-rātre jñānāmṛta-sāre prathmaika-rātre",
    "GR14jnass01u:927": "lomaśa-nārada-saṃvāde ṣaṣṭho 'dhyāyaḥ",
    "GR14jnass01u:928": "prathamaika-rātre saptamo 'dhyāyaḥ",
    "GR14jnass01u:929": "saṃbhāṣya lomaśaṃ tasmāj jagāma nārado muniḥ /",
    "GR14jnass01u:930": "puṣpa-bhadrā-nadī-tīram atīva sumanoharam // Jss_1,7.1 //",
    "GR14jnass01u:931": "yatrāste śṛṅga-kūṭaś ca śuddha-sphaṭika-sannibhiḥ /",
    "GR14jnass01u:932": "nānā-vṛkṣa-samāyuktais tribhir anyaiḥ sarovaraiḥ // Jss_1,7.2 //",
    "GR14jnass01u:933": "haṃsakāraṇḍavākīrṇair bhramarair dhvani-sundaraiḥ /",
    "GR14jnass01u:934": "puṃs-kokila-ninādaiś ca santataṃ sumanoharaiḥ // Jss_1,7.3 //",
    "GR14jnass01u:935": "śaitya-saugandhya-māndhyaiś ca vāyubhiḥ surabhī-kṛtaiḥ /",
    "GR14jnass01u:936": "samādhi-yukto yatrāste mārkaṇḍeyo mahā-muniḥ // Jss_1,7.4 //",
    "GR14jnass01u:937": "sa munir nāradaṃ dṛṣṭvā bhaktyā ca praṇanāma ca /",
    "GR14jnass01u:938": "papraccha kuśalaṃ śāntaṃ śāntaḥ sattva-guṇāśrayaḥ // Jss_1,7.5 //",
    "GR14jnass01u:939": "mārkaṇḍeyo uvāca adya me saphalaṃ janma jīvanaṃ cātisārthakam /",
    "GR14jnass01u:940": "mamāśrame puṇya-rāśir brahma-putraś ca nāradaḥ // Jss_1,7.6 //",
    "GR14jnass01u:941": "aho devarṣi-pravaro dīptamān brahma-tejasā /",
    "GR14jnass01u:942": "kva yāsi kuta āyāsi kiṃ te manasi vartate // Jss_1,7.7 //",
    "GR14jnass01u:943": "mānasaṃ prāṇinām eva sarva-karmaika-kāraṇam /",
    "GR14jnass01u:944": "manonurūpaṃ vākyaṃ ca vākyena prasphuṭaṃ manaḥ // Jss_1,7.8 //",
    "GR14jnass01u:945": "muneś ca vacanaṃ śrutvā vīṇā-pāṇi svam īpsitam /",
    "GR14jnass01u:946": "uvāca sasmitaṃ śāntaṃ vacaḥ satyaṃ sudhopamam // Jss_1,7.9 //",
    "GR14jnass01u:947": "nārada uvāca he bandho yāmi kailāsaṃ jñānārthaṃ jñānināṃ varam /",
    "GR14jnass01u:948": "draṣṭuṃ mahā-devaṃ ca praṇāmaṃ kartum īśvaram // Jss_1,7.10 //",
    "GR14jnass01u:949": "pūjāṃ gṛhītvā cety uktvā prayayau nārado muniḥ /",
    "GR14jnass01u:950": "mārkaṇḍeyaś ca śokārtaḥ sadvicchedaḥ sudāruṇaḥ // Jss_1,7.11 //",
    "GR14jnass01u:951": "himālayaṃ ca durlaghyaṃ vilaghyaṃ caiva līlayā /",
    "GR14jnass01u:952": "svarga-mandākinī-tīraṃ kailāsaṃ prayayau muniḥ // Jss_1,7.12 //",
    "GR14jnass01u:953": "dadarśa vaṭa-vṛkṣaṃ ca yojanāyatam ucchritam /",
    "GR14jnass01u:954": "śobhitaṃ śatakaiḥ skandhaiḥ rakta-pakva-phalānvitaiḥ // Jss_1,7.13 //",
    "GR14jnass01u:955": "susnigdhaiḥ sundaraiḥ ramyai ramya-pakṣīndra-saṃkulaiḥ /",
    "GR14jnass01u:956": "siddhendraiś ca munīndraiś yogīndraiḥ pariśobhitam // Jss_1,7.14 //",
    "GR14jnass01u:957": "praṇatāṃs tāṃś ca saṃbhāṣya pārvatī-kānanaṃ yayau /",
    "GR14jnass01u:958": "sundaraṃ vartulākāraṃ catur-yojanam īpsitam // Jss_1,7.15 //",
    "GR14jnass01u:959": "śobhitaṃ sundarai ramyaiḥ saptabhiś ca sarovaraiḥ /",
    "GR14jnass01u:960": "śaśvan-madhukarāsakta-padma-rāji-virājitaiḥ // Jss_1,7.16 //",
    "GR14jnass01u:961": "nīla-raktotpala-dala-paṭalaiḥ pariśobhitaiḥ /",
    "GR14jnass01u:962": "puṣpodyānaiś ca śatakaiḥ puṣpitaiḥ sumanoharaiḥ // Jss_1,7.17 //",
    "GR14jnass01u:963": "mallikā-mālatī-kunda-yūthikā-mādhavī-latā /",
    "GR14jnass01u:964": "ketakī-campakāśoka-mandāraka-virājikā // Jss_1,7.18 //",
    "GR14jnass01u:965": "nāga-punnāga-kuṭajapāṭalājñiṇṭjñijjñikā /",
    "GR14jnass01u:966": "viṣṇu-krāntā ca tulasī śophalī saptalā tathā // Jss_1,7.19 //",
    "GR14jnass01u:967": "eteṣāṃ ca samūhaiś ca puṣpa-vallī-virājitaiḥ /",
    "GR14jnass01u:968": "āmrair āmrātakais tālanārikelaiḥ piyālakaiḥ // Jss_1,7.20 //",
    "GR14jnass01u:969": "kharjūraiś ca guvākaiś ca palāsair jambubhis tathā /",
    "GR14jnass01u:970": "dāḍimbaiś cāpi jambīrair nimbaiś caiva vaṭais tathā // Jss_1,7.21 //",
    "GR14jnass01u:971": "karañjair vadarībhiś ca paritaḥ śrī-phalojjvalaiḥ /",
    "GR14jnass01u:972": "kadambānāṃ kadambaiś ca tintiṇḍīnāṃ kadambakaiḥ // Jss_1,7.22 //",
    "GR14jnass01u:973": "aśvatthaiḥ saralaiḥ śālaiḥ śālmalīnāṃ samūhakaiḥ /",
    "GR14jnass01u:974": "vaṭa-śākhoṭakaiḥ kundaiḥ śaṃgubhiḥ sapta-parṇakaiḥ // Jss_1,7.23 //",
    "GR14jnass01u:975": "picchilaiḥ parṇa-śālaiś ca gambhāribhiś ca valgukaiḥ /",
    "GR14jnass01u:976": "hiṅgulair añjanair valkair bhūrja-patraiḥ sapatrakaiḥ // Jss_1,7.24 //",
    "GR14jnass01u:977": "anyaiś ca durlabhair vanyaiḥ puṣpa-patrair virājitam /",
    "GR14jnass01u:978": "kalpa-vṛkṣaiḥ pārijātaiś cāru-candana-pallavaiḥ // Jss_1,7.25 //",
    "GR14jnass01u:979": "susnigdha-sthala-padmaiś ca citritair bhūmi-campakaiḥ /",
    "GR14jnass01u:980": "anyaiś ca durlabhair vanyaiḥ puṣpa-patrair vibhūṣitam // Jss_1,7.26 //",
    "GR14jnass01u:981": "siṃhendraiḥ śarabhendraiś ca gajendrair gaṇḍakendraiḥ /",
    "GR14jnass01u:982": "śārdūlendraiś ca mahiṣair aśvaiś ca vanya-śūkaraiḥ // Jss_1,7.27 //",
    "GR14jnass01u:983": "śallakair ballakair markaiḥ kūṭaiś ca śaśakaiḥ śakaiḥ /",
    "GR14jnass01u:984": "kṛṣṇa-sāraiś ca hariṇaiś camarī-cāmarojjvalam // Jss_1,7./28 //",
    "GR14jnass01u:985": "puṃs-kokola-kulānāṃ ca gānaiś ca virājitam /",
    "GR14jnass01u:986": "mattānāṃ pallava-sthānāṃ mādhaveṣu manoharam // Jss_1,7.29 //",
    "GR14jnass01u:987": "śukānāṃ rāja-haṃsānāṃ mayūrāṇāṃ ca putrakaiḥ /",
    "GR14jnass01u:988": "kṣema-karī-khañjanānāṃ rājibhiś ca manoharam // Jss_1,7.30 //",
    "GR14jnass01u:989": "harit-pīta-rakta-kṛṣṇa-supakva-phala-patrakaiḥ /",
    "GR14jnass01u:990": "susnigdhākṣata-patraiś ca nūtanair abhibhūṣitam // Jss_1,7.31 //",
    "GR14jnass01u:991": "hiṃsā-bhayādi-rahitaṃ sarveṣāṃ paśu-pakṣiṇāṃ /",
    "GR14jnass01u:992": "parasparaṃ ca suprītaṃ hiṃsrāṇāṃ kṣudra-jantubhiḥ // Jss_1,7.32 //",
    "GR14jnass01u:993": "tatra krīḍā-sthalaṃ ramyaṃ pārvatī-parameśayoḥ /",
    "GR14jnass01u:994": "munīndrair indra-nīlaiś ca padma-rāgaiḥ pariṣkṛtam // Jss_1,7.33 //",
    "GR14jnass01u:995": "krośāyataṃ parimitaṃ vartulaṃ candra-vimbavat /",
    "GR14jnass01u:996": "amlāna-rambhā-stambhānāṃ lakṣa-lakṣaiś ca veṣṭitam // Jss_1,7.34 //",
    "GR14jnass01u:997": "citritaṃ sūkṣma-sūtrāktair nūtanair abhibhūṣitam /",
    "GR14jnass01u:998": "nūtanākṣata-patraiś ca lalitaiḥ pariśobhitam // Jss_1,7.35 //",
    "GR14jnass01u:999": "rakta-pītāsitaiḥ snigdhair amlānaiḥ sumanoharaiḥ /",
    "GR14jnass01u:1000": "paritaḥ paritaḥ śaśvan mālājālair vibhūṣitam // Jss_1,7.36 //",
    "GR14jnass01u:1001": "śayyā-bhūtaṃ sutalpaiś ca snigdha-campaka-candanaiḥ /",
    "GR14jnass01u:1002": "puṣpa-candana-yuktena vāyunā surabhī-kṛtam // Jss_1,7.37 //",
    "GR14jnass01u:1003": "kastūrī-kuṅkamāsakta-sugandhi-candanaiḥ sitaiḥ /",
    "GR14jnass01u:1004": "mārjitaṃ citritaṃ citraiḥ parito raṅga-vastubhiḥ // Jss_1,7.38 //",
    "GR14jnass01u:1005": "dṛṣṭvā tad adbhutaṃ śīghraṃ prayayau svar-ṇadīṃ muniḥ /",
    "GR14jnass01u:1006": "śuddha-sphaṭika-saṃkāsāṃ sarva-pāpa-vināśinīm // Jss_1,7.39 //",
    "GR14jnass01u:1007": "bhavābdhighora-taraṇe taraṇīṃ nityanūtanām /",
    "GR14jnass01u:1008": "kṛṣṇa-pāda-prasūtāṃ ca jagat-pūjyāṃ pati-vratāṃ // Jss_1,7.40 //",
    "GR14jnass01u:1009": "snāṭvā kṛṣṇaṃ ca saṃpūjya paramātmānam īśvaram /",
    "GR14jnass01u:1010": "prakṛteḥ parimiṣṭaṃ ca nirliptaṃ nirguṇaṃ param // Jss_1,7.41 //",
    "GR14jnass01u:1011": "sākṣiṇaṃ karmaṇām eva brahma jyotiḥ sanātanam /",
    "GR14jnass01u:1012": "prayayau purato ramyaṃ rāja-mārgaṃ dadarśa saḥ // Jss_1,7.42 //",
    "GR14jnass01u:1013": "maṇibhiḥ sphaṭikākārair amalair bahu-mūlyakaiḥ /",
    "GR14jnass01u:1014": "pariṣkṛtaṃ ca sarvatra nirmitaṃ viśva-karmaṇā // Jss_1,7.43 //",
    "GR14jnass01u:1015": "satāṃ puṇyavatāṃ dṛṣṭam adṛṣṭaṃ kṛta-pāpinām /",
    "GR14jnass01u:1016": "dhanuḥ śataṃ parimitaṃ citra-rāji-virājitam // Jss_1,7.44 //",
    "GR14jnass01u:1017": "dadhyaṃ sarvāśramāntaṃ ca prakhyāt koṭi-guṇottaram /",
    "GR14jnass01u:1018": "rathaṃ dadarśa purato manoyāyi manoharam // Jss_1,7.45 //",
    "GR14jnass01u:1019": "amūlya-ratna-nirmāṇa-vimāṇa-sāra-sundaram /",
    "GR14jnass01u:1020": "dhanur lakṣaṃ parimitaṃ parito vartulākṛtam // Jss_1,7.46 //",
    "GR14jnass01u:1021": "ūrdhva-sthitam ūrdhva-gaṃ ca sahasra-cakra-saṃyutam /",
    "GR14jnass01u:1022": "dhanur lakṣo 'pi sūtaṃ ca vahni-śuddhāṃśukānvitam // Jss_1,7.47 //",
    "GR14jnass01u:1023": "hīrāsāra-vinirmāṇaṃ sucāru-kalaśojjvalam /",
    "GR14jnass01u:1024": "ratna-pradīpa-dīptāḍhyaṃ ratna-darpaṇa-bhūṣitam // Jss_1,7.48 //",
    "GR14jnass01u:1025": "muktāśukti-nibaddhaiś ca śobhitaṃ śveta-cāmaraiḥ /",
    "GR14jnass01u:1026": "māṇikya-sāra-hāreṇa maṇi-rājair virājitam // Jss_1,7.49 //",
    "GR14jnass01u:1027": "pārijāṭa-prasūtānāṃ māyājālaiḥ pariṣkṛtam /",
    "GR14jnass01u:1028": "grīṣma-madhyāhna-mārtaṇḍaṃ sahasra-sadṛśojjvalam // Jss_1,7.50 //",
    "GR14jnass01u:1029": "īśvarecchā-vinirmāṇaṃ kāma-puraṃ ca kāminām /",
    "GR14jnass01u:1030": "sarva-bhoga-samāviṣṭaṃ kalpa-vṛkṣa-paraṃ varam // Jss_1,7.51 //",
    "GR14jnass01u:1031": "sasakta-citritai ramyai rati-mandira-sundaraiḥ /",
    "GR14jnass01u:1032": "golokād āgataṃ pūrvaṃ krīḍārthaṃ śaṅkarasya ca // Jss_1,7.52 //",
    "GR14jnass01u:1033": "vivāhe pariniṣpanne pārvatī-parameśayoḥ /",
    "GR14jnass01u:1034": "rathaṃ dṛṣṭvā ca prayayau kiyad dūraṃ mahā-muniḥ // Jss_1,7.53 //",
    "GR14jnass01u:1035": "atīva ramyaṃ ruciraṃ dadarśa śaṅkarāśramam /",
    "GR14jnass01u:1036": "ratnendra-sāra-nirmāṇaṃ śiviraiḥ śata-koṭibhiḥ // Jss_1,7.54 //",
    "GR14jnass01u:1037": "mitais tasmāt śata-guṇais tatra sundara-mandiraiḥ /",
    "GR14jnass01u:1038": "yuktaṃ ratna-kapāṭaiś ca ratna-dhātu-vicitritaiḥ // Jss_1,7.55 //",
    "GR14jnass01u:1039": "parama-stambha-sopānair vajra-miśrair vibhūṣitam /",
    "GR14jnass01u:1040": "dadarśa śiviraṃ śambhoḥ parikhābhis tribhir yutam // Jss_1,7.56 //",
    "GR14jnass01u:1041": "durlaghyābhirā-mitrāṇāṃ sugamyābhiḥ satām aho /",
    "GR14jnass01u:1042": "prakāraiś ca tribhir yuktaṃ dhanur lakṣocchritaṃ suta // Jss_1,7.57 //",
    "GR14jnass01u:1043": "sammitaṃ saptabhir dvārair nānā-rakṣaka-rakṣitaiḥ /",
    "GR14jnass01u:1044": "dhanuḥ-śata-sahasraṃ ca caturasraṃ ca sammitam // Jss_1,7.58 //",
    "GR14jnass01u:1045": "amūlya-ratna-nirmāṇaṃ catuḥ-śālā-śatair yutam /",
    "GR14jnass01u:1046": "atīva ramyaṃ purato pura-dvāraṃ dadarśa saḥ // Jss_1,7.59 //",
    "GR14jnass01u:1047": "purato ratna-bhittau ca kṛtrimaṃ ca suśobhitam /",
    "GR14jnass01u:1048": "puṇyaṃ vṛndāvanaṃ ramyaṃ tan-madhye rāsa-maṇḍalam // Jss_1,7.60 //",
    "GR14jnass01u:1049": "sarvatra rādhā-kṛṣṇaṃ ca pratyekaṃ rati-mandire /",
    "GR14jnass01u:1050": "ramyaṃ kuñja-kuṭīrāṇāṃ sahasraṃ sumanoharam // Jss_1,7.61 //",
    "GR14jnass01u:1051": "sugandhi puṣpa-śayyānāṃ sahasraṃ candanokṣitam /",
    "GR14jnass01u:1052": "dvāra-pālaṃ ca tatraiva maṇi-bhadraṃ bhayaṃkaram // Jss_1,7.62 //",
    "GR14jnass01u:1053": "tri-śūla-paṭṭiśa-dharaṃ vyāghra-carmāmbaraṃ param /",
    "GR14jnass01u:1054": "taṃ saṃbhāṣya vilokyaivaṃ dvitīya-dvāram īpsitam // Jss_1,7.63 //",
    "GR14jnass01u:1055": "jagāma ca muni-śreṣṭho dadarśa citram uttamam /",
    "GR14jnass01u:1056": "kadambānāṃ samūhaṃ ca tan-mūlaṃ ca manoharam // Jss_1,7.64 //",
    "GR14jnass01u:1057": "ratna-bhitti-samāyuktaṃ kālindī-kūlam uttamam /",
    "GR14jnass01u:1058": "snātaṃ gopī-samūhaṃ ca nagna-sarvāṅgam adbhutam // Jss_1,7.65 //",
    "GR14jnass01u:1059": "kadambāgre ca śrī-kṛṣṇaṃ vastra-puñja-karaṃ param /",
    "GR14jnass01u:1060": "tatraiva śūla-hastaṃ ca mahā-kālaṃ dadarśa ca // Jss_1,7.66 //",
    "GR14jnass01u:1061": "kṛpāluṃ dvāra-pālaṃ taṃ saṃbhāṣya nārado muniḥ /",
    "GR14jnass01u:1062": "prayayau śīghra-gāmī sa tṛtīya-dvāram uttamam // Jss_1,7.67 //",
    "GR14jnass01u:1063": "dadarśa tatra purataḥ kṛtrimaṃ vaṭa-mūlakam /",
    "GR14jnass01u:1064": "gopānāṃ ca samūhaṃ ca pītambara-dharaṃ param // Jss_1,7.68 //",
    "GR14jnass01u:1065": "bāla-krīḍāṃ ca kurvantaṃ tan-madhye kṛṣṇam uttamam /",
    "GR14jnass01u:1066": "brāhmaṇībhiḥ pradattam ca bhuktavantaṃ supāyasam // Jss_1,7.69 //",
    "GR14jnass01u:1067": "kurvantaṃ ca samādhānaṃ muneḥ vāma-kareṇa ca /",
    "GR14jnass01u:1068": "gṛhītvā tad-anujñāṃ ca caturthaṃ dvāram īpsitam // Jss_1,7.70 //",
    "GR14jnass01u:1069": "prayayau brahma-putraś ca dadarśa citram uttamam /",
    "GR14jnass01u:1070": "govardhanaṃ parvataṃ ca tatra kṛṣṇa-kara-sthitam // Jss_1,7.71 //",
    "GR14jnass01u:1071": "gokulaṃ gokula-sthānāṃ gopīnāṃ caiva rakṣaṇam /",
    "GR14jnass01u:1072": "vyākulaṃ gokulaṃ bhītaṃ śakra-vṛṣṭi-bhayena ca // Jss_1,7.72 //",
    "GR14jnass01u:1073": "abhayaṃ dattavantaṃ ca kṛṣṇaṃ dakṣa-kareṇa ca /",
    "GR14jnass01u:1074": "nandinaṃ dvāra-pālaṃ ca śūla-hastaṃ ca sasmitam // Jss_1,7.73 //",
    "GR14jnass01u:1075": "vilokya prayayau vipraḥ pañcamaṃ dvāṛam uttamam /",
    "GR14jnass01u:1076": "nānā-kṛtima-citrāḍhyaṃ vīra-bhadrānvitaṃ param // Jss_1,7.74 //",
    "GR14jnass01u:1077": "tatraiva nīpa-mūlaṃ ca yamunākulam eva ca /",
    "GR14jnass01u:1078": "kālīya-damanaṃ tatra kṛtimaṃ ca dadarśa ḥa // Jss_1,7.75 //",
    "GR14jnass01u:1079": "tad dṛṣṭvā sasmitas tuṣṭaḥ ṣaṣṭa-dvāṛaṃ jagāma saḥ /",
    "GR14jnass01u:1080": "dvāre niyuktaṃ bālaṃ ca śūla-hastaṃ catur-bhujam // Jss_1,7.76 //",
    "GR14jnass01u:1081": "ratna-siṃhāsana-sthaṃ ca sasmitaṃ sva-gaṇādhipam /",
    "GR14jnass01u:1082": "dadarśa citraṃ tatraiva mathurā-gamanaṃ hareḥ // Jss_1,7.77 //",
    "GR14jnass01u:1083": "gopikānāṃ vilāpaṃ ca yaśodā-nandayos tathā /",
    "GR14jnass01u:1084": "vyākulaṃ gokulaṃ cāpi ratha-sthaṃ śaraṇaṃ harim // Jss_1,7.78/ //",
    "GR14jnass01u:1085": "akrūraṃ ca tathā nandaṃ nirānandaṃ śucākulam /",
    "GR14jnass01u:1086": "tad dṛṣṭvā saptama-dvāraṃ dvāra-pālaṃ dadarśa saḥ // Jss_1,7.79 //",
    "GR14jnass01u:1087": "citraṃ kautuka-yuktaṃ ca mathurāyāḥ praveśanam /",
    "GR14jnass01u:1088": "sabalaṃ gopa-sahitaṃ śrī-kṛṣṇaṃ prakṛteḥ param // Jss_1,7.80 //",
    "GR14jnass01u:1089": "mathurā-nāgarībhiś ca bālakair vānirargalaiḥ /",
    "GR14jnass01u:1090": "vīkṣantaṃ sādaraṃ sarvair nagara-sthair manoharam // Jss_1,7.81 //",
    "GR14jnass01u:1091": "dhanur bhaṅgaṃ tathā śaṃbhoḥ kaṃsādi-nidhanādikam /",
    "GR14jnass01u:1092": "sabhāryaṃ vasudevaṃ ca nigaḍān muktam īpsitam // Jss_1,7.82 //",
    "GR14jnass01u:1093": "dvāre niyuktaṃ deveśaṃ gaṇeśaṃ gaṇa-saṃyutam /",
    "GR14jnass01u:1094": "dhyāna-sthaṃ ca vibhāntaṃ ca śuddha-sphaṭika-mālayā // Jss_1,7.83 //",
    "GR14jnass01u:1095": "japantaṃ paramaṃ śuddhaṃ brahma-jyotiḥ sanātanam /",
    "GR14jnass01u:1096": "nirliptaṃ nirguṇaṃ kṛṣṇaṃ paramaṃ prakṛteḥ param // Jss_1,7.84 //",
    "GR14jnass01u:1097": "dṛṣṭvā taṃ ca sura-śreṣṭhaṃ muni-śreṣṭho 'pi nāradaḥ /",
    "GR14jnass01u:1098": "sāma-vedokta-stotreṇa puṣṭāva parameśvaram /",
    "GR14jnass01u:1099": "sāśru-netraḥ pulakito bhakti-namrātmakaṃdharaḥ // Jss_1,7.85 //",
    "GR14jnass01u:1100": "atha gaṇapati-stotram",
    "GR14jnass01u:1101": "bho gaṇeśa sura-śreṣṭha lambodara parāt para /",
    "GR14jnass01u:1102": "heramba maṅgalārambha gaja-vaktra tri-locana // Jss_1,7.86 //",
    "GR14jnass01u:1103": "muktida śubhada śrīda śrīdhara-smaraṇe rata /",
    "GR14jnass01u:1104": "paramānanda parama pārvatī-nandana svayam // Jss_1,7.87 //",
    "GR14jnass01u:1105": "sarvatra pūjya sarveśa jagat-pūjya mahā-mate /",
    "GR14jnass01u:1106": "jagad-guro jagan-nātha jagad-īśa namo 'stu te //Jss_1,7.88 //",
    "GR14jnass01u:1107": "yat-pūjā sarva-parato yaḥ stutaḥ sarva-yogibhiḥ /",
    "GR14jnass01u:1108": "yaḥ pūjitaḥ surendraiś ca munīndrais taṃ namāmy aham // Jss_1,7.89 //",
    "GR14jnass01u:1109": "paramārādhanenaiva kṛṣṇasya paramātmanaḥ /",
    "GR14jnass01u:1110": "puṇyakena vratenaiva yaṃ prāpa pārvatī satī // Jss_1,7.90 //",
    "GR14jnass01u:1111": "taṃ namāmi sura-śreṣṭhaṃ sarva-śreṣṭhaṃ gariṣṭhakam /",
    "GR14jnass01u:1112": "jñāni-śreṣṭhaṃ variṣṭhaṃ ca taṃ namāmi gaṇeśvaram // Jss_1,7.91 //",
    "GR14jnass01u:1113": "ity evam uktvā devarṣis tatraivāntar dadhe vibhuḥ /",
    "GR14jnass01u:1114": "nāradaḥ prayayau śīghram īśvarābhyantaraṃ mudā // Jss_1,7.92 //",
    "GR14jnass01u:1115": "idaṃ lambodara-stotraṃ nāradena kṛtaṃ purā /",
    "GR14jnass01u:1116": "pūjā-kāle paṭhen nityaṃ jayas tasya pade pade // Jss_1,7.93 //",
    "GR14jnass01u:1117": "saṃkalpitaṃ paṭhed yo hi varṣam ekaṃ susaṃyataḥ /",
    "GR14jnass01u:1118": "viśiṣṭa-putraṃ labhate paraṃ kṛṣṇa-parāyaṇam // Jss_1,7.94 //",
    "GR14jnass01u:1119": "yaśasvinaṃ ca vidvāṃsaṃ dhaninaṃ cira-jīvinam /",
    "GR14jnass01u:1120": "vighna-nāśo bhavet tasya mahaiśvaryaṃ yaśo 'malam /",
    "GR14jnass01u:1121": "ihaiva ca sukhaṃ bhaktyānte yāti hareḥ padam // Jss_1,7.95 //",
    "GR14jnass01u:1122": "iti śrī-nārada-pañca-rātre jñānāmṛta-sāre prathamaika-rātre",
    "GR14jnass01u:1123": "gaṇapati-stotraṃ nāma saptamo 'dhyāyaḥ",
    "GR14jnass01u:1124": "prathamaika-rātre aṣṭamo 'dhyāyaḥ",
    "GR14jnass01u:1125": "śrī-vyāsa uvāca atha cābhyantaraṃ gatvā nārado hṛṣṭa-mānasaḥ /",
    "GR14jnass01u:1126": "dadarśa svāśramaṃ ramyam atīva sumanoharam // Jss_1,8.1 //",
    "GR14jnass01u:1127": "payaḥ phena-nibha-śayyā-sahitaṃ ratna-mandiram /",
    "GR14jnass01u:1128": "sākṣād gorocanābhaiś ca maṇi-stambhair vibhūṣitam // Jss_1,8.2 //",
    "GR14jnass01u:1129": "maṇīndra-sārasopānaiḥ kapāṭaiś ca pariṣkṛtam /",
    "GR14jnass01u:1130": "muktāmāṇikya-hīrāṇāṃ mālā-rāji-virājitam // Jss_1,8.3 //",
    "GR14jnass01u:1131": "śuddha-sphaṭika-saṃkāśaṃ prāṅgaṇaṃ maṇi-saṃskṛtam /",
    "GR14jnass01u:1132": "sundaraṃ mandira-cayaṃ sad-ratna-kalaśojjvalam // Jss_1,8.4 //",
    "GR14jnass01u:1133": "ratna-patra-paṭākīrṇaṃ vahni-śuddhāṃśukānvitam /",
    "GR14jnass01u:1134": "sudhānāṃ ca madhūnām ca pūrṇa-kumbhakaṃ śataṃ śatam // Jss_1,8.5 //",
    "GR14jnass01u:1135": "dāsa-dāsī-samūhaiś ca ratnālaṅkāra-bhūṣitaiḥ /",
    "GR14jnass01u:1136": "pārvatī-priya-saṅgaiś ca sva-karmākula-saṅkalpam // Jss_1,8.6 //",
    "GR14jnass01u:1137": "tad dṛṣṭvā ca muni-śreṣṭhas tat parābhyantaraṃ yayau /",
    "GR14jnass01u:1138": "ratna-siṃhāsana-sthaṃ ca śaṅkaraṃ ca dadarśa saḥ // Jss_1,8.7 //",
    "GR14jnass01u:1139": "vyāghra-carmāmbara-dharaṃ sasmitaṃ candra-śekharam /",
    "GR14jnass01u:1140": "prasanna-vadanaṃ svacchaṃ śāntaṃ śrīmantam īśvaram // Jss_1,8.8 //",
    "GR14jnass01u:1141": "vibhūti-bhūṣitāṅgaṃ ca paraṃ gaṅgā-jaṭā-dharam /",
    "GR14jnass01u:1142": "bhakta-priyaṃ ca bhakteśaṃ jvalantaṃ brahma-tejasā // Jss_1,8.9 //",
    "GR14jnass01u:1143": "tri-netraṃ pañca-vaktraṃ ca koṭi-candra-sama-prabham /",
    "GR14jnass01u:1144": "japantaṃ paramātmānaṃ brahma jyotiḥ sanātanam // Jss_1,8.10 //",
    "GR14jnass01u:1145": "nirliptaṃ ca nirīhaṃ ca dātāraṃ sarva-sampadām /",
    "GR14jnass01u:1146": "svecchā-mayaṃ sarva-bījaṃ śrī-kṛṣṇaṃ prakṛteḥ paraṃ // Jss_1,8.11 //",
    "GR14jnass01u:1147": "siddhendraiś ca munīndraiś ca devendraiḥ parisevitam /",
    "GR14jnass01u:1148": "pārśvada-pravara-śreṣṭha-sevitaṃ śveta-cāmaraiḥ // Jss_1,8.12 //",
    "GR14jnass01u:1149": "durgā-sevita-pādābjaṃ bhadra-kālī-pariṣṭutam /",
    "GR14jnass01u:1150": "purato hi vasantaṃ taṃ skandaṃ gaṇa-patīm tathā // Jss_1,8.13 //",
    "GR14jnass01u:1151": "gale baddhvā ca vasanaṃ bhakti-namrātmakaṃdharaḥ /",
    "GR14jnass01u:1152": "yogīndraṃ sva-guruṃ śaṃbhuṃ śirasā praṇanāma saḥ // Jss_1,8.14 //",
    "GR14jnass01u:1153": "tuṣṭāva parayā bhaktyā devarṣir jagatāṃ patim /",
    "GR14jnass01u:1154": "sva-guruṃ ca paśu-patiṃ vedoktena stavena ca // Jss_1,8.15 //",
    "GR14jnass01u:1155": "śrī-nārada uvāca namas tubhyaṃ jagan-nātha mama nātha mama prabho /",
    "GR14jnass01u:1156": "bhava-rūpa-taror bīja phala-rūpa phala-prada // Jss_1,8.16 //",
    "GR14jnass01u:1157": "abījaja praja prāja sarva-bīja namo 'stu te /",
    "GR14jnass01u:1158": "sad-bhāva paramābhāva vibhāva bhāvanāśraya // Jss_1,8.17 //",
    "GR14jnass01u:1159": "bhaveśa bhava-bandheśa bhāvābdhināvināyaka /",
    "GR14jnass01u:1160": "sarvādhāra nirādhāra sādhāra dharaṇī-dhara // Jss_1,8.18 //",
    "GR14jnass01u:1161": "veda-vidyādhārādhāra gaṅādhara namo 'stu te /",
    "GR14jnass01u:1162": "jayeśa vijayādhāra jaya-bīja jayātmaka // Jss_1,8.19 //",
    "GR14jnass01u:1163": "jagad-āde jayānanda sarvānanda namo 'stu te/",
    "GR14jnass01u:1164": "ity evam uktvā devarṣiḥ śambhoś ca purataḥ sthitaḥ /",
    "GR14jnass01u:1165": "prasanna-vadanaḥ śrīmān bhagavāṃs tam uvāca saḥ // Jss_1,8.20 //",
    "GR14jnass01u:1166": "śrī-mahā-deva uvāca varaṃ vṛṇu mahā-bhāga yat te manasi vartate /",
    "GR14jnass01u:1167": "dāsyāmi tvāṃ dhruvaṃ putra dātāhaṃ sarva-saṃpadām // Jss_1,8.21 //",
    "GR14jnass01u:1168": "sukhaṃ muktiṃ harer bhaktiṃ niścalām avināśinīm /",
    "GR14jnass01u:1169": "hareḥ pādaṃ tad-dāsyaṃ sālokyādi-catuṣṭayam // Jss_1,8.22 //",
    "GR14jnass01u:1170": "indratvam amaratvaṃ vā yamatvam anileśvaram /",
    "GR14jnass01u:1171": "prajā-patitvaṃ brahmatvaṃ siddhatvaṃ siddha-sādhanam // Jss_1,8.23 //",
    "GR14jnass01u:1172": "siddhaiśvaryaṃ siddhi-bījaṃ veda-vidyādhipaṃ param /",
    "GR14jnass01u:1173": "aṇimādika-siddhiṃ ca mano-yāyitvam īpsitam // Jss_1,8.24 //",
    "GR14jnass01u:1174": "hareḥ padaṃ ca gamanaṃ sa-śarīreṇa līlayā /",
    "GR14jnass01u:1175": "eteṣu vāñchitārtheṣu kiṃ vā te vāñchitaṃ suta // Jss_1,8.25 //",
    "GR14jnass01u:1176": "tan me brūhi muni-śreṣṭha sarvaṃ dātum ahaṃ kṣamaḥ /",
    "GR14jnass01u:1177": "śaṅkarasya vacaḥ śrutvā tam uvāca mahā-muniḥ // Jss_1,8.26 //",
    "GR14jnass01u:1178": "śrī-nārada uvāca dehi me hari-bhaktiṃ ca tan-nāma-sevane ruciḥ /",
    "GR14jnass01u:1179": "ati-tṛṣṇā guṇākhyāne nityam astu mameśvara // Jss_1,8.27 //",
    "GR14jnass01u:1180": "nāradasya vacaḥ śrutvā jahāsa śaṅkaraḥ svayam /",
    "GR14jnass01u:1181": "pārvatī bhadra-kālī ca kārttikeyo gaṇeśvaraḥ // Jss_1,8.28 //",
    "GR14jnass01u:1182": "sarvaṃ dadau mahā-devo nāradāya ca dhīmate /",
    "GR14jnass01u:1183": "sarva-pradas tu sarveśaḥ sarva-kāraṇa-kāraṇaḥ // Jss_1,8.29 //",
    "GR14jnass01u:1184": "nāradena kṛtaṃ stotraṃ nityaṃ yaḥ prapaṭhet śuciḥ /",
    "GR14jnass01u:1185": "hari-bhaktir bhavet tasya tan-nāmni guṇato ruciḥ // Jss_1,8.30 //",
    "GR14jnass01u:1186": "daśa-vāra-japenaiva stotra-siddhir bhaven nṛṇām /",
    "GR14jnass01u:1187": "sarva-siddhir bhavet tasya siddha-stotro bhaved yadi // Jss_1,8.31 //",
    "GR14jnass01u:1188": "iha prāpnoti lakṣmīṃ ca niścalāṃ lakṣa-pauruṣīm /",
    "GR14jnass01u:1189": "pari-pūrṇam ahaiśvaryam ante yāti hareḥ padam // Jss_1,8.32 //",
    "GR14jnass01u:1190": "putraṃ viśiṣṭaṃ labhate hari-bhaktaṃ jitendriyam /",
    "GR14jnass01u:1191": "susādhyāṃ suvinītāṃ suvratāṃ ca pati-vratām // Jss_1,8.33 //",
    "GR14jnass01u:1192": "prajāṃ bhūmiṃ yaśaḥ kīrtiṃ vidyāṃ sa-kavitāṃ labhet /",
    "GR14jnass01u:1193": "prasūyate mahā-bandhyā varṣam ekaṃ śṛṇoti cet // Jss_1,8.34 //",
    "GR14jnass01u:1194": "galat-kuṣṭhī mahā-rogī sadyo rogāt pramucyate /",
    "GR14jnass01u:1195": "dhanī mahā-daridraś ca kṛpaṇaḥ satyavān bhavet /",
    "GR14jnass01u:1196": "viprad-grasto rāja-baddho mucyate nātra saṃśayaḥ // Jss_1,8.35 //",
    "GR14jnass01u:1197": "iti śrī-nārada-pañca-rātre jñānāmṛta-sāre prathamaika-rātre aṣṭamo",
    "GR14jnass01u:1198": "'dhyāyaḥ",
    "GR14jnass01u:1199": "prathamaika-rātre navamo 'dhyāyaḥ",
    "GR14jnass01u:1200": "śrī-vyāsa uvāca varaṃ datvā mahā-devo bhaktyā taṃ brāhmaṇātithim /",
    "GR14jnass01u:1201": "pūjāṃ cakāra vedoktāṃ svayaṃ veda-vidāṃ varaḥ // Jss_1,9.1 //",
    "GR14jnass01u:1202": "bhuktvā pītvā muni-śreṣṭho mahā-devasya mandire /",
    "GR14jnass01u:1203": "tiṣṭhann upāsānāṃ cakre pārvatī-parameśayoḥ // Jss_1,9.2 //",
    "GR14jnass01u:1204": "ekadā cira-kālānte tam uvāca mahā-munim /",
    "GR14jnass01u:1205": "mahā-devaḥ sabhā-madhye kṛpayā ca kṛpā-nidhiḥ // Jss_1,9.3 //",
    "GR14jnass01u:1206": "śrī-mahā-deva uvāca kiṃ vā te vāñchitaṃ vatsa brūhi māṃ yadi rocate /",
    "GR14jnass01u:1207": "varo dattaḥ kim aparaṃ yat te manasi vartate // Jss_1,9.4 //",
    "GR14jnass01u:1208": "mahā-deva-vacaḥ śrutvā tam uvāca mahā-muniḥ /",
    "GR14jnass01u:1209": "kailāse ca sabhā-madhye yat tan-manasi vāñchitam // Jss_1,9.5 //",
    "GR14jnass01u:1210": "śrī-nārada uvāca jñānam ādhyātmikaṃ nāma veda-sāraṃ manoharam /",
    "GR14jnass01u:1211": "hari-bhakti-pradaṃ jñānaṃ muktidaṃ jñānam īpsitam // Jss_1,9.6 //",
    "GR14jnass01u:1212": "yoga-yuktaṃ ca yaj jñānaṃ jñānaṃ yat siddhidaṃ tathā /",
    "GR14jnass01u:1213": "saṃsāra-viṣaya-jñānam eva pañca-vidhaṃ smṛtam // Jss_1,9.7 //",
    "GR14jnass01u:1214": "āśramāṇāṃ samācāraṃ teṣāṃ dharma-pariṣkṛtam /",
    "GR14jnass01u:1215": "vidhavānāṃ ca bhikṣūṇāṃ yatīnāṃ brahma-cāriṇāṃ // Jss_1,9.8 //",
    "GR14jnass01u:1216": "pūjā-vidhānaṃ kṛṣṇasya tat-stotraṃ kavacaṃ manum /",
    "GR14jnass01u:1217": "puraścaryā-vidhānaṃ ca sarvāhnikam abhīpsitam // Jss_1,9.9 //",
    "GR14jnass01u:1218": "jīva-karma-vipākaṃ ca karma-mūla-nikṛntanam /",
    "GR14jnass01u:1219": "saṃsāra-vāsanāṃ kāṃ vā lakṣaṇaṃ prakṛtīśayoḥ // Jss_1,9.10 //",
    "GR14jnass01u:1220": "tayoḥ paraṃ vā kiṃ vastu tasyāvatāra-varṇamam /",
    "GR14jnass01u:1221": "ko vā tad-aṃśaḥ kaḥ pūrṇaḥ paripūrṇatamaś ca kaḥ // Jss_1,9.11 //",
    "GR14jnass01u:1222": "nārāyaṇarṣi-kavacaṃ subhadra-pravarāya ca /",
    "GR14jnass01u:1223": "yad dattaṃ kiṃ tad deveśa tad ārādhyaṃ prayatnataḥ // Jss_1,9.12 //",
    "GR14jnass01u:1224": "mayā jñānaṃm anāpṛṣṭhaṃ yad yad asti surottama /",
    "GR14jnass01u:1225": "tan me kathaya tattvena mām evānugrahaṃ kuru // Jss_1,9.13 //",
    "GR14jnass01u:1226": "guroś ca jñānodgiraṇāj jñānaṃ syān mantra-tantrayoḥ /",
    "GR14jnass01u:1227": "tat tantraṃ sa ca mantraḥ syād yato bhaktir adhokṣaje // Jss_1,9.14 //",
    "GR14jnass01u:1228": "jñānaṃ syād viduṣāṃ kiṃcid veda-vyākhyāna-cintayā /",
    "GR14jnass01u:1229": "svayaṃ bhavān veda-kartā jñānādhiṣṭhātṛ-devatā // Jss_1,9.15 //",
    "GR14jnass01u:1230": "nāradasya vacaḥ śrutvā sasmitaḥ pārvatī-patiḥ /",
    "GR14jnass01u:1231": "nirīkṣya pārvatī-vaktraṃ gaja-vaktram uvāca saḥ // Jss_1,9.16 //",
    "GR14jnass01u:1232": "atha nāradopadeśa-grahaṇam",
    "GR14jnass01u:1233": "śrī-mahā-deva uvāca aho ananta-dāsānāṃ māhātmyaṃ paramādbhutam /",
    "GR14jnass01u:1234": "kurvanty ahaitukīṃ bhaktiṃ ye ca śaśvad dhareḥ pade // Jss_1,9.17 //",
    "GR14jnass01u:1235": "padma-nābha-pāda-padmaṃ padmā-padmeśvarārcitam /",
    "GR14jnass01u:1236": "divāniśaṃ ye dhyāyante śeṣādi-sura-vanditam // Jss_1,9.18 //",
    "GR14jnass01u:1237": "ālāpaṃ gātra-saṃsparśaṃ pāda-reṇum abhīpsitam /",
    "GR14jnass01u:1238": "vāñchanty eva hi tīrthāni vasudhā cātma-śuddhaye // Jss_1,9.19 //",
    "GR14jnass01u:1239": "kṛṣṇa-mantropāsakānāṃ śuddhaṃ pādodakaṃ suta /",
    "GR14jnass01u:1240": "punāti sarva-tīrthāni vasudhām api pārvati // Jss_1,9.20 //",
    "GR14jnass01u:1241": "kṛṣṇa-mantro dvija-mukhād yasya karṇaṃ prayāti ca /",
    "GR14jnass01u:1242": "taṃ vaiṣṇavaṃ jagat-pūtaṃ pravadanti purā-vidaḥ // Jss_1,9.21 //",
    "GR14jnass01u:1243": "mantra-grahaṇa-mātreṇa naro nārāyanātmakaḥ /",
    "GR14jnass01u:1244": "punāti līlā-mātreṇa puruṣāṇāṃ śataṃ śatam // Jss_1,9.22 //",
    "GR14jnass01u:1245": "yaj janma-mātrāt pūtaṃ ca tat pitṛṇāṃ śataṃ śatam /",
    "GR14jnass01u:1246": "prayāti sadyo golokaṃ karma-bhogāt pramucyate // Jss_1,9.23 //",
    "GR14jnass01u:1247": "mātā-mahādikān sapta janma-mātrāt samuddharet /",
    "GR14jnass01u:1248": "yat kanyāṃ pratigṛhṇāti tasya saptāvalīlayā // Jss_1,9.24 //",
    "GR14jnass01u:1249": "mātaraṃ tat-praśūṃ bhāryāṃ putrāc ca sapta-pūruṣam /",
    "GR14jnass01u:1250": "bhrātaraṃ bhaginīṃ kanyāṃ kṛṣṇa-bhaktaḥ samuddharet // Jss_1,9.24 //",
    "GR14jnass01u:1251": "sa snātaḥ sarva-tīrtheṣu sarva-yajñeṣu dīkṣitaḥ /",
    "GR14jnass01u:1252": "phalaṃ sa lebhe pūjānāṃ vratī sarva-vrateṣu ca // Jss_1,9.26 //",
    "GR14jnass01u:1253": "viṣṇu-mantraṃ yo labhet vaiṣṇavāc ca dvijottamāt /",
    "GR14jnass01u:1254": "koṭi-janmārjitāt pāpān mucyate nātra saṃśayaḥ // Jss_1,9.27 //",
    "GR14jnass01u:1255": "kṛṣṇa-mantropāsakānāṃ sadyo darśana-mātrataḥ /",
    "GR14jnass01u:1256": "śata-janmārjitāt pāpān mucyate nātra saṃśayaḥ // Jss_1,9.28 //",
    "GR14jnass01u:1257": "vaiṣṇavād darśanenaiva sparśanena ca pārvati /",
    "GR14jnass01u:1258": "sadyaḥ pūtaṃ jalaṃ vahnir jagat pūtaḥ samīraṇaḥ // Jss_1,9.29 //",
    "GR14jnass01u:1259": "darśanaṃ vaiṣṇavānāṃ ca devā vāñchanti nityaśaḥ /",
    "GR14jnass01u:1260": "na vaiṣṇavāt paraḥ pūto viśveṣu nikhileṣu ca // Jss_1,9.30 //",
    "GR14jnass01u:1261": "ity uktvā saṅkaraḥ śīghraṃ nāradena sahātmajaḥ /",
    "GR14jnass01u:1262": "yayau mandākinī-tīraṃ nīraṃ kṣīropamaṃ param // Jss_1,9.31 //",
    "GR14jnass01u:1263": "tatra snāto mahā-devī nāradaś ca mahā-muniḥ /",
    "GR14jnass01u:1264": "samācāntaḥ śucis tatra dhṛtvā dhaute ca vāsavī // Jss_1,9.32 //",
    "GR14jnass01u:1265": "kṛṣṇa-mantraṃ dadau tasmai nāradāya maheśvaraḥ /",
    "GR14jnass01u:1266": "paraṃ kapla-taru-varaṃ sarva-siddhi-pradaṃ śuka // Jss_1,9.33 //",
    "GR14jnass01u:1267": "lakṣmīr māyā-kāma-bījaṃ ṅentaṃ kṛṣṇa-padaṃ tataḥ /",
    "GR14jnass01u:1268": "jagat-pūta-priyāntaṃ ca mantra-rājaṃ prakīrtitam // Jss_1,9.34 //",
    "GR14jnass01u:1269": "mantraṃ gṛhītvā sa muniḥ śivaṃ kṛtvā pradakṣiṇam /",
    "GR14jnass01u:1270": "sapta vārān namas kṛtya svātmānaṃ dakṣiṇāṃ dadau // Jss_1,9.35 //",
    "GR14jnass01u:1271": "tat-pāda-padme vikrītamājanma mastakaṃ param /",
    "GR14jnass01u:1272": "muninā bhakti-yuktena svarga-mandākinī-taṭe // Jss_1,9.36 //",
    "GR14jnass01u:1273": "etasminn antare vatsa puṣpa-vṛṣṭir babhūva ha /",
    "GR14jnass01u:1274": "nāradopari tatraiva suśrāva dundubhir muniḥ // Jss_1,9.37 //",
    "GR14jnass01u:1275": "nanarta brahmaṇaḥ putro brahma-loke nirāmaye /",
    "GR14jnass01u:1276": "brahmā jagāma tatraiva suprasannaś ca sasmitaḥ // Jss_1,9.38 //",
    "GR14jnass01u:1277": "putraṃ śubhāśiṣaṃ kṛtvā tuṣṭāva candra-śekharam /",
    "GR14jnass01u:1278": "śambhuś ca pūjayām āsa brāhmaṇam atithiṃ tathā /",
    "GR14jnass01u:1279": "śambhuṃ śubhāśiṣaṃ kṛtvā brahma-lokaṃ yayau vidhiḥ // Jss_1,9.39 //",
    "GR14jnass01u:1280": "iti śrī-nārada-pañca-rātre jñānāmṛta-sāre prathamaika-rātre",
    "GR14jnass01u:1281": "nāradopadeśa-grahaṇaṃ nāma navamo 'dhyāyaḥ",
    "GR14jnass01u:1282": "prathamaika-rātre daśamo 'dhyāyaḥ",
    "GR14jnass01u:1283": "śrī-śuka uvāca nārado hi mahā-jñānī devarṣir brahmaṇaḥ sutaḥ /",
    "GR14jnass01u:1284": "sarva-veda-vidāṃ śreṣṭho gariṣṭhaś ca variṣṭhakaḥ // Jss_1,10.1 //",
    "GR14jnass01u:1285": "kathaṃ sa nopadiṣṭaś ca jñāna-hīno mahā-muniḥ /",
    "GR14jnass01u:1286": "tan māṃ bodhaya vibho sandeha-bhañjanaṃ kuru // Jss_1,10.2 //",
    "GR14jnass01u:1287": "śrī-vyāsa uvāca nārado brahmaṇaḥ putraḥ purā-kalpe babhūva saḥ /",
    "GR14jnass01u:1288": "sarva-jñānaṃ dadau tasmai vidhātā jagatām api // Jss_1,10.3 //",
    "GR14jnass01u:1289": "vedāṃś ca pāṭhayām āsa vedāṅgāny api suvrata /",
    "GR14jnass01u:1290": "siddha-vidyāṃ śilpa-vidyāṃ yoga-śāstraṃ purāṇakam // Jss_1,10.4 //",
    "GR14jnass01u:1291": "bhagavān ekadā putraṃ kathayām āsa saṃsadi /",
    "GR14jnass01u:1292": "sṛṣṭiṃ kuru mahā-bhāga kṛtvā dāra-parigraham // Jss_1,10.5 //",
    "GR14jnass01u:1293": "brahmaṇaś ca vacaḥ śrutvā kopa-raktāsya-locanaḥ /",
    "GR14jnass01u:1294": "uvāca pitaraṃ kopāt paraṃ kṛṣṇa-parāyanaḥ // Jss_1,10.6 //",
    "GR14jnass01u:1295": "śrī-nārada uvāca sarveṣām api vandyānāṃ pitā caiva mahā-guruḥ /",
    "GR14jnass01u:1296": "jñāna-dātuḥ paro vandyo na bhūto na bhaviṣyati // Jss_1,10.7 //",
    "GR14jnass01u:1297": "stana-dātrī garbha-dhātrī sneha-kartrī sadāmbikā /",
    "GR14jnass01u:1298": "janma-dātānna-dātā syāt sneha-kartā pitā sadā // Jss_1,10.8 //",
    "GR14jnass01u:1299": "na kṣamau tau ca pitarau putrasya karma khaṇḍitum /",
    "GR14jnass01u:1300": "karoti sad-guruḥ śiṣya-karma-mūla-nikṛntanam // Jss_1,10.9 //",
    "GR14jnass01u:1301": "guruś ca jñānodgiraṇāt jñānaṃ syān mantra-tantrayoḥ /",
    "GR14jnass01u:1302": "tat tantraṃ sa ca mantraś ca kṛṣṇa-bhaktir yato bhavet // Jss_1,10.10 //",
    "GR14jnass01u:1303": "śrī-kṛṣṇa-vimukho bhūtvā viṣaye yasya mānasam /",
    "GR14jnass01u:1304": "viṣam atyamṛtaṃ tyaktvā sa ca mūḍho narādhamaḥ // Jss_1,10.11 //",
    "GR14jnass01u:1305": "sa guruḥ sa pitā vandyaḥ sā mātā sa patiḥ sutaḥ /",
    "GR14jnass01u:1306": "yo dadāti harau bhaktiṃ karma-mūla-nikṛntanī // Jss_1,10.12 //",
    "GR14jnass01u:1307": "śrī-kṛṣṇa-bhajanaṃ tāta sarva-maṅgala-maṅgalam /",
    "GR14jnass01u:1308": "karmopabhoga-rogaāṇām auṣadhaṃ tan-nikṛntanam // Jss_1,10.13 //",
    "GR14jnass01u:1309": "aho jagad-vidhātuś ca dharma-śāstur iyaṃ matiḥ /",
    "GR14jnass01u:1310": "svayaṃ māyā-mohitaś ca paraṃ bhraṣṭaṃ karoti ca // Jss_1,10.14 //",
    "GR14jnass01u:1311": "viṣṇus tvāṃ mohitām kṛtvā yuyoja sraṣṭum īśvaraḥ /",
    "GR14jnass01u:1312": "na dadau svātma-bhaktiṃ tāṃ sva-dāsyaṃ cāti-durlabham // Jss_1,10.15 //",
    "GR14jnass01u:1313": "mātā dadāti putrāya modakaṃ kṣun-nivārakam /",
    "GR14jnass01u:1314": "sa ca bālo na jānāti kathaṃbhūtaṃ ca modakam // Jss_1,10.16 //",
    "GR14jnass01u:1315": "bālakaṃ vañcanaṃ kṛtvā miṣṭaṃ dravyaṃ pradāya saḥ /",
    "GR14jnass01u:1316": "pitā prayāti kāryārthaṃ viṣṇunā mohitas tathā // Jss_1,10.17 //",
    "GR14jnass01u:1317": "saṃsāra-kūpa-patito viṣṇunā prerito bhavān /",
    "GR14jnass01u:1318": "na yuktaṃ patanaṃ tatra tad uddhāram abhīpsitam // Jss_1,10.18 //",
    "GR14jnass01u:1319": "jñānī guruś ca balavān bhavābdheḥ śiṣyam uddharet /",
    "GR14jnass01u:1320": "guruḥ svayam asiddhaś ca durbalaḥ katham uddharet // Jss_1,10.19 //",
    "GR14jnass01u:1321": "guror aty-avaliptasya kāryākāryam ajānataḥ /",
    "GR14jnass01u:1322": "utpatha-pratipannasya parityāgo vidhīyate // Jss_1,10.20 //",
    "GR14jnass01u:1323": "sa guruḥ paramo vairī yo dadāti hy asan-matim /",
    "GR14jnass01u:1324": "taṃ namas-kṛtya sat-śiṣyaḥ prayāti jñānadaṃ gurum // Jss_1,10.21 //",
    "GR14jnass01u:1325": "saṃsāra-viṣayonmatto guru-rārtaḥ sva-karmaṇi /",
    "GR14jnass01u:1326": "durbalo durvahaṃ bhāraṃ dadāti janakāya ca // Jss_1,10.22 //",
    "GR14jnass01u:1327": "nāradasya vacaḥ śrutvā kruddhaḥ putram uvāca saḥ /",
    "GR14jnass01u:1328": "kampitas tamasā dhātā kopa-raktāsya-locanaḥ // Jss_1,10.23 //",
    "GR14jnass01u:1329": "brahmovāca jñānaṃ te bhavatu bhraṣṭaṃ strī-jito bhava pāmara /",
    "GR14jnass01u:1330": "sarva-jātiṣu gandharvaḥ kāmī so 'pi bhavān bhava // Jss_1,10.24 //",
    "GR14jnass01u:1331": "pañcāśat-kāminīnāṃ ca svayaṃ bhartā bhavācirāt /",
    "GR14jnass01u:1332": "tāsāṃ vaśaś ca satataṃ strīṇāṃ krīḍā mṛgo yathā // Jss_1,10.25 //",
    "GR14jnass01u:1333": "śṛṅgāra-śūro bhava re śaśvat-susthira-yauvanaḥ /",
    "GR14jnass01u:1334": "tāsāṃ nityaṃ yauvanānāṃ sundarīṇāṃ priyo bhava // Jss_1,10.26 //",
    "GR14jnass01u:1335": "kāma-bādhyo bhava ciraṃ divya-varṣa-sahasrakam /",
    "GR14jnass01u:1336": "nirjane nirjane ramye vane krīḍāṃ kariṣyasi // Jss_1,10.27 //",
    "GR14jnass01u:1337": "tato varṣa-sahasrānte mayā śaptaḥ sva-karmaṇā /",
    "GR14jnass01u:1338": "vipra-dāsyāṃ tu śūdrāyāṃ janiṣyasi na saṃśayaḥ // Jss_1,10.28 //",
    "GR14jnass01u:1339": "tato vaiṣṇava-saṃsargāt viṣṇor ucchiṣṭa-bhojanāt /",
    "GR14jnass01u:1340": "viṣṇu-mantra-prasādena viṣṇu-māyā-vimohitaḥ // Jss_1,10.29 //",
    "GR14jnass01u:1341": "tātasya vacanaṃ śrutvā cukopa nārado muniḥ /",
    "GR14jnass01u:1342": "śaśāpa pitaraṃ śighraṃ dāruṇaṃ ca yathocitam // Jss_1,10.30 //",
    "GR14jnass01u:1343": "apūjyo bhava duṣṭaṃ tvaṃ tvan-mantropāsakaḥ kutaḥ /",
    "GR14jnass01u:1344": "agamyāgamanecchā te bhaviṣyati na saṃśayaḥ // Jss_1,10.31 //",
    "GR14jnass01u:1345": "nāradasya tu śāpena so 'pūjyo jagatāṃ vidhiḥ /",
    "GR14jnass01u:1346": "dṛṣṭvā sva-kanyā-rūpaṃ ca paścād dhāvitavān purā // Jss_1,10.32 //",
    "GR14jnass01u:1347": "punaḥ sva-dehaṃ tatyāja bhartsitaḥ sanakādibhiḥ /",
    "GR14jnass01u:1348": "lajjitaḥ kāma-yuktaś ca punar brahmā babhūva saḥ // Jss_1,10.33 //",
    "GR14jnass01u:1349": "nāradas tu namas-kṛtya pitaraṃ kamalodbhavam /",
    "GR14jnass01u:1350": "vipra-dehaṃ parityajya gandharvaś ca babhūva saḥ // Jss_1,10.34 //",
    "GR14jnass01u:1351": "nava-yauvana-kālena balavān madanoddhataḥ /",
    "GR14jnass01u:1352": "jahāra kanyāḥ pañcāśat balāc citra-rathasya tu // Jss_1,10.35 //",
    "GR14jnass01u:1353": "gāndharvena vivāhena tā uvāha ca nirjane /",
    "GR14jnass01u:1354": "mūrcchāṃ prāpuś ca tāḥ kanyā dṛṣṭvā sundaram īśvaram // Jss_1,10.36 //",
    "GR14jnass01u:1355": "visaspuruś ca pitaraṃ mātaraṃ bhrātaraṃ tathā /",
    "GR14jnass01u:1356": "remire tena sārdhaṃ ca kāmukyaḥ kāmukena ca // Jss_1,10.37 //",
    "GR14jnass01u:1357": "kandarer kandare ramye ramye sundara-mandire /",
    "GR14jnass01u:1358": "śaile śaile surahasi kānane kānane tathā // Jss_1,10.38 //",
    "GR14jnass01u:1359": "puṣpodyane taru-dyāne nadyāṃ nadyāṃ nade nade /",
    "GR14jnass01u:1360": "saraḥśreṣṭhe saraḥśreṣṭhe vare candra-sarovare // Jss_1,10.39 //",
    "GR14jnass01u:1361": "sureśasyāpi nikaṭe subhadrasya taṭe taṭe /",
    "GR14jnass01u:1362": "agamye ca mahā-ghore gandha-mādana-gahvare // Jss_1,10.40 //",
    "GR14jnass01u:1363": "parijāta-taruṇāṃ ca puṣpitānāṃ manohare /",
    "GR14jnass01u:1364": "tad-antare sundare cāmodite puṣpa-vāyunā // Jss_1,10.41 //",
    "GR14jnass01u:1365": "malaye nilaye ramye sugandhe candanānvite /",
    "GR14jnass01u:1366": "candanokṣita-sarvāṅgaś candanāktena kāminā // Jss_1,10.42 //",
    "GR14jnass01u:1367": "ramya-campaka-śayyāsu candanāktāsu sasmitāḥ /",
    "GR14jnass01u:1368": "divāniśaṃ na jānanti kāminā sasmitena ca // Jss_1,10.43 //",
    "GR14jnass01u:1369": "visyandake śūrasene nandane puṣpa-bhadrake /",
    "GR14jnass01u:1370": "svāhā-vane kāmyake ca ramyake pāribhadrake // Jss_1,10.44 //",
    "GR14jnass01u:1371": "surandhake gandhake ca suraṅhre puṇḍrake 'pi ca /",
    "GR14jnass01u:1372": "kālañjare pañjare ca kāñcī-kāñcana-kānane // Jss_1,10.45 //",
    "GR14jnass01u:1373": "madhu-mādhava-māse ca madhūre madhu-kānane /",
    "GR14jnass01u:1374": "vane kalpa-tarūṇāṃ ca viśva-kāru-kṛta-sthale // Jss_1,10.46 //",
    "GR14jnass01u:1375": "ratnākarāṇāṃ nikare sundare sundarāntare /",
    "GR14jnass01u:1376": "suvele ca supārśve ca pravālāṃkura-kānane // Jss_1,10.47 //",
    "GR14jnass01u:1377": "mandāre mandire pūre gāndhāre ca yugandhare /",
    "GR14jnass01u:1378": "vane keli-kadambānāṃ ketakīnāṃ manohare // Jss_1,10.48 //",
    "GR14jnass01u:1379": "mādhavī-mālatīnāṃ ca yūthikānāṃ vane vane /",
    "GR14jnass01u:1380": "campakānāṃ palāśānāṃ kundānāṃ vipine tathā // Jss_1,10.49 //",
    "GR14jnass01u:1381": "nāgeśvara-lavaṅgānāṃ antare lalitālaye /",
    "GR14jnass01u:1382": "kumudānāṃ paṅkajānāṃ paṅkile komala-sthale // Jss_1,10.50 //",
    "GR14jnass01u:1383": "sthala-padma-prakāro ca bhūmi-campaka-kānane /",
    "GR14jnass01u:1384": "lāṅgalīnāṃ rasālānāṃ panasānāṃ sukha-prade // Jss_1,10.51 //",
    "GR14jnass01u:1385": "kadalī-badarīṇāṃ ca śrī-phalānāṃ ca śrī-yute /",
    "GR14jnass01u:1386": "jambīrāṇāṃ ca jambūnāṃ karañjānāṃ tathaiva ca // Jss_1,10.52 //",
    "GR14jnass01u:1387": "kṛtvā bihāraṃ tābhiś ca gandharvaś copavarhaṇaḥ /",
    "GR14jnass01u:1388": "divyaṃ varṣa-sahasraṃ ca svāśramaṃ punar āyayau // Jss_1,10.53 //",
    "GR14jnass01u:1389": "śrutvā vidhātur āhvānaṃ puṣkaraṃ ca yayau punaḥ /",
    "GR14jnass01u:1390": "dadarśa tatra brahmāṇam ratna-siṃhāsana-sthitam // Jss_1,10.54 //",
    "GR14jnass01u:1391": "devendraiś cāpi siddhendrair munīndraiḥ sankādibhiḥ /",
    "GR14jnass01u:1392": "samāvṛtaṃ sabhāyāṃ ca rakṣo-gandharva-kinnaraiḥ // Jss_1,10.55 //",
    "GR14jnass01u:1393": "suśobhitaṃ yathā candraṃ gagane bhagaṇaiḥ saha /",
    "GR14jnass01u:1394": "praṇanāma sabhā-madhye tābhiḥ sārdhaṃ jagad-vidhim // Jss_1,10.56 //",
    "GR14jnass01u:1395": "maheśaṃ ca gaṇeśaṃ ca dhaneśaṃ śeṣam īśvaram /",
    "GR14jnass01u:1396": "dharmaṃ dhanvantariṃ skandaṃ sūrya-soma-hutāśanam // Jss_1,10.57 //",
    "GR14jnass01u:1397": "upendrendraṃ viśva-kāruṃ varuṇaṃ pavanaṃ smaram /",
    "GR14jnass01u:1398": "yamam aṣṭau vasūn rudrān jayantaṃ nalakūvaram // Jss_1,10.58 //",
    "GR14jnass01u:1399": "sarvān devān namas-kṛtya nanāma muni-puṅgavam /",
    "GR14jnass01u:1400": "agastyaṃ ca pulastyaṃ ca pulahaṃ ca pracetasam // Jss_1,10.59 //",
    "GR14jnass01u:1401": "sarva-śreṣṭhaṃ vasiṣṭhaṃ ca dakṣaṃ ca kardamaṃ tathā /",
    "GR14jnass01u:1402": "sanakaṃ sanandaṃ ca tṛtīyaṃ ca sanātanam // Jss_1,10.60 //",
    "GR14jnass01u:1403": "sanat-kumāraṃ yogīśaṃ jñānināṃ ca guror gurum /",
    "GR14jnass01u:1404": "voḍhuṃ pañca-śikhaṃ saṅkhaṃ bhṛgum aṅgirasaṃ tathā // Jss_1,10.61 //",
    "GR14jnass01u:1405": "āsuriṃ kapilaṃ kautsaṃ kratuṃ nārāyaṇaṃ naram /",
    "GR14jnass01u:1406": "marīciṃ kaśyapaṃ kaṇvaṃ vyāsaṃ durvāsasaṃ kavim // Jss_1,10.62 //",
    "GR14jnass01u:1407": "bṛhaspatiṃ ca cyavanaṃ mārkaṇḍeyaṃ ca lomaśam /",
    "GR14jnass01u:1408": "vālmīkiṃ paraśu-rāmaṃ saṃvartaṃ ca vibhāṇḍakam // Jss_1,10.63 //",
    "GR14jnass01u:1409": "devalaṃ ca vāma-devam ṛśayaśṛṅgaṃ parāśāram /",
    "GR14jnass01u:1410": "etān sarvān namas-kṛtya tasthau sa purato vidheḥ // Jss_1,10.64 //",
    "GR14jnass01u:1411": "tuṣṭāva sarvān devāṃś ca munīndrāṃś ca tathaiva ca /",
    "GR14jnass01u:1412": "tam uvāca sabhā-madhye vidhātā jagatām api /",
    "GR14jnass01u:1413": "sasmitaḥ suprasannaś ca gandharvam upavarhaṇam // Jss_1,10.65 //",
    "GR14jnass01u:1414": "brahmovāca",
    "GR14jnass01u:1415": "śrī-kṛṣṇa-rasa-saṅgītaṃ vīṇā-dhvani-samanvitam /",
    "GR14jnass01u:1416": "kuru vatsādhunātraiva śṛṇvantu munayaḥ surāḥ // Jss_1,10.66 //",
    "GR14jnass01u:1417": "gopīnāṃ vastra-haraṇaṃ haraṃ rāsa-mahotsavam /",
    "GR14jnass01u:1418": "tābhiḥ sārdhaṃ jala-krīḍāṃ harer utkīrtanaṃ kuru // Jss_1,10.67 //",
    "GR14jnass01u:1419": "kṛṣṇa-saṅkīrtanaṃ tūrṇaṃ punāti śruti-mātrataḥ /",
    "GR14jnass01u:1420": "śrotāraṃ ca pravaktāraṃ puruṣaiḥ saptabhiḥ saha // Jss_1,10.68 //",
    "GR14jnass01u:1421": "yatraiva prabhaved vatsa tan-nāma-guṇānukīrtanam /",
    "GR14jnass01u:1422": "tatra sarvāṇi tīrthāni puṇyāni maṅgalāni ca // Jss_1,10.69 //",
    "GR14jnass01u:1423": "tat-kīrtana-dhvaniṃ śrutvā sarvāṇi pātakāni ca /",
    "GR14jnass01u:1424": "dūrād eva palāyante vainateyam ivoragāḥ // Jss_1,10.70 //",
    "GR14jnass01u:1425": "tad dinaṃ saphalaṃ dhanyaṃ yaśasyaṃ sarva-maṅgalam /",
    "GR14jnass01u:1426": "śrī-kṛṣṇa-kīrtanaṃ yatra tatraiva nāyuṣo vyayaḥ // Jss_1,10.71 //",
    "GR14jnass01u:1427": "saṃkīrtana-dhvaniṃ śrutvā ye ca nṛtyanti vaiṣṇavāḥ /",
    "GR14jnass01u:1428": "teṣāṃ pāda-rajaḥ-sparśāt sadyaḥ pūtā vasundharā // Jss_1,10.72 //",
    "GR14jnass01u:1429": "tat-kīrtanaṃ bhaved yatra kṛṣṇasya paramātmanaḥ /",
    "GR14jnass01u:1430": "sthānaṃ tac ca bhavet tīrthaṃ mṛtānāṃ tatra muktidam // Jss_1,10.73 //",
    "GR14jnass01u:1431": "nātra pāpāni tiṣṭhanti puṇyāni susthirāṇi ca /",
    "GR14jnass01u:1432": "tapasvināṃ ca vratināṃ vratānāṃ tapasāṃ sthalam // Jss_1,10.74 //",
    "GR14jnass01u:1433": "vartate pāpināṃ dehe pāpāni tri-vidhāni ca /",
    "GR14jnass01u:1434": "mahā-pāpopapāpātipāpāny eva smṛtāni ca // Jss_1,10.75 //",
    "GR14jnass01u:1435": "hantā yo vipra-bhikṣūṇāṃ yatīnāṃ brahma-cāriṇāṃ /",
    "GR14jnass01u:1436": "strīṇāṃ ca vaiṣṇavānāṃ ca sa mahā-pātakī smṛtaḥ // Jss_1,10.76 //",
    "GR14jnass01u:1437": "bhrūṇā-ghnaś cāpi go-ghnaś ca śūdra-ghnaś ca kṛta-ghnakaḥ /",
    "GR14jnass01u:1438": "viśvāsa-ghātī viḍ-bhojī sa eva hy upapātakī // Jss_1,10.77 //",
    "GR14jnass01u:1439": "agamyāgamino ye ca sura-vipra-svahāriṇaḥ /",
    "GR14jnass01u:1440": "atipātakinaś caite veda-vidbhiḥ prakīrtitāḥ // Jss_1,10.78 //",
    "GR14jnass01u:1441": "kṛṣṇa-saṃkīrtna-dhyānāt tan-mantra-grahaṇād aho /",
    "GR14jnass01u:1442": "mucyante pātakais tais taiḥ pāpinas tri-vidhāḥ smṛtāḥ // Jss_1,10.79 //",
    "GR14jnass01u:1443": "tapo-yajña-kṛtī pūtas tīrtha-snāta-vratī tathā /",
    "GR14jnass01u:1444": "bhikṣur yatir brahma-cārī vāna-prasthaś ca tāpasaḥ // Jss_1,10.80 //",
    "GR14jnass01u:1445": "pavitraḥ paramo vahniḥ supavitraṃ jalaṃ yathā /",
    "GR14jnass01u:1446": "ete sarve vaiṣṇavānāṃ kalāṃ nārhanti ṣoḍaśīm // Jss_1,10.81 //",
    "GR14jnass01u:1447": "viṣṇu-pādodakocchiṣṭaṃ bhuñjate ye ca nityaśaḥ /",
    "GR14jnass01u:1448": "paśyanti ca śilā-cakraṃ pūjāṃ kurvanti nityaśaḥ // Jss_1,10.82 //",
    "GR14jnass01u:1449": "jīvan-muktās ca te dhanyā hari-dāsāś ca bhārate /",
    "GR14jnass01u:1450": "pade pade 'śvamedhasya prāpnuvanti phalaṃ dhruvam // Jss_1,10.83 //",
    "GR14jnass01u:1451": "nahi teṣāṃ parābhūtāḥ puṇyavanto jagat-traye /",
    "GR14jnass01u:1452": "teṣāṃ ca pāda-rajasā tīrthaṃ pūtaṃ tathā dharā // Jss_1,10.84/ //",
    "GR14jnass01u:1453": "teṣāṃ ca darśanaṃ sparśaṃ vāñchanti munayaḥ surāḥ /",
    "GR14jnass01u:1454": "puruṣāṇāṃ sahasraṃ ca pūtaṃ taj-janma-mātrataḥ // Jss_1,10.85 //",
    "GR14jnass01u:1455": "ity uktvā jagatāṃ dhātā tatra tūṣṇīṃ babhūva saḥ /",
    "GR14jnass01u:1456": "āścaryaṃ menire śrutvā devāś ca munayas tathā // Jss_1,10.86 //",
    "GR14jnass01u:1457": "etasminn antare tatra vidyā-dharyaḥ samāgatāḥ /",
    "GR14jnass01u:1458": "gandharvāś cāpi vividhā nanṛtuḥ kinnarā jaguḥ // Jss_1,10.87 //",
    "GR14jnass01u:1459": "rambhor vaśī ghṛtācī ca menakā ca tilottamā /",
    "GR14jnass01u:1460": "sudhāmukhī pūrṇa-cittī mohinī kalikā tathā // Jss_1,10.88 //",
    "GR14jnass01u:1461": "campāvatī candra-mukhī padmā padma-mukhīti ca /",
    "GR14jnass01u:1462": "etāś cānyāś ca bahvyaś ca śvaśvat susthira-yauvanāḥ // Jss_1,10.89 //",
    "GR14jnass01u:1463": "bṛhan-nitamba-śroṇīkāstanabhāraiḥ samānatāḥ /",
    "GR14jnass01u:1464": "īṣaddhāsyāḥ prasannāsyāḥ kāmārtāś ca samāyayuḥ // Jss_1,10.90 //",
    "GR14jnass01u:1465": "veda-jñā mūrtimantaś ca vedāś cātvāra eva ca /",
    "GR14jnass01u:1466": "brāhmaṇā bhikṣavaḥ siddhā yatayo brahma-cāriṇaḥ // Jss_1,10.91 //",
    "GR14jnass01u:1467": "samāyayus tathā mandā daiva-jñāḥ stuti-pāṭhakāḥ /",
    "GR14jnass01u:1468": "lakṣmī sarasvatī durgā sāvitrī rohiṇī ratiḥ // Jss_1,10.92 //",
    "GR14jnass01u:1469": "tulasī pṛthivī gaṅgā svāhā ca yamunā tathā /",
    "GR14jnass01u:1470": "vāruṇī manasendrāṇī tāḥ sarvā deva-yoṣitaḥ // Jss_1,10.93 //",
    "GR14jnass01u:1471": "muni-patnyaś ca gandharvyo harṣa-yuktāḥ samāyayuḥ /",
    "GR14jnass01u:1472": "aho mahotsavaṃ paramānanda-mānasāḥ /",
    "GR14jnass01u:1473": "vicitrāṃ ca brahma-sabhāṃ puṣkaraṃ tīrtham āyayuḥ // Jss_1,10.94 //",
    "GR14jnass01u:1474": "iti śrī-nārada-pañca-rātre jñānāmṛta-sāre prathamaika-rātre",
    "GR14jnass01u:1475": "mahotsavārambho nāma daśamo 'dhyāyaḥ",
    "GR14jnass01u:1476": "prathamaika-rātre ekādaśo 'dhyāyaḥ",
    "GR14jnass01u:1477": "atha mahotsava-darśanam",
    "GR14jnass01u:1478": "śrī-vyāsa uvāca atha gandharva-rājas tu bhagavān ājñayā vidheḥ /",
    "GR14jnass01u:1479": "saṃgītaṃ ca jagau tatra kṛṣṇa-rāsa-mahotsavam // Jss_1,11.1 //",
    "GR14jnass01u:1480": "susamaṃ tālamānaṃ ca sutānaṃ madhuraṃ śrutam /",
    "GR14jnass01u:1481": "vīṇā-mṛdaṅga-muraja-yuktaṃ dhvani-samanvitam // Jss_1,11.2 //",
    "GR14jnass01u:1482": "rāgiṇī-yukta-rāgeṇa samayoktena sundaram /",
    "GR14jnass01u:1483": "mādhuryaṃ mūrcchnāyuktaṃ manase harṣa-kāraṇam // Jss_1,11.3 //",
    "GR14jnass01u:1484": "vicitraṃ nṛtya-ruciraṃ rūpa-veśam uttamam /",
    "GR14jnass01u:1485": "lokānurāga-bījaṃ ca nāṭyopayukta-hastakam // Jss_1,11.4 //",
    "GR14jnass01u:1486": "dṛṣṭvā śrutvā surāḥ sarve munayaḥ sarva-yoṣitaḥ /",
    "GR14jnass01u:1487": "mūrcchāṃ prāyuś ca sahasā cetanāṃ ca punaḥ punaḥ // Jss_1,11.5 //",
    "GR14jnass01u:1488": "gopīnāṃ vastra-haraṇaṃ gopī-gaṇa-vilāpanaṃ /",
    "GR14jnass01u:1489": "tābhyo vastra-pradānaṃ ca saṃmānaṃ varadānakam // Jss_1,11.6 //",
    "GR14jnass01u:1490": "kātyāyanī-vrataṃ cāpi vipra-dārānna-bhojanam /",
    "GR14jnass01u:1491": "mahendra-darpa-pūjādi bhañjanaṃ śaila-pūjanam // Jss_1,11.7 //",
    "GR14jnass01u:1492": "punaś ca śuśruvuḥ sarve śrī-vṛndāvana-varṇanam /",
    "GR14jnass01u:1493": "saṃprāpuś ca punar mūrcchāṃ punaḥ prāpuś ca cetanām // Jss_1,11.8 //",
    "GR14jnass01u:1494": "tasmai dadau puro brahmā vahni-śuddhāṃśukaṃ param /",
    "GR14jnass01u:1495": "paraṃ śubhāśīr-vacanaṃ yat tan-mānasa-vāñchitam // Jss_1,11.9 //",
    "GR14jnass01u:1496": "amūlya-ratna-nirmāṇaṃ cāru-kuṇḍāla-yugmakam /",
    "GR14jnass01u:1497": "maṇīndra-sāra-mukuṭaṃ paraṃ ratnāṅgurīyakam // Jss_1,11.10 //",
    "GR14jnass01u:1498": "sugandhi candanaṃ puṣpaṃ sva-pāda-reṇum īpsitam /",
    "GR14jnass01u:1499": "amūlya-ratna-tilakaṃ ratna-bhūṣaṇam ujjvalam // Jss_1,11.11 //",
    "GR14jnass01u:1500": "pratyekaṃ vastu ruciraṃ tad-yoṣidbhyaś ca saṃdadau /",
    "GR14jnass01u:1501": "viśvakarmā ca nirmāṇa-maṇiṃ bhūṣaṇam uttamam // Jss_1,11.12 //",
    "GR14jnass01u:1502": "pratyekaṃ śaṅkha-sindūraṃ kastūrī-yukta-candanam /",
    "GR14jnass01u:1503": "sakarpūraṃ ca tāmbūlaṃ ratnendra-sāra-darpaṇam // Jss_1,11.13 //",
    "GR14jnass01u:1504": "maṇi-nirmāṇā-mañjoraṃ śveta-cāmara-śobhanam /",
    "GR14jnass01u:1505": "manoyāyi rathaṃ divyaṃ īsvarecchā-vinirmitam // Jss_1,11.14 //",
    "GR14jnass01u:1506": "muktā-māṇikya-hīrendrair maṇīndraiś ca pariṣkṛtam /",
    "GR14jnass01u:1507": "sad-ratna-mālā-jālaiś ca śveta-cāmara-darpaṇaiḥ // Jss_1,11.15 //",
    "GR14jnass01u:1508": "suśobhitaṃ ca parito lakṣaiḥ sundara-mandiraiḥ /",
    "GR14jnass01u:1509": "maṇi-mānikya-hīrāḍhyaṃ sad-ratna-kalaśojjvalam // Jss_1,11.16 //",
    "GR14jnass01u:1510": "sahasra-cakra-saṃsaktaṃ yojanāyata-sammitam /",
    "GR14jnass01u:1511": "dhanur lakṣocchritaṃ caiva sahasrāśvena yojitam // Jss_1,11.17/",
    "GR14jnass01u:1512": "etad eva dadau brahmā prahṛṣṭas tuṣṭa eva ca /",
    "GR14jnass01u:1513": "śambhus tuṣṭo dadau hṛṣṭo hari-bhaktiṃ ca niścalām // Jss_1,11.18 //",
    "GR14jnass01u:1514": "jñānam adhyātmikaṃ caiva yoga-jñānaṃ sudurlabham /",
    "GR14jnass01u:1515": "nānā-janma-smṛti-jñānaṃ naipuṇyaṃ sarva-siddhiṣu // Jss_1,11.19 //",
    "GR14jnass01u:1516": "hareś carcāvidhānaṃ ca stavanaṃ pūjanaṃ tathā /",
    "GR14jnass01u:1517": "māṇikya-hīrāhāraṃ ca ratna-lakṣaṃ sudurlabham // Jss_1,11.20 //",
    "GR14jnass01u:1518": "nāga-hāraṃ dadau śeṣo nāgendramauli-maṇḍanam /",
    "GR14jnass01u:1519": "nāga-kanyā-śataṃ caiva vara-bhūṣaṇa-bhūṣitam // Jss_1,11.21 //",
    "GR14jnass01u:1520": "nāgebhyaś cābhyaṃ nityaṃ hisra-jantubhya eva ca /",
    "GR14jnass01u:1521": "nṛpālaya-gati-jñānaṃ sarva-loka-vilokanam // Jss_1,11.22 //",
    "GR14jnass01u:1522": "nirvighnatvaṃ dadau tasmai vighn-rājaś ca saṃsadi /",
    "GR14jnass01u:1523": "sudurlabhaṃ pāda-padma-yugma-reṇum abhīpsitam // Jss_1,11.23 //",
    "GR14jnass01u:1524": "amūlyaṃ ca nirupamaṃ grīṣma-sūrya-prabhopamam /",
    "GR14jnass01u:1525": "maṇi-rājaṃ sudīptaṃ ca triṣu lokeṣu durlabham // Jss_1,11.24 //",
    "GR14jnass01u:1526": "sarvatra vijayaṃ caiva vāñcchitaṃ nirmalaṃ yaśaḥ /",
    "GR14jnass01u:1527": "saṃgīta-vidyā-vijñānaṃ tan-naipuṇyaṃ manoharam // Jss_1,11.25 //",
    "GR14jnass01u:1528": "lakṣa-svarṇaṃ dhaneśaś ca dāsānāṃ ca śataṃ śatam /",
    "GR14jnass01u:1529": "dharmaḥ kīrtimayīṃ mālāṃ skando dhairyaṃ dadau tathā // Jss_1,11.26 //",
    "GR14jnass01u:1530": "viṣaya-jīrṇāpaharaṇaṃ dadau dhanvantarir manum /",
    "GR14jnass01u:1531": "sūryaḥ syamantaka-maṇiṃ svarṇā-bhārāṣṭakaprasum // Jss_1,11.27 //",
    "GR14jnass01u:1532": "candraḥ śvetāśva-ratnaṃ ca hy amūlyam uttamaṃ dadau /",
    "GR14jnass01u:1533": "vahni-śuddhāṃśuka-yugaṃ dadau vahniś ca saṃsadi // Jss_1,11.28 //",
    "GR14jnass01u:1534": "upendro ratna-koṭiṃ ca tad evendro dadau purā /",
    "GR14jnass01u:1535": "vīṇā-śilpaṃ viśvakarmā varuṇaś ca maṇi-srajam // Jss_1,11.29 //",
    "GR14jnass01u:1536": "smaraḥ śṛṅgāra-naipuṇyaṃ vīrya-stambhanam eva ca /",
    "GR14jnass01u:1537": "kāma-sandīpanaṃ jñānaṃ kāminī-prema-mūrchanam // Jss_1,11.30 //",
    "GR14jnass01u:1538": "kāminī-vaśa-gaṃ śilpaṃ rati-tattvaṃ dadau tathā /",
    "GR14jnass01u:1539": "pāpa-dāhana-mantraṃ ca ratna-chatraṃ samīraṇaḥ // Jss_1,11.31 //",
    "GR14jnass01u:1540": "yamaś ca dharma-tattvaṃ ca naraka-trāṇa-kāraṇam /",
    "GR14jnass01u:1541": "vasavaś ca vasūn divyān rudras tebhyo 'bhayaṃ dadau // Jss_1,11.32 //",
    "GR14jnass01u:1542": "madhu-pātraṃ sudhā-pātraṃ jayanto nalakūvaraḥ /",
    "GR14jnass01u:1543": "śukla-puṣpaṃ śukla-dhānyaṃ pāda-reṇum abhīpsitam // Jss_1,11.33 //",
    "GR14jnass01u:1544": "manobhirāṃ manuyo dadau tasmai śubhāśiṣam /",
    "GR14jnass01u:1545": "lakṣmīś ca paramaiśvaryaṃ bhāratī hāram uttamam // Jss_1,11.34 //",
    "GR14jnass01u:1546": "ratna-mālāṃ dadau durgā sarvatrābhayam īpsitam /",
    "GR14jnass01u:1547": "tat-patnībhyaś ca ratnāni sindūrābharaṇāni ca // Jss_1,11.35 //",
    "GR14jnass01u:1548": "krīḍā-padmaṃ rohinī ca ratiḥ sad-ratna-darpaṇam /",
    "GR14jnass01u:1549": "tulasī cātulaṃ mālyaṃ divyaṃ vasu vasundharā // Jss_1,11.36 //",
    "GR14jnass01u:1550": "gaṅgā ca vipulaṃ puṇyaṃ svāhā sad-ratna-pāśakam /",
    "GR14jnass01u:1551": "yamunā jalajaṃ padmam amlānaṃ sārvakālikam // Jss_1,11.37 //",
    "GR14jnass01u:1552": "vāruṇīṃ vāruṇī tuṣṭā ratna-pātraṃ śacī dadau /",
    "GR14jnass01u:1553": "manasā pradadau tasmai nāgānāṃ mauli-maṇḍanam // Jss_1,11.38 //",
    "GR14jnass01u:1554": "gandharvāś cāpi tat-patnyaḥ sva-śilpaṃ pradadus tathā /",
    "GR14jnass01u:1555": "paramānanda-yuktāś ca muni-patnyaḥ śubhāśiṣam // Jss_1,11.39 //",
    "GR14jnass01u:1556": "iti śrī-nārada-pañca-rātre jñānāmṛta-sāre prathamaika-rātre",
    "GR14jnass01u:1557": "mahotsava-darśanaṃ nāma ekādaśo 'dhyāyaḥ",
    "GR14jnass01u:1558": "prathamaika-rātre dvādaśo 'dhyāyaḥ",
    "GR14jnass01u:1559": "śuka uvāca mahotsave suniṣpanne dānasyottara-kālataḥ /",
    "GR14jnass01u:1560": "kiṃ babhūva rahasyaṃ ca tan māṃ vyākhyātum arhasi // Jss_1,12.1 //",
    "GR14jnass01u:1561": "śrī-vyāsa uvāca saṃprāpya dānaṃ devānāṃ gandharvaś copavarhaṇaḥ /",
    "GR14jnass01u:1562": "teṣāṃ ca purato bhaktyā vidayām āsa vai sadā // Jss_1,12.2 //",
    "GR14jnass01u:1563": "śrutvā tad vacanaṃ brahmā tam uvāca ca saṃsadi /",
    "GR14jnass01u:1564": "śambhunā ca samālocya brahmovāca vidhātā jagatām api // Jss_1,12.3 //",
    "GR14jnass01u:1565": "mathurā-gamanaṃ caiva kṛṣṇasya paramātmanaḥ /",
    "GR14jnass01u:1566": "vilāpaṃ gopa-gopīnāṃ śrāvayāsmāṃś ca sāmpratam // Jss_1,12.4/ //",
    "GR14jnass01u:1567": "mahotsavaṃ kuru punaḥ śṛṇvantu munayaḥ surāḥ /",
    "GR14jnass01u:1568": "gāyantu tāś ca saṃgītaṃ nṛtyantv apsarāṃ gaṇāḥ // Jss_1,12.5 //",
    "GR14jnass01u:1569": "brahmaṇaś ca vacaḥ śrutvā nanṛtyuś cāpsarogaṇāḥ /",
    "GR14jnass01u:1570": "cakrus tāḥ sarasaṃ gītaṃ vidyādharyaś ca saṃsadi // Jss_1,12.6 //",
    "GR14jnass01u:1571": "māyināṃ caiva pravaro gandharvaś copavarhaṇaḥ /",
    "GR14jnass01u:1572": "jagau sandhāna-bhāvena mathurā-gamanaṃ hareḥ // Jss_1,12.7 //",
    "GR14jnass01u:1573": "vilāpaṃ gokula-sthānāṃ śrutvā viprāḥ surādayaḥ /",
    "GR14jnass01u:1574": "mūrcchāṃ prāpuś ca rurudur dadur dānaṃ punaḥ punaḥ // Jss_1,12.8 //",
    "GR14jnass01u:1575": "gopīnāṃ virahālāpair mūrcchitaś copavarhaṇaḥ /",
    "GR14jnass01u:1576": "visvareṇa vitanāt tu tāla-bhaṅgo babhūva ha // Jss_1,12.9 //",
    "GR14jnass01u:1577": "tat tāla-bhaṅgaṃ vijñāya devāś ca munayas tathā /",
    "GR14jnass01u:1578": "cukupuḥ sahasā sarve nirgatās tan mukhāgnayaḥ // Jss_1,12.10 //",
    "GR14jnass01u:1579": "tad dṛṣṭvā sahasā bhīto gandharvaś copavarhaṇaḥ /",
    "GR14jnass01u:1580": "sasmāra kṛṣṇaṃ svabhīṣṭaṃ paramātmānam īśvaram // Jss_1,12.11 //",
    "GR14jnass01u:1581": "dadṛśuḥ smṛti-mātreṇa tat-tejo nabhasi sthitam /",
    "GR14jnass01u:1582": "stambhitā devatāḥ sarvāśi-cakra-puttalikā yathā // Jss_1,12.12 //",
    "GR14jnass01u:1583": "stambhitā vahnayaḥ sarve munayaś ca vijṛmbhitāḥ /",
    "GR14jnass01u:1584": "hari-smṛtiś cābhayadā śubhadā vighna-nāśinī // Jss_1,12.13 //",
    "GR14jnass01u:1585": "dadṛśur devatāḥ sarvāḥ munayaś cāpi yoṣitaḥ /",
    "GR14jnass01u:1586": "gandharvāś ca tathaivānye tejo dṛśyaṃ sukha-pradam // Jss_1,12.14 //",
    "GR14jnass01u:1587": "paraṃ kuñjñaṭikākāraṃ koṭīndu-kiraṇa-prabham /",
    "GR14jnass01u:1588": "yojanāyata-vistīrṇaṃ susnigdhaṃ sumanoharam // Jss_1,12.15 //",
    "GR14jnass01u:1589": "tat tejo 'bhyantare sarve dadṛśū ratham uttamam /",
    "GR14jnass01u:1590": "gavyūtimānaṃ vistīrṇaṃ dhanuṣ-koṭi-samucchritam // Jss_1,12.16 //",
    "GR14jnass01u:1591": "śvetāśvānāṃ ca cakrāṇāṃ sahasreṇa samāvṛtam /",
    "GR14jnass01u:1592": "amūlya-ratna-racitam īśvarecchā-vinirmitam // Jss_1,12.17 //",
    "GR14jnass01u:1593": "nānā-citra-vicitrāḍhyaṃ manoyāyi mamoharam /",
    "GR14jnass01u:1594": "muktāmāṇikya-parama-hīrāhārair virājitam // Jss_1,12.18 //",
    "GR14jnass01u:1595": "ratna-darpaṇa-lakṣaiś ca tri-lakṣaiḥ śveta-cāmaraiḥ /",
    "GR14jnass01u:1596": "vahni-śuddhāṃśukānāṃ ca tri-lakṣaiḥ pariśobhitam // Jss_1,12.19 //",
    "GR14jnass01u:1597": "tri-koṭibhiś ca jvalitaṃ krīḍā-sundara-mandiraiḥ /",
    "GR14jnass01u:1598": "pārijāta-prasūnānāṃ mandarāṇāṃ manoharaiḥ // Jss_1,12.20 //",
    "GR14jnass01u:1599": "mālājālais tri-lakṣaiś ca mālatīnāṃ ca maṇḍitam /",
    "GR14jnass01u:1600": "evaṃbhūtaṃ rathaṃ dṛṣṭvā dadṛśus te tad-anantare // Jss_1,12.21 //",
    "GR14jnass01u:1601": "madhya-koṣṭhābhyantare ca kiśoraṃ śyāma-sundaram /",
    "GR14jnass01u:1602": "vahni-śuddhāṃśukenaiva pīta-varṇena śobhitam // Jss_1,12.22 //",
    "GR14jnass01u:1603": "ratna-keyūra-valaya-ratna-mañjīra-rañjitam /",
    "GR14jnass01u:1604": "ratna-kuṇḍala-yugmena gaṇḍa-sthala-samujjvalam // Jss_1,12./23 //",
    "GR14jnass01u:1605": "īṣaddhāsya-prasannāsyaṃ nityopāsyaṃ surāsuraiḥ /",
    "GR14jnass01u:1606": "candanokṣita-sarvāṅgaṃ mālatī-mālya-maṇḍitam // Jss_1,12.24 //",
    "GR14jnass01u:1607": "maṇinā kaustubhendreṇa gaṇḍa-sthala-vibhūṣitam /",
    "GR14jnass01u:1608": "paraṃ pradhānaṃ paramaṃ paramātmānam īśvaram // Jss_1,12.25 //",
    "GR14jnass01u:1609": "stutaṃ brahmeśa-śeṣaiś ca rādhā-vakṣaḥ sthala-sthitam /",
    "GR14jnass01u:1610": "vedānirvacanīyaṃ ca svecchāmayam anīśvaram // Jss_1,12.26 //",
    "GR14jnass01u:1611": "nityaṃ nityaṃ nirguṇaṃ ca jyoti-rūpaṃ sanātanam /",
    "GR14jnass01u:1612": "prakṛteḥ param īśānaṃ bhaktānugrahakātaram // Jss_1,12.27 //",
    "GR14jnass01u:1613": "koṭi-kandarpa-lāvaṇya-līlā-dhāma-manoharam /",
    "GR14jnass01u:1614": "mayūra-puccha-cūḍaṃ ca varaṃ vaṃśī-dharaṃ paraṃ // Jss_1,12.28 //",
    "GR14jnass01u:1615": "dṛṣṭvā tam adbhutaṃ rūpaṃ tuṣṭāva kamalodbhavaḥ /",
    "GR14jnass01u:1616": "gaṇeśaḥ śeṣaḥ śambhuś ca tad-anye munayaḥ surāḥ // Jss_1,12.29 //",
    "GR14jnass01u:1617": "brahmovāca paraṃ brahma paraṃ dhāma paramātmānam īśvaram /",
    "GR14jnass01u:1618": "vande vandyaṃ ca sarveṣāṃ sarva-kāraṇa-kāraṇam // Jss_1,12.30 //",
    "GR14jnass01u:1619": "sarveśvaraṃ sarva-rūpaṃ sarvādyaṃ sadbhir īḍitam /",
    "GR14jnass01u:1620": "vedāvedyaṃ ca vidvadbhir na dṛṣṭaṃ svapna-gocare // Jss_1,12.31 //",
    "GR14jnass01u:1621": "śrī-mahādeva uvāca",
    "GR14jnass01u:1622": "siddha-svarūpaṃ siddhādyaṃ siddha-bījaṃ sanātanam /",
    "GR14jnass01u:1623": "prasiddhaṃ siddhidaṃ śāntaṃ siddhānāṃ ca guror gurum // Jss_1,12.32 //",
    "GR14jnass01u:1624": "vande vandyaṃ ca mahatāṃ parāt parataraṃ vibhum /",
    "GR14jnass01u:1625": "svātmā-rāmaṃ pūrṇa-kāmaṃ bhaktānugrahakātaram // Jss_1,12.33 //",
    "GR14jnass01u:1626": "bhakti-priyaṃ ca bhakteśaṃ sva-bhakti-dāsyadaṃ param /",
    "GR14jnass01u:1627": "sva-pada-pradam ekaṃ ca dātāraṃ sarva-sampadām // Jss_1,12.34 //",
    "GR14jnass01u:1628": "ananta uvāca vaktrāṇāṃ ca sahasreṇa kiṃ vā staumi śruti-śrutam /",
    "GR14jnass01u:1629": "koṭibhiḥ koṭibhir vaktraiḥ ko vā stotuṃ kṣamaḥ prabho // Jss_1,12.35 //",
    "GR14jnass01u:1630": "kim u stoṣyati śambhuś ca pañca-vaktreṇa vāñcchitam /",
    "GR14jnass01u:1631": "kartā caturṇāṃ vedānāṃ kiṃ stoṣyati catur-mukhaḥ // Jss_1,12.36 //",
    "GR14jnass01u:1632": "ṣaḍ-vaktro gaja-vaktraś ca devāś ca munayo 'pi vā /",
    "GR14jnass01u:1633": "vedā vā kiṃ veda-vidaḥ stuvanti prakṛteḥ param // Jss_1,12.37 //",
    "GR14jnass01u:1634": "vedānirvacanīyaṃ ca vedā nirvaktum akṣamāḥ /",
    "GR14jnass01u:1635": "veda-vijñāta-vākyena vidvāṃsaḥ kiṃ stuvanti tam // Jss_1,12.38 //",
    "GR14jnass01u:1636": "śrī-gaṇeśa uvāca mūrkho vadati viṣṇāya budho vadati viṣṇave /",
    "GR14jnass01u:1637": "nama ity evam artham ca dvayor eva samaṃ phalam // Jss_1,12.39 //",
    "GR14jnass01u:1638": "yasmai dattaṃ ca yaj jñānaṃ jñāna-dātā hariḥ svayam /",
    "GR14jnass01u:1639": "jñānena tena sa stauti bhāva-grāhī janārdanaḥ // Jss_1,12.40 //",
    "GR14jnass01u:1640": "eka-vaktro 'neka-vaktro mūrkho vidvān sva-karmaṇā /",
    "GR14jnass01u:1641": "adhanī ca dhanī vāpi saputro vāpy aputrakaḥ // Jss_1,12.41 //",
    "GR14jnass01u:1642": "karmaṇā param īśaṃ ca stotuṃ ko vāpy anuttamam /",
    "GR14jnass01u:1643": "yathā-śakti stutiḥ pūjā vandanaṃ smaraṇaṃ hareḥ // Jss_1,12.42 //",
    "GR14jnass01u:1644": "saṃkīrtanaṃ ca bhajanaṃ japanaṃ buddhy-anukramam /",
    "GR14jnass01u:1645": "kurvanti santo 'santaś ca santataṃ paramātmanaḥ // Jss_1,12.43 //",
    "GR14jnass01u:1646": "kārtikeya uvāca sarvāntarātmā bhagavān jñānaṃ ca sarva-jīvināṃ /",
    "GR14jnass01u:1647": "jñānānurūpaṃ stavanaṃ santo naiva hasanti tam // Jss_1,12.44 //",
    "GR14jnass01u:1648": "bhaveṣu tri-vidho loko 'py uttamo madhyamo 'dhamaḥ /",
    "GR14jnass01u:1649": "sarve sva-karma-vaśa-gā niṣekaḥ kena vāryate // Jss_1,12.45 //",
    "GR14jnass01u:1650": "sarveśvaraṃ ca saṃvīkṣya sarvo vadati mat-prabhum /",
    "GR14jnass01u:1651": "mad-īśvarasya samatā sarveṣu kiṃkareṣu ca // Jss_1,12.46 //",
    "GR14jnass01u:1652": "bhajanti kecit śuddhāntaṃ paramātmānam īśvaram /",
    "GR14jnass01u:1653": "kecit tad-aṃśāṃśaṃ prāpnuvanti krameṇa tam // Jss_1,12.47 //",
    "GR14jnass01u:1654": "dharma uvāca ahaṃ sākṣī ca sarveṣāṃ vidhinā nirmitaḥ purā /",
    "GR14jnass01u:1655": "vidhātuś ca vidhātā tvaṃ sarveśvaraṃ namo 'stu te // Jss_1,12.48 //",
    "GR14jnass01u:1656": "devā ūcuḥ yaṃ stotum asamarthaś ca sahasrāyuḥ svayaṃ vidhiḥ /",
    "GR14jnass01u:1657": "jñānādhidevaḥ śambhuś ca taṃ stotuṃ kiṃ vayaṃ kṣamāḥ // Jss_1,12.49 //",
    "GR14jnass01u:1658": "vedā ūcuḥ kiṃ jānīmo vayaṃ ke vāpy ananteśasya yo guṇaḥ /",
    "GR14jnass01u:1659": "vayaṃ vedāś tvam asmākaṃ kāraṇasyāpi kārakaḥ // Jss_1,12.50 //",
    "GR14jnass01u:1660": "munayaḥ ūcuḥ yadi vedā na jānanti māhātmyaṃ paramātmanaḥ /",
    "GR14jnass01u:1661": "na jānīmas tava guṇaṃ vedānusāriṇo vayam // Jss_1,12.51 //",
    "GR14jnass01u:1662": "sarasvaty uvāca vidyādhidevatāhaṃ ca vedā vidyādhidevakāḥ /",
    "GR14jnass01u:1663": "vedādhidevo dhātā ca tad-īśaṃ staumi kiṃ prabho // Jss_1,12.52 //",
    "GR14jnass01u:1664": "padmovāca yat pāda-padmaṃ padmeśaḥ śeṣāś cānye surās tathā /",
    "GR14jnass01u:1665": "dhyāyante munayo devā dhyāye taṃ prakṛteḥ param // Jss_1,12.53 //",
    "GR14jnass01u:1666": "sāvitry uvāca sāvitrī veda-mātāhaṃ vedānāṃ janako vidhiḥ /",
    "GR14jnass01u:1667": "tvām eva dhatte dhātaraṃ namāmi tri-guṇāt param // Jss_1,12.54 //",
    "GR14jnass01u:1668": "śrī-pārvaty uvāca tava vakṣasi rādhāhaṃ rāse vṛndāvane vane /",
    "GR14jnass01u:1669": "mahā-lakṣmīś ca vaikuṇṭhe pāda-padmārcane ratā // Jss_1,12.55 //",
    "GR14jnass01u:1670": "śveta-dvīpe sindhu-kanyā viṣṇor urasi bhū-tale /",
    "GR14jnass01u:1671": "brahma-loke ca brahmāṇī veda-mātā ca bhāratī // Jss_1,12.56 //",
    "GR14jnass01u:1672": "tavājñayā ca devānām avirbhūtā ca tejasi /",
    "GR14jnass01u:1673": "nihatya daityān devārīn datvā rājyaṃ surāya ca // Jss_1,12.57 //",
    "GR14jnass01u:1674": "tat-paścād dakṣa-kanyāham adhunā pārvatī hare /",
    "GR14jnass01u:1675": "tavājñayā hara-kroḍe tvad-bhaktā prati-janmani // Jss_1,12.58 //",
    "GR14jnass01u:1676": "nārāyaṇa-priyā śaśvat tena nārāyaṇī śrutau /",
    "GR14jnass01u:1677": "viṣṇor ahaṃ parā-śaktir viṣṇu-māyā ca vaiṣṇavī // Jss_1,12.59 //",
    "GR14jnass01u:1678": "ananta-koṭi brahmāṇḍaṃ mayā sammohitaṃ sadā /",
    "GR14jnass01u:1679": "viduṣāṃ rasanāgre ca pratyakṣaṃ hi sarasvatī // Jss_1,12.60 //",
    "GR14jnass01u:1680": "mahā-viṣṇoś ca mātāhaṃ viśvāni yasya lomasu /",
    "GR14jnass01u:1681": "rāmeśvarī ca sarvādyā sarva-śakti-svarūpiṇī // Jss_1,12.61 //",
    "GR14jnass01u:1682": "tad-rāse dhāraṇād rādhā vidvadbhiḥ parikīrtitā /",
    "GR14jnass01u:1683": "paramānanda-pādābjaṃ vande sānanda-pūrvakam // Jss_1,12.62 //",
    "GR14jnass01u:1684": "yat-pāda-padmaṃ dhyāyante paramānanda-kāraṇam /",
    "GR14jnass01u:1685": "pāda-padmeśa-śeṣādyā munayo manavaḥ surāḥ // Jss_1,12.63 //",
    "GR14jnass01u:1686": "yoginaḥ santataṃ santaḥ siddhāś ca vaiṣṇavās tathā /",
    "GR14jnass01u:1687": "anugrahaṃ kuru vibho buddhi-śaktir ahaṃ tava // Jss_1,12.64 //",
    "GR14jnass01u:1688": "iti saṃvṛtaṃ stotraṃ yaḥ paṭhet saṃyataḥ śuciḥ /",
    "GR14jnass01u:1689": "ihaiva ca sukhaṃ bhuṅkte yāty ante śrī-hareḥ padam // Jss_1,12.65 //",
    "GR14jnass01u:1690": "nivṛtteṣu ca vedeṣu devīṣu muni-puṅgave /",
    "GR14jnass01u:1691": "upavarhaṇa-gandharvaḥ stutiṃ kartuṃ samudyataḥ // Jss_1,12.66 //",
    "GR14jnass01u:1692": "atha gandharva-kṛta-stotram",
    "GR14jnass01u:1693": "gandharva uvāca vande nava-ghana-śyāmaṃ pīta-kauśeya-vāsasam /",
    "GR14jnass01u:1694": "sānandaṃ sundaraṃ śuddhaṃ śrī-kṛṣṇaṃ prakṛteḥ param // Jss_1,12.67 //",
    "GR14jnass01u:1695": "rādheśaṃ rādhikā-prāṇa-vallabhaṃ vallavī-sutam /",
    "GR14jnass01u:1696": "rādhā-sevita-pādābjaṃ rādhā-vakṣaḥ-sthala-sthitam // Jss_1,12.68 //",
    "GR14jnass01u:1697": "rādhānurāgaṃ rādhikeṣṭaṃ rādhāpahṛta-mānasam /",
    "GR14jnass01u:1698": "rādhādharaṃ bhavādhāraṃ sarvādhāraṃ namāmi tam // Jss_1,12.69 //",
    "GR14jnass01u:1699": "rādhā-hṛt-padma-madhye ca vasantaṃ santataṃ śubham /",
    "GR14jnass01u:1700": "rādhā-saha-caraṃ śaśvat rādhājñā-pari-pālakam // Jss_1,12.70 //",
    "GR14jnass01u:1701": "dhyāyante yogino yogāt siddhāḥ siddheśvarāś ca yam /",
    "GR14jnass01u:1702": "taṃ dhyāye satataṃ śuddhaṃ bhagavantaṃ sanātanam // Jss_1,12.71 //",
    "GR14jnass01u:1703": "sevante santataṃ santo brahmeśa-śeṣa-saṃjñakāḥ /",
    "GR14jnass01u:1704": "sevante nirguṇaṃ brahma bhagavantaṃ sanātanam // Jss_1,12.72 //",
    "GR14jnass01u:1705": "nirliptaṃ ca nirīhaṃ ca paramātmānam īśvaram /",
    "GR14jnass01u:1706": "nityaṃ satyaṃ ca paraṃ bhagavantaṃ sanātanam // Jss_1,12.73 //",
    "GR14jnass01u:1707": "yaṃ sṛṣṭer ādi-bhūtaṃ ca sarva-bījaṃ parāt param /",
    "GR14jnass01u:1708": "yoginas taṃ prapadyante bhagavantaṃ sanātanam // Jss_1,12.74 //",
    "GR14jnass01u:1709": "bījaṃ nānāvatārāṇāṃ sarva-kāraṇa-kāraṇam /",
    "GR14jnass01u:1710": "vedāvedyaṃ veda-bījaṃ veda-kāraṇa-kāraṇam // Jss_1,12.75 //",
    "GR14jnass01u:1711": "yoginas taṃ prapadyante bhagavantaṃ sanātanam /",
    "GR14jnass01u:1712": "ity evam uktvā gandharvaḥ papāta dharaṇī-tale // Jss_1,12.76 //",
    "GR14jnass01u:1713": "nanāma daṇḍavad bhūmau deva-devaṃ parāt param /",
    "GR14jnass01u:1714": "iti tena kṛtaṃ stotraṃ yaḥ paṭhet prayataḥ śuciḥ // Jss_1,12.77 //",
    "GR14jnass01u:1715": "ihaiva jīvan-muktaś ca pare yāti parāṃ gatim /",
    "GR14jnass01u:1716": "hari-bhaktiṃ harer dāsyaṃ goloke ca nirāmayaḥ /",
    "GR14jnass01u:1717": "pārṣada-pravaratvaṃ ca labhate nātra saṃśayaḥ // Jss_1,12.78 //",
    "GR14jnass01u:1718": "iti śrī-nārada-pañca-rātre jñānāmṛta-sāre prathamaika-rātre",
    "GR14jnass01u:1719": "gandharva-kṛta-stotraṃ nāma dvādaśo 'dhyāyaḥ",
    "GR14jnass01u:1720": "prathamaika-rātre trayodaśo 'dhyāyaḥ",
    "GR14jnass01u:1721": "śrī-śuka uvāca stotrāntare ca kāle ca kiṃ rahasyaṃ babhūva ha /",
    "GR14jnass01u:1722": "tan me kathaya bhadraṃ te bhagavan bhagavad-vacaḥ // Jss_1,13.1 //",
    "GR14jnass01u:1723": "śrī-vyāsa uvāca stotrāntare ca kāle ca gandharvaś copavarhaṇaḥ /",
    "GR14jnass01u:1724": "uvāca brahma-saṃsadi bhagavantaṃ sanātanam // Jss_1,13.2 //",
    "GR14jnass01u:1725": "sarvair devair ahaṃ śaptaś cādhunā deva-hetunā /",
    "GR14jnass01u:1726": "devānām agni-puñjaś ca pradīptaś ca sumeruvat // Jss_1,13.3 //",
    "GR14jnass01u:1727": "adhunā ca tvayi gate bhasmāsān māṃ kariṣyati /",
    "GR14jnass01u:1728": "ato rakṣa jagannātha māṃ samuddhartum arhasi // Jss_1,13.4 //",
    "GR14jnass01u:1729": "tvad-aṃśa-śūkareṇaiva dharoddhāraḥ kṛtaḥ purā /",
    "GR14jnass01u:1730": "hiraṇyākhyaṃ mahā-daityaṃ nihatya cāvalīlayā // Jss_1,13.5 //",
    "GR14jnass01u:1731": "pādma-padmārcita-pade padme te śaraṇāgatam /",
    "GR14jnass01u:1732": "mām anāthaṃ bhayākrāntaṃ rakṣa rakṣa surānalāt // Jss_1,13.6 //",
    "GR14jnass01u:1733": "gandharvasya vacaḥ śrutvā prahasya jagad-īśvaraḥ /",
    "GR14jnass01u:1734": "uvāca ślakṣṇayā vācā brahmeśo brahma-saṃsadi // Jss_1,13.7 //",
    "GR14jnass01u:1735": "atha gandharva-mokṣaṇam",
    "GR14jnass01u:1736": "śrī-bhagavān uvāca",
    "GR14jnass01u:1737": "gandharva-rāja-pravara sthiro bhava bhayaṃ tyaja /",
    "GR14jnass01u:1738": "śubhāśrayasya bhaktasya bhayaṃ kiṃ te mayi sthite // Jss_1,13.8 //",
    "GR14jnass01u:1739": "sarvebhyo 'pi bhayaṃ nāsti mad-bhaktānām akarmaṇām /",
    "GR14jnass01u:1740": "janma-mṛtyu-jarā-vyādhi-bhayaṃ teṣāṃ na vidyate // Jss_1,13.9 //",
    "GR14jnass01u:1741": "man-mantropāsakaś caiva svatantro nitya-vigrahaḥ /",
    "GR14jnass01u:1742": "punar na vidyate janma mantra-grahaṇa-mātrataḥ // Jss_1,13.10 //",
    "GR14jnass01u:1743": "nāsti kālād bhayaṃ tasya na niṣekād vidher api /",
    "GR14jnass01u:1744": "mantra-grahaṇa-mātreṇa mucyate sarva-karmaṇaḥ // Jss_1,13.11 //",
    "GR14jnass01u:1745": "man-mantro hi dehāt pāpaṃ koṭi-janma-kṛtaṃ ca yat /",
    "GR14jnass01u:1746": "sudīpto jvalad-agniś ca tṛṇa-puñjaṃ dehād yathā // Jss_1,13.12 //",
    "GR14jnass01u:1747": "man-mantra-grahaṇād yogān man-nāma-grahaṇasya vā /",
    "GR14jnass01u:1748": "teṣāṃ pāpāni vepante koṭi-janma-kṛtāni ca // Jss_1,13.13 //",
    "GR14jnass01u:1749": "yamas tan-nāma-likhanaṃ dūrī-bhūtaṃ karoti ca /",
    "GR14jnass01u:1750": "ante dāsyaṃ ca labhate gatvā golokam uttamam // Jss_1,13.14 //",
    "GR14jnass01u:1751": "yāvad āyur bhramet tāvat svatantro matta-kuñjaraḥ /",
    "GR14jnass01u:1752": "tataḥ pāpāḥ phalāyante vainateyād ivoragāḥ // Jss_1,13.15 //",
    "GR14jnass01u:1753": "teṣāṃ ca pāda-rajasā sadyaḥ pūtā vasundharā /",
    "GR14jnass01u:1754": "punāti sarva-tīrthāni dūrato darśanād api // Jss_1,13.16 //",
    "GR14jnass01u:1755": "pūtaś ca pavano vahnir jalaṃ ca tulasī-dalam /",
    "GR14jnass01u:1756": "pūtāny eva hi tīrthāni gaṅgādīni ca gāyana // Jss_1,13.17 //",
    "GR14jnass01u:1757": "pūtā suśīlā dharmiṣṭhā suvratā strī pati-vratā /",
    "GR14jnass01u:1758": "man-mantropāsakāś caiva tebhyaḥ pūtottamāḥ sadā // Jss_1,13.18 //",
    "GR14jnass01u:1759": "mantropāsakānāṃ ca tīrtha-sthānaṃ vrataṃ suta /",
    "GR14jnass01u:1760": "śrāddhaṃ dānaṃ pūjanaṃ ca yathā carvita-carvaṇam // Jss_1,13.19 //",
    "GR14jnass01u:1761": "bhaktyā tīrthāni pūtāni svataḥ pūto hi vaiṣṇavaḥ /",
    "GR14jnass01u:1762": "tat tantraṃ ca tathā dāna-malaṃ śrāddhaṃ ca niṣphalam // Jss_1,13.20 //",
    "GR14jnass01u:1763": "śrāddhasya sampradānaṃ ca kartuś ca puruṣa-trayam /",
    "GR14jnass01u:1764": "puruṣāṇāṃ śataṃ muktaṃ ko bhuṅkte śrāddha-vastu ca // Jss_1,13.21 //",
    "GR14jnass01u:1765": "kecid evaṃ vadantīti pitṛ-lokārtham eva ca /",
    "GR14jnass01u:1766": "tad-viruddhaṃ ca te tuṣṭā mantra-grahaṇa-mātrataḥ // Jss_1,13.22 //",
    "GR14jnass01u:1767": "teṣāṃ śubhāśiṣaṃ karma naiva bhogāya kalpate /",
    "GR14jnass01u:1768": "devān na prabhaved vatsa siddha-dhānye yathāṅkuraḥ // Jss_1,13.23 //",
    "GR14jnass01u:1769": "sākṣāt karoti teṣāṃ ca karma-mūla-nikṛntanam /",
    "GR14jnass01u:1770": "mantropāsakād anye karma-bhogaṃ ca bhuñjate // Jss_1,13.24 //",
    "GR14jnass01u:1771": "mayā svayaṃ pradattaś ca sva-mantraḥ puruṣāya ca /",
    "GR14jnass01u:1772": "para-dvārād grāhayitvā bhaktaṃ muktaṃ karomy aham // Jss_1,13.25 //",
    "GR14jnass01u:1773": "mayā pradatta-mantraś ca purā mṛtyuñjayas tathā /",
    "GR14jnass01u:1774": "mṛtyuñjayāya goloke śuddha-sattva-guṇāya ca // Jss_1,13.26 //",
    "GR14jnass01u:1775": "punaḥ sanat-kumārāya dharmāya brahmaṇe tathā /",
    "GR14jnass01u:1776": "kapilāya ca śeṣāya gaṇeśāya ca mahā-mate // Jss_1,13.27 //",
    "GR14jnass01u:1777": "nārāyaṇarṣaye caiva dharma-putrāya dhīmate /",
    "GR14jnass01u:1778": "punar mahā-viṣṇave ca viśvāni yasya lomasu // Jss_1,13.28 //",
    "GR14jnass01u:1779": "kālādhiṣṭhātṛ-devāya tasmai sarvāntakāya ca /",
    "GR14jnass01u:1780": "upendrāya ca kāmāya bhṛgave 'ṅgirase tathā // Jss_1,13.29 //",
    "GR14jnass01u:1781": "sarasvatyai ca padmāyai rādhāyai virajā-taṭe /",
    "GR14jnass01u:1782": "śavitryai viṣṇu-māyāyai pārṣadebhyaś ca putraka // Jss_1,13.30 //",
    "GR14jnass01u:1783": "tubhyaṃ na datto mantro 'tra śrūyatāṃ tan nimittakam /",
    "GR14jnass01u:1784": "janiṣyasi śūdra-yonau brahmaṇo vākya-pālanāt // Jss_1,13.31 //",
    "GR14jnass01u:1785": "ity evaṃ kathitaṃ sarvaṃ gaccha vatsa yathā sukham /",
    "GR14jnass01u:1786": "dvādaśābdāntare śūdra-yonau devāj janiṣyasi // Jss_1,13.32 //",
    "GR14jnass01u:1787": "pañca-varṣābhyantare ca man-mantraṃ prāpya viprataḥ /",
    "GR14jnass01u:1788": "daśābdānte vapus tyaktvā brahma-putro bhaviṣyasi // Jss_1,13.33 //",
    "GR14jnass01u:1789": "man-mantraṃ punar eveti śambhu-vaktrāl labhiṣyasi /",
    "GR14jnass01u:1790": "ity evam uktvā sarvātmā tatraivāntaradhīyata // Jss_1,13.34 //",
    "GR14jnass01u:1791": "gandharvaḥ prayayau tasmād yoṣidbhiḥ saha putraka /",
    "GR14jnass01u:1792": "ity evaṃ kathitaṃ sarvaṃ pūrva-vṛttāntam eva ca // Jss_1,13.35 //",
    "GR14jnass01u:1793": "iti śrī-nārada-pañca-rātre jñānāmṛta-sāre prathamaika-rātre",
    "GR14jnass01u:1794": "gandharva-mokṣaṇaṃ nāma trayodaśo 'dhyāyaḥ",
    "GR14jnass01u:1795": "prathamaika-rātre caturdaśo 'dhyāyaḥ",
    "GR14jnass01u:1796": "śrī-śuka uvāca prayāte rādhikā-nāthe golokaṃ ca nirāmayam /",
    "GR14jnass01u:1797": "babhūva kiṃ rahasyaṃ ca gate gandharva-puṅgave // Jss_1,14.1 //",
    "GR14jnass01u:1798": "śrī-vyāsa uvāca sarve devāś ca munayaḥ prayāte paramātmani /",
    "GR14jnass01u:1799": "sarve babhūvus te tūṣṇīṃ vayāṃsīva dinātyaye // Jss_1,14.2 //",
    "GR14jnass01u:1800": "uvāca śambhur brahmāṇaṃ nīti-sāra-viśāradam /",
    "GR14jnass01u:1801": "jñānādhidevo bhagavān pariṇāma-sukhaṃ vacaḥ // Jss_1,14.3 //",
    "GR14jnass01u:1802": "śrī-mahā-deva uvāca rakṣitā yasya bhagavān kalyāṇaṃ tasya santatam /",
    "GR14jnass01u:1803": "sa yasya vighna-kartā ca rakṣituṃ taṃ ca kaḥ kṣamaḥ // Jss_1,14.4 //",
    "GR14jnass01u:1804": "smṛti-mātreṇa nirvighnā ye ca kṛṣṇa-parāyaṇaḥ /",
    "GR14jnass01u:1805": "vighnaṃ kartuṃ ke samarthās teṣāṃ ca munayaḥ surāḥ // Jss_1,14.5 //",
    "GR14jnass01u:1806": "kopāgnināṃ sthalaṃ kutra stambhitānāṃ ca sāmpratam /",
    "GR14jnass01u:1807": "devānāṃ ca munīnāṃ ca kṣaṇenaiveśvarecchayā // Jss_1,14.6 //",
    "GR14jnass01u:1808": "yadi tiṣṭhanti bhūmau ca dagdha-śasyā vasundharā /",
    "GR14jnass01u:1809": "jale yadi tatas taptaṃ naṣṭhāste jala-jantavaḥ // Jss_1,14.7 //",
    "GR14jnass01u:1810": "sthāle dahanti lokāṃś ca vṛkṣāṃś ca pralayāgnayaḥ /",
    "GR14jnass01u:1811": "vidhānaṃ kartum ucitam eṣāṃ ca jagatāṃ vidhe // Jss_1,14.8 //",
    "GR14jnass01u:1812": "tvam eva dhātā jagatāṃ pitā ca viṣṇur īśvaraḥ /",
    "GR14jnass01u:1813": "kālāgni-rudraḥ saṃhartā nedānī pralaya-kṣamaḥ // Jss_1,14.9 //",
    "GR14jnass01u:1814": "ete viṣayiṇaḥ sarve kṛṣṇasya paramātmanaḥ /",
    "GR14jnass01u:1815": "ājñāvahāś ca satataṃ dik-pālāś ca dig-īśvarāḥ // Jss_1,14.10 //",
    "GR14jnass01u:1816": "tasyaivājñāvaho dharmaḥ sākṣī ca karmaṇāṃ nṛṇām /",
    "GR14jnass01u:1817": "bhramanti viṣaye śaśvan mohitā māyayā hareḥ // Jss_1,14.11 //",
    "GR14jnass01u:1818": "ahaṃ na pātā na sraṣṭā na saṃhartā ca jīvanām /",
    "GR14jnass01u:1819": "nirlipto ' haṃ tapasvī ca harer ārādhanonmukhaḥ // Jss_1,14.12 //",
    "GR14jnass01u:1820": "saṃhāra-viṣayaṃ mahyaṃ śrī-kṛṣṇaś ca purā dadau /",
    "GR14jnass01u:1821": "datvā rudrāya tad ahaṃ tapasyāsu rato hareḥ // Jss_1,14.13 //",
    "GR14jnass01u:1822": "tad-arcanena dhyānena tapasā pūjanena ca /",
    "GR14jnass01u:1823": "stavena kavacanenaiva nāma-mantra-japena ca // Jss_1,14.14 //",
    "GR14jnass01u:1824": "mṛtyuñjayo ' haṃ adhunā na ca kālād bhayaṃ mama /",
    "GR14jnass01u:1825": "kālaḥ saṃharate sarvaṃ māṃ vinā ca tatheśvaram // Jss_1,14.15 //",
    "GR14jnass01u:1826": "purā sarvādi-sarge ca kasyacit sraṣṭur eva ca /",
    "GR14jnass01u:1827": "bhālodbhavāś ca te rudrās teṣv eko ' haṃ śaṅkaraḥ // Jss_1,14.16 //",
    "GR14jnass01u:1828": "kalpaś ca brahmaṇaḥ pāte laye prākṛtike tathā /",
    "GR14jnass01u:1829": "sarve naṣṭā viṣayiṇo na bhaktāś ca yatheśvaraḥ // Jss_1,14.17 //",
    "GR14jnass01u:1830": "asaṃkhya-brahmaṇaḥ pātaḥ kalpaś cāsaṃkhya eva ca /",
    "GR14jnass01u:1831": "samatītaḥ kati-vidho bhavitā yā punaḥ punaḥ // Jss_1,14.18 //",
    "GR14jnass01u:1832": "śrī-kṛṣṇasya nimeṣeṇa brahmaṇaḥ patanaṃ bhavet /",
    "GR14jnass01u:1833": "tatra prākṛtikāḥ sarve tiro-bhūtāḥ punaḥ punaḥ // Jss_1,14.19 //",
    "GR14jnass01u:1834": "na prākṛto na viṣayī nitya-dehī ca vaiṣṇavaḥ /",
    "GR14jnass01u:1835": "harer vareṇāmaro 'haṃ śivādhāras tatas tataḥ // Jss_1,14.20 //",
    "GR14jnass01u:1836": "jala-plutaṃ ca viśvaughaṃ laye prākṛtike dhruvam /",
    "GR14jnass01u:1837": "ābrahma-loka-paryantaṃ paraṃ kṛṣṇālayaṃ vinā // Jss_1,14.21 //",
    "GR14jnass01u:1838": "sarvā devyo vilīnāś ca kṛṣṇaḥ satyaṃ suniścitam /",
    "GR14jnass01u:1839": "sarve pumāṃso līnāś ca satye nitye sanātane // Jss_1,14.22 //",
    "GR14jnass01u:1840": "ahaṃ kṛṣṇaś ca prakṛtiḥ pārṣada-pravaro hareḥ /",
    "GR14jnass01u:1841": "nityaṃ nityā vidyamānā goloke ca nirāmaye // Jss_1,14.23 //",
    "GR14jnass01u:1842": "eka īśo na dvitīya iti sarvādi-sargataḥ /",
    "GR14jnass01u:1843": "nahi naśyanti tad-bhaktāḥ prakṛti-prākṛte laye // Jss_1,14.24 //",
    "GR14jnass01u:1844": "tasya bhaktottamānāṃ ca satataṃ smaraṇena ca /",
    "GR14jnass01u:1845": "āyur-vyayo nahi bhavet kathaṃ mṛtyur bhaviṣyati // Jss_1,14.25 //",
    "GR14jnass01u:1846": "na vāsudeva-bhaktānām aśubhaṃ vidyate kvacit /",
    "GR14jnass01u:1847": "teṣāṃ bhaktottamānāṃ ca satataṃ smaraṇena ca // Jss_1,14.26 //",
    "GR14jnass01u:1848": "janma-mṛtyu-jarā-vyādhi-bhayaṃ nāpy upajāyate /",
    "GR14jnass01u:1849": "atra kalpe bhavān brahmā vyavasthātā ca karmasu // Jss_1,14.27 //",
    "GR14jnass01u:1850": "sthalaṃ kopānalānāṃ ca vidhānaṃ yad vidhe kuru /",
    "GR14jnass01u:1851": "śambhoś ca vacanaṃ śrutvā kampitaḥ kamalāsanaḥ /",
    "GR14jnass01u:1852": "sthalaṃ cakāra vahnīnām ājñayā śaṅkarasya ca // Jss_1,14.28 //",
    "GR14jnass01u:1853": "brahmovaca jvaras tri-pādas tri-śirāḥ ṣaḍ-bhujo nava-locanaḥ /",
    "GR14jnass01u:1854": "bhasma-praharaṇo raudraḥ kālāntakayamopamaḥ // Jss_1,14.29 //",
    "GR14jnass01u:1855": "bhave bhavatu sarvatra bhava-kopānalo 'dhunā /",
    "GR14jnass01u:1856": "prākṛteṣu ca deheṣu vyāpāro 'sya mayā kṛtaḥ // Jss_1,14.30 //",
    "GR14jnass01u:1857": "mama kopānalaḥ śambho saṃskṛtāgnir dvijasya ca /",
    "GR14jnass01u:1858": "bhave bhavatu sarvatra vyāpāro 'sya mayā kṛtaḥ // Jss_1,14.31 //",
    "GR14jnass01u:1859": "śeṣasya kopa-vahniś ca śeṣāsye 'stv adhunā śiva /",
    "GR14jnass01u:1860": "yato viśvaṃ ca pralaye dahed gomaya-piṇḍavat // Jss_1,14.32 //",
    "GR14jnass01u:1861": "vahner mukhyānalo viśve vyavahārāgnir īśvaraḥ /",
    "GR14jnass01u:1862": "bhvatv eva hi sarvatra sarveṣām upakārakaḥ // Jss_1,14.33 //",
    "GR14jnass01u:1863": "dharmāsya-kopa-vahniś ca kṛṣṇāgniś ca bhavatv ayam /",
    "GR14jnass01u:1864": "adharmaṃ kurvatāṃ sarvaṃ dāhanaṃ ca kariṣyati // Jss_1,14.34 //",
    "GR14jnass01u:1865": "sūrya-kopānalaś cāyaṃ dāvāgniś ca vaneṣu ca /",
    "GR14jnass01u:1866": "sthitir asya taroḥ skandhe tad-bhakṣyāḥ paśu-pakṣiṇaḥ // Jss_1,14.35 //",
    "GR14jnass01u:1867": "candra-kopānalo viśve kāmināṃ virahānalaḥ /",
    "GR14jnass01u:1868": "dampatyor virahe śaśvad bhakṣyati sma dvayos tanum // Jss_1,14.36 //",
    "GR14jnass01u:1869": "indra-kopānalaḥ sadyo vajrāgniś ca babhūva ha /",
    "GR14jnass01u:1870": "upendrasyānalaś caiva vidyud eva bhvatv ayam // Jss_1,14.37 //",
    "GR14jnass01u:1871": "rudrāṇām āsya-vahniś ca maholkāgnir bhavatv ayam /",
    "GR14jnass01u:1872": "gaṇeśāgniḥ pṛthivyāṃ tu yathāsthāne tu tiṣṭhati // Jss_1,14.38 //",
    "GR14jnass01u:1873": "yatra tiṣṭhet tad uṣaram evam evaṃ vidur budhāḥ /",
    "GR14jnass01u:1874": "skanda-kopānalaś caiva raṇāstrāgnir babhūva ha // Jss_1,14.39 //",
    "GR14jnass01u:1875": "kāmetarāṇāṃ devānāṃ munīnāṃ ca mukhānalaḥ /",
    "GR14jnass01u:1876": "jagrāhaurva-munis tatra tejasi brahmaṇaḥ sutaḥ // Jss_1,14.40 //",
    "GR14jnass01u:1877": "sva-dakṣiṇorau sa muniḥ saṃsthāpya veda-mantrataḥ /",
    "GR14jnass01u:1878": "brahmaṇaṃ ca namas-kṛtya śaṅkaraṃ tapase yayau // Jss_1,14.41 //",
    "GR14jnass01u:1879": "kālena tasmān niḥsṛtya samudre vāḍavānalaḥ /",
    "GR14jnass01u:1880": "sa babhūva purā putra paramaurvānalaḥ svayam // Jss_1,14.42 //",
    "GR14jnass01u:1881": "kāmāgnim ulvaṇaṃ dṛṣṭvā vicintya manasā vidhiḥ /",
    "GR14jnass01u:1882": "samālocya suraiḥ sārdhaṃ munīndraiḥ saha saṃsadi // Jss_1,14.43 //",
    "GR14jnass01u:1883": "ajuhāva striyaḥ sarvāḥ suvratāś ca pati-vratāḥ /",
    "GR14jnass01u:1884": "āyuyur yoṣitaḥ sarvās tā ūcuḥ kamalodbhavam // Jss_1,14.44 //",
    "GR14jnass01u:1885": "striya ūcuḥ kim asmān brūhi bhagavan śādhi naḥ karavāma kim /",
    "GR14jnass01u:1886": "ālocya manasā sarvaṃ dehi bhāraṃ vayaṃ striyaḥ // Jss_1,14.45 //",
    "GR14jnass01u:1887": "brahmovāca gṛhītvā madanāgniṃ ca maithune sukha-dāyakam /",
    "GR14jnass01u:1888": "viśve ca yoṣitaḥ sarvāḥ śaśvat-kāmā bhavantu ca // Jss_1,14.46 //",
    "GR14jnass01u:1889": "brahmaṇaś ca vacaḥ śrutvā kopa-raktāsya-locanaḥ /",
    "GR14jnass01u:1890": "tam ūcuḥ yoṣitaḥ sarvā bhayaṃ tyaktvā ca saṃsadi // Jss_1,14.47 //",
    "GR14jnass01u:1891": "striya ūcuḥ dhik tvāṃ jagad-vidhiṃ vyarthaṃ cakāra parameśvaraḥ /",
    "GR14jnass01u:1892": "apūjyo mohinī-śāpāt putra-śāpena sāmpratam // Jss_1,14.48 //",
    "GR14jnass01u:1893": "gṛhītvā madanāgniṃ ca puruṣāś ca tathā striyaḥ /",
    "GR14jnass01u:1894": "nityaṃ dahanti satataṃ vāstavaṃ duḥsahaṃ param // Jss_1,14.49 //",
    "GR14jnass01u:1895": "tad-eka-bhāgaḥ puruṣe tri-bhāgaś cāpi yoṣiti /",
    "GR14jnass01u:1896": "tena dugdhāḥ striyaḥ sarvāś cāsmākam apareṇa kim // Jss_1,14.50 //",
    "GR14jnass01u:1897": "samarpaṇaṃ cet puruṣe yad yasmāsu smarānalaḥ /",
    "GR14jnass01u:1898": "bhasmī-bhūtaṃ kariṣyāmo rakṣitā ko bhavet tava // Jss_1,14.51 //",
    "GR14jnass01u:1899": "pati-vratā-vacaḥ śrutvā tam uvāca śivaḥ svayam /",
    "GR14jnass01u:1900": "hitaṃ satyaṃ niti-sāraṃ pariṇāma-sukhāvaham // Jss_1,14.52 //",
    "GR14jnass01u:1901": "atha kulaṭotpattiḥ",
    "GR14jnass01u:1902": "śrī-mahā-deva uvāca tyaja dvandvaṃ mahā-bhāga suvratābhiḥ sahādhunā /",
    "GR14jnass01u:1903": "pati-vratānāṃ tejaś ca sarvebhyaś ca paraṃ bhavet // Jss_1,14.53 //",
    "GR14jnass01u:1904": "nirmāṇaṃ kuru devendra kṛtyāṃ strī-jātim īśvara /",
    "GR14jnass01u:1905": "tasyai dehi duḥkha-bījaṃ kāma-kopānalaṃ param // Jss_1,14.54 //",
    "GR14jnass01u:1906": "śaṅkarasya vacaḥ śrutvā satvaraṃ jagatāṃ vidhiḥ /",
    "GR14jnass01u:1907": "sasṛje tat-kṣaṇaṃ mūrtiṃ strī-rūpāṃ sumanoharāṃ // Jss_1,14.55 //",
    "GR14jnass01u:1908": "aho rūpam aho veśam aho asyā navaṃ vayaḥ /",
    "GR14jnass01u:1909": "aho cakṣuḥ kaṭākṣaṃ ca munīnāṃ mohayan manaḥ // Jss_1,14.56 //",
    "GR14jnass01u:1910": "aho kaṭhinaṃ cāru stana-yugmaṃ suvartulam /",
    "GR14jnass01u:1911": "vicitraṃ kaṭhinaṃ sthūlaṃ śroṇi-yugmaṃ ca sundaram // Jss_1,14.57 //",
    "GR14jnass01u:1912": "nitamba-yugmaṃ valitaṃ cakrākāraṃ sukomalam /",
    "GR14jnass01u:1913": "śveta-campaka-varṇābhaṃ sarvāvayam īpsitam // Jss_1,14.58 //",
    "GR14jnass01u:1914": "śarat-pārvaṇa-koṭīndu-vinindāsyaṃ suśobhanam /",
    "GR14jnass01u:1915": "īṣaddhāsya-prasannāsyaṃ vastreṇācchāditaṃ mudā // Jss_1,14.59 //",
    "GR14jnass01u:1916": "vapuḥ sukomalam cālaṃ nāti-dīrghaṃ na vakharam /",
    "GR14jnass01u:1917": "vahni-śuddhāṃśukaṃ ratna-bhūṣaṇair bhūṣitaṃ sadā // Jss_1,14.60 //",
    "GR14jnass01u:1918": "dāḍimba-kumudākāraṃ sāndraṃ sindūra-sundaram /",
    "GR14jnass01u:1919": "kastūrī-vindunā sārdhaṃ snigdha-candana-vindubhiḥ // Jss_1,14.61 //",
    "GR14jnass01u:1920": "pakva-bimba-phalākāram adha-rauṣṭha-puṭaṃ param /",
    "GR14jnass01u:1921": "danta-paṃkti-yugaṃ caiva dāḍimba-bīja-sannibham // Jss_1,14.62 //",
    "GR14jnass01u:1922": "sucāru kavarī-bhāraṃ mālatī-mālya-maṇḍitam /",
    "GR14jnass01u:1923": "tasyai dadau ca kāmāgniṃ dṛṣṭvā tāṃ kamalodbhavaḥ // Jss_1,14.63 //",
    "GR14jnass01u:1924": "dṛṣṭvā sā candra-rūpaṃ ca kāmonmattā vicetanā /",
    "GR14jnass01u:1925": "kṛtvā kaṭākṣaṃ smerāśyā māṃ bhajasvety uvāca sā // Jss_1,14.64 //",
    "GR14jnass01u:1926": "saspitaḥ prayayau candro lajjayā ca sabhā-talāt /",
    "GR14jnass01u:1927": "kāmaṃ dṛṣṭvā ca cakame kāmārtā sā gata-trapā // Jss_1,14.65 //",
    "GR14jnass01u:1928": "dudrāva kāmas tasmāc ca tat-paścāt sā dadhāva ca /",
    "GR14jnass01u:1929": "jahasur devatāḥ sarvā munayaś cāpi saṃsadi // Jss_1,14.66 //",
    "GR14jnass01u:1930": "lajjitā yoṣitah sarvās tāṃ vārayitum akṣamāḥ /",
    "GR14jnass01u:1931": "sarve cakruḥ parīhāsaṃ strī-vargaṃ śaṅkarādayaḥ // Jss_1,14.67 //",
    "GR14jnass01u:1932": "kāmaṃ na labdhvā sā ca strī nivṛtyāgatya saṃsadi /",
    "GR14jnass01u:1933": "tam aśvinī-kumāraṃ cāpy uvāca sura-sannidhau // Jss_1,14.68 //",
    "GR14jnass01u:1934": "kṛtyā-kāminy uvāca māṃ bhajasva raveḥ putra priyāṃ rasavatīṃ mudā /",
    "GR14jnass01u:1935": "śṛṅgāre sukhadāṃ śāntāṃ parāṃ kāmāturāṃ varāṃ // Jss_1,14.69 //",
    "GR14jnass01u:1936": "tvayā śārdhaṃ bhramiṣyāmi sundare gahane vane /",
    "GR14jnass01u:1937": "rahasi rahasi krīḍāṃ kariṣyāmi divāniśam // Jss_1,14.70 //",
    "GR14jnass01u:1938": "madhu-pānaṃ ca dāsyāmi vāsitaṃ cāmalaṃ jalam /",
    "GR14jnass01u:1939": "sakarpūraṃ ca tāmbūlaṃ bhoga-vastu manoharam // Jss_1,14.71 //",
    "GR14jnass01u:1940": "śayyāṃ manoramāṃ kṛtvā sapuṣpa-candanārcitām /",
    "GR14jnass01u:1941": "bhagavantaṃ kariṣyāmi puṣpa-candana-carcitam // Jss_1,14.72 //",
    "GR14jnass01u:1942": "kumāra uvāca vacanaṃ vada vāme mām ātmano hṛdayaṅgama /",
    "GR14jnass01u:1943": "vihāya kapaṭaṃ kānte kapaṭaṃ dharma-nāśanam // Jss_1,14.73 //",
    "GR14jnass01u:1944": "strī-dharmaṃ strī-manas-kāmaṃ strī-svabhāvaṃ ca kīdṛśam /",
    "GR14jnass01u:1945": "tad-ācāraṃ kati-vidhaṃ tan māṃ vyākhyātum arhasi // Jss_1,14.74 //",
    "GR14jnass01u:1946": "aśvinīja-vacaḥ śrutvā kāmārtā tam uvāca sā /",
    "GR14jnass01u:1947": "kāmārtānāṃ kva lajjā ca kva bhayaṃ mānam eva ca // Jss_1,14.75 //",
    "GR14jnass01u:1948": "atha kulaṭā-svabhāva-kathanam",
    "GR14jnass01u:1949": "kāminy uvāca sthānaṃ nāsti kṣaṇaṃ nāsti nāsti dūtī tad uttamā /",
    "GR14jnass01u:1950": "tenaiva yuvatīnāṃ ca satītvam upajāyate // Jss_1,14.76 //",
    "GR14jnass01u:1951": "suveśaṃ kāmukaṃ dṛṣṭvā kāminī madanāturā /",
    "GR14jnass01u:1952": "tad rātraṃ ca pulakitaṃ yonau kaṇḍūyanaṃ paraṃ // Jss_1,14.77 //",
    "GR14jnass01u:1953": "vicetanā bhavet sā ca kāma-jvara-prapīḍitā /",
    "GR14jnass01u:1954": "sarvaṃ tyajati tad-dhetoḥ putraṃ kāntaṃ gṛhaṃ dhanam // Jss_1,14.78/ //",
    "GR14jnass01u:1955": "labdhvā yuvānaṃ puruṣaṃ deśa-tyāgaṃ karoti sā /",
    "GR14jnass01u:1956": "tad-uttamaṃ punar labdhvā taṃ tyajet sā kṣaṇena ca // Jss_1,14.79 //",
    "GR14jnass01u:1957": "viṣaṃ dātuṃ samarthā sā svāminaṃ guṇināṃ varam /",
    "GR14jnass01u:1958": "mlecchaṃ yuvānaṃ samprāpya sarvasvaṃ dātum utsukā // Jss_1,14.80 //",
    "GR14jnass01u:1959": "tyajet kula-bhayaṃ lajjāṃ dharmaṃ bandhuṃ yaśaḥ śriyam /",
    "GR14jnass01u:1960": "samprāpya rati-śūraṃ ca yuvānaṃ suratonmukham // Jss_1,14.81 //",
    "GR14jnass01u:1961": "sudṛśyaṃ sundara-mukhaṃ śaśvan-madhuritaṃ vacaḥ /",
    "GR14jnass01u:1962": "hṛdayaṃ kṣura-dhārābhaṃ ko vā jānāti tan-manaḥ // Jss_1,14.82 //",
    "GR14jnass01u:1963": "vidyucchaṭā jale rekhā cāsthirā ca yathāmbare /",
    "GR14jnass01u:1964": "tathāsthirā ca kulaṭā-prītiḥ svapnaṃ ca tad-vacaḥ // Jss_1,14.83 //",
    "GR14jnass01u:1965": "kulaṭānāṃ na satyaṃ ca na ca dharmo bhayaṃ dayā /",
    "GR14jnass01u:1966": "na laukikaṃ na lajjā syāj jāra-jintā nirantaram // Jss_1,14.84 //",
    "GR14jnass01u:1967": "svapne jāgaraṇe caiva bhojane śayane sadā /",
    "GR14jnass01u:1968": "nirantaraṃ kāma-cintā jāre sneho na cānyataḥ // Jss_1,14.85 //",
    "GR14jnass01u:1969": "kulaṭā nara-ghātibhyo nirdayā duṣṭa-mānasāḥ /",
    "GR14jnass01u:1970": "jārārthe ca sutaṃ hanti bāndhavasya ca kā kathā // Jss_1,14.86 //",
    "GR14jnass01u:1971": "na hi vedā vidanty evaṃ kulatā-hṛdayaṅgamam /",
    "GR14jnass01u:1972": "kathaṃ devās ca munayaḥ santo jānanti niścayam // Jss_1,14.87 //",
    "GR14jnass01u:1973": "rati-śūraṃ priyaṃ dṛṣṭvā kṣīraṃ ghṛtam ivācaret /",
    "GR14jnass01u:1974": "gate vayasi jīrṇaṃ taṃ viṣaṃ dṛṣṭvā tyajet kṣaṇāt // Jss_1,14.88 //",
    "GR14jnass01u:1975": "na viśvaseyus tāṃ duṣṭo tasmāt santo hi santataṃ /",
    "GR14jnass01u:1976": "na ripuḥ puruṣāṇāṃ ca duṣṭa-strībhyaḥ paro bhuvi // Jss_1,14.89 //",
    "GR14jnass01u:1977": "viṣaṃ mantrād upaśamaṃ jalād vahniś ca niścitaṃ /",
    "GR14jnass01u:1978": "agneś ca kaṇṭhakocchannaṃ durjanaḥ stavanād vaśaḥ // Jss_1,14.90 //",
    "GR14jnass01u:1979": "lubdho dhanena rājā ca sevayā satataṃ vaśaḥ /",
    "GR14jnass01u:1980": "miśraṃ svaccha-svabhāvena bhayena ca ripur vaśaḥ // Jss_1,14.91 //",
    "GR14jnass01u:1981": "ādareṇa vaśo vipro yauvatī prema-bhārataḥ /",
    "GR14jnass01u:1982": "bandhur vaśaḥ samatayā guruḥ praṇatibhiḥ sadā // Jss_1,14.92 //",
    "GR14jnass01u:1983": "mūrkho vaśaḥ kathāyāṃ ca vidvān vidyā-vicārataḥ /",
    "GR14jnass01u:1984": "na hi duṣṭā ca kulaṭā puṃsaś ca vaśagā bhavet // Jss_1,14.93 //",
    "GR14jnass01u:1985": "sva-kārye tat-parā śaśvat prītiḥ kāryānurodhataḥ /",
    "GR14jnass01u:1986": "na sarvasya vaśī-bhūtā vinā śṛṅgāram ulvaṇam // Jss_1,14.94 //",
    "GR14jnass01u:1987": "na prītyā na dhanenaiva na stavān na sevayā /",
    "GR14jnass01u:1988": "na prāṇa-dānato veśyā vaśī-bhūtā bhavet kṣaṇam // Jss_1,14.95 //",
    "GR14jnass01u:1989": "āhāro dvi-guṇas tāsāṃ buddhis tāsāṃ catur-guṇā /",
    "GR14jnass01u:1990": "ṣaḍ-guṇā mantraṇā tāsāṃ kāmaś cāṣṭa-gunaḥ smṛtaḥ // Jss_1,14.96 //",
    "GR14jnass01u:1991": "śaśvat-kāmā ca kulaṭā na ca tṛptiś ca krīḍayā /",
    "GR14jnass01u:1992": "haviṣā kṛṣṇa-vartmeva bhūya evābhivardhate // Jss_1,14.97 //",
    "GR14jnass01u:1993": "divāniśaṃ ca śṛṅgāraṃ kurute tat-pumān yadi /",
    "GR14jnass01u:1994": "na tṛptiḥ kulaṭānāṃ ca pumāṃsaṃ grastum icchati // Jss_1,14.98 //",
    "GR14jnass01u:1995": "nāgnis tṛpyati kāṣṭhānāṃ nāpagānāṃ mahodadhiḥ /",
    "GR14jnass01u:1996": "nāntakaḥ sarva-bhūtānāṃ nāsāṃ tṛpyati sampadām // Jss_1,14.99 //",
    "GR14jnass01u:1997": "na śreyasāṃ manas tṛptaṃ vāḍavāgnir na pāthasām /",
    "GR14jnass01u:1998": "vasundharā na rajasāṃ na puṃsāṃ kulaṭā tathā // Jss_1,14.100 //",
    "GR14jnass01u:1999": "ity evaṃ kathitaṃ kiṃcit sarvaṃ vaktuṃ ca nocitam /",
    "GR14jnass01u:2000": "lajjā bījaṃ yoṣitāṃ ca nibodha bhāskarātmaja // Jss_1,14.101 //",
    "GR14jnass01u:2001": "śrutvā ca kṛtyā-strī-vākyaṃ jahasur munayaḥ surāḥ /",
    "GR14jnass01u:2002": "cukupur yoṣitaḥ sarvāḥ padmādyā lajjitāḥ suta // Jss_1,14.102 //",
    "GR14jnass01u:2003": "lajjā-natānanā lakṣmīr niryayau deva-maṇḍalāt /",
    "GR14jnass01u:2004": "tat paścāt pārvatī sārdhaṃ sarasvatyā natānanā // Jss_1,14.103 //",
    "GR14jnass01u:2005": "sāvitrī rohinī svāhā vāruṇī ca ratiḥ śacī /",
    "GR14jnass01u:2006": "sarvā babhūvur ekatra pracakrur mantraṇāṃ ca tāḥ // Jss_1,14.104 //",
    "GR14jnass01u:2007": "kṛtyā-striyaḥ samāhūya tā ūcuś ca krameṇa ca /",
    "GR14jnass01u:2008": "rodhayām āsur iṣṭāṃ tāṃ sugopyāṃ api yoṣitaḥ // Jss_1,14.105 //",
    "GR14jnass01u:2009": "tasyā mukhe dadau hastaṃ suśīlā kamalālayā /",
    "GR14jnass01u:2010": "salajjitā bhava sute śāntā ceti śubhāśiṣam // Jss_1,14.106 //",
    "GR14jnass01u:2011": "sarasvatī dadau tasyai cābhimānaṃ ca dhairyatām /",
    "GR14jnass01u:2012": "maukharyaṃ vāvadūkatvaṃ mantraṇām ātma-rakṣaṇam // Jss_1,14.107 //",
    "GR14jnass01u:2013": "sāvitrī ca dadau tasyai sauśīlyaṃ cātidurlabham /",
    "GR14jnass01u:2014": "ātma-saṃgopanaṃ caiva gāmbhīryaṃ kulato bhayam // Jss_1,14.108 //",
    "GR14jnass01u:2015": "pārvaty uvāca dhik tvāṃ sva-bhāva-kulaṭāṃ lajjitā bhava sundari /",
    "GR14jnass01u:2016": "sva-mānaṃ gauravaṃ rakṣa hy asmākaṃ ca smarātura // Jss_1,14.109 //",
    "GR14jnass01u:2017": "jani labha pṛthivyāṃ ca kāya-vyūhaṃ vidhāya ca /",
    "GR14jnass01u:2018": "puṃsām aṣṭa-guṇaṃ kāmaṃ labhasva ca pṛthak prṛthak // Jss_1,14.110 //",
    "GR14jnass01u:2019": "lajjāṃ catur-guṇāṃ cāpi dviguṇāṃ dhairyatāṃ tathā /",
    "GR14jnass01u:2020": "abhogecchadhame gaccha dūraṃ gaccha mamāntikāt // Jss_1,14.111 //",
    "GR14jnass01u:2021": "puṃsāṃ ca dvi-guṇaḥ kāmo vāstavīṇāṃ ca yoṣitām /",
    "GR14jnass01u:2022": "lajjā cāṣṭa-guṇā cāpi dhairyatā ca catur-guṇā // Jss_1,14.112 //",
    "GR14jnass01u:2023": "kula-dharmaḥ kula-bhayaṃ sauśīlyaṃ mānam ūrjitam /",
    "GR14jnass01u:2024": "śaśvat tiṣṭhatu puṃsy eva strīṣu ca mamājñayā // Jss_1,14.113 //",
    "GR14jnass01u:2025": "yasmāt sadasi sarvebhyo lajjā-hīnaḥ surādhamaḥ /",
    "GR14jnass01u:2026": "strī-sva-bhāvaṃ ca papraccha yajña-bhāk na bhavet tataḥ // Jss_1,14.114 //",
    "GR14jnass01u:2027": "adya-prabhṛti viśveṣu nāgrāhyaṃ pāpa-saṃyutam /",
    "GR14jnass01u:2028": "cikitsakānāṃ viduṣāṃ na bhakṣya mamājñayā // Jss_1,14.115 //",
    "GR14jnass01u:2029": "ity evam uktvā prayayur devyaś ca sarva-yoṣitaḥ /",
    "GR14jnass01u:2030": "devāś ca munayaś cāpi ye cānye ca samāgataḥ // Jss_1,14.116 //",
    "GR14jnass01u:2031": "devāś ca munayaś cāpi ye cānye sarvataḥ suta /",
    "GR14jnass01u:2032": "pati-vratāṇāṃ strīṇāṃ ca lajjā bīja-svarūpiṇī // Jss_1,14.117 //",
    "GR14jnass01u:2033": "iti śrī-nārada-pañca-rātre jñāṇāmṛta-sāre prathamaika-rātre",
    "GR14jnass01u:2034": "kulaṭottpatir nāma caturdaśo 'dhyāyaḥ",
    "GR14jnass01u:2035": "prathamaika-rātre pañcadaśo 'dhyāyaḥ",
    "GR14jnass01u:2036": "gate niyamite kāle gandharvaś copavarhaṇaḥ /",
    "GR14jnass01u:2037": "sva-yogena jahau dehaṃ bhārate prāktanād aho // Jss_1,15.1 //",
    "GR14jnass01u:2038": "sa jajñe śudra-yonau ca pituḥ śāpena ca daivataḥ /",
    "GR14jnass01u:2039": "viṣṇu-prasādaṃ bhuktvā ca babhūva brahmaṇaḥ sutaḥ // Jss_1,15.2 //",
    "GR14jnass01u:2040": "vimuktas tāta-śāpena samprāpya jñānam uttamam /",
    "GR14jnass01u:2041": "prati-janma-smṛtis tasya kṛṣṇa-mantra-prasādataḥ // Jss_1,15.3 //",
    "GR14jnass01u:2042": "pituḥ sakāśād āgatya samprāpa candra-śekharāt /",
    "GR14jnass01u:2043": "śrī-kṛṣṇa-mantram atulaṃ svarga-mandākinī-taṭe // Jss_1,15.4 //",
    "GR14jnass01u:2044": "svarga-mandākinī-tīrād guruṇā śaṅkareṇa ca /",
    "GR14jnass01u:2045": "sahitaḥ prayayau tūrṇaṃ pārvatī-sannidhānataḥ // Jss_1,15.5 //",
    "GR14jnass01u:2046": "uvāsa tatra śambhuś ca nāradaś ca mahā-muniḥ /",
    "GR14jnass01u:2047": "pārvatī bhadra-kālī skando gaṇa-patiḥ svayam // Jss_1,15.6 //",
    "GR14jnass01u:2048": "mahā-kālaś ca nandī ca vīra-bhadraḥ pratāpavān /",
    "GR14jnass01u:2049": "siddhā maharṣayaś ca munayaḥ sankādayaḥ // Jss_1,15.7 //",
    "GR14jnass01u:2050": "yogīndrā jñāninaḥ sarve samūcuḥ śambhu-saṃsadi /",
    "GR14jnass01u:2051": "yat stotraṃ kavacaṃ dhyānaṃ subhadrāya ca kānane // Jss_1,15.8 //",
    "GR14jnass01u:2052": "nārāyaṇarṣi-bhagavān brāhmaṇāya dadau purā /",
    "GR14jnass01u:2053": "pūjā-vidhānaṃ yad yac ca puraś-caraṇa-pūrvakam // Jss_1,15.9 //",
    "GR14jnass01u:2054": "tad eva bhagavān śambhuḥ pradadau nāradāya ca /",
    "GR14jnass01u:2055": "uvāca śambhuṃ devarṣir yogināṃ ca guror gurum /",
    "GR14jnass01u:2056": "pārvatī-sannidhau tatra nāradaś ca mahā-muniḥ // Jss_1,15.10 //",
    "GR14jnass01u:2057": "bhagavan sarva-dharma-jña sarva-jña sarva-kāraṇa /",
    "GR14jnass01u:2058": "sad yat pṛṣṭaṃ mayā pūrvaṃ tan māṃ vyākhyātum arhasi // Jss_1,15.11 //",
    "GR14jnass01u:2059": "yad yat pṛṣṭaṃ tvayā brahman pratyekaṃ ca krameṇa ca /",
    "GR14jnass01u:2060": "punaḥ praśnaṃ kuru mune śṛṇvantu mat-sabhāsadaḥ // Jss_1,15.12 //",
    "GR14jnass01u:2061": "ādhyātmikaṃ ca yaj jñānaṃ vedānāṃ sāram uttamam /",
    "GR14jnass01u:2062": "jñānaṃ jñāniṣu sāraṃ yat kṛṣṇa-bhakti-pradaṃ śubhaṃ // Jss_1,15.13 //",
    "GR14jnass01u:2063": "nirvāṇa-muktidaṃ jñānaṃ karma-mūla-nikṛntanam /",
    "GR14jnass01u:2064": "tat-siddhi-yogān muktiś ca yoginām api vāñcchitam // Jss_1,15.14 //",
    "GR14jnass01u:2065": "saṃsāra-viṣayaṃ jñānaṃ śaśvat sammoha-veṣṭitam /",
    "GR14jnass01u:2066": "āśramāṇāṃ samācāraṃ teṣāṃ dharma-pariṣkṛtam // Jss_1,15.15 //",
    "GR14jnass01u:2067": "caturṇāṃ varṇanāṃ vidhānāṃ maheśvara /",
    "GR14jnass01u:2068": "bhikṣūṇāṃ vaiṣṇavānāṃ ca yatīnāṃ brahma-cāriṇām // Jss_1,15.16 //",
    "GR14jnass01u:2069": "vāna-prasthāśramāṇāṃ ca paṇḍitānāṃ tathaiva ca /",
    "GR14jnass01u:2070": "pati-vratānāṃ yad yac ca śrī-kṛṣṇa-pūjanaṃ ca yat // Jss_1,15.17 //",
    "GR14jnass01u:2071": "yat stotraṃ kavacaṃ mantraṃ puraś-caraṇam īpsitam /",
    "GR14jnass01u:2072": "sārvāhnikam abhīṣṭaṃ ca vipākaṃ karma-jīvinām // Jss_1,15.18 //",
    "GR14jnass01u:2073": "saṃsāra-vāsanā-baddhaṃ lakṣaṇaṃ prakṛtīśayoḥ /",
    "GR14jnass01u:2074": "tayoḥ paraṃ vā yad brahma tasyāvatāra-varṇanam // Jss_1,15.19 //",
    "GR14jnass01u:2075": "kas tat kalāvatīrṇaś ca kas tad-aṃśaś tathaiva ca /",
    "GR14jnass01u:2076": "paripūrṇatamaḥ kaś ca kaḥ pūrṇaḥ kaḥ kalāṃśakaḥ // Jss_1,15.20 //",
    "GR14jnass01u:2077": "kasya vārādhane śambho kiṃ phalaṃ kiṃ yaśas tathā /",
    "GR14jnass01u:2078": "aṅgāṅginor bheda-phalaṃ vistīrṇaṃ nirapekṣakam // Jss_1,15.21 //",
    "GR14jnass01u:2079": "nārāyaṇarṣi-kavacaṃ subhadra-brāhmaṇāya ca /",
    "GR14jnass01u:2080": "yad dattaṃ kiṃ tad deveśa tad-ārādhyaś ca kaḥ suraḥ // Jss_1,15.22 //",
    "GR14jnass01u:2081": "ati-saṃgopanīyaṃ ca kavacaṃ paramādbhutam /",
    "GR14jnass01u:2082": "sudurlabhaṃ ca viśveṣu noktaṃ māṃ brahmaṇā purā // Jss_1,15.23 //",
    "GR14jnass01u:2083": "sanat-kumāro jānāti noktaṃ tena purā ca mām /",
    "GR14jnass01u:2084": "mayā jñānam anāpṛṣṭaṃ yad yaj jānāsi maṅgalam // Jss_1,15.24 //",
    "GR14jnass01u:2085": "veda-sāram anupamaṃ karma-mūla-nikṛntanam /",
    "GR14jnass01u:2086": "tan me kathaya bhadreśa mām evānugrahaṃ kuru // Jss_1,15.25 //",
    "GR14jnass01u:2087": "apūrvaṃ rādhikākhyānaṃ vedeṣu ca sudurlabham /",
    "GR14jnass01u:2088": "purāṇeṣv itihāse ca vedāṅgeṣu sudurlabham // Jss_1,15.26 //",
    "GR14jnass01u:2089": "guroś ca jñānodigaraṇāt jñānaṃ syān mantra-tantrayoḥ /",
    "GR14jnass01u:2090": "tat tantaṃ sa ca mantraḥ syāt kṛṣṇa-bhaktir yato bhavet // Jss_1,15.27 //",
    "GR14jnass01u:2091": "jñānaṃ syād viduṣāṃ kiṃcid veda-vyākhyānataḥ prabho /",
    "GR14jnass01u:2092": "veda-kāraṇa-pūjyaś tvaṃ jñānādhiṣṭhātṛ-devatā // Jss_1,15.28 //",
    "GR14jnass01u:2093": "tasmād bhavān paraṃ jñānaṃ vada veda-vidāṃ vara /",
    "GR14jnass01u:2094": "māṃ bhaktam anuraktaṃ ca śaraṇāgatam īśvara // Jss_1,15.29 //",
    "GR14jnass01u:2095": "nāradasya vacaḥ śrutvā yogināṃ ca guror guruḥ /",
    "GR14jnass01u:2096": "bhagavatyā sahālocya jñānaṃ vaktuṃ samudyataḥ // Jss_1,15.30 //",
    "GR14jnass01u:2097": "ity evaṃ kathitaṃ sarvaṃ pūrvākhyānaṃ manoharam /",
    "GR14jnass01u:2098": "hari-bhakti-pradaṃ sarvaṃ karma-mūla-nikṛntanam // Jss_1,15.31 //",
    "GR14jnass01u:2099": "iti śrī-nārada-pañca-rātre jñānāmṛta-sāre",
    "GR14jnass01u:2100": "prathamaika-rātre pañcadaśo 'dhyāyaḥ",
    "GR14jnass01u:2101": "samāptaś cedaṃ nārada-pañca-rātraika-rātram"
}