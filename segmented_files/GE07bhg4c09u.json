{
    "GE07bhg4c09u:0": "BhG 9.1",
    "GE07bhg4c09u:1": "śrī-bhagavān uvāca idaṃ tu te guhyatamaṃ pravakṣyāmy anasūyave |",
    "GE07bhg4c09u:2": "jñānaṃ vijñāna-sahitaṃ yaj jñātvā mokṣyase 'śubhāt ||1||",
    "GE07bhg4c09u:3": "śrīdharaḥ -",
    "GE07bhg4c09u:4": "pareśaḥ prāpyate śuddha-bhaktyeti sthitam aṣṭame |",
    "GE07bhg4c09u:5": "navame tu tad-aiśvaryam atyāścaryaṃ prapañcyate ||",
    "GE07bhg4c09u:6": "evaṃ tāvat saptamāṣṭamayoḥ svīyaṃ pārameśvaraṃ tattvaṃ bhaktyaiva sulabhaṃ nānyathā ity uktvā idānīm acintyaṃ svakīyam aiśvaryaṃ bhakteś cāsādhāraṇaṃ",
    "GE07bhg4c09u:7": "prabhāva`aprapañcayiṣyan bhagavān uvāca idam iti |",
    "GE07bhg4c09u:8": "viśeṣeṇa jñāyate 'neneti vijñānam upāsanam |",
    "GE07bhg4c09u:9": "tat-sahitaṃ jñānam īśvara-viṣayam |",
    "GE07bhg4c09u:10": "idaṃ tv anusūyave punaḥ punaḥ sva-māhātmyam evopadiśatīty evaṃ parama-kāruṇike",
    "GE07bhg4c09u:11": "mayi doṣa-dṛṣṭi-rahitāya |",
    "GE07bhg4c09u:12": "tubhyaṃ vakṣyāmi |",
    "GE07bhg4c09u:13": "tu-śabdo vaiśiṣṭye ||1||",
    "GE07bhg4c09u:14": "madhusūdanaḥ - pūrvādhyāye mūrdhany anāḍī-dvārakeṇa",
    "GE07bhg4c09u:15": "hṛdaya-kaṇṭha-bhrū-madhyādi-dhāraṇā-sahitena",
    "GE07bhg4c09u:16": "sarvendriya-dvāra-saṃyama-guṇakena yogena",
    "GE07bhg4c09u:17": "svecchayotkrānta-prāṇasyārcir-ādi-mārgeṇa brahma-lokaṃ prayātasya tatra samyag-jñānodayena kalpānte para-brahma-prāpti-lakṣaṇā krama-muktir",
    "GE07bhg4c09u:18": "vyākhyātā |",
    "GE07bhg4c09u:19": "tatra cānenaiva prakāreṇa muktir labhyate nānayathety āśaṅkya-",
    "GE07bhg4c09u:20": "ananya-cetāḥ satataṃ yo māṃ smarati nityaśaḥ |",
    "GE07bhg4c09u:21": "tasyāhaṃ sulabhaḥ ity ādinā",
    "GE07bhg4c09u:22": "bhagavat-tattva-vijñānāt sākṣān mokṣa-prāptir abhihitā |",
    "GE07bhg4c09u:23": "tatra cānanyā bhaktir asādhāraṇo hetur ity uktaṃ puruṣaḥ sa paraḥ pārtha bhaktyā labhyas tv ananyayā iti |",
    "GE07bhg4c09u:24": "tatra",
    "GE07bhg4c09u:25": "pūrvokta-yoga-dhāraṇā-pūrva-prāṇotkramaṇārcir-ādi-mārga-gamana-kāla-vilambādi-kleśam",
    "GE07bhg4c09u:26": "antareṇaiva sākṣān mokṣa-prāptaye bhagavat-tattvasya tad-bhakteś ca vistareṇa jñāpanāya navamo 'dhyāya ārabhyate |",
    "GE07bhg4c09u:27": "aṣṭame",
    "GE07bhg4c09u:28": "dhyeya-brahma-nirūpaṇena tad-dhyāna-niṣṭhasya gatir uktā |",
    "GE07bhg4c09u:29": "navame tu jñeya-brahma-nirūpaṇena jñāna-niṣṭhasya gatir ucyata iti saṅkṣepaḥ |",
    "GE07bhg4c09u:30": "tatra",
    "GE07bhg4c09u:31": "vakṣyamāṇa-jñāna-stuty-arthās trīn ślokān |",
    "GE07bhg4c09u:32": "idaṃ prāg bahudhoktam agre ca vakṣyamāṇam adhunocyamānaṃ jñānaṃ śabda-pramāṇakaṃ brahma-tattva-viṣayakaṃ te tubhyaṃ pravakṣyāmi |",
    "GE07bhg4c09u:33": "tu-śabdaḥ pūrvādhyāyoktād dhyānāj jñānasya vailakṣaṇyam āha |",
    "GE07bhg4c09u:34": "idam eva samyag-jñānaṃ sākṣān mokṣa-prāpti-sādhanaṃ na tu dhyānaṃ",
    "GE07bhg4c09u:35": "tasyājñānānivartakatvāt |",
    "GE07bhg4c09u:36": "tat tv antaḥkaraṇa-śuddhi-dvāredam eva jñānaṃ sampādya krameṇa mokṣaṃ janayatīty uktam",
    "GE07bhg4c09u:37": "kīdṛśaṃ jñānaṃ guhyatamaṃ gopanīyatamam atirahasyatvāt |",
    "GE07bhg4c09u:38": "yato",
    "GE07bhg4c09u:39": "vijñāna-sahitaṃ brahmānubhava-paryantam |",
    "GE07bhg4c09u:40": "īdṛśam atirahasyam apy ahaṃ",
    "GE07bhg4c09u:41": "śiṣya-guṇādhikyād vakṣyāmi tubhyam anasūyave |",
    "GE07bhg4c09u:42": "asūyā guṇeṣu doṣa-dṛṣṭis",
    "GE07bhg4c09u:43": "tad-āviṣkaraṇādi-phalā |",
    "GE07bhg4c09u:44": "sarvadāyam ātmaiśvarya-khyāpanenātmānaṃ",
    "GE07bhg4c09u:45": "praśaṃsati mat-purastād ity evaṃ rūpā tad-rahitāya |",
    "GE07bhg4c09u:46": "anenārjuava-saṃyamāv",
    "GE07bhg4c09u:47": "api śiṣya-guṇau vyākhyātau |",
    "GE07bhg4c09u:48": "punaḥ kīdṛśaṃ jñānaṃ yaj jñātvā prāpya mokṣyase sadya eva saṃsāra-bandhanād aśubhāt sarva-duḥkha-hetoḥ",
    "GE07bhg4c09u:49": "viśvanāthaḥ ---",
    "GE07bhg4c09u:50": "ārādhyatve prabhor dāsair aiśvaryaṃ yad apekṣitam |",
    "GE07bhg4c09u:51": "tat śuddha-bhakter utkarṣaś cocyate navame sphuṭam ||",
    "GE07bhg4c09u:52": "karma-jñāna-yogādibhyaḥ sakāśāt bhakter eve utkarṣaḥ |",
    "GE07bhg4c09u:53": "sā ca bhaktiḥ pradhānībhūtā kevalā ceti saptamāṣṭamayor uktam |",
    "GE07bhg4c09u:54": "tatrāpi kevalāyā atiprabalāyā jñānavad antaḥkaraṇa-śuddhy-ādy-anapekṣinyā bhakteḥ spaṣṭatayā eva sarvotkarṣaḥ |",
    "GE07bhg4c09u:55": "tasyām apekṣitam aiśvaryaṃ ca vaktuṃ navamo",
    "GE07bhg4c09u:56": "'dhyāya ārabhyate |",
    "GE07bhg4c09u:57": "sarva-śāstra-sāra-bhūtasya gītā-śāstrasyāpi madhyam",
    "GE07bhg4c09u:58": "adhyāya-ṣaṭkam eva sāram |",
    "GE07bhg4c09u:59": "tasyāpi madhyamau navama-daśamāv eva sārāv ity",
    "GE07bhg4c09u:60": "ato 'tra nirūpayiṣyamāṇam arthaṃ stauti idaṃ tv iti tribhiḥ |",
    "GE07bhg4c09u:61": "dvitīya-tṛtīyādhyāyādiṣu yad uktaṃ mokṣopayogi-jñānaṃ guhyam |",
    "GE07bhg4c09u:62": "saptamāṣṭamayor mat-prāpty-upayogi-jñānaṃ jñāyate 'nena bhagavat-tattvam",
    "GE07bhg4c09u:63": "iti jñānaṃ bhakti-tattvaṃ guhyataram |",
    "GE07bhg4c09u:64": "atra tu kevala-śuddha-bhakti-lakṣaṇaṃ jñānaṃ guhyatamaṃ prakarṣeṇaiva tubhyaṃ vakṣyāmi",
    "GE07bhg4c09u:65": "atra tu jñāna-śabdena bhaktir avaśyaṃ vyākhyeyā, na tu prathama-ṣaṭkoktaṃ prasiddhaṃ jñānam",
    "GE07bhg4c09u:66": "para-śloke 'vyayam anaśvaram iti viśeṣaṇa-dānād guṇātītatva-lābhād guṇātītā bhaktir eva",
    "GE07bhg4c09u:67": "na tu jñānam,",
    "GE07bhg4c09u:68": "tasya sāttvikatvāt |",
    "GE07bhg4c09u:69": "aśraddadhānāḥ puruṣā dharmasyāsya ity agrima-śloke",
    "GE07bhg4c09u:70": "dharma-śabdenāpi bhaktir evocyate |",
    "GE07bhg4c09u:71": "anasūyave 'matsarāyety anyo 'pīdam",
    "GE07bhg4c09u:72": "amatsarāyaivopadiśed iti vidhir vyañjitaḥ |",
    "GE07bhg4c09u:73": "vijñāna-sahitaṃ",
    "GE07bhg4c09u:74": "mad-aparokṣānubhava-paryantam ity arthaḥ |",
    "GE07bhg4c09u:75": "aśubhāt saṃsārād bhakti-pratibandhakād antarāyād vā ||1||",
    "GE07bhg4c09u:76": "baladevaḥ -",
    "GE07bhg4c09u:77": "bhakty-uddīpti-karaṃ svasya pāramaiśvaryam adbhutam |",
    "GE07bhg4c09u:78": "sva-bhakteś ca mahotkarṣaṃ navame harir ūcivān ||",
    "GE07bhg4c09u:79": "vijñānānanda-ghano 'saṅkhyeya-kalyāṇa-guṇa-ratnālayaḥ sarveśvaro 'haṃ",
    "GE07bhg4c09u:80": "śuddha-bhakti-sulabha iti saptamādibhyām abhidhāyedānīṃ bhakter uddīpakaṃ nijaiśvaryaṃ tasyāḥ prabhāva`acābhidhāsyann ādau tāṃ stauti idam iti tribhiḥ |",
    "GE07bhg4c09u:81": "idaṃ jñānaṃ mat-kīrtanādi-lakṣaṇa-bhakti-rūpam |",
    "GE07bhg4c09u:82": "paratra dharmasyāsya ity ukteḥ |",
    "GE07bhg4c09u:83": "kīrtanādeś cic-chakti-vṛttitvāt |",
    "GE07bhg4c09u:84": "jñāyate 'nena",
    "GE07bhg4c09u:85": "iti nirukteś ca |",
    "GE07bhg4c09u:86": "tat kila guhyatamam |",
    "GE07bhg4c09u:87": "dvitīyādāv upadiṣṭaṃ mad-aiśvarya-jñānaṃ guhyataram ity arthaḥ |",
    "GE07bhg4c09u:88": "navamādāv upadeśyaṃ tu",
    "GE07bhg4c09u:89": "kevala-bhakti-lakṣaṇam idaṃ jñānaṃ guhyatamam ity arthaḥ |",
    "GE07bhg4c09u:90": "tac ca vijñāna-sahitaṃ mad-anubhavāvasānaṃ te vakṣyāmi |",
    "GE07bhg4c09u:91": "kīdṛśāyety āha anasūyava iti |",
    "GE07bhg4c09u:92": "mad-guṇeṣu doṣāropa-rahitāya durgamasya",
    "GE07bhg4c09u:93": "sva-rahasyasyānukampayopadeṣṭari mayi nijaiśvarya-prakhyāpanenātmānaṃ",
    "GE07bhg4c09u:94": "praśaṃsasīti doṣa-dṛṣṭi-śūnyāyety arthaḥ |",
    "GE07bhg4c09u:95": "tenānyo 'py etad anasūyaṃ prati",
    "GE07bhg4c09u:96": "brūyād iti darśitam |",
    "GE07bhg4c09u:97": "yaj jñātvā tvam aśubhāt saṃsārān mokṣyase ||1||",
    "GE07bhg4c09u:98": "BhG 9.2",
    "GE07bhg4c09u:99": "rāja-vidyā rāja-guhyaṃ pavitram idam uttamam |",
    "GE07bhg4c09u:100": "pratyakṣāvagamaṃ dharmyaṃ susukhaṃ kartum avyayam ||2||",
    "GE07bhg4c09u:101": "śrīdharaḥ - kiṃ ca rājavidyeti |",
    "GE07bhg4c09u:102": "idaṃ jñānaṃ rāja-vidyā vidyānāṃ rājā |",
    "GE07bhg4c09u:103": "rāja-guhyaṃ guhyānāṃ ca rājā |",
    "GE07bhg4c09u:104": "vidyāsu gopyeṣu ca atirahasyaṃ śreṣṭham ity arthaḥ |",
    "GE07bhg4c09u:105": "rāja-dantāditvād upasarjanasya paratvam |",
    "GE07bhg4c09u:106": "rājñāṃ vidyā rājñāṃ guhyam iti vā |",
    "GE07bhg4c09u:107": "uttamaṃ pavitram idam atyanta-pāvanam |",
    "GE07bhg4c09u:108": "jñānināṃ pratyakṣāvagamaṃ ca |",
    "GE07bhg4c09u:109": "pratyakṣaḥ spaṣṭo 'vagamo 'vabodho yasya tat pratyakṣāvagamam |",
    "GE07bhg4c09u:110": "dṛṣṭa-phalam ity arthaḥ |",
    "GE07bhg4c09u:111": "dharmyaṃ dharmād anapetam |",
    "GE07bhg4c09u:112": "vedokta-sarva-dharma-phalatvāt |",
    "GE07bhg4c09u:113": "kartuṃ ca susukhaṃ kartuṃ śakyam ity arthaḥ |",
    "GE07bhg4c09u:114": "avyayaṃ cākṣaya-phalatvāt ||2||",
    "GE07bhg4c09u:115": "madhusūdanaḥ - punas tadābhimukhyāya taj-jñānaṃ stauti rājeti |",
    "GE07bhg4c09u:116": "rāja-vidyā",
    "GE07bhg4c09u:117": "sarvāsāṃ vidyānāṃ rājā sarvāvidyānāśakatvāt |",
    "GE07bhg4c09u:118": "vidyāntarasyāvidyaika-deśa-virodhitvāt |",
    "GE07bhg4c09u:119": "tathā rāja-guhyaṃ sarveṣāṃ guhyānāṃ rājā |",
    "GE07bhg4c09u:120": "aneka-janma-kṛta-sukṛta-sādhyatvena bahubhir ajñātatvāt |",
    "GE07bhg4c09u:121": "rāja-dantāditvād upasarjanasya para-nipātaḥ |",
    "GE07bhg4c09u:122": "pavitram idam uttamaṃ prāyaścittair hi kiṃcid ekam eva pāpaṃ nivartyate |",
    "GE07bhg4c09u:123": "nivṛttaṃ ca tat-sva-kāraṇe sūkṣma-rūpeṇa tiṣṭhaty eva |",
    "GE07bhg4c09u:124": "yataḥ punas tat-pāpam",
    "GE07bhg4c09u:125": "upacinoti puruṣaḥ |",
    "GE07bhg4c09u:126": "idaṃ tv aneka-janma-sahasra-sañcitānāṃ sarveṣām api pāpānāṃ sthūla-sūkṣmāvasthānāṃ tat-kāraṇasya cājñānasya ca sadya",
    "GE07bhg4c09u:127": "evocchedakam |",
    "GE07bhg4c09u:128": "ataḥ sarvottamaṃ pāvanam idam eva |",
    "GE07bhg4c09u:129_0": "na cātīndriye dharma ivātra kasyacit sandehaḥ svarūpataḥ phalataś ca pratyakṣatād",
    "GE07bhg4c09u:129_1": "ity āha pratyakṣāvagamam avagamyate,nenety avagamo mānam avagamyate prāpyata ity",
    "GE07bhg4c09u:129_2": "avagamaḥ phalaṃ pratyakṣāvagamo mānam asminn iti",
    "GE07bhg4c09u:130": "svarūpataḥ sākṣi-pratyakṣatvam |",
    "GE07bhg4c09u:131": "pratyakṣo 'vagamo 'syeti phalataḥ",
    "GE07bhg4c09u:132": "sākṣi-pratyakṣatvam |",
    "GE07bhg4c09u:133": "mayedaṃ viditvam ato naṣṭam idānīm atra mamājñānam iti hi sārvalaukikaḥ sākṣy-anubhavaḥ |",
    "GE07bhg4c09u:134": "evaṃ lokānubhava-siddhatve 'pi taj-jñānaṃ dharmyaṃ dharmād anapetam",
    "GE07bhg4c09u:135": "aneka-janma-saṃcita-niṣkāma-dharma-phalam |",
    "GE07bhg4c09u:136": "tarhi duḥsampādaṃ syān nety āha |",
    "GE07bhg4c09u:137": "susukhaṃ kartuṃ gurūpadarśita-vicāra-sahakṛtena vedānta-vākyena",
    "GE07bhg4c09u:138": "sukhena kartuṃ śakyaṃ na deśa-kālādi-vyavadhānam apekṣate",
    "GE07bhg4c09u:139": "pramāṇa-vastu-paratantratvāj jñānasya |",
    "GE07bhg4c09u:140": "evam anāyāsa-sādhyatve",
    "GE07bhg4c09u:141": "svalpa-phalatvaṃ syād atyāyāsa-sādhyānām eva karmaṇāṃ mahā-phalatva-darśanād iti nety āha avyayam |",
    "GE07bhg4c09u:142": "evam anāyāsa-sādhyasyāpy",
    "GE07bhg4c09u:143": "asya phalato vyahto nāstīty avyayam akṣaya-phalam ity arthaḥ |",
    "GE07bhg4c09u:144": "karmaṇā tv atimahatām api kṣayi-phalatvam eva yo vā etad akṣaraṃ gārgy aviditvāsmil loke juhoti yajate tapas tapyate bahūni varṣa-sahasrāṇy antavad evāsya tad",
    "GE07bhg4c09u:145": "bhavati iti [BAU 3.7.10] śruteḥ |",
    "GE07bhg4c09u:146": "tasmāt sarvotkṛṣṭatvāc chraddheyam",
    "GE07bhg4c09u:147": "evātma-jñānam ||2||",
    "GE07bhg4c09u:148": "viśvanāthaḥ --- kiṃ ca |",
    "GE07bhg4c09u:149": "idaṃ jñānaṃ rāja-vidyā vidyā upāsanā vividhā eva bhaktayaḥ tāsāṃ rājā |",
    "GE07bhg4c09u:150": "rāja-dantāditvād para-nipātaḥ |",
    "GE07bhg4c09u:151": "guhyānāṃ rājeti bhakti-mātram evātiguhyaṃ tasya bahuvidhasyāpi rājā iti atiguhyatamam |",
    "GE07bhg4c09u:152": "pavitram idam iti sarva-pāpa-prāyaścittatvāt tvaṃ padārtah-jñānāc ca sakāśād api pāvitrya-karam",
    "GE07bhg4c09u:153": "aneka-janma-sahasra-sañcitānāṃ sarveṣām api pāpānāṃ sthūla-sūkṣmāvasthānāṃ tat-kāraṇasya cājñānasya ca sadya",
    "GE07bhg4c09u:154": "evocchedakam |",
    "GE07bhg4c09u:155": "ataḥ sarvottamaṃ pāvanam idam eva iti madhusūdana sarasvatīpādāḥ |",
    "GE07bhg4c09u:156": "pratyakṣa evāvagamo 'nubhavo yasya tat |",
    "GE07bhg4c09u:157": "bhaktiḥ pareśānubhavo viraktir anyatra caiṣa trika eka-kālaḥ |",
    "GE07bhg4c09u:158": "prapadyamānasya yathāśnataḥ syus tuṣṭiḥ puṣṭiḥ kṣud-apāyo 'nu-ghāsam || [BhP 11.2.42]",
    "GE07bhg4c09u:159": "ity ekādaśoketḥ pratipadam eva bhajanānurūpa-bhagavad-anubhava-lābhāt |",
    "GE07bhg4c09u:160": "dharmyaṃ dharmād anapetaṃ sarva-dharmākaraṇe 'pi sarva-dharma-siddheḥ -",
    "GE07bhg4c09u:161": "yathā taror mūla-niṣecanena",
    "GE07bhg4c09u:162": "tṛpyanti tat-skandha-bhujopaśākhāḥ |",
    "GE07bhg4c09u:163": "prāṇopahārāc ca yathendriyāṇāṃ tathaiva sarvārhaṇam acyutejyā || [BhP 4.31.14] iti nāradokteḥ",
    "GE07bhg4c09u:164": "kartuṃ susukham iti karma-jñānādāv iva nātra ko 'pi",
    "GE07bhg4c09u:165": "kāra-vāṅ-mānasa-kleśātiśayaḥ śravaṇa-kīrtanādi-bhakteḥ",
    "GE07bhg4c09u:166": "śrotrādīndriya-vyāpāra-mātratvāt |",
    "GE07bhg4c09u:167": "avyayaṃ karma-jñānādivan na naśvaraṃ nirguṇatvāt ||2||",
    "GE07bhg4c09u:168": "baladevaḥ - rāja-vidyeti |",
    "GE07bhg4c09u:169": "vidyānāṃ",
    "GE07bhg4c09u:170": "śāṇḍilya-vaiśvānara-daharādi-śabda-pūrvāṇāṃ rājā rāja-vidyā |",
    "GE07bhg4c09u:171": "guhyānāṃ",
    "GE07bhg4c09u:172": "jīvātma-yāthātmyādi-rahasyānāṃ rājā rāja-guhyam idaṃ bhakti-rūpaṃ jñānam |",
    "GE07bhg4c09u:173": "rāja-dantāditvād upasarjanasya para-nipātaḥ |",
    "GE07bhg4c09u:174": "tathātve pratipādayituṃ viśinaṣṭi - uttamaṃ pavitraṃ liṅga-deha-paryanta-sarva-pāpa-praśamanāt",
    "GE07bhg4c09u:175": "yad uktaṃ pādme-",
    "GE07bhg4c09u:176": "aprārabdha-phalaṃ pāpaṃ kūṭaṃ bījaṃ phalonmukham |",
    "GE07bhg4c09u:177": "krameṇaiva pralīyante viṣṇu-bhakti-ratātmanām || iti |",
    "GE07bhg4c09u:178": "kramo 'tra parṇa-śataka-vedhavad bodhyaḥ |",
    "GE07bhg4c09u:179": "pratyakṣāvagamam avagamyata ity avagamo viṣayaḥ |",
    "GE07bhg4c09u:180": "sa yasmin pratyakṣe 'sti śravaṇādike 'bhyastyamāne",
    "GE07bhg4c09u:181": "tasmiṃs tad-viṣayaḥ puruṣottamo 'ham āvirbhavāmi |",
    "GE07bhg4c09u:182": "evam āha sūtrakāraḥ -",
    "GE07bhg4c09u:183": "prakāśaś ca karmaṇy abhyāsāt iti |",
    "GE07bhg4c09u:184": "dharmyaṃ dharmād anapetaṃ",
    "GE07bhg4c09u:185": "guru-śuśrūṣādi-dharmair nityaṃ puṣyamāṇam |",
    "GE07bhg4c09u:186": "śrutiś ca ācāryavān puruṣo veda ity ādyā |",
    "GE07bhg4c09u:187": "kartuṃ susukhaṃ sukha-sādhyam |",
    "GE07bhg4c09u:188": "śrotrādi-vyāpāra-mātratvāt",
    "GE07bhg4c09u:189": "tulasī-pātrāmbu-culuka-mātropakaraṇatvāc ca |",
    "GE07bhg4c09u:190": "avyayam avināśi-mokṣe 'pi",
    "GE07bhg4c09u:191": "tasyānuvṛtteḥ |",
    "GE07bhg4c09u:192": "evaṃ vakṣyati bhaktyā mām abhijānāti ity ādinā |",
    "GE07bhg4c09u:193": "karma-yogādikaṃ tu nedṛśam ato 'sya rāja-vidyātvam |",
    "GE07bhg4c09u:194_0": "tatrāhuḥ rājñāṃ vidyā, rājñāṃ guhyam iti rājñām ivodāra-cetasāṃ kāruṇikānām iva divam",
    "GE07bhg4c09u:194_1": "api tucchīkurvatām iyaḥ vidyā na tu śīghraṃ putrādi-lipsayā devān abhyarcatāṃ dīna-cetasāṃ",
    "GE07bhg4c09u:194_2": "karmiṇām |",
    "GE07bhg4c09u:195": "rājāno hi mahāratnādi-sampad apy anihnuvānāḥ sva-mantraṃ yathātiyatnān nihnūyate tathānyāṃ vidyām anihnuvānā mad-bhaktā",
    "GE07bhg4c09u:196": "etām atiyatnān nihnuvīrann iti |",
    "GE07bhg4c09u:197": "samānam anyat ||2||",
    "GE07bhg4c09u:198": "BhG 9.3",
    "GE07bhg4c09u:199": "aśraddadhānāḥ puruṣā dharmasyāsya paraṃtapa |",
    "GE07bhg4c09u:200": "aprāpya māṃ nivartante mṛtyu-saṃsāra-vartmani ||3||",
    "GE07bhg4c09u:201": "śrīdharaḥ - nanv evam asyātisukaratve ke nāma saṃsāriṇaḥ syuḥ |",
    "GE07bhg4c09u:202": "tatrāha aśraddadhānā iti |",
    "GE07bhg4c09u:203": "asya bhakti-sahita-jñāna-lakṣaṇasya |",
    "GE07bhg4c09u:204": "dharmasyeti karmaṇi ṣaṣṭhī |",
    "GE07bhg4c09u:205": "imaṃ dharmam aśraddadhānā āstikyenāsvīkurvanta upāyāntarair mat-prāptaye kṛta-prayatnā api mām aprāpya mṛtyu-yukte",
    "GE07bhg4c09u:206": "saṃsāra-vartmani nimitte nivartante |",
    "GE07bhg4c09u:207": "mṛtyu-vyāpte saṃsāra-mārge",
    "GE07bhg4c09u:208": "paribhramantīty arthaḥ ||3||",
    "GE07bhg4c09u:209": "madhusūdanaḥ - evam asya sukaratve sarvotkṛṣṭatve ca sarve 'pi kuto 'tra",
    "GE07bhg4c09u:210": "na pravartante, tathā ca na ko 'pi saṃsārī syād ity ata āha aśraddadhānā iti |",
    "GE07bhg4c09u:212": "asyātma-jñānākhyasya dharmasya svarūpe sādhane phale ca śāstra-pratipādite 'pi aśraddadhānā",
    "GE07bhg4c09u:213_0": "veda-virodhi-kuhetu-darśana-dūṣitāntaḥkaraṇatayā prāmāṇyam amanyamānāḥ pāpa-kāriṇo",
    "GE07bhg4c09u:213_1": "'sura-sampadam ārūḍhāḥ sva-mati-kalpitenopāyena kathaṃcid yatamānā api śāstra-vihitopāyābhāvād",
    "GE07bhg4c09u:213_2": "aprāpya māṃ mat-prāpti-sādhanam apy alabdhvā nivartante niścayena vartante |",
    "GE07bhg4c09u:214": "kva mṛtyu-yukte saṃsāra-vartmani",
    "GE07bhg4c09u:215": "sarvadā janana-maraṇa-prabandhena nāraki-tiryag-ādi-yoniṣv eva bhramantīty arthaḥ ||3||",
    "GE07bhg4c09u:216": "viśvanāthaḥ --- nanv evam asyātisukha-karatve sati ko nāma saṃsārī syāt |",
    "GE07bhg4c09u:217": "tatrāha aśraddadhānā iti |",
    "GE07bhg4c09u:218": "asyeti karmaṇi ṣaṣṭhī ārṣī |",
    "GE07bhg4c09u:219": "imaṃ dharmam aśraddadhānāḥ śāstra-vākyaiḥ pratipāditaṃ bhakteḥ sarvotkarṣaṃ",
    "GE07bhg4c09u:220": "stuty-artha-vādam eva manyamānā āstikyena na svīkurvanti ye, ta upāyāntarair mat-prāptaye kṛta-prayatnā api mām aprāpya mṛtyu-vyāpte",
    "GE07bhg4c09u:221": "saṃsāra-vartmani nitarām atiśayena vartante ||3||",
    "GE07bhg4c09u:222": "baladevaḥ -- nanv evaṃ sukare dharme sthite na ko 'pi saṃsāred iti cet",
    "GE07bhg4c09u:223": "tatrāha aśraddadhānā iti |",
    "GE07bhg4c09u:224": "dharmasyeti karmaṇi ṣaṣṭhī |",
    "GE07bhg4c09u:225": "imaṃ",
    "GE07bhg4c09u:226": "mad-bhakti-lakṣaṇaṃ dharmam śruty-ādi-prasiddha-prabhāvam apy aśraddadhānā dṛḍha-viśvāsena tam agṛhṇataḥ stuti-mātram evaitad iti ye manyante, te",
    "GE07bhg4c09u:227": "mat-prāptaye sādhanāntarāṇy anutiṣṭhanto 'pi bhakty-avahelanān mām aprāpya mṛtyu-yukte saṃsāra-vartmani nitarām vartante ||3||",
    "GE07bhg4c09u:228": "BhG 9.4",
    "GE07bhg4c09u:229": "mayā tatam idaṃ sarvaṃ jagad avyakta-mūrtinā |",
    "GE07bhg4c09u:230": "mat-sthāni sarva-bhūtāni na cāhaṃ teṣv avasthitaḥ ||4||",
    "GE07bhg4c09u:231": "śrīdharaḥ - tad evaṃ vaktavyatayā prastutasya jñānasya stutyā śrotāram abhimukhīkṛtya tad eva jñānaṃ kathayati mayeti dvābhyām |",
    "GE07bhg4c09u:232": "avyaktā",
    "GE07bhg4c09u:233": "'tīndriyā mūrtiḥ svarūpaṃ yasya |",
    "GE07bhg4c09u:234": "tādṛśena mayā kāraṇa-bhūtena sarvam idaṃ jagat tataṃ vyāptam |",
    "GE07bhg4c09u:235": "tat sṛṣṭvā tad evānuprāviśat ity ādi śruteḥ |",
    "GE07bhg4c09u:236": "ataeva",
    "GE07bhg4c09u:237": "kāraṇa-bhūte mayi tiṣṭhantīti mat-sthāni sarvāṇi bhūtāni carācarāṇi |",
    "GE07bhg4c09u:238": "evam api ghaṭādiṣu kāryeṣu mṛttikeva teṣu bhūteṣu nāham avasthitaḥ |",
    "GE07bhg4c09u:239": "ākāśavad asaṅgatvāt ||4||",
    "GE07bhg4c09u:240": "madhusūdanaḥ - tad evaṃ vaktavyatayā pratijñātasya jñānasya vidhi-mukhenetara-niṣedha-mukhena ca stutyābhimukhīkṛtam arjunaṃ prati tad evāha dvābhyām mayeti |",
    "GE07bhg4c09u:241": "idaṃ jagat sarvaṃ bhūta-bhautika-tat-kāraṇa-rūpaṃ",
    "GE07bhg4c09u:242": "dṛśya-jātaṃ mad-ajñāna-kalpitaṃ māyādhiṣṭhānena paramārtha-satā sad-rūpeṇa",
    "GE07bhg4c09u:243": "sphuraṇa-rūpeṇa ca tataṃ vyāptaṃ rajju-khaṇḍeneva tad-ajñāna-kalpitaṃ",
    "GE07bhg4c09u:244": "sarpa-dhārādi |",
    "GE07bhg4c09u:245": "tvayā vāsudevena paricchinnena sarvaṃ jagat kathaṃ vyāptaṃ",
    "GE07bhg4c09u:246": "pratyakṣa-virodhād iti nety āha avyaktā sarva-karaṇāgocarībhūtā",
    "GE07bhg4c09u:247": "sva-prakāśādvaya-caitanya-sad-ānanda-rūpā mūrtir yasya tena mayā vyāptam idaṃ sarvaṃ na tv anena dehenety arthaḥ |",
    "GE07bhg4c09u:248": "ata eva santīva sphurantīva",
    "GE07bhg4c09u:249": "mad-rūpeṇa sthitāni mat-sthāni sarva-bhūtāni sthāvarāṇi jaṅgamāni ca |",
    "GE07bhg4c09u:250": "paramārthatas tu na ca naivāhaṃ teṣu kalpiteṣu bhūtesv avasthitaḥ kalpitākalpitayoḥ sambandhāyogāt",
    "GE07bhg4c09u:251": "ataevoktaṃ yatra yad adhyastaṃ",
    "GE07bhg4c09u:252": "tat-kṛtena guṇena doṣeṇa vāṇu-mātreṇāpi na sa sambadhyata iti ||4||",
    "GE07bhg4c09u:253": "viśvanāthaḥ --- yad dāsya-bhaktāv etan-mātraṃ mad-aiśvarya-jñānaṃ",
    "GE07bhg4c09u:254": "mad-bhaktair apekṣitavyam ity āha saptabhiḥ |",
    "GE07bhg4c09u:255": "avyaktā 'tīndriyā mūrtiḥ svarūpaṃ yasya tena mayā kāraṇa-bhūtena sarvam idaṃ jagat tataṃ vyāptam",
    "GE07bhg4c09u:256": "ataeva mat-sthāni mayi kāraṇa-bhūte pūrṇa-caitanya-svarūpe sthitāni sarvāṇi bhūtāni carācarāṇi santi |",
    "GE07bhg4c09u:257": "evam api ghaṭādiṣu sva-kāryeṣu",
    "GE07bhg4c09u:258": "mṛgādivatteṣu bhūteṣu nāham avasthito 'saṅgatvāt ||4||",
    "GE07bhg4c09u:259": "baladevaḥ - atha sva-bhakty-uddīpakam adbhuta-svaiśvaryam āha mayeti |",
    "GE07bhg4c09u:260": "avyaktā indriyāgrāhyā mūrtiḥ svarūpaṃ yasya tena mayā sarvam idaṃ jagat tataṃ dhartuṃ niyantuṃ ca vyāptam |",
    "GE07bhg4c09u:261": "ataeva sarvāṇi carācarāṇi bhūtāni vyāpake dhārake niyāmake ca mayi sthitāni bhavantīti teṣāṃ",
    "GE07bhg4c09u:262": "tad-adhīnā nety arthaḥ |",
    "GE07bhg4c09u:263": "iha nikhila-jagad-antaryāmiṇā svāṃśenāntaḥ praviśya niyacchāmi dadhāmi cety uktam |",
    "GE07bhg4c09u:264": "āha caivaṃ śrutiḥ yaḥ pṛthivyāṃ tiṣṭhat ity ādinā |",
    "GE07bhg4c09u:265": "ihāpi vakṣyati viṣṭabhyāham idaṃ kṛtsnam ity ādi ||4||",
    "GE07bhg4c09u:266": "BhG 9.5",
    "GE07bhg4c09u:267": "na ca mat-sthāni bhūtāni paśya me yogam aiśvaram |",
    "GE07bhg4c09u:268": "bhūta-bhṛn na ca bhūta-stho mamātmā bhūta-bhāvanaḥ ||5||",
    "GE07bhg4c09u:269": "śrīdharaḥ - kiṃ ca na ceti |",
    "GE07bhg4c09u:270": "na ca mayi sthitāni bhūtāni |",
    "GE07bhg4c09u:271": "asaṅgatvād eva mama |",
    "GE07bhg4c09u:272": "nanu tarhi vyāpakatvam āśrayatvaṃ ca pūrvoktaṃ viruddham ity āśaṅkyāha paśyeti |",
    "GE07bhg4c09u:273": "me mama aiśvaryam asādhāraṇaṃ yogaṃ yuktim",
    "GE07bhg4c09u:274": "aghaṭana-ghaṭanā-cāturyaṃ paśya |",
    "GE07bhg4c09u:275": "madīya-yoga-māyā-vaibhavasyāvirtarkyatvān na kiñcid viruddham ity arthaḥ |",
    "GE07bhg4c09u:276": "anyad apy āścaryaṃ paśyety āha bhūteti |",
    "GE07bhg4c09u:277": "bhūtāni bibharti dhārayatīti",
    "GE07bhg4c09u:278": "bhūta-bhṛt |",
    "GE07bhg4c09u:279": "bhūtāni bhāvayati pālayatīti bhūta-bhāvanaḥ |",
    "GE07bhg4c09u:280": "evaṃ bhūto 'pi",
    "GE07bhg4c09u:281": "mamātmā paraṃ svarūpaṃ bhūtastho na bhavatīti |",
    "GE07bhg4c09u:282": "ayaṃ bhāvaḥ - yathā dehaṃ bibhrat pālayaṃś ca jīvo 'haṅkāreṇa tat-saṃśliṣṭas tiṣṭhaty evam",
    "GE07bhg4c09u:283": "bhūtāni dhārayan pālayann api teṣu na tiṣṭhāmi |",
    "GE07bhg4c09u:284": "nirahaṅkāratvād iti ||5||",
    "GE07bhg4c09u:285": "madhusūdanaḥ - ataeva na ceti |",
    "GE07bhg4c09u:286": "diviṣṭha ivāditye kalpitāni",
    "GE07bhg4c09u:287": "jala-calanādīni mayi kalpitāni bhūtāni paramārthato mayi na santi |",
    "GE07bhg4c09u:288": "tvam arjunaḥ prākṛtīṃ manuṣya-buddhiṃ hitvā paśya paryālocaya me yogaṃ prabhāvam aiśvaram aghaṭana-ghaṭanā-cāturyaṃ māyāvina iva mamāvalokayety",
    "GE07bhg4c09u:289": "arthaḥ |",
    "GE07bhg4c09u:290": "nāhaṃ kasyacid ādheyo nāpi kaasyacid ādhāras tathāpy ahaṃ sarveṣu bhūteṣu mayi ca sarvāṇi bhūtānīti mahatīyaṃ māyā |",
    "GE07bhg4c09u:291": "yato bhūtāni sarvāṇi kāryāṇy upādānatayā bibharti dhārayati poṣayatīti ca bhūta-bhṛt |",
    "GE07bhg4c09u:292": "bhūtāni sarvāṇi kartṛtayotpādayatīti bhūta-bhāvanaḥ |",
    "GE07bhg4c09u:293": "evam",
    "GE07bhg4c09u:294": "abhinna-nimittopādāna-bhūto 'pi mamātmā mama parmaārtha-svarūpa-bhūtaḥ",
    "GE07bhg4c09u:295": "sac-cid-ānanda-ghano 'saṅgādvitīya-svarūpatvāc ca bhūtasthaḥ paramārthato",
    "GE07bhg4c09u:296": "na bhūta-sambandhī svapna-dṛg iva na paramārthataḥ sva-kalpita-sambandhīty",
    "GE07bhg4c09u:297": "arthaḥ |",
    "GE07bhg4c09u:298": "mamātmeti rāhoḥ śira itivat kalpanayā ṣaṣṭhī ||5||",
    "GE07bhg4c09u:299": "viśvanāthaḥ --- tata eva mayi sthitāny api bhūtāni na mat-sthāni",
    "GE07bhg4c09u:300": "mamāsaṅgatvād eveti bhāvaḥ |",
    "GE07bhg4c09u:301": "nanu tarhi tava jagad-vyāpakatvam",
    "GE07bhg4c09u:302": "jagad-āśrayatvaṃ ca pūrvoktaṃ viruddham ity āha paśya me yogam aiśvaram",
    "GE07bhg4c09u:303": "asādhāraṇaṃ yogaiśvaryam aghaṭita-ghaṭanā-cāturya-mayam |",
    "GE07bhg4c09u:304": "anyad apy āścaryaṃ paśyety āha bhūtāni bibharti dhārayatīti bhūta-bhṛt |",
    "GE07bhg4c09u:305": "bhūtāni bhāvayati pālayatīti bhūta-bhāvanaḥ |",
    "GE07bhg4c09u:306": "evaṃ bhūto 'pi mamātmā bhūta-stho na bhavatīti mameti bhagavati deha-dehi-vibhāgābhāvāt |",
    "GE07bhg4c09u:307": "rāhoḥ śiraḥ itivad abhede 'pi ṣaṣṭhī |",
    "GE07bhg4c09u:308": "ayaṃ bhāvaḥ - yathā jīvo dehaṃ dadhat pālayann api",
    "GE07bhg4c09u:309": "tasmin āsaktyā deha-stha eva bhavati, evam ahaṃ bhūtāni dadhat pālayann api māyika-sarva-bhūta-śarīro 'pi na tatrastho niḥsaṅgatvād iti ||5||",
    "GE07bhg4c09u:310": "baladevaḥ - nanv atiguruṃ bhāraṃ vahatas te mahān khedaḥ syād iti cet tatrāha na ceti |",
    "GE07bhg4c09u:311": "ghaṭādāv udakādīnīva bhāra-bhūtāni cabhūtāni saṃsṛṣṭāni mayi na santi |",
    "GE07bhg4c09u:312": "tarhi mat-sthāni saarva-bhūtānīty-ukti-viruddheteti mayi na santi |",
    "GE07bhg4c09u:313": "tarhi mat-sthāni sarva-bhūtānīty-uktir viruddheteti cet tatraha",
    "GE07bhg4c09u:314": "paśyeti |",
    "GE07bhg4c09u:315": "mamaiśvaraṃ mad-asādhāraṇaṃ yogaṃ paśya jānīhi yujyate 'nena",
    "GE07bhg4c09u:316": "durghaṭeṣu kāryeṣu iti nirukter yogo 'vicintya-śakti-vapuḥ",
    "GE07bhg4c09u:317": "satya-saṅkalpatā-lakṣaṇo dharamas tam ity arthaḥ |",
    "GE07bhg4c09u:318": "etad eva visphuṭayati",
    "GE07bhg4c09u:319": "bhūta-bhṛd iti bhūta-bhṛt bhūtānāṃ dhārakaḥ pālakaś cāhaṃ bhūtastho bhūta-saṃpṛkto naiva bhavāmi |",
    "GE07bhg4c09u:320": "yato mām ātmā mana eva bhūta-bhāvanaḥ",
    "GE07bhg4c09u:321": "satya-saṅkalpatā -lakṣaṇenaiśvareṇa yogenaivāhaṃ bhūtānāṃ dhāraṇaṃ pālanaṃ ca karomi, na tu sva-mūrti-vyāpāreṇety arthaḥ |",
    "GE07bhg4c09u:322": "śrutiś caivam āha - etasya vā akṣarasya praśāsane gārgi sūryācandram asau vidhṛtau tiṣṭhata etasya vā akṣarasya praśāsane gārgi dyāv āpṛthivyau vidhṛte tiṣṭhataḥ [BAU 3.7.9]",
    "GE07bhg4c09u:323": "ity ādinā |",
    "GE07bhg4c09u:324": "yadyapi svarūpān na mano bhinnaṃ, tathāpi sattā satīty ādivad viśeṣād vāstavaṃ bheda-kāryam ādāyaiva tathoktaṃ bodhyam ||5||",
    "GE07bhg4c09u:325": "BhG 9.6",
    "GE07bhg4c09u:326": "yathākāśa-sthito nityaṃ vāyuḥ sarvatra-go mahān |",
    "GE07bhg4c09u:327": "tathā sarvāṇi bhūtāni mat-sthānīty upadhāraya ||6||",
    "GE07bhg4c09u:328": "śrīdharaḥ - asaṃśliṣṭayor apy ādhārādheya-bhāvaṃ dṛṣṭāntenāha yayeti |",
    "GE07bhg4c09u:329": "avakāśaṃ vināvasthānānupapatter nityam ākāśe sthito vāyuḥ sarvatra-go 'pi",
    "GE07bhg4c09u:330": "mahān api nākāśena saṃśliṣyate |",
    "GE07bhg4c09u:331": "niravayavatvena saṃśleṣāyogāt |",
    "GE07bhg4c09u:332": "tathā sarvāṇi bhūtāni mayi sthitānīti jānīhi ||6||",
    "GE07bhg4c09u:333": "madhusūdanaḥ - asaṃśliṣṭayor apy ādhārādheya-bhāvaṃ dṛṣṭāntenāha yatheti |",
    "GE07bhg4c09u:334": "yathaivāsaṅga-svabhāva ākāśe sthito nityaṃ",
    "GE07bhg4c09u:335": "sarvadotpatti-sthiti-saṃhāra-kāleṣu vātīti vāyuḥ sarvadā calana-svabhāvaḥ",
    "GE07bhg4c09u:336": "| ataeva sarvatra gacchatīti sarvatra-gaḥ |",
    "GE07bhg4c09u:337": "mahān parimāṇataḥ |",
    "GE07bhg4c09u:338": "etādṛśo",
    "GE07bhg4c09u:339": "'pi na na kadāpy ākāśena saha saṃsṛjyate |",
    "GE07bhg4c09u:340": "tathaivāsaṅga-svabhāve mayi saṃśleṣam antareṇaiva sarvāṇi bhūtāny ākāśādīni mahānti sarvatragāni",
    "GE07bhg4c09u:341": "sthitāni nāpi sthitānīty upadhāraya vimṛśyāvadhāraya ||6||",
    "GE07bhg4c09u:342": "viśvanāthaḥ --- asaṅge mayi bhūtāni sthitāny api na sthitāni, teṣv apy ahaṃ sthito 'pi na sthita ity atra dṛṣṭāntam āha yatheti |",
    "GE07bhg4c09u:343": "yathaivāsaṅga-svabhāve ākāśe nityaṃ vātīti vāyuḥ sarvadā calana-svabhāvaḥ",
    "GE07bhg4c09u:344": "| ataeva sarvatra gacchatīti sarvatra-go mahān parimāṇataḥ yathā",
    "GE07bhg4c09u:345": "svākāśasya asaṅgatvāt tatra sthito 'pi na sthitaḥ |",
    "GE07bhg4c09u:346": "ākāśo 'pi vāyau sthito 'pi na sthito 'saṅgatvād eva tathaivāsaṅga-svabhāve mayi sarvāṇi",
    "GE07bhg4c09u:347": "ākāśādīni mahānti sarvatragāni sthitāni nāpi sthitānīty upadhāraya vimṛśya niścinu |",
    "GE07bhg4c09u:348": "nanu tarhi paśya me yogam aiśvaram iti bhagavad-uktaṃ",
    "GE07bhg4c09u:349": "yogaiśvaryasyātarkyatvaṃ kathaṃ siddham abhūt ? dṛṣṭānta-lābhāt |",
    "GE07bhg4c09u:350": "ucyate -",
    "GE07bhg4c09u:351": "ākāśasya jaḍatvā evāsaṅgatvam |",
    "GE07bhg4c09u:352": "cetanasya tv asaṅgatvaṃ",
    "GE07bhg4c09u:353": "jagad-adhiṣṭhānādhiṣṭhātṛtve parameśvaraṃ vinā nānyatrāstīty atarkyatvaṃ siddham eva |",
    "GE07bhg4c09u:354": "tad apy ākāśa-dṛṣṭānto loka-buddhi-praveśārtha eva jñeyaḥ ||6||",
    "GE07bhg4c09u:355": "baladevaḥ - carācarāṇāṃ sarveṣāṃ bhūtānāṃ mat-saṅkalpāyattā sthitir vṛttiś cety atra dṛṣṭāntam āha yatheti |",
    "GE07bhg4c09u:356": "yathā nirālambe mahaty ākāśe nirālambo mahān vāyuḥ sthitaḥ sarvatra gacchati |",
    "GE07bhg4c09u:357": "tasya tasya ca nirālambatayā sthitir mat-saṅkalpād eva pravṛttiś cety antaryāmi-brāhmaṇāt yad bhīṣā vātaḥ pavate iti śruty-antarāc copadhārayeti, tathā sarvāṇi sthira-carāṇi",
    "GE07bhg4c09u:358": "bhūtāni mat-sthāni tair ansaṃtuṣṭe mayi sthitāni mayaiva saṅkalpa-mātreṇa",
    "GE07bhg4c09u:359": "dhṛtāni nityamitāni cety upadhāraya |",
    "GE07bhg4c09u:360": "anyathā ākāśādīni vibhraṃśerann iti",
    "GE07bhg4c09u:361": "BhG 9.7",
    "GE07bhg4c09u:362": "sarva-bhūtāni kaunteya prakṛtiṃ yānti māmikām |",
    "GE07bhg4c09u:363": "kalpa-kṣaye punas tāni kalpādau visṛjāmy aham ||7||",
    "GE07bhg4c09u:364": "śrīdharaḥ - tad evam asaṅgasyaiva yogamāyayā sthiti-hetutvam uktam |",
    "GE07bhg4c09u:365": "tayaiva sṛṣṭi-prayala-hetutvaṃ cāha sarveti |",
    "GE07bhg4c09u:366": "kalpa-kṣaye pralaya-kāle",
    "GE07bhg4c09u:367": "sarvāṇi bhūtāni prakṛtiṃ yānti |",
    "GE07bhg4c09u:368": "triguṇātmikāyāṃ māyāyāṃ līyante |",
    "GE07bhg4c09u:369": "punaḥ kalpādau sṛṣṭi-kāle tāni visṛjāmi viśeṣeṇa sṛjāmi ||7||",
    "GE07bhg4c09u:370": "madhusūdanaḥ - evam utpatti-kāle sthiti-kāle ca kalpitena prapañcenāsaṅgasyātmano 'saṃśleṣam uktvā pralaye 'pi tam āha sarvetei |",
    "GE07bhg4c09u:371": "sarvāṇi bhūtāni kalpa-kṣaye pralaya-kāle māmikāṃ mac-chaktitvena kalpitāṃ prakṛtiṃ triguṇātmikāṃ māyāṃ sva-kāraṇa-bhūtāṃ yānti tatraiva sūkṣma-rūpeṇa līyanta ity arthaḥ |",
    "GE07bhg4c09u:372": "he kaunteyety uktārtham |",
    "GE07bhg4c09u:373": "punas tāni kalpādau sarga-kāle visṛjāmi prakṛtāv avibhāgāpannāni vyanajmi ahaṃ sarvajñaḥ sarva-śaktir īśvaraḥ ||7||",
    "GE07bhg4c09u:374": "viśvanāthaḥ --- nanv adhunā dṛśyamāny etāni bhūtāni tvayi sthitānīty avagamyate |",
    "GE07bhg4c09u:375": "mahā-pralaye kva yāsyantīty apekṣāyām āha sarveti |",
    "GE07bhg4c09u:376": "māmikāṃ madīyāṃ mama triguṇātmikāyāṃ māyā-śaktau līyanta ity arthaḥ |",
    "GE07bhg4c09u:377": "punaḥ",
    "GE07bhg4c09u:378": "kalpa-kṣaye pralayānte sṛṣṭi-kāle tāni viśeṣeṇa sṛjāmi ||7||",
    "GE07bhg4c09u:379": "baladevaḥ - sva-saṅkalpād eva bhūtānāṃ sthitir uktā |",
    "GE07bhg4c09u:380": "atha tasmād eva teṣāṃ sarga-pralayāv āha sarveti |",
    "GE07bhg4c09u:381": "he kaunteya ! kalpa-kṣaye",
    "GE07bhg4c09u:382": "caturmukhāvasāna-kāle sarvāṇi bhūtāni mat-saṅkalpād eva māmikāṃ prakṛtiṃ",
    "GE07bhg4c09u:383": "yānit |",
    "GE07bhg4c09u:384": "prakṛti-śaktike mayi vilīyante kalpādau punas tāny aham eva bahu syām iti saṅkalpa-mātreṇa vaividhyena sṛjāmi ||7||",
    "GE07bhg4c09u:385": "BhG 9.8",
    "GE07bhg4c09u:386": "prakṛtiṃ svām avaṣṭabhya visṛjāmi punaḥ punaḥ |",
    "GE07bhg4c09u:387": "bhūta-grāmam imaṃ kṛtsnam avaśaṃ prakṛter vaśāt ||8||",
    "GE07bhg4c09u:388": "śrīdharaḥ - nanv asaṅgo nirvikāraś ca tvaṃ kathaṃ sṛjasīty apekṣāyām āha -",
    "GE07bhg4c09u:389": "prakṛtim iti |",
    "GE07bhg4c09u:390": "svāṃ svīyāṃ svādhīnāṃ prakṛtim avaṣṭabhyādhiṣṭhāya |",
    "GE07bhg4c09u:391": "pralaye līnaṃ santaṃ caturvidham imaṃ sarvaṃ bhūta-grāmaṃ",
    "GE07bhg4c09u:392": "karmādi-paravaśaṃ punaḥ punar vividhaṃ sṛjāmi |",
    "GE07bhg4c09u:393": "viśeṣeṇa sṛjāmi iti vā |",
    "GE07bhg4c09u:394": "katham ? prakṛter vaśāt prācīna-karma-nimitta-tat-tat-svabhāva-vaśāt ||8||",
    "GE07bhg4c09u:395": "madhusūdanaḥ - kiṃ-nimittā parameśvara-stheyaṃ sṛṣṭir na tāvat",
    "GE07bhg4c09u:396": "sva-bhogārthā tasya sarva-sākṣi-bhūta-caitanya-mātrasya bhoktṛtvābhāvāt tathātve vā saṃsāritveneśvaratva-vyāghātāt",
    "GE07bhg4c09u:397": "nāpy anyo bhoktā yad artheyaṃ sṛṣṭiḥ |",
    "GE07bhg4c09u:398": "cetanāntarābhāvāt |",
    "GE07bhg4c09u:399": "īśvarasyaiva sarvatra jīva-rūpeṇa sthitatvāt",
    "GE07bhg4c09u:400": "| acetanasya cābhoktṛtvāt |",
    "GE07bhg4c09u:401": "ataeva nāpavargārthāpi sṛṣṭiḥ |",
    "GE07bhg4c09u:402": "bandhābhāvād",
    "GE07bhg4c09u:403_0": "apavarga-virodhitvāc cety ādy-anupapattiḥ sṛṣṭer māyā-mayatvaṃ sādhayantī nāsmākaṃ",
    "GE07bhg4c09u:403_1": "pratikūleti na parihartavyety abhipretya māyāmayatvān mithyātvaṃ prapañcasya vaktum",
    "GE07bhg4c09u:403_2": "ārabhate tribhiḥ prakṛtim iti |",
    "GE07bhg4c09u:404": "prakṛtiṃ māyākhyām anirvacanīyāṃ svāṃ svasmin kalpitām avaṣṭabhya",
    "GE07bhg4c09u:405": "svasattā-sphūrtibhyāṃ dṛḍhīkṛtya tasyāḥ prakṛter māyāyā vaśād avidyāsmitā-rāga-dveṣābhiniveśa-kāraṇāvaraṇa-vikṣepātmaka-śakti-prabhāvāj",
    "GE07bhg4c09u:406": "jāyamānam imaṃ sarva-pramāṇa-saṃnidhāpitaṃ bhūta-grāmam",
    "GE07bhg4c09u:407": "ākāśādi-bhūta-samudāyam ahaṃ māyāvīva punaḥ punar visṛjāmi vividhaṃ sṛjāmi",
    "GE07bhg4c09u:408": "kalpanā-mātreṇa svapna-dṛg iva ca svapna-prapañcam ||8||",
    "GE07bhg4c09u:409": "viśvanāthaḥ --- nanv asaṅgo nirvikāraś ca tvaṃ kathaṃ sṛjasīty apekṣāyām āha - prakṛtim iti |",
    "GE07bhg4c09u:410": "svāṃ svīyām avaṣṭabhyādhiṣṭhāya prakṛter vaśāt svīya-svabhāva-vaśāt prācīna-karma-nimittād iti yāvat |",
    "GE07bhg4c09u:411": "avaśaṃ",
    "GE07bhg4c09u:412": "karmādi-paratantram ||8||",
    "GE07bhg4c09u:413": "baladevaḥ -- prakṛtim iti |",
    "GE07bhg4c09u:414": "svām ātmīyāṃ tri-guṇāṃ prakṛtim avaṣṭabhyādhiṣṭhāya saṅkalpa-mātreṇa mahad-ādyān manā pariṇamayyemaṃ caturvidham bhūta-grāmaṃ visṛjāmi punaḥ punaḥ kāle kāle |",
    "GE07bhg4c09u:415": "kīdṛśam ity āha prakṛteḥ prācīna-karma-vāsanāyā vaśāt prabhāvād avaśaṃ paratantraṃ tathā cācintya-śakter asaṅga-svabhāvasya mama saṅkalpa-mātreṇa tat tat kurvato",
    "GE07bhg4c09u:416": "na tat-saṃsarga-gandho na ca ko 'pi kheda-leśa iti ||8||",
    "GE07bhg4c09u:417": "BhG 9.9",
    "GE07bhg4c09u:418": "na ca māṃ tāni karmāṇi nibadhnanti dhanaṃjaya |",
    "GE07bhg4c09u:419": "udāsīnavad āsīnam asaktaṃ teṣu karmasu ||9||",
    "GE07bhg4c09u:420": "śrīdharaḥ - nanv evaṃ nānā-vidhāni karmāṇi kurvatas tava jīvavad-bandhaḥ",
    "GE07bhg4c09u:421": "kathaṃ na syād iti ? ata āha na ca mām iti |",
    "GE07bhg4c09u:422": "tāni viśva-sṛṣṭy-ādīni",
    "GE07bhg4c09u:423": "karmāṇi māṃ na nibadhnanti |",
    "GE07bhg4c09u:424": "karmāsaktir hi baddha-hetuḥ sā cāpta-kāmatvān",
    "GE07bhg4c09u:425": "mama nāsti |",
    "GE07bhg4c09u:426": "ata udāsīnatvānupapatter udāsīnavat sthitam ity uktam ||9||",
    "GE07bhg4c09u:427": "madhusūdanaḥ - ataḥ na ceti |",
    "GE07bhg4c09u:428": "na ca naiva sṛṣṭi-sthiti-pralayākhyāni tāni māyāvineva svapna-dṛśeva ca mayā kriyamāṇāni māṃ nibandhnanti anugraha-nigrahābhyāṃ na sukṛta-duṣkṛta-bhāginaṃ kurvanti mithyā-bhūtatvāt",
    "GE07bhg4c09u:429": "| he dhanañjaya yudhiṣṭhira-rājasūyārthaṃ sarvān rājño jitvā dhanam āhṛtavān iti mahān prabhāvaḥ sūcitaḥ protsāhanārtham |",
    "GE07bhg4c09u:430": "tāni karmāṇi kuto na badhnanti tatrāha udāsīnavad āsīnam |",
    "GE07bhg4c09u:431": "yathā kaścid upekṣako dvayor vivadamānayor jaya-parājayāsaṃsargī",
    "GE07bhg4c09u:432": "tat-kṛta-harṣa-viṣādābhyām asaṃsṛṣṭo nirvikāra āste tadvan nirvikāratayāsīnam |",
    "GE07bhg4c09u:433": "dvayor vivadamānayor ihābhāvād",
    "GE07bhg4c09u:434": "upekṣakatva-mātra-sādharmyeṇa vati-pratyayaḥ |",
    "GE07bhg4c09u:435": "ataeva nirvikāratvāt teṣu",
    "GE07bhg4c09u:436": "sṛṣṭy-ādi-karmasv asaktam ahaṃ karomīty abhimāna-lakṣeṇa saṅgena rahitaṃ māṃ na nibadnanti karmāṇīti yuktam eva |",
    "GE07bhg4c09u:437": "anyasyāpi hi kartṛtvābhāve",
    "GE07bhg4c09u:438": "phala-saṅgābhāve ca karmāṇi na bandha-kāraṇānīty uktam anena |",
    "GE07bhg4c09u:439": "tad-ubhaya-sattve tu kośa-kāra iva karmabhir badhyate mūḍha ity abhiprāyaḥ",
    "GE07bhg4c09u:440": "viśvanāthaḥ --- nanv evaṃ ca nānā-karmāṇi kurvatas tava jīvavad-bandhaḥ",
    "GE07bhg4c09u:441": "kathaṃ na syād ? ata āha na ceti |",
    "GE07bhg4c09u:442": "tāni sṛṣṭy-ādīni |",
    "GE07bhg4c09u:443": "karmāsaktir hi baddha-hetuḥ sā cāpta-kāmatvān mama nāsti |",
    "GE07bhg4c09u:444": "udāsīnavad iti |",
    "GE07bhg4c09u:445": "anya udāsīno yathā vivadamānānāṃ duḥkha-śokādi-saṃsṛṣṭo na bhavati tathaivāham ity arthaḥ",
    "GE07bhg4c09u:446": "baladevaḥ -- nanu viṣamāṇi sṛṣṭi-poālana-lakṣaṇāni vaiṣamyādinā tvāṃ badhnīyur iti cet tatrāha na ceti |",
    "GE07bhg4c09u:447": "tāni viṣama-sṛṣṭy-ādīni karmāṇi na mayi vaiṣamyādi-prasañjayanti |",
    "GE07bhg4c09u:448": "tatra hetu-garbha-viśeṣaṇam udāsīnavad iti |",
    "GE07bhg4c09u:449": "jīvānāṃ deva-mānava-tiryag-ādi-bhāve tat-tad-abhyudaya-tāratamye ca teṣāṃ pūrvārjitāni karmāṇy eva kāraṇāni |",
    "GE07bhg4c09u:450": "ahaṃ tu teṣu viṣameṣu karmasv audāīnyena sthito 'sakta iti na mayi vaiṣamyādi-doṣa-gandhaḥ",
    "GE07bhg4c09u:451": "evam āha sūtrakāraḥ vaiṣamya-nairghṛṇye na [Vs. 2.1.35] ity ādinā |",
    "GE07bhg4c09u:452": "udāsīnatve kartṛtvaṃ na siddhyed ata uktam udāsīnavad iti ||9||",
    "GE07bhg4c09u:453": "BhG 9.10",
    "GE07bhg4c09u:454": "mayādhyakṣeṇa prakṛtiḥ sūyate sa-carācaram |",
    "GE07bhg4c09u:455": "hetunānena kaunteya jagad viparivartate ||10||",
    "GE07bhg4c09u:456": "śrīdharaḥ - tad evopapādayati mayeti |",
    "GE07bhg4c09u:457": "mayādhyakṣeṇādhiṣṭhātrā",
    "GE07bhg4c09u:458": "nimitta-bhūtena prakṛtiḥ sa-carācaraṃ viśvaṃ sūyate janayati |",
    "GE07bhg4c09u:459": "anena",
    "GE07bhg4c09u:460": "mad-adhiṣṭhānena hetunedaṃ jagad viparivartate punaḥ punar jāyate |",
    "GE07bhg4c09u:461": "sannidhi-mātreṇādhiṣṭhātṛtvāt kartṛtvam udāsīnatvaṃ cāviruddham iti bhāvaḥ ||10||",
    "GE07bhg4c09u:462": "madhusūdanaḥ - bhūta-grāmam imaṃ visṛjāmy udāsīnavad āsīnam iti ca",
    "GE07bhg4c09u:463": "paraspara-viruddham iti śaṅkā-parihārārthaṃ punar māyāmayatvam eva",
    "GE07bhg4c09u:464": "prakaṭayati mayeti |",
    "GE07bhg4c09u:465": "mayā sarvato-dṛśi-mātra-svarūpeṇāvikriyeṇādhyakṣeṇa",
    "GE07bhg4c09u:466": "niyantrā bhāsakenāvabhāsitā prakṛtis triguṇātmikā sattvāsattvādibhir anirvācyā māyā sūyata utpādayati sa-carācaraṃ jagan māyāvinādhiṣṭhiteva māyā kalpita-gaja-turagādikam |",
    "GE07bhg4c09u:467": "na tv ahaṃ sva-kārya-māyābhāsanam antareṇa karomi vyāpārāntaram |",
    "GE07bhg4c09u:468": "hetunā nimittenānenādhyakṣatvena he kaunteya !",
    "GE07bhg4c09u:469": "jagat sa-carācaraṃ viparivartate vividhaṃ parivartate janmādi-vināśāntaṃ",
    "GE07bhg4c09u:470": "dity-āder iva kartṛtvābhāvād udāsīnavad āsīnam ity uktam iti na virodhaḥ |",
    "GE07bhg4c09u:471": "tad uktam -",
    "GE07bhg4c09u:472": "asya dvaitendra-jālasya yad upādāna-kāraṇam |",
    "GE07bhg4c09u:473": "ajñānaṃ tad upāśritya brahma kāraṇam ucyate || iti |",
    "GE07bhg4c09u:474": "śruti-smṛti-vādāś cātrārthe sahasraśa udāhāryāḥ ||10||",
    "GE07bhg4c09u:475": "viśvanāthaḥ --- nanu sṛṣṭy-ādi-kartus tavedam audāsīnyaṃ na pratyemīty ata āha mayeti |",
    "GE07bhg4c09u:476": "adhyakṣeṇa mayā nimitta-bhūtena prakṛtiḥ sa-carācaraṃ jagat sūyate |",
    "GE07bhg4c09u:477": "prakṛtir eva jagat janayati |",
    "GE07bhg4c09u:478": "mamātrādhyakṣatā-mātram |",
    "GE07bhg4c09u:479": "yathā kasyacid ambarīṣāder iva bhūpateḥ prakṛtibhir eva rājya-kṛtyaṃ nirvāhyate",
    "GE07bhg4c09u:480": "| atrodāsīnasya bhūpateḥ sattā-mātram iti yathā tasya rāja-siṃhāsane",
    "GE07bhg4c09u:481": "sattā-mātreṇa vinā prakṛtibhiḥ kim api na śakyate kartum |",
    "GE07bhg4c09u:482": "tathaiva",
    "GE07bhg4c09u:483": "mamādhiṣṭhāna-lakṣaṇam adhyakṣatvaṃ vinā prakṛtir api jaḍā kim api kartuṃ na śaknotīti bhāvaḥ |",
    "GE07bhg4c09u:484": "anena mad-adhiṣṭhānena hetunedaṃ jagat viparivartate",
    "GE07bhg4c09u:485": "punaḥ punar jāyate ||10||",
    "GE07bhg4c09u:486": "baladevaḥ - tat pratipādayati mayeti |",
    "GE07bhg4c09u:487": "satya-saṅkalpena prakṛty-adhyakṣeṇa",
    "GE07bhg4c09u:488": "mayā sarveśvareṇa jīva-pūrva-pūrva-karmānuguṇatayā vīkṣitā prakṛtiḥ sa-carācaraṃ jagat sūyate janayati |",
    "GE07bhg4c09u:489": "viṣama-guṇā satī anena jīva-pūrva-karmānuguṇena mad-vīkṣaṇena hetunā taj jagad viparivartate punaḥ punar udbhavati |",
    "GE07bhg4c09u:490": "he kaunteya |",
    "GE07bhg4c09u:491": "śrutiś caivam āha-",
    "GE07bhg4c09u:492": "vikāra-jananīm ajñām aṣṭa-rūpām ajāṃ dhruvām |",
    "GE07bhg4c09u:493": "dhyāyate 'dhyāsitā tena tanyate preritā punaḥ |",
    "GE07bhg4c09u:494": "sūyate puruṣārthaṃ ca tenaivādhiṣṭhitā jagat ||",
    "GE07bhg4c09u:495": "iti sannidhi-mātreṇādhiṣṭhātṛtvāt kartṛtvam udāsaniṃ ca na viruddham |",
    "GE07bhg4c09u:496": "yathā sannidhi-mātreṇagandhaḥ kṣobhāya jāyate ity ādi smaraṇāc caitad evaṃ",
    "GE07bhg4c09u:497": "mad-adhiṣṭhātṛ-mātraṃ khalu prekṛter apekṣyam |",
    "GE07bhg4c09u:498": "mad-vinā kim api kartuṃ na sā prabhavet na hy asati rājñaḥ siṃhāsanādhiṣṭhātṛtve tad-amātyāḥ kārye prabhavaḥ ||10||",
    "GE07bhg4c09u:499": "BhG 9.11",
    "GE07bhg4c09u:500": "avajānanti māṃ mūḍhā mānuṣīṃ tanum āśritam |",
    "GE07bhg4c09u:501": "paraṃ bhāvam ajānanto mama bhūta-maheśvaram ||11||",
    "GE07bhg4c09u:502": "śrīdharaḥ - nanv evaṃbhūtaṃ parameśvaraṃ tvāṃ kim iti kecin nādriyante ?",
    "GE07bhg4c09u:503": "tatrāha avajānantīti dvābhyām |",
    "GE07bhg4c09u:504": "sarva-bhūta-maheśvara-rūpaṃ madīyaṃ paraṃ bhāvaṃ tattvam ajānanto mūḍhā mūrkhā mām avajānanti mām avamanyante |",
    "GE07bhg4c09u:505": "avajñāne hetuḥ śuddha-sattva-mayīm api tanuṃ bhaktecchā-vaśān manuṣyākārām āśritavantam iti",
    "GE07bhg4c09u:506": "madhusūdanaḥ - evaṃ nitya-śuddha-buddha-mukta-svabhāvaṃ sarva-jantūnām",
    "GE07bhg4c09u:507": "ātmānam ānanda-ghanam anantam api santam avajānantīti |",
    "GE07bhg4c09u:508": "avajānanti māṃ sākṣād īśvaro 'yam iti nādriyante nindanti vā mūḍhā avivekino janāḥ |",
    "GE07bhg4c09u:509": "teṣām avajñā-hetuṃ bhramaṃ sūcayati mānuṣīṃ tanum āśritaṃ manuṣyatayā",
    "GE07bhg4c09u:510": "pratīyamānāṃ mūrtim ātmecchayā bhaktānugrahārthaṃ gṛhītavantaṃ manuṣyatayā pratīyamānena dehena vyavaharantam iti yāvat |",
    "GE07bhg4c09u:511": "tataś ca manuṣyo 'yam iti bhrāntyācchāditāntaḥkaraṇā mama paraṃ bhāvaṃ prakṛṣṭaṃ paāramarthikaṃ tattvaṃ sarva-bhūtānāṃ mahāntarm īśvaram ajānanto yan nādriyante nindanti",
    "GE07bhg4c09u:512": "vā tad-anurūpam eva mūḍhatvasya ||11||",
    "GE07bhg4c09u:513": "viśvanāthaḥ --- nanu ca satyam ananta-koṭi-brahmāṇḍa-vyāpī",
    "GE07bhg4c09u:514": "saccid-ānanda-vigrahaḥ kāraṇārṇava-śāyī mahā-puruṣaḥ sva-prakṛtyā jagat sṛjatīti yaḥ prasiddhaḥ",
    "GE07bhg4c09u:515": "sa eva hi bhavān |",
    "GE07bhg4c09u:516": "kintu vasudeva-sūnos taveyaṃ mānuṣī tanur ity etad-aṃśenaiva kecit tava nikarṣaṃ vadantīty ata āha",
    "GE07bhg4c09u:517": "avajānantīti |",
    "GE07bhg4c09u:518": "mama mānuṣyās tanor asyā paraṃ bhāvaṃ",
    "GE07bhg4c09u:519": "kāraṇārṇava-śāyi-mahā-puruṣādibhyo 'py utkṛṣṭaṃ svarūpam ajānanta eva te |",
    "GE07bhg4c09u:520": "kīdṛśam ? bhūtaṃ satyaṃ yad brahma tac ca tan maheśvaraṃ ceti |",
    "GE07bhg4c09u:521": "tan",
    "GE07bhg4c09u:522": "maheśvara-padaṃ satyāntara-vyāvartakam atra jñeyam yukte kṣmādāvṛte bhūtam iti amaraḥ |",
    "GE07bhg4c09u:523": "tam ekaṃ govindaṃ sac-cid-ānanda-vigrahaṃ",
    "GE07bhg4c09u:524": "vṛndāvana-sura-bhūruha-bhāvanāsīnaṃ satataṃ sa-marud-gaṇo 'haṃ paramayā stutyā toṣayāmi iti (GTU 1.33) śruteḥ |[*ENDNOTE]",
    "GE07bhg4c09u:525": "narākṛti para-brahma iti smṛteś ca |",
    "GE07bhg4c09u:526": "mamāsyā mānuṣyās tanoḥ saccid-ānanda-mayatvaṃ mad-abhijṇa-bhaktair ucyata",
    "GE07bhg4c09u:527": "eva, tathā sarva-brahmāṇḍa-vyāpitvaṃ ca bālye yan-mātrā śrī-yaśodayā",
    "GE07bhg4c09u:528": "dṛṣṭam eva |",
    "GE07bhg4c09u:529": "yad vā mānuṣīṃ tanum eva viśinaṣṭi param utkṛṣṭaṃ bhāvaṃ sattāṃ viśuddhaṃ sattvaṃ saccidānanda-svarūpam ity arthaḥ |",
    "GE07bhg4c09u:530": "bhāvaḥ sattā svabhāvābhiprāyaḥ ity amaraḥ |",
    "GE07bhg4c09u:531": "paraṃ bhāvam api viśinaṣṭi mama bhūta-maheśvaraṃ mama sṛjyāni bhūtāni ye brahmādyās teṣām api mahāntam īśvaram |",
    "GE07bhg4c09u:532": "tasmāt jīvasyeva mama parameśvarasya tanur na bhinnā |",
    "GE07bhg4c09u:533": "tanur evāham |",
    "GE07bhg4c09u:534": "aham eva tanuḥ sākṣād brahmaiva śābdaṃ brahma dadhad vapuḥ [BhP",
    "GE07bhg4c09u:535": "3.21.8] iti mad-abhijña-śukokter iti bhavādṛśais tu viśvasyatām iti bhāvaḥ",
    "GE07bhg4c09u:536": "baladevaḥ - nanv īdṛśa-mahimānaṃ tvāṃ kim iti kecin nādriyante ? tatrāha avajānantīti |",
    "GE07bhg4c09u:537": "bhūta-maheśvaraṃ nikhila-jagad-eka-svāminaṃ satya-saṅkalpaṃ",
    "GE07bhg4c09u:538": "sarvajñaṃ mahā-kāruṇikaṃ ca māṃ mūḍhās te 'vajānanti |",
    "GE07bhg4c09u:539": "atra prakāraṃ darśayan viśinaṣṭi mānuṣīm iti mānuṣa-sanniveśinīṃ mānuṣa-ceṣṭā-bahulāṃ",
    "GE07bhg4c09u:540": "tanuṃ śrī-mūrtim āśritaṃ tādātmya-sambandhena nityaṃ prāptaṃ mām",
    "GE07bhg4c09u:541": "itara-rāja-kumāra-tulyaḥ kaścid ugra-puṇyo manuṣyo 'yam iti buddhyāvamanyanta ity arthaḥ |",
    "GE07bhg4c09u:542": "mānuṣī tanuḥ khalu pāñcabhautikyena na ca",
    "GE07bhg4c09u:543": "bhagavat-tanus tādṛk sac-cid-ānanda-rūpāya kṛṣṇāya iti, tam ekaṃ govindaṃ",
    "GE07bhg4c09u:544": "sac-cid-ānanda-vigraham iti śravaṇāt |",
    "GE07bhg4c09u:545": "tathātve tad-avajñātṝṇāṃ",
    "GE07bhg4c09u:546": "mauḍhyāndhya-yogād brahmādi-vandyatvāyogāc ca |",
    "GE07bhg4c09u:547": "evaṃ buddhis teṣāṃ kuto yayā te mūḍhā bhaṇyante ? tatrāha param iti |",
    "GE07bhg4c09u:548": "param asādhāraṇaṃ bhāvaṃ svabhāvam ajānantaḥ mānuṣākṛtes tasya",
    "GE07bhg4c09u:549": "jñānānndātmatva-sarveśatva-mokṣadatvādi-svabhāvānabhijñānād ity arthaḥ |",
    "GE07bhg4c09u:550": "evaṃ ca sati tanum āśritam ity ukti-viśeṣa-vibhātaṃ bheda-kāryam ādāya bodhyā |",
    "GE07bhg4c09u:551_0": "yat tu vasudeva-sūnor dvārakādhipateḥ sūtikā-gṛhāvirbhūtam eva svarūpaṃ naijaṃ caturbhujatvāt",
    "GE07bhg4c09u:551_1": "tato vrajaṃ gacchataḥ svarūpaṃ tu mānuṣaṃ dvibhujatvād ata uktam babhūva prākṛtaḥ",
    "GE07bhg4c09u:551_2": "śiśuḥ itivat asti",
    "GE07bhg4c09u:552": "tan-niravadhānam mānuṣīṃ tanum āśritam iti tad-ukteḥ |",
    "GE07bhg4c09u:553": "tenaiva rūpeṇa catur-bhujena iti pārtha-vākyāc ca tasmān mānuṣya-saṃniveśitvam eva",
    "GE07bhg4c09u:554": "tat-tanor manuṣyatvam ity uktam yatrāvatīrṇaṃ kṛṣṇākhyaṃ paraṃ brahma narākṛti iti śrī-vaiṣṇave",
    "GE07bhg4c09u:555": "gūḍhaṃ paraṃ brahma manuṣya-liṅgam iti",
    "GE07bhg4c09u:556": "śrī-bhāgavate ca |",
    "GE07bhg4c09u:557": "manuṣya-ceṣṭā-prācyuryāc ca tasyās tattvam |",
    "GE07bhg4c09u:558": "yathā manuṣyo 'pi rājā devavat siṃhavac ca viceṣṭanān nṛ-devo nṛ-siṃhaś ca vyapadiśyate |",
    "GE07bhg4c09u:559": "tasmād dvibhujaś caturbhujaś ca sa manuṣya-bhāvenokta-hetu-dvayād",
    "GE07bhg4c09u:560": "vyapadiśyaḥ |",
    "GE07bhg4c09u:561": "na khalu bhuja-bhūmnā pareśatvam |",
    "GE07bhg4c09u:562": "kārtavīryādau vyabhicārāt |",
    "GE07bhg4c09u:563": "vibhu-caitanyatvaṃ jagaj janmādi-hetutvaṃ vā paraśatvam |",
    "GE07bhg4c09u:564": "tac ca dvibhuje tasminn asty eva tac chrutaṃ na ca dvibhujatvaṃ sādi -",
    "GE07bhg4c09u:565": "sat-puṇḍarīka-nayanaṃ meghābhaṃ vaidyutāmbaram |",
    "GE07bhg4c09u:566": "dvi-bhujaṃ mauna-mudrāḍhyaṃ vana-mālinam īśvaram || [GTU 1.9]",
    "GE07bhg4c09u:567": "iti tasyānādi-siddhatva-śravaṇāt prākṛtaḥ śiśur ity atra prakṛtyā svarūpeṇaiva vyaktaḥ śiśur ity evārthaḥ |",
    "GE07bhg4c09u:568": "tasmād vaidūrya-maṇau",
    "GE07bhg4c09u:569": "nānā-rūpāṇi iva tasmin dvibhujatvādīni yugapat siddhāny eva",
    "GE07bhg4c09u:570": "yathārucy-upāsyānīti śāntoditatva-nityoditatva-kalpanā dūrotsāritā ||11||",
    "GE07bhg4c09u:571": "BhG 9.12",
    "GE07bhg4c09u:572": "moghāśā mogha-karmāṇo mogha-jñānā vicetasaḥ |",
    "GE07bhg4c09u:573": "rākṣasīm āsurīṃ caiva prakṛtiṃ mohinīṃ śritāḥ ||12||",
    "GE07bhg4c09u:574": "śrīdharaḥ - kiṃ ca moghāśā iti |",
    "GE07bhg4c09u:575": "matto 'nyad devatāntaraṃ kṣipraṃ phalaṃ",
    "GE07bhg4c09u:576": "dāsyatīty evaṃ bhūtā moghā niṣphalaivāśā yeṣāṃ te |",
    "GE07bhg4c09u:577": "ataeva mad-vimukhatvān",
    "GE07bhg4c09u:578": "moghāni niṣphalāni karmāṇi yeṣāṃ te |",
    "GE07bhg4c09u:579": "mogham eva nānā-kutarkāśritaṃ",
    "GE07bhg4c09u:580": "śāstra-jñānaṃ yeṣāṃ te |",
    "GE07bhg4c09u:581": "ataeva vicetaso vikṣipta-cittāḥ |",
    "GE07bhg4c09u:582": "sarvatra hetuḥ rākṣasīṃ tāmasīṃ hiṃsādi-pracurām āsurīṃ ca rājasīṃ kāma-darpādi-bahulāṃ",
    "GE07bhg4c09u:583": "mohinīṃ buddhi-bhraṃśa-karīṃ prakṛtiṃ svabhāvaṃ śritā āśritāḥ santaḥ |",
    "GE07bhg4c09u:584": "mām avajānantīti pūrveṇānvayaḥ ||12||",
    "GE07bhg4c09u:585": "madhusūdanaḥ - te ca bhagavad-avajñāna-nindana-janita-mahā-durita-pratibaddha-buddhayo",
    "GE07bhg4c09u:586": "nirantaraṃ niraya-nivāsārhā eva moghāśā iti |",
    "GE07bhg4c09u:587": "īśvaram antareṇa karmāṇy eva naḥ phalaṃ dāsyantīty evaṃrūpā moghā niṣphalaivāśā phala-prārthanā yeṣāṃ te |",
    "GE07bhg4c09u:588": "ataeveśvara-vimukhatvān moghāni śrama-mātra-rūpāṇy agnihotrādīni karmāṇi yeṣāṃ te |",
    "GE07bhg4c09u:589": "tathā mogham īśvarāpratipādaka-kutarka-śāstra-janitaṃ",
    "GE07bhg4c09u:590": "jñānaṃ yeṣāṃ te |",
    "GE07bhg4c09u:591": "kuta evaṃ yato vicetaso",
    "GE07bhg4c09u:592": "bhagavad-avajñāna-janita-durita-pratibaddha-viveka-vijñātāḥ |",
    "GE07bhg4c09u:593": "kiṃ ca te",
    "GE07bhg4c09u:594": "bhagavad-avajñāna-vaśād rākṣasīṃ tāmasīm avihita-hiṃsā-hetu-dveṣa-pradhānām āsurīṃ ca rājasīṃ",
    "GE07bhg4c09u:595": "śāstrānabhyanujñāta-viṣaya-bhoga-hetu-rāga-pradhānāṃ ca mohinīṃ śāstrīya-jñāna-bhraṃśa-hetuṃ prakṛtiṃ svabhāvam āśritā eva bhavanti |",
    "GE07bhg4c09u:596": "tataś ca - trividhaṃ narakasyedaṃ dvāraṃ nāśanam ātmanaḥ |",
    "GE07bhg4c09u:597": "kāmaḥ krodhas tathā lobhaḥ ity ukta-naraka-dvāra-bhāgitayā naraka-yātanām eva te satatam",
    "GE07bhg4c09u:598": "anubhavantīty arthaḥ ||12||",
    "GE07bhg4c09u:599": "viśvanāthaḥ --- nanu ye mānuṣīṃ māyā-mayīṃ tanum āśrito 'yam īśvara iti matvā tvām avajānanti",
    "GE07bhg4c09u:600": "teṣāṃ kā gatis tatrāha moghāśā iti |",
    "GE07bhg4c09u:601": "yadi bhaktā api syus tad api moghāśā bhavanti |",
    "GE07bhg4c09u:602": "mat-sālokyādim abhivāñchitaṃ na prāpnuvanti |",
    "GE07bhg4c09u:603": "yadi te karmiṇas tadā mogha-karmāṇaḥ karma-phalaṃ",
    "GE07bhg4c09u:604": "svargādikaṃ na labhante |",
    "GE07bhg4c09u:605": "yadi te jñāninas tarhi mogha-jñānā jñāna-phalaṃ",
    "GE07bhg4c09u:606": "mokṣaṃ na vidanti |",
    "GE07bhg4c09u:607": "tarhi te kiṃ prāpunvantīty ata āha rākṣasīm iti |",
    "GE07bhg4c09u:608": "te rākṣasīṃ prakṛtiṃ rākṣasānāṃ svabhāvaṃ śritāḥ prāptā bhavantīty arthaḥ",
    "GE07bhg4c09u:609": "baladevaḥ -- nanu pāñcabhautika-mānuṣa-tanum ānugra-puṇyaḥ puru-tejāḥ ko",
    "GE07bhg4c09u:610": "'py ayam iti bhāvena tvām avajānatāṃ kā gatiḥ syāt tatrāha mogheti |",
    "GE07bhg4c09u:611": "yadi te īśvara-bhaktā api syus tad api moghāśā niṣphala-mokṣa-vāñchāḥ syuḥ |",
    "GE07bhg4c09u:612": "yadi te 'gni-hotrādi-karma-niṣṭhās tadā mogha-karmāṇaḥ",
    "GE07bhg4c09u:613": "pariśrama-rūpāgnihotrādikāḥ syuḥ |",
    "GE07bhg4c09u:614": "yadi te jñānāya",
    "GE07bhg4c09u:615": "vedāntādi-śāstra-pariśīlanas tadā mogha-jñānā niṣphala-tad-bodhāḥ syuḥ |",
    "GE07bhg4c09u:616": "evaṃ kutaḥ ? yatas te vicetasaḥ |",
    "GE07bhg4c09u:617": "nitya-siddha-manuṣya-saṃniveśi-sākṣāt-para-brahma-mad-avajñā-janita-pāpa-pratibaddha-viveka-jñānā",
    "GE07bhg4c09u:618": "ity arthaḥ |",
    "GE07bhg4c09u:619": "ataevam uktaṃ bṛhad-vaiṣṇave-",
    "GE07bhg4c09u:620": "yo vetti bhautikaṃ dehaṃ kṛṣṇasya paramātmanaḥ |",
    "GE07bhg4c09u:621": "sa sarvasmād bahiṣkāryaḥ śrauta-smārt a-vidhānataḥ |",
    "GE07bhg4c09u:622": "mukhaṃ tasyāvalokyāpi sa-celaṃ snānam ācaret || iti |",
    "GE07bhg4c09u:623_0": "tarhi te kiṃ phalaṃ labhante ? tatrāha rākṣasīṃ hiṃsādi-pracurām tāmasīm āsurīṃ kāma-garvādi-pracurāṃ",
    "GE07bhg4c09u:623_1": "rājasīṃ mohinīṃ viveka-vilopinṃ prakṛtiṃ svabhāvaṃ śritā narake nivāsārhās tiṣṭhanti ||12 ||",
    "GE07bhg4c09u:624": "BhG 9.13",
    "GE07bhg4c09u:625": "mahātmānas tu māṃ pārtha daivīṃ prakṛtim āśritāḥ |",
    "GE07bhg4c09u:626": "bhajanty ananya-manaso jñātvā bhūtādim avyayam ||13||",
    "GE07bhg4c09u:627": "śrīdharaḥ - ke tarhi tvām ārādhayantīti |",
    "GE07bhg4c09u:628": "ata āha - mahātmāna iti |",
    "GE07bhg4c09u:629": "mahātmānaḥ kāmādy-anabhibhūta-cittāḥ |",
    "GE07bhg4c09u:630": "ataeva madh-vyatirekena nāsty anyasmin mano yeṣām |",
    "GE07bhg4c09u:631": "te tu bhūtādiṃ jagat-kāraṇam avyayaṃ ca māṃ jñātvā bhajanti ||13||",
    "GE07bhg4c09u:632": "madhusūdanaḥ - bhagavad-vimukhānāṃ phala-kāmanāyās tat-prayuktasya",
    "GE07bhg4c09u:633": "nitya-naimittika-kāmya-karmānuṣṭhānasya tat-prayuktasya śāstrīya-jñānasya",
    "GE07bhg4c09u:634": "ca vaiyarthyāt pāralaukika-phala-tat-sādhana-śūnyās te |",
    "GE07bhg4c09u:635": "nāpy aihalaukikaṃ kiṃcit phalam asti teṣāṃ viveka-vijñāna-śūnyatayā vicetaso hi te |",
    "GE07bhg4c09u:636": "ataḥ",
    "GE07bhg4c09u:637": "sarva-puruṣārtha-bāhyāḥ śocyā eva sarveṣāṃ te varākā ity uktam |",
    "GE07bhg4c09u:638": "adhunā ke sarva-puruṣārtha-bhājo 'śocyā ye bhagavad-eka-śaraṇā ityucyate mahātmāna iti",
    "GE07bhg4c09u:639": "mahān aneka-janma-kṛta-sukṛtaiḥ saṃskṛtaḥ kṣudra-kāmādy-anabhibhūta",
    "GE07bhg4c09u:640": "ātmāntaḥkaraṇaṃ yeṣāṃ te 'ataeva abhayaṃ sattva-saṃśuddhiḥ ity",
    "GE07bhg4c09u:641": "ādi-vakṣyamāṇāṃ daivīṃ sāttvikīṃ prakṛtim āśritāḥ |",
    "GE07bhg4c09u:642": "ataevānyasmin",
    "GE07bhg4c09u:643": "mad-vyatirikte nāsti mano yeṣāṃ te bhūtādiṃ sarva-jagat-kāraṇam avyayam avināśinaṃ ca mām īśvaraṃ jñātvā bhajanti sevante ||13||",
    "GE07bhg4c09u:644": "viśvanātha - tasmād ye mahātmāno yādṛcchika-mad-bhakta-kṛpayā mahātmatvaṃ prāptās te tu mānuṣā api daivīṃ prakṛtiṃ devānāṃ svabhāvaṃ prāptāḥ satto",
    "GE07bhg4c09u:645": "māṃ mānuṣākāram eva bhajante |",
    "GE07bhg4c09u:646": "na vidyate 'nyatra jñāna-karmāṇy akāmanādau mano yeṣāṃ te |",
    "GE07bhg4c09u:647": "māṃ bhūtādiṃ mayā tatam idaṃ sarvaṃ ity ādi mad-aiśvarya-jñānena bhūtānāṃ brahmādi-stamba-paryantānāṃ kāraṇam |",
    "GE07bhg4c09u:648": "avyayaṃ saccidānanda-vigrahatvād anaśvaraṃ jñātveti mamāvyayatve",
    "GE07bhg4c09u:649": "mad-bhaktair etāvan-mātraṃ maj-jñānam apekṣitavyam |",
    "GE07bhg4c09u:650": "iyam eva tvaṃ",
    "GE07bhg4c09u:651": "padārtha-jñāna-karmādy-anapekṣā bhaktir ananyā sarva-śreṣṭhā rāja-vidyā",
    "GE07bhg4c09u:652": "rāja-guhyam iti draṣṭavyam ||13||",
    "GE07bhg4c09u:653": "baladevaḥ - tarhi ke tvām ādiryante ? tatrāha mahātmāna iti |",
    "GE07bhg4c09u:654": "ye",
    "GE07bhg4c09u:655": "narākṛti-para-brahma-mat-tattvavit sat-prasaṅgena tādṛśa-man-niṣṭhayā",
    "GE07bhg4c09u:656": "vistīrṇāgādha-manaso madīye 'pi sahasra-śīrṣādy-ākāre 'rucayas te manuṣyā api daivīṃ prakṛtim āśritāḥ santo narākṛtiṃ māṃ",
    "GE07bhg4c09u:657": "madhya-bhūtādi-vidhi-rudrādi-sarva-kāraṇam avyayaṃ nityaṃ ca jñātvā niścitya bhajanti sevante",
    "GE07bhg4c09u:658": "ananya-manaso narākāra eva mayi nikhāta-cittāḥ",
    "GE07bhg4c09u:659": "BhG 9.14",
    "GE07bhg4c09u:660": "satataṃ kīrtayanto māṃ yatantaś ca dṛḍhavratāḥ |",
    "GE07bhg4c09u:661": "namasyantaś ca māṃ bhaktyā nityayuktā upāsate || 14 ||",
    "GE07bhg4c09u:662": "śrīdharaḥ - teṣāṃ bhajana-prakāram āha satatam iti dvābhyām |",
    "GE07bhg4c09u:663": "satataṃ sarvadā stotra-mantrādibhiḥ kīrtayantaḥ kecin mām upāsate sevante |",
    "GE07bhg4c09u:664": "dṛḍhāni vratāni niyamā yeṣāṃ tādṛśāḥ santaḥ |",
    "GE07bhg4c09u:665": "yatantaś ca īśvara-pūjādiṣu",
    "GE07bhg4c09u:666": "indiryopasaṃhārādiṣu prayatnaṃ kurvantaḥ |",
    "GE07bhg4c09u:667": "kecid bhaktyā namasyantaḥ praṇamantaś ca |",
    "GE07bhg4c09u:668": "anye nitya-yuktā anavaratam avahitā sevante |",
    "GE07bhg4c09u:669": "bhaktyeti",
    "GE07bhg4c09u:670": "nitya-yuktā iti ca kīrtanādiṣv api draṣṭavyam ||14||",
    "GE07bhg4c09u:671": "madhusūdanaḥ - te kena prakāreṇa bhajantīty ucyate dvābhyām satatam iti |",
    "GE07bhg4c09u:672": "satataṃ sarvadā brahma-niṣṭhaṃ gurum upasṛtya vedānta-vākya-vicāreṇa",
    "GE07bhg4c09u:673": "gurūpasadanetara-kāle ca praṇava-japopaniṣad-āvartanādibhir māṃ",
    "GE07bhg4c09u:674": "sarvopaniṣat-pratipādyaṃ brahma-svarūpaṃ kīrtayanto",
    "GE07bhg4c09u:675": "vedānta-śāstrādhyayana-rūpa-śravaṇa-vyāpāra-viṣayīkurvanta iti yāvat |",
    "GE07bhg4c09u:676": "tatha dṛḍha-vratā dṛḍhāni pratipakṣaiś cālayitum aśakyāni",
    "GE07bhg4c09u:677": "ahiṃsā-satyāsteya-brahmacaryāparigrahādīni vratāni yeṣāṃ te",
    "GE07bhg4c09u:678": "śama-damādi-sādhana-sampannā iti yāvat |",
    "GE07bhg4c09u:679": "tathā coktaṃ patañjalinā",
    "GE07bhg4c09u:680": "ahiṃsāstayāsteya-brahmacaryāparigrahā yamāḥ [Ys 2.30] te ty jāti-deśa-kāla-samayānavacchinnāḥ sārvabhaumā mahā-vratam [Ys 2.31] iti |",
    "GE07bhg4c09u:681": "jātyā brāhmaṇatvādikayā deśena tīrtyādinā kālena caturdaśyādinā samayena",
    "GE07bhg4c09u:682_0": "yajñādy-anyatvenānavacchinnā ahiṃsādayaḥ sārvabhaumāḥ kṣipta-mūḍha-vikṣipta-bhūmiṣv",
    "GE07bhg4c09u:682_1": "api bhāvyamānāḥ kasyām api jātau kasminn api deśe kasminn api kāle yajñādi-prayojane",
    "GE07bhg4c09u:682_2": "'pi hiṃsāṃ na kariṣyāmīty",
    "GE07bhg4c09u:683": "evaṃ-rūpeṇa kiṃcid apy aparyudasya sāmānyena pravṛttā ete mahā-vratam ity ucyante ity arthaḥ",
    "GE07bhg4c09u:684": "tathā namasyantaś ca māṃ kāya-vāṅ-manobhir namaskurvantaś ca māṃ",
    "GE07bhg4c09u:685": "bhagavantaṃ vāsudevaṃ sakala-kalyāṇa-guṇa-nidhānam iṣṭa-devatā-rūpeṇa",
    "GE07bhg4c09u:686": "guru-rūpeṇa ca sthitam |",
    "GE07bhg4c09u:687": "ca-kārāt-",
    "GE07bhg4c09u:688": "śravaṇaṃ kīrtanaṃ viṣṇoḥ smaraṇaṃ pāda-sevanam |",
    "GE07bhg4c09u:689": "arcanaṃ vandanaṃ dāsyaṃ sakhyam ātma-nivedanam || [BhP 7.5.23]",
    "GE07bhg4c09u:690": "iti vandana-sahacaritaṃ śravaṇādy api bodhavyam |",
    "GE07bhg4c09u:691": "arcanaṃ pāda-sevanam ity api guru-rūpe tasmin sukaram eva |",
    "GE07bhg4c09u:692": "atra mām iti punar vacanaṃ sa-guṇa-rūpa-parāmarśārtham |",
    "GE07bhg4c09u:693": "anyathā",
    "GE07bhg4c09u:694": "vaiyarthya-prasaṅgāt |",
    "GE07bhg4c09u:695": "tathā bhaktyā mad-viṣayeṇa pareṇa premṇā nitya-yuktāḥ sarvadā saṃyuktāḥ etena sarva-sādhana-pauṣkalyaṃ",
    "GE07bhg4c09u:696": "pratibandhakābhāvaś ca darśitaḥ |",
    "GE07bhg4c09u:697": "yasya deve parā bhaktiḥ yathā deve tathā gurau |",
    "GE07bhg4c09u:698": "tasyaite kathitā hy arthāḥ prakāśante mahātmanaḥ || [ŚvetU 6.23]",
    "GE07bhg4c09u:699": "patañjalinā coktaṃ tataḥ pratyak-cetanādhigamo 'py antarāyābhāvaś ca [Ys",
    "GE07bhg4c09u:700": "1.29] iti |",
    "GE07bhg4c09u:701": "tata īśvara-praṇidhānāt pratyak-cetanasya",
    "GE07bhg4c09u:702": "tvaṃ-poada-lakṣyasyādhigamaḥ sākṣātkāro bhavati |",
    "GE07bhg4c09u:703": "antarāyāṇāṃ vighnānāṃ cābhāvo bhavatīti sūtrasyārthaḥ |",
    "GE07bhg4c09u:704": "tad evaṃ śama-damādi-sādhana-sampannā vedānta-śravaṇa-manana-parāyaṇāḥ",
    "GE07bhg4c09u:705": "parameśvare parama-gurau premṇā namaskārādinā ca vigata-vighnāḥ",
    "GE07bhg4c09u:706": "paripūrṇa-sarva-sādhanāḥ santo mām upāsate vijātīya-pratyayānantaritena",
    "GE07bhg4c09u:707": "sajātīya-pratyaya-pravāheṇa śravaṇa-mananottara-bhāvinā satataṃ cintayanti mahātmānaḥ |",
    "GE07bhg4c09u:708": "anena nididhyāsanaṃ carama-sādhanaṃ darśitam |",
    "GE07bhg4c09u:709": "etādṛśa-sādhana-pauṣkalye sati yad vedānta-vākyajam akhaṇḍa-gocaraṃ",
    "GE07bhg4c09u:710": "sākṣātkāra-rūpam ahaṃ brahmāsmīti jñānaṃ tat-sarva-śaṅkā-kalaṅkāspaṣṭaṃ",
    "GE07bhg4c09u:711_0": "sarva-sādhana-phala-bhūtaṃ svotpatti-mātreṇa dīpa iva tamaḥ sakalam ajñānaṃ tat-kāryaṃ",
    "GE07bhg4c09u:711_1": "ca nāśayatīti nirapekṣam eva sākṣān-mokṣa-hetur na tu bhūmi-jaya-krameṇa bhrū-madhye",
    "GE07bhg4c09u:711_2": "prāṇa-praveśanaṃ mūrdhanyayā nāḍyā prāṇotkramaṇam arcir-ādi-mārgeṇa brahma-loka-gamanaṃ",
    "GE07bhg4c09u:712": "tad-bhogānta-kāla-vilambaṃ vā pratīkṣate |",
    "GE07bhg4c09u:713": "ato yat-prāk-pratijñātam idaṃ tu te guhyatamaṃ pravakṣyāmy uanasūyave jñānam iti tad etad uktam |",
    "GE07bhg4c09u:714": "phalaṃ cāsyāśubhān mokṣaṇaṃ prāg uktam evetīha punar noktam |",
    "GE07bhg4c09u:715": "evam atrāyaṃ gambhīro bhagavato 'bhiprāyaḥ |",
    "GE07bhg4c09u:716": "uttānārthyas tu prakaṭa eva ||14||",
    "GE07bhg4c09u:717": "viśvanāthaḥ - bhajantīty uktam |",
    "GE07bhg4c09u:718": "tad-bhajanam eva kim ity ata āha satataṃ",
    "GE07bhg4c09u:719": "sadeti nātra karma-yoga iva kāla-deśa-pātra-śuddhādy-apekṣā kartavyety arthaḥ |",
    "GE07bhg4c09u:720": "na deśa-niyamas tatra na kāla-niyamas tatha |",
    "GE07bhg4c09u:721": "nocchiṣṭhādau niṣedho ' sti śrī-harer nāmni lubdhaka || iti smṛteḥ |",
    "GE07bhg4c09u:722": "yatanto yatamānaḥ |",
    "GE07bhg4c09u:723": "yathā kuṭumba-pālanārthaṃ dīnā gṛhasthā dhanika-dvārādau dhanārthaṃ yatante, tathaiva mad-bhaktāḥ",
    "GE07bhg4c09u:724": "kīrtanādi-bhakti-prāpty-arthaṃ bhakta-sabhādau yatante. prāpya ca bhaktim",
    "GE07bhg4c09u:725": "adhīyamānam śāstram paṭhata iva punaḥ punar abhyasyanti ca |",
    "GE07bhg4c09u:726": "etāvanti",
    "GE07bhg4c09u:727_0": "nāma-grahaṇāni, etāvatyaḥ praṇatayaḥ, etāvatyaḥ paricaryāś cāvaśya-kartavyā ity evaṃ",
    "GE07bhg4c09u:727_1": "dṛḍhāni vratāni niyamā yeṣāṃ te. yad vā, dṛḍhāny apatitāny ekādaśy-ādi-vratāni niyamā",
    "GE07bhg4c09u:727_2": "yeṣāṃ te. | namasyantaś ca ca-kāraḥ",
    "GE07bhg4c09u:728": "śravaṇa-pāda-sevanādy-anukta-sarva-bhakti-saṅgrahārthaḥ |",
    "GE07bhg4c09u:729": "nitya-yuktā",
    "GE07bhg4c09u:730": "bhāvinaṃ man-nitya-saṃyogam ākāṅkṣanta āśaṃsāyāṃ bhūtavac ceti vartamāne 'pi bhūta-kālikaḥ kta-pratyayaḥ |",
    "GE07bhg4c09u:731": "atra māṃ kīrtayanta eva mām upāsata iti",
    "GE07bhg4c09u:732": "mat-kīrtanādikam eva mad-upāsanam iti vākyārthaḥ |",
    "GE07bhg4c09u:733": "ato mām iti na paunruktyam āśaṅkanīyam ||14||",
    "GE07bhg4c09u:734": "baladevaḥ - bhakti-prakāram āha satatam iti dvayena |",
    "GE07bhg4c09u:735": "satataṃ sarvadā deśa-kālādi-viśuddhi-nairapekṣeṇa māṃ kīrtayantaḥ sudhā-madhurāṇi mama",
    "GE07bhg4c09u:736": "kalyāṇa-guṇa-karmānubandhīni govinda-govardhanoddharaṇādīni nāmāny uccair uccārayanto mām upāsate |",
    "GE07bhg4c09u:737": "namasyantaśc a mad-arcanā-niketeṣu gatvā",
    "GE07bhg4c09u:738": "dhūli-paṅkāpteṣu bhū-taleṣu daṇḍavat-praṇipatanto bhaktyā prīti-bhareṇa |",
    "GE07bhg4c09u:739": "kīrtayanto mām upāsata iti mat-kīrtanādikam eva mad-upāsanam iti vākyārthaḥ |",
    "GE07bhg4c09u:740": "ato mām iti na paunaruktyam |",
    "GE07bhg4c09u:741": "ca-śabdo 'nuktānāṃ",
    "GE07bhg4c09u:742": "śravaṇārcana-vandanādīnāṃ samuccāyakaḥ |",
    "GE07bhg4c09u:743": "yatantaḥ samānāśayaiḥ sādhubhiḥ sārdhaṃ mat-svarūpa-guṇādi-yāthātmya-nirṇayāya yatamānāḥ |",
    "GE07bhg4c09u:744": "dṛḍha-vratā",
    "GE07bhg4c09u:745": "dṛḍhāny askhalitāny ekādaśī-janmāṣṭamy-upoṣaṇādīni vratāni yeṣāṃ te |",
    "GE07bhg4c09u:746": "nitya-yuktā bhāvinaṃ man-nitya-saṃyogaṃ vāñchantaḥ āśaṃsāyāṃ bhūtavac ca",
    "GE07bhg4c09u:747": "[Pāṇ 3.3.132] iti sūtrād vartamāne 'pi bhūta-kālika-kta-pratyayaḥ ||14||",
    "GE07bhg4c09u:748": "BhG 9.15",
    "GE07bhg4c09u:749": "jñāna-yajñena cāpy anye yajanto mām upāsate |",
    "GE07bhg4c09u:750": "ekatvena pṛthaktvena bahudhā viśvato-mukham ||15||",
    "GE07bhg4c09u:751": "śrīdharaḥ - kiṃ ca jñāneti |",
    "GE07bhg4c09u:752": "vāsudevaḥ sarvam ity evaṃ",
    "GE07bhg4c09u:753": "sarvātmatva-darśanaṃ jñānam |",
    "GE07bhg4c09u:754": "tad eva yajñaḥ |",
    "GE07bhg4c09u:755": "tena jñāna-yajñena māṃ yajantaṃ pūjayanto 'nye 'py upāsate |",
    "GE07bhg4c09u:756": "tatrāpi kecid ekatvenābheda-bhāvanayā |",
    "GE07bhg4c09u:757": "kecit pṛthaktvena pṛthag-bhāvanayā dāso 'ham iti",
    "GE07bhg4c09u:758": "| kecit tu viśvato-mukhaṃ sarvātmakaṃ māṃ bahudhā",
    "GE07bhg4c09u:759": "brahma-rudrādi-rūpeṇopāsate ||15||",
    "GE07bhg4c09u:760": "madhusūdanaḥ - idānīṃ ye evam ukta-śravaṇa-manana-nididhyāsanāsamarthās te",
    "GE07bhg4c09u:761": "'pi vividhā uttamā madhyamā mandāś ceti sarve 'pi svānurūpyeṇa mām upāsata",
    "GE07bhg4c09u:762": "ity āha jñāna-yajñeneti |",
    "GE07bhg4c09u:763": "anye pūrvokta-sādhanānuṣṭhānāsamarthā",
    "GE07bhg4c09u:764": "jñāna-yajñena tvaṃ vā aham asmi bhagavo devate ahaṃ vai tvam asi ity ādi-śruty-uktam ahaṅgrahopāsanaṃ jñānaṃ sa eva parameśvara-yajana-rūpatvād",
    "GE07bhg4c09u:765": "yajñas tena |",
    "GE07bhg4c09u:766": "ca-kāra evārthe |",
    "GE07bhg4c09u:767": "api-śabdaḥ sādhanāntara-tyāgārthaḥ |",
    "GE07bhg4c09u:768": "kecit",
    "GE07bhg4c09u:769": "sādhanāntara-nispṛhāḥ santa upāsyopāsakābheda-cintā-rūpeṇa",
    "GE07bhg4c09u:770": "jñāna-yajñenaikatvena bheda-vyāvṛttyā mām evopāsate cintayanty uttamāḥ |",
    "GE07bhg4c09u:771": "anye tu kecin madhyamāḥ pṛthaktvenopāsyopāsakayor bhedena ādityo brahmety ādeśaḥ [ChāU 3.19.1] ity ādi-śruty-uktena pratīkopāsana-rūpeṇa",
    "GE07bhg4c09u:772": "jñāna-yajñena mām evopāsate |",
    "GE07bhg4c09u:773_0": "anye tv ahaṅgrahopāsane pratīkopāsane vāsamarthāḥ kecin mandā kāṃcid anyāṃ devatāṃ",
    "GE07bhg4c09u:773_1": "copāsīnāḥ kānicit karmāṇi vā kurvāṇā bahudhā tais tair bahubhiḥ prakārair viśva-rūpaṃ",
    "GE07bhg4c09u:773_2": "sarvātmānaṃ māma evopāsate |",
    "GE07bhg4c09u:774": "tena tena jñāna-yajñeneti uttarottarāṇāṃ krameṇa pūrva-pūrva-bhūmi-lābhaḥ ||15||",
    "GE07bhg4c09u:775": "viśvanāthaḥ --- tad evam atrādhyāye pūrvādhyāye cānanya-bhakta eva",
    "GE07bhg4c09u:776": "mahātma-śabda-vācya ārtādi-sarva-bhaktebhyo nyūnāḥ |",
    "GE07bhg4c09u:777": "ahaṅgrahopāsakāḥ pratīkopāsakā viśvarūpopāsakās tān darśayati jñāna-yajñeneti |",
    "GE07bhg4c09u:778": "anye na mahātmanaḥ pūrvokta-sādhanānuṣṭhānāsamarthaḥ ity arthaḥ |",
    "GE07bhg4c09u:779": "jñāna-yajñena",
    "GE07bhg4c09u:780": "tvaṃ vā aham asmi bhagavo devatā ahaṃ vai tvam asi ity ādi śruty-uktam",
    "GE07bhg4c09u:781": "ahaṅgrahopāsanaṃ jñānam |",
    "GE07bhg4c09u:782": "sa eva parameśvara-yajana-rūpatvād yajñas tena |",
    "GE07bhg4c09u:783": "ca-kāra evārthe |",
    "GE07bhg4c09u:784": "api śabdaḥ sādhanāntara-tyāgārthaḥ |",
    "GE07bhg4c09u:785": "ekatvena upāsyopāsakayor abheda-cintana-rūpeṇa |",
    "GE07bhg4c09u:786": "tato 'pi nyūnā anye pṛthaktvena",
    "GE07bhg4c09u:787": "bheda-cintana-rūpeṇa ādityo brahmety-ādeśaḥ [ChāU 3.19.1] ity ādi śruty-uktena pratīkopāsanena jñāna-yajñena |",
    "GE07bhg4c09u:788": "anye tato 'pi mandā bahudhā bahubhiḥ prakārair viśvatomukhaṃ viśva-rūpaṃ sarvātmānaṃ māma",
    "GE07bhg4c09u:789": "iti madhusūdana-sarasvatī-pādānāṃ vyākhyā |",
    "GE07bhg4c09u:790": "atra nādevo devam arcayet iti tāntrika-dṛṣṭyā gopālo 'ham iti bhāvanāvattve yā gopālopāsanā sā ahaṅgrahopāsanā |",
    "GE07bhg4c09u:791": "tathā yaḥ parameśvaro viṣṇuḥ sa hi sūrya eṣa nānyaḥ |",
    "GE07bhg4c09u:792": "sa hi indra eva nānyaḥ |",
    "GE07bhg4c09u:793": "sa hi soma eva nānyaḥ ity evaṃ bhedenaikasyā eva bhagavad-vibhūter yā upāsanā sā",
    "GE07bhg4c09u:794": "pratīkopāsanā |",
    "GE07bhg4c09u:795": "viṣṇuḥ sarva iti samasta-vibhūty-upāsanā viśvarūpopāsaneti",
    "GE07bhg4c09u:796": "jñāna-yajñasya traividhyam |",
    "GE07bhg4c09u:797": "yad vā ekatvena pṛthaktvena ity eka eva ahaṅgrahopāsanā gopālo 'haṃ gopālasya dāso 'ham ity",
    "GE07bhg4c09u:798": "samudra-gāminī nadīva samudra-bhinno 'bhinnā ceti |",
    "GE07bhg4c09u:799": "tadā ca jñāna-yajñasya",
    "GE07bhg4c09u:800": "traividhyam ||15||",
    "GE07bhg4c09u:801": "baladevaḥ -- evaṃ kevala-svarūpa-niṣṭhān kīrtanādi-śuddha-bhakti-pradhānān",
    "GE07bhg4c09u:802": "mahātma-śabditān abhidhāya guṇī-bhūta-tat-kīrtanādi-jñāna-pradhānān",
    "GE07bhg4c09u:803": "bhaktān āha jñāneti |",
    "GE07bhg4c09u:804": "pūrvato 'nye kecana bhaktāḥ pūrvoktena",
    "GE07bhg4c09u:805": "kīrtanādi-jñāna-yajñena ca yajanto mām upāsate |",
    "GE07bhg4c09u:806": "tatra prakāram āha bahudhā bahu-prakāreṇa pṛthaktvena prapañcākāreṇa pradhāna-mahad-ādyātmanā",
    "GE07bhg4c09u:807": "viśvatomukham indrādi-daivatātmanā cāvasthitaṃ mām ekatvenopāsate |",
    "GE07bhg4c09u:808": "ayam atra niṣkarṣaḥ - sūkṣma-cid-acic-chaktimān satya-saṅkalpaḥ kṛṣṇo bahu syām",
    "GE07bhg4c09u:809": "iti svīyena saṅkalpena sthūla-cid-acic-chaktimān eka eva brahmādi-stambānta-vicitra-jagad-rūpatayāvatiṣṭhata ity anusandhinā tādṛśasya mama kīrtanādinā ca mām upāsata iti ||15||",
    "GE07bhg4c09u:810": "BhG 9.16-19",
    "GE07bhg4c09u:811": "ahaṃ kratur ahaṃ yajñaḥ svadhāham aham auṣadham mantro 'ham aham evājyam aham agnir ahaṃ hutam",
    "GE07bhg4c09u:812": "pitāham asya jagato mātā dhātā pitāmahaḥ |",
    "GE07bhg4c09u:813": "vedyaṃ pavitram oṃkāra ṛk sāma yajur eva ca ||17||",
    "GE07bhg4c09u:814": "gatir bhartā prabhuḥ sākṣī nivāsaḥ śaraṇaṃ suhṛt |",
    "GE07bhg4c09u:815": "prabhavaḥ pralayaḥ sthānaṃ nidhānaṃ bījam avyayam ||18||",
    "GE07bhg4c09u:816": "tapāmy aham ahaṃ varṣaṃ nigṛhṇāmy utsṛjāmi ca |",
    "GE07bhg4c09u:817": "amṛtaṃ caiva mṛtyuś ca sad asac cāham arjuna ||19||",
    "GE07bhg4c09u:818": "śrīdharaḥ - sarvātmatāṃ prapañcayati ahaṃ kratur iti caturbhiḥ |",
    "GE07bhg4c09u:819": "kratuḥ śrauto 'gniṣṭomādiḥ |",
    "GE07bhg4c09u:820": "yajñaḥ smārtaḥ pañca-mahā-yajñādiḥ |",
    "GE07bhg4c09u:821": "svadhā",
    "GE07bhg4c09u:822": "pitry-arthaṃ śrāddhādiḥ |",
    "GE07bhg4c09u:823": "auṣadham auṣadhi-prabhavam annam |",
    "GE07bhg4c09u:824": "bheṣajaṃ vā |",
    "GE07bhg4c09u:825": "mantro yājya-purodho-vākyādiḥ |",
    "GE07bhg4c09u:826": "ājyaṃ homādi-sādhanam |",
    "GE07bhg4c09u:827": "agnir āhavanīyādiḥ |",
    "GE07bhg4c09u:828": "hutaṃ homaḥ |",
    "GE07bhg4c09u:829": "etat sarvam aham eva ||16||",
    "GE07bhg4c09u:830": "kiṃ ca piteti |",
    "GE07bhg4c09u:831": "dhātā karma-phala-vidhātā |",
    "GE07bhg4c09u:832": "vedyaṃ jñeyaṃ vastu |",
    "GE07bhg4c09u:833": "pavitraṃ śodhakam |",
    "GE07bhg4c09u:834": "prāyaścittātmakaṃ vā |",
    "GE07bhg4c09u:835": "oṅkāraḥ praṇavaḥ |",
    "GE07bhg4c09u:836": "ṛg-ādayo vedāś cāham eva |",
    "GE07bhg4c09u:837": "spaṣṭam anyat ||17||",
    "GE07bhg4c09u:838": "kiṃ ca gatir iti |",
    "GE07bhg4c09u:839": "gamyata iti gatiḥ phalam |",
    "GE07bhg4c09u:840": "bhartā poṣaṇa-kartā |",
    "GE07bhg4c09u:841": "prabhur niyantā |",
    "GE07bhg4c09u:842": "sākṣī śubhāśubha-draṣṭā |",
    "GE07bhg4c09u:843": "nivāso bhoga-sthānam |",
    "GE07bhg4c09u:844": "śaraṇaṃ rakṣakaḥ |",
    "GE07bhg4c09u:845": "suhṛd dhita-kartā |",
    "GE07bhg4c09u:846": "prakarṣeṇa bhavaty aneneti prabhavaḥ sraṣṭā |",
    "GE07bhg4c09u:847": "pralīyate 'neneti pralayaḥ saṃhartā |",
    "GE07bhg4c09u:848": "tiṣṭhaty asminn iti sthānam ādhāraḥ |",
    "GE07bhg4c09u:849": "nidhīyate 'sminn iti nidhānaṃ laya-sthānam |",
    "GE07bhg4c09u:850": "bījaṃ kāraṇam |",
    "GE07bhg4c09u:851": "tathāpy avyayam avināśi |",
    "GE07bhg4c09u:852": "na tu brīhy-ādi-bījavan naśvaram ity arthaḥ",
    "GE07bhg4c09u:853": "kiṃ ca tapāmy aham iti |",
    "GE07bhg4c09u:854": "ādityātmanā sthitvā nidāgha-kāle tapāmi jagatas tāpaṃ karomi |",
    "GE07bhg4c09u:855": "vṛṣṭi-samaye ca varṣam utsṛjāmi vimuñcāmi |",
    "GE07bhg4c09u:856": "kadācit tu varṣaṃ nigṛhṇāmy ākarṣāmi |",
    "GE07bhg4c09u:857": "amṛtaṃ jīvanaṃ mṛtyuś ca nāśaḥ |",
    "GE07bhg4c09u:858": "sat sthūlaṃ dṛśyam |",
    "GE07bhg4c09u:859": "asac ca sūkṣma-dṛśyam |",
    "GE07bhg4c09u:860": "etaṃ sarvam aham eveti |",
    "GE07bhg4c09u:861": "evaṃ matvā mām eva bahudhopāsata iti pūrvenaivānvayaḥ ||19||",
    "GE07bhg4c09u:862": "madhusūdanaḥ - yadi bahudhopāsate tarhi kathaṃ tvām evety āśaṅkyātmano viśvarūpatvaṃ prapañcayati caturbhiḥ aham iti |",
    "GE07bhg4c09u:863": "sarvasva-rūpo 'ham iti vaktavye tat tad eka-deśa-kathanam avayutyānuvādena vaiśvānare dvādaśaka-pāle 'ṣṭākapālatvādi-kathanavat |",
    "GE07bhg4c09u:864": "kratuḥ śrauto 'gniṣṭomādiḥ |",
    "GE07bhg4c09u:865": "yajñāḥ smārto vaiśvadevādir mahā-yajñatvena śruti-smṛti-prasiddhaḥ |",
    "GE07bhg4c09u:866": "svadhā 'nnaṃ pitṛbhyo dīyamānam |",
    "GE07bhg4c09u:867": "auṣadham auṣadhi-prabhavam annaṃ sarvaiḥ prāṇibhir bhujyamānaṃ bheṣajaṃ vā |",
    "GE07bhg4c09u:868": "mantro yājyāpuronuvākyādir yenoddiśya havir dīyate devebhyaḥ |",
    "GE07bhg4c09u:869": "ājyaṃ ghṛtaṃ sarva-havir upalakṣaṇam idam |",
    "GE07bhg4c09u:870": "agnir āhavanīyādir haviṣprakṣepādhikaraṇam |",
    "GE07bhg4c09u:871": "hutaṃ havanaṃ haviṣprakṣepaḥ etat sarvam ahaṃ parameśvara eva |",
    "GE07bhg4c09u:872": "etad ekaika-jñānam api bhagavad-upāsanam iti kathayituṃ pratyekam ahaṃ-śabdaḥ |",
    "GE07bhg4c09u:873": "kriyā-kāraka-phala-jātaṃ kim api bhagavad atiriktaṃ nāstīti saumāyārthaḥ ||16||",
    "GE07bhg4c09u:874": "kiṃ ca |",
    "GE07bhg4c09u:875": "asya jagataḥ sarvasya prāṇi-jātasya pitā janayitā |",
    "GE07bhg4c09u:876": "mātā janayitrī |",
    "GE07bhg4c09u:877": "dhātā poṣayitā tat-tat-karma-phala-vidhātā vā |",
    "GE07bhg4c09u:878": "pitāmahaḥ pituḥ pitā |",
    "GE07bhg4c09u:879": "vedyaṃ vedayitavyaṃ vastu |",
    "GE07bhg4c09u:880": "pūyate 'neneti pavitraṃ pāvanaṃ śuddhi-hetur gaṅgā-snāna-gāyatrī-japādi |",
    "GE07bhg4c09u:881": "veditavye brahmaṇi vedana-sādhanam oṃkāraḥ |",
    "GE07bhg4c09u:882": "niyatākṣara-pādā ṛk |",
    "GE07bhg4c09u:883": "gīti-viśiṣṭā saiva sāma |",
    "GE07bhg4c09u:884": "sāma-padaṃ tu gīti-mātrasyaivābhidhāyakam ity anyat |",
    "GE07bhg4c09u:885": "gīti-rahitam",
    "GE07bhg4c09u:886": "aniyatākṣaraṃ yajuḥ |",
    "GE07bhg4c09u:887": "etat trividhaṃ mantra-jātaṃ karmopayogi |",
    "GE07bhg4c09u:888": "ca-kārād",
    "GE07bhg4c09u:889": "atharvāṅgiraso 'pi gṛhyante |",
    "GE07bhg4c09u:890": "eva-kāro 'ham evety avadhāraṇārthaḥ ||17||",
    "GE07bhg4c09u:891": "kiṃ ca gatir iti |",
    "GE07bhg4c09u:892": "gamyata iti gatiḥ karma-phalam |",
    "GE07bhg4c09u:893": "brahmā viśva-sṛjo dharmo mahān avyaktam eva ca |",
    "GE07bhg4c09u:894": "uttamāṃ sāttvikīm etāṃ gatim āhur manīṣiṇaḥ || ity [Manu 12.50] evaṃ",
    "GE07bhg4c09u:895": "manvādy-uktam |",
    "GE07bhg4c09u:896": "bhartā poṣṭā sukha-sādhanasyaiva dātā |",
    "GE07bhg4c09u:897": "prabhuḥ svāmī madīyo 'yam iti svīkartā |",
    "GE07bhg4c09u:898": "sākṣī sarva-prāṇināṃ śubhāśubha-draṣṭā |",
    "GE07bhg4c09u:899": "nivasanty asminn iti nivāso bhoga-sthānam |",
    "GE07bhg4c09u:900": "śīryate duḥkham asminn iti śaraṇaṃ prapannānām",
    "GE07bhg4c09u:901": "ārti-hṛt |",
    "GE07bhg4c09u:902": "suhṛt pratyupakārānapekṣaḥ sannupakārī |",
    "GE07bhg4c09u:903": "prabhava utpattiḥ |",
    "GE07bhg4c09u:904": "pralayo vināśaḥ |",
    "GE07bhg4c09u:905": "sthānaṃ sthitḥ |",
    "GE07bhg4c09u:906": "yad vā prakarṣeṇa bhavanty aneneti prabhavaḥ sraṣṭā |",
    "GE07bhg4c09u:907": "prakarṣeṇa līyante 'neneti pralayaḥ saṃhartā |",
    "GE07bhg4c09u:908": "tiṣṭhanty asminn iti sthānam ādhāraḥ |",
    "GE07bhg4c09u:909": "nidhīyate nikṣipyate tat-kāla-bhogyatayā kālāntaropabhogyaṃ vastv asminn iti nidhānaṃ sūkṣma-rūpa-sarva-vastv-adhikaraṇaṃ pralaya-sthānam iti yāvat |",
    "GE07bhg4c09u:910": "śaṅkha-padmādi-nidhir vā |",
    "GE07bhg4c09u:911": "bījam utpatti-kāraṇam |",
    "GE07bhg4c09u:912": "avyayam avināśi na tu",
    "GE07bhg4c09u:913": "brīhy-ādivad vinaśvaram |",
    "GE07bhg4c09u:914": "tenānādy-anantaṃ yat kāraṇaṃ tad apy aham eveti",
    "GE07bhg4c09u:915": "pūrveṇaiva sambandhaḥ ||18||",
    "GE07bhg4c09u:916": "kiṃ ca tapāmy aham iti |",
    "GE07bhg4c09u:917": "tapāmy aham ādityaḥ san |",
    "GE07bhg4c09u:918": "tataś ca tāpa-vaśād",
    "GE07bhg4c09u:919": "ahaṃ varṣaṃ pūrva-vṛṣṭi-rūpaṃ rasaṃ pṛthivyā nigṛhṇāmy ākarṣāmi kaiścid raśmibhir aṣṭasu māseṣu |",
    "GE07bhg4c09u:920": "punas tam eva nigṛhītaṃ rasaṃ caturṣu māseṣu kaiścid raśmibhir utsṛjāmi ca vṛṣṭi-rūpeṇa prakṣipāmi ca bhūmau |",
    "GE07bhg4c09u:921": "amṛtaṃ ca devānāṃ sarva-prāṇināṃ jīvanaṃ vā |",
    "GE07bhg4c09u:922": "eva-kārasyāham ity anena sambandhaḥ",
    "GE07bhg4c09u:923": "| mṛtyuś ca martyānāṃ sarva-prāṇināṃ vināśo vā |",
    "GE07bhg4c09u:924": "sat yat sambandhitayā yad vidyate tat tatra sat |",
    "GE07bhg4c09u:925": "asac ca yat-sambandhitayā yac ca vidyate tat tatrāsat |",
    "GE07bhg4c09u:926": "etaṃ sarvam aham eva he 'rjuna |",
    "GE07bhg4c09u:927": "tasmāt sarvātmānaṃ māṃ viditvā",
    "GE07bhg4c09u:928": "sva-svādhikārānusāreṇa bahubhiḥ prakārair mām evopāsata ity upapannam",
    "GE07bhg4c09u:929": "viśvanāthaḥ --- bahudhopāsate kathaṃ tvām evety āśaṅkyātmano viśvarūpatvaṃ",
    "GE07bhg4c09u:930": "prapañcayati caturbhiḥ |",
    "GE07bhg4c09u:931": "kratuḥ śrauto 'gniṣṭomādiḥ yajñaḥ smārto vaiśvadevādiḥ |",
    "GE07bhg4c09u:932": "auṣadham auṣadhi-prabhavam annam |",
    "GE07bhg4c09u:933": "pitā",
    "GE07bhg4c09u:934": "vyaṣṭi-samaṣṭi-sarva-jagad-utpādanāt |",
    "GE07bhg4c09u:935": "mātā jagato 'sya svakukṣi-madhya",
    "GE07bhg4c09u:936": "eva dhāraṇāt |",
    "GE07bhg4c09u:937": "dhātā jagato 'sya poṣaṇāt |",
    "GE07bhg4c09u:938": "pitāmahaḥ jagat sraṣṭuḥ brahmaṇo 'pi janakatvāt |",
    "GE07bhg4c09u:939": "vedyaṃ jñeyaṃ vastu |",
    "GE07bhg4c09u:940": "pavitraṃ śodhakaṃ vastu |",
    "GE07bhg4c09u:941": "gatiḥ phalam |",
    "GE07bhg4c09u:942": "bhartā patiḥ |",
    "GE07bhg4c09u:943": "prabhur niyantā |",
    "GE07bhg4c09u:944": "sākṣī śubhāśubha-draṣṭā |",
    "GE07bhg4c09u:945": "nivāsa āspadam |",
    "GE07bhg4c09u:946": "śaraṇaṃ vipadbhyas trātā |",
    "GE07bhg4c09u:947": "suhṛn nirupādhi-hita-kārī |",
    "GE07bhg4c09u:948": "prabhavādyāḥ sṛṣṭi-saṃhāra-sthitayaḥ kriyāś cāham |",
    "GE07bhg4c09u:949": "nidhānaṃ nidhiḥ padma-śaṅkhādiḥ |",
    "GE07bhg4c09u:950": "bījaṃ kāraṇam |",
    "GE07bhg4c09u:951": "avyayam avināśi na tu brīhy-ādivan",
    "GE07bhg4c09u:952": "naśvaram ||16-18||",
    "GE07bhg4c09u:953": "ādityo bhūtvā nidāghe tapāmi prāvṛṣi varṣam utsṛjāmi |",
    "GE07bhg4c09u:954": "kadācic caiva graha-rūpeṇa varṣaṃ nigṛhṇāmi ca |",
    "GE07bhg4c09u:955": "amṛtaṃ mokṣaṃ mṛtyuḥ saṃsāraḥ |",
    "GE07bhg4c09u:956": "sad asat sthūla-sūkṣmaḥ |",
    "GE07bhg4c09u:957": "etat sarvam aham eveti matvā viśvatomukhaṃ mām upāsata iti pūrvenānvayaḥ ||19||",
    "GE07bhg4c09u:958": "baladevaḥ - aham eva jaga-rūpatayāvasthita ity etat pradarśayati aham iti caturbhiḥ |",
    "GE07bhg4c09u:959": "kratur jyotiṣṭomādiḥ śrauto, yajño vaiśvadevādiḥ smārtaḥ |",
    "GE07bhg4c09u:960": "svadhā pitr-arthe śrāddhādiḥ |",
    "GE07bhg4c09u:961": "auṣadham bheṣajam auṣadhi-prabhavam annaṃ vā |",
    "GE07bhg4c09u:962": "mantro yājyāpuro nu vākyādir yenoddiśya havir devebhyo dīyate |",
    "GE07bhg4c09u:963": "ājyaṃ",
    "GE07bhg4c09u:964": "ghṛta-homādi-sādhanam |",
    "GE07bhg4c09u:965": "agnir homādi-kāraṇam āhavanīyādiḥ |",
    "GE07bhg4c09u:966": "hutaṃ homo haviḥ-prakṣepaḥ |",
    "GE07bhg4c09u:967": "etat sarvātmanāham evāsthitaḥ |",
    "GE07bhg4c09u:968": "pitāham iti |",
    "GE07bhg4c09u:969": "asya",
    "GE07bhg4c09u:970": "sthira-carasya jagatas tatra tatra pitṛtvena mātṛtvena pitāmahatvena cāham eva sthitaḥ |",
    "GE07bhg4c09u:971_0": "dhātā dhārakatvena poṣakatvena ca tatra tatra sthito rājādiś cāham eva cid-acic-chaktimatas",
    "GE07bhg4c09u:971_1": "tad-antaryāmiṇo mat teṣām anatirekāt vedyaṃ jñeyaṃ vastu pavitraṃ śuddhikaraṃ gaṅgādi-vāri",
    "GE07bhg4c09u:971_2": "jñeye brahmaṇi jñāna-hetur oṅkāraḥ sarva-veda-bīja-bhūtaḥ |",
    "GE07bhg4c09u:972": "ṛg-ādis trividho vedaś ca-śabdād atharva ca grāhyam |",
    "GE07bhg4c09u:973": "teṣu niyatākṣaraḥ pādā ṛk, saiva",
    "GE07bhg4c09u:974": "gīti-viśiṣṭā sāma, sāma-padaṃ tu gītimātrasyaiva vācakam ity anyat |",
    "GE07bhg4c09u:975": "gīti-śūnyam amitākṣaraṃ yajuḥ |",
    "GE07bhg4c09u:976": "etat trividhaṃ karmopayogi-mantra-jātam",
    "GE07bhg4c09u:977": "aham evety arthaḥ |",
    "GE07bhg4c09u:978": "gatiḥ sādhya-sādhana-bhūtā gamyata iyam anayā ca iti nirukteḥ |",
    "GE07bhg4c09u:979": "bhartā patiḥ |",
    "GE07bhg4c09u:980": "prabhur niyantā |",
    "GE07bhg4c09u:981": "sākṣī śubhāśubha-draṣṭā |",
    "GE07bhg4c09u:982": "nivāso bhoga-sthānaṃ",
    "GE07bhg4c09u:983": "nivasaty atra iti nirukteḥ |",
    "GE07bhg4c09u:984": "śaraṇaṃ prapannārti-hṛta śīrṣyate duḥkham asmin iti nirukteḥ |",
    "GE07bhg4c09u:985": "suhṛn nimitta-hita-kṛt |",
    "GE07bhg4c09u:986": "prabhavādyāḥ",
    "GE07bhg4c09u:987": "svarga-pralaya-sthitayaḥ kriyāḥ |",
    "GE07bhg4c09u:988": "nidhānaṃ nidhir mahā-padmādir",
    "GE07bhg4c09u:989": "nava-vidhaḥ |",
    "GE07bhg4c09u:990": "bījaṃ kāraṇam avyayam avināśi |",
    "GE07bhg4c09u:991": "na tu brīhy-ādivad vināśi |",
    "GE07bhg4c09u:992": "tapāmīti |",
    "GE07bhg4c09u:993": "sūrya-rūpeṇāham eva nidāghe jagat tapāmi |",
    "GE07bhg4c09u:994": "prāvṛṣi varṣam jalaṃ visṛjāmi megha-rūpeṇa varṣaṃ nigṛhṇāmi ākarṣāmi |",
    "GE07bhg4c09u:995": "amṛtaṃ mokṣaṃ |",
    "GE07bhg4c09u:996": "mṛtyuḥ saṃsāraḥ |",
    "GE07bhg4c09u:997": "sat sthūlaṃ |",
    "GE07bhg4c09u:998": "asat sūkṣmam |",
    "GE07bhg4c09u:999": "etat sarvam aham eva tathā caivaṃ",
    "GE07bhg4c09u:1000": "bahuvidha-nāma-rūpāvastha-nikhila-jagad-rūpatayā sthita eka eva śaktimān vāsudeva ity ekatvānusandhinā jñāna-yajñena caike yajanto mām upāsate",
    "GE07bhg4c09u:1001": "BhG 9.20",
    "GE07bhg4c09u:1002": "traividyā māṃ somapāḥ pūta-pāpā",
    "GE07bhg4c09u:1003": "yajñair iṣṭvā svar-gatiṃ prārthayante |",
    "GE07bhg4c09u:1004": "te puṇyam āsādya surendra-lokam",
    "GE07bhg4c09u:1005": "aśnanti divyān divi deva-bhogān ||20||",
    "GE07bhg4c09u:1006": "śrīdharaḥ - tad evam avajānanti māṃ mūḍhā ity ādi śloka-dvayena",
    "GE07bhg4c09u:1007": "kṣipra-phalāśayā devatāntaraṃ yajanto māṃ nādriyanta ity abhaktā darśitāḥ",
    "GE07bhg4c09u:1008": "| mahātmānas tu māṃ pārthety ādinā ca mad-bhaktā uktāḥ |",
    "GE07bhg4c09u:1009": "tatraikatvena pṛthaktvena vā ye parameśvaraṃ na bhajanti teṣāṃ janma-mṛtyu-pravāho",
    "GE07bhg4c09u:1010": "durvāra ity āha traividyā iti dvābhyām |",
    "GE07bhg4c09u:1011": "ṛg yajuḥ sāma lakṣaṇās tisro vidyāyeṣāṃ te trividyāḥ |",
    "GE07bhg4c09u:1012": "trividyā eva traividyāḥ |",
    "GE07bhg4c09u:1013": "svārthe tad-dhitaḥ |",
    "GE07bhg4c09u:1014": "trisro vidyā adhīyate jānanti vā |",
    "GE07bhg4c09u:1015": "traividyā veda-trayokta-karma-parāḥ ity arthaḥ |",
    "GE07bhg4c09u:1016": "veda-traya-vihita-yajñair mām iṣṭvā mamaiva rūpaṃ devatānataram ity ajānanto 'pi vastuta indrādi-rūpeṇa mām eveṣṭvā sampūjya |",
    "GE07bhg4c09u:1017": "yajña-śeṣaṃ",
    "GE07bhg4c09u:1018": "somaṃ pibantīti somapāḥ |",
    "GE07bhg4c09u:1019": "tenaiva pūta-pāpāḥ śodhita-kalmaṣāḥ santaḥ svargatiṃ svargaṃ prati gatiṃ ye prārthayante te",
    "GE07bhg4c09u:1020": "surendra-lokaṃ svargam āsādya prāpya |",
    "GE07bhg4c09u:1021": "divi svarge |",
    "GE07bhg4c09u:1022": "divyānuttamān devānāṃ bhogān |",
    "GE07bhg4c09u:1023": "aśnanti bhuñjate ||20||",
    "GE07bhg4c09u:1024": "madhusūdanaḥ - evam ekatvena pṛthaktvena bahudhā ceti trividhā api niṣkāmāḥ santo bhagavantam upāsīnāḥ sattva-śuddhi-jñānotpatti-dvāreṇa",
    "GE07bhg4c09u:1025": "krameṇa mucyante |",
    "GE07bhg4c09u:1026_0": "ye tu sakāmāḥ santo na kenāpi prakāreṇa bhagavantam upāsate kintu sva-sva-kāma-sādhanāni",
    "GE07bhg4c09u:1026_1": "kāmyāny eva karmāṇy anutiṣṭhanti te sattva-śodhakābhāvena jñāna-sādhanam anadhirūṇāḥ",
    "GE07bhg4c09u:1026_2": "punaḥ punar",
    "GE07bhg4c09u:1027": "janma-maraṇa-prabandhena sarvadā saṃsāra-duḥkham evānubhavantīty āha traividyeti dvābhyām",
    "GE07bhg4c09u:1028": "ṛg-veda-yajur-veda-sāma-veda-lakṣaṇā",
    "GE07bhg4c09u:1029": "hautrādhvarya-vaudgātra-pratipatti-hetavas tisro vidyā yeṣāṃ te tri-vidyās",
    "GE07bhg4c09u:1030": "tri-vidyā eva svārthika-tad-dhitena traividyās tisro vidyā vidantīt vā veda-traya-vido yājñikā yajñair agniṣṭomādibhiḥ krameṇa savana-traye",
    "GE07bhg4c09u:1031": "vasu-rudrād ity arūpiṇaṃ mām īśvaram iṣṭvā tad-rūpeṇa mām ajānanto 'pi",
    "GE07bhg4c09u:1032": "vastu-vṛttena pūjayitvābhiṣutya hutvā ca somaṃ pibantīti somapāḥ santas tenaiva soma-pānena pūta-pāpā nirasta-svarga-bhoga-pratibandhaka-pāpāḥ",
    "GE07bhg4c09u:1033": "sakāmatayā svar-gatiṃ prārthayante na tu sattva-śuddhi-jñānotpatty-ādi |",
    "GE07bhg4c09u:1034": "te divi svarge loke puṇyaṃ puṇya-phalaṃ sarvotkṛṣṭaṃ surendra-lokaṃ",
    "GE07bhg4c09u:1035": "śata-kratoḥ sthānam āsādya divyān manuṣyair alabhyān deva-bhogān",
    "GE07bhg4c09u:1036": "deva-dehopabhogyān kāmān aśnanti bhuñjate ||20||",
    "GE07bhg4c09u:1037": "viśvanāthaḥ --- evaṃ trividhopāsanāvanto 'pi bhaktā eva mām eva parameśvaraṃ jānanto mucyante",
    "GE07bhg4c09u:1038": "ye tu karmiṇas te na mucyanta evety āha dvābhyāṃ traividyā iti |",
    "GE07bhg4c09u:1039": "ṛg-yajuḥ-sāma-lakṣaṇās tisro vidyā adhīyante",
    "GE07bhg4c09u:1040": "jānanti vā traividyā veda-trayokta-karma-parā ity arthaḥ |",
    "GE07bhg4c09u:1041": "yajñair mām iṣṭvendrādayo mamaiva rūpāṇi ity ajānanto 'pi vastuta indrādi-rūpeṇa mām eveṣṭvā yajña-śeṣaṃ somaṃ pibantīti somapās te puṇyaṃ prāpya ||20||",
    "GE07bhg4c09u:1042": "baladevaḥ - evaṃ svabhaktānāṃ vṛttam abhidhāya teṣām eva viśeṣaṃ bodhayituṃ sva-vimukhānāṃ vṛttim āha traividyā iti dvābhyām |",
    "GE07bhg4c09u:1043": "tisṝṇāṃ vidyānāṃ samāhāras trividyaṃ |",
    "GE07bhg4c09u:1044": "tad ye 'dhīyante vidanti ca te traividyāḥ |",
    "GE07bhg4c09u:1045": "tad adhīte tad veda iti sūtrād aṇ |",
    "GE07bhg4c09u:1046": "ṛg-yajuḥ-sāmokta-karma-parā ity arthaḥ |",
    "GE07bhg4c09u:1047": "trayī-vihitair jyotiṣṭomādibhir yajñair mām iṣṭvendrādayo mamaiva rūpāṇy",
    "GE07bhg4c09u:1048": "avidvanto 'pi vastutas tat-tad-rūpeṇāvasthitaṃ mām evāradhyety arthaḥ |",
    "GE07bhg4c09u:1049": "somapā yajña-śeṣaṃ somaṃ pibantaḥ |",
    "GE07bhg4c09u:1050": "pūta-pāpā",
    "GE07bhg4c09u:1051": "vinaṣṭ-svargādi-prāpti-virodha-kalmaṣāḥ santo ye svargatiṃ prārthayante te puṇyam ity ādi visphuṭārthaḥ |",
    "GE07bhg4c09u:1052": "mayaiva dattam iti śeṣaḥ ||20||",
    "GE07bhg4c09u:1053": "BhG 9.21",
    "GE07bhg4c09u:1054": "te taṃ bhuktvā svarga-lokaṃ viśālaṃ kṣīṇe puṇye martya-lokaṃ viśanti |",
    "GE07bhg4c09u:1055": "evaṃ trayī-dharmam anuprapannā gatāgataṃ kāma-kāmā labhante ||21||",
    "GE07bhg4c09u:1056": "śrīdharaḥ - tataś ca te tam iti |",
    "GE07bhg4c09u:1057": "te svarga-kāmās taṃ prārthitaṃ vipulaṃ",
    "GE07bhg4c09u:1058": "svarga-lokaṃ tat-sukhaṃ bhuktvā bhoga-prāpake puṇye kṣīṇe sati",
    "GE07bhg4c09u:1059": "martya-lokaṃ viśanti |",
    "GE07bhg4c09u:1060": "punar apy evam eva veda-traya-vihitaṃ dharmam anugatāḥ kāma-kāmā bhogān kāmayamānā gatāgataṃ yātāyātaṃ labhante ||21||",
    "GE07bhg4c09u:1061": "madhusūdanaḥ - tataḥ kim aniṣṭam iti tadāha te tam iti |",
    "GE07bhg4c09u:1062": "te sakāmās taṃ kāmyena puṇyena prāptaṃ viśālaṃ vistīrṇaṃ svarga-lokaṃ bhuktvā",
    "GE07bhg4c09u:1063": "tad-bhoga-janake puṇye kṣīṇe sati tad-deha-nāśāt punar deha-grahaṇāya",
    "GE07bhg4c09u:1064": "martya-lokaṃ viśanti punar garbha-vāsādi-yātanā anubhavantīty arthaḥ |",
    "GE07bhg4c09u:1065": "punaḥ punar evam ukta-prakāreṇa |",
    "GE07bhg4c09u:1066": "hiḥ prasiddhy-arthaḥ |",
    "GE07bhg4c09u:1067": "traidharmyaṃ",
    "GE07bhg4c09u:1068": "hautrādhvaryavaudgātra-dharma-trayāha jyotirṣṭomādikaṃ kāmyaṃ karma |",
    "GE07bhg4c09u:1069": "trayī-dharmam iti pāṭhe 'pi trayyā veda-trayeṇa pratipāditaṃ dharmam iti",
    "GE07bhg4c09u:1070": "sa evārthaḥ |",
    "GE07bhg4c09u:1071": "anupapannā anādau saṃsāre pūrva-pratipatty-apekṣayānu-śabdaḥ",
    "GE07bhg4c09u:1072": "| pūrva-pratipatty-anantaraṃ manuṣya-lokam āgatya punaḥ pratipannāḥ |",
    "GE07bhg4c09u:1073_0": "kāma-kāmā divyān bhogān kāmayamānā evaṃ gatāgataṃ labhante karma kṛtvā svargaṃ yānti",
    "GE07bhg4c09u:1073_1": "tata āgatya punaḥ karma kurvantīty evaṃ garbha-vāsādi-yātanā-pravāhas teṣām aniśam",
    "GE07bhg4c09u:1073_2": "anuvartata ity abhiprāyaḥ ||21 ||",
    "GE07bhg4c09u:1074": "viśvanāthaḥ --- gatāgataṃ punaḥ punar mṛtyu-janmanī ||21||",
    "GE07bhg4c09u:1075": "baladevaḥ - tataś ca te tam iti te svarga-prārthakāḥ prārthitaṃ taṃ svarga-lokaṃ bhuktvā tat-prāpake puṇye kṣīṇe sati martya-lokaṃ viśanti",
    "GE07bhg4c09u:1076": "pañcāgni-vidyokta-rītyā bhuvi brāhmaṇādi-janmāni labhante punar apy evam eva trayī-vihitaṃ dharmam anutiṣṭhantaḥ kāma-kāmāḥ svarga-bhogecchavo",
    "GE07bhg4c09u:1077": "gatāgataṃ labhante saṃsarantīty arthaḥ ||21||",
    "GE07bhg4c09u:1078": "BhG 9.22",
    "GE07bhg4c09u:1079": "ananyāś cintayanto māṃ ye janāḥ paryupāsate |",
    "GE07bhg4c09u:1080": "teṣāṃ nityābhiyuktānāṃ yoga-kṣemaṃ vahāmy aham ||22||",
    "GE07bhg4c09u:1081": "śrīdharaḥ - mad-bhaktās tu mat-prasādena kṛtārthā bhavantīty āha ananyāḥ iti |",
    "GE07bhg4c09u:1082": "ananyā nāsti mad-vyatirekeṇānyat kāmayaṃ yeṣāṃ te |",
    "GE07bhg4c09u:1083": "tathābhūtā ye janā māṃ cintayantaḥ sevante teṣāṃ nityābhiyuktānāṃ sarvadā",
    "GE07bhg4c09u:1084": "mad-eka-niṣṭhānāṃ yogaṃ dhanādi-lābhaṃ kṣemaṃ ca tat-pālanaṃ mokṣaṃ vā |",
    "GE07bhg4c09u:1085": "tair aprārthitam apy aham eva vahāmi prāpayāmi ||22||",
    "GE07bhg4c09u:1086": "madhusūdanaḥ - niṣkāmāḥ samyag-darśinas tu ananyā iti |",
    "GE07bhg4c09u:1087": "anyo",
    "GE07bhg4c09u:1088": "bheda-dṛṣṭi-viṣayo na vidyate yaṣāṃ te 'nanyāḥ sarvādvaita-darśinaḥ",
    "GE07bhg4c09u:1089": "sarva-bhoga-niḥspṛhāḥ |",
    "GE07bhg4c09u:1090": "aham eva bhagavān vāsudevaḥ sarvātmā na",
    "GE07bhg4c09u:1091_0": "mad-vyatiriktaṃ kiṃcid astīti jñātvā tam eva pratyañcaṃ sadā cintayanto māṃ nārāyaṇam",
    "GE07bhg4c09u:1091_1": "ātatvena ye janāḥ sādhana-catuṣṭaya-sampannāḥ saṃnyāsinaḥ pari sarvato 'navacchinnatayā",
    "GE07bhg4c09u:1091_2": "paśyanti te mad-ananyatayā kṛtakṛtyā eveti śeṣaḥ |",
    "GE07bhg4c09u:1092": "advaita-darśana-niṣṭhānām atyanta-niṣkāmānāṃ teṣāṃ svayam aprayatamānāṃ",
    "GE07bhg4c09u:1093": "kathaṃ yoga-kṣemau syātām ity ata āha teṣāṃ nityābhiyuktānāṃ nityam anavaratam ādareṇa dhyāne vyāpṛtānāṃ deha-yātrā-mātrārtham apy aprayatamānānāṃ yogaṃ ca kṣemaṃ ca |",
    "GE07bhg4c09u:1094": "alabdhasya lābhaṃ labdhasya parirakṣaṇaṃ ca śarīra-sthity-arthaṃ yoga-kṣemam akāmayamānānām api vahāmi",
    "GE07bhg4c09u:1095": "prāpayāmy ahaṃ sarveśvaraḥ |",
    "GE07bhg4c09u:1096": "teṣāṃ jñānī nitya-yukta eka-bhaktir viśiṣyate |",
    "GE07bhg4c09u:1097": "priyo hi jñānino 'tyartham ahaṃ sa ca mama priyaḥ || [Gītā 7.17] iti hy uktam |",
    "GE07bhg4c09u:1098": "yadyapi sarveṣām api yoga-kṣemaṃ vahati bhāgavāṃs tathāpy anyeṣāṃ prayatnam utpādya tad-dvārā vahati jñānināṃ tu tad-arthaṃ prayatnam utpādya vahatīti viśeṣaḥ ||22||",
    "GE07bhg4c09u:1099": "viśvanāthaḥ --- mad-ananya-bhaktānāṃ sukhaṃ tu na karma-prāpyaṃ kintu",
    "GE07bhg4c09u:1100": "mad-dattam evety āha ananyā iti |",
    "GE07bhg4c09u:1101": "nityam eva sadaivābhiyuktānāṃ paṇḍitānām iti tad anye nityam apaṇḍitā iti bhāvaḥ |",
    "GE07bhg4c09u:1102": "yad vā nitya-saṃyoga-spṛhāvatāṃ",
    "GE07bhg4c09u:1103": "yogo dhanādi-lābhaḥ kṣemaṃ tat-pālanaṃ ca tair tair anapekṣitam apy aham",
    "GE07bhg4c09u:1104": "eva vahāmy atra karomīty aprayujya vahāmīti prayogāt teṣāṃ śarīra-poṣaṇa-bhāro mayaivohyate yathā svakalatra-putrādi-poṣaṇa-bhāro",
    "GE07bhg4c09u:1105": "gṛhastheneti bhāvaḥ |",
    "GE07bhg4c09u:1106": "na ca anyeṣām iva teṣām api yoga-kṣemaṃ",
    "GE07bhg4c09u:1107": "karma-prāpyam evety ata ātmārāmasya sarvetodāsīnasya parameśvarasya tava",
    "GE07bhg4c09u:1108": "kiṃ tad-vahaneneti vācyam |",
    "GE07bhg4c09u:1109": "bhaktir asya bhajanaṃ tad",
    "GE07bhg4c09u:1110": "ihāmutropādhi-nairāsyenāmuṣmin manaḥ-kalpanam etad eva naiṣkarmyam |",
    "GE07bhg4c09u:1111": "iti śruter mad-anya-bhaktānāṃ niṣkāmatvena naiṣkarmyāt teṣu dṛṣṭaṃ sukhaṃ mad-dattam eva",
    "GE07bhg4c09u:1112": "tatra mama sarvatrodāsīnasyāpi sva-bhakta-vātsalyam eva hetur jñeyaḥ |",
    "GE07bhg4c09u:1113": "na caivaṃ tvayi sveṣṭa-deve sva-nirvāha-bhāraṃ dadānās te bhaktāḥ prema-śūnyā iti vācyam",
    "GE07bhg4c09u:1114": "tair mayi sva-bhārasya",
    "GE07bhg4c09u:1115": "sarvathaivānarpaṇāt mayaiva svecchayā grahaṇāt |",
    "GE07bhg4c09u:1116": "na ca saṅkalpa-mātreṇa",
    "GE07bhg4c09u:1117": "viśva-sṛṣṭy-ādi kartuṃ mamāyaṃ bhāro jñeyaḥ |",
    "GE07bhg4c09u:1118": "yad vā bhakta-janāsaktasya",
    "GE07bhg4c09u:1119": "mama sva-bhogya-kāntābhāra-vahanam iva tadīya-yoga-kṣema-vahanam",
    "GE07bhg4c09u:1120": "atisukha-pradam iti ||22||",
    "GE07bhg4c09u:1121": "baladevaḥ - atha sva-bhaktānāṃ viśeṣaa nirūpayati ananyā iti |",
    "GE07bhg4c09u:1122": "ye janā ananyā mad-eka-prayojanā māṃ cintayanto dhyāyantaḥ paritaḥ",
    "GE07bhg4c09u:1123": "kalyāṇa-guṇa-ratnāśrayatayā vicitrādbhuta-līlā-pīyūṣāśrayatayā",
    "GE07bhg4c09u:1124": "divya-vihbūty-āśrayatayā copāsate bhajanti teṣāṃ nityaṃ sarvadaiva mayy",
    "GE07bhg4c09u:1125": "abhiyuktānāṃ vismṛta-deha-yātrāṇām aham eva yoga-kṣemam annādy-āharaṇaṃ",
    "GE07bhg4c09u:1126": "tat-saṃrakṣaṇaṃ ca vahāmi |",
    "GE07bhg4c09u:1127": "atra karomīty anuktvā vahāmīty uktis tu",
    "GE07bhg4c09u:1128": "tat-poṣaṇa-bhāro mayaiva voḍhavyo gṛhasthasyeva kuṭumba-poṣaṇa-bhāra iti vyanakti |",
    "GE07bhg4c09u:1129": "evam āha sūtrakāraḥ svāminaḥ phala-śruter ity ātreyaḥ [Vs",
    "GE07bhg4c09u:1130": "3.4.44] iti |",
    "GE07bhg4c09u:1131": "atrāhuḥ teṣāṃ nityaṃ mayā sārdham abhiyogaṃ vāñchatāṃ yogaṃ mat-prāpti-lakṣaṇaṃ kṣemaṃ ca matto 'punar-āvṛtti-lakṣaṇam aham eva vahāmi",
    "GE07bhg4c09u:1132": "| teṣāṃ mat-prāpaṇa-bhāro mamaiva |",
    "GE07bhg4c09u:1133": "na tv arcir-āder deva-gaṇasyeti |",
    "GE07bhg4c09u:1134": "evam evābhidhāsyati dvādaśe - ye tu sarvāṇi karmāṇi ity ādi-dvayena |",
    "GE07bhg4c09u:1135": "sūtrakāro",
    "GE07bhg4c09u:1136": "'py evam āha viśeṣaṃ ca darśayati [Vs 4.3.16] iti ||22||",
    "GE07bhg4c09u:1137": "BhG 9.23",
    "GE07bhg4c09u:1138": "ye 'py anya-devatā-bhaktā yajante śraddhayānvitāḥ |",
    "GE07bhg4c09u:1139": "te 'pi mām eva kaunteya yajanty avidhi-pūrvakam ||23||",
    "GE07bhg4c09u:1140": "śrīdharaḥ - nanu ca tvad-vyatirekeṇa vastuto",
    "GE07bhg4c09u:1141": "devatāntarasyābhāvādindrādi-sevino 'pi tvad-bhaktā eveti kathaṃ te",
    "GE07bhg4c09u:1142": "gatāgataṃ labheran ? tatrāha ye 'pīti |",
    "GE07bhg4c09u:1143": "śraddhayopetā bhaktāḥ santo ye janā anya-devatā indrādi-rūpā yajante te 'pi mām eva yajantīti satyaṃ kintu avidhi-pūrvakam |",
    "GE07bhg4c09u:1144": "mokṣa-prāpakaṃ vidhiṃ vinā yajanti |",
    "GE07bhg4c09u:1145": "atas te punar āvartante ||23||",
    "GE07bhg4c09u:1146": "madhusūdanaḥ - nanv anyā api devatās tvam eva tvad-vyatiriktasya",
    "GE07bhg4c09u:1147": "vastv-antarasyābhāvāt |",
    "GE07bhg4c09u:1148": "tathā ca devatāntara-bhaktā api tvām eva bhajanta iti na ko 'pi viśeṣaḥ syāt |",
    "GE07bhg4c09u:1149": "tena gatāgataṃ kāma-kāmā",
    "GE07bhg4c09u:1150": "vasu-rudrādityādi-bhaktā labhante |",
    "GE07bhg4c09u:1151": "ananyāś cintayanto māṃ tu kṛta-kṛtyā",
    "GE07bhg4c09u:1152": "iti katham uktaṃ tatrāha ye 'pīti |",
    "GE07bhg4c09u:1153": "yathā mad-bhaktā mām eva yajanti tathā ye 'nya-devatānāṃ vasv-ādīnāṃ bhaktā yajante jyotiṣṭomādibhiḥ",
    "GE07bhg4c09u:1154": "śraddhayāstikya-buddhyā 'nvitāḥ |",
    "GE07bhg4c09u:1155": "te 'pi mad-bhaktā iva he kaunteya",
    "GE07bhg4c09u:1156": "tat-tad-devatā-rūpeṇa sthitaṃ mām eva yajanti pūjayanti |",
    "GE07bhg4c09u:1157": "avidhi-pūrvakam",
    "GE07bhg4c09u:1158": "avidhir ajñānaṃ tat-pūrvakaṃ sarvātmatvena mām ajñātvā mad-bhinnatvena",
    "GE07bhg4c09u:1159": "vastv-ādīn kalapayitvā yajantīty arthaḥ ||23||",
    "GE07bhg4c09u:1160": "viśvanāthaḥ --- nanu ca jñāna-yajñena cāpy anye ity anena tvayā svasyaivopāsanā trividhoktā",
    "GE07bhg4c09u:1161": "tatra bahudhā viśvato-mukham iti tṛtīyāyā upāsanāyā jñāpanārtham |",
    "GE07bhg4c09u:1162": "ahaṃ kratur ahaṃ yajñaḥ ity ādi svasya",
    "GE07bhg4c09u:1163": "viśva-rūpatvaṃ darśitaṃ |",
    "GE07bhg4c09u:1164": "ataḥ karma-yogena karmāṅga-bhūtendrādi-yājakās",
    "GE07bhg4c09u:1165": "tathā prādhānyenaiva devatāntara-bhaktā api tvad-bhaktā eva |",
    "GE07bhg4c09u:1166": "kathaṃ tarhi te na mucyante ? yad uktaṃ tvayā gatāgataṃ kāma-kāmā labhante iti |",
    "GE07bhg4c09u:1167": "antavat tu phalaṃ teṣām iti ca |",
    "GE07bhg4c09u:1168": "tatrāha ye 'pīti satyaṃ mām eva yajantīti",
    "GE07bhg4c09u:1169": "| kintv avidhi-pūrvakam mat-prāpakaṃ vidhiṃ vinaiva yajanty ataḥ punar āvartante ||23||",
    "GE07bhg4c09u:1170": "baladevaḥ - nanv indrādi-yājino 'pi vastutas tvad-yājina eva teṣāṃ kuto",
    "GE07bhg4c09u:1171": "gatāgatam iti cet tatrāha ye 'pīti |",
    "GE07bhg4c09u:1172": "ye janā anya-devatā-bhaktāḥ kevaleṣv indrādiṣu bhaktimantaḥ śraddhayā ataeva phala-pradā iti",
    "GE07bhg4c09u:1173": "dṛḍha-viśvāsenopetāḥ santo yajante yajñais tān arcayanti |",
    "GE07bhg4c09u:1174": "te 'pi mām eva yajanti iti satyam etat |",
    "GE07bhg4c09u:1175": "kintv avidhi-pūrvakaṃ te yajanti yena vidhinā",
    "GE07bhg4c09u:1176": "gatāgata-nivartakā mat-prāptiḥ syāt taṃ vidhiṃ vinaiva |",
    "GE07bhg4c09u:1177": "atas tat te labhante ||23||",
    "GE07bhg4c09u:1178": "BhG 9.24",
    "GE07bhg4c09u:1179": "ahaṃ hi sarva-yajñānāṃ bhoktā ca prabhur eva ca |",
    "GE07bhg4c09u:1180": "na tu mām abhijānanti tattvenātaś cyavanti te ||24||",
    "GE07bhg4c09u:1181": "śrīdharaḥ - etad eva vivṛṇoti aham iti |",
    "GE07bhg4c09u:1182": "sarveṣāṃ yajñānāṃ tat-tad-devatā-rūpeṇāham eva bhoktā |",
    "GE07bhg4c09u:1183": "prabhuś ca svāmī |",
    "GE07bhg4c09u:1184": "phala-dātā cāpy aham evety arthaḥ |",
    "GE07bhg4c09u:1185": "evambhūtaṃ māṃ te tattvena yathāvan nābhijānanti |",
    "GE07bhg4c09u:1186": "ataś cyavanti pracyavante punar āvartante |",
    "GE07bhg4c09u:1187": "ye tu sarva-devatāsu mām evātaryāminaṃ paśyanto yajanti te tu nāvartante ||24||",
    "GE07bhg4c09u:1188": "madhusūdanaḥ - avidhi-pūrvakatvaṃ vivṛṇvan phala-pracyutim amīṣām āha aham",
    "GE07bhg4c09u:1189": "hīti |",
    "GE07bhg4c09u:1190": "ahaṃ bhagavān vāsudeva eva sarveṣāṃ yajñānāṃ śrautānāṃ smārtānāṃ ca",
    "GE07bhg4c09u:1191": "tat-tad-devatā-rūpeṇa bhoktā ca svenāntaryāmi-rūpeṇādhiyajñatvāt prabhuś ca phala-dātā ceti prasiddham etat |",
    "GE07bhg4c09u:1192": "devatāntara-yājinas tu mām īdṛśaṃ",
    "GE07bhg4c09u:1193": "tattvena bhoktṛtvena prabhutvena ca bhagavān vāsudeva eva vastv-ādi-rūpeṇa",
    "GE07bhg4c09u:1194": "yajñānāṃ bhoktā svena rūpeṇa ca phala-dātā na tad-anyo 'sti kaścid ārādhya ity evaṃ-rūpeṇa na jānanti |",
    "GE07bhg4c09u:1195": "ato mat-svarūpāparijñānān mahatāyāseneṣṭvāpi mayy anarpita-karmāṇas tat-tad-deva-lokaṃ dhūmādi-mārgeṇa",
    "GE07bhg4c09u:1196": "tad-bhogānte cyavanti pracyavante tad-bhoga-janaka-karma-kṣayāt",
    "GE07bhg4c09u:1197": "tad-dehādi-viyuktāḥ punar deha-grahaṇāya manuṣya-lokaṃ pratyāvartante |",
    "GE07bhg4c09u:1198": "ye tu tat-tad-devatāsu bhagavantam eva sarvāntaryāmiṇaṃ paśyanto yajante te",
    "GE07bhg4c09u:1199": "bhagavad-arpita-karmāṇas tad-vidyā-sahita-karma-vaśād arcir-ādi-mārgeṇa",
    "GE07bhg4c09u:1200": "brahma-lokaṃ gatvā tatrotpanna-samyag-darśanās tad-bhogānte mucyanta iti vivekaḥ ||24||",
    "GE07bhg4c09u:1201": "viśvanāthaḥ --- avidhi-pūrvakatvaṃ evāha aham iti |",
    "GE07bhg4c09u:1202": "devatāntara-rūpeṇāham",
    "GE07bhg4c09u:1203": "eva bhoktā prabhuḥ svāmī phala-dātā cāham evati |",
    "GE07bhg4c09u:1204": "māṃ tu tattvena na jānanti |",
    "GE07bhg4c09u:1205": "yathā sūryasyāham upāsakaḥ |",
    "GE07bhg4c09u:1206": "sūrya eva mayi prasīdatu |",
    "GE07bhg4c09u:1207": "sūrya eva mad-abhīṣṭaṃ phalaṃ dadātu |",
    "GE07bhg4c09u:1208": "sūrya eva parameśvara iti teṣāṃ buddhiḥ |",
    "GE07bhg4c09u:1209": "na tu parameśvaro nārāyaṇa eva sūryaḥ |",
    "GE07bhg4c09u:1210": "sa eva tādṛśa-śraddhotpādakaḥ |",
    "GE07bhg4c09u:1211": "sa eva mahyaṃ sūryopāsanā-phala-pradaḥ |",
    "GE07bhg4c09u:1212": "iti buddhi-ratas tattvato",
    "GE07bhg4c09u:1213": "mad-abhijñānābhāvāt te cyavante |",
    "GE07bhg4c09u:1214": "bhagavān nārāyaṇa eva",
    "GE07bhg4c09u:1215": "sūryādi-rūpeṇārādhyate iti bhāvanayā viśvato-mukhaṃ mām upāsīnās tu",
    "GE07bhg4c09u:1216": "mucyanta eva |",
    "GE07bhg4c09u:1217": "tasmān mad-vibhūtiṣu sūryādiṣu pūjā mad-vibhūti-jñāna-pūrvikaiva kartavyā |",
    "GE07bhg4c09u:1218": "na tv anyathā iti dyotitam ||24||",
    "GE07bhg4c09u:1219": "baladevaḥ - avidhi-pūrvakatāṃ darśayati ahaṃ hīti |",
    "GE07bhg4c09u:1220": "aham evendrādi-rūpeṇa",
    "GE07bhg4c09u:1221": "sarveṣāṃ yajñānāṃ bhoktā prabhuḥ svāmī pālakaḥ phaladaś cety evaṃ tattvena māṃ nābhijānanti",
    "GE07bhg4c09u:1222": "atas te cyavanti saṃsaranti ||24||",
    "GE07bhg4c09u:1223": "BhG 9.25",
    "GE07bhg4c09u:1224": "yānti deva-vratā devān pitṝn yānti pitṛ-vratāḥ |",
    "GE07bhg4c09u:1225": "bhūtāni yānti bhūtejyā yānti mad-yājino 'pi mām ||25||",
    "GE07bhg4c09u:1226": "śrīdharaḥ - tad evopapādayati yāntīti |",
    "GE07bhg4c09u:1227": "deveṣv indrādiṣu vrataṃ niyamo yeṣāṃ te antavanto devān yānti |",
    "GE07bhg4c09u:1228": "ataḥ punar āvartante |",
    "GE07bhg4c09u:1229": "pitṝṣu vrataṃ yeṣāṃ śrāddhādi-kriyā-parāṇāṃ te pitṝn yānti |",
    "GE07bhg4c09u:1230": "bhūteṣu vinārakamātṛpaṇādiṣu ijyā pūjā yeṣāṃ te bhūtejyā bhūtāni yānti |",
    "GE07bhg4c09u:1231": "māṃ yaṣṭuṃ śīlaṃ yeṣāṃ te mad-yājinaḥ |",
    "GE07bhg4c09u:1232": "te mām evākṣayaṃ paramānanda-svarūpaṃ",
    "GE07bhg4c09u:1233": "yānti ||25||",
    "GE07bhg4c09u:1234": "madhusūdanaḥ - devatāntara-yājinām anāvṛtti-phalābhāve 'pi",
    "GE07bhg4c09u:1235": "tat-tad-devatāyām ānurūpa-kṣudra-phalāvāptir dhruveti vadan bhagavad-yājināṃ tebhyo vailakṣaṇyam āha yāntīti |",
    "GE07bhg4c09u:1236": "avidhi-pūrvaka-yājino",
    "GE07bhg4c09u:1237": "hi trividhā antaḥkaraṇopādhi-guṇa-traya-bhedāt |",
    "GE07bhg4c09u:1238": "tatra sāttvikā deva-vratāḥ |",
    "GE07bhg4c09u:1239": "devā vasu-rudrādityādayas tat-sambandhi-vrataṃ",
    "GE07bhg4c09u:1240": "baly-upahāra-pradakṣiṇa-prahvī-bhāvādi-rūpaṃ pūjanaṃ yeṣāṃ te tān eva devān yānti taṃ yathā yathopāsate tad eva bhavati iti śruteḥ |",
    "GE07bhg4c09u:1241": "rājasās tu pitṛ-vratāḥ śrāddhādi-kriyābhir agniṣv āttādīnāṃ pitṝṇām ārādhakās tān eva",
    "GE07bhg4c09u:1242": "pitṝn yānti |",
    "GE07bhg4c09u:1243": "tathā tāmasā bhūtejyā yakṣa-rakṣo-vināyaka-mātṛ-gaṇādīnāṃ",
    "GE07bhg4c09u:1244": "bhūtānāṃ pūjakās tāny eva bhūtāni yānti |",
    "GE07bhg4c09u:1245": "atra deva-pitṛ-bhūta-śabdānāṃ",
    "GE07bhg4c09u:1246": "tat-sambandhi-lakṣaṇayoṣṭra-mukha-nyāyena samāsaḥ |",
    "GE07bhg4c09u:1247": "madhyama-pada-lopi-samāsānaṅgīkārān prakṛti-vikṛti-bhāvābhāvena ca",
    "GE07bhg4c09u:1248": "tādarthya-caturthī-samāsāyogāt |",
    "GE07bhg4c09u:1249": "ante ca pūjāvācījyāśabda-prayogāt",
    "GE07bhg4c09u:1250": "pūrva-paryāya-dvaye 'pi vrata-śabdaḥ pūjā-para eva |",
    "GE07bhg4c09u:1251": "evaṃ devatāntarārādhanasya tat-tad-devatā-rūpatvam antavat phalam uktvā",
    "GE07bhg4c09u:1252_0": "bhagavad-ārādhanasya bhagavad-rūpatvam anantaṃ phalam āha māṃ bhagavantaṃ yaṣṭuṃ",
    "GE07bhg4c09u:1252_1": "pūjayituṃ śīlaṃ yeṣāṃ te mad-yājinaḥ sarvāsu devatāsu bhagavad-bhāva-darśino bhagavad-ārādhana-parāyaṇā",
    "GE07bhg4c09u:1252_2": "māṃ bhagavantam eva",
    "GE07bhg4c09u:1253": "yānti |",
    "GE07bhg4c09u:1254": "samāne 'py āyāse bhagavantam anataryāmiṇam ananta-phala-dam",
    "GE07bhg4c09u:1255": "anārādhya devatāntaram ārādhyāntavat-phalaṃ yāntīty aho durdaiva-vaibhavam",
    "GE07bhg4c09u:1256": "ajñānām ity abhiprāyaḥ ||25||",
    "GE07bhg4c09u:1257": "viśvanāthaḥ --- nanu ca tat-tad-devatā-pūjā-paddhatau yo yo vidhir uktas tenaiva vidhinā sā sā devatā pūjyata eva |",
    "GE07bhg4c09u:1258": "yathā viṣṇu-pūjā-paddhatau ya eva vidhis tenaiva vaiṣṇavā viṣṇuṃ pūjayanti |",
    "GE07bhg4c09u:1259": "ato devatāntara-bhaktānāṃ",
    "GE07bhg4c09u:1260": "ko doṣa iti cet satyam |",
    "GE07bhg4c09u:1261": "tarhi tāṃ tāṃ devatāṃ tad-bhaktāḥ prāpnuvanty eva ity ayaṃ nyāya eva ity āha yāntīti |",
    "GE07bhg4c09u:1262": "tena tat-tad-devatānām api naśvaratvāt tat-tad-devatā-bhaktāḥ katham anaśvaro bhavantu ? ahaṃ tv anaśvaro nityo mad-bhaktā apy anaśvarāḥ iti te nityā eveti dyotitam |",
    "GE07bhg4c09u:1263": "bhavān ekaḥ śiṣyate śeṣa-saṃjñaḥ [BhP 10.3.25] iti |",
    "GE07bhg4c09u:1264": "eko nārāyaṇa evāsīn na brahmā na ca śaṅkaraḥ iti |",
    "GE07bhg4c09u:1265": "parārdhānte so 'budhyata gopa-rūpo me purastād āvirbabhūva [GTU 1.25] iti |",
    "GE07bhg4c09u:1266": "na cyavante ca mad-bhaktā mahati pralaye 'pi [SkandaP Kāśī-khaṇḍe] ity ādi śruti-smṛtibhyaḥ",
    "GE07bhg4c09u:1267": "baladevaḥ - vastuto mama tat tad devatādi-rūpatayā sthitatve 'pi",
    "GE07bhg4c09u:1268": "tad-rūpatayā maj-jñānābhāvād eva temāṃ nāpnuvantīty āha yāntīti |",
    "GE07bhg4c09u:1269": "atrādy-apaaryāye vrata-śabdaḥ pūjābhidhāyī paratrejyā-śabdāt |",
    "GE07bhg4c09u:1270": "deva-vratā",
    "GE07bhg4c09u:1271": "deva-pūjakāḥ sāttvika-darśa-paurṇamāsy-ādi-karmabhir indrādīn yajantas tān",
    "GE07bhg4c09u:1272": "eva yānti |",
    "GE07bhg4c09u:1273": "pitṛ-vratā rājasāḥ śrāddhādi-karmabhiḥ pitṝn yajantas tān eva yānti |",
    "GE07bhg4c09u:1274": "bhūtejyās tāmasās tat-tad-balibhir yakṣa-rakṣo-vināyakān",
    "GE07bhg4c09u:1275": "pūjayantas tāny eva bhūtāni yānti |",
    "GE07bhg4c09u:1276": "mad-yājinas tu nirguṇāḥ sulabhair",
    "GE07bhg4c09u:1277": "dravyair mām arcayanto mām eva yānti |",
    "GE07bhg4c09u:1278": "apir avadhāraṇe |",
    "GE07bhg4c09u:1279": "ayam arthaḥ -",
    "GE07bhg4c09u:1280": "indrādīnāṃ vayam upāsakās ta evāsmākam īśvarāḥ pūjābhiḥ prasīdantaḥ phalāny abhīṣā̆tāni dadyur iti mad-anya-deva-sevakānāṃ bhāvanā |",
    "GE07bhg4c09u:1281": "sarva-śaktiḥ sarveśvaro vāsudevas tad-devatādi-rūpeṇāvasthito 'smat-svāmī",
    "GE07bhg4c09u:1282": "sulabhopacāraiḥ karmabhir ārādhitaḥ sarvāṇy asmad-abhīṣṭāni dadyād iti mat-sevakānāṃ bhāvanā",
    "GE07bhg4c09u:1283": "tataś ca samānāny eva karmāṇy anutiṣṭhanto 'pi",
    "GE07bhg4c09u:1284": "devādi-sevino mad-bhāvanā-vaimukhyāt tān nijeṣṭān evācirāyuṣo",
    "GE07bhg4c09u:1285": "'lpa-vibhūtīn āsādya taiḥ saha parimitān bhogān bhuktvā tad-vināśe",
    "GE07bhg4c09u:1286": "vinaśyanti |",
    "GE07bhg4c09u:1287": "mat-sevinas tu mām anādi-nidhanaṃ satya-saṅkalpam",
    "GE07bhg4c09u:1288": "ananta-vibhūtiṃ vijñānānanda-mayaṃ bhakta-vatsalaṃ sarveśvaraṃ prāpya mattaḥ punar na nivartante",
    "GE07bhg4c09u:1289": "mayā sākam anantāni sukhāni anubhavante mad-dhāmni divye vilasantīti ||25||",
    "GE07bhg4c09u:1290": "BhG 9.26",
    "GE07bhg4c09u:1291": "patraṃ puṣpaṃ phalaṃ toyaṃ yo me bhaktyā prayacchati |",
    "GE07bhg4c09u:1292": "tad ahaṃ bhakty-upahṛtam aśnāmi prayatātmanaḥ ||26||",
    "GE07bhg4c09u:1293": "śrīdharaḥ - tad evaṃ sva-bhaktānām akṣaya-phalam uktam |",
    "GE07bhg4c09u:1294": "anāyāsatvaṃ ca sva-bhakter darśayati patram iti |",
    "GE07bhg4c09u:1295": "patra-puṣpādi-mātram api mahyaṃ bhaktyā",
    "GE07bhg4c09u:1296": "prītyā yaḥ prayacchati tasy aprayatātmanaḥ śuddha-cittasya",
    "GE07bhg4c09u:1297": "niṣkāma-bhaktasya tat-patra-puṣpādikaṃ bhaktyā tena upahṛtaṃ samarpitam aham aśnāmi |",
    "GE07bhg4c09u:1298": "na hi mahā-vibhūti-pateḥ parameśvarasya mama kṣudra-devatānām iva bahu-vitta-sādhya-yogādibhiḥ paritoṣaḥ syāt |",
    "GE07bhg4c09u:1299": "kintu",
    "GE07bhg4c09u:1300": "bhakti-mātreṇa |",
    "GE07bhg4c09u:1301": "ato bhaktena samarpitaṃ yat kiñcit patrādi-mātram api",
    "GE07bhg4c09u:1302": "tad-anugrahārtham evāśnāmīti bhāvaḥ ||26||",
    "GE07bhg4c09u:1303": "madhusūdanaḥ - tad evaṃ devatāntarāṇi parityajyānanta-phalatvād bhagavata evārādhanaṃ kartavyam atisukaratvāc cety āha patram iti |",
    "GE07bhg4c09u:1304_0": "patraṃ puṣpaṃ phalaṃ toyam anyad vānāyāsa-labhyaṃ yat kiṃcid vastu yaḥ kaścid api",
    "GE07bhg4c09u:1304_1": "naro me mahyam ananta-mahā-vibhūti-pataye parameśvarāya bhaktyā na vāsudevāt param",
    "GE07bhg4c09u:1304_2": "asti kiṃcit iti buddhi-pūrvikayā prītyā pracchatīśvarāya bhṛtyavad",
    "GE07bhg4c09u:1305": "upakalpayati mat-svatvānā āspada-dravyābhāvāt sarvasyāpi jagato mayaivārjitatvāt |",
    "GE07bhg4c09u:1306": "ato madīyam eva sarvaṃ mahyam arpayati janaḥ |",
    "GE07bhg4c09u:1307": "tasya prītyā prayacchataḥ prayatātmanaḥ śuddha-buddhes tat-patra-puṣpādi-tuccham",
    "GE07bhg4c09u:1308": "api vastu ahaṃ sarveśvaro 'śnāmi aśanavat prītyā svīkṛtya tṛpyāmi |",
    "GE07bhg4c09u:1309": "atra",
    "GE07bhg4c09u:1310": "vācasyātyanta-tiraskārād aśana-lakṣitena svīkāra-viśeṣeṇa",
    "GE07bhg4c09u:1311": "prīty-atiśaya-hetutvaṃ vyajyate |",
    "GE07bhg4c09u:1312": "na ha vai devā aśnanti na pibanty etad evāmṛtaṃ dṛṣṭvā tṛpyanti iti śruteḥ |",
    "GE07bhg4c09u:1313": "kasmāt tuccham api tad aśnāsi ? yasmād bhakty-upahṛtaṃ bhaktyā prītyā samarpitaṃ tena prītyā samarpaṇaṃ mat-svīkāra-nimittam ity arthaḥ |",
    "GE07bhg4c09u:1314": "atra bhaktyā prayacchatīty uktvā punar bhakty-upahṛtam iti vadann abhaktasya",
    "GE07bhg4c09u:1315": "brāhmaṇatva-tapasvitvādi mat-svīkāra-nimittaṃ na bhavatīti parisaṅkhyāṃ",
    "GE07bhg4c09u:1316": "sūcayati |",
    "GE07bhg4c09u:1317": "śrīdāma-brāhmaṇānīta-taṇḍula-kaṇa-bhakṣaṇavat",
    "GE07bhg4c09u:1318": "prīti-viśeṣa-pratibaddha-bhakṣyābhakṣya-vijñāno bāla iva mātrādy-arpitaṃ",
    "GE07bhg4c09u:1319": "patra-puṣpādi bhaktārpitaṃ sākṣād eva bhakṣayāmīti vā |",
    "GE07bhg4c09u:1320": "tena bhaktir eva",
    "GE07bhg4c09u:1321": "mat-paritoṣa-nimittaṃ na tu devatāntaravad baly-upahārādi",
    "GE07bhg4c09u:1322": "bahu-vitta-vyayāyāsa-sādhyaṃ kiṃcid iti devatāntaram apahāya mām eva",
    "GE07bhg4c09u:1323": "bhajetety abhiprāyaḥ ||26||",
    "GE07bhg4c09u:1324": "viśvanāthaḥ --- varaṃ devāntara-bhaktāvāyāsādhikyaṃ na tu mad-bhaktāv ity āha patram iti |",
    "GE07bhg4c09u:1325": "atra bhaktyeti karaṇam |",
    "GE07bhg4c09u:1326": "tṛtīyāyāṃ bhakty-upahṛtam iti paunaruktaṃ syāt |",
    "GE07bhg4c09u:1327": "ataḥ sahārthe tṛtīyā |",
    "GE07bhg4c09u:1328": "bhaktyā sahito mad-bhaktā ity arthaḥ |",
    "GE07bhg4c09u:1329": "tena mad-bhakta-bhinno janas tātkālikyā bhaktyā yat prayacchati tat tenopahṛtam api patra-puṣpādikaṃ naivāśnāmīti dyotitam |",
    "GE07bhg4c09u:1330": "tataś ca mad-bhakta eva patrādikaṃ yad dadāti tat tasyāham aśnāmi yathocitam upayuñje",
    "GE07bhg4c09u:1331": "kīdṛśam ? bhaktyopahṛtam |",
    "GE07bhg4c09u:1332": "na tu kasyacid anurodhādinā dattam ity arthaḥ |",
    "GE07bhg4c09u:1333": "kiṃ ca mad-bhaktasyāpy apavitra-śarīratve sati nāśnāmīty āha",
    "GE07bhg4c09u:1334": "prayatātmanaḥ śuddha-śarīrasyeti rajaḥsvalādayo vyāvṛttāḥ |",
    "GE07bhg4c09u:1335": "yad vā prayatātmanaḥ śuddhāntaḥkaraṇasya mad-bhaktaṃ vinā nānyaḥ śuddhāntaḥkaraṇa iti |",
    "GE07bhg4c09u:1337": "dhautātmā puruṣaḥ kṛṣṇa-pāda-mūlaṃ na muñcati [BhP 2.8.5] iti",
    "GE07bhg4c09u:1338": "parīkṣid-ukter mat-pāda-sevā-tyāgāsāmārthyam eva śuddha-cittatva-cihnam |",
    "GE07bhg4c09u:1339": "ataḥ kvacit kāma-krodhādi-sattve 'pi utkhāta-daṃṣṭroraga-daṃśavat",
    "GE07bhg4c09u:1340": "tasyākiṃcit-karatvaṃ jñeyam ||26||",
    "GE07bhg4c09u:1341": "baladevaḥ - evam akṣayānanta-phalatvān mad-bhaktiḥ kāryety uktvā sukha-sādhyatvāc ca sā kāryety āha patram iti |",
    "GE07bhg4c09u:1342": "patraṃ vā puṣpaṃ vānyad vā |",
    "GE07bhg4c09u:1343": "yat sulabhaṃ vastu yo bhaktyā prīti-bhareṇa me sarveśvarāya prayacchati,",
    "GE07bhg4c09u:1344": "tasya bhakty-upahṛtaṃ prīty-arpitaṃ tat-tad-ananta-vibhūtiḥ pūrṇa-kāmo 'py",
    "GE07bhg4c09u:1345": "aham aśnāmi yathocitam upabhuñje |",
    "GE07bhg4c09u:1346": "tat-prīty-udita-kṣut-tṛṣṇaḥ san",
    "GE07bhg4c09u:1347": "tad-bhaktyāveśāt tat sarvam admīti vā |",
    "GE07bhg4c09u:1348": "tasya kīdṛśasyety āha prayatātmano",
    "GE07bhg4c09u:1349": "viśuddha-manaso niṣkāmasyety arthaḥ |",
    "GE07bhg4c09u:1350": "tathī̀a ca niṣkāmeṇa mad-anuraktenārpitaṃ tad aśnāmi |",
    "GE07bhg4c09u:1351": "tad-viparītenārpitaṃ tu nāśnāmīty uktam",
    "GE07bhg4c09u:1352": "| bhaktyā ity uktvāpi punar bhakty-upahṛtam ity uktir bhaktir eva",
    "GE07bhg4c09u:1353": "mat-toṣikā |",
    "GE07bhg4c09u:1354": "na tu divjatva-tapasvitvād iti sūcayati |",
    "GE07bhg4c09u:1355": "iha satatam ananyaḥ patram ity ādibhis tribhir uktā kīrtanādi-rūpa-viśuddha-bhaktir arpitaiva",
    "GE07bhg4c09u:1356": "kriyeta, na tu kṛtvārpiteti |",
    "GE07bhg4c09u:1357": "iti puṃsārpitā viṣṇau bhaktiś cen nava-lakṣaṇā |",
    "GE07bhg4c09u:1358": "kriyeta bhagavaty addhā tan manye 'dhītam uttamam [BhP 7.5.19]",
    "GE07bhg4c09u:1359": "iti prahlāda-vākyāt |",
    "GE07bhg4c09u:1360": "atas tathātra nokteḥ ||26||",
    "GE07bhg4c09u:1361": "BhG 9.27",
    "GE07bhg4c09u:1362": "yat karoṣi yad aśnāsi yaj juhoṣi dadāsi yat |",
    "GE07bhg4c09u:1363": "yat tapasyasi kaunteya tat kuruṣva mad-arpaṇam ||27||",
    "GE07bhg4c09u:1364": "śrīdharaḥ - na ca patra-puṣpādikam api yajñārtha-paśu-somādi-dravyavan",
    "GE07bhg4c09u:1365": "mad-artham evodyamair āpādya samarpaṇīyam |",
    "GE07bhg4c09u:1366": "kiṃ tarhi ? yat karoṣīti svabhāvataḥ śāstrato vā yat kiñcit karma karoṣi |",
    "GE07bhg4c09u:1369": "yad dadāsi |",
    "GE07bhg4c09u:1370": "yat tapasyasi tapaḥ karoṣi |",
    "GE07bhg4c09u:1371": "tat sarvaṃ mayy arpitaṃ yathā bhavaty evaṃ kuruṣva ||27||",
    "GE07bhg4c09u:1372": "madhusūdanaḥ - kīdṛśaṃ te bhajanaṃ tad āha yat karoṣīti |",
    "GE07bhg4c09u:1373": "yat karoṣi śāstrād ṛte 'pi rāgāt prāptaṃ gamanādi yad aśnāsi svayaṃ tṛpty-arthaṃ",
    "GE07bhg4c09u:1374": "karma-siddhy-arthaṃ vā |",
    "GE07bhg4c09u:1375": "tathā yaj juhoṣi śāstra-balān nityam",
    "GE07bhg4c09u:1376": "agnihotrādi-homaṃ nirvartayasi |",
    "GE07bhg4c09u:1377": "śrauta-smārta-sarva-homopalakṣaṇam etat |",
    "GE07bhg4c09u:1378": "tathā yad dadāsi atithi-brāhmaṇādibhyo 'nna-hiraṇyādi |",
    "GE07bhg4c09u:1379": "tathā yat tapasyasi pratisaṃvatsaram ajñāta-prāmādika-pāpa-nivṛttaye cāndrāyaṇādi carasi ucchṛṅkhala-pravṛtti-nirāsāya śarīrendriya-saṃghātaṃ saṃyamayasīti vā |",
    "GE07bhg4c09u:1380": "etac ca sarveṣāṃ nitya-naimittika-karmaṇām upalakṣaṇam |",
    "GE07bhg4c09u:1381_0": "tena yat tava prāṇi-svabhāva-vaśād vināpi śāstram avaśyambhāvi gamanāśanādi, yac",
    "GE07bhg4c09u:1381_1": "ca śāstra-vaśād avaśyambhāvi homa-dānādi he kaunteya tat sarvaṃ laukikaṃ vaidikaṃ",
    "GE07bhg4c09u:1381_2": "ca karmānyenaiva nimittena kriyamāṇaṃ mad-arpaṇaṃ mayy arpitaṃ yathā syāt tathā kuruṣva |",
    "GE07bhg4c09u:1382": "ātmanepadena samarpaka-niṣṭham eva",
    "GE07bhg4c09u:1383": "samarpaṇa-phalaṃ na tu mayi kiṃcid iti darśayati |",
    "GE07bhg4c09u:1384": "avaśyambhāvināṃ karmaṇāṃ mayi parama-gurau samarpaṇam eva mad-bhajanaṃ na tu tad-arthaṃ",
    "GE07bhg4c09u:1385": "pṛthag-vyāpāraḥ kaścit kartavya ity abhiprāyaḥ ||27||",
    "GE07bhg4c09u:1386_0": "viśvanāthaḥ --- nanu ca ārto jijñāsur arthārthī jñānī ity ārabhya etāvatīṣu tvad-uktāsu",
    "GE07bhg4c09u:1386_1": "bhaktiṣu madhye khalv ahaṃ kāṃ bhaktiṃ karavai ? ity apekṣāyāṃ bho arjuna sāmprataṃ",
    "GE07bhg4c09u:1386_2": "tāvat tava karma-jñānādīnāṃ tyaktum aśakyatvāt sarvotkṛṣṭāyāṃ kevalāyām ananya-bhaktau",
    "GE07bhg4c09u:1386_3": "nādhikāro nāpi nikṛṣṭāyāṃ sakāma-bhaktau |",
    "GE07bhg4c09u:1387": "tasmāt tvaṃ niṣkāmāṃ karma-jñāna-miśrāṃ",
    "GE07bhg4c09u:1388": "pradhānī-bhūtām eva bhaktiṃ kurv ity āha yat karoṣīti dvābhyām |",
    "GE07bhg4c09u:1389": "laukikaṃ vaidikaṃ vā yat karma tvaṃ karoṣi |",
    "GE07bhg4c09u:1390": "yad aśnāsi vyavahārato",
    "GE07bhg4c09u:1391": "bhojana-pānādikaṃ yat karoṣi tat tapasyasi tapaḥ karoṣi tat sarvaṃ mayy",
    "GE07bhg4c09u:1392": "evāpaṇaṃ yasya tad yathā syāt tathā kuru |",
    "GE07bhg4c09u:1393": "na cāyaṃ niṣkāma-karma-yyoga",
    "GE07bhg4c09u:1394": "eva, na tu bhakti-yoga iti vācyam |",
    "GE07bhg4c09u:1395": "niṣkāma-karmibhiḥ śāstra-vihitaṃ",
    "GE07bhg4c09u:1396": "karmaiva bhagavaty arpyate, na tu vyavahārikaṃ kim api kṛtam |",
    "GE07bhg4c09u:1397": "tathaiva sarvatra dṛṣṭeḥ |",
    "GE07bhg4c09u:1398": "bhaktais tu svātma-manaḥ-prāṇendriya-vyāpāra-mātram eva",
    "GE07bhg4c09u:1399": "sveṣṭa-deve bhagavaty arpyate |",
    "GE07bhg4c09u:1400": "yad uktaṃ bhakti-prakaraṇa eva -",
    "GE07bhg4c09u:1401": "kāyena vācā manasendriyair vā buddhyātmanā vānusṛta-svabhāvāt |",
    "GE07bhg4c09u:1402": "karoti yad yat sakalaṃ parasmai nārāyaṇāyeti samarpayet tam || [BhP 11.2.34] iti |",
    "GE07bhg4c09u:1403": "nanu ca juhoṣīti havanam idam arcana-bhakty-aṅga-bhūtaṃ viṣṇūddeśayakam eva |",
    "GE07bhg4c09u:1404": "tapasyasīti |",
    "GE07bhg4c09u:1405": "tapo 'py etad ekādaśy-ādi-vrata-rūpam eva |",
    "GE07bhg4c09u:1406": "ata iyam ananyaiva bhaktiḥ kim iti nocyate ? satyam ananyā bhaktir hi kṛtvāpi na",
    "GE07bhg4c09u:1407": "bhagavaty arpyate, kintu bhagavaty arpitaiva jñāyate |",
    "GE07bhg4c09u:1408": "yad uktaṃ śrī-prahlādena - śravaṇaṃ kīrtanaṃ viṣṇoḥ smaraṇam ity atra iti puṃsārpitā viṣṇau bhaktiś cen nava-lakṣaṇā kriyeta [BhP 7.5.18-19] ity asya vyākhyā",
    "GE07bhg4c09u:1409": "ca śrī-svāmi-caraṇānāṃ bhagavati viṣṇau bhaktiḥ kriyate, sā cārpitaivaa satī yadi kriyeta, na tu kṛtā satī paścād arpyate ity ataḥ padyam idaṃ na kevalāyāṃ paryavased iti ||27||",
    "GE07bhg4c09u:1410": "baladevaḥ - satatam ity ādibhir nirapekṣāṇāṃ bhaktir mayā tvāṃ praty uktā",
    "GE07bhg4c09u:1411": "| tvayā tu pariniṣṭhitena kīrtanādikāṃ bhaktiṃ kurvatāpi loka-saṅgrahāya",
    "GE07bhg4c09u:1412": "nikhila-karmārpaṇān mamāpi bhaktiḥ kāryeti bhāvenāh yad iti |",
    "GE07bhg4c09u:1413": "yat tvaṃ deha-yātrā-sādhakaṃ laukikaṃ karma karoṣi, yac ca deha-dhāraṇārtham",
    "GE07bhg4c09u:1414": "annādikam aśnāsi, tathā yaj juhoṣi vaidikam agnihotrādi-homam anutiṣṭhasi,",
    "GE07bhg4c09u:1415": "yac ca sat-pātrebhyo 'nna-hiraṇyādikaṃ dadāsi, pratyabdam",
    "GE07bhg4c09u:1416": "ajñāta-durita-kṣataye cāndrāyaṇādy ācarasi, tat sarvaṃ mad-arpaṇaṃ yathā syāt tathā kuruṣva",
    "GE07bhg4c09u:1417": "tena man-nimittasyāsya lokasya saṅkgrahāt tvayi",
    "GE07bhg4c09u:1418": "mat-prasādo bhūyān bhāvīti |",
    "GE07bhg4c09u:1419": "na ceyaṃ sarva-karmārpaṇa-rūypā bhaktiḥ",
    "GE07bhg4c09u:1420": "sa-niṣṭhānām iti vācyam, tair vaidikānām eva tatrārpyamāṇāt |",
    "GE07bhg4c09u:1421": "kintu pariniṣṭhitānām eveyam |",
    "GE07bhg4c09u:1422": "tair yat karoṣi ity ādi svāmi-nirdeśena",
    "GE07bhg4c09u:1423": "sarva-karmaṇāṃ tatrārpaṇāt |",
    "GE07bhg4c09u:1424": "te hi svāmino loka-saṅgrahaṃ prayāsam apaninīṣavas tathā tāny ācarantas taṃ prasādayantīti",
    "GE07bhg4c09u:1425": "BhG 9.28",
    "GE07bhg4c09u:1426": "śubhāśubha-phalair evaṃ mokṣyase karma-bandhanaiḥ |",
    "GE07bhg4c09u:1427": "saṃnyāsa-yoga-yuktātmā vimukto mām upaiṣyasi ||28||",
    "GE07bhg4c09u:1428": "śrīdharaḥ - evaṃ ca yat phalaṃ prāpsyasi tat śṛṇu śubhāśubheti |",
    "GE07bhg4c09u:1429": "evaṃ kurvan karma-bandhanaiḥ karma-nimittair iṣṭāniṣṭa-phalairmukto bhaviṣyasi karmaṇāṃ mayi samarpitatvena tava tat-phala-sambandhānupapatteḥ |",
    "GE07bhg4c09u:1430": "taiś ca vimuktaḥ san |",
    "GE07bhg4c09u:1431": "saṃnyāsa-yoga-yuktātmā saṃnyāsaḥ karmaṇāṃ mad-arpaṇam |",
    "GE07bhg4c09u:1432": "sa eva yogaḥ |",
    "GE07bhg4c09u:1433": "tena yukta ātmā cittaṃ yasya |",
    "GE07bhg4c09u:1434": "tathābhūtas tvaṃ māṃ prāpsyasi",
    "GE07bhg4c09u:1435": "madhusūdanaḥ - etādṛśasya bhajanasya phalam āha śubhāśubheti |",
    "GE07bhg4c09u:1436": "evam",
    "GE07bhg4c09u:1437_0": "anāyāsa-siddhe 'pi sarva-karma-samarpaṇa-rūpe mad-bhajane sati śubhāśubhe iṣṭāniṣṭhe",
    "GE07bhg4c09u:1437_1": "phale yeṣāṃ taiḥ karma-bandhanair bandha-rūpaiḥ karmabhir mokṣyase mayi samarpitaatvāt",
    "GE07bhg4c09u:1437_2": "tava tat-sambandhānupapatteḥ karmabhis",
    "GE07bhg4c09u:1438": "tat-phalaiś ca na saṃsrakṣyase |",
    "GE07bhg4c09u:1439": "tataś ca saṃnyāsa-yoga-yuktātmā saṃnyāsaḥ",
    "GE07bhg4c09u:1440": "sarva-karmaṇāṃ bhagavati samarpaṇaṃ sa eva yoga iva citta-śodhakatvād",
    "GE07bhg4c09u:1441": "yogas tena yuktaḥ śodhita ātmāntaḥkaraṇaṃ yasya sa tvaṃ tyakta-sarva-karmā",
    "GE07bhg4c09u:1442": "vā karma-bandhanair jīvann eva vimuktaḥ san",
    "GE07bhg4c09u:1443": "samyag-darśanenājñānāvaraṇa-nivṛttyā mām upaiṣyasi sākṣāt-kariṣyasy ahaṃ brahmāsmīti |",
    "GE07bhg4c09u:1444": "tataḥ prārabdha-karma-kṣayāt patite 'smin śarīre",
    "GE07bhg4c09u:1445": "videha-kaivalya-rūpaṃ mām upaiṣyasi |",
    "GE07bhg4c09u:1446": "idānīm api mad-rūpaḥ san",
    "GE07bhg4c09u:1447": "sarvopādhi-nivṛttyā māyika-bheda-vyavahāra-viṣayo na bhaviṣyasīty arthaḥ",
    "GE07bhg4c09u:1448": "viśvanāthaḥ --- śubhāśubha-phalair anantaiḥ karma-rūpair bandhanair vimokṣyase |",
    "GE07bhg4c09u:1449": "bhaktir asya bhajanam |",
    "GE07bhg4c09u:1450": "tad ihāmutropādhi-nairāsyenaivāmuṣmin",
    "GE07bhg4c09u:1451": "manaḥ-kalpanam |",
    "GE07bhg4c09u:1452": "etad eva ca naiṣkarmyam [GTU 1.14] iti śruteḥ |",
    "GE07bhg4c09u:1453": "saṃnyāsaḥ",
    "GE07bhg4c09u:1454": "karma-phala-tyāgaḥ sa eva yogas tena yukta ātmā mano yasya saḥ |",
    "GE07bhg4c09u:1455": "na kevalaṃ mukta eva bhaviṣyasy api tu vimukto mukteṣv api viśiṣṭaḥ san mām upaiṣyasi sākṣāt paricarituṃ man-nikaṭam eṣyasi -",
    "GE07bhg4c09u:1456": "muktānām api siddhānāṃ nārāyaṇa-parāyaṇaḥ",
    "GE07bhg4c09u:1457": "sudurlabhaḥ praśāntātmā koṭiṣv api mahāmune || [BhP 6.14.5] iti smṛteḥ |",
    "GE07bhg4c09u:1458": "muktiṃ dadāti karhicit sma na bhakti-yogam [BhP 5.6.18] iti śukokteḥ |",
    "GE07bhg4c09u:1459": "mukteḥ sakāśād api sākṣān mat-prema-sevāyā utkarṣo 'yam eveti bhāvaḥ ||28||",
    "GE07bhg4c09u:1460": "baladevaḥ -īdṛśa-bhakteḥ phalam āha śubheti |",
    "GE07bhg4c09u:1461": "evaṃ man-nideśa-kṛtāyāṃ",
    "GE07bhg4c09u:1462": "sarva-karmārpaṇa-lakṣaṇāyāṃ bhaktau satyāṃ karma-rūpair bandhanais tvaṃ mokṣyase |",
    "GE07bhg4c09u:1463": "kīdṛśair ity āha śubhetīṣṭāniṣṭa-phalais tat-prāpti-pratīpaiḥ",
    "GE07bhg4c09u:1464": "prācīnair ity arthaḥ |",
    "GE07bhg4c09u:1465": "kīdṛśas tvam ity āha saṃnyāseti mayi karmārpaṇaṃ saṃnyāsaḥ |",
    "GE07bhg4c09u:1466": "sa eva citta-viśodhakatvād yogas tad-yukta ātmā mano yasya saḥ",
    "GE07bhg4c09u:1467": "| na kevalaṃ mukta eva karmabhir bhaviṣyasy api tu vimuktaḥ san mām upaiṣyasi |",
    "GE07bhg4c09u:1468": "mukteṣu viśiṣṭaḥ san māṃ sākṣāt sevituṃ mad-antikaṃ prāpsyasi",
    "GE07bhg4c09u:1469": "BhG 9.29",
    "GE07bhg4c09u:1470": "samo 'haṃ sarvabhūteṣu na me dveṣyo 'sti na priyaḥ |",
    "GE07bhg4c09u:1471": "ye bhajanti tu māṃ bhaktyā mayi te teṣu cāpy aham ||29||",
    "GE07bhg4c09u:1472": "śrīdharaḥ - yadi bhaktebhya eva mokṣaṃ dadāsi nābhaktebhyas tarhi tavāpi kiṃ rāda-dveṣādi-kṛtaṃ vaiṣamyam asti ? nety āha samo 'ham iti |",
    "GE07bhg4c09u:1473": "samo 'haṃ",
    "GE07bhg4c09u:1474": "sarveṣv api bhūteṣu |",
    "GE07bhg4c09u:1475": "ato me mama priyaś ca dveṣyaś ca nāsty eva |",
    "GE07bhg4c09u:1476": "evaṃ saty api ye māṃ bhajanti te bhaktā mayi vartante |",
    "GE07bhg4c09u:1477": "aham api teṣv anugrāhakatayā varte |",
    "GE07bhg4c09u:1478": "ayaṃ bhāvaḥ - yathā agneḥ svalevakeṣv eva",
    "GE07bhg4c09u:1479": "tamaḥ-śītādi-duḥkham apākurvato 'pi na vaiṣamyam |",
    "GE07bhg4c09u:1480": "yathā vā kalpa-vṛkṣasya",
    "GE07bhg4c09u:1481": "| tathaiva bhakta-pakṣa-pātino 'pi mama vaiṣamyaṃ nāsty eva |",
    "GE07bhg4c09u:1482": "kintu",
    "GE07bhg4c09u:1483": "mad-bhakter evāyaṃ mahimeti ||29||",
    "GE07bhg4c09u:1484": "madhusūdanaḥ - yadi bhaktān evānugṛhṇāsi nābhaktān |",
    "GE07bhg4c09u:1485": "tato",
    "GE07bhg4c09u:1486": "rāga-dveṣavattvena kathaṃ parameśvaraḥ syā iti nety āha samo 'ham iti |",
    "GE07bhg4c09u:1487": "sarveṣu prāṇiṣu samas tulyo 'haṃ sad-rūpeṇa sphuraṇa-rūpeṇānanda-rūpeṇa ca svābhāvikenaupādhikena cāntaryāmitvena |",
    "GE07bhg4c09u:1488": "ato namama dveṣa-viṣayaḥ",
    "GE07bhg4c09u:1489": "prīti-viṣayo vā kaścid asti sāvitrasyeva gagana-maṇḍala-vyāpinaḥ",
    "GE07bhg4c09u:1490": "prakāśāsya |",
    "GE07bhg4c09u:1491": "tarhi kathaṃ bhaktābhaktayoḥ phala-vaiṣamyaṃ tatrāha ye bhajanti tu ye tu bhajanti sevante māṃ sarva-karma-samarpaṇa-rūpayā",
    "GE07bhg4c09u:1492": "bhaktyā |",
    "GE07bhg4c09u:1493": "abhaktāpekṣayā bhaktānāṃ viśeṣa-dyotanārthas tu-śabdaḥ |",
    "GE07bhg4c09u:1494": "ko 'sau",
    "GE07bhg4c09u:1495": "? mayi te ye mad-arpitair niṣkāmaiḥ karmabhiḥ śodhitāntaḥkaraṇās te",
    "GE07bhg4c09u:1496": "nirasta-samasta-rajas-tamo-malasya sattvodrekeṇātisvacchasyāntaḥkaraṇasya sadā mad-ākārā vṛttim upainpan-mānenotpādayanto mayi vartante |",
    "GE07bhg4c09u:1497": "aham apy atisvacchāyāṃ tadīya-citta-vṛttau pratibimbitas teṣu varte |",
    "GE07bhg4c09u:1498": "ca-kāro",
    "GE07bhg4c09u:1499": "'vadhāraṇārthas ta eva mayi teṣv evāham iti |",
    "GE07bhg4c09u:1500": "svacchasya hi dravyasyāyam eva svabhāvo yena sambadhyate tad-ākāraṃ",
    "GE07bhg4c09u:1501": "gṛhṇātīti |",
    "GE07bhg4c09u:1502": "svaccha-dravya-sambaddhasya ca vastuna eṣa eva svabhāvo yat",
    "GE07bhg4c09u:1503": "tatra pratiphalatīti |",
    "GE07bhg4c09u:1504": "tathāsvaccha-dravyasyāpy eṣa eva svabhāvo yat",
    "GE07bhg4c09u:1505": "sva-sambaddhasyākāraṃ na gṛhṇātīti |",
    "GE07bhg4c09u:1506": "asvaccha-dravya-sambaddhasya ca vastuna eṣa eva svabhāvo yat tatra na pratiphalatīti |",
    "GE07bhg4c09u:1507": "yathā hi sarvatra vidyamāno 'pi sāvitraḥ prakāśaḥ svacche darpaṇādāv evābhivyajyate na tv asvacche ghaṭādau |",
    "GE07bhg4c09u:1508": "tāvatā na darpaṇe rajyati na vā dveṣṭi ghaṭam |",
    "GE07bhg4c09u:1509": "evaṃ sarvatra samo 'pi svacche bhakta-citte 'bhivyajyamāno 'svacche",
    "GE07bhg4c09u:1510": "cābhakti-citte 'nabhivyajya-māno 'haṃ na rajyāmi kutracit |",
    "GE07bhg4c09u:1511": "na vā dveṣmi kaṃcit |",
    "GE07bhg4c09u:1512": "sāmagrī-maryādayā jāyamānasya kāraysāparyanuyojyatvāt |",
    "GE07bhg4c09u:1513": "vahnivat",
    "GE07bhg4c09u:1514": "kalpa-taruvac cāvaiṣamyaṃ vyākhyeyam ||29||",
    "GE07bhg4c09u:1515": "viśvanātha - nanu bhaktān eva vimuktīkṛtya svaṃ prāpayasi |",
    "GE07bhg4c09u:1516": "na tv abhaktān iti cet tarhi tavāpi kiṃ rāga-dveṣādi-kṛtaṃ vaiṣamyam asti ? nety āha samo",
    "GE07bhg4c09u:1517": "'ham iti |",
    "GE07bhg4c09u:1518": "te bhaktā mayi vartante 'ham api teṣu varta iti vyākhyāne bhagavaty eva sarva-jagad vartata eva |",
    "GE07bhg4c09u:1519": "bhagavān api sarva-jagatsu vartata eveti nāsti viśeṣaḥ |",
    "GE07bhg4c09u:1520": "tasmāt ye yathā māṃ prapadyante tāṃs tathaiva bhajāmy aham [Gītā 4.11] iti nyāyena |",
    "GE07bhg4c09u:1521": "mayi te āsaktā bhaktā vartante yathā tathāhamapi teṣv āsakta iti vyākhyeyam |",
    "GE07bhg4c09u:1522": "atra",
    "GE07bhg4c09u:1523": "kalpa-vṛkṣādi-dṛṣṭāntas tv ekāṃśenaiva jñeyaḥ |",
    "GE07bhg4c09u:1524": "na hi kalpa-vṛkṣa-phalākāṅkṣayā tad āśritā āsajjanti |",
    "GE07bhg4c09u:1525": "nāpi kalpa-vṛkṣaḥ",
    "GE07bhg4c09u:1526": "svāśriteṣv āsaktaḥ |",
    "GE07bhg4c09u:1527": "nāpi sa āśritasya vairiṇo dveṣṭi |",
    "GE07bhg4c09u:1528": "bhagavāṃs tu svabhakta-vairiṇaṃ svahastenaiva hinasti |",
    "GE07bhg4c09u:1529": "yad uktaṃ prahrādāya yadā druhyed dhaniṣye 'pi varorjitam [BhP 7.4.28] iti kecit tu tu-kārasya",
    "GE07bhg4c09u:1530": "bhinnopakramārthatvam ākhyāya bhakta-vātsalya-lakṣaṇaṃ tu vaiṣamyaṃ mayi",
    "GE07bhg4c09u:1531": "vidyata eveti tac ca bhagavato bhūṣaṇaṃ, na tu dūṣaṇam iti vyācakṣate |",
    "GE07bhg4c09u:1532": "tathā hi bhagavato bhakta-vātsalyam eva prasiddham |",
    "GE07bhg4c09u:1533": "na tu jñāni-vātsalyaṃ",
    "GE07bhg4c09u:1534": "yogi-vātsalyaṃ vā, yathā hy anyo janaḥ sva-dāseṣv eva vatsalo nānya-dāseṣu, tathaiva bhagavān api sva-bhakteṣv eva vatsalo na",
    "GE07bhg4c09u:1535": "rudra-bhakteṣu nāpi devī-bhakteṣv iti ||29||",
    "GE07bhg4c09u:1536": "baladevaḥ -- nanu bhaktān eva vimocyāntikaṃ nayasi |",
    "GE07bhg4c09u:1537": "nābhaktān iti tavāpi kiṃ sarveśvarasya rāga-dveṣa-kṛtaṃ vaiṣamyam asti ? tatrāha samo 'ham",
    "GE07bhg4c09u:1538": "| deva-manuṣya-tiryak-sthāvarādiṣu jātyākṛti-svabhāvair viṣameṣu sarveṣu bhūteṣu tat-tat-karmānuguṇyena sṛṣṭi-pālana-kṛt sarveśvaro 'haṃsamaḥ",
    "GE07bhg4c09u:1539": "parjanya iva nānā-vidheṣu tat-tad-bījeṣu, na teṣu me ko 'pi dveṣyaḥ priyo vety arthaḥ |",
    "GE07bhg4c09u:1540": "bhaktānām abhaktebhyo viśesaṃ bodhayitum iha tu-śabdaḥ |",
    "GE07bhg4c09u:1541": "ye tu māṃ bhajanti śravaṇādi-bhaktibhir anukūlayanti, te bhaktyānuraktyā mayi",
    "GE07bhg4c09u:1542": "vartante |",
    "GE07bhg4c09u:1543": "teṣv ahaṃ ca sarveśvaro 'pi bhaktyā varte, maṇi-suvarṇa-nyāyena",
    "GE07bhg4c09u:1544": "bhagavato 'pi bhakteṣu bhaktir asti |",
    "GE07bhg4c09u:1545": "bahgavān bhakta-bhaktimān ity ādi śrī-śuka-vākyād iti premṇā mitho vartana-viśeṣo darśitaḥ",
    "GE07bhg4c09u:1546": "anyathā tv aviśeṣāpattiḥ |",
    "GE07bhg4c09u:1547": "tasya pratijñā tv īdṛśy evāvagamyate ye yathā mām ity ādinā |",
    "GE07bhg4c09u:1548": "kalpa-druma-dṛṣṭānto 'py atrāṃśika eva |",
    "GE07bhg4c09u:1549": "tatra mithaḥ prītya-apratīteḥ pakṣapātāpratīteś ca |",
    "GE07bhg4c09u:1550": "tathā ca sarvatrāviṣame 'pi mayi",
    "GE07bhg4c09u:1551": "svāśrita-vātsalya-lakṣaṇaṃ vaiṣamyam astīty uktam |",
    "GE07bhg4c09u:1552": "evam āha sūtrakāraḥ upapadyate cābhyupalabhyate ca [Vs 2.1.37] iti |",
    "GE07bhg4c09u:1553": "nanu bhakter api karmatvānusāreṇa teṣu tad-vātsalyān na tal-lakṣaṇe tad iti |",
    "GE07bhg4c09u:1554": "cen maivam etat |",
    "GE07bhg4c09u:1555": "svarūpa-śakti-vṛtter bhakteḥ karmānyatvāt |",
    "GE07bhg4c09u:1556": "śrutiś ca sac-cid-ānandaika-rase bhakti-yoge tiṣṭhati [GTU 2.78] iti |",
    "GE07bhg4c09u:1557": "na ca svarūpa-prayuktatvād dūṣaṇam etad iti vācyam |",
    "GE07bhg4c09u:1558": "guṇa-śreṣṭhatvena",
    "GE07bhg4c09u:1559": "stūyamānatvāt ||29||",
    "GE07bhg4c09u:1560": "BhG 9.30",
    "GE07bhg4c09u:1561": "api cet sudurācāro bhajate mām ananya-bhāk |",
    "GE07bhg4c09u:1562": "sādhur eva sa mantavyaḥ samyag vyavasito hi saḥ ||30||",
    "GE07bhg4c09u:1563": "śrīdhara: api ca mad-bhakter evāyam avitarkyaṃ prabhāva iti darśayann āha",
    "GE07bhg4c09u:1564": "api ced iti |",
    "GE07bhg4c09u:1565": "atyantaṃ durācāro 'pi naro yadyap apṛthaktvena",
    "GE07bhg4c09u:1566": "pṛthag-devatāpi vāsudeva eveti buddhyā devatāntara-bhaktim akurvan mām eva",
    "GE07bhg4c09u:1567": "parameśvaraṃ bhajate tarhi sādhuḥ śreṣṭha eva sa mantavyaḥ |",
    "GE07bhg4c09u:1568": "yato 'sau",
    "GE07bhg4c09u:1569": "samyag-vyavasitaḥ parameśvara-bhajanenaiva kṛtārtho bhaviṣyāmīti śobhanam",
    "GE07bhg4c09u:1570": "adhyavasāyaṃ kṛtavān ||30||",
    "GE07bhg4c09u:1571": "madhusūdanaḥ -kiṃ ca mad-bhakter evāyaṃ mahimā yat same 'pi vaiṣamyam āpādayati śṛṇu tan-mahimānam api ced iti |",
    "GE07bhg4c09u:1572": "yaḥ kaścit sudurācāro 'pi ced ajāmilādir ivānanya-bhāk san māṃ bhajate kutaścid bhāgyodayāt sevate sa prāg asādhur api sādhur eva mantavyaḥ |",
    "GE07bhg4c09u:1573": "hi yasmāt samyag-vyavasitaḥ",
    "GE07bhg4c09u:1574": "sādhu-niścayavān saḥ ||30||",
    "GE07bhg4c09u:1575": "viśvanātha : sva-bhakteṣv āsaktir mama svābhāviky eva bhavati, sā durācāre 'pi bhakte nāpayāti",
    "GE07bhg4c09u:1576": "tam apy utkṛṣṭam eva karomīty āha api ced iti |",
    "GE07bhg4c09u:1577": "sudurācāraḥ para-hiṃsā para-dāra-para-dravyādi-grahaṇa-parāyaṇe 'pi māṃ bhajate cet, kīdṛg-bhajanavān ity ata āha, ananya-bhāk matto",
    "GE07bhg4c09u:1578": "'nya-devatāntaram |",
    "GE07bhg4c09u:1579": "mad-bhakter anyat karma-jñānādikam, mat-kāmanāto 'nyāṃ",
    "GE07bhg4c09u:1580": "rājyādi-kāmanāṃ na bhajate, sa sādhuḥ |",
    "GE07bhg4c09u:1581": "nanv etādṛśe kadācāre dṛṣṭe sati, kathaṃ sādhutvam ? tatrāha, mantavyo mananīyaḥ |",
    "GE07bhg4c09u:1582": "sādhutvenaiva sa jñeya iti yāvat |",
    "GE07bhg4c09u:1583": "mantavyam iti vidhi-vākyam",
    "GE07bhg4c09u:1584": "anyathā pratyavāyaḥ syāt |",
    "GE07bhg4c09u:1585": "atra mad-ājñaiva pramāṇam iti bhāvaḥ |",
    "GE07bhg4c09u:1586": "nanu tvāṃ bhajate ity etad-aṃśena sādhuḥ para-dārādi-grahaṇāṃśenāsādhuś ca sa mantavyas tatrāha eveti |",
    "GE07bhg4c09u:1587": "sarveṇāpy aṃśena sādhur eva mantavyaḥ |",
    "GE07bhg4c09u:1588": "kadāpi tasyāsādhutvaṃ na draṣṭavyam iti bhāvaḥ |",
    "GE07bhg4c09u:1589": "samyag vyavasitaṃ niścayo yasya saḥ |",
    "GE07bhg4c09u:1590": "dustyajena sva-pāpena narakaṃ tiryag-yonir vā yāmi aikāntikaṃ",
    "GE07bhg4c09u:1591": "śrī-kṛṣṇa-bhajanaṃ tu naiva jihāsāmīti sa śobhanam adhyavasāyaṃ kṛtavān ity arthaḥ ||30||",
    "GE07bhg4c09u:1592": "baladevaḥ - mama śuddha-bhakti-vaśyatā-lakṣaṇaḥ svabhāvo dustyaja eva |",
    "GE07bhg4c09u:1593": "yad ahaṃ jugupsita-karmaṇy api bhakte 'nurajyaṃs tam utkarṣayāmīti pūrvārthaṃ puṣṇann āha api ced iti |",
    "GE07bhg4c09u:1594": "ananya-bhāk janaś cet sudurācāro",
    "GE07bhg4c09u:1595": "'tivigarhita-karmāpi san māṃ bhajate mat-kīrtanādibhir māṃ sevate tad api sa sādhur eva mantavyaḥ",
    "GE07bhg4c09u:1596": "matto 'nyāṃ devatāṃ na bhajty āśrayatīti",
    "GE07bhg4c09u:1597": "mad-ekāntī mām eva svāminaṃ parama-pumarthaṃ ca jānann ity arthaḥ |",
    "GE07bhg4c09u:1598": "ubhayathā vartamāno 'pi sādhutvena sa pūjya iti bodhayitum eva-kāraḥ |",
    "GE07bhg4c09u:1599": "tasya tathātve manane mantavya iti sva-nideśa-rūpo vidhiś ca darśitaḥ |",
    "GE07bhg4c09u:1600": "itarathā pratyavāyād iti bhāvaḥ |",
    "GE07bhg4c09u:1601": "ubhayathāpi vartamānasya sādhutvam evety atroktaṃ hetuṃ puṣṇann āha samyag iti |",
    "GE07bhg4c09u:1602": "yad asau samyag-vyavasito",
    "GE07bhg4c09u:1603": "mad-ekānta-niṣṭhā-rūpa-śreṣṭha-niścayavān ity arthaḥ |",
    "GE07bhg4c09u:1604": "evam uktaṃ nārasiṃhe-",
    "GE07bhg4c09u:1605": "bhagavati ca harāv ananya-cetā",
    "GE07bhg4c09u:1606": "bhṛśam alino 'pi virājate manuṣyaḥ |",
    "GE07bhg4c09u:1607": "na hi śaśa-kaluṣa-cchaviḥ kadācit",
    "GE07bhg4c09u:1608": "timira-parābhavatām upaiti candraḥ || iti ||30||",
    "GE07bhg4c09u:1609": "BhG 9.31",
    "GE07bhg4c09u:1610": "kṣipraṃ bhavati dharmātmā śaśvacchāntiṃ nigacchati |",
    "GE07bhg4c09u:1611": "kaunteya pratijānīhi na me bhaktaḥ praṇaśyati ||31||",
    "GE07bhg4c09u:1612": "śrīdharaḥ - nanu kathaṃ samīcīnādhyavasāya-mātreṇa sādhur mantavyaḥ ?",
    "GE07bhg4c09u:1613": "tatrāha kṣipram iti |",
    "GE07bhg4c09u:1614": "sudurācāro 'pi māṃ bhajan śīghraṃ dharma-citto",
    "GE07bhg4c09u:1615": "bhavati |",
    "GE07bhg4c09u:1616": "tataś ca śaśvac-chāntiṃ cittopaplavoparama-rūpāṃ",
    "GE07bhg4c09u:1617": "parameśvara-niṣṭhāṃ nitarāṃ gacchati prāpnoti |",
    "GE07bhg4c09u:1618": "kutarka-karkaśa-vādino",
    "GE07bhg4c09u:1619": "naitātmanyerann iti śaṅkākulam arjunaṃ protsāhayati he kaunteya",
    "GE07bhg4c09u:1620": "paṭahādi-mahā-ghoṣa-pūrvakaṃ vivadamānānāṃ sabhāṃ gatvā bāhum utkṣipya niḥśaṅkaṃ pratijānīhi pratijñāṃ kuru |",
    "GE07bhg4c09u:1621": "katham ? me parameśvarasya bhaktaḥ",
    "GE07bhg4c09u:1622": "sudurācāro 'pi na praṇaśyati |",
    "GE07bhg4c09u:1623": "api tu kṛtārtha eva bhavatīti |",
    "GE07bhg4c09u:1624": "tataś ca te taṃ prauḍhi-vijṛmbha-vidhvaṃsita-kutarkāḥ santo niḥsaṃśayaṃ tvām eva gurutvenāśrayeran",
    "GE07bhg4c09u:1625": "madhusūdanaḥ - asmād eva samyag-vyavasāyāt sa hitvā durācāratāṃ kṣipram iti |",
    "GE07bhg4c09u:1626": "cira-kālam adharmātmāpi mad-bhajana-mahimnā kṣipraṃ śīghram eva",
    "GE07bhg4c09u:1627": "bhavati dharmātmā dharmānugat-citto durācāratvaṃ jhaṭity eva tyaktvā",
    "GE07bhg4c09u:1628": "sad-ācāro bhavatīty arthaḥ |",
    "GE07bhg4c09u:1629": "kiṃ ca śaśvan nityaṃ śāntiṃ viṣaya-bhogaspṛhā-nivṛttiṃ nigacchati nitarāṃ prāpnoty atinirvedāt",
    "GE07bhg4c09u:1630": "kaścit tvad-bhaktaḥ prāg abhyastaṃ durācāratvam atyajan na bhaved api dharmātmā |",
    "GE07bhg4c09u:1631": "tathā ca sa naśyed eveti nety āha bhaktānukampāparavaśatayā kupita iva bhagavān |",
    "GE07bhg4c09u:1632": "naitad āścaryaṃ manvīthā he kaunteya niścitam evedṛśaṃ mad-bhakter māhātmyam |",
    "GE07bhg4c09u:1633": "ato vipratipannānāṃ purastād api tvaṃ pratijānīhi sāvajñaṃ sa-garvaṃ ca pratijñāṃ kuru |",
    "GE07bhg4c09u:1634": "na me vāsudevasya bhatko 'tidurācāro 'pi prāṇa-saṅkaṭam āpanno 'pi sudurlabham ayogyaḥ san",
    "GE07bhg4c09u:1635": "prārtahaymāno 'pi atimūḍho 'śaraṇo 'pi na praṇaśyati kiṃ tu kṛtārtha eva",
    "GE07bhg4c09u:1636": "bhavatīti |",
    "GE07bhg4c09u:1637": "dṛṣṭāntāś cājāmila-prahlāda-dhruva-gajendrādayaḥ prasiddhā eva |",
    "GE07bhg4c09u:1638": "śāstraṃ ca na vāsudeva-bhaktānām aśubhaṃ vidyate kvacit iti ||31||",
    "GE07bhg4c09u:1639": "viśvanāthaḥ --- nanu tādṛśasyādharmiṇaḥ kathaṃ bhajanaṃ tvaṃ gṛhṇāsi ?",
    "GE07bhg4c09u:1640": "kāma-krodhādi-dūṣitāntaḥkaraṇena niveditam anna-pānādikaṃ katham aśnāsīty ata āha kṣipraṃ śīghram eva sa dharmātmā bhavati |",
    "GE07bhg4c09u:1641": "atra kṣipraṃ bhāvī sa dharmātmā śaśvac-chāntiṃ gamiṣyatīti aprayujya bhavati gacchatīti",
    "GE07bhg4c09u:1642": "vartamāna-prayogāt adharma-karaṇānantaram eva mām anusmṛtya kṛtānutāpaḥ kṣipram eva dharmātmā bhavati |",
    "GE07bhg4c09u:1643": "hanta hanta mat-tulyaḥ ko 'pi bhakta-lokaṃ",
    "GE07bhg4c09u:1644": "kalaṅkayann adhamo nāsti |",
    "GE07bhg4c09u:1645": "tad vidyām iti śaśvat punaḥ punar api śāntiṃ nirvedaṃ nitarāṃ gacchati |",
    "GE07bhg4c09u:1646": "yad vā kiyataḥ samayād anantaraṃ tasya bhāvi dharmātmatvaṃ tadānīm api sūkṣma-rūpeṇa vartata evaṃ tan manasi bhakteḥ preveśāt yathā pīte mahauṣadhi sati tadānīṃ kiya-kāla-paryantaṃ",
    "GE07bhg4c09u:1647": "naśyad-avastho jvara-dāho viṣa-dāho vā vartamāno 'pi na gaṇyata iti",
    "GE07bhg4c09u:1648": "dhvaniḥ |",
    "GE07bhg4c09u:1649": "tataś ca tasya bhaktasya durācāratva-gamakāḥ kāma-krodhādyā",
    "GE07bhg4c09u:1650": "utkhāta-daṃṣṭroraga-daṃśavad akiñcitkarā eva jñeyā iti anudhvaniḥ |",
    "GE07bhg4c09u:1651": "ataeva śaśvat sarvadaiva śāntiṃ kāma-krodhādy-upaśamaṃ nitarāṃ gacchaty atiśayena",
    "GE07bhg4c09u:1652": "prāpnotīti durācāratva-daśāyām api sa śuddhāntaḥkaraṇa eva ucyata iti",
    "GE07bhg4c09u:1653": "bhāvaḥ |",
    "GE07bhg4c09u:1654": "nanu yadi sa dharmātmā syāt tadā nāsti ko 'pi vivādaḥ |",
    "GE07bhg4c09u:1655": "kintu kaścid durācāra-bhakto maraṇa-paryantam api durācāratvaṃ na jahāti, tasya kā vārtā ity ato bhakta-vatsalo bhagavān sa-prauḍhi sa-kopam ivāha kaunteyeti |",
    "GE07bhg4c09u:1656": "mama bhakto na praṇaśyati |",
    "GE07bhg4c09u:1657": "tad api prāṇa-nāśe adhaḥpātaṃ na yāti |",
    "GE07bhg4c09u:1658_0": "kutarka-karkaśa-vādino naitan manyerann iti śoka-śaṅkā-vyākulam arjunaṃ protsāhayati",
    "GE07bhg4c09u:1658_1": "he kaunteya paṭahakāhalādi-mahā-ghoṣa-pūrvakaṃ vivadamānānāṃ sabhāṃ gatvā bāhum utkṣipya",
    "GE07bhg4c09u:1658_2": "niḥśaṅkaṃ pratijānīhi pratijñāṃ kuru |",
    "GE07bhg4c09u:1659": "katham",
    "GE07bhg4c09u:1660": "? me mama parameśvarasya bhakto durācāro 'pi na praṇeśyety api tu kṛtārtha eva bhavati",
    "GE07bhg4c09u:1661": "tataś ca te taṃ prauḍhi-vijṛmbhita-vidhvaṃsita-kutarkāḥ",
    "GE07bhg4c09u:1662": "santo niḥsaṃśayaṃ tvām eva gurutvenāśrayeran iti svāmi-caraṇāḥ |",
    "GE07bhg4c09u:1663": "nanu kathaṃ bhagavān svayam apratijñāya pratijñātum arjunam evātidideśa |",
    "GE07bhg4c09u:1664": "yathaivāgre mām evaiṣyasi satyaṃ te pratijāne priyo 'si me iti vakṣyate |",
    "GE07bhg4c09u:1665": "tathaivātrāpi kaunteya pratijāne 'haṃ na me bhaktaḥ praṇaśyati iti kathaṃ",
    "GE07bhg4c09u:1666": "noktam ? ucyate - bhagavatā tadānīm eva vicāritaṃ bhakta-vatsalena mayā",
    "GE07bhg4c09u:1667": "sva-bhaktāpakarṣa-leśam apy asahiṣṇunā sva-pratijñāṃ khaṇḍayitvāpi",
    "GE07bhg4c09u:1668": "svāpa-karṣam aṅgīkṛtyāpi bhakta-pratijñaiva rakṣitā bahutra |",
    "GE07bhg4c09u:1669": "yathā tatraiva bhīṣma-yuddhe sva-pratijñām apy apākṛtya bhīṣma-pratijñaiva",
    "GE07bhg4c09u:1670": "rakṣiṣyate, bahirmukhā vādino vaitaṇḍikā mat-pratijñāṃ śrutvā hasiṣyanti arjuna-pratijñā tu pāṣāṇa-rekhaiveti te pratiyanti |",
    "GE07bhg4c09u:1671": "ato 'rjunam eva pratijñāṃ kārayāmīti |",
    "GE07bhg4c09u:1672": "atra etādṛśa-durācārasyāpi ananya-bhakti-śravaṇād",
    "GE07bhg4c09u:1673": "ananya-bhaktābhidhāyaka-vākyeṣu sarvatra na vidyate",
    "GE07bhg4c09u:1674": "'nyat-strī-putrādyāsakti-vidharma-śoka-moha-kāma-krodhādikaṃ yatreti",
    "GE07bhg4c09u:1675": "kupaṇḍita-vyākhyā na grāhyeti ||31||",
    "GE07bhg4c09u:1676": "baladevaḥ -- iti |",
    "GE07bhg4c09u:1677": "sudurācāro 'pi māṃ bhajan śīghraṃ dharma-citto bhavati",
    "GE07bhg4c09u:1678": "| tataś ca śaśvac- chāntiṃ cittopaplavoparama-rūpāṃ parameśvara-niṣṭhāṃ",
    "GE07bhg4c09u:1679": "nitarāṃ gacchati prāpnoti |",
    "GE07bhg4c09u:1680": "kutarka-karkaśa-vādino naitātmanyerann iti śaṅkākulam arjunaṃ protsāhayati he kaunteya",
    "GE07bhg4c09u:1681": "vivadamānānāṃ sabhāṃ gatvā bāhum utkṣipya niḥśaṅkaṃ pratijānīhi pratijñāṃ kuru |",
    "GE07bhg4c09u:1682": "katham ? me parameśvarasya bhaktaḥ sudurācāro 'pi na praṇaśyati |",
    "GE07bhg4c09u:1683": "api tu kṛtārtha eva bhavatīti |",
    "GE07bhg4c09u:1684": "tataś ca te tvat",
    "GE07bhg4c09u:1685": "prauḍhi-vijṛmbha-vidhvaṃsita-kutarkāḥ santo niḥsaṃśayaṃ tvām eva gurutvenāśrayeran ||31||",
    "GE07bhg4c09u:1686": "BhG 9.32",
    "GE07bhg4c09u:1687": "māṃ hi pārtha vyapāśritya ye 'pi syuḥ pāpayonayaḥ |",
    "GE07bhg4c09u:1688": "striyo vaiśyās tathā śūdrās te 'pi yānti parāṃ gatim ||32||",
    "GE07bhg4c09u:1689": "śrīdharaḥ - svācāra-bhraṣṭaṃ mad-bhaktiḥ pavitrīkarotīti kim atra citram ?",
    "GE07bhg4c09u:1690": "yato mad-bhaktir duṣkulān apy anadhikāriṇo 'pi saṃsārān mocayatīty āha māṃ hīti |",
    "GE07bhg4c09u:1691": "ye 'pi pāpa-yonayaḥ syur nikṛṣṭa-janmāno 'ntyajādayo bhaveyuḥ |",
    "GE07bhg4c09u:1692": "ye",
    "GE07bhg4c09u:1693": "'pi vaiśyāḥ kevalaṃ kṛṣyādi-niratāḥ |",
    "GE07bhg4c09u:1694": "striyaḥ śūdrāś cāpy",
    "GE07bhg4c09u:1695": "adhyayanādi-rahitāḥ |",
    "GE07bhg4c09u:1696": "te 'pi māṃ vyāpāśritya saṃsevya parāṃ gatiṃ yānti |",
    "GE07bhg4c09u:1697": "hi niścitam ||32||",
    "GE07bhg4c09u:1698": "madhusūdanaḥ - evam āgantuka-doṣeṇa duṣṭānāṃ bhagavad-bhakti-prabhāvān",
    "GE07bhg4c09u:1699": "nistāram uktvā svābhāvika-doṣeṇa duṣṭānām api tam āha māṃ hīti |",
    "GE07bhg4c09u:1700": "hi niścitaṃ he pārtha māṃ vyapāścitya śaraṇam āgatya ye 'pi syuḥ pāpa-yonayo",
    "GE07bhg4c09u:1701": "'ntyajās tiryañco vā jāti-doṣeṇa duṣṭāḥ |",
    "GE07bhg4c09u:1702": "tathī̀a vedādhyayanādi-śūnyatayā",
    "GE07bhg4c09u:1703": "nikṛṣṭāḥ striyo vaiśyāḥ kṛṣyādi-mātra-ratāḥ |",
    "GE07bhg4c09u:1704": "tathā śūdrā jātito",
    "GE07bhg4c09u:1705": "'dhyayanādy-abhāvena ca parama-gaty-ayogyās te 'pi yānti parāṃ gatim |",
    "GE07bhg4c09u:1706": "api-śabdāt prāg-ukta-durācārā api ||32||",
    "GE07bhg4c09u:1707": "viśvanāthaḥ --- evaṃ karmaṇā durācārāṇām āgantukān doṣān mad-bhaktir na gaṇayati iti kiṃ citram ? yato jātyaiva durācārāṇāṃ svābhāvikān api doṣān",
    "GE07bhg4c09u:1708": "mad-bhaktir na gaṇayatīty āha mām iti |",
    "GE07bhg4c09u:1709": "pāpa-yonayo 'ntyajā mlecchā api |",
    "GE07bhg4c09u:1710": "yad uktam-",
    "GE07bhg4c09u:1711": "kirāta-hūṇāndhra-pulinda-pulkaśā",
    "GE07bhg4c09u:1712": "ābhīra-śumbhā yavanāḥ khasādayaḥ |",
    "GE07bhg4c09u:1713": "ye 'nye ca pāpā yad-apāśrayāśrayāḥ",
    "GE07bhg4c09u:1714": "śudhyanti tasmai prabhaviṣṇave namaḥ || [BhP 2.4.18] iti |",
    "GE07bhg4c09u:1715": "aho bata śva-paco 'to garīyān",
    "GE07bhg4c09u:1716": "yaj-jihvāgre vartate nāma tubhyam |",
    "GE07bhg4c09u:1717": "tepus tapas te juhuvuḥ sasnur āryā brahmānūcur nāma gṛṇanti ye te || [BhP 3.33.6-7]",
    "GE07bhg4c09u:1718": "kiṃ punaḥ strī-vaiśyādyā aśuddhy-alīkādimantaḥ ||32||",
    "GE07bhg4c09u:1719": "baladevaḥ - mahā-ghoṣa-pūrvakaṃ vivadamānānāṃ sabhāṃ gatvā bāhum utkṣipya niḥśaṅkaṃ pratijānīhi pratijñāṃ kuru sarveśvaro 'haṃ mad-ekāntināṃ",
    "GE07bhg4c09u:1720": "āgantuka-doṣān vidhunomīti kiṃ citram ? yad atipāpino 'pi",
    "GE07bhg4c09u:1721": "mad-bhakta-prasaṅgād vidhūtāvidyā vimucyanta ity āha māṃhīti |",
    "GE07bhg4c09u:1722": "ye",
    "GE07bhg4c09u:1723": "pāpa-yonayo 'ntyajāḥ sahaja-durācārāḥ syus te 'pi mad-bhakta-prasaṅgena",
    "GE07bhg4c09u:1724": "māṃ sarveśaṃ vasudeva-sutaṃ vyapāśritya śaraṇam āgatya parāṃ",
    "GE07bhg4c09u:1725": "yogi-durlabhāṃ gatiṃ mat-prāptiṃ yānti hi niścitam etat |",
    "GE07bhg4c09u:1726": "evam āha śrīmān",
    "GE07bhg4c09u:1727": "śukaḥ-",
    "GE07bhg4c09u:1728": "kirāta-hūṇāndhra-pulinda-pulkaśā",
    "GE07bhg4c09u:1729": "ābhīra-śumbhā yavanāḥ khasādayaḥ |",
    "GE07bhg4c09u:1730": "ye 'nye ca pāpā yad-apāśrayāśrayāḥ",
    "GE07bhg4c09u:1731": "śudhyanti tasmai prabhaviṣṇave namaḥ || [BhP 2.4.18] iti |",
    "GE07bhg4c09u:1732": "atrāsya lokasyānityatvaṃ kaṇṭhato bruvan harir mithyātvaṃ tasya nirāsāt ||32||",
    "GE07bhg4c09u:1733": "BhG 9.33",
    "GE07bhg4c09u:1734": "kiṃ punar brāhmaṇāḥ puṇyā bhaktā rājarṣayas tathā |",
    "GE07bhg4c09u:1735": "anityam asukhaṃ lokam imaṃ prāpya bhajasva mām ||33||",
    "GE07bhg4c09u:1736": "śrīdharaḥ - yadaivaṃ tadā sat-kulāḥ sad-ācārāś ca mad-bhaktāḥ parāṃ gatiṃ yānti iti kiṃ vaktavyam ity āha kiṃ punar iti |",
    "GE07bhg4c09u:1737": "puṇyāḥ sukṛtino brāhmaṇāḥ",
    "GE07bhg4c09u:1738": "| tathā rājānaś ca ta ṛṣayaś ca kṣatriyāḥ |",
    "GE07bhg4c09u:1739": "evaṃ bhūtāḥ parāṃ gatiṃ yāntīti kiṃ punar vaktavyam ity arthaḥ |",
    "GE07bhg4c09u:1740": "atas tvam imaṃ rājarṣi-rūpaṃ",
    "GE07bhg4c09u:1741": "dehaṃ prāpya labdhvā māṃ bhajasva |",
    "GE07bhg4c09u:1742": "kiṃcānityam adhruvam asukhaṃ",
    "GE07bhg4c09u:1743": "sukha-rahitaṃ cemaṃ martya-lokaṃ prāpya anityatvād vilambam akurvan asukhatvāc ca sukhārtham udyamaṃ hitvā mām eva bhajasvety arthaḥ ||33||",
    "GE07bhg4c09u:1744": "madhusūdanaḥ - evaṃ cet puṇyāḥ sadācārā uttama-yonayaś ca brāhmaṇās tathā",
    "GE07bhg4c09u:1745": "rājarṣayaḥ sūkṣma-vastu-vivekinaḥ kṣatriyā mama bhaktāḥ parāṃ gatiṃ yāntīti kiṃ punar vācyam atra kasyacid api sandehābhāvād ity arthaḥ |",
    "GE07bhg4c09u:1746": "yato",
    "GE07bhg4c09u:1747": "mad-bhakter īdṛśo mahimāto mahatā pratnenemaṃ lokaṃ sarva-puruṣārtha-sādhana-yogyam atidurlabhaṃ ca mauṣya-deham anityam",
    "GE07bhg4c09u:1748": "āśu-vināśinam asukhaṃ garbha-vāsādy-aneka-duḥkha-bahulaṃ labdhvā yāvad ayaṃ na naśyati tāvad atiśīghram eva bhajasva māṃ śaraṇam āśrayasva |",
    "GE07bhg4c09u:1749": "anityatvād aukhatvāc cāsya vilambaṃ sukhārtham udyamaṃ ca mā kārṣīs tvaṃ ca rājarṣir ato mad-bhajanenātmānaṃ saphalaṃ kuru |",
    "GE07bhg4c09u:1750": "anyathā hy etādṛśaṃ janma niṣphalam eva te syād ity arthaḥ ||33||",
    "GE07bhg4c09u:1751": "viśvanāthaḥ --- tato 'pi kiṃ punar brāhmaṇāḥ puṇyāḥ sat-kulāḥ sadācārāś ca ye bhaktāḥ |",
    "GE07bhg4c09u:1752": "tasmāt tvaṃ māṃ bhajasva ||33||",
    "GE07bhg4c09u:1753": "baladevaḥ - kim iti |",
    "GE07bhg4c09u:1754": "yady evaṃ tarhi brāhmaṇā rājarṣayaḥ kṣatriyāś ca",
    "GE07bhg4c09u:1755": "sat-kulāḥ puṇyāḥ sad-ācāriṇo bhaktāḥ santaḥ parāṃ gatiṃ yāntīti kiṃ punar vācyam ? nāsty atra saṃśaya-leśo 'pi |",
    "GE07bhg4c09u:1756": "tasmāt tvam api rājarṣir imaṃ lokaṃ prāpya māṃ bhajasva anityaṃ naśvaram asukham īṣat sukhaṃ",
    "GE07bhg4c09u:1757": "alpa-sukhe 'smin loke rājya-spṛhāṃ vihāya nityam anantānandaṃ mām upāsya prāpnuhīti tvarātra vyajyate |",
    "GE07bhg4c09u:1758": "atrāsya lokasyānityatvaṃ kaṇṭhato bruvan harir mithyātvaṃ tasya nirāsāt ||33||",
    "GE07bhg4c09u:1759": "BhG 9.34",
    "GE07bhg4c09u:1760": "man-manā bhava mad-bhakto mad-yājī māṃ namaskuru |",
    "GE07bhg4c09u:1761": "mām evaiṣyasi yuktvaivam ātmānaṃ mat-parāyaṇaḥ ||34||",
    "GE07bhg4c09u:1762": "śrīdharaḥ - bhajana-prakāraṃ daśrayann upasaṃharati man-manā iti |",
    "GE07bhg4c09u:1763": "mayy eva mano yasya sa man-manāḥ tādṛśas tvaṃ bhava |",
    "GE07bhg4c09u:1764": "tathā mamaiva bhaktaḥ sevako bhava |",
    "GE07bhg4c09u:1765": "mad-yājī mat-pūjana-śīlo bhava |",
    "GE07bhg4c09u:1766": "mām eva ca namaskuru |",
    "GE07bhg4c09u:1767": "evam ebhiḥ prakārair mat-parāyaṇaḥ sann ātmānaṃ mano mayi yuktvā samādhāya",
    "GE07bhg4c09u:1768": "mām eva paramānanda-rūpam eṣyasi prāpsyasi ||34||",
    "GE07bhg4c09u:1769": "nijam aiśvaryam āścaryaṃ bhakteś cādbhuta-vaibhavam |",
    "GE07bhg4c09u:1770": "navame rāja-guhyākhye kṛpayāvocad acyutaḥ ||",
    "GE07bhg4c09u:1771": "iti śrī-śrīdhara-svāmi-kṛtāyāṃ bhagavad-gītā-ṭīkāyāṃ subodhinyāṃ",
    "GE07bhg4c09u:1772": "rāja-vidyā-rāja-guhya-yogo nāma navamo 'dhyāyaḥ",
    "GE07bhg4c09u:1773": "madhusūdanaḥ - bhajana-prakāraṃ darśayann upasaṃharati man-manā bhaveti |",
    "GE07bhg4c09u:1774": "rāja-bhaktasyāpi rāja-bhṛtyasya putrādau manas tathā sa tan-manā api na tad-bhakta ity ata uktaṃ man-manā bhava mad-bhakta iti |",
    "GE07bhg4c09u:1775": "tathā mad-yājī",
    "GE07bhg4c09u:1776": "mat-pūjana-śīlo māṃ namaskuru mano-vāk-kāyaiḥ |",
    "GE07bhg4c09u:1777": "evam ebhiḥ prakārair",
    "GE07bhg4c09u:1778": "mat-parāyaṇo mad-eka-śaraṇaḥ sann ātmānam antaḥkaraṇaṃ yuktvā mayi samādhāya mām eva paramānanda-ghanaṃ sva-prakāśaṃ sarvopadrava-śūnyam",
    "GE07bhg4c09u:1779": "abhayam eṣyasi prāpsyasi ||34||",
    "GE07bhg4c09u:1780": "śrī-govinda-padāravinda-makarandāsvāda-śuddhāśayāḥ",
    "GE07bhg4c09u:1781": "saṃsārāmbudhim uttaranti sahasā paśyanti pūrṇaṃ mahaḥ |",
    "GE07bhg4c09u:1782": "vedāntair avadhārayanti paramaṃ śreyas tyajanti bhramaṃ dvaitaṃ svapna-samaṃ vidanti vimalāṃ vindanti cānandatām || iti",
    "GE07bhg4c09u:1784": "śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ",
    "GE07bhg4c09u:1785": "śrīmad-bhagavad-gītā-gūḍhārtha-dīpikāyām adhikāri-bhedena",
    "GE07bhg4c09u:1786": "rāja-vidyā-rāja-guhya-yogo nāma navamo 'dhyāyaḥ",
    "GE07bhg4c09u:1787": "viśvanāthaḥ --- bhajana-prakāraṃ darśayann upasaṃharati man-manā iti |",
    "GE07bhg4c09u:1788": "evam ātmānaṃ mano dehaṃ ca yuktvā mayi niyojya ||34||",
    "GE07bhg4c09u:1789": "pātrāpātra-vicāritvaṃ sva-sparśāt sarva-śodhanam |",
    "GE07bhg4c09u:1790": "bhakter evātraitad asyāḥ rāja-guhyatvam īkṣyate ||",
    "GE07bhg4c09u:1791": "iti sārārtha-varṣiṇyāṃ harṣiṇyāṃ bhakta-cetasām |",
    "GE07bhg4c09u:1792": "gītāsu navamo 'dhyāyaḥ saṅgataḥ saṅgataḥ satām ||",
    "GE07bhg4c09u:1793": "baladevaḥ - atha pariniṣṭhitasyārjunasyābhīṣṭāṃ śuddhāṃ bhaktim upadiśann upasaṃharati man-manā iti |",
    "GE07bhg4c09u:1794": "rāja-bhakto 'pi rāja-bhṛtyaḥ patnyādi-manās",
    "GE07bhg4c09u:1795": "tathā sa tan-manā api na tad-bhakto bhavati |",
    "GE07bhg4c09u:1796": "tvaṃ tu tad-vilakṣaṇa-bhāvena man-manā mad-bhakto bhava |",
    "GE07bhg4c09u:1797": "mayi",
    "GE07bhg4c09u:1798": "nīlotpala-śyāmalatvādi-guṇavati vasudeva-sūnau",
    "GE07bhg4c09u:1799": "sva-svāmitva-sva-pumarthatva-buddhyānavacchinna-madhu-dhārāvat satataṃ mano yasya saḥ |",
    "GE07bhg4c09u:1800": "tathā mad-yājī tādṛśasyātimātra-priyasya mamārcane nirato bhava |",
    "GE07bhg4c09u:1801": "tādṛśaṃ mām atipremṇā namaskuru daṇḍavat praṇama |",
    "GE07bhg4c09u:1802": "evam ātmānaṃ mano dehaṃ ca yuktā mayi nivedya mat-parāyaṇo mad-ekāśrayaḥ san mām upaiṣyasi",
    "GE07bhg4c09u:1803": "eṣā bhaktir arpitaiva kriyeteti bodhyam ||34||",
    "GE07bhg4c09u:1804": "pātrāpātra-dhiyā śūnyā sparśāt sarvāgha-nāśinī |",
    "GE07bhg4c09u:1805": "gaṅgeva bhaktir eveti rāja-guhyam iha smṛtā ||",
    "GE07bhg4c09u:1806": "iti śrīmad-bhagavad-gītopaniṣad-bhāṣye navamo 'dhyāyaḥ",
    "GE07bhg4c09u:1807": "[*ENDNOTE] tam ekaṃ govindaṃ sac-cid-ānanda-vigraham pañca-padaṃ",
    "GE07bhg4c09u:1808": "vṛndāvana-sura-bhūruha-talāsīnaṃ satataṃ sa-marud-gaṇo 'haṃ paramayā stutyā toṣayāmi |"
}