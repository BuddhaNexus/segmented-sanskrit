{
    "GSP33bbdip13u:0": "// atha tṛtīyaḥ pādaḥ //",
    "GSP33bbdip13u:1": "// 1. dyubhvādhikaraṇam //",
    "GSP33bbdip13u:2": "[BBsBh_1,3.1.1] tatra cānyatra ca prasiddhānāṃ śabdānāṃ viṣṇau samanvayaṃ prāyeṇāsmin pāde darśayati / viṣṇoḥ paravidyāviṣayatvamuktam /",
    "GSP33bbdip13u:3_0": "[BBsBhDīp_1,3.1.1] etatpādapratipādyaṃ darśayati - tatreti // anyonyasamuccaye caśabdau /",
    "GSP33bbdip13u:3_1": "devatādhikaraṇāpaśūdrādhikaraṇayoḥ samanvayākaraṇāttadvyāvṛttyarthaṃ - 'prāyeṇa';",
    "GSP33bbdip13u:3_2": "prācuryeṇeti / tathā ca prāyeṇāsmin tṛtīye pāde 'tatra'; harau tasmāt 'anyatra';",
    "GSP33bbdip13u:3_3": "rudraprakṛtyādau ca śrutiliṅgādibhiḥ prasiddhānāṃ nāmaliṅgātmakaśabdānāṃ viṣṇau 'samanvayaṃ';",
    "GSP33bbdip13u:3_4": "paramamukhyayā vṛttyā tātparyaprabalahetubhiḥ 'darśayati'; pratipādayati sūtrakṛdityarthaḥ /",
    "GSP33bbdip13u:3_5": "śrutyādisaṅgatiṃ viṣayavākyamudāhṛtya viṣayasaṃśayasayuktikapūrvapakṣān darśayati",
    "GSP33bbdip13u:3_6": "- viṣṇoriti /",
    "GSP33bbdip13u:4": "[BBsBh_1,3.1.2] tatra 'yasmin dyauḥ pṛthivī cāntarikṣamotaṃ manaḥ saha prāṇaiśca sarvaiḥ tamevaikaṃ jānatha ātmānam'; (muṃ. 2-2-5.) ityatra /",
    "GSP33bbdip13u:5": "'prāṇānāṃ granthirasi rudro mā'viśāntakaḥ'; (mahānā-35.)",
    "GSP33bbdip13u:6": "'prāṇeśvaraḥ kṛttivāsāḥ pinākī'; (ghṛtasū) ityādinā rudrasya",
    "GSP33bbdip13u:7": "prāṇādhāratvapratīteḥ /",
    "GSP33bbdip13u:8": "'sa eṣo 'ntaraścarate bahudhā jāyamānaḥ'; (muṃ. 2-2-6.)",
    "GSP33bbdip13u:9": "iti jīvaliṅgācca tayoḥ prāptiriti //",
    "GSP33bbdip13u:10_0": "[BBsBhDīp_1,3.1.2] uktamityāvartate / tatretyavyayaṃ tadityarthe 'pi / atretyapyāvartate /",
    "GSP33bbdip13u:10_1": "ādiśabda ubhayānvayī / rudrasyeti śeṣe ṣaṣṭī / tayorityetat pradhānavāyvorapyupalakṣakam /",
    "GSP33bbdip13u:10_2": "tathā ca adṛśyatvādiguṇakākṣarasya viṣṇoḥ paravidyāviṣayatvaṃ yatroktaṃ tatraivātharvaṇe",
    "GSP33bbdip13u:10_3": "tatparavidyāviṣayatvaṃ",
    "GSP33bbdip13u:11": "yasmin dyauḥ pṛthivī cāntarikṣamotaṃ manaḥ saha prāṇaiśca sarvaiḥ /",
    "GSP33bbdip13u:12": "tamevaikaṃ jānatha ātmānamanyā vāco vimuñcatha // (muṃ. 2-2-5.)",
    "GSP33bbdip13u:13_0": "'amṛtasyaiṣa setuḥ'; ityatra iti vākye tatra dyubhvādyāśraye uktamityekā yojanā /",
    "GSP33bbdip13u:13_1": "tatra dyubhvādyāyatanatve 'tayoḥ'; rudrajīvayoḥ prāptiḥ / kutaḥ? atravākye dyubhvādyāyatane",
    "GSP33bbdip13u:13_2": "prāṇādhāratvapratīteḥ śravaṇāt / tathā sa eṣa iti jīvaliṅgaśravaṇācca / na ca prāṇādhāratvaśravaṇe",
    "GSP33bbdip13u:13_3": "'pi kuto 'tra rudrasya prāptiriti vācyam / 'prāṇānāṃ granthirasi rudromāviśāntakastenānnenāpyāyasva';",
    "GSP33bbdip13u:13_4": "(mahānā. 35.) iti taittirīyavākyena, tathā -",
    "GSP33bbdip13u:14": "yo brahmā brahmaṇa ujjabhāra prāṇeśvaraḥ kṛttivāsāḥ pinākīr /",
    "GSP33bbdip13u:15": "iśāno devassa na āyurdadhātu (ghṛtasūktam.)",
    "GSP33bbdip13u:16_0": "ityādikhilasaṃhitāvākyena ca rudrasya prāṇādhāratvapratīteḥ ityaparā yojanā / yadvā",
    "GSP33bbdip13u:16_1": "- asminneva pakṣe tayorityetatsaptamyantamāśritya liṅgaliṅgirūpadharmadvayaparatayā",
    "GSP33bbdip13u:16_2": "vyākhyeyam / tathātve ādiśabdo 'rudro vāva lokādhāraḥ'; iti vākyagrāhī / evaṃ tatra",
    "GSP33bbdip13u:16_3": "tayoḥ prāptiriti dūrānvayena 'tatra'; paravidyāviṣayatve tayo rudrajīvayoḥ prāptirityanyā",
    "GSP33bbdip13u:16_4": "yojanā / tatra ādyayojanāyāṃ dyubhvādyāyatanatvasya viṣṇvanyatvākṣepamukhena 'tamevam';",
    "GSP33bbdip13u:16_5": "ityādinā 'amṛtasyaiṣa setuḥ'; (muṃ. 2-2-5.) iti vākyaśeṣabalātpratītasya mokṣajanakajñānajanakavidyāviṣayatvarūpasya",
    "GSP33bbdip13u:16_6": "tattvapradīparītyānanyayogena prādhānyena jñeyatvarūpasya vā paravidyāviṣayatvasya",
    "GSP33bbdip13u:16_7": "pūrvoktasya viṣṇoritaratvākṣepāt adṛśyatvādhikaraṇenāsyākṣepikī saṅgatiruktā bhavati /",
    "GSP33bbdip13u:16_8": "tathā dyubhvādyāyatanatvarūpo viṣayaḥ darśitaḥ / dvividhadvitīyayojanāyāṃ sayuktikapūrvapakṣo",
    "GSP33bbdip13u:16_9": "darśitaḥ / tṛtīyāyāṃ tu pūrvapakṣaphalaṃ darśitamiti draṣṭavyam / 'yasmin'; paramātmani",
    "GSP33bbdip13u:16_10": "dvyādilokāḥ 'manaḥ'; tadabhimānī 'sarvaiḥ prāṇaiḥ'; indriyaistadabhimānibhiśca saha",
    "GSP33bbdip13u:16_11": "'taṃ'; praviṣṭaṃ paramātmānam 'ekaṃ'; pradhānaṃ 'jānatha'; jānīdhvam iti śrutyarthaḥ /",
    "GSP33bbdip13u:17_0": "rudra u mā āviśa iti padacchedaḥ / u ityavyayaṃ sambuddhidyotako nipātaḥ / mā ityavyayaṃ,",
    "GSP33bbdip13u:17_1": "nāsmadādeśaḥ māśabdaḥ / yadvā metyanenāsmadādeśo māśabdaścetyubhau tantreṇopāttau /",
    "GSP33bbdip13u:17_2": "sa ca niṣedhārthaḥ / tathā ca - he rudra tvaṃ 'prāṇānām'; indriyāṇāṃ grathyate 'sminniti",
    "GSP33bbdip13u:17_3": "'granthiḥ'; āśrayaḥ 'antakaḥ'; saṃhartā cāsi / sa tvaṃ 'mā'; mām 'āviśa'; praviśa",
    "GSP33bbdip13u:17_4": "mayi sannidhiṃ kurvityarthaḥ / yadvā - he rudra antakastvaṃ māṃ mā praviśetyarthaḥ /",
    "GSP33bbdip13u:17_5": "'tena'; āhutirūpeṇa dattena 'annena'; mām 'āpyāyasva'; sukhaya /",
    "GSP33bbdip13u:18_0": "yo 'brahmaṇe'; caturmukhāya 'brahma'; vedān 'ujjabhāra'; ujjahāra, sa 'prāṇeśvaraḥ';",
    "GSP33bbdip13u:18_1": "indriyeśaḥ 'kṛttivāsāḥ'; kṛttiścarma vasanaṃ yasyāsau, 'pinākīr'; iśāno na āyuḥ 'dadhātu';",
    "GSP33bbdip13u:18_2": "puṣṇātviti śrutyantarārthaḥ / siddhānte tu rudrādiśabdāḥ viṣṇuparāḥ / ya eṣa jīvo",
    "GSP33bbdip13u:18_3": "'bahudhā'; bahuśarīreṇotpadyamānaḥ śarīrāntaḥsañcārītyātharvaṇaśrutyarthaḥ /",
    "GSP33bbdip13u:19": "[BBsBh_1,3.1.3] ata ucyate -",
    "GSP33bbdip13u:20": "sū - oṃ",
    "GSP33bbdip13u:21": "dyubhvādyāyatanaṃ svaśabdāt | BBs_1,3.1 |",
    "GSP33bbdip13u:22": "oṃ // 1 //",
    "GSP33bbdip13u:23": "'tamevaikaṃ jānatha ātmānam'; (muṃ. 2-2-5.) ityātmaśabdāt",
    "GSP33bbdip13u:24": "dyubhvādyāśrayo viṣṇureva /",
    "GSP33bbdip13u:25": "ātmabrahmādayaḥ śabdāstamṛte viṣṇumavyayam /",
    "GSP33bbdip13u:26": "na sambhavanti yasmātternaivāptā guṇapūrṇatā //",
    "GSP33bbdip13u:27": "iti brahmavaivarte // 1 //",
    "GSP33bbdip13u:28_0": "[BBsBhDīp_1,3.1.3] siddhāntayatsūtramavatārya vyācaṣṭe - ata iti // sautrasvaśabdasya",
    "GSP33bbdip13u:28_1": "svaśabdaparyāyātmaśabdāditi viṣṇutattvanirṇayokteḥ, svetiśabdaḥ svaśabda iti vyutpattyā",
    "GSP33bbdip13u:28_2": "svaśabdaparyāyātmaśabdagrāhitvaṃ viṣṇoḥ svarūpasyaiva sākṣādvācako hyayamātmaśabda",
    "GSP33bbdip13u:28_3": "iti tattvapradīpokteḥ, svasya viṣṇoreva vācakaḥ śabdaḥ svaśabda iti vigrahāśrayeṇa",
    "GSP33bbdip13u:28_4": "ca ātmaśabdaparāmarśitvamāśritya svaśabdādityetadātmaśabdāditi vyākhyātam / tathā",
    "GSP33bbdip13u:28_5": "ca 'ityātmaśabdāt'; ityatrātmaśabdaśravaṇādityarthaḥ / dyubhvādyāśraya ityanenāyatanaśabdo",
    "GSP33bbdip13u:28_6": "vyākhyātaḥ / kvacidāyatanaśabdasyaiva pāṭhaḥ / viṣṇurevetyanena samanvayasūtrānuvṛttaṃ",
    "GSP33bbdip13u:28_7": "tattvityetat śrutyanusārālliṅgavipariṇāmena vyākhyātam / anena - 'svaśabdāt'; viṣṇuvācisvaśabdaparyāyātmaśabdāt",
    "GSP33bbdip13u:28_8": "svaśabdāt 'dyubhvādyāyatanaṃ'; svargabhūmyādisarvāśrayaḥ 'tattu'; viṣṇureveti sūtrārtha",
    "GSP33bbdip13u:28_9": "ukto bhavati /",
    "GSP33bbdip13u:29_0": "ātmāśabdādapi kuto 'yaṃ viṣṇurityata āha - ātmeti // yasmāt 'taiḥ'; viṣṇoritaraiścaturmukhādijīvaiḥ",
    "GSP33bbdip13u:29_1": "guṇapūrṇatā 'naivāptā'; na sarvathā prāptā / tasmādātmabrahmādayaḥ śabdāḥ 'avyayaṃ';",
    "GSP33bbdip13u:29_2": "nityaniratiśayapravṛttinimittavantaṃ viṣṇum 'ṛte'; vinā tadanyaṃ 'na sambhavanti';",
    "GSP33bbdip13u:29_3": "na mukhyato vācakatvena prāpnuvantītyarthaḥ / anenātmaśabdasyāpi guṇapūrtirartha",
    "GSP33bbdip13u:29_4": "ityuktaṃ bhavati / brahmavaivarta ityanantaramanyatra niravakāśatayoktāditi śeṣaḥ /",
    "GSP33bbdip13u:29_5": "tasyātmaśabdādityanenānvayaḥ /",
    "GSP33bbdip13u:30": "[BBsBh_1,3.1.4] sū - oṃ //",
    "GSP33bbdip13u:31": "muktopasṛpyavyapadeśāt | BBs_1,3.2 |",
    "GSP33bbdip13u:32": "oṃ // 2 //",
    "GSP33bbdip13u:33": "'amṛtasyaiṣa setuḥ'; (muṃ. 2-2-5.) iti /",
    "GSP33bbdip13u:34_0": "[BBsBhDīp_1,3.1.4] nanu viṣṇau mukhyo 'pyātmaśabdo jāyamānatvarūpajīvaliṅgabalādamukhyārthaḥ",
    "GSP33bbdip13u:34_1": "kiṃ na syāt / tathā ca na tato viṣṇordyubhvādyāyatanatvanirṇaya ityāśaṅkāṃ pariharatsūtramupanyasya",
    "GSP33bbdip13u:34_2": "tadupāttaśrutimevādāharati - mukteti // iti muktāprāpyatvavyapadeśādityanvayaḥ /",
    "GSP33bbdip13u:34_3": "sūtre dyubhvādyāyatanasyeti vipariṇāmena anuvartanīyam / muktopasṛpyeti bhāvanirdeśaḥ /",
    "GSP33bbdip13u:34_4": "upasṛpyatvaṃ ceha śrautasetuśabdabalātprāpyāntararahitatve sati prāpyatvaṃ vivakṣitam /",
    "GSP33bbdip13u:34_5": "nanvarcirādivatprāpyatvamātram / tathā ca - dyubhvādyāyatanasya 'amṛtasya'; iti muktopasṛpyatvokterviṣṇutvaniścayānnātmaśabdasyāmukhyārthatvamāśritya",
    "GSP33bbdip13u:34_6": "viṣṇoranyat dyubhvādyāyatanaṃ kalpyamiti / 'muktānām'; iti smaraṇādamṛtasyeti jātāvekavacanam /",
    "GSP33bbdip13u:34_7": "tathā ca 'amṛtasya'; muktajātasya 'eṣaḥ'; paramātmā 'setuḥ'; seturiva seturmukhyāśraya",
    "GSP33bbdip13u:34_8": "ityarthaḥ /",
    "GSP33bbdip13u:35": "[BBsBh_1,3.1.5] brahmavidāpnoti param / (tai. 2-1.) 'nārāyaṇaṃ mahājñeyaṃ viśvātmānaṃ",
    "GSP33bbdip13u:36": "parāyaṇam'; (mahanā. 11.) 'muktānāṃ paramā gatiḥ';",
    "GSP33bbdip13u:37": "'etamānandamayamātmānamupasaṅkrāmati'; (tai. 2-8.) ityādinā",
    "GSP33bbdip13u:38": "tasyaiva muktāprāpyatvavyapadeśāt /",
    "GSP33bbdip13u:39": "bahunātra kimuktena yāvacchvetaṃ na gacchati /",
    "GSP33bbdip13u:40": "yogī tāvanna muktassyādeṣa śāstravinirṇayaḥ //",
    "GSP33bbdip13u:41": "ityādityapurāṇe // 2 //",
    "GSP33bbdip13u:42_0": "[BBsBhDīp_1,3.1.5] nanu dyubhvādyāyatanasya muktaprāpyatvaṃ kutaḥ viṣṇutvaniścāyakamityāśaṅkāparihārakatayāpi",
    "GSP33bbdip13u:42_1": "sūtraṃ vyācaṣṭe - brahmaviditi // 'ityādinā'; vākyena 'tasya'; viṣṇoḥ evetyanena",
    "GSP33bbdip13u:42_2": "prāpyatvaṃ prāpyāntararahitatve sati prāptatvam / anena dyubhvādyāyatanasya muktopasṛpyatvavyapadeśāttasya",
    "GSP33bbdip13u:42_3": "viṣṇoreva muktopasṛtapyatvavyapadeśādityāvṛttyā sūtraṃ vyākhyātam / pradhānasūtre",
    "GSP33bbdip13u:42_4": "'nuvṛttaṃ tattvityetadiha vipariṇāmena anuvartanīyamiti sūcitam / upasṛpyapadaṃ bhāvapradhānaṃ",
    "GSP33bbdip13u:42_5": "kṛtvā vyākhyātam / evakāro liṅgasyānyaniṣṭhatvavyavacchedakaḥ / 'brahmavit'; viṣṇujñānī",
    "GSP33bbdip13u:42_6": "muktassan 'paraṃ'; viṣṇumāpnotīti taittirīyaśrutyarthaḥ / 'nārāyaṇam'; iti taittirīyopaniṣadi",
    "GSP33bbdip13u:42_7": "mahopaniṣadi ca śrutam / atra 'tadviśvamupajīvati'; ityanuvartate / tathā ca 'tadviśvaṃ';",
    "GSP33bbdip13u:42_8": "jagat mahanīyaṃ jñeyaṃ, pūjyajñeyaṃ vā / viśvasvāminaṃ 'parāyaṇaṃ'; muktānāmāśrayamupajīvatīti",
    "GSP33bbdip13u:42_9": "śrutyarthaḥ / 'muktānāṃ paramā gatiḥ'; iti sahasranāmagatamekaṃ nāma / paramā mukhyā",
    "GSP33bbdip13u:42_10": "gamyata iti gatirāśrayaḥ / 'etam'; iti taittirīyavākyamānandamayanaye vyākṛtam /",
    "GSP33bbdip13u:42_11": "ādipadena 'etamānandamayamātmānamupasaṅkramya'; 'paramaṃ yaḥ parāyaṇam'; ityādikaṃ",
    "GSP33bbdip13u:42_12": "gṛhyate /",
    "GSP33bbdip13u:43_0": "nanūdāhṛtavākyairastu viṣṇoḥ muktaprāpyatvaṃ, tathāpyatrānyavyavacchedābhāvādviṣṇuvadanyasya",
    "GSP33bbdip13u:43_1": "muktaprāpyatvaṃ kiṃ na syāditi liṅgasya sāvakāśatvamāśaṅkya anyatra prāpyatvamātrasambhave",
    "GSP33bbdip13u:43_2": "'pi niruktopasṛpyatvaṃ sautramuktaśabditavivakṣitamuktyupetajīvaprāpyatvaṃ vānyatra",
    "GSP33bbdip13u:43_3": "niravakāśamiti pramāṇenāha - bahuneti // 'atra'; prāpyamokṣatatsādhanaviṣaye 'bahunoktena';",
    "GSP33bbdip13u:43_4": "idamidaṃ ceti pratyekaṃ bahunā vacanena 'kiṃ prayojanaṃ'; na kimapi, pratyutoktigauravameveti",
    "GSP33bbdip13u:43_5": "bhāvaḥ / tarhi kathaṃ nirṇaya ityata āha - yāvacchvetamiti / 'śvetaṃ'; śvetadvīpākhyaṃ",
    "GSP33bbdip13u:43_6": "viṣṇusthānaṃ 'yāvanna gacchati'; na prāpnoti, tatratyaṃ viṣṇuṃ ca na paśyati 'tāvadyogī';",
    "GSP33bbdip13u:43_7": "aparokṣajñānākhyopāyavān mukto na syāt / bhagavadicchārūpāvaraṇānmuktaḥ samyagāvirbhūtajñānānandādimān",
    "GSP33bbdip13u:43_8": "na bhavediti 'eṣaḥ'; upadeśaḥ 'śāstravinirṇayaḥ'; śāstratattvaviṣayakanirṇayasādhanamityarthaḥ /",
    "GSP33bbdip13u:43_9": "eṣor'thaḥ 'śāstravinirṇayaḥ'; tajjanyanirṇayaviṣaya iti vā / bhāvabodhe tu - sūtre",
    "GSP33bbdip13u:43_10": "purāṇe ca muktapadena liṅgabhaṅgavān vivakṣita ityuktam / atra śvetadvīpāganturamuktatvoktyā",
    "GSP33bbdip13u:43_11": "śvetadvīpaṃ prāptasyaiva muktatvaṃ jñāyate / tathā ca tatsthitasya viṣṇorevetaravyavacchedena",
    "GSP33bbdip13u:43_12": "muktaprāpyatvaṃ siddhamiti bhāvaḥ / ityādityapurāṇe ityasya tasyaiva muktaprāpyatvavyapadeśādityanenānvayaḥ /",
    "GSP33bbdip13u:43_13": "anena tasyaivetyevakārasyopayogo jñāpito bhavati / asya hetorna liṅgasya sāvakāśatvaṃ",
    "GSP33bbdip13u:43_14": "śaṅkyamityadhyāhṛtasādhyenānvayaḥ /",
    "GSP33bbdip13u:44": "[BBsBh_1,3.1.6] sū - oṃ",
    "GSP33bbdip13u:45": "// nānumānamatacchabdāt //",
    "GSP33bbdip13u:46": "nānumānam atacchabdāt | BBs_1,3.3 |",
    "GSP33bbdip13u:47": "oṃ // 3 //",
    "GSP33bbdip13u:48": "nānumānātmakāgamaparikalpitarudro 'tra vācyaḥ /",
    "GSP33bbdip13u:49_0": "[BBsBhDīp_1,3.1.6] nanu prāguktarītyā rudraprakṛtyordyubhvāyatanatvaṃ kiṃ na syādityatastatsādhakābhāvānna",
    "GSP33bbdip13u:49_1": "tayostadityāha sūtrakṛt - nānumānamiti // atra nānumānamiti sādhyāṃśaṃ vyācaṣṭe -",
    "GSP33bbdip13u:49_2": "nānumānātmaketi / 'anumānaprāptaprāmāṇyāsadāgamo 'numātmakaḥ'; iti tattvapradīpokteḥ",
    "GSP33bbdip13u:49_3": "anumānātmake anumānasiddhaprāmāṇyake pāśupatādyāgame sarvāśrayatvena kalpito bodhita",
    "GSP33bbdip13u:49_4": "ityarthaḥ / kecittu - pramāṇatvena anumīyata ityanumānamiti vyācikhyuḥ / etatpakṣe",
    "GSP33bbdip13u:49_5": "ātmakaśabdavaiyarthyaṃ, tattvapradīpaṭīke viruddhe / rudrapadaṃ pradhānāderupalakṣakam /",
    "GSP33bbdip13u:49_6": "pradhānasūtrādanuvṛttena dyubhvādyāyatanapadenopasthāpitaṃ nañarthapratiyoginaṃ darśayati",
    "GSP33bbdip13u:49_7": "- atreti / dyubhvādyāyatanaprakaraṇa ityarthaḥ / 'vācyaḥ'; pratipādyaḥ / sarvāśrayatveneti",
    "GSP33bbdip13u:49_8": "śeṣaḥ /",
    "GSP33bbdip13u:50": "[BBsBh_1,3.1.7] bhasmadharogratvāditacchabdābhāvāt /",
    "GSP33bbdip13u:51_0": "[BBsBhDīp_1,3.1.7] evaṃ sūtre pratijñāṃśaṃ vyākhyāya hetvaṃśaṃ vyācaṣṭe - bhasmadhareti //",
    "GSP33bbdip13u:51_1": "tasya rudrasya śabdastacchabdaḥ / tacchrutiliṅgātmakaḥ / tathā ca bhasmadharogratvādidharmaviśiṣṭadharmibodhakabhasmadharogrādiśabdābhāvādityarthaḥ /",
    "GSP33bbdip13u:51_2": "atha vā - 'kimucyate bhasmadharogratvādīnāṃ tacchabdatvam'; ityuttaraṭīkābalādbhāvabhavitrorabhedavivakṣayā",
    "GSP33bbdip13u:51_3": "svārthe tvapratyayaḥ / tatprayogastu liṅgātmakaśabdasyāpi saṅgrahāya / bhāvabodhe",
    "GSP33bbdip13u:51_4": "tu - bhasmadharetyanena rudravācakanāmātmakaśabdo gṛhyate / ugratvapadena ugratvarūpaliṅgātmakaśabdo",
    "GSP33bbdip13u:51_5": "gṛhyate / ādipadena nāmaliṅgātmakaśabdāntarāṇi gṛhyante / samākhyāderupalakṣakametat /",
    "GSP33bbdip13u:51_6": "tathā ca - bhasmadharādirudraśrutīnām ugratvādirūpatalliṅgānāṃ rudraprāpakasamākhyādīnāṃ",
    "GSP33bbdip13u:51_7": "cābhāvādityartha ityuktam / atra rudraśivāditacchabdābhāvādityanuktvā bhasmadharogratvādīti",
    "GSP33bbdip13u:51_8": "vacanaṃ 'rudro bhasmadharo nagnaḥ'; iti vacanādviśeṣanāmābhiprāyeṇa / ata evaitadvacanoktāḥ",
    "GSP33bbdip13u:51_9": "nagnādiśabdā evādipadena grāhyā iti dhyeyam / bhasmadharetyetatpradhānatriguṇatvādirūpaprakṛtiprāpakaśrutiliṅgādyabhāvādityarthāntaropalakṣakatayāpi",
    "GSP33bbdip13u:51_10": "vyākhyeyam / yadyapi atacchabdādityasya tacchabdābhāvāditi vyākhyāne nañaḥ kriyāsāpekṣatvenāsamarthatvātsamāsānupapattiḥ /",
    "GSP33bbdip13u:51_11": "tathāpi nirmakṣikamityādāviva 'arthābhāve yadavyayam'; ityavyayībhāvasamāsāśrayaṇānnānupapattiḥ /",
    "GSP33bbdip13u:51_12": "pañcamītvāt nātrām bhavati / anena sūtre jagatkartṛtvenānumīyate ityanumānaśabdena",
    "GSP33bbdip13u:51_13": "vā 'ānumānamanumānasambandhi'; iti sattarkadīpāvalyukterānumānamiti padacchedenānumānaśabdena",
    "GSP33bbdip13u:51_14": "vā anumānasiddhaprāmāṇyakapāśupatādyāgamasiddhaṃ rudrapradhānādhikaṃ gṛhyate / yadvā",
    "GSP33bbdip13u:51_15": "- pramāṇatvenānumīyata ityanumānaṃ pāśupatādyāgamaḥ / tato matvarthe arśa ādibhyo",
    "GSP33bbdip13u:51_16": "'c, tena tatpratipādyamucyate / evamānumānamiti padacchede 'pyaṇantātpunaraṇ kāryaḥ /",
    "GSP33bbdip13u:51_17": "tatra prathamāṇantarapadenāgama ucyate / dvitīyena pratipādyatvam / tathā ca anumānātmakapāśupatādyāgamapratipādyaṃ",
    "GSP33bbdip13u:51_18": "rudrādikaṃ na dyubhvādyāyatanaṃ na 'yasmin'; ityādiprakaraṇe sarvāśrayatvena pratipādyaṃ,",
    "GSP33bbdip13u:51_19": "kutaḥ? 'atacchabdāt'; rudrapradhānādisādhakaśrutiliṅgādyabhāvāditi sūtrārtha ukto",
    "GSP33bbdip13u:51_20": "bhavati /",
    "GSP33bbdip13u:52": "[BBsBh_1,3.1.8] 'so 'ntakaḥ sa rudraḥ sa prāṇabhṛtsa prāṇanāyakaḥ sar iśo yo hariryo 'nanto yo viṣṇuryaḥ parovarīyān'; ityādinā prāṇagranthirudratvāderviṣṇorevoktatvāt /",
    "GSP33bbdip13u:53_0": "[BBsBhDīp_1,3.1.8] nanvātharvaṇe rudrādijñāpakābhāve 'pi atroktaprāṇādhāratvapratipādikāyāṃ",
    "GSP33bbdip13u:53_1": "'prāṇānāṃ granthirasi rudra'; (mahānā-16-2.) ityādisamākhyāśrutau rudrādiśabdānām",
    "GSP33bbdip13u:53_2": "antakatvādiliṅgānāṃ coktatvāttadbalāttatroktaṃ dyubhvādyātanatvaṃ rudrādeḥ kiṃ na",
    "GSP33bbdip13u:53_3": "syādityata āha - sa iti // yo 'ntakassaṃhartā sa eva tacchabdavācyaḥ śrutaḥ sa viṣṇureva /",
    "GSP33bbdip13u:53_4": "yo rudraḥ śrutaḥ so 'pi viṣṇureva / yaḥ 'prāṇabhṛt'; prāṇādhāratvabodhakaprāṇagranthiśabdavācyaḥ,",
    "GSP33bbdip13u:53_5": "so 'pi viṣṇureva / yaḥ 'prāṇanāyakaḥ'; tatsvāmī tata eva prāṇeśa śabditaḥ so 'pi",
    "GSP33bbdip13u:53_6": "viṣṇureva / yar iśaḥ śrutaḥ so 'pi viṣṇureva / yo 'nantastacchabdavācyaḥ so 'pi trividhaparicchedaśūnyatvādviṣṇureva,",
    "GSP33bbdip13u:53_7": "na śeṣaḥ / yaḥ parovarīyān so 'pi rudrādeḥ parato vāṇyādeḥ parādviriñcāt parataḥ",
    "GSP33bbdip13u:53_8": "prakṛteḥ paratvāddharireva nānya iti śrutyarthaḥ /",
    "GSP33bbdip13u:54_0": "atrāntarādhikaraṇodāhṛtacaturvedaśikhāvākye ca 'parasmāduttamaṃ proktam'; iti vacanānusāreṇa",
    "GSP33bbdip13u:54_1": "paraparataravaravaratamānāṃ caturṇāṃ pratyāyanāya vṛttivākye subādeśasya sorutvotvaguṇasamānaśabdalopā",
    "GSP33bbdip13u:54_2": "jñātavyāḥ / pratyuddeśyaṃ vidheyānvayajñāpanāya bahūnāṃ yattadāṃ prayogaḥ / 'ityādinā';",
    "GSP33bbdip13u:54_3": "śrutyantaravākyena 'prāṇagranthirudratvādeḥ'; prāṇagranthitvaliṅgasya rudraśabdavācyatvasya",
    "GSP33bbdip13u:54_4": "ca tasyaiva viṣṇorevoktatvādityarthaḥ / prāṇeśvarādiśabdavācyatvamantakatvādiliṅgaṃ",
    "GSP33bbdip13u:54_5": "cādiśabdārthaḥ / prakṛtiśrutiliṅgāderapyupalakṣakametat / na tu rudrāderityevakārārthaḥ /",
    "GSP33bbdip13u:54_6": "evakāreṇānyatrāmukhyatassattvamanumanyate / uktatvādityasya 'na rudrādiśrutiliṅgavirodhaḥ';",
    "GSP33bbdip13u:54_7": "ityadhyāhṛtasādhyenānvayaḥ /",
    "GSP33bbdip13u:55": "[BBsBh_1,3.1.9] brahmāṇḍe ca -",
    "GSP33bbdip13u:56": "rujaṃ drāvayate yasmādrudrastasmājjanārdanarḥ /",
    "GSP33bbdip13u:57": "iśānādeva ceśāno mahādevo mahattvataḥ //",
    "GSP33bbdip13u:58": "pibanti ye narā nākaṃ muktāssaṃsārasāgarāt /",
    "GSP33bbdip13u:59": "tadādhāro yato viṣṇuḥ pinākīti tataḥ smṛtaḥ //",
    "GSP33bbdip13u:60": "śivaḥ sukhātmakatvena śarvaḥ śaṃrodhanāddhariḥ /",
    "GSP33bbdip13u:61": "kṛtyātmakamimaṃ dehaṃ yato vaste pravartayan //",
    "GSP33bbdip13u:62": "kṛttivāsāstato devo viriñcaśca virecanāt /",
    "GSP33bbdip13u:63": "bṛṃhaṇādbrahmanāmāsāvaiśvaryādindra ucyate //",
    "GSP33bbdip13u:64_0": "[BBsBhDīp_1,3.1.9] nanu tathāpi na prāṇādhāratvadyubhvādyāyatanatvabodhakasamākhyāśrutau",
    "GSP33bbdip13u:64_1": "viṣṇoḥ pratipādyatvaniścayaḥ / tatratyānāṃ rudrādiśabdānāṃ paśupatyādāveva rūḍhatvena",
    "GSP33bbdip13u:64_2": "viṣṇau tadabhāvāt, bhāve vā punaraniścayāt / viṣṇau yogavṛttisambhave 'pi tasyā rūḍhito",
    "GSP33bbdip13u:64_3": "durbalatvenāniścāyakatvāt / na hi śrutyantare viṣṇuliṅgādyastītyata āha - brahmāṇḍe",
    "GSP33bbdip13u:64_4": "ceti / co 'pyarthaḥ samuccaye / uktatvādityanuvartate / tenāsyānvayaḥ / kimuktamityato",
    "GSP33bbdip13u:64_5": "rudrādiśabdānāṃ mahāyogavidvadrūḍhipratipādakaṃ vākyaṃ paṭhati - rujamiti / 'rujaṃ';",
    "GSP33bbdip13u:64_6": "rogam utpattyādikaṃ 'drāvayate'; nirvāpayati nivartayati yasmāttasmādrudra ityucyate /",
    "GSP33bbdip13u:64_7": "ka ityata stadrūpaviśeṣamāha - janārdana iti / jananamardayatīti vyutpattirḥ / 'iśanārt",
    "GSP33bbdip13u:64_8": "iśānāṃ'; brahmādīnāṃ ceṣṭakatvādīśāno 'pi sa evetyarthaḥ / mahattvata ityupalakṣaṇam /",
    "GSP33bbdip13u:64_9": "dyotanādeścetyapi draṣṭavyam / ye 'narāḥ'; janāḥ saṃsārasāgarānmuktāḥ santo 'nākaṃ';",
    "GSP33bbdip13u:64_10": "paramasukhaṃ 'pibanti'; bhuñjate te pinākāḥ / viṣṇuryataḥ 'tadādhāraḥ'; teṣāmādhārastataḥ",
    "GSP33bbdip13u:64_11": "pinākīti 'smṛtaḥ'; abhihitaḥ śrutāviti śeṣaḥ / śruta iti pāṭhaḥ svarasaḥ / 'śaṃrodhanāt';",
    "GSP33bbdip13u:64_12": "muktiparyantaṃ svarūpabhūtamapi sukhaṃ rudhvā vartanāt āsurasakhaṃ nirudhya vartanādvā",
    "GSP33bbdip13u:64_13": "śarva ityarthaḥ / yataḥ 'kṛtyātmakaṃ'; carmamayamimaṃ dehaṃ 'pravartayan'; sṛjan",
    "GSP33bbdip13u:64_14": "niyamayan vā tena svātmānaṃ jīvaṃ vā 'vaste'; ācchādayati tadantarvartate / yadvā",
    "GSP33bbdip13u:64_15": "- dehaṃ vaste adhivasatītyataḥ kṛttivāsā ityucyata ityarthaḥ / 'virecanāt'; jagatsarjanādasau",
    "GSP33bbdip13u:64_16": "viṣṇuḥ bṛṃhaṇādvardhanādvā brahmanāmā / asau paramaiśvaryādindra ityucyate /",
    "GSP33bbdip13u:65": "[BBsBh_1,3.1.10] evaṃ nānāvidhaiśśabdaiḥ eka eva trivikramaḥ /",
    "GSP33bbdip13u:66": "vedeṣu sapurāṇeṣu gīyate puruṣottamaḥ // iti /",
    "GSP33bbdip13u:67": "[BBsBhDīp_1,3.1.10] evaṃ viṣṇau rudrādiśabdānāṃ mahāyogamuktvā vidvadrūḍhiṃ cāha - evamiti //",
    "GSP33bbdip13u:68_0": "nimittairityadhyāhāryam / tathā ca 'evam'; uktarītyā nānāvidhairnimitaiḥ sapurāṇeṣu",
    "GSP33bbdip13u:68_1": "vedeṣu gataiḥ etairnānāvidhaiḥ śabdairviṣṇureka eva 'gīyate'; mukhyato 'bhidhīyata",
    "GSP33bbdip13u:68_2": "ityarthaḥ / kathamanyatrādṛṣṭaṃ sarvaśabdamukhyavācyatvamasyetyataḥ 'puruṣottamastrivikramaḥ';",
    "GSP33bbdip13u:68_3": "ityābhyāṃ tatropapādakamuktam / tribhuvanārthaśabdavyāpī hi trivikramaḥ / sarvapuruṣaśabdanimittakasvāmī",
    "GSP33bbdip13u:68_4": "hi puruṣottamaḥ / tathā cānena viṣṇau rudrādiśabdānāṃ mahāyogavidvadrūḍhikathanāt",
    "GSP33bbdip13u:68_5": "tayośta rūḍhimātrātprābalyādyuktaḥ samākhyāśrutyantare 'pi viṣṇoḥ pratipādyatvaniścaya",
    "GSP33bbdip13u:68_6": "iti bhāvaḥ / 'puruṣottama iti'; ityantasya 'brahmāṇḍe'; iti pūrveṇānvayaḥ /",
    "GSP33bbdip13u:69": "[BBsBh_1,3.1.11] vāmane ca -",
    "GSP33bbdip13u:70": "na tu nārāyaṇādīnāṃ nāmnāmanyatra sambhavaḥ/",
    "GSP33bbdip13u:71": "anyanāmnāṃ gatirviṣṇuḥ eka eva prakīrtitaḥ // iti /",
    "GSP33bbdip13u:72_0": "[BBsBhDīp_1,3.1.11] nanu yadi rudrādiśabdānāṃ viṣṇuparatvamuktvā 'rudro mā'viśāntakaḥ';",
    "GSP33bbdip13u:72_1": "ityādiśrutīnāmanirṇāyakatvamucyate, tarhi nārāyaṇādināmnāṃ rudrādiparatvena 'nārāyaṇaṃ",
    "GSP33bbdip13u:72_2": "mahājñeyam'; (mahānā-11.) ityādiśrutīnāmanirṇāyakatvaṃ ca syādityata āha - vāmane",
    "GSP33bbdip13u:72_3": "ceti // co 'pyarthe / asyāpyuktatvādavirodhaiti pūrveṇānvayaḥ / kimuktamityatastadvākyaṃ",
    "GSP33bbdip13u:72_4": "paṭhati - na tviti / turavadhāraṇe / 'nārāyaṇādīnāṃ'; nārāyaṇa ityādīnamanyatra rudrādau",
    "GSP33bbdip13u:72_5": "sambhavo mukhyavṛttiḥ astīti śeṣaḥ / 'anyanāmnāṃ'; rudrādiśabdānāṃ 'viṣṇureka eva",
    "GSP33bbdip13u:72_6": "gatiḥ'; mukhyavācyaḥ prakīrtita ityarthaḥ / itiśabdasya vāmana ityanenānvayaḥ / tasya",
    "GSP33bbdip13u:72_7": "nārāyaṇādināmnāṃ anyatra niravakāśatvokteḥ na tacchrutīnāmanirṇāyakatvamiti vivakṣitasādhyenānvayaḥ /",
    "GSP33bbdip13u:73": "[BBsBh_1,3.1.12] skānde ca -",
    "GSP33bbdip13u:74": "ṛte nārāyaṇādīni nāmāni puruṣottamaḥ /",
    "GSP33bbdip13u:75": "prādādanyatra bhagavān rājevarte svakaṃ puram // iti /",
    "GSP33bbdip13u:76_0": "[BBsBhDīp_1,3.1.12] bhagavannāmatvāviśeṣādrudrādināmavannārāyaṇādināmnāmapi rudrādau",
    "GSP33bbdip13u:76_1": "vṛttiḥ kiṃ na syādityata āha - skānde ceti // co 'pyarthaḥ samuccaye / asyāpyuktatvāditi",
    "GSP33bbdip13u:76_2": "pūrveṇānvayaḥ / kimuktamityatastadvākyaṃ paṭhati - ṛta iti //",
    "GSP33bbdip13u:77_0": "vinetyarthaḥ / 'anyatra'; anyebhyo rudrādibhyaḥ anyāni rudrādināmānītiśeṣaḥ / ādiśabdena",
    "GSP33bbdip13u:77_1": "viṣṇurityādikaṃ gṛhyate / atra dṛṣṭāntamāha - rājeti // yathā rājā svakaṃ puramṛte",
    "GSP33bbdip13u:77_2": "'nyadamātyādibhyo dadāti tadvadityarthaḥ / itītyantasya skānde ityanenānvayaḥ / tasya",
    "GSP33bbdip13u:77_3": "ca nārāyaṇādināmnāmanyatra vṛttyabhāvasyoktatvānna sāmyamityupaskṛtenānvayaḥ / anena",
    "GSP33bbdip13u:77_4": "skānde nārāyaṇādināmnāṃ viṣṇorevoktatvānna sāmyamityanvayena pūrvaprayuktaivakārasya",
    "GSP33bbdip13u:77_5": "kṛtyāntaraṃ sūcitaṃ bhavati /",
    "GSP33bbdip13u:78": "[BBsBh_1,3.1.13] caturmukhaśśatānando brahmaṇaḥ padmabhūriti /",
    "GSP33bbdip13u:79": "ugro bhasmadharo nagnaḥ kapālīti śivasya ca /",
    "GSP33bbdip13u:80": "viśeṣanāmāni dadau svakīyānyapi keśavaḥ //",
    "GSP33bbdip13u:81": "iti ca brāhme // 3 //",
    "GSP33bbdip13u:82_0": "[BBsBhDīp_1,3.1.13] yadyevaṃ rudrādiśabdāḥ viṣṇvaikaparāḥ tarhi kimucyate bhasmadharogratvādīnāṃ",
    "GSP33bbdip13u:82_1": "tacchabdatvam / viṣṇudattatvābhiprāyeṇa cet - tarhi rudrādiśabdā api tādṛśā iti kathaṃ",
    "GSP33bbdip13u:82_2": "tairnirṇayābhāva ityata āha - caturmukha iti // yadyapi svakīyāni, tathāpi 'keśavaḥ';",
    "GSP33bbdip13u:82_3": "brahmarudrapravartako viṣṇuḥ 'svakīyāni'; mukhyataḥ svavācakānyeva caturmukhaḥ śatānandaḥ",
    "GSP33bbdip13u:82_4": "padmabhūriti 'viśeṣanāmāni'; nāmaviśeṣāneva 'brahmaṇo'; brahmaṇe dadāvityarthaḥ /",
    "GSP33bbdip13u:82_5": "'nagnaḥ'; digambaraḥ / 'śivasya'; śivāya / castvarthaḥ / brāhma ityasyāpyuktatvāditi",
    "GSP33bbdip13u:82_6": "pūrveṇānvayaḥ / rudrādau bhasmadharogratvādereva viṣṇossakāśātprāptatveneti tadarthaḥ /",
    "GSP33bbdip13u:82_7": "tasya ca pūrvoktaṃ yuktamiti sādhyenānvayaḥ /",
    "GSP33bbdip13u:83": "[BBsBh_1,3.1.14] sū - oṃ //",
    "GSP33bbdip13u:84": "prāṇabhṛc ca | BBs_1,3.4 |",
    "GSP33bbdip13u:85": "oṃ // 4 //",
    "GSP33bbdip13u:86": "etaireva hetubhirna jīvo vāyuśca /",
    "GSP33bbdip13u:87_0": "[BBsBhDīp_1,3.1.14] nanu 'sa eṣo 'ntaścarate bahudhā jāyamānaḥ'; (muṃ. 2-2-6.) iti",
    "GSP33bbdip13u:87_1": "jīvaliṅgaśravaṇātprāṇitvaprasiddheśca jīvasāmānyasya vā, viṣayabhūtalokādhāratvasya",
    "GSP33bbdip13u:87_2": "'vāyunā vai gautama sūtreṇāyaṃ lokaḥ paraśca lokaḥ sarvāṇi bhūtāni saṃdṛbdhāni bhavanti';",
    "GSP33bbdip13u:87_3": "(bṛ. 5-7-2.) iti śrutyantare vāyuniṣṭhatvena prasiddhatvādvāyorvātra prakaraṇe dyubhvādyāśrayatvena",
    "GSP33bbdip13u:87_4": "pratipādyatā kiṃ na syādityāśaṅkāṃ pariharatsūtraṃ paṭhitvā vyācaṣṭe - prāṇabhṛcceti //",
    "GSP33bbdip13u:87_5": "etairiti / ātmaśabdaḥ muktopasṛpyatvamatacchabdo rudrādiprāpakaśrutīnāṃ viṣṇuparatvamityevaṃrūpaiḥ",
    "GSP33bbdip13u:87_6": "pūrvoktahetubhirityarthaḥ / nātra hetvantaraṃ vācyamityevaśabdārthaḥ / jīvo vāyurityanena",
    "GSP33bbdip13u:87_7": "prāṇabhṛcchabdo vyākhyātaḥ / atra vācya ityanuṣajyate / caḥ samuccaye / anena sūtre",
    "GSP33bbdip13u:87_8": "caśabdaḥ prāguktahetūnāṃ nānumānamityato nañaśca samākarṣakaḥ / na kevalaṃ rudro",
    "GSP33bbdip13u:87_9": "'tra na vācyaḥ, kintu jīvo vāyuśceti samuccayārthaścetyuktaṃ bhavati /",
    "GSP33bbdip13u:88": "[BBsBh_1,3.1.15] 'ajāyamāno bahudhā vijāyate'; (tai.ā. 3-13-1.)",
    "GSP33bbdip13u:89": "iti tasyaiva bahudhā janmokteḥ // 4 //",
    "GSP33bbdip13u:90_0": "[BBsBhDīp_1,3.1.15] nanu 'vāyunā vai gautama'; ityādiśruterviṣṇuparatvena vāyusādhakatvābhāve",
    "GSP33bbdip13u:90_1": "'pi bahudhā janmākhyaliṅgena jīvo 'tra vācyaḥ kiṃ na syādityata āha - ajāyamāna iti //",
    "GSP33bbdip13u:90_2": "dehataḥ 'ajāyamānaḥ'; avikurvāṇo 'bahudhā'; rāmakṛṣṇādirūpeṇa 'vijāyate'; tatra tatra",
    "GSP33bbdip13u:90_3": "prādurbhavatītyarthaḥ / itīti / iti puruṣasūktagatavākyenetyarthaḥ / yasya janmāsambhavo",
    "GSP33bbdip13u:90_4": "'bhihitaḥ pūrvavādinā tasyaiva viṣmorna jīvasyetyevaśabdārthaḥ / tathā ca liṅgaṃ",
    "GSP33bbdip13u:90_5": "sāvakāśamiti na tadvirodha iti vākyaśeṣaḥ /",
    "GSP33bbdip13u:91": "[BBsBh_1,3.1.16] sū - oṃ //",
    "GSP33bbdip13u:92": "bhedavyapadeśāt | BBs_1,3.5 |",
    "GSP33bbdip13u:93": "// oṃ // 5 //",
    "GSP33bbdip13u:94": "na caikyaṃ vācyam / 'juṣṭaṃ yadā paśyatyanyamīśamasya mahimānam'; (muṃ. 3-1-2.) iti bhedavyapadeśāt // 5 //",
    "GSP33bbdip13u:95_0": "[BBsBhDīp_1,3.1.16] nanu kiṃ jīvaliṅgasya viṣṇugatatvapratipādanāyāsena, liṅgabalājjīvasyaiva",
    "GSP33bbdip13u:95_1": "dyubhvādyāyatanatvaṃ syāt / na coktātmaśabdādihetuvirodhaḥ / jīveśābhedābhiprāyeṇa",
    "GSP33bbdip13u:95_2": "jīve 'pyātmaśabdādyuktisambhavādityāśaṅkāṃ pariharatsūtraṃ paṭhitvā vyācaṣṭe - bhedeti /",
    "GSP33bbdip13u:95_3": "naikyaṃ vācyamiti / jīveśvarayoratrābhipretamiti ca śeṣaḥ / anena sūtre nānumānamityato",
    "GSP33bbdip13u:95_4": "nañanuvartanīyaḥ / sa ca hetugatabhedapratiyoginā saṃyojya ityuktaṃ bhavati / caśabdo",
    "GSP33bbdip13u:95_5": "jīveśaikyaprayuktātmaśabdavācyataitatprakaraṇabodhyatāpi netisamuccayārthaḥ / kau'sau",
    "GSP33bbdip13u:95_6": "vyapadeśa ityata āha - juṣṭamiti / iti bhedavyapadeśāditi / iti bhedaśruterityarthaḥ /",
    "GSP33bbdip13u:95_7": "anena - 'juṣṭam'; iti vākye 'paśyati'; iti darśanakartṛtvena prakṛtajīvasyar iśapadokteścar",
    "GSP33bbdip13u:95_8": "iśvarādbhedokteḥ na tayoraikyamatrābhipretamiti vācyamiti sūtrārtha ukto bhavati /",
    "GSP33bbdip13u:95_9": "śrutistavānandamayanaye vyākṛtā /",
    "GSP33bbdip13u:96": "[BBsBh_1,3.1.17] sū - oṃ //",
    "GSP33bbdip13u:97": "prakaraṇāt | BBs_1,3.6 |",
    "GSP33bbdip13u:98": "// oṃ // 6 //",
    "GSP33bbdip13u:99": "'dve vidye veditavye'; (muṃ. 1-1-4.)",
    "GSP33bbdip13u:100": "iti tasya hyetatprakaraṇam // 6 //",
    "GSP33bbdip13u:101_0": "[BBsBhDīp_1,3.1.17] nanvatra jīvasya kasmāccidīśādanyatvamucyate, na paramātmanaḥ,",
    "GSP33bbdip13u:101_1": "ato na tayorbheda ityāśaṅkāṃ pariharatsūtramupanyasya vyācaṣṭe - prakaraṇāditi //",
    "GSP33bbdip13u:101_2": "itītyanantaram 'ityupakramyādhītam'; iti śeṣaḥ / 'hi'; yataḥ 'etat'; juṣṭamityādivākyajātaṃ",
    "GSP33bbdip13u:101_3": "yataḥ 'tasyaiva'; paravidyāviṣayasya paramātmana eva 'prakaraṇaṃ'; nānyasyetyevaśabdārthaḥ /",
    "GSP33bbdip13u:101_4": "anena svaprakaraṇāt 'dve vidye veditavye'; iti paravidyāviṣayavastuno 'trādhītatvena",
    "GSP33bbdip13u:101_5": "viṣṇuprakaraṇatvātparamātmana eva bhedavyapadeśāvagateḥ na jīvaparamātnorabhedo 'trābhipreta",
    "GSP33bbdip13u:101_6": "iti vācyamiti sūtrayojanā darśitā bhavati /",
    "GSP33bbdip13u:102": "[BBsBh_1,3.1.18] sū - oṃ //",
    "GSP33bbdip13u:103": "sthityadanābhyāṃ ca | BBs_1,3.7 |",
    "GSP33bbdip13u:104": "// oṃ // 7 //",
    "GSP33bbdip13u:105": "dvāsuparṇā sayujā sakhāyā samānaṃ bṛkṣaṃ pariṣasvajāte /",
    "GSP33bbdip13u:106": "tayoranyaḥ pippalaṃ svādvattyanaśnannanyo abhicākaśīti // (muṃ.3-1-1.)",
    "GSP33bbdip13u:107": "itir iśajīvayoḥ sthityadanokteḥ // 7 //",
    "GSP33bbdip13u:108": "// iti dyubhvādhiprakaṇam // 1 //",
    "GSP33bbdip13u:109_0": "[BBsBhDīp_1,3.1.18] na kevalaṃ 'juṣṭam'; iti bhedaśruterna jīveśabhedo 'tra prakaraṇe",
    "GSP33bbdip13u:109_1": "vivakṣita iti jñāyate, kintu liṅgādapītyāha sūtrakṛt - sthitīti // tadasiddhivāraṇāya",
    "GSP33bbdip13u:109_2": "śrutyudāharaṇena vyācaṣṭe - dvā suparṇeti / anena - 'dvā suparṇā'; ityatra śrutābhyāḥ",
    "GSP33bbdip13u:109_3": "karmaphalānupajīvanāvasthititadupajīvanābhyāṃ hetubhyāṃ ca naivātra jīveśayoraikyaṃ",
    "GSP33bbdip13u:109_4": "vācyamiti sūtrārtha ukto bhavati / caśabdastu hetusamuccāyaka iti spaṣṭatvānna vyākhyātaḥ /",
    "GSP33bbdip13u:109_5": "śrutāvadanasya prāthamye 'pi sthiterīśasambandhitvenābhyarhitatvādalpākṣaratvācca",
    "GSP33bbdip13u:109_6": "sūtre tadanusāreṇa bhāṣye ca śrautakramamullaṅghya sthiteḥ prathamamuktiḥ / 'sayujā';",
    "GSP33bbdip13u:109_7": "sayujau saṃyuktau upakāryopakārakabhāvavattayā parasparāparihāreṇa vartamānau 'sakhāyā';",
    "GSP33bbdip13u:109_8": "sakhāyau prītyā ekadeśasthau 'dvā'; dvau 'suparṇā'; suparṇau / suparṇasarūpau / 'suparṇā",
    "GSP33bbdip13u:109_9": "sakhāyā'; iti viśeṣaṇasvārasyādasya samajīvamātraviṣayatve suṣṭhuparamānandarūpau",
    "GSP33bbdip13u:109_10": "jīveśvarau 'samānam'; ekaṃ 'vṛkṣaṃ'; dehākhyam aśvatthaṃ 'pariṣasvajāteḥ'; āliliṅgatuḥ /",
    "GSP33bbdip13u:109_11": "'tayoḥ'; suparṇayormadhyer iśvarāt 'anyo'; jīvaḥ 'pippalam'; aśvatthaphalarūpaṃ dehajanitakarmaphalam",
    "GSP33bbdip13u:109_12": "'atti'; asvādveva svādutvenaiva aśnāti / jīvāt 'anyarḥ'; iśvarastu 'anaśnan'; jīvādyamevābhuñjānaḥ",
    "GSP33bbdip13u:109_13": "'abhi'; abhitaḥ 'cākaśīti'; prakāśate / na tu svasthityai jīvavatkarmaphalamapekṣata",
    "GSP33bbdip13u:109_14": "iti muṇḍakaśrutyarthaḥ // 1 //",
    "GSP33bbdip13u:110": "// iti dyubhvādhikaraṇam // 1 //",
    "GSP33bbdip13u:111": "// 2. bhūmādhikaraṇam //",
    "GSP33bbdip13u:112": "[BBsBh_1,3.2.1] 'prāṇo vā āśayā bhūyān'; ityuktvā 'yo vai bhūmā tatsukham';",
    "GSP33bbdip13u:113": "(chāṃ. 7-23.) ityuktestasyaiva bhūmatvaprāptiḥ /",
    "GSP33bbdip13u:114_0": "[BBsBhDīp_1,3.2.1] atrādhikaraṇe bhūmanāmno viṣṇau samanvayaḥ pratipādyate / bhūmaśabdaśca",
    "GSP33bbdip13u:114_1": "'bhūmnaḥ kratuvat'; ityādau kvaciddharmavācako 'pyatra pūrṇarūpadharmivacanaḥ / pūrṇatvaṃ",
    "GSP33bbdip13u:114_2": "ca guṇata uttamatvamiti dhyeyam / śrutyādisaṅgatiṃ viṣayādikaṃ ca sūcayan sayuktikaṃ",
    "GSP33bbdip13u:114_3": "pūrvapakṣaṃ darśayati - prāṇa iti // 'chāndogye'; ityādau upaskāryam / 'ityuktvā';",
    "GSP33bbdip13u:114_4": "ityupakrametyupalakṣaṇam / taduttamamanuktvetyapi draṣṭavyam / ata eva tasyaiva prāṇasyaivetyevakāro",
    "GSP33bbdip13u:114_5": "'nyavyavacchedakaḥ prāyoji / śrutau pūrvapakṣe prāṇaśabdo vāyumātraparaḥ / siddhānte",
    "GSP33bbdip13u:114_6": "tu bhāṣyarītyā vāyuviṣṇūbhayaparaḥ / nyāyavivaraṇachāndogyabhāṣyarītyā tu vāyumātraparaḥ /",
    "GSP33bbdip13u:114_7": "na ca vāyuviṣṇūbhayavācitvaṃ vāyumātravācitvamityarthadvayaṃ viruddham / antaryāmivivakṣayā",
    "GSP33bbdip13u:114_8": "bhāṣyasya tadavivakṣayā vivaraṇādeḥ pravṛttatvāt / yathā 'ātmanaḥ ākāśaḥ'; (tai.",
    "GSP33bbdip13u:114_9": "2-1.) ityatra sambhūtaśabdasyānekārthatve 'ntaryāmiviṣṇurapyākāśapadenocyate / tasya",
    "GSP33bbdip13u:114_10": "janimātrārthatve tu na tena sa ucyate / tathā tattvapradīpe tu 'abhyupagamavādatvāt';",
    "GSP33bbdip13u:114_11": "ityādinā ayaṃ prāṇo viṣṇurityabhyupetya vādena bhāṣyaṃ pravṛttam, ityuktam / tathā",
    "GSP33bbdip13u:114_12": "cādyapakṣe prāṇaḥ 'āśāyāḥ'; bhāratyāḥ 'bhūyān'; guṇato jyeṣṭhaḥ / evaṃ 'prāṇaḥ';",
    "GSP33bbdip13u:114_13": "tadantaryāmī viṣṇurantaryāmitvādeva tata āśāyāśca bhūyānityarthaḥ / anena pūrvamānandamayaśabdoktasajātīyotkṛṣṭatvarūpapūrṇatvasyeha",
    "GSP33bbdip13u:114_14": "vāyāvākṣepādānandamayādhikaraṇenāsyākṣepikī saṅgatiḥ sūcitā / chāndogaśrutyukto bhūmākhyo",
    "GSP33bbdip13u:114_15": "viṣayaḥ, kiṃ vāyuruta viṣṇuriti sandehaśca sūcitaḥ / tathā tasyaiva bhūmatvaprāptiriti",
    "GSP33bbdip13u:114_16": "pūrvapakṣaḥ / tatra prāṇopakramataduttamānuktirūpayuktiśca darśitā bhavati / 'yo",
    "GSP33bbdip13u:114_17": "vai bhūmā tatsukhaṃ nālpe sukhamasti bhūmaiva sukham'; iti vākye sukhaśabdaḥ pūrṇasukhārthaḥ /",
    "GSP33bbdip13u:114_18": "'yatsukhaṃ sa bhūmā'; iti vyāsatīrthīyokteḥ, sarvanāmāni paryāyeṇa tattalliṅgabhāñjītyukteśca",
    "GSP33bbdip13u:114_19": "nirupapadasukhaśabdamātrasyāpi pūrṇasukhārthatvāt / yadananyādhīnapūrṇānandasukhaṃ",
    "GSP33bbdip13u:114_20": "sa bhūmā guṇataḥ pūrṇo nārāyaṇa ityuddeśyavidheyayorvyatyayaḥ / ata eva svātantryeṇa",
    "GSP33bbdip13u:114_21": "sukhasya viśeṣaṇāt na muktajīveṣvanaikāntyamityāśayena tadupapādayati - nālpa iti /",
    "GSP33bbdip13u:114_22": "'alpe'; apūrṇe muktajīve tatprasādaṃ vinā yataḥ sukhaṃ nāstītyarthaḥ / nigamayati",
    "GSP33bbdip13u:114_23": "- bhūmaiva sukhamiti / atrāpi vyatyayaḥ /",
    "GSP33bbdip13u:115": "[BBsBh_1,3.2.2] 'utkrāntaprāṇān'; (chāṃ. 7-15-3.) ityāditalliṅgatprāṇaśabdaśca vāyuvācīti /",
    "GSP33bbdip13u:116_0": "[BBsBhDīp_1,3.2.2] nanu 'prāṇo vā āśāyā bhūyān'; ityuktaprāṇaśabdasya 'ata eva prāṇaḥ';",
    "GSP33bbdip13u:116_1": "ityuktarītyā viṣṇuparatvādviṣṇoreva bhūmatvaprāpteḥ kathaṃ prāṇaśabdabalādvāyorbhūmatvaprāptirityata",
    "GSP33bbdip13u:116_2": "āha - utkrānteti // ityādīti / luptavibhaktiko nirdeśaḥ / ādiśabdena 'utkrāntaprāṇān",
    "GSP33bbdip13u:116_3": "śūlena samāsaṃ vyatiṣaṃ dahet nainaṃ brūyuḥ pitṛhāsīti'; samagravākyaṃ gṛhyate /",
    "GSP33bbdip13u:116_4": "tacca tat liṅgaṃ ca, tasya liṅgamiti ca vigrahaḥ / ayamiti śeṣaḥ / caśabdo 'vadhāraṇe /",
    "GSP33bbdip13u:116_5": "vāyuvācī ceti bhinnakramaḥ / tathā ca 'ayaṃ'; prāṇaśabdo 'vāyuvācyeva'; na viṣṇuvācī /",
    "GSP33bbdip13u:116_6": "kutaḥ? 'utkrāntaprāṇān'; ityādau 'talliṅgāt'; tasya prāṇasyotkramaṇādirūpaliṅgaśravaṇāditi",
    "GSP33bbdip13u:116_7": "yojanā / utkrāntaḥ prāṇo yebhyaste tathoktāḥ / tānmātṛpitrācāryādīn 'samāsaṃ'; sākalyena",
    "GSP33bbdip13u:116_8": "'vyatiṣam'; ekadeśena ca śūlena viluṇṭhya yadi dahetputraḥ śiṣyo vā tathā nainaṃ",
    "GSP33bbdip13u:116_9": "brūyuḥ janāḥ / kimiti? - pitṛhāsīti mātṛhāsīti / mukhyaprāṇasannidhānābhāvāditi bhāvaḥ /",
    "GSP33bbdip13u:116_10": "iti śrutyarthaḥ /",
    "GSP33bbdip13u:117": "[BBsBh_1,3.2.3] ato vakti -",
    "GSP33bbdip13u:118": "sū - oṃ //",
    "GSP33bbdip13u:119": "bhūmā saṃprasādādadhyupadeśāt | BBs_1,3.8 |",
    "GSP33bbdip13u:120": "// oṃ // 8 //",
    "GSP33bbdip13u:121": "'samprasādāt'; pūrṇasukharūpatvāt 'adhyupadeśāt';",
    "GSP33bbdip13u:122": "sarveṣāmuparyupadeśācca viṣṇureva bhūmā /",
    "GSP33bbdip13u:123_0": "[BBsBhDīp_1,3.2.3] siddhāntayatsūtramavatārayati - ata iti // sūtre prasīdatyanena",
    "GSP33bbdip13u:123_1": "jana iti prasādaḥ sukham, samyakprasādaḥ samprasādaḥ, tasmāditi vigraharḥ / iśvare",
    "GSP33bbdip13u:123_2": "sukhamiva duḥkhamapi syāditi nāśaṅkyaṃ, pūrṇasukhakāryeṇa samyakprasādena duḥkhābhāvaniścayādityāśayena",
    "GSP33bbdip13u:123_3": "prayuktaṃ samprasādāditi hetumanūdya vyācaṣṭe - samprasādāditi / uttarasūtrasthacaśabdo",
    "GSP33bbdip13u:123_4": "'trākarṣaṇīya ityāśayena 'adhyupadeśāt'; ityetaddhetvantaraparatayānūdya vyākhyāti",
    "GSP33bbdip13u:123_5": "- adhyupadeśāditi // nāmādīnāṃ sarveṣām 'upari'; taduttamatvena 'upadeśāt'; ukterityarthaḥ /",
    "GSP33bbdip13u:123_6": "co hetusamuccaye / atrādhītyeva hetuḥ, na tu samagra eko hetuḥ / sa ceśvaravacano",
    "GSP33bbdip13u:123_7": "bhāvapradhānaḥ, viśeṣānukteḥ akhileśvaratvāditi hetvarthaḥ akhileśatvādityanuvyākhyānasudhokto",
    "GSP33bbdip13u:123_8": "jñātavyaḥ / asiddhiparihārāyopadeśaparyantaṃ dhāvanam / prāyapāṭhādbhūmno 'khilādhipaprāṇādhipatye",
    "GSP33bbdip13u:123_9": "akhilādhipatyaṃ siddhyatīti bhāvaḥ / samanvayasūtrādanuvṛttasya tattvitividheyasamarpakasyārthamāha",
    "GSP33bbdip13u:123_10": "- viṣṇureveti bhūmā viṣṇurevetyanvayaḥ /",
    "GSP33bbdip13u:124": "[BBsBh_1,3.2.4] 'sahasraśīrṣaṃ devaṃ viśvākṣaṃ viśvaśambhuvam /",
    "GSP33bbdip13u:125": "viśvaṃ nārāyaṇaṃ devamakṣaraṃ paramaṃ padam //",
    "GSP33bbdip13u:126": "viśvataḥ paramāṃ nityam'; iti hi śrutiḥ (mahānā. 11.) /",
    "GSP33bbdip13u:127_0": "[BBsBhDīp_1,3.2.4] pūrṇasukhatvādikaṃ kuto viṣṇutvaniścāyakamityata āha - sahasreti //",
    "GSP33bbdip13u:127_1": "iti hīti / 'hi'; yasmāt 'iti'; nārāyaṇānuvākagatā śrutirasti, tasmātsamprasādāt viṣṇutvaniścayo",
    "GSP33bbdip13u:127_2": "bhavatyevetyarthaḥ / 'sahasraśīrṣaṃ'; sahasrapadopalakṣitāmitamūrdhānaṃ 'devaṃ';",
    "GSP33bbdip13u:127_3": "prakāśarūpaṃ viśvato darśanādakṣyasyeti viśvākṣaṃ 'viśvaśambhuvaṃ'; pūrṇasukhāśrayaṃ",
    "GSP33bbdip13u:127_4": "'viśvaṃ'; jagatpraviṣṭatvena vartamānaṃ 'nārāyaṇaṃ'; muktasaṅghe vyaktam 'akṣaraṃ';",
    "GSP33bbdip13u:127_5": "svarūpato nāśarahitam akṣeṣu ramamāṇaṃ vā / parebhyo brahmādibhyo 'dhikatvena mīyata",
    "GSP33bbdip13u:127_6": "iti parā mā yasyeti vā paramastaṃ paramaṃ 'padaṃ'; prāpyaṃ viśvataḥ paramaścāsāvaśceti",
    "GSP33bbdip13u:127_7": "vigrahaḥ, savarṇadīrghaḥ / somapāśabdavadayaṃ śabdaḥ / sudhārītyā ābantatvāśrayeṇa",
    "GSP33bbdip13u:127_8": "liṅgavyatyayo vā / tathā ca 'viśvataḥparamāṃ'; sarvasmāduttamam akāravācyaṃ sarvottamaṃ",
    "GSP33bbdip13u:127_9": "vā 'nityaṃ'; dehato nāśarahitaṃ 'viśvaṃ'; guṇaiḥ pūrṇaṃ yajñeṣu haviḥsvīkaraṇāt harivarṇatvācca",
    "GSP33bbdip13u:127_10": "'hariṃ'; 'devaṃ'; krīḍādiguṇakaṃ 'nārāyaṇaṃ'; tadākhyaṃ devaṃ tadviśvamupajīvatīti",
    "GSP33bbdip13u:127_11": "śrutyarthaḥ / yadyapi viśvataḥ paramam iti drāviḍapāṭhaḥ / tathāpyāndhrapāṭhamanusṛtya",
    "GSP33bbdip13u:127_12": "paramāmityuktam /",
    "GSP33bbdip13u:128": "[BBsBh_1,3.2.5] 'tamutkrāmantaṃ prāṇo 'nūtkrāmati'; (bṛ. 6-4-2.)",
    "GSP33bbdip13u:129": "ityādinā notkramaṇādiliṅgavirodho 'pi // 8 //",
    "GSP33bbdip13u:130_0": "[BBsBhDīp_1,3.2.5] atra prāṇaśabdena viṣṇorvācyatvāṅgīkāre prāguktatkramaṇādiliṅgavirodha",
    "GSP33bbdip13u:130_1": "ityato netyāha - tamiti // prathamādiśabdena taduttaravākyāni dvitīyena talliṅgāntarāṇi",
    "GSP33bbdip13u:130_2": "ca gṛhyante / apiśabdaḥ samuccaye, yadyapi tathāpītyarthe ca / tathā ca - na kevalaṃ",
    "GSP33bbdip13u:130_3": "prāṇaśabdopakramavirodhaḥ, tasya viṣṇuparatvāt, kintu 'api'; atra prāṇaśabdena viṣṇorvācyatvāṅgīkāre",
    "GSP33bbdip13u:130_4": "utkramaṇādiliṅgavirodho nāsti / kutaḥ? 'api'; tathāpi sarvagate 'pi viṣṇāvutkramaṇādiliṅgasya",
    "GSP33bbdip13u:130_5": "'tamutkrāmantam'; ityādinā vājasaneyavākyena siddhatvāditi yojanā / śrutisiddher'the",
    "GSP33bbdip13u:130_6": "lokadṛṣṭivirodho 'kiñcitkara iti bhāvaḥ / 'tasya haitasya hṛdayasyāgraṃ pradyotate /",
    "GSP33bbdip13u:130_7": "tena pradyotenaiṣa ātmā niṣkrāmati'; (bṛ. 6-4-2.) iti pūrvavākye prakṛtaḥ paramātmā",
    "GSP33bbdip13u:130_8": "tacchabdena parāmṛśyate / tathā ca pradyotitahṛdayāgreṇāparokṣajñānidehāt 'utkrāmantaṃ';",
    "GSP33bbdip13u:130_9": "nirgacchantaṃ paramātmānamanusṛtya 'prāṇo'; mukhyavāyuḥ 'utkrāmati'; dehānnirgacchatīti",
    "GSP33bbdip13u:130_10": "śrutyarthaḥ /",
    "GSP33bbdip13u:131": "[BBsBh_1,3.2.6] sū - oṃ //",
    "GSP33bbdip13u:132": "dharmopapatteś ca | BBs_1,3.9 |",
    "GSP33bbdip13u:133": "// oṃ // 9 //",
    "GSP33bbdip13u:134": "sarvagatatvādidharmopapatteśca // 9 //",
    "GSP33bbdip13u:135": "// iti bhūmādhikaraṇam // 2 //",
    "GSP33bbdip13u:136_0": "[BBsBhDīp_1,3.2.6] yuktyantareṇa viṣṇorbhūmatvapratipādakaṃ sūtramupanyasya vyācaṣṭe",
    "GSP33bbdip13u:136_1": "- dharmeti // ādipadena svātantryasvapratiṣṭhitvādikaṃ gṛhyate / asya hetorviṣṇureva",
    "GSP33bbdip13u:136_2": "bhūmeti pradhānasādhyenānvayaḥ / yadyapi chāndogye 'yatra nānyat'; (chāṃ. 7-24-1.)",
    "GSP33bbdip13u:136_3": "iti svātantryabodhakavākyānantaraṃ 'sa evādhastāt'; (chāṃ. 7-25.) iti sarvagatatvābhidhāyakavākyaśravaṇāt",
    "GSP33bbdip13u:136_4": "prathamaśrutasvātantryadharmaṃ svaśabdena gṛhītvā sarvagatatvāmādiśabdena grāhyam /",
    "GSP33bbdip13u:136_5": "tathāpi tadvākye bhūmatvaniyatasarvagatatvasya spaṣṭaṃ pratītestadeva vācakaśabdena",
    "GSP33bbdip13u:136_6": "gṛhītamiti draṣṭavyam / anena - sūtre co yuktisamuccaye dharmaśabdātparamanveti /",
    "GSP33bbdip13u:136_7": "liṅgasya niravakāśatvajñāpanāyopapattiparyantaṃ dhāvanam / tathā ca na kevalaṃ samprasādādeḥ,",
    "GSP33bbdip13u:136_8": "kintu 'sa evādhastātsa upariṣṭātsa paścātsa purastātsa dakṣiṇataḥ sa uttarataḥ sa",
    "GSP33bbdip13u:136_9": "evedaṃ sarvam'; (chāṃ. 7-25-1.) iti vākye, tathā - 'yatra nānyatpaśyati nānyacchṛṇoti",
    "GSP33bbdip13u:136_10": "nānyadvijānāti sa bhūmā'; (chāṃ. 7-24-1.) iti vākye, tathā - 'sa bhagavaḥ kasmin",
    "GSP33bbdip13u:136_11": "pratiṣṭhita iti sve mahimni'; (chāṃ. 7-24-1.) ityādi vākye ca sarvagatatvādidharmaśravaṇācca",
    "GSP33bbdip13u:136_12": "bhūmā viṣṇureva, teṣāṃ ca dharmāṇāṃ viṣṇāvevopapatteriti sūtrārtha ukto bhavati /",
    "GSP33bbdip13u:136_13": "'saḥ'; bhūmaśabdito nārāyaṇaḥ adhaḥ upari paścātpurastāddakṣiṇata uttarataḥ sarvatrāsti /",
    "GSP33bbdip13u:136_14": "tatprayojanamāha - sa evedaṃ sarvamiti / tenaivedaṃ jagadvyāptaṃ sa eva sarvasattāpradastadarthameva",
    "GSP33bbdip13u:136_15": "sarvatra tiṣṭhatītyarthaḥ / 'yatra'; yadvinā yadadhīnaṃ vinā anyannapaśyatyadhikārī",
    "GSP33bbdip13u:136_16": "sarvameva tadadhīnaṃ paśyati, tathaiva śṛṇoti, vijānāti ca sa bhūmetyarthaḥ / 'yatra';",
    "GSP33bbdip13u:136_17": "yasmin dṛṣṭe 'nyatsvatantraṃ na paśyatīti vā / he 'bhagavo'; bhagavān sa bhūmā kasmin",
    "GSP33bbdip13u:136_18": "pratiṣṭhita iti nāradapraśne mahimaguṇātmake 'sve'; svasmin svakīye mahimni vā svayaṃ",
    "GSP33bbdip13u:136_19": "'pratiṣṭhitaḥ'; āśrita iti sanatkumāraḥ pratyāheti śrutyarthaḥ // 2 //",
    "GSP33bbdip13u:137": "// iti bhūmādhikaraṇam // 2 //",
    "GSP33bbdip13u:138": "// 3. akṣarādhikaraṇam //",
    "GSP33bbdip13u:139": "[BBsBh_1,3.3.1] adṛśyatvādiguṇā viṣṇoruktāḥ / 'adṛṣṭaṃ draṣṭraśrutaṃ",
    "GSP33bbdip13u:140": "śrotṛ'; (bṛ. 5-8-11.) ityādinā / 'ahaṃ somamāhanasaṃ",
    "GSP33bbdip13u:141": "bibharmi'; (ṛ. 10-125-2.) ityādestasyāpi",
    "GSP33bbdip13u:142": "sambhavānmadhyamākṣarasyoktā iti /",
    "GSP33bbdip13u:143_0": "[BBsBhDīp_1,3.3.1] atrādhikaraṇe 'kṣaranāmasamanvayaḥ kriyate / śrutyādisaṅgatiṃ",
    "GSP33bbdip13u:143_1": "viṣayavākyamudāhṛtya viṣayādikaṃ ca sūcayan sayuktikaṃ pūrvapakṣaṃ ca darśayati -adṛśyatvādīti //",
    "GSP33bbdip13u:143_2": "uktāityasyāvṛttiḥ / te iti śeṣaḥ / ādyādiśabdenāgrāhyatvādi gṛhyate / guṇā ityanena",
    "GSP33bbdip13u:143_3": "candrādityādyādhāratvaguṇo 'pi gṛhyate / dvitīyādiśabdena 'aśrutaṃ śrotramataṃ mantravijñātaṃ",
    "GSP33bbdip13u:143_4": "vijñātṛnānyadato 'sti draṣṭṛ nānyadato 'sti śrotṛ nānyadato 'sti mantṛ nānyadato",
    "GSP33bbdip13u:143_5": "'sti vijñātṛ etasmin khalvakṣare gārgyākāśa otaśca protaśca'; (bṛ.5-8-11.) iti śiṣṭavākyam,",
    "GSP33bbdip13u:143_6": "tathā - 'etasya vā akṣarasya praśāsane gārgi sūryācandramasau vidhṛtau tiṣṭhataḥ';",
    "GSP33bbdip13u:143_7": "(bṛ. 5-8-9.) iti vākyaṃ ca gṛhyate / tṛtīyādiśabdena 'ahaṃ tvaṣṭāramuta pūṣaṇaṃ bhagam';",
    "GSP33bbdip13u:143_8": "(ṛ. 10-125-2.) iti vākyam, tathā - ye tvakṣaramanirdeśyamavyaktaṃ paryupāsate /",
    "GSP33bbdip13u:144": "sarvatragamacintyaṃ ca kūṭasthamacalaṃ dhruvam // (gī. 12-3.)",
    "GSP33bbdip13u:145": "iti gītāvākyam /",
    "GSP33bbdip13u:146": "āsīdidaṃ tamobhūtamaprajñātamalakṣaṇam /",
    "GSP33bbdip13u:147": "apratarkyamavijñeyaṃ prasuptamiva sarvataḥ //",
    "GSP33bbdip13u:148_0": "iti tadbhāṣyodāhṛtavākyaṃ ca gṛhyate / caśabdenākṣaraśabdasya śrītattve prasiddheśceti",
    "GSP33bbdip13u:148_1": "akṣarapadasūcito hetuḥ samuccīyate / tasyetipadamāvartate, vipariṇamyate ca / na",
    "GSP33bbdip13u:148_2": "kevalaṃ viṣṇoreva, kintu 'tasya'; akṣarasyāpītyaperarthaḥ / viṣṇujaḍavyāvṛttyarthaṃ",
    "GSP33bbdip13u:148_3": "- madhyameti / 'bhūmatvaprāptiḥ'; iti pūrvapākyādbuddhyā vivekena prāptiritipadamatrānuvartate /",
    "GSP33bbdip13u:148_4": "tathā ca - pūrvamadṛśyatvādhikaraṇe ye adṛśyatvādiguṇā akṣarasya viṣṇoruktāḥ / te",
    "GSP33bbdip13u:148_5": "vājasaneyake 'tadvā etadakṣaraṃ gārgi adṛṣṭaṃ draṣṭṛ'; ityādinā vākyena 'madhyamākṣarasya';",
    "GSP33bbdip13u:148_6": "śrītattvasya 'uktāḥ'; ucyante ityekā yojanā / aparā tu - 'tasya'; teṣāmadṛśyatvādiguṇānāṃ",
    "GSP33bbdip13u:148_7": "'tasya'; tasmin madhyamākṣare 'pi sambhavādyuktatvāt 'tasya'; candrādyādhāratvaliṅgasyāpi",
    "GSP33bbdip13u:148_8": "'ahaṃ somamāhanasam'; ityādivākyāttasminnakṣare upapatteḥ 'tasya'; akṣaraśabdasya",
    "GSP33bbdip13u:148_9": "tasmin madhyamākṣare prasiddheśca 'tasya'; madhyamākṣarasyāpi 'tasya'; akṣaranāmavācyatvasya",
    "GSP33bbdip13u:148_10": "prāptiriti / tatrādyayojanāyām adṛśyatvādhikaraṇoktādṛśyatvādiguṇakākṣarasya viṣṇvanyatvākṣepāttenāsyākṣepikī",
    "GSP33bbdip13u:148_11": "saṅgatiruktā bhavati / tathākṣarākhyo viṣayaḥ, draṣṭṛtvābhidhāyakottaravākyaparyālocanayā",
    "GSP33bbdip13u:148_12": "jaḍavyāvṛtteḥ / kiṃ cetanaprakṛtirutaviṣṇuriti saṃśayaśca sūcitaḥ / dvitīyayojanāyāṃ",
    "GSP33bbdip13u:148_13": "sayuktikaḥ pūrvapakṣaḥ pradarśita iti jñātavyam / 'tadvā'; ityādeḥ siddhāntarītyāyamarthaḥ",
    "GSP33bbdip13u:148_14": "- 'tat'; ākāśāśrayatvena vakṣyamāṇam 'akṣaraṃ'; na kṣaratītyakṣaraśabdavācyaṃ brahma",
    "GSP33bbdip13u:148_15": "'etat'; etallakṣaṇakaṃ ca prasiddham / tadevāha - adṛṣṭamityādinā / anyaiḥ sākalyena",
    "GSP33bbdip13u:148_16": "adṛṣṭatvātsvayaṃ draṣṭṛtvādadṛṣṭaṃ draṣṭrityucyate / evamuttaravākyamapi vyākhyeyam /",
    "GSP33bbdip13u:148_17": "draṣṭṛtvādau viśeṣamāha - neti / 'ataḥ'; akṣarādanyat svātantryeṇa draṣṭṛ śrotṛ mantṛ",
    "GSP33bbdip13u:148_18": "jñātṛ ca nāstītyarthaḥ / 'etasmin'; evaṃbhūte 'kṣaraśabdite brahmaṇi dīptinimittākāśapadoktaṃ",
    "GSP33bbdip13u:148_19": "śrītattvam 'otaśca protaśca'; atrotaṃ ca protaṃ ca / tathā ca sarvakāreṇa tadāśritaṃ",
    "GSP33bbdip13u:148_20": "khalvityarthaḥ /",
    "GSP33bbdip13u:149_0": "gārgīti yājñavalkyakartṛkapatnīsambodhanam / 'etasya vā akṣarasya'; viṣṇoḥ 'praśāsane';",
    "GSP33bbdip13u:149_1": "ājñāyāmiti nimittasaptamī / tathā ca ājñāmātrāt 'sūryācandramasau'; 'keśau sūryavidhū",
    "GSP33bbdip13u:149_2": "matau'; iti bṛhadbhāṣyokterbrahmarudrau bhāṣyaṭīkārītyā prasiddharavicandrau ca 'vidhṛtau';",
    "GSP33bbdip13u:149_3": "viśeṣeṇa dhṛtau bhavata iti / pūrvapakṣī tu akṣaraśabdaṃ śrītattvaparaṃ manyate /",
    "GSP33bbdip13u:149_4": "tatpakṣe ākāśaśabdaḥ prakṛtyanyatatpoṣyaparaḥ /",
    "GSP33bbdip13u:150_0": "aham 'āhanasaṃ'; svābhimanyamānalatādvārā yajñeṣvabhiṣūyamāṇaṃ 'somaṃ'; somalatābhimāninaṃ",
    "GSP33bbdip13u:150_1": "candraṃ tvaṣṭāraṃ ca 'uta pūṣaṇaṃ'; pūṣaṇaṃ ca bhagaṃ ca 'bibharmi'; dadhāmītyaṃbhraṇīvākyasyārthaḥ /",
    "GSP33bbdip13u:150_2": "tvaṣṭrādayastu sūryaprabhedāḥ / tattvapradīpasattarkadīpāvalyostu bṛhadbhāṣyānusāreṇa",
    "GSP33bbdip13u:150_3": "'somam'; umayā sahitam 'āhanasam'; āsamantāt hantāraṃ saṃhartāraṃ rudraṃ bibharmīti",
    "GSP33bbdip13u:150_4": "vyākhyātam /",
    "GSP33bbdip13u:151_0": "'akṣaraṃ'; dehato 'pyavināśi, 'anirdeśyaṃ'; śabdāgocaraṃ, 'sarvatragaṃ'; deśato vyāptam,",
    "GSP33bbdip13u:151_1": "'acintyaṃ'; manasāgrāhyaṃ, guṇabāhulyāt, kūṭe ākāśe 'bhimānitvena tiṣṭhatīti 'kūṭastham',",
    "GSP33bbdip13u:151_2": "'acalaṃ'; kadāpi svapadādabhraṣṭaṃ 'dhruvam'; utpattivināśaśūnyam, 'avyaktaṃ'; śrītattvaṃ",
    "GSP33bbdip13u:151_3": "ye paryupāsate iti gītārthaḥ /",
    "GSP33bbdip13u:152_0": "pralaye 'abhūtam'; ajātam 'aprajñātaṃ'; pratyakṣāvedyam avedyalakṣaṇatvādalakṣaṇam",
    "GSP33bbdip13u:152_1": "ata eva 'atarkyam'; anumānāvedyam 'avijñeyam'; āgamāvedyam anādyavidyābhimānitvāt,",
    "GSP33bbdip13u:152_2": "tamaḥśabdavācyamidaṃ lakṣmyākhyaṃ tattvaṃ 'prasuptamiva'; nirvyāpāraṃ 'sarvataḥ';",
    "GSP33bbdip13u:152_3": "sarvatrāsīditi smṛtyarthaḥ /",
    "GSP33bbdip13u:153": "[BBsBh_1,3.3.2] ato brūte -",
    "GSP33bbdip13u:154": "sū - oṃ //",
    "GSP33bbdip13u:155": "akṣaramambarāntadhṛteḥ | BBs_1,3.10 |",
    "GSP33bbdip13u:156": "// oṃ // 10//",
    "GSP33bbdip13u:157": "'etasmin khalvakṣare gārgyākāśa otaśca protaśca';",
    "GSP33bbdip13u:158": "(bṛ. 5-8-11.) ityambarāntasya sarvasya dhṛterbrahmaivākṣaram /",
    "GSP33bbdip13u:159_0": "[BBsBhDīp_1,3.3.2] siddhāntayatsūtramavatārayati - ata iti // sūtre gahanārthatvātprathamaṃ",
    "GSP33bbdip13u:159_1": "hetubhāgaṃ vyākariṣyamāṇo 'siddhiparihārāya śrutimudāharati - etasminniti / itītyanantaraṃ",
    "GSP33bbdip13u:159_2": "'vākye'; iti śeṣaḥ / anyapadārthaṃ darśayanvigrahaṃ darśayati - ambareti / ambaramākāśaḥ",
    "GSP33bbdip13u:159_3": "anto yasya sarvasya pṛthivyāderdhārakatvokterityarthaḥ / yadyapi 'etasmin'; iti vākye",
    "GSP33bbdip13u:159_4": "'mbaradhṛtirevocyate / na tu tadantarasarvadhṛtiḥ / tathāpi 'yadūrdhvaṃ gārgi divo",
    "GSP33bbdip13u:159_5": "yadarvākpṛthivyā yadantarā dyāvāpṛthivī...... ākāśa eva tadotaṃ ca protaṃ ca'; (bṛ.",
    "GSP33bbdip13u:159_6": "5-8-7.) ityanenākāśasya citprakṛteḥ sarvādhāratvamuktvānantaram 'etasmin'; iti vākye",
    "GSP33bbdip13u:159_7": "'kṣarasya tādṛśaprakṛtyādhāratvokteḥ prakṛtidvārākṣarasyāmbarāntasarvādhāratvamatroktameveti",
    "GSP33bbdip13u:159_8": "na doṣaḥ / etacca sūtre 'mbarāntetyantapadaprayogātsūcitam / sūtre tattvityanuvṛttapadadvayopetapratijñābhāgaṃ",
    "GSP33bbdip13u:159_9": "vyākhyāti - brahmaiveti / akṣaraṃ brahmaivetyanvayaḥ / anena akṣarasya 'etasmin';",
    "GSP33bbdip13u:159_10": "iti prakṛtidvārā'kāśāntasarvādhāratvaśruterakṣaraṃ brahmaiveti sūtrārtha ukto bhavati /",
    "GSP33bbdip13u:160": "[BBsBh_1,3.3.3] ya u tridhātu pṛthivīmuta dyā meko dādhāra bhavanāni viśvā / (ṛ. 1-154-4.)",
    "GSP33bbdip13u:161": "[BBsBhDīp_1,3.3.3] sarvādhāratvaṃ kuto viṣṇutvaniścāyakamityataḥ tasya viṣṇuliṅgatvena śrutisiddhatvādityāha - ya iti // vyākhyāteyaṃ śrutirjanmanaye /",
    "GSP33bbdip13u:162": "[BBsBh_1,3.3.4] bhartā sanbhriyamāṇo bibharti /",
    "GSP33bbdip13u:163": "eko devo bahudhā niviṣṭaḥ /",
    "GSP33bbdip13u:164": "yadā bhāraṃ tandrayate sa bhartum /",
    "GSP33bbdip13u:165": "parāsya bhāraṃ punarastameti / (tai.ā. 3-14.)",
    "GSP33bbdip13u:166_0": "[BBsBhDīp_1,3.3.4] 'bhartā san'; iti taittirīyāṇāṃ śrutiḥ / 'devaḥ'; prāṇākhyo bhagavān",
    "GSP33bbdip13u:166_1": "svayaṃ jagatā jīvena vā hṛdi bhriyamāṇaḥ tat 'bibharti'; dhatte puṣṇāti ca / tarhi",
    "GSP33bbdip13u:166_2": "jagadīśayoḥ sāmyāpattirityata āha - bhartā sanniti / jagato mūlabhartā sanneva bhriyamāṇaḥ,",
    "GSP33bbdip13u:166_3": "na svakīyasthityetyarthaḥ / nanvekasyaiva bhagavataḥ bhartā bhriyamāṇo bibhartītyanekavidhavyavahāraviṣayatvaṃ",
    "GSP33bbdip13u:166_4": "kathamityata āha - eko bahudheti / eko 'pi bhartṛtvādinā 'bahudhā'; bahurūpeṇa ca",
    "GSP33bbdip13u:166_5": "'niviṣṭo'; vyāpta ityarthaḥ / tatra praviṣṭa iti vā / 'yadā bhāraṃ tandrayate sa",
    "GSP33bbdip13u:166_6": "bhartuṃ parāsya bhāraṃ punarastameti'; iti vākyaśeṣaḥ / 'sa'; viṣṇuryadā taṃ jagadbhāraṃ",
    "GSP33bbdip13u:166_7": "'parāsya'; adho nidhāya punarbhartuṃ 'tandrayate'; necchati tadā asau bhāraḥ 'astameti';",
    "GSP33bbdip13u:166_8": "naśyatītyarthaḥ /",
    "GSP33bbdip13u:167": "[BBsBh_1,3.3.5] yasminnidaṃ saṃcavicaidhi sarvaṃ",
    "GSP33bbdip13u:168": "yasmin devā adhi viśve niṣeduḥ / (mahānā. 1-2.)",
    "GSP33bbdip13u:169": "ityādiśruteḥ /",
    "GSP33bbdip13u:170_0": "[BBsBhDīp_1,3.3.5] 'yasmin'; ityapi taittirīye 'nyadvākyam / atra yacchabdasya 'tadeva",
    "GSP33bbdip13u:170_1": "brahma paramam'; (mahānā. 1-6.) ityuttaravākyasthatacchabdenānvayaḥ / cau prakārasamuccaye /",
    "GSP33bbdip13u:170_2": "tathā ca - 'yasminnidaṃ'; sarvaṃ jagat 'saṃ'; samyak 'vi'; vividhaṃ 'caidhi'; avardhata /",
    "GSP33bbdip13u:170_3": "edhaterliṅi chāndasaṃ rūpametat / yadvā - edhivardhate / astīti vārthaḥ / asmin pakṣe",
    "GSP33bbdip13u:170_4": "asterlaṭi madhyamapuruṣaikavacane chāndasaṃ rūpam / vastuto loṭi madhyamapuruṣaikavacane",
    "GSP33bbdip13u:170_5": "rūpametat / yasmiṃśca 'viśve'; sarve devāḥ 'adhiniṣeduḥ'; yamadhyagustadeva brahmetyarthaḥ /",
    "GSP33bbdip13u:170_6": "ityādiśruterityasya ambarāntadhṛterityanenānvayaḥ / brahmaṇyavagatāyā iti śeṣaḥ /",
    "GSP33bbdip13u:170_7": "tṛtīyārthe pañcamī / ādiśabdena 'yenāvṛtaṃ khaṃ ca divaṃ mahīṃ ca yenādityastapati",
    "GSP33bbdip13u:170_8": "tejasā bhrājasā ca'; (mahānā. 1-3.) ityādikam, 'tameva mṛtyumamṛtaṃ tamāhustaṃ bhartāraṃ",
    "GSP33bbdip13u:170_9": "tamu goptāramāhuḥ'; (tai.ā. 3-14.) ityādi ca gṛhyate / tathā ca viṣṇuliṅgatvena śrutisiddhāt",
    "GSP33bbdip13u:170_10": "sarvādhāraṇāt viṣṇutvaniścayo bhavatyeveti bhāvaḥ /",
    "GSP33bbdip13u:171": "[BBsBh_1,3.3.6] pṛthivyādi prakṛtyantaṃ bhūtaṃ bhavyaṃ bhavacca yat /",
    "GSP33bbdip13u:172": "viṣṇureko bibhartīdaṃ nānyastasmātkṣamo dhṛtau //",
    "GSP33bbdip13u:173": "iti ca skānde /",
    "GSP33bbdip13u:174_0": "[BBsBhDīp_1,3.3.6] viṣṇuvadanyasyāpi sarvādhāratvaṃ kiṃ na syādityata āha - pṛthivyādīti //",
    "GSP33bbdip13u:174_1": "prakṛtyantapadena sautrāntapadaṃ vyākhyātam / 'bhūtam'; atītaṃ 'bhavyaṃ'; bhaviṣyat",
    "GSP33bbdip13u:174_2": "'bhavat'; vartamānaṃ 'yat'; idaṃ viśvaṃ tadviṣṇuḥ 'eka eva'; asahāyo bibharti / tasya",
    "GSP33bbdip13u:174_3": "dhṛtau tasmādviṣṇoranyaḥ 'kṣamaḥ'; samartho netyarthaḥ / iti skānda ityasya 'uktatvāt';",
    "GSP33bbdip13u:174_4": "ityadhyāhāreṇa na sāvakāśatvaṃ liṅgasyeti vākyaśeṣeṇānvayaḥ /",
    "GSP33bbdip13u:175": "[BBsBh_1,3.3.7] sū - oṃ //",
    "GSP33bbdip13u:176": "sā ca praśāsanāt | BBs_1,3.11 |",
    "GSP33bbdip13u:177": "// oṃ // 11 //",
    "GSP33bbdip13u:178": "sā ca dhṛtiḥ prasāsanāducyate / 'etasya vā akṣarasya praśāsane",
    "GSP33bbdip13u:179": "gārgi sūryācandramasau vidhṛtau tiṣṭhataḥ'; (bṛ. 5-8-9.) ityādinā /",
    "GSP33bbdip13u:180_0": "[BBsBhDīp_1,3.3.7] yuktyantareṇa viṣṇorevākṣaratvaṃ pratipādayatsūtramupanyasya vyācaṣṭe",
    "GSP33bbdip13u:180_1": "- sā ceti // 'sā ca'; sarvadhṛtirapi ityādinā praśāsanāducyate yato 'to 'pi brahmākṣaramityanvayaḥ /",
    "GSP33bbdip13u:180_2": "ādiśabdenaivaṃrūpāṇyekaprakaraṇagatānekavākyāni gṛhyante / anena - yadā 'sā'; pūrvoktā",
    "GSP33bbdip13u:180_3": "sarvadhṛtireva akṣarasya viṣṇutvasādhikā, tadā sutarāṃ, yā tu 'etasya'; iti śrutivākye",
    "GSP33bbdip13u:180_4": "'kṣarasya praśāsanādeva asaṅkucitaviṣayānanyāyattaprakṛṣṭājñāmātrādeva sarvadhṛtirucyate",
    "GSP33bbdip13u:180_5": "seti sūtrārtha ukto bhavati /",
    "GSP33bbdip13u:181": "[BBsBh_1,3.3.8] tacca praśāsanaṃ viṣṇoreva /",
    "GSP33bbdip13u:182_0": "[BBsBhDīp_1,3.3.8] nanu sarvadhṛtihetupraśāsanena kuto 'kṣarasya viṣṇutvaniścaya",
    "GSP33bbdip13u:182_1": "ityatastasya viṣṇukartṛkatvādityāha - tacceti / sarvadhṛtikāraṇaṃ praśāsanaṃ tvityarthaḥ /",
    "GSP33bbdip13u:182_2": "na kevalaṃ sarvadhṛtiḥ, kintu taddhetupraśāsanaṃ ceti samuccaye vā caśabdaḥ / 'viṣṇoreva';",
    "GSP33bbdip13u:182_3": "viṣṇukartṛkameva / na tvanyakartṛkamiti evārthaḥ / evakārasyottaratropayogaḥ /",
    "GSP33bbdip13u:183": "[BBsBh_1,3.3.9] saptārdhagarbhā bhuvanasya reto viṣṇostiṣṭhanti pradiśā vidharmaṇi / (ṛ. 1-164-36.)",
    "GSP33bbdip13u:184_0": "[BBsBhDīp_1,3.3.9] kuta etajjñāyata ityatastaccetyanena pratijñātārthe śrutiṃ pramāṇayati",
    "GSP33bbdip13u:184_1": "- sapteti // ā ṛddhagarbhāḥ ārdhagarbhāḥ / brahmāṇḍākhyātisamṛddhagarbhāḥ / nigaraṇena",
    "GSP33bbdip13u:184_2": "bhriyanta iti garbhāstadāvaraṇabhūtā iti yāvat / reta iti liṅgavyatyayenaikavacanaṃ",
    "GSP33bbdip13u:184_3": "prathamābahuvacanārthe / tathā ca - 'bhuvanasya'; lokasya 'retaso'; ratipradāḥ sārabhūtā",
    "GSP33bbdip13u:184_4": "vā / yadvā - bhūmatvātpūrṇatvādvananīyatvādbhajanīyatvādbhuvanasya viṣṇo retorūpāḥ",
    "GSP33bbdip13u:184_5": "'sapta'; mahadahaṅkārapañcamahābhūtākhyāḥ brahmādayo devāḥ / bhavanasya 'reto'; retaso",
    "GSP33bbdip13u:184_6": "jagadratipradasya viṣṇoḥ 'pradiśā'; ādeśenājñayā 'vidharmaṇi'; vividhaviśvadhāraṇe",
    "GSP33bbdip13u:184_7": "tiṣṭhantīti ṛṅmantrārthaḥ / viśveśvaratīrthīye tu 'ardhasya'; viṣṇoḥ 'garbhāḥ'; sapta",
    "GSP33bbdip13u:184_8": "devāḥ bhuvanasya 'retaḥ'; kāraṇam / ete ca viṣṇoḥ pradiśā vidharmaṇi tiṣṭhantītyartha",
    "GSP33bbdip13u:184_9": "uktaḥ /",
    "GSP33bbdip13u:185": "[BBsBh_1,3.3.10] caturbhissākaṃ navatiṃ ca nāmabhiścakraṃ na vṛttaṃ vyatīravīvipat / (ṛ. 1-155-6.) ityādiśruteḥ /",
    "GSP33bbdip13u:186": "[BBsBhDīp_1,3.3.10] 'caturbhiḥ'; iti vākyaṃ tu janmanaye vyākhyātam / evaṃjātīyakaśrutirādiśabdārthaḥ / śruterityasya jñāyata ityadhyāhāreṇa tacceti pūrvavākyenānvayaḥ /",
    "GSP33bbdip13u:187": "[BBsBh_1,3.3.11] ekaśśāstā na dvitīyo 'sti śāstā /",
    "GSP33bbdip13u:188": "yo hṛcchayastamahamiha bravīmi /",
    "GSP33bbdip13u:189_0": "[BBsBhDīp_1,3.3.11] sarvadhṛtihetupraśāsanaṃ viṣṇorivānyasyāpi kiṃ na syādityata",
    "GSP33bbdip13u:189_1": "āha - eka iti // idaṃ ca bhāratavākyaṃ sabhāparvagam / 'śāstā'; sarvadhṛtihetvājñākartā /",
    "GSP33bbdip13u:189_2": "'ekaḥ'; na tu dvitīyo 'sti, sa ca viṣṇurevetyarthaḥ / 'garbhe śayānaṃ puruṣaṃ ko",
    "GSP33bbdip13u:189_3": "'sti śāstā'; iti śiṣṭavākyam / 'yo hṛcchayaḥ'; ityanyadvākyamuttaravākyaparyālocanayā",
    "GSP33bbdip13u:189_4": "prakṛtasaṅgatam / 'yaḥ'; sarvadhṛtihetupraśāsanāya 'hṛcchayaḥ'; sarvahṛdayanivāsī",
    "GSP33bbdip13u:189_5": "tamahamiha sthāne bravīmītyarthaḥ /",
    "GSP33bbdip13u:190": "[BBsBh_1,3.3.12] na kevalaṃ me bhavataśca rājan /",
    "GSP33bbdip13u:191": "sa vai balaṃ balināṃ cāpareṣām /",
    "GSP33bbdip13u:192": "ityādeśca // 11 //",
    "GSP33bbdip13u:193_0": "[BBsBhDīp_1,3.3.12] 'na kevalam'; ityādi hiraṇyakaśipuṃ prati prahlādavākyam / he",
    "GSP33bbdip13u:193_1": "rājan na kevalaṃ me bhavataśca 'saḥ'; bhagavān 'balaṃ'; balaprado dhṛtihetuḥ, kintvanyeṣāṃ",
    "GSP33bbdip13u:193_2": "balināṃ ca balamityarthaḥ / ityādeścetyasya 'tacca praśāsanaṃ viṣṇoreveti jñāyate';",
    "GSP33bbdip13u:193_3": "ityanenānvayaḥ / anena viṣṇorevetyevakārasya kṛtyaṃ sūcitam /",
    "GSP33bbdip13u:194": "[BBsBh_1,3.3.13] sū - oṃ //",
    "GSP33bbdip13u:195": "anyabhāvavyāvṛtteśca | BBs_1,3.12 |",
    "GSP33bbdip13u:196": "// oṃ // 12 //",
    "GSP33bbdip13u:197": "'asthūlamanaṇu'; (bṛ. 5-8-8.) ityādinā sthūlāṇvādīnāmanyavastusvabhāvānāṃ vyāvṛtteśca /",
    "GSP33bbdip13u:198_0": "[BBsBhDīp_1,3.3.13] hetvantareṇa viṣṇorevākṣaratvaṃ pratipādayatsūtraṃ paṭhitvā vyācaṣṭe",
    "GSP33bbdip13u:198_1": "- anyeti // ādiśabdena 'etadvai tadakṣaraṃ gārgi brāhmaṇā abhivadanti asthūlamanaṇvahrasvamadīrghamalohitamasnehamacchāyamatamo",
    "GSP33bbdip13u:198_2": "'vāyvanākāśamasaṅgamarasamagandhamacakṣuṣkamaśrotramavāgamano 'tejaskamapramāṇamamukhamamātramanantaramabrāhmaṃ",
    "GSP33bbdip13u:198_3": "na tadaśnāti kiñcana na tadaśnāti kaścana'; (bṛ. 5-8-8.) iti samagravākyaṃ gṛhyate /",
    "GSP33bbdip13u:198_4": "'sthūlāṇvādīnām'; iti bhāvapradhāno nirdeśaḥ / vyāvṛtterityanantaraṃ 'kathanāt';",
    "GSP33bbdip13u:198_5": "iti śeṣaḥ / co hetusamuccaye / asyāpi brahmaivākṣaramiti pūrveṇānvayaḥ /",
    "GSP33bbdip13u:199_0": "anena - na kevalaṃ pūrvoktahetubhyāṃ, kintvanyeṣāṃ sakalavastūnāṃ bhāvānāṃ svarūpāṇāṃ",
    "GSP33bbdip13u:199_1": "sthaulyādidharmāṇāṃ vyāvṛtteḥ ananyāpekṣārāhityasya 'asthūlam'; ityādinākṣare kathanādapyakṣaraṃ",
    "GSP33bbdip13u:199_2": "brahmaiveti sūtrārtha ukto bhavati /",
    "GSP33bbdip13u:200_0": "śrutyarthastu - 'tat'; ākāśāśrayatvena vakṣyamāṇam 'akṣaraṃ'; na kṣaratītyakṣaraśabdavācyaṃ",
    "GSP33bbdip13u:200_1": "brahma etallakṣaṇakaṃ 'brāhmaṇāḥ'; jñānino 'bhivadanti vai prasiddham / tatkiṃ lakṣaṇamityata",
    "GSP33bbdip13u:200_2": "āha - asthūlamiti / sthūlaṃ mahat / svaprabuddhārthāntaraṃ tu - 'etat'; akṣaraṃ brāhmaṇāḥ",
    "GSP33bbdip13u:200_3": "'tat'; citprakṛtyākhyamiti vadanti pūrvapakṣayanti tadbrahmetyabhivadanti siddhāntayanti /",
    "GSP33bbdip13u:200_4": "siddhāntasādhakaṃ hetumevāha - asthūlamityādineti / anena 'prasiddhasthūlasūkṣmādivailakṣaṇyājjanārdanaḥ';",
    "GSP33bbdip13u:200_5": "iti bṛhadbhāṣyoktarītyā prasiddhasthūlādivailakṣaṇyamucyate / sthūlāṇvādipadasya",
    "GSP33bbdip13u:200_6": "bhāvapradhānatve tu lokikasthaulyādirāhityamanenoktaṃ bhavati / 'alohitaṃ'; lohitaśabditaraktādyupalakṣitaprākṛtarūpasāmānyarahitam /",
    "GSP33bbdip13u:200_7": "'asnehaṃ'; prākṛtasneharahitam / 'acchāyaṃ'; 'chāyātvavidyā samproktā'; iti vacanādajñānarahitam /",
    "GSP33bbdip13u:200_8": "jīvadehasyeva chāyārahitaṃ ca / 'atamaḥ'; āvaraṇarahitam / 'avāyu'; pīḍārūpaśvāsocchvāsarahitam /",
    "GSP33bbdip13u:200_9": "yadvā - vyāsatīrthīyoktarītyā avāyvanākāśamatejaskamityetaistadārabdhaśarīrarahitamityucyate /",
    "GSP33bbdip13u:200_10": "ata eva 'acchāyamatamo 'vāyvanākāśam'; ityatra sarvātmanā niṣedha ityuktaṃ sudhāṭīkayoḥ /",
    "GSP33bbdip13u:200_11": "'asaṅgaṃ'; sarvagatamapi tatkṛtaleparahitam / arasamagandhamityābhyāmupalakṣaṇayā",
    "GSP33bbdip13u:200_12": "prākṛtarasagandhādirāhityamucyate / acakṣuṣkamityādinā prākṛtasvabhinnacakṣurādirāhityam /",
    "GSP33bbdip13u:200_13": "'atejaskaṃ'; prākṛtavarcorahitam / 'aprāṇam'; uktacakṣurādivyatiriktaprākṛtajñānendriyakarmendriyarahitam /",
    "GSP33bbdip13u:200_14": "vyāsatīrthīyoktarītyā prāṇavāyurahitamiti vā / 'amukhaṃ'; prākṛtavigraharahitaṃ vā /",
    "GSP33bbdip13u:200_15": "'amātraṃ'; parimitiśūnyam / mīyante ebhiriti mātrā indriyāṇīti ṭīkokteḥ amātraṃ cakṣurādīndriyarahitamiti",
    "GSP33bbdip13u:200_16": "vyāsatīrthīyoktiḥ / sarvātmanā śarīrārambhakapañcamātraśūnyaṃ vā / na vidyate 'ntaraṃ",
    "GSP33bbdip13u:200_17": "bāhyaṃ ca yasmāttadanantaramabāhyam, idameva sarvasmādantaraṃ bāhyaṃ cetyarthaḥ /",
    "GSP33bbdip13u:200_18": "'tat'; brahma 'kiṃ ca na'; annādikaṃ śubhamaśubhaṃ vā sāśanānaśanatvena naradevau",
    "GSP33bbdip13u:200_19": "yathoditau /",
    "GSP33bbdip13u:201": "attiṃ vināpyadaurbalyāttathānattirharerbhujiḥ //",
    "GSP33bbdip13u:202": "iti smṛterupajīvanārthaṃ 'nāśnāti'; nātti / 'kaścana'; ko 'pi samarthaḥ 'tat'; brahma 'nāśnāti'; na saṃharatīti /",
    "GSP33bbdip13u:203": "[BBsBh_1,3.3.14] 'asthūlo 'naṇuramadhyamo madhyamo 'vyāpako vyāpako yo 'sau harirādiranādiraviśvo viśvaḥ saguṇo nirguṇaḥ'; ityāderviṣṇoreva",
    "GSP33bbdip13u:204": "te dharmāḥ /",
    "GSP33bbdip13u:205_0": "[BBsBhDīp_1,3.3.14] laukikasthaulyādirāhityaṃ kathaṃ viṣṇutvaniścāyakaṃ, taddharmatvenāniścitatvādityata",
    "GSP33bbdip13u:205_1": "āha - asthūla iti / 'asthūlaḥ'; laukikamahattvarahitaḥ, 'anaṇuḥ'; laukikāṇutvarahitaḥ,",
    "GSP33bbdip13u:205_2": "'amadhyamaḥ'; laukikamadhyamaparimāṇarahitaḥ / na ca parimāṇādirāhitye viṣṇorasvabhāvatvāpattiriti",
    "GSP33bbdip13u:205_3": "vācyam / laukikasthaulyādirāhitye 'pyalaukikaparimāṇādisadbhāvādityāha - madhyama",
    "GSP33bbdip13u:205_4": "ityādinā // na cānena sthūlatvāderanukternacoktaparihāra iti vācyam / 'madhyamo vyāpakaḥ';",
    "GSP33bbdip13u:205_5": "ityādyukteḥ sthūlo 'ṇuścetyupalakṣakatvāt / na camadhyamaparimāṇavattve viṣṇoranityatvāpattiriti",
    "GSP33bbdip13u:205_6": "vācyam / anityatvānāpādakamadhyamaparimāṇābhyupagamāt / tattvapradīpe tu 'amadhyamo';",
    "GSP33bbdip13u:205_7": "madhyamaparimāṇaniyativarjitaḥ 'vyāpto 'ṇurmadhyamastathā'; ityukteḥ madhye mīyamānatvānmadhyama",
    "GSP33bbdip13u:205_8": "iti vyākhyātam / asmin pakṣe niyatamadhyamaparimāṇa- śūnyatvānnānityatvamiti parihāro",
    "GSP33bbdip13u:205_9": "'bhipretaḥ / na vidyate 'nyo vyāpako yasyāsāvavyāpakaḥ / lokavilakṣaṇavyāpaka iti",
    "GSP33bbdip13u:205_10": "vā / 'vyāpakaḥ'; sarvadeśakālavyāpī / ādiḥ kāraṇamanādistacchūnya utpattiśūnya iti",
    "GSP33bbdip13u:205_11": "vā / na vidyate viśvaḥ pūrṇo yasmādaviśvaḥ / pūrṇatvādviśvaḥ / yadvā - 'aviśvo';",
    "GSP33bbdip13u:205_12": "laukikeṣvapraviṣṭaḥ / 'viśvaḥ'; jagaddhṛdayaṃ vā praviṣṭaḥ / 'saguṇo'; jñānānandādiguṇavān /",
    "GSP33bbdip13u:205_13": "'nirguṇaḥ'; sattvādiguṇahīna ityarthaḥ / 'ityādeḥ'; itivākyāt / ādiśabdena 'aṇoraṇīyānmahatomahīyān';",
    "GSP33bbdip13u:205_14": "(kaṭha. 2-20.) iti kaṭhaśrutirgṛhyate / 'te'; asthūlatvādayaḥ / yata iti niścitā",
    "GSP33bbdip13u:205_15": "iti śeṣaḥ / asya ataste akṣarasya viṣṇutvaniścāyakā bhavantītyupaskṛtavākyenānvayaḥ /",
    "GSP33bbdip13u:205_16": "nanu tathāpi te viṣṇoreveti kathaṃ, yasmātte 'prākṛtavigrahe madhyamākṣare 'pi santi /",
    "GSP33bbdip13u:205_17": "naiṣa doṣaḥ - yataste yatra bhagavadapekṣayaiva santi / anyānapekṣā eva dharmāhyatra",
    "GSP33bbdip13u:205_18": "hetutvena vivakṣitāḥ /",
    "GSP33bbdip13u:206": "[BBsBh_1,3.3.15] asthūlo 'naṇurūpo 'sāvaviśvo viśva eva ca /",
    "GSP33bbdip13u:207": "viruddhadharmarūpo 'sāvaiśvaryātpuruṣottamaḥ //",
    "GSP33bbdip13u:208": "iti ca brāhme // 12 //",
    "GSP33bbdip13u:209": "// iti akṣarādhikaraṇam // 3 //",
    "GSP33bbdip13u:210_0": "[BBsBhDīp_1,3.3.15] nanu laukikaparimāṇādirāhityaṃ kathaṃ viṣṇoryuktaṃ, loke sarvapadārthānāṃ",
    "GSP33bbdip13u:210_1": "prākṛtaparimāṇasyaiva darśanādityata āha - asthūleti // 'asau puruṣottamaḥ'; bhagavān",
    "GSP33bbdip13u:210_2": "'asthūlo 'naṇurūpo bhavati'; prākṛtalaukikasthūlāṇutvarūpadharmarahitavapurbhavati /",
    "GSP33bbdip13u:210_3": "evaṃ 'aviśvo viśvaśca'; lokabahirbhūto lokāntargataśca bhavati / tathā viruddhadharmarūpaśca",
    "GSP33bbdip13u:210_4": "bhavati / loke parasparaṃ viruddhāḥ sthūlatvāṇutvādayo dharmāḥ svarūpabhūtā yasya",
    "GSP33bbdip13u:210_5": "saḥ tathoktaḥ / kathamityato ghaṭakamāha - aiśvaryāditi // acintyaiśvaryasāmarthyādityarthaḥ /",
    "GSP33bbdip13u:210_6": "aiśvaryādevetyanena nātropapādakāntaramanveṣaṇīyamutyuktaṃ bhavati / iti brahmāṇḍe",
    "GSP33bbdip13u:210_7": "ityasya uktatvāt yuktā ityadhyāhāreṇa te dharmāḥ viṣṇoryuktā eveti pūrvavākyenānvayaḥ /",
    "GSP33bbdip13u:211": "// iti akṣarādhikaraṇam // 3 //",
    "GSP33bbdip13u:212": "// 4. sadadhikaraṇam //",
    "GSP33bbdip13u:213": "[BBsBh_1,3.4.1] 'sadeva somyedamagra āsīt'; (chāṃ. 6-2-1.) ityādinā sataḥ sraṣṭṛtvamucyate /",
    "GSP33bbdip13u:214_0": "[BBsBhDīp_1,3.4.1] atrādhikaraṇe 'nekaprakaraṇātmakaṃ 'sadeva'; ityādisthānaṃ samanvīyate /",
    "GSP33bbdip13u:214_1": "śrutyādisaṅgatiṃ viṣayavākyamudāhṛsya viṣayādikaṃ ca sūcayati - saditi // 'ityādinā';",
    "GSP33bbdip13u:214_2": "chāndogyavākyena / ādiśabdena 'ekamevādvitīyaṃ, (chāṃ. 6-2-1.) tattejo 'sṛjata, (chāṃ.",
    "GSP33bbdip13u:214_3": "6-2-3.) sanmūlāḥ somyemāḥ, (chāṃ. 6-8-6.) satā somya tadā sampanno bhavati'; (chāṃ.",
    "GSP33bbdip13u:214_4": "6-8-1) ityādikaṃ gṛhyate / taccetyataḥ tadityākṛṣyate / tathā ca ityādinā sataḥ 'tat';",
    "GSP33bbdip13u:214_5": "janmanayoktaṃ 'sraṣṭṛtvam'; ananyādhīnakāraṇatvam / upalakṣaṇametat / sarvottamatvasarvādhāratvasuptigamyatvādikaṃ",
    "GSP33bbdip13u:214_6": "ca 'ucyate'; pratipādyate iti yojanā / anena janmādhikaraṇoktakāraṇatvasya viṣṇvanyasmin",
    "GSP33bbdip13u:214_7": "pradhāne ākṣepāttenāsya ākṣepikī saṅgatiruktā bhavati / tathā viṣayavākyam, sadākhyo",
    "GSP33bbdip13u:214_8": "viṣayaścoktaḥ / 'sadeva'; ityuddālakavākyam / he 'somya'; bhaktijñānalakṣaṇasomārha",
    "GSP33bbdip13u:214_9": "śvetaketho 'idam'; asya jagataḥ 'agre'; tatsṛṣṭeḥ pūrvaṃ pralaye sacchabdoktaṃ brahmaivāsīt",
    "GSP33bbdip13u:214_10": "svātantryeṇeti śeṣaḥ / tatsat 'ekamevādvitīyaṃ'; svagatasvāvayavabhedābhedaśūnyaṃ",
    "GSP33bbdip13u:214_11": "sarvottamam / prajāḥ 'sanmūlāḥ'; sadbrahmaiva mūlaṃ yāsāṃ tāstathoktāḥ / 'tadā';",
    "GSP33bbdip13u:214_12": "suptau satā sampanno bhavati supta iti siddhānte śrutyarthaḥ / brahmalakṣaṇābhidhāyakānekavākyasaṅgrahakādiśabdaprayogena",
    "GSP33bbdip13u:214_13": "siddhānte 'pyatra pradhānasya pratipādyatvābhyupagamenāniṣṭābhāvādadhikaraṇavaiyarthyamiti",
    "GSP33bbdip13u:214_14": "śaṅkā nirastā bhavati / atra prakaraṇe śrutānāṃ brahmalakṣaṇānāṃ pradhāne 'sambhavena",
    "GSP33bbdip13u:214_15": "brahmaṇo 'pi pratipādyatvena pradhānamātrasya pratipādyatvānabhyupagamāt /",
    "GSP33bbdip13u:215": "[BBsBh_1,3.4.2] tacca sat 'bahu syāṃ prajāyeya'; (chāṃ. 6-2-3.) iti pariṇāmapratīterna viṣṇuḥ /",
    "GSP33bbdip13u:216_0": "[BBsBhDīp_1,3.4.2] sayuktikaṃ pūrvapakṣayati - tacceti // ca śabdaḥ pradhānamiti",
    "GSP33bbdip13u:216_1": "padākarṣako 'vadhāraṇe ca / tadityāvṛttaṃ vipariṇamyate / tathā ca 'tat'; chāndogye",
    "GSP33bbdip13u:216_2": "śrutaṃ satpradhānameva bhavet, na tu viṣṇuḥ / kutaḥ ? 'tasya'; sato 'bahu syām';",
    "GSP33bbdip13u:216_3": "ityuttaravākyena bahubhāvākhyapariṇāmasya vikārasya pratīteriti yojanā / 'prajāyeya';",
    "GSP33bbdip13u:216_4": "prajanayeyaṃ jagatsṛjāni / tadarthaṃ 'bahu syām'; niyāmakabahurūpī bhaveyamiti /",
    "GSP33bbdip13u:216_5": "'bahu syām'; tadarthaṃ prajāyeyeti vā śrutyarthaḥ /",
    "GSP33bbdip13u:217": "[BBsBh_1,3.4.3] sa hi 'avikārassadā śuddho nitya ātmā sadā hariḥ';",
    "GSP33bbdip13u:218": "ityādināvikāra prasiddha iti /",
    "GSP33bbdip13u:219_0": "[BBsBhDīp_1,3.4.3] vikāritvapratītāvapi kuto 'yaṃ na viṣṇurityata āha - sa hīti //",
    "GSP33bbdip13u:219_1": "'hi'; yasmāt 'saḥ'; viṣṇuḥ 'avikāraḥ sadā'; ityādipramāṇairavikāraḥ 'prasiddhaḥ';",
    "GSP33bbdip13u:219_2": "tattvena niścitastasmāt tadasambhavāt pradhāne ca tatsambhavāt atra ca vikārapratīteḥ",
    "GSP33bbdip13u:219_3": "tatsat na viṣṇuḥ, kintu pradhānameveti yojanā / śrutau dvitīyasya sadāśabdasya sadāvikāra",
    "GSP33bbdip13u:219_4": "ityanvayaḥ / ādyasya tu sadā 'śuddho'; nirmala iti /",
    "GSP33bbdip13u:220": "[BBsBh_1,3.4.4] ato bravīti -",
    "GSP33bbdip13u:221": "sū - oṃ //",
    "GSP33bbdip13u:222": "īkṣatikarmavyapadeśāt saḥ | BBs_1,3.13 |",
    "GSP33bbdip13u:223": "// oṃ // 13 //",
    "GSP33bbdip13u:224": "'tadaikṣata'; itīkṣatikarmavyapadeśātsa eva viṣṇuratrocyate /",
    "GSP33bbdip13u:225_0": "[BBsBhDīp_1,3.4.4] siddhāntayatsūtramavatārya vyācaṣṭe - ata iti // sūtroktaṃ vyapadeśaṃ",
    "GSP33bbdip13u:225_1": "darśayati - taditir / ikṣatīti dhātunirdeśena tadarthekṣaṇakriyā lakṣyater / ikṣatikarmeti",
    "GSP33bbdip13u:225_2": "sāmānādhikaraṇyaṃ tatkartṛtvaparam / tathā ca 'tadaikṣata'; iti śrutāvīkṣaṇākhyavyāpāre",
    "GSP33bbdip13u:225_3": "kartṛtvokterityarthaḥ / yadvā karmaśabdena sṛṣṭyādikriyocyate / tathātve vaiyadhikaraṇyarm /",
    "GSP33bbdip13u:225_4": "ikṣatipūrvakasṛṣṭyādivyapadeśādityarthaḥ / samanvayasūtrāttadityasya anuṣaṅgasambhave",
    "GSP33bbdip13u:225_5": "'pi 'eko nārāyaṇa āsītsamunirbhūtvā'; () ityādisamākhyāmapi pramāṇīkartuṃ sa ityuktam /",
    "GSP33bbdip13u:225_6": "tadanūdya viṣṇuriti vyākhyātam / viṣṇurevetyanvayaḥ / eveti tu śabdārthaḥ / anena",
    "GSP33bbdip13u:225_7": "samanvayasūtrāttuśabdamātramanuvartanīyamiti sūcitam / sūtre samanvetavyānukterāha",
    "GSP33bbdip13u:225_8": "- atreti / 'sadeva'; ityādisthāna ityarthaḥ / sacchabdeneti pradhānamiti sādhyavākyārthaḥ /",
    "GSP33bbdip13u:225_9": "anena atra sadevetyādisthāne sacchabdenocyamānaḥ sa viṣṇureva, na pradhānam / kutarḥ",
    "GSP33bbdip13u:225_10": "? 'ikṣatikarmavyapadeśāt saḥ'; tataḥ 'tadaikṣata'; itīkṣaṇākhyakriyākartṛtvaśravaṇādīkṣitṛtvasṛṣṭyādikriyayorvā",
    "GSP33bbdip13u:225_11": "śravaṇājjaḍaprakṛtau ca tadasambhavāditi sūtrārtha ukto bhavati / sūtre sacchabdeneti",
    "GSP33bbdip13u:225_12": "śeṣaṃ vinā sa ityasyāvṛttiḥ, tatraikasya pratīkagrahaṇārthatvamiti pakṣer ikṣatikarmavyapadeśāt",
    "GSP33bbdip13u:225_13": "'saḥ'; 'so 'kāmayata'; (tai. 2-6.) ityādiprakaraṇapratipādyaḥ sa viṣṇureva bhavet,",
    "GSP33bbdip13u:225_14": "na pradhānamitayartho 'vaseyaḥ /",
    "GSP33bbdip13u:226": "[BBsBh_1,3.4.5] 'nānyo 'to 'sti draṣṭā'; (bṛ. 5-7-23.) 'nānyadato 'sti",
    "GSP33bbdip13u:227": "draṣṭṛ'; (bṛ. 5-8-11.) ityādinā tasyaiva hi tallakṣaṇam /",
    "GSP33bbdip13u:228_0": "[BBsBhDīp_1,3.4.5] nanvīkṣaṇakartṛtvaṃ viṣṇuvatpradhānasya kiṃ na syādityataścetanasyāpi",
    "GSP33bbdip13u:228_1": "iha hetutvenābhimataṃ mukhyekṣaṇaṃ na sambhavati, kimu jaḍasyetyāśayena tatra pramāṇamāha",
    "GSP33bbdip13u:228_2": "- neti // 'ato'; brahmaṇaḥ sakāśāt 'anyaḥ'; svātantryeṇa draṣṭā draṣṭṛ ca nāstīti",
    "GSP33bbdip13u:228_3": "vājasaneyaprakaraṇadvayagatavākyadvayasyārthaḥ / ādiśabdenaivaṃjātīyakaṃ vākyaṃ gṛhyate /",
    "GSP33bbdip13u:228_4": "'tasya'; viṣṇoreva / hi śabdaḥ prasiddhau / svātantryeṇekṣaṇakartṛtvalakṣaṇaṃ liṅgaṃ",
    "GSP33bbdip13u:228_5": "uktamiti śeṣaḥ / asya tasmānna liṅgasya anyagāmitvaṃ mantavyamityupaskṛtavākyenānvayaḥ /",
    "GSP33bbdip13u:229": "[BBsBh_1,3.4.6] bahutvaṃ cāvikāreṇaivoktam 'ajāyamāno bahudhā vijāyate'; (tai.ā. 3-13-1.) iti //",
    "GSP33bbdip13u:230": "// iti sadadhikaraṇam // 4 //",
    "GSP33bbdip13u:231_0": "[BBsBhDīp_1,3.4.6] nanu viṣṇoravikāritayā siddhatvena tatra bahubhāvākhyavikārānvayāyogānniravakāśavikāritvaliṅgenātrekṣatirgauṇo",
    "GSP33bbdip13u:231_1": "vyākhyeyaḥ / 'sattvātsañjāyate jñānam'; iti smaraṇāt jñānopādānatayā siddhe pradhāne",
    "GSP33bbdip13u:231_2": "tatkartṛtvāsambhavena tatra tasyāmukhyatvādityata āha - bahutvaṃ ceti // castvarthaḥ /",
    "GSP33bbdip13u:231_3": "'avikāreṇa'; vikāritvaṃ vinaiva svarūpabahutvenaivetyarthaḥ / ityādinoktamityanvayaḥ /",
    "GSP33bbdip13u:231_4": "tathā ca bahutvasya sāvakāśatvāt na tadbalenar ikṣatergauṇatvaṃ kalpanīyamiti bhāvaḥ /",
    "GSP33bbdip13u:231_5": "yadvā - 'bahutvaṃ'; 'bahu syām'; iti bahubhāvavacanaṃ ca 'uktaṃ'; vyākhyātam / tathā",
    "GSP33bbdip13u:231_6": "ca ityevamādipramāṇavākyena 'bahu syām'; iti bahubhāvavacanam 'avikāreṇa'; vikāraṃ",
    "GSP33bbdip13u:231_7": "vinaiva niyāmakasvarūpabahutvenaiva mukhyapratipādyenaiva yuktamityuktam iti yojanā /",
    "GSP33bbdip13u:231_8": "tathā ca - siddhānte 'bahu syām'; ityasya tattanniyāmakasvarūpabahubhāvasaṅkalpor'tha",
    "GSP33bbdip13u:231_9": "ityuktaṃ bhavati / na caivaṃ niyāmakasvarūpabahubhāvasaṅkalpānantaraṃ niyamyasṛṣṭirayukteti",
    "GSP33bbdip13u:231_10": "vācyam / gurutvarājatvādeḥ śiṣyabhṛtyasāpekṣatvena tatsaṅkalpānantaraṃ śiṣyādisampādanavat",
    "GSP33bbdip13u:231_11": "niyāmakatāyā niyamyasāpekṣatvena niyāmakabahubhāvasaṅkalpānantaraṃ tatsāpekṣaniyamyasṛṣṭeryuktatvāt",
    "GSP33bbdip13u:231_12": "'ajāyamānaḥ'; avikurvāṇaḥ iti śrutyarthastu dyubhvādinaye 'bhihitaḥ // 4 //",
    "GSP33bbdip13u:232": "// iti sadadhikaraṇam // 4 //",
    "GSP33bbdip13u:233": "// 5. daharādhikaraṇam //",
    "GSP33bbdip13u:234": "[BBsBh_1,3.5.1] candrādityādyādhāratvaṃ viṣṇoruktam / tacca 'atha yadidamasmin",
    "GSP33bbdip13u:235": "brahmapure daharaṃ puṇḍarīkaṃ veśma daharo 'sminnantara ākāśaḥ ..... kiṃ",
    "GSP33bbdip13u:236": "tadatra vidyate .....'; (chāṃ. 8-1-2.)",
    "GSP33bbdip13u:237": "'ubhe asmin dyāvāpṛthivī antareva samāhite ubhāvagniśca vāyuśca",
    "GSP33bbdip13u:238": "sūryācandramasāvubhau vidyunnakṣatrāṇi'; (chāṃ 8-1-3.)",
    "GSP33bbdip13u:239": "ityādinā'kāśasya pratīyate /",
    "GSP33bbdip13u:240_0": "[BBsBhDīp_1,3.5.1] atrādhikaraṇe sarvādhāratayānveṣṭavyatayā ca sākṣādvā vyavadhānena",
    "GSP33bbdip13u:240_1": "vā sāmānyato hṛtpadmasthatvaliṅgasya brahmaṇi samanvayaḥ kriyate / śrutyādisaṅgatiṃ",
    "GSP33bbdip13u:240_2": "viṣayavākyamudāhṛtya viṣayādikaṃ ca sūcayan sayuktikaṃ pūrvapakṣayati - candreti //",
    "GSP33bbdip13u:240_3": "'etasya vā akṣarasya'; (bṛ. 5-8-9.) ityādineti vartate / ādipadena dyāvāpṛthivyādikaṃ",
    "GSP33bbdip13u:240_4": "gṛhyate / tataḥ kimityata āha - tacceti // tadityāvartate / caḥ samuccaye 'vadhāraṇe",
    "GSP33bbdip13u:240_5": "ca / tathā ca 'tatra'; chandogaśrutau yadakṣaranayodāhṛtavākyoktaṃ candrādityādhāratvaṃ",
    "GSP33bbdip13u:240_6": "tadeva tathā tatsamānādhikaraṇaṃ hṛtpadmasthatvaṃ ca ākāśasya 'atha'; ityādinā vākyena",
    "GSP33bbdip13u:240_7": "pratīyata iti yojanā /",
    "GSP33bbdip13u:241_0": "yadyapi bṛhadbhāṣye akṣaranayodāhṛtabṛhadāraṇyakaśrutigatasūryacandrapadayorbrahmarudraparatayā",
    "GSP33bbdip13u:241_1": "vyākṛtatvādevamanuvādo 'nupapannaḥ / tathāpi tayoḥ prasiddhacandrasūryaparatvasyāpyanumatatvādevamuktiḥ /",
    "GSP33bbdip13u:241_2": "yadvā - atra bhāṣye 'pi candrādityapade rudrabrahmapare / ata eva tattvapradīpe akṣaranaye",
    "GSP33bbdip13u:241_3": "'ahaṃ somam'; (ṛ. 10-125-2.) iti vacane somaśabdo rudraparatayā vyākṛtaḥ / tathā",
    "GSP33bbdip13u:241_4": "ca na ko 'pi virodhaḥ / anenākṣaranayoktacandrādityādyādhāratvasya sākṣāt hṛtpadmasthākāśaniṣṭhatākṣepāttena",
    "GSP33bbdip13u:241_5": "asyākṣepikī saṅgatiruktā bhavati / evaṃ sarvādhāratvānveṣṭavyatvasamānādhikaraṇaḥ",
    "GSP33bbdip13u:241_6": "sākṣādvyavadhānena vā sāmānyato hṛtpadmasthatvarūpo viṣayaśca darśitaḥ / na caivaṃ",
    "GSP33bbdip13u:241_7": "'candrāditya'; iti bhāṣyeṇa sa candrādityādyādhāraḥ kiṃ daharākāśaḥ syāt? āhosvittatsthaḥ",
    "GSP33bbdip13u:241_8": "kaścit? iti tattvapradīpena ca virodha iti vācyam / tayorakṣarādhikaraṇākṣepeṇa atra",
    "GSP33bbdip13u:241_9": "pūrvapakṣa iti darśayituṃ pravṛttatvena viṣayapradarśanāyāpravṛttatvāt / 'ākāśasya';",
    "GSP33bbdip13u:241_10": "ityanena prasiddhabhūtākāśasyaiva sarvādhāratayā sākṣāt hṛtpadmasthatvamiti pūrvaḥ",
    "GSP33bbdip13u:241_11": "pakṣaḥ pradarśitaḥ / tathā praśnaprativacanapūrvakaṃ sākṣādākāśasyaivātra sarvādhāratayā",
    "GSP33bbdip13u:241_12": "hṛtpadmasthatvakathanāditi pūrvapakṣayuktiśca pradarśitā bhavati / atra yadyapi 'atha",
    "GSP33bbdip13u:241_13": "yadidamasmin brahmapure daharaṃ puṇḍarīkaṃ veśma daharo 'sminnantarākāśaḥ tasmin",
    "GSP33bbdip13u:241_14": "yadantastadanveṣṭavyaṃ tadvāva vijijñāsitavyamiti / taṃ cadbrūyuḥ...... kiṃ tadatra",
    "GSP33bbdip13u:241_15": "vidyate yadanveṣṭavyaṃ yadvā va vijijñāsitavyamiti / sa brūyādyāvānvāyamākāśastāvāneṣo",
    "GSP33bbdip13u:241_16": "'ntarhṛdaya ākāśaḥ / ubhe asmin dyāvāpṛthivī antareva samāhite / ubhāvagniśca vāyuśca",
    "GSP33bbdip13u:241_17": "sūryācandramasāvubhau / vidyunnakṣatrāṇi'; ityādisamagravākyamudāhartavyam, na tu",
    "GSP33bbdip13u:241_18": "vicchidya / tathāpi samānajātīyaśrutyantaropasaṅgrahāyaivamudāhṛtamiti dhyeyam /",
    "GSP33bbdip13u:241_19": "śrutāvathaśabdaḥ prameyāntarārambhārthaḥ / 'brahmapuram'; ityetat brahmaṇaḥ puraṃ",
    "GSP33bbdip13u:241_20": "nivāsasthānamiti brahmaiva pūrṇatvātpuramiti ca dvedhā vyākhyeyam / 'antarhṛdaye';",
    "GSP33bbdip13u:241_21": "iti saptamyantam / 'ākāśaḥ'; iti prathamāntam / tathā ca etasmin brahmapure śarīre",
    "GSP33bbdip13u:241_22": "yatpuraṃ brahmāsti 'asmin'; tasminbrahmaṇi 'daharaṃ'; dabhramalpaṃ 'puṇḍarīkam';",
    "GSP33bbdip13u:241_23": "abjaṃ 'veśma'; tasya sadmarūpamasti asmin 'antardaharaḥ'; alpo bhūtākāśo 'sti / kiṃ",
    "GSP33bbdip13u:241_24": "cātaḥ? 'tasmin'; ākāśe 'ntaryadvartate 'tadanveṣṭavyaṃ'; jñātavyaṃ mārgitavyaṃ vā /",
    "GSP33bbdip13u:241_25": "nanu na ghaṭādivadanveṣaṇaṃ yuktam, apratyakṣatvādityatastadeva vivṛṇoti - tadvāveti //",
    "GSP33bbdip13u:241_26": "vāvetyavadhāraṇe / tathā ca tadeva 'vijijñāsitavyaṃ'; vicāritavyam / iti guruṇokte",
    "GSP33bbdip13u:241_27": "'taṃ'; guruṃ prati 'cet'; yadi śiṣyāḥ 'brūyuḥ'; pṛccheyuḥ / kimiti? 'atra'; bhūtākāśe",
    "GSP33bbdip13u:241_28": "yadanveṣṭavyaṃ yadvāva vijījñāsitavyamityuktaṃ 'tat'; ādheyasvarūpaṃ 'kiṃ'; kiṃmahimaṃ",
    "GSP33bbdip13u:241_29": "ceti / na ca brahmapure brahmaṇo veśmetyuktyaivākāśasya brahmatvaniścayātpraśnāyoga",
    "GSP33bbdip13u:241_30": "iti vācyam / anyapure 'pyanyasya veśmasambhavādanyaveśmanyapyanyasyāvasthānasambhavāttadukteraniścāyakatvāt /",
    "GSP33bbdip13u:241_31": "evaṃ śiṣyaiḥ pṛṣṭe 'saḥ'; gururbrūyāt /",
    "GSP33bbdip13u:242_0": "kimiti? hṛdo 'ntaḥ antarhṛt tasminnayate 'stīti vyutpattyā 'antarhṛdaye'; tacchabdabodhye",
    "GSP33bbdip13u:242_1": "hṛtpadmagatabhūtākāśe dyāvāpṛthivyādyāśrayaḥ 'ākāśaḥ'; tadākhyaḥ paramātmāstīti /",
    "GSP33bbdip13u:242_2": "nanvaṇau tasmin kathaṃ dyāvāpṛthivyādyavasthitirityatastasya vyāptatvamāha - yāvāniti //",
    "GSP33bbdip13u:242_3": "'ayaṃ'; bahiḥsthitaḥ 'ākāśaḥ'; tadākhyo bhagavān guṇataḥ parimāṇataśca yāvān eṣa",
    "GSP33bbdip13u:242_4": "āntaro 'pi tāvāneva / tathā cāṇāvapi rūper iśaśaktyā mahattvasyāpi sattvādvyāptasya",
    "GSP33bbdip13u:242_5": "tasyānekādhāratvaṃ yujyata eveti bhāvaḥ /",
    "GSP33bbdip13u:243_0": "anyaparityāgenāsyaiva jijñāsyatve ko heturityato 'sya sarvādhāratvākhyaṃ mahimānamāha",
    "GSP33bbdip13u:243_1": "- ubha ityādinā // asminnantare ye ubhe muktāmukte dyāvāpṛthivyau devyau 'samāhite';",
    "GSP33bbdip13u:243_2": "samavasthite / evamubhayavidhau agniśca vāyuścetyetau devau samāśritau / tathā ubhau",
    "GSP33bbdip13u:243_3": "muktāmuktau sūryācandramasau vidyut nakṣatrāṇi ca samāśritānīti chāndogyabhāṣyarītyā",
    "GSP33bbdip13u:243_4": "śrutyarthaḥ / nyāyavivaraṇe tadvivaraṇarūpaṭīkāyāṃ - 'tasmin yadantaḥ'; ityatra hṛtpadmasthākāśagataṃ",
    "GSP33bbdip13u:243_5": "brahmānveṣṭavyamityuktam / na ca padmasthasya brahmatvāsiddhiḥ / śarīrapuṇḍarīkayorbrahma",
    "GSP33bbdip13u:243_6": "prati puratvaveśmatvoktyaiva anveṣṭavyasya brahmatvasiddheḥ / tathā ca padme brahmāstītyukte",
    "GSP33bbdip13u:243_7": "'pi tadbrahma kiṃ prakāramiti bhāvena punaḥ 'kiṃ tadatra vidyate'; iti pṛṣṭe tatprakārajñāpanāya",
    "GSP33bbdip13u:243_8": "'yāvān'; ityādyāha guruḥ / anena ca yadbrahmānveṣṭavyatayoktaṃ tadbrahmāntarhṛdaye",
    "GSP33bbdip13u:243_9": "yāvāneṣa prasiddhākāśastāvān sarvo 'pyākāśo vartate / tasmiṃścākāśe pṛthivyādikaṃ",
    "GSP33bbdip13u:243_10": "sarvaṃ samāśritam / apahatapāpmatvādiguṇakaṃ ca tadityevamākāśādisarvāśriyatvādapahatapāpmatvādiprakāra",
    "GSP33bbdip13u:243_11": "ukto bhavatīti prakārāntareṇa vyākhyātam / pūrvapakṣī tu - 'hṛdaya ākāśe'; iti padaṃ",
    "GSP33bbdip13u:243_12": "saptamyantaṃ kṛtvā daharākāśastho vyāptākāśo 'nveṣṭavya iti vā ākāśaḥ iti prathamāntaṃ",
    "GSP33bbdip13u:243_13": "kṛtvā prāguktadaharabhūtākāśamanūdya yāvānityanena bāhyākāśatulyatayā taṃ viśiṣya",
    "GSP33bbdip13u:243_14": "jijñāsyatvena tatra dyāvāpṛthivyādikamucyata ityāha /",
    "GSP33bbdip13u:244": "[BBsBh_1,3.5.2] sa cākāśo na viṣṇuḥ / 'tasyānte suṣiraṃ sūkṣmaṃ tasmin",
    "GSP33bbdip13u:245": "sarvaṃ pratiṣṭhitam'; (mahānā. 11.) iti śruteriti /",
    "GSP33bbdip13u:246_0": "[BBsBhDīp_1,3.5.2] nanvastvākāśasya sarvādhāratayā hṛtpadmasthatvaṃ tasya cākāśasya",
    "GSP33bbdip13u:246_1": "'ākāśastalliṅgāt'; iti nyāyena viṣṇutvena viṣṇoreva hṛtpadmasthvaṃ sidhyatītyata",
    "GSP33bbdip13u:246_2": "āha - sa ceti // castvarthaḥ, pratijñāsamuccaye vā / tathā ca yassarvādāratayā hṛtpadmasthatvena",
    "GSP33bbdip13u:246_3": "ca śrutyuktaḥ 'sa cākāśo na viṣṇuḥ'; bhūtameva na tu viṣṇurityarthaḥ / kuto vā na",
    "GSP33bbdip13u:246_4": "viṣṇurityata āha - tasyānta iti / sa cetyanuṣaktaścaśabdo 'tra buddhyā viviktasuṣirapadenānvīyate",
    "GSP33bbdip13u:246_5": "'vadhāraṇe ca ayam / śrutisamānoktyupalakṣakaṃ caitat / tathā ca 'tasyānte'; iti",
    "GSP33bbdip13u:246_6": "vākye 'suṣirapadaśruteḥ'; suṣiraśabdaśravaṇāt suṣirasya chidrātmakaprasiddhākāśasyaiva",
    "GSP33bbdip13u:246_7": "śruteḥ sarvādhāratayā hṛtpadmasthatvokteḥ tatsamākhyānādityarthaḥ / 'tasya'; 'padmakośapratīkāśaṃ",
    "GSP33bbdip13u:246_8": "hṛdayaṃ cāpyadhomukham'; iti pūrvavākye prakṛtasya hṛtpadmakośasya 'ante'; antare",
    "GSP33bbdip13u:246_9": "tanmadhye sūkṣmaṃ 'suṣiraṃ'; chidramasti, tasmin 'sarvaṃ'; jagatpratiṣṭhitamiti taittirīyaśrutyarthaḥ /",
    "GSP33bbdip13u:247": "[BBsBh_1,3.5.3] ata āha -",
    "GSP33bbdip13u:248": "sū - oṃ //",
    "GSP33bbdip13u:249": "dahara uttarebhyaḥ | BBs_1,3.14 |",
    "GSP33bbdip13u:250": "// oṃ // 14 //",
    "GSP33bbdip13u:251": "'ya ātmāpahatapāpmā vijaro vimṛtyurviśoko 'vijighatso 'pipāsaḥ satyakāmassatyasaṅkalpaḥ so 'nveṣṭavyaḥ",
    "GSP33bbdip13u:252": "sa vijijñāsitavyaḥ'; (chāṃ 8-7-3.) ityādibhya uttarebhyo guṇebhyo dahare viṣṇureva /",
    "GSP33bbdip13u:253_0": "[BBsBhDīp_1,3.5.3] siddhāntayatsūtramavatārya vyācaṣṭe - ata iti // 'ityādibhyaḥ';",
    "GSP33bbdip13u:253_1": "ityādirūpebhyaḥ 'uttarebhyaḥ'; viṣayavākyānantarabhāvibhyaḥ 'śabdebhyaḥ uktebhyaḥ';",
    "GSP33bbdip13u:253_2": "iti śeṣaḥ / ityādyuttaravākyebhya iti paryavasitārthaḥ / yadvā 'guṇebhyo'; guṇavacanebhya",
    "GSP33bbdip13u:253_3": "ityarthaḥ / hetvasiddhiparihārāya śrutyudāharaṇam / ādipadena 'viśoko 'vijighatso",
    "GSP33bbdip13u:253_4": "'pipāsaḥ satyakāmaḥ satyasaṅkalpaḥ so 'nveṣṭavyaḥ sa vijijñāsitavyaḥ'; ityādikaṃ",
    "GSP33bbdip13u:253_5": "gṛhyate / guṇebhyaḥ ityanenottarapadamuttaratraśrutānekaśabdavācyaguṇopalakṣakamityuktaṃ",
    "GSP33bbdip13u:253_6": "bhavati / 'dahare'; hṛtpadmagatālpākāśe ityanena sūtre 'dahare'; iti saptapyantaṃ",
    "GSP33bbdip13u:253_7": "padaṃ, na paramata iva prathamāntamityuktaṃ bhavati / sthito 'nveṣṭavyatayokta iti",
    "GSP33bbdip13u:253_8": "śeṣaḥ / samanvayasūtrādanuvṛttasya vidheyaparasya tattvityasyārtho viṣṇoreveti /",
    "GSP33bbdip13u:253_9": "anena - 'yaḥ'; iti daharavākyāduttaravākye śrutebhyo guṇebhyo 'dahare'; vijijñāsyatayoktaḥ",
    "GSP33bbdip13u:253_10": "'tattu'; viṣṇureva na bhūtākāśādiriti sūtrārtha ukto bhavati / yo hṛtpadmākāśagataḥ",
    "GSP33bbdip13u:253_11": "paramātmā 'na vadhenāsya hanyate'; (chāṃ. 8-1-5.) iti prāk śarīrasya nāśenāvadhyatvenoktaḥ",
    "GSP33bbdip13u:253_12": "saḥ 'apahatapāpmā'; nityameva svato 'pahatapāpmā pāpātyantābhāvavāniti yāvat / ata",
    "GSP33bbdip13u:253_13": "eva na tatkāryaṃ jarādikamasyetyucyate - vijara ityādinā / 'avijighatsaḥ'; bubhukṣārahitaḥ /",
    "GSP33bbdip13u:253_14": "'apipāsaḥ'; pānecchārahita iti / 'bubhukṣādinā pīḍābhāva ucyate'; iti jñānapādīyaṭīkokternādanapānecchābhāvobhi'dhīyate,",
    "GSP33bbdip13u:253_15": "pramāṇabādhitatvāt / kintu tatpīḍābhāvaḥ / atra hetuḥ - satyakāma iti / tasya yadiṣṭaṃ",
    "GSP33bbdip13u:253_16": "tatsvataḥ eva bhavediti satyakāmaḥ / tatrāpi hetuḥ - 'satyasaṅkalpaḥ'; apratihatasaṅkalpa",
    "GSP33bbdip13u:253_17": "iti / ya evaṃ bhūtaḥ so 'nveṣṭavya iti śrutyarthaḥ /",
    "GSP33bbdip13u:254": "[BBsBh_1,3.5.4] 'yo 'śanāyāpipāse śokaṃ mohaṃ jarāṃ mṛtyumatyeti'; (bṛ. 5-5)",
    "GSP33bbdip13u:255": "'sa eṣa sarvebhyaḥ pāpmabhya uditaḥ'; (chāṃ. 1-6-7.) ityādinā viṣṇoreva hi te guṇāḥ /",
    "GSP33bbdip13u:256_0": "[BBsBhDīp_1,3.5.4] apahatapāpmatvādikaṃ kathaṃ viṣṇutvaniścāyakaṃ, tadgatatvenāsiddhatvādityata",
    "GSP33bbdip13u:256_1": "āha - ya iti // bṛhadāraṇyakaśrutiriyam / 'aśanāyā'; aśanecchā / 'pipāsā'; pānecchā /",
    "GSP33bbdip13u:256_2": "te 'atyeti'; atikramya vartate / yaśca 'śokaṃ'; duḥkhaṃ 'mohaṃ'; mūrchāṃ 'jarāṃ';",
    "GSP33bbdip13u:256_3": "maraṇaṃ cāpyetītyarthaḥ / atratyasya yacchabdasya 'tamātmānaṃ viditvā'; iti tacchrutisthatacchabdenānvayaḥ /",
    "GSP33bbdip13u:256_4": "'sa eṣaḥ'; iti chandogaśrutiḥ / 'sa eṣaḥ'; paramātmā 'pāpmabhyaḥ'; pāpebhyaḥ 'uditaḥ';",
    "GSP33bbdip13u:256_5": "nityaṃ svata evodgataḥ pāparahita ityarthaḥ / 'ityādinā'; vākyena ādiśabdena satyakāmatvādiguṇāntarabodhakavākyāni",
    "GSP33bbdip13u:256_6": "gṛhyante / hi śabdo yata ityarthe / te apahatapāpmatvādirūpottaravākyoktāḥ siddhā",
    "GSP33bbdip13u:256_7": "iti śeṣaḥ / tasmānna teṣāṃ viṣṇuliṅgatvaniścayaḥ iti vākyaśeṣeṇāsyānvayaḥ / anyatra",
    "GSP33bbdip13u:256_8": "pāpādyabhāvasya kathañcidyoge 'pi sarvathā satyakāmatvādikaṃ na yujyata iti jñāpanāyādiśabdabahuvacanayoḥ",
    "GSP33bbdip13u:256_9": "prayogaḥ /",
    "GSP33bbdip13u:257": "[BBsBh_1,3.5.5] nityatīrṇāśanāyādireka eva harissvataḥ /",
    "GSP33bbdip13u:258": "aśanāyādikānanye tatprasādāttaranti hi // iti pādme //",
    "GSP33bbdip13u:259_0": "[BBsBhDīp_1,3.5.5] tathāpi naite guṇā viṣṇoreva, ramādiṣvapi sambhavādityata āha",
    "GSP33bbdip13u:259_1": "- nityeti // 'svataḥ'; anyānapekṣayā nityaṃ tīrṇā aśanāyādayo yena sa harireka eva,",
    "GSP33bbdip13u:259_2": "nānyo 'sti / hareranye ramābrahmādayastu 'aśanāyādikān'; aśanapānecchāśokādidoṣān",
    "GSP33bbdip13u:259_3": "'tatprasādāt'; tasya hareranugrahādeva 'taranti'; atiyanti, na svata ityarthaḥ /",
    "GSP33bbdip13u:259_4": "hi śabdaḥ prasiddhau / 'pādme'; uktamiti śeṣaḥ / ato nirapekṣaguṇānāmanyatrābhāvāt",
    "GSP33bbdip13u:259_5": "viṣṇorevetyuktamiti bhāvaḥ /",
    "GSP33bbdip13u:260": "[BBsBh_1,3.5.6] sāpekṣanirapekṣayośca nirapekṣaṃ svīkartavyam /",
    "GSP33bbdip13u:261_0": "[BBsBhDīp_1,3.5.6] nanu ramādiṣvapahatapāpmatvādīnāmanyānadhīnānāmabhāve 'pi yathā",
    "GSP33bbdip13u:261_1": "kathañcitsattvādanyagataistaiḥ kathaṃ viṣṇutvaniścaya ityata āha - sāpekṣeti // 'sāpekṣam';",
    "GSP33bbdip13u:261_2": "anyādhīnaṃ 'nirapekṣam'; anyānadhīnaṃ tayormadhye ityarthaḥ / co 'vadhāraṇe, nirapekṣameveti",
    "GSP33bbdip13u:261_3": "sambadhyate / apahatapāpmatvādikamiti viśeṣyaṃ prakṛtatvāllabhyate / 'svīkartavyaṃ';",
    "GSP33bbdip13u:261_4": "liṅgatveneti śeṣaḥ / tathā ca vivakṣitaliṅgasyānyatrābhāvāttena viṣṇutvaniścayo bhavatyeveti",
    "GSP33bbdip13u:261_5": "bhāvaḥ /",
    "GSP33bbdip13u:262": "[BBsBh_1,3.5.7] satyakāmaḥ paro nāsti tamṛte viṣṇumavyayam /",
    "GSP33bbdip13u:263": "satyakāmatvamanyeṣāṃ bhavettatkāmyakāmitā // iti skānde // 14 //",
    "GSP33bbdip13u:264_0": "[BBsBhDīp_1,3.5.7] kiṃ ca sāpekṣatvanirapekṣatvādiviśeṣitānāmapahatapāpmatvādīnāmabhāvarūpāṇāmanyatrākāśādau",
    "GSP33bbdip13u:264_1": "sākṣādvābhimānidvārā vā yathākathañcidvṛttāvapi na kathañcidanyatra satyakāmatvādyastīti",
    "GSP33bbdip13u:264_2": "yuktastena viṣṇutvaniścaya ityāha - satyakāma iti // 'avyayam'; akṣīṇakāmamamoghakāmaṃ",
    "GSP33bbdip13u:264_3": "satyakāmaṃ viṣṇum 'ṛte'; vinā 'paro 'nyaḥ'; viṣṇoranyaḥ satyakāmaḥ satyasaṅkalpaśca",
    "GSP33bbdip13u:264_4": "nāsti / viṣṇau tadbhāvasya tadanyasmin tadabhāvasya ca pratipādanāya vakroktiḥ /",
    "GSP33bbdip13u:264_5": "viṣṇoranyeṣāṃ ramādīnāṃ kvacidāgame pratīyamānamapi satyakāmatvaṃ 'tatkāmyakāmitā';",
    "GSP33bbdip13u:264_6": "viṣṇukāmanāviṣayaviṣayakakāmanāvattvarūpameva bhavenna mukhyamityarthaḥ / tathā cāpahatapāpmatvaṃ",
    "GSP33bbdip13u:264_7": "svataḥ parādhīnaṃ ceti yathā dvividhaṃ, na tathā satyakāmatvaṃ kiṃ tvekavidhaṃ, tacca",
    "GSP33bbdip13u:264_8": "mukhyaṃ viṣṇāveva, anyatra tu pāribhāṣikamiti bhāvaḥ / 'skānde'; uktamiti śeṣaḥ /",
    "GSP33bbdip13u:264_9": "ataḥ satyakāmatvādivivakṣayā viṣṇoreva hi te guṇā ityuktaṃ yuktamiti bhāvaḥ /",
    "GSP33bbdip13u:265": "[BBsBh_1,3.5.8] sū - oṃ //",
    "GSP33bbdip13u:266": "gatiśabdābhyāṃ tathā hi dṛṣṭaṃ liṅgaṃ ca | BBs_1,3.15 |",
    "GSP33bbdip13u:267": "// oṃ // 15 //",
    "GSP33bbdip13u:268": "'aharahargacchantya etaṃ brahmalokaṃ na vindanti'; (chāṃ. 8-3-2.)",
    "GSP33bbdip13u:269": "iti suptasya tadgatirbrahmaśabdaścocyate /",
    "GSP33bbdip13u:270_0": "[BBsBhDīp_1,3.5.8] yuktyantareṇa viṣṇorhṛtpadmasthatvaṃ pratipādayatsūtramupanyasyāsiddhiparihārāya",
    "GSP33bbdip13u:270_1": "śrutyudāharaṇapūrvakaṃ vyācaṣṭe - gatīti // 'imāḥ'; suptāḥ prajāḥ 'aharahaḥ'; pratidinametaṃ",
    "GSP33bbdip13u:270_2": "'gacchantyaḥ'; prāpyamāṇāḥ 'etaṃ'; brahmalokaṃ brahmaṇo viṣṇorāvāsasthānabhūtaṃ hṛtpadmaṃ",
    "GSP33bbdip13u:270_3": "taddvārā tatratyaṃ brahma sākṣāllokapadoktaṃ brahmākhyamāśrayaṃ vā 'na vindanti';",
    "GSP33bbdip13u:270_4": "na vijānanti, sa eṣa ātmā hṛdīti śrutyarathaḥ / itīti / iti chandogavākye 'suptasya';",
    "GSP33bbdip13u:270_5": "cetanasya 'tadgatiḥ'; aharaho hṛdgataṃ brahmalokaṃ prati gatiḥ prāptiḥ 'ucyate';",
    "GSP33bbdip13u:270_6": "vyapadiśyata ityarthaḥ / 'brahmaśabdaḥ'; ityatrāpi taditi padaṃ buddhyā vivicya vipariṇāmena",
    "GSP33bbdip13u:270_7": "sambadhyate / tathā ca tasmin prāpyamāṇe hṛdgate brahmaloke 'brahmaśabdaḥ'; 'ucyate';",
    "GSP33bbdip13u:270_8": "śrūyate ityarthaḥ / ucyate ca ityapi sambandhaḥ / caḥ samuccaye / yata iti śeṣaḥ /",
    "GSP33bbdip13u:270_9": "asyāto 'pi dahare viṣṇureveti pradhānasādhyenānvayaḥ /",
    "GSP33bbdip13u:271": "[BBsBh_1,3.5.9] 'satā somya tadā sampanno bhavati'; (chāṃ. 6-7-1.)",
    "GSP33bbdip13u:272": "iti śrutestaṃ hi supto gacchati /",
    "GSP33bbdip13u:273_0": "[BBsBhDīp_1,3.5.9] suptaprāpyatvaṃ kuto viṣṇutvaniścāyakamityata āha - sateti //",
    "GSP33bbdip13u:273_1": "he 'somya'; bhaktijñānārha śvetaketo 'tadā'; suptikāle 'satā'; brahmaṇā 'sampannaḥ';",
    "GSP33bbdip13u:273_2": "saṅgato bhavatītyarthaḥ / uddālakavākyametat / śruteriti pañcamī / 'taṃ'; viṣṇum /",
    "GSP33bbdip13u:273_3": "hi śabdaḥ prasiddhau / 'gacchati'; prāpnoti / iti jñāyate iti śeṣaḥ / tathā ca suptaprāpyatvasya",
    "GSP33bbdip13u:273_4": "viṣṇuliṅgatvena śrutiprasiddhatvāt tena viṣṇutvaniścayo bhavatīti bhāvaḥ /",
    "GSP33bbdip13u:274": "[BBsBh_1,3.5.10] 'araśca ha vai ṇyaścārṇavau brahmaloke'; (chāṃ 8-5-3.) iti liṅgaṃ ca tathā dṛṣṭam /",
    "GSP33bbdip13u:275_0": "[BBsBhDīp_1,3.5.10] 'liṅgaṃ ca tathā hi dṛṣṭam'; iti sūtraśeṣaṃ hetvantaraparatayā",
    "GSP33bbdip13u:275_1": "vyācaṣṭe - araśceti // ca śabdo hetusamuccaye / yathā suptagamyatvam 'aharahaḥ';",
    "GSP33bbdip13u:275_2": "iti śrutau hṛtpadmasthe dṛṣṭam, tathā araṇyanāmāmṛtasamudradvayāśrayalokavattvarūpaṃ",
    "GSP33bbdip13u:275_3": "liṅgamapi 'araśca'; iti śrutau hṛtpadmasthe dṛṣṭaṃ śrutamiti / upamāyāṃ tathāśabdaḥ /",
    "GSP33bbdip13u:275_4": "anenāsiddhiḥ parihṛtā / na ca gatiśabdayorivāsya sannidhau hṛtpadmasthasyānukterasiddhyanivṛttiriti",
    "GSP33bbdip13u:275_5": "vācyam / hṛtpadmasthasya brahmaṇa āvāsatvena nimittena tallokabhūte hṛtpadme 'etaṃ",
    "GSP33bbdip13u:275_6": "brahmalokam'; iti prayuktasya brahmalokaśabdasyāṇyāśrayaloke 'pi prayogāttanmukhena",
    "GSP33bbdip13u:275_7": "tādṛśalokavattvarūpaliṅgasya hṛtpadmasthabrahmaniṣṭhatāyā prāptatvāt / dṛṣṭamityanantaraṃ",
    "GSP33bbdip13u:275_8": "yata iti śeṣaḥ / asyāto 'pi dahare viṣṇureveti pratijñāvākyenānvayaḥ / śrutau havā",
    "GSP33bbdip13u:275_9": "iti nipātau prasiddhidyotakau / samudrayoranyonyasamuccaye ca śabdau / tathā ca brahmaṇo",
    "GSP33bbdip13u:275_10": "viṣṇorloke śvetadvīpe araṇyākhyārṇavau sudhāsamudrau arṇavopame sudhāsarasī vā sta",
    "GSP33bbdip13u:275_11": "iti śrutyarthaḥ /",
    "GSP33bbdip13u:276": "[BBsBh_1,3.5.11] araśca vaiṇyaśca sudhāsamudrau tatraiva sarvābhimatapradau dvau /",
    "GSP33bbdip13u:277": "ityādinā tasyaiva hi tallakṣaṇatvenocyate // 15 //",
    "GSP33bbdip13u:278_0": "[BBsBhDīp_1,3.5.11] nanu hṛtpadmasthasyāraṇyāśrayalokavattvaliṅgaśravaṇe 'pi kuto",
    "GSP33bbdip13u:278_1": "'yaṃ viṣṇurityato 'raṇyāśrayatvasya viṣṇulokaikaliṅgatvena smṛtisiddhatvādityāśayena",
    "GSP33bbdip13u:278_2": "sautrahiśabdābhipretāṃ smṛtiṃ darśayati - araśceti // vaiśabdaḥ prasiddhau / caśabdau",
    "GSP33bbdip13u:278_3": "parasparasamuccaye / 'tatraiva'; kṣīrābdhimadhyasthitaviṣṇuloka eva 'sarvābhimatapradau';",
    "GSP33bbdip13u:278_4": "sarveṣṭakarau sta ityarthaḥ / evakāro 'nyatra sattvavyāvartakaḥ / tenāraṇyāśrayalokavattvaliṅgasya",
    "GSP33bbdip13u:278_5": "viṣṇutvenāvyabhicāraḥ siddhyati / ata eva bhāṣye tasyaivetyevakāraḥ / 'ityādinā';",
    "GSP33bbdip13u:278_6": "puruṣottamadhyānacakravākyena 'tasyaiva'; viṣṇoreva 'tat'; sudhārṇavadvayāśrayalokavattvaṃ",
    "GSP33bbdip13u:278_7": "'lakṣaṇatvena'; liṅgatvena 'ucyate'; pratipādyate ityarthaḥ / 'hi'; yasmādityarthe /",
    "GSP33bbdip13u:278_8": "tasmādetalliṅgabalāt viṣṇutvaniśrayo yukta iti vākyaśeṣaḥ / yadvā - brahmalokamiti",
    "GSP33bbdip13u:278_9": "hṛtpadmasya viṣṇulokatvokteḥ tadantargato viṣṇurityuktaṃ, brahmalokapadaṃ kuto viṣṇulokavācītyata",
    "GSP33bbdip13u:278_10": "āha - araśceti / brahmalokapadasya viṣṇuloke 'araśca'; iti vākye prayogādatra hṛtpadme",
    "GSP33bbdip13u:278_11": "prayuktam 'etaṃ brahmalokam'; iti padamapi viṣṇulokaparameva / na ca 'araśca'; iti",
    "GSP33bbdip13u:278_12": "śrutāvapi brahmalokapadaṃ kuto viṣṇulokaparamiti vācyam / yatastatrāraṇyāśrayatvaliṅgaṃ",
    "GSP33bbdip13u:278_13": "śrutamityarthaḥ / athāpyaraṇyāśrayatvasya bhagavallokaliṅgatvaṃ kuta ityata āha -",
    "GSP33bbdip13u:278_14": "araśceti // asmin pakṣe sautraṃ liṅgapadaṃ hṛtpadmasthasya brahmatvarūpapradānasādhye",
    "GSP33bbdip13u:278_15": "hetutvābhāvātsūtre liṅgaśabdena pṛthaguktiḥ / pūrvavyākhyāne 'pi gatiśabdayorivāsya",
    "GSP33bbdip13u:278_16": "liṅgasya viṣṇuniṣṭhatāyā upapādanasāpekṣatvena spaṣṭatvābhāvādgatiśabdaliṅgairityanuktvā",
    "GSP33bbdip13u:278_17": "liṅgaṃ ceti pṛthaguktiryuktā / anena - na kevalamuttarebhyo guṇebhyaḥ, kintu gatiśabdābhyāṃ",
    "GSP33bbdip13u:278_18": "ca 'aharahaḥ'; iti vākye hṛtpadmasthaniṣṭhatayā śrutābhyāṃ suptaprāpyabrahmaśabdābhyāṃ",
    "GSP33bbdip13u:278_19": "ca dahare viṣṇureveti jñāyate / na kevalametābhyāmeva, kintu yataḥ 'araśca'; iti",
    "GSP33bbdip13u:278_20": "śrutau 'tathā'; gatiśabdayoriva 'hi'; viṣṇuliṅgatvena smṛtisiddhamaraṇyāśrayalokavattvarūpaṃ",
    "GSP33bbdip13u:278_21": "liṅgaṃ hṛtpadmasthe viṣṇuloke prayuktabrahmalokapadasya hṛtpadme prayogāt 'dṛṣṭaṃ';",
    "GSP33bbdip13u:278_22": "śrutamato 'pi dahare viṣṇureva / yadvā - kuto 'tra prayuktasya brahmalokapadasya",
    "GSP33bbdip13u:278_23": "viṣṇulokaparatvam? 'araśca'; iti vākye viṣṇuloke brahmalokapadaprayogāt / atrāpi",
    "GSP33bbdip13u:278_24": "'etaṃ brahmalokam'; iti tasyaiva prayogāt / na ca tatrāpi viṣṇulokaparatvaṃ kutaḥ?",
    "GSP33bbdip13u:278_25": "yato 'raṇyāśrayatvaṃ liṅgaṃ 'dṛṣṭaṃ'; śrutamata iti sūtrārtha ukto bhavati /",
    "GSP33bbdip13u:279": "[BBsBh_1,3.5.12] sū - oṃ //",
    "GSP33bbdip13u:280": "dhṛteśca mahimno 'syāsminnupalabdheḥ | BBs_1,3.16 |",
    "GSP33bbdip13u:281": "// oṃ // 16 //",
    "GSP33bbdip13u:282": "'eṣa seturvidhṛtiḥ'; (chāṃ. 8-4-1.) iti dhṛteḥ,",
    "GSP33bbdip13u:283_0": "[BBsBhDīp_1,3.5.12] hetvantareṇa viṣṇorhṛtpadmasthatvaṃ pratipādayatsūtramupanyasya",
    "GSP33bbdip13u:283_1": "vyācaṣṭe - dhṛteriti // 'iti dhṛteḥ'; ityasya 'asminnasya'; iti padānuvartanenetyasminvākye",
    "GSP33bbdip13u:283_2": "'sya hṛtpadmasthasya dhṛtipadoktasarvādhāratvaśruterityarthaḥ / asya dahare viṣṇureveti",
    "GSP33bbdip13u:283_3": "pratijñāvākyenānvayaḥ / śrutau vidhṛtiḥ seturityanvayaḥ / tatra vidhṛtirityetatsetutve",
    "GSP33bbdip13u:283_4": "hetuḥ / tathā ca ya ātmā hṛtpadmasthatvenoktaḥ sa eṣa 'eṣāṃ'; bhūrādilokānām 'asambhedāya';",
    "GSP33bbdip13u:283_5": "asāṅkaryāya avidāraṇāyeti, vyāsatīrthīyoktarītyā varṇāśramasāṅkaryābhāvāyeti vā 'vidhṛtiḥ';",
    "GSP33bbdip13u:283_6": "dhāraṇapoṣaṇasamartho 'ta eva seturiva 'setuḥ'; āśraya ityarthaḥ / dhārakatvaṃ ca",
    "GSP33bbdip13u:283_7": "na dhāryādbahiṣṭhatayā, kintvantaḥkṛtajagattvena, 'śritamasmin jagatsarvamiti seturitīritaḥ';",
    "GSP33bbdip13u:283_8": "ityukteḥ mukhyārtha eva vā setuśabdaḥ / yadyapi 'sa seturvidhṛtiḥ'; iti chandogaśrutipāṭhaḥ /",
    "GSP33bbdip13u:283_9": "tathāpi śākhāntarāṇāmapyatropasaṅgrahāyaivamuktiḥ / evamanyatrāpīti sampradāyavidaḥ /",
    "GSP33bbdip13u:284": "[BBsBh_1,3.5.13] 'eṣa bhūtādhipatireṣa bhūtapālaḥ'; (bṛ. 6-4-21.) ityādyasya mahimno 'sminnupalabdheḥ /",
    "GSP33bbdip13u:285_0": "[BBsBhDīp_1,3.5.13] evaṃ setusamuccāyakasautracaśabdasya yathāśrutānvayena liṅgoktiparatayā",
    "GSP33bbdip13u:285_1": "dhṛteścetyaṃśaṃ vyākhyāyedānīṃ samagraṃ sūtraṃ samānoktirūpasamākhyāparatayā vyācaṣṭe",
    "GSP33bbdip13u:285_2": "- eṣa iti // dhṛteritipadamatrānuṣajyate / asmin pakṣe sautracaśbada upalabdheścetyanveti /",
    "GSP33bbdip13u:285_3": "tathā ca na kevalaṃ dhṛterliṅgāt, kintu 'dhṛteḥ'; dhṛtiyuktāyāstadbodhikāyā upalabdheḥ",
    "GSP33bbdip13u:285_4": "vāsaneyake 'ya eṣo 'ntarhṛdaya ākāśastasmin śete sarvasya vaśī'; (bṛ. 6-4-21.) ityādyuktvā",
    "GSP33bbdip13u:285_5": "āmnātāyāḥ 'eṣa sarveśvara eṣa bhūtādhipatireṣa bhūtapāla eṣa seturvidharaṇa eṣāṃ",
    "GSP33bbdip13u:285_6": "lokānāmasambhedāya'; ityukteḥ samānokteśca dahare viṣṇureveti yojanā / samākhyāyāḥ",
    "GSP33bbdip13u:285_7": "kuto viṣṇuparatvamityata āha - eṣa iti / ityādīti luptatṛtīyāvibhaktiko nirdeśaḥ /",
    "GSP33bbdip13u:285_8": "ādiśabdena 'eṣa sarvasya vaśī eṣa sarvasyādhipatireṣa sarveśvaraḥ'; (bṛ. 6-4-21.)",
    "GSP33bbdip13u:285_9": "iti pūrvavākyam 'eṣa seturvidharaṇa eṣāṃ lokānāmasambhedāya'; ityuttaravākyaṃ ca",
    "GSP33bbdip13u:285_10": "gṛhyate / ata eva madhyasthavākyagrahaṇaṃ kṛtam / asya mahimna iti vyadhikaraṇaṣaṣṭhyau /",
    "GSP33bbdip13u:285_11": "upalabdherityāvṛttamatrānveti / tathā ca 'asmin'; vājasaneyake 'eṣa bhūtādhipatiḥ';",
    "GSP33bbdip13u:285_12": "ityādinā vākyena 'asya'; viṣṇorbhūtādhipatitvādimahimnaḥ 'asmin'; daharākāśagate",
    "GSP33bbdip13u:285_13": "vastuni 'upalabdheḥ'; uktatvāditi yojanā / ya eṣa sarvasyādhipatiḥ, yaścaiṣa sarveśvaro,",
    "GSP33bbdip13u:285_14": "yaścaiṣa prasiddho 'bhūtādhipatiḥ'; bhūta evādhipatirnāsyādhipatyamādimat, yaścaiṣa",
    "GSP33bbdip13u:285_15": "bhūta eva pālako, yaśca 'eṣāṃ'; bhūrādilokānām 'asambhedāya'; amelanāya eṣāṃ 'vidharaṇaḥ';",
    "GSP33bbdip13u:285_16": "vidhāraṇasamarthaḥ, na kevalaṃ sāmarthyamātraṃ, kintu ya eṣāṃ lokānāṃ 'setuḥ'; āśrayaśca,",
    "GSP33bbdip13u:285_17": "tametaṃ bhagavantaṃ brāhmaṇā vividiṣantīti śrutyarthaḥ / anena - na kevalaṃ pūrvoktahetubhyaḥ,",
    "GSP33bbdip13u:285_18": "kintu vidhṛteścāsmin prakaraṇe 'sa seturvidhṛtiḥ'; iti sarvādhāratvaliṅgaśravaṇādapi",
    "GSP33bbdip13u:285_19": "daharapadmastho viṣṇureva / na cāsya hṛtpadmasthatvaṃ kuta iti vācyam / 'asya'; hṛtpadmasthasya",
    "GSP33bbdip13u:285_20": "'mahimnaḥ'; apahatapāpmatvāderlakṣaṇasya 'asmin'; sarvādhāre 'sarve pāpmāno 'to nivartante';",
    "GSP33bbdip13u:285_21": "(chāṃ.8-4-1.) ityanena 'upalabdheḥ'; uktatvāt / na kevalaṃ dhṛterliṅgāt, kintu dhṛterdhṛtiyuktāyā",
    "GSP33bbdip13u:285_22": "upalabdherukteḥ / 'ya eṣo 'ntarhṛdaya ākāśastasmin śete .... eṣa seturvidharaṇaḥ';",
    "GSP33bbdip13u:285_23": "iti vājasaneyasamākhyāyāśca dahare viṣṇureva / samākhyāyā api kuto viṣṇuviṣayatvam?",
    "GSP33bbdip13u:285_24": "'asmin'; vājasaneyake 'asya'; viṣṇoḥ 'mahimno'; bhūtādhipatitvāderuktatvāditi sūtrārtha",
    "GSP33bbdip13u:285_25": "ukto bhavati / yadyapi 'asya mahimnaḥ'; ityādyaṃśo bhāṣye dhṛteścetyasya liṅgaparatayā",
    "GSP33bbdip13u:285_26": "yojanāyāṃ nānvitaḥ / tathāpi ṭīkāyāṃ 'sarve pāpmāno 'taḥ'; iti tallakṣaṇokteścetyuktatvāt",
    "GSP33bbdip13u:285_27": "liṅgasya hṛtpadmasthatvarūpapakṣadharmopapādakatayāpi yojanīyaḥ /",
    "GSP33bbdip13u:286": "[BBsBh_1,3.5.14] 'etasmin khalvakṣare gārgyākāśa otaśca'; (bṛ. 5-8-11.)",
    "GSP33bbdip13u:287": "'etasya vā akṣarasya praśāsane gārgi'; (bṛ. 5-8-9.)",
    "GSP33bbdip13u:288_0": "[BBsBhDīp_1,3.5.14] yaduktaṃ sarvādhāratvaliṅgaśravaṇāt hṛtpadmastho viṣṇuriti, tatra",
    "GSP33bbdip13u:288_1": "sarvādhāratvaṃ kuto viṣṇutvaniścāyakaṃ, tatsamānādhikaraṇatvenāsiddhatvādityata āha",
    "GSP33bbdip13u:288_2": "- etasminniti // 'etasya vā akṣarasya praśāsane'; iti pratīkagrahaṇena 'etasya vā",
    "GSP33bbdip13u:288_3": "akṣarasya praśāsane gārgi sūryācandramasau vidhṛtau tiṣṭhataḥ, etasya vā akṣarasya",
    "GSP33bbdip13u:288_4": "praśāsane gārgi dyāvāpṛthivyau'; ityādibahuvākyāni sūcayati / imānyakṣaranaye vyākṛtāni /",
    "GSP33bbdip13u:289": "[BBsBh_1,3.5.15] 'sa hi sarvādhipatiḥ sa hi sarvapālaḥ sar iśaḥ sa",
    "GSP33bbdip13u:290": "viṣṇuḥ'; 'patiṃ viśvasyātmeśvaram'; (mahānā. 11.) ityādiśrutibhyastasya hyeṣa mahimā /",
    "GSP33bbdip13u:291_0": "[BBsBhDīp_1,3.5.15] nanu samākhyāśrutyuktaḥ sarveśvaratvādimahimā kuto viṣṇoravagata",
    "GSP33bbdip13u:291_1": "ityata āha - sa hīti // 'sa hi'; ityārabhya 'sa viṣṇuḥ'; ityantamekaṃ vākyaṃ śrutyantaragatam /",
    "GSP33bbdip13u:291_2": "'saḥ'; prakṛtaḥ / 'hiḥ'; prasiddhau / 'patiṃ viśvasya'; iti nārāyaṇānuvākasthaṃ vākyam /",
    "GSP33bbdip13u:291_3": "'viśvasya'; acetanaprapañcasya patiṃ 'ātmeśvaraṃ'; cetaneśvaraṃ nārāyaṇaṃ tadviśvamupajīvatītyarthaḥ /",
    "GSP33bbdip13u:291_4": "ityādīti / evamādiśrutivākyebhya ityarthaḥ / ādiśabdenaitajjātīyaṃ gṛhyate / tṛtīyārthe",
    "GSP33bbdip13u:291_5": "pañcamī / 'tasya'; viṣṇoḥ 'hiḥ'; prasiddhau hetau vā / 'eṣa sarveśvaraḥ'; (bṛ.6-4-22.)",
    "GSP33bbdip13u:291_6": "ityādimahimā / avagata iti śeṣaḥ / tasmānnaiteṣāṃ viṣṇutvarūpasādhyasāmānādhikaraṇyāsiddhiriti",
    "GSP33bbdip13u:291_7": "vākyaśeṣaḥ /",
    "GSP33bbdip13u:292": "[BBsBh_1,3.5.16] sarveśo viṣṇurevaiko nānyo 'sti jagataḥ patiḥ /",
    "GSP33bbdip13u:293": "iti ca skānde // 16 //",
    "GSP33bbdip13u:294_0": "[BBsBhDīp_1,3.5.16] nanu sarveśvaratvādikaṃ viṣṇuvadanyasyāpi kiṃ na syādityata āha",
    "GSP33bbdip13u:294_1": "- sarveśa iti // atra sarvajagacchabdau cetanācetanaprapañcaparau / yadvā - jagataḥ",
    "GSP33bbdip13u:294_2": "patiriti pratiyogitvenaivoktasyānuvādaḥ / athavā - 'patiḥ'; pālakaḥ / tathā ca sarveśvaraḥ",
    "GSP33bbdip13u:294_3": "sarvapālakaśca viṣṇureka eva nānyo 'stītyarthaḥ / iti skānda ityasya evakāroktapadādhyāhāreṇa",
    "GSP33bbdip13u:294_4": "tasyahyeṣa mahimeti pūrveṇānvayaḥ / tasmānnaitalliṅgānāmanyatra sāvakāśatvaṃ śaṅkyamiti",
    "GSP33bbdip13u:294_5": "vākyaśeṣaḥ /",
    "GSP33bbdip13u:295": "[BBsBh_1,3.5.17] sū - oṃ //",
    "GSP33bbdip13u:296": "prasiddheś ca | BBs_1,3.17 |",
    "GSP33bbdip13u:297": "// oṃ // 17 //",
    "GSP33bbdip13u:298": "'tatrāpi daharaṃ gaganaṃ viśokastasmin yadantastadupāsitavyam'; (mahānā. 10-7.) iti prasiddheśca //",
    "GSP33bbdip13u:299_0": "[BBsBhDīp_1,3.5.17] samākhyāntararūpayuktyantareṇa viṣṇorhṛtpadmagatākāśasthatvaṃ",
    "GSP33bbdip13u:299_1": "sādhayatsūtraṃ paṭhitvā vyācaṣṭe - prasiddheśceti // itītyanantaraṃ śrutāviti śeṣaḥ /",
    "GSP33bbdip13u:299_2": "tasyetyanuvartate / 'tasya'; viṣṇoḥ 'tasya'; hṛtpadmasthasyeti tadarthaḥ / anena",
    "GSP33bbdip13u:299_3": "- sūtre 'syāsminnitipadadvayaṃ pūrvasūtrādanuvartanīyam / tathā ca na kevalaṃ vājasaneyasamākhyānāt,",
    "GSP33bbdip13u:299_4": "kintu 'asmin'; tatrāpīti taittirīyaśrutivākye 'asya'; hṛtpadmasthasya viṣṇutvaprasiddheśca",
    "GSP33bbdip13u:299_5": "tatsamākhyānādapi daharapadmastho viṣṇureveti sūtrārtha ukto bhavati / 'divye brahmapure",
    "GSP33bbdip13u:299_6": "hyeṣa vyomnyātmā sampratiṣṭhitaḥ'; (muṃ. 2-2-7.) ityātharvaṇe prasiddheśca / 'ya",
    "GSP33bbdip13u:299_7": "eṣo 'ntarhṛdaya ākāśastasminnayaṃ puruṣaḥ'; (tai. 1-2-1.) iti taittirīyavākyāntare",
    "GSP33bbdip13u:299_8": "prasiddheśceti sūtrasya yadvṛttyantaraṃ ṭīkāyāṃ sūcitaṃ, tadbhāṣyasthetiśabdasyādyarthatvamāśrityeti",
    "GSP33bbdip13u:299_9": "draṣṭavyam / śrutau 'daharaṃ vipāpmaṃ paraveśmabhūtaṃ yatpuṇḍarīkaṃ puramadhyasaṃstham';",
    "GSP33bbdip13u:299_10": "(mahānā. 10-7.) iti vākye yat 'daharam'; alpaṃ parasya brahmaṇaḥ sadmabhūtam, ata",
    "GSP33bbdip13u:299_11": "eva vigatapāpaṃ dehākhyabrahmapuramadhye saṃsthaṃ hṛdayakamalaṃ prakṛtaṃ tattatreti",
    "GSP33bbdip13u:299_12": "parāmṛśyate / tathā ca 'tatrāpi'; puṇḍarīke 'pi yat 'daharam'; alpaṃ gaganamasti",
    "GSP33bbdip13u:299_13": "tasmin 'antaḥ'; antare 'viśoko'; viśokaṃ viśokapadopalakṣitaṃ jarādiśūnyaṃ yadbrahma",
    "GSP33bbdip13u:299_14": "tadupāsitavyamityarthaḥ / viśokaḥ iti liṅgavyatyayaḥ chāndasaḥ / tattvapradīpe tu",
    "GSP33bbdip13u:299_15": "- liṅgavyatyāsastasya puruṣatvajñāpanārthaḥ / 'ya ātmāpahatapāpmā vijaro vimṛtyurviśokaḥ';",
    "GSP33bbdip13u:299_16": "ityādāvuditaguṇānāmadhikaraṇaikyabalena sannidhīyamānānāmanukarṣaṇārthaśceti prayojanamuktam /",
    "GSP33bbdip13u:300": "[BBsBh_1,3.5.18] tadantassthatvāpekṣatvānna suṣiraśrutivirodhaḥ // 17 //",
    "GSP33bbdip13u:301_0": "[BBsBhDīp_1,3.5.18] nanu sākṣāt padmagatasya viṣṇutvābhyupagame suṣiraśrutivirodhaḥ /",
    "GSP33bbdip13u:301_1": "evaṃ padmagatākāśasyaiva viṣṇutvābhyupagame 'pi suṣiraśrutivirodhaḥ, suṣiraśabdasyākāśavācitvāt /",
    "GSP33bbdip13u:301_2": "etadvihāya daharapadmasyākāśatvaṃ, viṣṇostvākāśagatatvaṃ, tasyaiva sarvādhāratvamityupagame",
    "GSP33bbdip13u:301_3": "'pi suṣiraśrutivirodhaḥ / tatra sākṣātsuṣirasya sarvādhāratvokterityata āha - tadantasstheti //",
    "GSP33bbdip13u:301_4": "buddhyā viviktasuṣiraśrutipadaṃ ṣaṣṭhyantamatrānvīyate / tathā ca 'suṣiraśruteḥ';",
    "GSP33bbdip13u:301_5": "iti suṣirapadaghaṭitaśruteḥ 'tadantassthāpekṣatvāt'; padmagatasuṣirāntassthaparamātmānamapekṣya",
    "GSP33bbdip13u:301_6": "pravṛttatvāttasya ca sarvādhāratvānna suṣiraśrutivirodho 'smadabhyupagamasyetyarthaḥ /",
    "GSP33bbdip13u:301_7": "yathā mandirasthamañjūṣāntargatamapi vastu mandirasthamiti saṅgīyate, evamihāpīti",
    "GSP33bbdip13u:301_8": "bhāvaḥ / tadantassthatveti pāṭhe paramātmanaḥ suṣirāntassthatvamapekṣya śruteḥ pravṛttatvādityarthaḥ /",
    "GSP33bbdip13u:302": "[BBsBh_1,3.5.19] sū - oṃ //",
    "GSP33bbdip13u:303": "itaraparāmarśātsa iti cennāsaṃbhavāt | BBs_1,3.18 |",
    "GSP33bbdip13u:304": "// oṃ // 18//",
    "GSP33bbdip13u:305": "'paraṃ jyotirupasampadya svena rūpeṇābhiniṣpadyate,'; (chāṃ. 8-12-3.) 'eṣa ātmeti hovāca'; (chāṃ. 4-15-1.)",
    "GSP33bbdip13u:306": "iti jīvaparāmarśātsa iti cet -",
    "GSP33bbdip13u:307_0": "[BBsBhDīp_1,3.5.19] bhagavato hṛtpadmasthatvamākṣipya samādadhatsūtramupanyasyākṣepāṃśaṃ",
    "GSP33bbdip13u:307_1": "tāvadvyācaṣṭe - itareti // 'niṣpadyate'; ityanantaramityuktasyeti śeṣaḥ / asya ca",
    "GSP33bbdip13u:307_2": "samāsapraviṣṭajīvapadenānvayaḥ / anena sūtre asminnasyetyasyānuvṛttiḥ / itarapadaṃ",
    "GSP33bbdip13u:307_3": "siddhāntyabhimatabrahmapratiyogijīvaparam / ata eva śrutāveṣa iti jīvaparāmarśaḥ /",
    "GSP33bbdip13u:307_4": "siddhānte śrutyarthastu vakṣyate /",
    "GSP33bbdip13u:308": "[BBsBh_1,3.5.20] na, tasya svato 'pahatapāpmatvādyasambhavāt // 18 //",
    "GSP33bbdip13u:309_0": "[BBsBhDīp_1,3.5.20] dhṛtisūtrāt 'asyāsmin upalabdheḥ'; ityasyānuvṛttimabhipretyaparihārāṃśaṃ",
    "GSP33bbdip13u:309_1": "vyācaṣṭe - neti // hṛtpadmastho na jīva ityarthaḥ / kuto netyatastatrānuvṛttavākyena",
    "GSP33bbdip13u:309_2": "'asmin'; prakaraṇe 'asya'; apahatapāpmatvāderupalabdherityasya hetorlābhāttamanupanyasyoktahetorjīve",
    "GSP33bbdip13u:309_3": "niravakāśatvoktiparatayāsambhavādityaṃśaṃ vyācaṣṭe - tasyeti // jīvasyetyarthaḥ /",
    "GSP33bbdip13u:309_4": "muktabhāvamādāya jīve sambhavāt asiddhivārāṇāya - svata iti // svātantryeṇetyarthaḥ /",
    "GSP33bbdip13u:309_5": "satyakāmatvādikamādiśabdārthaḥ / anena - 'asmin'; 'paraṃ jyotiḥ'; itivākye 'bhivyaktikartṛtvenoktasya",
    "GSP33bbdip13u:309_6": "prakṛtasyopasampattikarmībhūtādbrahmaṇa itarasyāsya jīvasyātmeti 'ya ātmā'; ityuktahṛtpadmasthātmatvavidhānāya",
    "GSP33bbdip13u:309_7": "'eṣaḥ'; ityetacchabdena 'parāmarśāt'; upasthāpanāt / jīvaparāmarśakaitacchabdaśravaṇāditi",
    "GSP33bbdip13u:309_8": "yāvat / dahare sa jīva eva, na viṣṇuriti cet - na hṛtpadmastho jīvaḥ / kutaḥ? asminprakaraṇe",
    "GSP33bbdip13u:309_9": "'syāpahatapāpmatvāderupalabdheḥ śravaṇāt / asya cāsmin jīve svato 'sambhavāditi sūtrārtha",
    "GSP33bbdip13u:309_10": "ukto bhavati /",
    "GSP33bbdip13u:310": "[BBsBh_1,3.5.21] sū - oṃ //",
    "GSP33bbdip13u:311": "uttarāccedāvirbhūtasvarūpastu | BBs_1,3.19 |",
    "GSP33bbdip13u:312": "// oṃ // 19 //",
    "GSP33bbdip13u:313": "'sa tatra paryeti jakṣan krīḍan ramamāṇaḥ'; (chāṃ. 8-12-3.)",
    "GSP33bbdip13u:314": "ityādyuttaravacanājjīva eveti cet -",
    "GSP33bbdip13u:315_0": "[BBsBhDīp_1,3.5.21] jīvasyāpahatapāpmatvādyasambhavamākṣipya samādadhatsūtramupanyasyākṣepāṃśaṃ",
    "GSP33bbdip13u:315_1": "tāvadvyācaṣṭe - uttarāditi // 'ityādyuttaravacanāt'; evaṃrūpāddaharavākyāpekṣayā",
    "GSP33bbdip13u:315_2": "parāmarśavākyāpekṣayā vānantarādvacanādityarthaḥ / vacanādityanantaram asyāsminnupalabdherityanuṣajyate /",
    "GSP33bbdip13u:315_3": "sambhavāditi śeṣaḥ / 'asya'; satyakāmatvasya 'asmin'; jīve pratītestata eva viśokatvādeḥ",
    "GSP33bbdip13u:315_4": "'upalabdheḥ'; siddheruktaguṇānāṃ sambhavāditi tadarthaḥ / jīva ityanena pūrvasūtrātsa",
    "GSP33bbdip13u:315_5": "ityasyānuvṛttiḥ sūcitā / neśvarā iti evaśabdārthaḥ / hṛtpadmastha iti vartate /",
    "GSP33bbdip13u:316": "[BBsBh_1,3.5.22] na, tatra hi parameśvaraprasādādāvirbhūtasvarūpo mukta ucyate /",
    "GSP33bbdip13u:317_0": "[BBsBhDīp_1,3.5.22] nañanuvṛttyā parihārāṃśaṃ vyācaṣṭe - neti // naitadvākyabalena",
    "GSP33bbdip13u:317_1": "jīvasya satyakāmatvādiguṇān sambhāvya hṛtpadmasthatvaṃ vācyamityarthaḥ / kuto netyato",
    "GSP33bbdip13u:317_2": "'bhihitam 'āvirbhūtasvarūpastu'; ityaṃśaṃ tatreti padādhyāhāreṇa vyācaṣṭe - tatreti //",
    "GSP33bbdip13u:317_3": "'sa tatra'; ityuttaravākya ityarthaḥ / tatra 'āvirbhūtasvarūpaḥ'; ucyate iti sambandhaḥ /",
    "GSP33bbdip13u:317_4": "āvirbhūtasvarūpaḥ ityasya vyākhyānaṃ mukta iti / hiśabdo yata ityarthe / uttaravacanādityatrāpi",
    "GSP33bbdip13u:317_5": "sambadhyate / tathā ca 'uttaravacanāt'; 'svena rūpeṇa'; iti jaḍadehatyāgottarakālīnasvarūpābhivyaktiśruteḥ /",
    "GSP33bbdip13u:317_6": "atra muktasyokteḥ hṛtpadmasya ca dehāntaravṛttitayā muktatvāyogāt nāyaṃ jīva iti",
    "GSP33bbdip13u:317_7": "bhāvaḥ / nanvasya muktaviṣayatve 'pi muktasyāpi jīvatve nāstyeva jīve 'pahatapāpmatvādisambhavaḥ /",
    "GSP33bbdip13u:317_8": "na ca tasya hṛtpadmasthatvāyogaḥ, yato jīvo bhāvibhāvenāpahatapāpmatvādiguṇaḥ idānīṃ",
    "GSP33bbdip13u:317_9": "hṛtpadmagatatayocyata ityata āha - parameśvaraprasādāditi / evetyanuvartate / anena",
    "GSP33bbdip13u:317_10": "tu śabdo vyākhyātaḥ / parameśvaraprasādādityanena uttarādityetaduttamādityapi vyākhyātam /",
    "GSP33bbdip13u:317_11": "atra mukta iti na sautrapadavyākhyānamātram / kintūddeśyasamarpakaṃ ca / anena āvṛttistuśabdasya",
    "GSP33bbdip13u:317_12": "yathāśrutānvayaśca sūcitaḥ / tathā ca yo 'tra mukta ucyate sa tu parameśvaraprasādādeva",
    "GSP33bbdip13u:317_13": "'āvirbhūtasvarūpaḥ'; āvirbhūto vyaktaḥ svarūpaḥ apahatapāpmatvādiḥ svadharmo yasya",
    "GSP33bbdip13u:317_14": "sa tathoktaḥ / ato na svato 'pahatapāpmatvādiguṇakaḥ, ato na daharasthaḥ jīva iti",
    "GSP33bbdip13u:317_15": "yojanā /",
    "GSP33bbdip13u:318": "[BBsBh_1,3.5.23] yatprasādātsa mukto bhavati sa bhagavān pūrvoktaḥ// 19 //",
    "GSP33bbdip13u:319_0": "[BBsBhDīp_1,3.5.23] nanu 'paraṃjyotirupasampadya svena rūpeṇābhiniṣpadyate'; (chāṃ.",
    "GSP33bbdip13u:319_1": "8-3-4.) ityatra muktasyābhivyaktāpahatapāpmatvādiguṇakatvamevocyate, na tu tadguṇānāṃ",
    "GSP33bbdip13u:319_2": "parameśvarādhīnatvam / atastatsvata evetyata āha - yaditi // asya yacchabdasya dvitīyatacchabdenānvayaḥ /",
    "GSP33bbdip13u:319_3": "prasādo nāma icchāviśeṣaḥ / 'saḥ'; jīvaḥ / punaḥ sa ityuktyā sūtre 'nuvṛttasya sa",
    "GSP33bbdip13u:319_4": "ityasyāvṛttiḥ sūcitā / pūrvokta ityanena sūtre uttaratretyasya pratiyogitayā pūrvatretyupaskāryamityuktaṃ",
    "GSP33bbdip13u:319_5": "bhavati / tatheti śeṣaḥ / tathā ca 'yatprasādāt'; yasyānugrahāt 'saḥ'; jīvo 'muktaḥ';",
    "GSP33bbdip13u:319_6": "apahatapāpmatvādiguṇo bhavati / 'saḥ'; guṇapradātā bhagavān, 'pūrvoktaḥ'; 'paraṃjyotirupasampadya';",
    "GSP33bbdip13u:319_7": "iti pūrvavākye 'tathā'; guṇapradātṛtayā ukta iti yojanā / anyathā lyabantapadaṃ vyarthaṃ",
    "GSP33bbdip13u:319_8": "syāditi bhāvaḥ / ukta ityanantaraṃ yata iti śeṣaḥ / asyātonātra muktaguṇaprāpteḥ",
    "GSP33bbdip13u:319_9": "parameśvarādhīnatvoktyabhāva ityupaskṛtavākyenānvayaḥ / athavā - nanu jīve 'nyādhīnasya",
    "GSP33bbdip13u:319_10": "tadguṇajātasya sattvātsa evāpahatapāpmatvādinokto hṛtpadmasthaścāstvityata āha -",
    "GSP33bbdip13u:319_11": "yaditi / yojanā tu - yatprasādātsa jīvo jaḍadehānmukto bhavati, mukto bhūtvā ca sopahatapāpmatvādiguṇo",
    "GSP33bbdip13u:319_12": "bhavati, sa bhagavāneva 'pūrvoktaḥ'; 'eṣa ātmāpahatapāpmā'; (chāṃ. 8-1-5.) ityādipūrvavākye",
    "GSP33bbdip13u:319_13": "tathāpahatapāpmatvādinokto na jīvaḥ / dātṛpratigṛhītrormadhye dātureva mukhyatvānmukhyāmukhyayośca",
    "GSP33bbdip13u:319_14": "mukhyasyaiva grāhyatvāditi //",
    "GSP33bbdip13u:320_0": "anena - asya 'eṣa samprasādo 'smāccharīrātsamutthāya'; (chāṃ. 8-3-4.) ityaktasya",
    "GSP33bbdip13u:320_1": "jīvasya 'uttarāt'; daharavākyāpekṣayā parāmarśavākyāpekṣayā vānantarāt 'sa tatra",
    "GSP33bbdip13u:320_2": "paryeti'; ityādivacanāt 'asmin'; pūrvaprakṛte jīve 'asya'; satyakāmatvasya 'upalabdheḥ';",
    "GSP33bbdip13u:320_3": "pratīteḥ, tata evāsya viśokatvādeḥ siddheśca / ata evāsyoktaguṇāsambhavābhāvātsa",
    "GSP33bbdip13u:320_4": "hṛtpadmastho jīva eva neśvara iti cet - na, yatastatra 'svena'; ityuttaravākyabalādāvirbhūtasvarūpo",
    "GSP33bbdip13u:320_5": "mukta ucyate / sa ca dehānantargatatayā na hṛtpadmastho bhavatīti bhāvaḥ / na ca",
    "GSP33bbdip13u:320_6": "muktasyāpi jīvatvena tatrāpahatapāpmatvahṛtpadmasthatvayorbhinnakālīnatve 'pi sāmānādhikaraṇyopapatterasti",
    "GSP33bbdip13u:320_7": "punastasya prāptiriti vācyam / yato 'tra vākye yo mukta ucyate sa uttarāduttamātparameśvaraprasādādevāvirbhūtasvarūpo",
    "GSP33bbdip13u:320_8": "na svataḥ / na cātra muktasya tadguṇatvamevocyate, na parameśvarādhīnatvaṃ tadguṇajātasyeti",
    "GSP33bbdip13u:320_9": "vācyam / yataḥ pūrvatra 'paraṃ jyotiḥ'; iti pūrvavākye yatprasādātsa mukto bhavati",
    "GSP33bbdip13u:320_10": "sa paramātmā tathā guṇapradātṛtayocyate / na ca yathākathaṃ cit jīvasyāpahatapāpmatvādiguṇakatvātpunastatprāptiriti",
    "GSP33bbdip13u:320_11": "vācyam / yato yasmāduttarāduttamādbhagavatastatprasādātsa muktaḥ 'āvirbhūtasvarūpaḥ';",
    "GSP33bbdip13u:320_12": "abhivyaktāpahatapāpmatvādiguṇakaḥ sa tu bhagavāneva pūrvatra 'eṣa ātmāpahatapāpmā';",
    "GSP33bbdip13u:320_13": "(chāṃ. 8-1-5.) iti pūrvavākye ukto, na muktajīva iti sūtrārtha ukto bhavati / śrutyarthastu",
    "GSP33bbdip13u:320_14": "'eṣaḥ'; jīvo yataḥ 'samprasādaḥ'; samyagviṣṇuprasādavān ato 'asmāt caramaśarīrāt';",
    "GSP33bbdip13u:320_15": "'samutthāya'; muktaḥ 'yatparaṃ'; 'jyotiḥ'; brahma 'upasampadya'; prāpya svena rūpeṇa",
    "GSP33bbdip13u:320_16": "'abhiniṣpadyate'; abhivyajyate 'sa uttamaḥ puruṣaḥ'; paraṃ jyotirakhyaḥ / muktasya",
    "GSP33bbdip13u:320_17": "viṣayaiścaraṇaprakāramāha - sa iti / 'saḥ'; prāptinijānandāvirbhāvo muktaḥ 'tatra';",
    "GSP33bbdip13u:320_18": "muktisthāne paramātmānugraheṇaiva 'jakṣan'; svāpekṣitaṃ bhakṣayan hasanvā jñātibhissaha",
    "GSP33bbdip13u:320_19": "muktaiḥ ajñātibhiḥ pūrvakalpamuktaiḥ 'krīḍan'; strībhiḥ 'ramamāṇaḥ'; ratiṃ prāpnuvan",
    "GSP33bbdip13u:320_20": "prākṛtastryādiviṣayasaukhyamanubhavan 'paryeti'; paritaḥ sañcaratīti /",
    "GSP33bbdip13u:321": "[BBsBh_1,3.5.24] sū - oṃ //",
    "GSP33bbdip13u:322": "anyārthaśca parāmarśaḥ | BBs_1,3.20 |",
    "GSP33bbdip13u:323": "// oṃ // 20 //",
    "GSP33bbdip13u:324": "yaṃ prāpya svena rūpeṇa jīvo 'bhiniṣpadyate sa eṣa ātmeti",
    "GSP33bbdip13u:325": "paramātmārthaśca parāmarśaḥ // 20 //",
    "GSP33bbdip13u:326_0": "[BBsBhDīp_1,3.5.24] nanu 'eṣaḥ'; iti jīvaṃ parāmṛśya 'ātmā'; iti tasya hṛtpadmasthātmatvābhidhānādamukhyāpahatapāpmatvādiguṇo",
    "GSP33bbdip13u:326_1": "'pi jīvaḥ etacchabdaparāmarśabalena hṛtpadmasthātmā kiṃ na syādityāśaṅkāṃ pariharatsūtramupanyasya",
    "GSP33bbdip13u:326_2": "'itaraparāmarśātsa iti cenna'; ityanuvṛttapūrvavākyenāpekṣitasya siddhāntapratijñāyāśca",
    "GSP33bbdip13u:326_3": "lābhānnetyuktasādhye hetutayā sūtraṃ vyācaṣṭe - anyeti // śrutau 'paraṃjyotiḥ'; iti",
    "GSP33bbdip13u:326_4": "napuṃsakapadanirdiṣṭasya yamiti pulliṅgena nirdeśo liṅgasyāvivakṣitatvādvā viśeṣyaśabdavivakṣayā",
    "GSP33bbdip13u:326_5": "vā yuktaḥ / anena śrutau paraṃjyotiriti ekaṃ padam / yadvakṣyati 'paraṃjyotiḥśabdena",
    "GSP33bbdip13u:326_6": "paramātmaivocyate'; iti, tacca 'paraṃjyotiḥ paraṃbrahma'; iti paurāṇikarūḍhyā viṣṇuvācītyuktaṃ",
    "GSP33bbdip13u:326_7": "bhavati / jyotiḥ prakāśarūpaṃ paraṃ brahmeti bhinne pade ityapi kecit / asmin pakṣe",
    "GSP33bbdip13u:326_8": "uktabhāṣyavirodhaḥ / kiṃ ca yaṃ 'paraṃjyotirākhyaṃ bhagavantam'; iti yacchabdavyākhyānaparaṭīkāvirodhaḥ /",
    "GSP33bbdip13u:326_9": "'paraṃjyotiḥ paramātmānam'; iti viṣṇutattvanirṇayaṭīkāvirodhaśca / śrutāvupasampadyetyasyārthaḥ",
    "GSP33bbdip13u:326_10": "prāpyeti / sautrānyapadaṃ pūrvapakṣyabhimatajīvapratiyogitayā vyākhyāti - paramātmeti //",
    "GSP33bbdip13u:326_11": "paramātmaivārtho 'bhidheyo yasya sa tathoktaḥ / 'parāmarśaḥ'; etacchabdaḥ / yadvā",
    "GSP33bbdip13u:326_12": "- paramātmana evātmatvavidhānamarthaḥ prayojanaṃ yasya sa, tathoktaḥ / tathātve 'parāmarśaḥ';",
    "GSP33bbdip13u:326_13": "etacchabdena parigrahaṇamityarthaḥ / sūtrabhāṣyayoścaśabdastu na kevalaṃ jīvapakṣe",
    "GSP33bbdip13u:326_14": "'pahatapāpmatvāsambhavākhyabādhakasadbhāvaḥ, kintu parāmarśākhyasādhakābhāvaśceti",
    "GSP33bbdip13u:326_15": "samuccayārthastuśabdārtho vā / candrikāyāṃ tu - na kevalaṃ parāmarśasyar iśvarapakṣe",
    "GSP33bbdip13u:326_16": "bādhakatvābhāvaḥ, kintu jīvapakṣasādhakatvābhāvaścetyuktatvātparāmarśo jīvānyeśvarārtha",
    "GSP33bbdip13u:326_17": "eva ityavadhāraṇārthatayā vyākhyātaḥ / anena - 'itaraparāmarśāt'; itaraṃ jīvaṃ 'eṣaḥ';",
    "GSP33bbdip13u:326_18": "iti parāmṛśya tasya hṛtpadmasthatvavidhānātsa hṛtpadmastha ātmā jīva eva neśvara",
    "GSP33bbdip13u:326_19": "iti cet - na, kutaḥ? yataḥ 'eṣaḥ'; iti parāmarśaḥ 'anyārthaḥ'; jīvānyeśvarārtha eva,",
    "GSP33bbdip13u:326_20": "na jīvārthaḥ, ataḥ / athavā - na kevalamasambhavāt, kintu yataḥ parāmarśo 'nyārtho",
    "GSP33bbdip13u:326_21": "'pi / yadvā - asambhavānna hṛtpadmastho jīvaḥ, kintvīśvara eva / na caivaṃ parāmarśāyogaḥ /",
    "GSP33bbdip13u:326_22": "yataḥ 'parāmarśaḥ'; etacchabdastu anyārtha iti tredhāsūtrārtha ukto bhavati / 'yaṃ",
    "GSP33bbdip13u:326_23": "prāpya'; yatsamīpaṃ prāpyeti / anena jīvaḥ paraṃ jyotirākhyaṃ paramātmānamupasampadyāparokṣato",
    "GSP33bbdip13u:326_24": "jñātvā atha samīpaṃ prāpyavidyāvidhūnanenānandādinā svena rūpeṇābhiniṣpadyate āvirbhūtasvaguṇo",
    "GSP33bbdip13u:326_25": "bhavatīti yāvat / yaṃ prāpya svarūpeṇābhiniṣpadyate jīvaḥ, sa eṣa ātmā ya ātmeti",
    "GSP33bbdip13u:326_26": "prāguktaḥ paramātmeti hovāca brahmādīn prati rameti siddhānte śrutyarthaḥ /",
    "GSP33bbdip13u:327": "[BBsBh_1,3.5.25] sū - oṃ //",
    "GSP33bbdip13u:328": "alpaśruteriti cettaduktam | BBs_1,3.21 |",
    "GSP33bbdip13u:329": "// oṃ // 21 //",
    "GSP33bbdip13u:330": "'daharaḥ'; (chāṃ. 8-1-1.) ityalpaśruterneti cet -",
    "GSP33bbdip13u:331_0": "[BBsBhDīp_1,3.5.25] uktamākṣipya samādadhātsūtramupanyasya śrutyudāharaṇenākṣepāṃśaṃ",
    "GSP33bbdip13u:331_1": "tāvadvyācaṣṭe - alpeti // 'daharaḥ'; iti pratīkagrahaṇena 'daharo 'sminnantara ākāśastasminyadantaḥ';",
    "GSP33bbdip13u:331_2": "iti vākyaṃ gṛhyate / alpapadaṃ cālpasthānasthitiparam / śruterityanantaramasambhavādityanuvartate /",
    "GSP33bbdip13u:331_3": "asminniti cāsti / tathā ca 'daharaḥ'; iti vākye 'asmin'; daharagate vastunyalpasthānasthitirūpaliṅgaśrutestasyāścāsminparamātmani",
    "GSP33bbdip13u:331_4": "'asambhavāt'; anupapatterityanvayaḥ / asmāddhetorna dahare viṣṇuḥ, kintu sa jīva",
    "GSP33bbdip13u:331_5": "evetītarasūtrānuvṛttapratijñayānvayaḥ //",
    "GSP33bbdip13u:332": "[BBsBh_1,3.5.26] na, 'nicāyyatvādevaṃ vyomavacca'; ityuktatvāt /",
    "GSP33bbdip13u:333_0": "[BBsBhDīp_1,3.5.26] sūtre 'nuvṛttanaña āvṛttimabhipretya parihārāṃśaṃ vyākhyāti -",
    "GSP33bbdip13u:333_1": "neti // nālpasthānasthitiśravaṇaṃ viṣṇāvanupapannamityarthaḥ / kuto netyataḥ pravṛttaṃ",
    "GSP33bbdip13u:333_2": "taduktamityaṃśaṃ yata ityadhyāhārābhiprāyeṇa hetutayā vyākhyāti - nicāyyatvāditi /",
    "GSP33bbdip13u:333_3": "atrāpīti śeṣaḥ / tathā ca 'nicāyyatvāt'; ityatra sarvagatasyāpi viṣṇorvyomavadalpasthānasthiteruktatvādityarthaḥ /",
    "GSP33bbdip13u:334": "[BBsBh_1,3.5.27] 'eṣa ma ātmāntarhṛdaye jyāyān'; (chāṃ. 3-14-3.) iti śrutyuktatvācca // 21 //",
    "GSP33bbdip13u:335": "// iti daharādhikaraṇam //",
    "GSP33bbdip13u:336_0": "[BBsBhDīp_1,3.5.27] nanu yuktaṃ vyomnoṃ'śato 'lpaukastvam, aṃśasyāpūrṇatvāt / brahmaṇi",
    "GSP33bbdip13u:336_1": "tu aṃśo 'pi pūrṇa iti kathaṃ tasyāṃśato 'lpaukastvamityataḥ sūtraśeṣaṃ prakarāntareṇa",
    "GSP33bbdip13u:336_2": "vyācaṣṭe - eṣa ma iti // ca śabdo yuktisamuccaye / sūtrakṛcchrutyuktisamuccaye vā /",
    "GSP33bbdip13u:336_3": "'guṇāḥ śrutāḥ'; iti śrutisamuccaye vā / 'yasmin'; iti smṛtisamuccaye vā / anena 'alpaśruteḥ';",
    "GSP33bbdip13u:336_4": "'daharaḥ'; iti vākye sarvagate vastunyalpasthānasthitiśravaṇāt, tasyāśca viṣṇāvasambhavādanupapatterna",
    "GSP33bbdip13u:336_5": "dahare viṣṇuḥ, kintu sa jīva eveti cet - na, yataḥ 'taduktaṃ'; tatra nicāyyatvāditi",
    "GSP33bbdip13u:336_6": "pūrvatra tasya sarvagatasyāpi viṣṇorvyomavattadalpasthānasthitatvam, tasmādupāsanārthaṃ",
    "GSP33bbdip13u:336_7": "yuktamityuktam / na cāṃśatopi sarvagatatayā tatra tadanupapattiḥ / yatastasyāṃ 'eṣa",
    "GSP33bbdip13u:336_8": "ma ātmā'; (chāṃ. 3-14-3.) iti chandogaśrutau tena sarvajyāyastvena vṛddhatamatvena",
    "GSP33bbdip13u:336_9": "vyāptatvenaiva prakāreṇa tasya viṣṇostaddhṛdayasthatvamuktaṃ smṛtyuktaṃ cāta iti",
    "GSP33bbdip13u:336_10": "sūtrārtha ukto bhavati / na ca śrutismṛtyuktamapi kathametadaṅgīkārārhaṃ, yuktivirodhāditi",
    "GSP33bbdip13u:336_11": "vācyam / brahmaṇo 'cintyaśaktitvādupapatteḥ / 'guṇāḥ śrutāḥ'; (sauparṇaśrutiḥ) 'yasminviruddhagatayaḥ';",
    "GSP33bbdip13u:336_12": "ityādivacanācca / mama hṛdaye ya 'ātmā'; paramātmāsti / upalakṣaṇametat / sarvahṛdaye",
    "GSP33bbdip13u:336_13": "ca ya āste eṣaḥ hṛdayasthāṃśarūpo bhagavān 'jyāyān'; vṛddhatamaḥ deśakālaguṇaiḥ pūrṇa",
    "GSP33bbdip13u:336_14": "iti śrutyarthaḥ / upaniṣaddraṣṭṛṛṣivākyametat / ('viruddhagatayo 'pi'; anyatra bhinnāśrayā",
    "GSP33bbdip13u:336_15": "apyaṇutvamahattvādayo dharmāḥ yasmin 'patanti'; vartante ca / na kālabhedenetyāha",
    "GSP33bbdip13u:336_16": "- aniśamiti / muktasādhāraṇyamāśaṅkyāha -vidyādaya iti /",
    "GSP33bbdip13u:337_0": "yasmādviṣṇoranyatrāṇutvamahatvādivividhaśaktayo dharmāḥ / vidyā āhiḥ jñaptikāraṇaṃ",
    "GSP33bbdip13u:337_1": "yeṣāṃ te tathoktāḥ / jñānajñeyā iti yāvat / harau viruddhadharmasattve pramāṇamāha",
    "GSP33bbdip13u:337_2": "- ānupūrvyeti / 'ānupūrvī śrutirvedastrayī cāmnāya ucyate'; ityabhidhānācchrutyā",
    "GSP33bbdip13u:337_3": "siddhā ityarthaḥ / yacchabdasya 'tadbrahmāhaṃ prapadye'; iti uttaravākyagatatacchabdenānvayaḥ) //",
    "GSP33bbdip13u:337_4": "5 //",
    "GSP33bbdip13u:338": "// iti daharādhikaraṇam // 5 //",
    "GSP33bbdip13u:339": "// 6. anukṛtyadhikaraṇam //",
    "GSP33bbdip13u:340": "[BBsBh_1,3.6.1] adṛśyatvādayaḥ parameśvaraguṇā uktāḥ / 'teṣāṃ sukhaṃ",
    "GSP33bbdip13u:341": "śāśvataṃ netareṣām / tadetaditi manyante 'nirdeśyaṃ paramaṃ sukham'; (kaṭha. 5-12,14.) ityādinā jñānisukhasyāpyanirdeśyatvamajñeyatvaṃ cocyata iti //",
    "GSP33bbdip13u:342_0": "[BBsBhDīp_1,3.6.1] atrādhikaraṇe 'kathaṃ nu tadvijānīyām'; iti vākyoktaṃ jñānārthaṃ",
    "GSP33bbdip13u:342_1": "jñeyaprārthanāviṣayatvaṃ vā 'kathaṃ nu tadvijānīyāṃ kimu bhāti'; iti brahmajñānānukūlābhivyaktyākhyabhānaprārthanāviṣayatvarūpaṃ",
    "GSP33bbdip13u:342_2": "vā ānukūlyena gṛhyamāṇatvaṃ liṅgaṃ brahmaṇi samanvīyate / śrutyādisaṅgatiṃ viṣayādikaṃ",
    "GSP33bbdip13u:342_3": "ca sūcayan sayuktikaṃ pūrvapakṣaṃ darśayati - adṛśyatvāditi / 'uktāḥ'; ānandamayādhikaraṇe",
    "GSP33bbdip13u:342_4": "udāhṛtādṛśya iti vākye iti bhāvaḥ / uktā ityanantaraṃ tatra praviṣṭamiti śeṣaḥ /",
    "GSP33bbdip13u:342_5": "prathamādipadenāniruktatvādeḥ, dvitīyena 'kathaṃ nu tadvijānīyāṃ kimu bhāti na bhāti",
    "GSP33bbdip13u:342_6": "vā'; (kaṭha. 5-14) iti samanvetavyaliṅgabodhakottarārdhasya ca grahaṇam / na kevalaṃ",
    "GSP33bbdip13u:342_7": "viṣṇoḥ, kintu jñānisukhasyāpītyaperarthaḥ / evārtho vāpiśabdaḥ ānumānikasūtragatāpipadavat /",
    "GSP33bbdip13u:342_8": "'ajñeyatvaṃ'; sākalyenājñeyatvaṃ durjñeyatvamiti yāvat / caśabdaḥ parasparasamuccaye,",
    "GSP33bbdip13u:342_9": "ānukūlyena gṛhyamāṇatvarūpasamanvetavyaliṅgasamuccaye vā / pūrvaśratyanusārādadṛśyatvādaya",
    "GSP33bbdip13u:342_10": "iti, etacchrutyanusārādanirdeśyatvamiti vyutkramaḥ / yadyapi 'tadetaditi'; etadevodāhartavyam /",
    "GSP33bbdip13u:342_11": "tathāpi pūrvapakṣe tacchabdārthapradarśanāya 'teṣām'; iti pūrvavākyaikadeśopanyāsaḥ /",
    "GSP33bbdip13u:342_12": "ata eva tattvapradīpe teṣāmiti prastutiḥ pūrvapakṣotthāpiketyuktam / tathācetthaṃ",
    "GSP33bbdip13u:342_13": "yojanā - pūrvamānandamayādhikaraṇe ye 'dṛśyatvādayo guṇāḥ parameśvarasyoktāḥ / tatra",
    "GSP33bbdip13u:342_14": "teṣu praviṣṭamanirdeśyatvamajñeyatvaṃ ca 'teṣāṃ sukham'; iti prakṛtyāmnātena 'tadetat';",
    "GSP33bbdip13u:342_15": "ityādinā kāṭhakavākyena pūrvapakṣirītyā samīpasthāttacchabdāt parāmṛṣṭasya 'jñānisukhasyāpi';",
    "GSP33bbdip13u:342_16": "jñānisukhasyaivocyata iti / pūrvārdhenānirdeśyatvasyottarārdhe ca 'kimu bhāti na",
    "GSP33bbdip13u:342_17": "bhāti'; ityanena durjñeyatvaparyavasitājñeyatvasya cārthāduktatvāditi bhāvaḥ / ṭīkāyāmadṛśyatvapadasyānirdeśyatvaparatvādanirdeśyatvamiti",
    "GSP33bbdip13u:342_18": "pāṭhābhyupagamādvā na tadvirodhaḥ / atrānirdeśyatvamajñeyatvaṃ cocyata iti phaloktiḥ,",
    "GSP33bbdip13u:342_19": "ānukūlyena gṛhyamāṇatvasyaivātra vicāryatvāt / tattu dvitīyādiśabdopāttavākyena caśabdena",
    "GSP33bbdip13u:342_20": "vā sūcitamiti draṣṭavyam / yata evamataḥ pūrvoktamayuktamiti bhāvaḥ / anenānandamayādhikaraṇoktādṛśyatvājñeyatvarūpasyānirdeśyatvāniruktatvarūpasya",
    "GSP33bbdip13u:342_21": "ca tatrānyatra ca sattve jñānisukhe 'tivyāptyākṣepāt itaramātraniṣṭhatvetvasambhavākṣepātphalatastenāsyākṣepikī",
    "GSP33bbdip13u:342_22": "saṅgatiruktā bhavati / tathā caśabdasūcitamānukūlyena gṛhyamāṇatvaṃ viṣayaḥ / viṣṇoranyasya",
    "GSP33bbdip13u:342_23": "veti sandehaḥ / jñānisukhasyaiveti pūrvaḥ pakṣaḥ / anirdeśyatvājñeyatve ca tasyaiveti",
    "GSP33bbdip13u:342_24": "phalaṃ, sukhaśrutiḥ, prakṛtatvādirupayuktiśca sūcitā bhavati /",
    "GSP33bbdip13u:343": "[BBsBh_1,3.6.2] ato vakti -",
    "GSP33bbdip13u:344": "sū - oṃ //",
    "GSP33bbdip13u:345": "anukṛtestasya ca | BBs_1,3.22 |",
    "GSP33bbdip13u:346": "// oṃ // 22 //",
    "GSP33bbdip13u:347": "'tameva bhāntamanubhāti sarvam'; ityanukṛteḥ, 'tasya bhāsā sarvamidaṃ vibhāti'; (kaṭha. 5-15.) iti vacanācca paramātmaiva",
    "GSP33bbdip13u:348": "anirdeśyasukharūpaḥ /",
    "GSP33bbdip13u:349_0": "[BBsBhDīp_1,3.6.2] siddhāntayatsūtramavatārya vyācaṣṭe - ata iti // 'ityanukṛteḥ';",
    "GSP33bbdip13u:349_1": "ityanubhānaśruterityarthaḥ / anubhānaṃ nāma tadicchānurodhena bhānaṃ kriyāviśeṣaḥ /",
    "GSP33bbdip13u:349_2": "sūtre tasyetyasyānukṛterityanenāpi sambandhe tenaivānukaraṇapratisambandhina ānukūlyena",
    "GSP33bbdip13u:349_3": "gṛhyamāṇasya tatkartuḥ sūryāditejasaśca lābho bhavatīti spaṣṭatvāttadubhayānuktiḥ /",
    "GSP33bbdip13u:349_4": "yadvā - pūrvasūtrāttadityasya vipariṇatasyehānuvartanādubhayalābho bhavatītyāśayena",
    "GSP33bbdip13u:349_5": "tadubhayānuktiḥ / na kevalaṃ tasyetyetat samanvetavyānukūlyena gṛhyamāṇatvākhyaliṅgadharmiṇaḥ,",
    "GSP33bbdip13u:349_6": "sūryāditejasaśca parāmarśakaṃ, kintu śrutipratīkarūpamapi sarvajagatprakāśakatvaparaṃ",
    "GSP33bbdip13u:349_7": "cetyāśayena taddhetvantaraparatayā vyācaṣṭe - tasyeti / 'iti vacanāt'; ityanena sūtre",
    "GSP33bbdip13u:349_8": "ityukteriti śeṣo darśitaḥ / yadyapi sūtrabhāṣyayoḥ 'anubhāti'; itiśrutyanusārādanubhānāditi",
    "GSP33bbdip13u:349_9": "vācyam / tathāpi tāpinī pācinī caiva śoṣiṇī ca prakāśinī /",
    "GSP33bbdip13u:350": "naiva rājan raveśśaktiḥ śaktirnārāyaṇasya sā //",
    "GSP33bbdip13u:351_0": "iti aitareyabhāṣyodāhṛtapādmavacanātsūryādikartṛkapratapanādikamapi paramātmādhīnamiti",
    "GSP33bbdip13u:351_1": "darśayitumanukṛterityuktam / sūtre tadanusāribhāṣye ca caśabdo dvitīyasūtrasya vakṣyamāṇavyākhyānabhedena",
    "GSP33bbdip13u:351_2": "sarvajagatprakāśakatvarūpoktahetusamuccaye vā, sūryādyaprakāśyatvarūpānuktahetusamuccaye",
    "GSP33bbdip13u:351_3": "vā draṣṭavyaḥ / sūtre samanvayasūtrādanuvṛttasya vidheyaparasya tattvityasyārthamāha",
    "GSP33bbdip13u:351_4": "- paramātmaiveti / na tu jñānisukhamityevaśabdārthaḥ / liṅgasamanvayena bhavatphalaṃ",
    "GSP33bbdip13u:351_5": "darśayati - anirdeśyeti / anirdeśyaścāsau sukharūpaśca iti vā, anirdeśyaṃ yatsukhaṃ",
    "GSP33bbdip13u:351_6": "tadrūpa iti vā vigrahaḥ / atra rūpaśabdo bhinnakramaḥ / tathā cānirdeśyaṃ paramaṃ",
    "GSP33bbdip13u:351_7": "sukhaṃ paramātmarūpamityanvayaḥ / eka ityādau pulliṅgena prakṛtasyaitaditi napuṃsakaliṅgena",
    "GSP33bbdip13u:351_8": "grahaṇāya rūpaśabdaprayogaḥ / upalakṣaṇametat / anugrāhyascetyapi draṣṭavyam / vastutastu",
    "GSP33bbdip13u:351_9": "- vacanāccetiśabdasya sukharūpaścetyapi sambandhe tenaivānukūlyena gṛhyamāṇākhyaḥ",
    "GSP33bbdip13u:351_10": "sādhyadharmī sūcita iti dhyeyam / yadyapyanirdeśyatvamajñeyatvaṃ cetyupakramādubhayaṃ",
    "GSP33bbdip13u:351_11": "grāhyaṃ, na tvekaṃ, sukharūpamiti cādhikam / tathāpi pūrvapakṣyuktasukhaśruteḥ sukharūpe",
    "GSP33bbdip13u:351_12": "brahmaṇi sāvakāśatvajñāpanāya 'tadetat'; itivākyoktamanirdeśyasukharūpatvameva gṛhītam /",
    "GSP33bbdip13u:351_13": "ajñeyatvamapi draṣṭavyam / yadyapyatra bhāṣye liṅgadvayasyānukūlyena gṛhyamāṇasya",
    "GSP33bbdip13u:351_14": "vā anirdeśyasukharūpasya vā viṣṇutve sādhye sākṣāddhetutvaṃ bhāti / ṭīkāyāṃ tu -",
    "GSP33bbdip13u:351_15": "'tadetat'; iti śrutisthatacchabdena samīpoktajñānisukhaparityāgena 'cetanaścetanānām';",
    "GSP33bbdip13u:351_16": "(kaṭha. 5-13.) iti vyavadhānena prakṛtaparamātmagrahaṇe liṅgadvayaṃ hetutvena yojitam /",
    "GSP33bbdip13u:351_17": "tathāpi hetudvayena tacchabdena jñānisukhaparityāgena paramātmana eva grahaṇasiddhau",
    "GSP33bbdip13u:351_18": "tata eva tacchabdagṛhītasya paramātmana evānirdeśyasukharūpatvaṃ paryavasyatītyāśayena",
    "GSP33bbdip13u:351_19": "bhāṣye liṅgadvayasya prakṛtasādhyahetutvenoktirityavirodhaḥ / kecittu - 'paramātmaivānirdeśyasukharūpaḥ';",
    "GSP33bbdip13u:351_20": "iti bhāṣyamevānukṛtisūtre 'ānandamayobhyāsāt'; ityādāviva samanvetavyaśabdāderviṣṇuparatva",
    "GSP33bbdip13u:351_21": "eva heturnocye, kintvanirdeśyaṃ sukhamityatra samīpoktajñānisukhaparityāge heturucyate",
    "GSP33bbdip13u:351_22": "ityatra jñāpakaṃ, ṭīkāpi tadanusāriṇītyāhuḥ / tathā cāyaṃ siddhānte śrutyarthaḥ -",
    "GSP33bbdip13u:352": "eko vaśī sarvabhūtāntarātmā ekaṃ rūpaṃ bahudhā yaḥ karoti /",
    "GSP33bbdip13u:353": "tamātmasthaṃ ye 'nupaśyanti dhīrāḥ // (kaṭha. 5-12.) //",
    "GSP33bbdip13u:354_0": "iti pūrvavākye 'ya eko'; jñānānandādyabhinnaḥ samābhyadhikaśūnyo vā yaḥ sarvamasya",
    "GSP33bbdip13u:354_1": "vaśe 'stīti 'sarvavaśī'; yaḥ 'sarvabhūtāntarātmā'; sarvaprāṇināmantarniyāmakaḥ 'ya",
    "GSP33bbdip13u:354_2": "ekaṃ'; svasvarūpaṃ bahudhā karoti niyamyānantyāt / 'taṃ'; prakṛtam 'ātmasthaṃ'; jīvahṛdayasthitaṃ",
    "GSP33bbdip13u:354_3": "ye 'dhīrāḥ'; jñāninaḥ anupaśyantīti prakṛtā ye jñāninasteṣāmeva 'śāśvataṃ sukhaṃ';",
    "GSP33bbdip13u:354_4": "nityābhivyaktasaukhyaṃ netareṣām / anena brahmasāmarthyamuktaṃ bhavati / evaṃ 'nityo",
    "GSP33bbdip13u:354_5": "nityānām'; iti vākyamapi brahmamāhātmyaparatayā vyākhyeyam / 'tadetat'; ityādināpi",
    "GSP33bbdip13u:354_6": "prakṛtabhagavatsvarūpameva viśeṣataḥ pratipādyate iti / manyante ityasyottaratrānvayaḥ /",
    "GSP33bbdip13u:354_7": "tathā ca 'yato vāco nivartante'; (tai. 2-4-1.) 'eṣo 'sya parama ānandaḥ'; (bṛ. 6-3-32.)",
    "GSP33bbdip13u:354_8": "ityādau prasiddham anirdeśyaṃ paramaṃ sukhaṃ kathaṃ nu tadvijānīyāmiti manyante ityānukūlyena",
    "GSP33bbdip13u:354_9": "gṛhṇanti / jñānārthaṃ tadbhānaṃ vā prārthayante / 'kimu bhāti na bhāti vā'; iti tasya",
    "GSP33bbdip13u:354_10": "durjñeyatvaṃ ca vadanti jñāninaḥ / tat brahmaṇo rūpaṃ svarūpabhūtaṃ sukhametadekaṃ",
    "GSP33bbdip13u:354_11": "rūpaṃ bahudhā yaḥ karotītiprakṛteśvararūpābhinnamiti manyante jñānina iti / etacchabdasyeśvaraparatve",
    "GSP33bbdip13u:354_12": "'pi rūpaśabdasāmānādhikaraṇyāt napuṃsakaliṅgatopapattiḥ / taduktaṃ nyāyavivaraṇe",
    "GSP33bbdip13u:354_13": "- 'yadbrahmānirdeśyaṃ sukhamiti vadanti tadetatsvarūpamiti manyanta iti'; / kāṭhakabhāṣye",
    "GSP33bbdip13u:354_14": "tu - tad 'guhyaṃ brahma sanātanam'; ityupakrāntam / 'rūpaṃ rūpaṃ pratirūpo babhūva';",
    "GSP33bbdip13u:354_15": "(kaṭha. 5-9.) iti jīvasya pratibimbatvamuktam / rūpaśabdena prakṛtametat 'ekaṃ rūpam';",
    "GSP33bbdip13u:354_16": "ityatra prakṛtaṃ ca bhagavadrūpam 'anirdeśyam'; itthamiti sākalyena nirvaktumaśakyaṃ",
    "GSP33bbdip13u:354_17": "paramaṃ sukhamiti manyante jñānina iti sukharūpatvavidhiparatayā vyākhyātam / bhāṣye",
    "GSP33bbdip13u:354_18": "'pyanirdeśyasukharūpa ityetāvanmātragrahaṇena śrutau sukharūpatvaṃ vidheyamiti sūcitam /",
    "GSP33bbdip13u:354_19": "tadanirdeśyaparamasukhātmakaṃ bhagavadrūpaṃ tatparasādamṛte kimu bhāti na bhāti veti",
    "GSP33bbdip13u:354_20": "samyagbhāti na bhātīti kathaṃ nvahaṃ jānīyāmiti śiṣṭavākyārthastatraivoktaḥ / vivṛtaṃ",
    "GSP33bbdip13u:354_21": "caidvyāsatīrthīye - 'tat'; anirdeśyaparamasukhātmakaṃ bhagavadrūpaṃ tatprasādamṛte",
    "GSP33bbdip13u:354_22": "kimu samyagbhāti? na bhāti vāti? iti praśnottarabhūtam ekaṃ niścitārthaṃ 'kathamahaṃ",
    "GSP33bbdip13u:354_23": "vijānīyāṃ'; na kenāpi prakāreṇeti / atretiśabda ubhayānvayī / tathā ca kimu bhātīti",
    "GSP33bbdip13u:354_24": "praśnasyottarabhūtaṃ na bhātītivākyoktamekamajñeyatvarūpamarthamiti yojanā / kecittu",
    "GSP33bbdip13u:354_25": "- yadevaṃ brahma tatprasādamṛte 'nu'; idānīṃ 'kathamahaṃ vijānīyām'; prārthanīyāṃ",
    "GSP33bbdip13u:354_26": "liṅ / na kathamapītyarthaḥ / jñānivākyānukaraṇametat / bhagavatprasādādapi kiṃ sākalyena",
    "GSP33bbdip13u:354_27": "tajjñānaṃ bhavatīti naciketā yamaṃ pṛcchati - kimu bhātīti / uśabdaḥ samyagityarthe /",
    "GSP33bbdip13u:354_28": "kimvityekaṃ vā / tathātve samyagiti śeṣaḥ / uttaramāha yamaḥ - na bhātīti / vāśabdoṣa'vadhāraṇe /",
    "GSP33bbdip13u:354_29": "na bhātyeveti vyākhyāti /",
    "GSP33bbdip13u:355": "[BBsBh_1,3.6.3] na hi jñānisukhamanubhāti sarvaṃ, na ca tadbhāsā /",
    "GSP33bbdip13u:356_0": "[BBsBhDīp_1,3.6.3] nanu 'tameva bhāntam'; iti vākye sūryāditejasāṃ paramātmādhīnaprakāśakartṛtvasya",
    "GSP33bbdip13u:356_1": "'tasya bhāsā'; itivākye ca sarvasya jagatastatprabhāprakāśyatvasya ca śravaṇena asiddhiparihāre",
    "GSP33bbdip13u:356_2": "kutastayorviṣṇutvasādhyenāvyabhicaritatvam, yena talliṅgadvayabalātsamīpoktajñānisukhapāmarśaparityāgaḥ",
    "GSP33bbdip13u:356_3": "syādityata āha - na hīti // sarvamityubhayānvayī / bhātīti śeṣaḥ / tathā ca 'hi';",
    "GSP33bbdip13u:356_4": "yasmāt 'sarvaṃ'; sūryāditejaḥ jñānisukhamanusṛtya 'na bhāti'; na prakāśate / tathā",
    "GSP33bbdip13u:356_5": "'tadbhāsā'; tasya jñānisukhasya prakāśena 'sarvaṃ'; jagat 'na bhāti'; na prakāśate",
    "GSP33bbdip13u:356_6": "cetyarthaḥ / vakṣyamāṇapramāṇavirodhāditi bhāvaḥ / caśabdaḥ samuccaye / ato na liṅgadvayamanyatrāvakāśavaditi",
    "GSP33bbdip13u:356_7": "vākyaśeṣaḥ /",
    "GSP33bbdip13u:357": "[BBsBh_1,3.6.4] 'ahaṃ tattejo raśmīt'; iti nārāyaṇabhāsā hi sarvaṃ bhāti // 22 //",
    "GSP33bbdip13u:358_0": "[BBsBhDīp_1,3.6.4] astvetadubhayaṃ jñānisukhe 'nupapannam / tathāpyanena kutaḥ paramātmano",
    "GSP33bbdip13u:358_1": "grahaṇaṃ, asya paramātmatvasādhyasāmānādhikaraṇyāniścayādityatastatra dvitīyasūtrasthāpipadena",
    "GSP33bbdip13u:358_2": "sūcitāṃ śrutimāha - ahamiti // ahamitītyanantaraṃ śruteriti śeṣaḥ / itiśabda ādyārthe /",
    "GSP33bbdip13u:358_3": "tena 'tameva bhāntamanubhāti sarvaṃ tasya bhāsā sarvamidaṃ vibhāti'; (kaṭha. 5-15.)",
    "GSP33bbdip13u:358_4": "ityātharvaṇaśrutirapi gṛhyate / nārāyaṇeti / nārāyaṇādhīnabhāsetyarthaḥ / hiśabdo",
    "GSP33bbdip13u:358_5": "yata ityarthe, prasiddhau ca / 'sarvaṃ'; sūryāditejaḥ 'bhāti'; prakāśate / yadvā",
    "GSP33bbdip13u:358_6": "- 'nārāyaṇabhāsā'; nārāyaṇīyabhāsā 'sarvaṃ'; jagat 'bhāti'; prakāśasya ityarthaḥ /",
    "GSP33bbdip13u:358_7": "'iti jñāyate'; iti śeṣaḥ / śrutau 'raśmīt'; ityanena sūryāditejasāṃ nārāyaṇādhīnaprakāśakartṛtvasya,",
    "GSP33bbdip13u:358_8": "'tejaḥ'; ityanena sarvasya jagato nārāyaṇīyaprakāśaprakāśyatvasya coktatvāditi bhāvaḥ /",
    "GSP33bbdip13u:358_9": "'aham'; iti, śrutistvantarnaye vyākhyātā / anena - taduktamityataḥ sūtre tadityanuvartate /",
    "GSP33bbdip13u:358_10": "tasyetyāvartate vipariṇamyate ca / asambhavāditi cānuvartate / tathā ca -",
    "GSP33bbdip13u:359": "tadetaditi manyante 'nirdeśyaṃ paramaṃ sukham /",
    "GSP33bbdip13u:360": "kathaṃ nu tadvijānīyām // (kaṭha. 5-14.) //",
    "GSP33bbdip13u:361_0": "ityānukūlyena gṛhyamāṇaṃ tadetacchabdaparāmṛśyaṃ sukham anirdeśyaṃ sukhaṃ tattu viṣṇurūpameva,",
    "GSP33bbdip13u:361_1": "na samīpoktajñānisukham / kutaḥ? 'tasya'; sūryāditejasaḥ 'tasya'; ānukūlyena gṛhyamāṇasya",
    "GSP33bbdip13u:361_2": "sukhasya tasmin 'tameva bhāntam'; iti 'anukṛteḥ'; anubhānaśravaṇāttasyaitadadhīnaprakāśakartṛtvaśravaṇādasyānyatejoniyantṛtvaśravaṇāditi",
    "GSP33bbdip13u:361_3": "yāvat / tathā tasya sarvasya jagatastasya tatprakāśaprakāśyatvasya 'tasya bhāsā';",
    "GSP33bbdip13u:361_4": "(kaṭha. 5-15.) iti śrutāvuktatvāttasya sarvajagatprakāśatvokteriti yāvat / tasya",
    "GSP33bbdip13u:361_5": "ca liṅgadvayasya 'ahaṃ tattejaḥ'; (caturvedaśikhā.) ityādiśrutyā smṛtyā ca tasminviṣṇāveva",
    "GSP33bbdip13u:361_6": "niścayenopapatterjñānisukhe ca 'asambhavāt'; anupapatteḥ / tathā tasminnupasaṃhāre",
    "GSP33bbdip13u:361_7": "tasyānukūlyena gṛhyamāṇasya 'na tatra sūryo bhāti'; iti vākye tasya sūryādyaprakāśyatvasyacokteśceti",
    "GSP33bbdip13u:361_8": "sūtrārtha ukto bhavati /",
    "GSP33bbdip13u:362": "[BBsBh_1,3.6.5] sū - oṃ //",
    "GSP33bbdip13u:363": "api smaryate | BBs_1,3.23 |",
    "GSP33bbdip13u:364": "// oṃ // 23 //",
    "GSP33bbdip13u:365": "yadādityagataṃ tejo jagadbhāsayate 'khilam /",
    "GSP33bbdip13u:366": "yaccandramasi yaccāgnau tattejo viddhi māmakam // (gī. 15-12.) iti /",
    "GSP33bbdip13u:367_0": "[BBsBhDīp_1,3.6.5] yadetalliṅgadvayasya viṣṇuniṣṭhatvam 'aham'; iti śrutyopapāditam /",
    "GSP33bbdip13u:367_1": "tatsmṛtyāpyupapādayatsūtraṃ paṭhitvā tāṃ smṛtimudāharati - apīti // iti smaryata",
    "GSP33bbdip13u:367_2": "ityanvayaḥ / 'yat'; ādityādiṣu sthitaṃ tejastat 'māmakaṃ'; madadhīnaṃ madīyaṃ ca,",
    "GSP33bbdip13u:367_3": "matteja evādityādiṣu prerakatvenāsti / tadevākhilaṃ jagat 'bhāsayate'; prakāśayatīti",
    "GSP33bbdip13u:367_4": "gītāsmṛtyarthaḥ /",
    "GSP33bbdip13u:368": "[BBsBh_1,3.6.6] na tadbhāsayate sūryo na śaśāṅko na pāvakaḥ /",
    "GSP33bbdip13u:369": "yadgatvā na nivartante taddhāma paramaṃ mama // (gī. 15.6.) iti ca // 23 //",
    "GSP33bbdip13u:370": "// iti anukṛtyadhikaraṇam // 6 //",
    "GSP33bbdip13u:371_0": "[BBsBhDīp_1,3.6.6] kiṃ ca pāṭhake 'na tatra sūryo bhāti na candratārakaṃ nemā vidyuto",
    "GSP33bbdip13u:371_1": "bhānti kuto 'yamagniḥ'; ityādyānukūlyena gṛhyamāṇasya sukhasya sūryādyaprakāśyatvamucyate /",
    "GSP33bbdip13u:371_2": "tacca viṣṇoreva smaryate, ato viṣṇureva 'tadetat'; ityatra pratipādyaḥ, na jñānisukhamiti",
    "GSP33bbdip13u:371_3": "sūtrasyārthāntaramapipadasya yuktisamuccayārthatvaṃ cābhipretya tāṃ smṛtimudāharati",
    "GSP33bbdip13u:371_4": "- na taditi // atrāpītiśabdasya smaryata ityanvayaḥ / jñānino 'yadgatvā'; yatprāpya",
    "GSP33bbdip13u:371_5": "punastasmānnanivartante, tanmama paramaṃ 'dhāma'; svarūpaṃ, tadetaddhāma sūryo 'na",
    "GSP33bbdip13u:371_6": "bhāsayate'; na prakāśayate, evaṃ 'śaśāṅkaḥ'; candraḥ / yadā caivaṃ tadā kuto 'yamavamo",
    "GSP33bbdip13u:371_7": "'gniriti gītāsmṛtyarthaḥ / anena - pūrvavyākhyāne na kevalamanukṛtyādiḥ 'ahaṃ tattejaḥ';",
    "GSP33bbdip13u:371_8": "iti śrutyantare 'tamevabhāntamanubhāti'; ityātharvaṇādau viṣṇudharmatvena śrūyate,",
    "GSP33bbdip13u:371_9": "kintu yadādityeti smaryatepīti śrutisamuccayārthe 'piśabdaḥ / dvitīyavyākhyāne tu",
    "GSP33bbdip13u:371_10": "'tameva bhāntamanubhāti'; ityuttaravākyoktānukṛtyādihetoḥ 'na tatra sūryo bhāti';",
    "GSP33bbdip13u:371_11": "iti pūrvavākyoktasūryādyaprakāśyatvahetośca samuccaye 'piśabdaḥ / tathā ca na kevalaṃ",
    "GSP33bbdip13u:371_12": "'tadetat'; ityatroktānukūlyena gṛhyamāṇasya viṣṇutvarūpapradhānasādhye hetūkṛtamanukṛtyādikam",
    "GSP33bbdip13u:371_13": "'ahaṃ tattejo raśmīt'; ityādau śrūyate, kintu yadādityeti smaryate 'pīti vā apiḥ /",
    "GSP33bbdip13u:371_14": "kiñca - yato na kevalaṃ prathamasūtroktaliṅgadvayaṃ, kintu tato 'nyadapi 'na tatra';",
    "GSP33bbdip13u:371_15": "iti kāṭhakavākye tasyānukūlyena gṛhyamāṇasyoktaṃ sūryādyaprakāśyatvarūpaṃ liṅgaṃ",
    "GSP33bbdip13u:371_16": "tasya viṣṇoḥ sambandhitvenaiva 'na tat'; iti smaryate / atastadetat 'kathaṃ nu tadvijānīyām';",
    "GSP33bbdip13u:371_17": "ityatra viṣṇureva pratipādya iti vā sūtrasyārthadvayamuktaṃ bhavati / 'na tatra';",
    "GSP33bbdip13u:371_18": "ityāderayamarthaḥ / pūrvaṃ brahma na samyagbhātīti tasya durjñeyatvamuktaṃ, tatkuta",
    "GSP33bbdip13u:371_19": "ityataḥ idamucyate - yasyaivaṃvidhaṃ sukhaṃ rūpaṃ 'tatra'; brahmaṇi sūryo 'na bhāti';",
    "GSP33bbdip13u:371_20": "tanna prakāśayatīti yāvat / candratārakamiti dvandvaikavadbhāvaḥ / evaṃ tat vidyuto",
    "GSP33bbdip13u:371_21": "'pi 'na bhānti'; na bhāsayantīti / 'tameva bhāntam'; ityuttaravākyaṃ tu yadyapi vyāsatīrthakṛtātharvaṇaṭīkāyām",
    "GSP33bbdip13u:371_22": "- 'etatsamākhyārūpamātharvaṇavākyaṃ'; 'bhāntaṃ'; bhāsayantaṃ paramātmānamanusṛtyaiva",
    "GSP33bbdip13u:371_23": "sūryādayo 'bhānti'; prakāśate iti vyākhyātam / tathāpi ṭīkānusārāt 'sarvaṃ'; sūryāditejaḥ",
    "GSP33bbdip13u:371_24": "'bhāntaṃ'; prakāśamānaṃ bhagavantamanusṛtyaiva 'bhāti'; prakāśate / 'tasya'; bhagavato",
    "GSP33bbdip13u:371_25": "'bhāsā'; prakāśena 'idaṃ sarvaṃ'; jagati 'bhāti'; prakāśyata iti vyākhyeyam / vyāsatīrthīyaṃ",
    "GSP33bbdip13u:371_26": "tu vyākhyānāntaraṃ ṭīkākṛdabhipretaṃ bhaviṣyatīti tadvirodhaḥ // 6 //",
    "GSP33bbdip13u:372": "// iti anukṛtyadhikaraṇam // 6 //",
    "GSP33bbdip13u:373": "// 7. vāmanādhikaraṇam //",
    "GSP33bbdip13u:374": "[BBsBh_1,3.7.1] viṣṇureva jijñāsya ityuktam / tatra ūrdhvaṃ prāṇāmunnayatyapānaṃ pratyagasyati /",
    "GSP33bbdip13u:375": "madhye vāmanamāsīnaṃ viśve devā upāsate // (kaṭha. 5-3.)",
    "GSP33bbdip13u:376": "iti sarvadevopāsyaḥ kaścitpratīyate /",
    "GSP33bbdip13u:377_0": "[BBsBhDīp_1,3.7.1] atrādhikaraṇer iśānanāmasamanvayaḥ kriyate / śrutyādisaṅgatiṃ",
    "GSP33bbdip13u:377_1": "viṣayasaṃśayau ca sūcayati - viṣṇureveti / jijñāsāsūtre viṣṇurevasarvairmumukṣubhirmokṣārthaṃ",
    "GSP33bbdip13u:377_2": "jijñāsya ityuktamityarthaḥ / na ca tatra jijñāsyatvāyogavyavaccheda eva kṛtaḥ, na",
    "GSP33bbdip13u:377_3": "tvanyayogavyavaccheda iti vācyam / anyasyāpi jijñāsyatve tasyāpi mokṣadātṛtvāpattyā",
    "GSP33bbdip13u:377_4": "'yato nārāyaṇaprasādamṛte'; ityādivivaraṇānupapatteranyayogavyavacchedasyāpi tatrābhipretatvāt /",
    "GSP33bbdip13u:377_5": "ato 'traivakāra ubhayānvayitayā vyākhyeyaḥ / tataḥ kimityata āha - tatreti / idaṃ",
    "GSP33bbdip13u:377_6": "cāvartate / tatretyavyayaṃ tadityarthe 'pi / tathā ca 'athāto brahmajijñāsā'; iti",
    "GSP33bbdip13u:377_7": "yatpūrvaṃ viṣṇorjijñāsyatvamuktaṃ 'tatra'; jijñāsyatve 'tatrar'; 'iśāno bhūtabhavyasya';",
    "GSP33bbdip13u:377_8": "ityuktvā āmnāte 'ūrdhvam'; iti kāṭhakavākye 'kaścirt'; iśāno dharmitvena pratīyate /",
    "GSP33bbdip13u:377_9": "katham? yato 'yaṃ 'sarvadevopāsyaḥ'; tairjijñāsyaḥ pratīyate ata iti vākyayojanā /",
    "GSP33bbdip13u:377_10": "na ca vāyoḥ sarvadevopāsyatve 'pi na viṣṇossarvadevopāsyatvahāniriti vācyam / tāvatāpi",
    "GSP33bbdip13u:377_11": "sarvairmumukṣubhirviṣṇureva jijñāsya iti niyamasyāsiddheḥ / na ca śrutigataviśvedevaśabdasya",
    "GSP33bbdip13u:377_12": "gaṇaviśeṣavācitvāt sarvadevopāsya ityuktiranupapanneti vācyam / gaṇaviśeṣaparatve",
    "GSP33bbdip13u:377_13": "tasya guṇādhikyāsiddhyā sarvadevaparatvāvaśyaṃbhāvāt / anenar - iśānaśabdasyānyaniṣṭhatvākṣepamukhena",
    "GSP33bbdip13u:377_14": "phalato mumukṣukartṛkajijñāsyatvasyānyaniṣṭhatvākṣepāt jijñāsādhikaraṇenāsyākṣepikī",
    "GSP33bbdip13u:377_15": "saṅgatiruktā bhavati / tatheśānākhyo viṣayaśca sūcitaḥ /",
    "GSP33bbdip13u:378": "[BBsBh_1,3.7.2] sa ca 'evamevaiṣa prāṇa itarān prāṇān pṛthakpṛthageva sannidhatte';",
    "GSP33bbdip13u:379": "(praśna. 3-4.) 'yo 'yaṃ madhyamaḥ prāṇaḥ'; (bṛ. 3-5-21.)",
    "GSP33bbdip13u:380": "'kuvidaṅga'; (ṛ. 7-91-1.) ityādinā prāṇavyavasthāpakatvānmadhyamatvātsarvadevopāsyatvācca vāyureveti pratīyate /",
    "GSP33bbdip13u:381": "ato 'bravīt -",
    "GSP33bbdip13u:382": "sū - oṃ //",
    "GSP33bbdip13u:383": "śabdādeva pramitaḥ | BBs_1,3.24 |",
    "GSP33bbdip13u:384": "// oṃ // 24 //",
    "GSP33bbdip13u:385": "vāmanaśabdādeva viṣṇuriti pramitaḥ /",
    "GSP33bbdip13u:386_0": "[BBsBhDīp_1,3.7.2] sayuktikaṃ pūrvapakṣayati - sa ceti // atretthaṃ yojanā - 'sa",
    "GSP33bbdip13u:386_1": "ca'; sarvadevopāsyaśceśāno vāyureva bhavet, na viṣṇuḥ / kutaḥ? atra prāṇavyavasthāpakatvaśravaṇāt /",
    "GSP33bbdip13u:386_2": "tathā madhyamatvokteḥ sarvadevatopāsyatvokteśca / na caiṣāṃ vāyvekaniṣṭhatvāsiddhiḥ /",
    "GSP33bbdip13u:386_3": "yato 'yaṃ vāyuḥ 'evamevaiṣa prāṇaḥ'; (praśna. 3-4.) 'yo 'yaṃ madhyamaḥ'; 'kuvidaṅga';",
    "GSP33bbdip13u:386_4": "(ṛ. 7-91-1.) ityādinā vākyena prāṇavyavasthāpakatvadimān pratīyate, ata iti / kāṭhake",
    "GSP33bbdip13u:386_5": "hi -",
    "GSP33bbdip13u:387": "aṅguṣṭhamātraḥ puruṣo madhya ātmani tiṣṭhatir /",
    "GSP33bbdip13u:388": "iśāno bhūtabhavyasya // (kaṭha. 4-12.) //",
    "GSP33bbdip13u:389_0": "ityanena bhagavato 'ṅguṣṭhamātratvaṃ pūrṇaṣaḍguṇatvaṃ dehamadhyasthatvaṃ bhūtabhaviṣyadvartamāneśānatvamityādimāhātmyamabhidhāyeśānapadoktasya",
    "GSP33bbdip13u:389_1": "tasyaiva 'ūrdhvam'; ityādinā mahimāntaramucyate / tatra madhyaśabdaḥ siddhānte ūrdhvaṃpratyakchabdasamabhivyāhārāt",
    "GSP33bbdip13u:389_2": "deśaviśeṣavacanaḥ, natvavāntareśvaratvādirūpamadhyamatvārthakaḥ / tathā ca yaḥ prāṇākhyarūpeṇa",
    "GSP33bbdip13u:389_3": "'prāṇaṃ'; prāṇākhyavāyumūrdhvam 'unnayati'; udgamayati ūrdhvagatimattayā prerayati /",
    "GSP33bbdip13u:389_4": "apānarūpī cāpānākhyaṃ vāyuṃ 'pratyak'; adhastādviṇmūtrādiniṣkāsanahetutayā 'asyati';",
    "GSP33bbdip13u:389_5": "nirasyati prerayatīti yāvat / taṃ 'dehamadhye'; hṛdaye 'āsīnam'; upaviṣṭaṃ 'vāmanaṃ';",
    "GSP33bbdip13u:389_6": "saundaryapradhānāḥ striyo vāmāḥ tāḥ netāraṃ viṣṇuṃ 'viśve devāḥ'; sarve devāḥ 'upāsate';",
    "GSP33bbdip13u:389_7": "jijñāsanta iti siddhāntarītyā śrutyarthaḥ / pūrvapakṣī tvidaṃ vāyuparaṃ matvā madhyaśabdo",
    "GSP33bbdip13u:389_8": "'yo 'yaṃ madhyamaḥ'; iti śrutyantarasamākhyānānmadhyameśvaratvavacano na deśaviśeṣavacana",
    "GSP33bbdip13u:389_9": "ityāha / 'evam'; iti ṣaṭpraśnavākyaṃ ca 'yathā samrāḍevādhikṛtānviniyuṅkte etāngrāmānadhitiṣṭhasveti';",
    "GSP33bbdip13u:389_10": "iti dṛṣṭāntavākyena saha vyākhyeyam / tatprakārastu - yathā 'samrāṭ'; sārvabhaumaḥ",
    "GSP33bbdip13u:389_11": "'adhikṛtān niyogino 'dhikṛtya viniyuṅkte'; / katham? tvam 'etān'; pāṭalīputrādīn",
    "GSP33bbdip13u:389_12": "grāmān 'adhitiṣṭhasva'; tadādhipatyena tiṣṭhasveti / 'evamevaiṣaḥ'; 'ātmata eṣa prāṇo",
    "GSP33bbdip13u:389_13": "jāyate'; (praśna. 3-2.) ityātmajātatvenokto mukhyaprāṇaḥ 'itarān'; bhinnān svajanyatvenopacāreṇātmapravibhāgān",
    "GSP33bbdip13u:389_14": "prāṇān vāyūn pṛthaksthāneṣu hṛdayādiṣu sthāpayatīti / 'yo 'yam'; ityādibṛhadāraṇyakavākyam /",
    "GSP33bbdip13u:389_15": "tatra hi pūrvaṃ vāgādīnāṃ mṛtyugrastatvamuktvā 'athainameva nāpnot'; ityanena mukhyaprāṇasya",
    "GSP33bbdip13u:389_16": "tadanāttatvena tebhyaḥ śraiṣṭhyamabhidhāya 'yo 'yam'; ityanena prāṇaśabdavācyeṣu",
    "GSP33bbdip13u:389_17": "viṣṇuvāyutaditareṣu cetaneṣu triṣu viṣṇoruttamatvādanyeṣāmadhamatvādvāyormadhyamatvādasmānnimittādvā",
    "GSP33bbdip13u:389_18": "avāntareśvaratvādvā mukhyaprāṇasya sarvottamatvarūpakāṣṭhātvāvirodhimadhyasthatvamevocyate,",
    "GSP33bbdip13u:389_19": "na tu madhyadeśasthatvam / tathā tatraiva caturthādhyāye 'ayaṃ vāva śiśuḥ yo 'yaṃ",
    "GSP33bbdip13u:389_20": "madhyamaḥ prāṇaḥ'; (bṛ. 4-2-1.) iti candrikodāhṛte vākye sthūladehākhyavistṛtapradeśagataliṅgaśarīrarūpagṛhe",
    "GSP33bbdip13u:389_21": "viṣṇurūpāyāṃ sthūṇāyām annākhyena śrīrūpeṇa dāmnā baddho govatsarūpovāyurmadhyamatvenocyate /",
    "GSP33bbdip13u:390": "kuvidaṅga namasā ye vṛdhāsaḥ purā devā anavadyāsa āsan /",
    "GSP33bbdip13u:391": "te vāyave manave bādhitāyāvāsayannuṣasaṃ sūryeṇa //",
    "GSP33bbdip13u:392_0": "iti ṛṅmantre 'aṅga'; iti priyasambodhanam / tathā ca ye devāḥ vāyoḥ 'namasā'; namaskāropalakṣitasevādinā",
    "GSP33bbdip13u:392_1": "'vṛdhāsaḥ'; vṛddhā jñānādiguṇapūrṇāḥ 'anavadyāsaḥ'; anavadyāḥ ajñānarāgādyavadyavidhurāśca",
    "GSP33bbdip13u:392_2": "purā sasūryā āsan / te 'kuvit'; kvacidrahasyasthāne sūryeṇa sākaṃ 'manave'; jñānine",
    "GSP33bbdip13u:392_3": "'bādhitāyā'; saṃsārakleśavadbhiḥ śaraṇaṃ prāptāya 'vāyave'; vāyumuddiśya 'uṣasam';",
    "GSP33bbdip13u:392_4": "uṣa prakāśe, asun, buddhim 'avāsayan'; tadviṣayāmakurvanniti śrutyarthaḥ /",
    "GSP33bbdip13u:393_0": "siddhāntayatsūtramavatārya vyācaṣṭe - ata iti // 'vāmanaśabdāt'; vāmanaśruteḥ / evakāro",
    "GSP33bbdip13u:393_1": "vāyuliṅgasadbhāvāt vāyureveśānaḥ kiṃ na syāditi codyaparihārāya liṅgebhyaḥ śruteḥ",
    "GSP33bbdip13u:393_2": "prābalyamāha / yathoktaṃ sudhāyām - evaśabdavyākhyānaṃ balavaditi 'śabdādeva pramitaḥ';",
    "GSP33bbdip13u:393_3": "iti yatheti / samanvayasūtrādanuvṛttasya tadityasyārtho viṣṇuriti / vidheyabhūtaviṣṇutvasyānvayayogyoddeśyadyotanāyetiśabdaprayogaḥ /",
    "GSP33bbdip13u:393_4": "āvartate cāyam / itiśabdātparamapi evaśabdo yojyaḥ / tenānuvṛttastu śabdo vyākhyātaḥ /",
    "GSP33bbdip13u:393_5": "tathā car 'iśāno bhūtabhavyasya'; (kaṭha. 4-12.) iti śrutar iśāno viṣṇureva bhavet /",
    "GSP33bbdip13u:393_6": "kutaḥ? yastatra pramito viṣṇāveva mahāyogavidvadrūḍhibhyāṃ prasiddho 'madhye vāmanam';",
    "GSP33bbdip13u:393_7": "itiśruto vāmanaśabdastasmādeveti yojanā / pramitapadaṃ śruterniravakāśatvasūcakam /",
    "GSP33bbdip13u:393_8": "anena sūtre itiśabdo 'dhyāhārya iti sūcitam / tathā car 'iśāno bhūtabhavyasya'; itiśrutariśānaḥ",
    "GSP33bbdip13u:393_9": "'tattu'; viṣṇureva bhavet / kutaḥ? yastatra viṣṇāveva pramito mahāyogavidvadrūḍhibhyāṃ",
    "GSP33bbdip13u:393_10": "prasiddho 'nyatra niravakāśo 'madhye vāmanamāsīnam'; (kaṭha. 5-3.) itiśruto liṅgātprabalo",
    "GSP33bbdip13u:393_11": "vāmanaśabdastacchrutistasmāditi sūtrārthaḥ /",
    "GSP33bbdip13u:394": "[BBsBh_1,3.7.3] na hi śruterliṅgaṃ balavat /",
    "GSP33bbdip13u:395_0": "[BBsBhDīp_1,3.7.3] sūtre evakāraprayogena sūcitaṃ śruteḥ prābalyaṃ liṅgasya prābalyaniṣedhamukhena",
    "GSP33bbdip13u:395_1": "darśayati - na hīti // śruteriti pañcamī / hiśabdo vakṣyamāṇapramāṇavirodhāditi hetusūcakaḥ /",
    "GSP33bbdip13u:395_2": "tathā ca 'hi'; yasmāt na śruterliṅgaṃ balavat, kintu durbalameva / tasmālliṅagāt",
    "GSP33bbdip13u:395_3": "prabalāt vāmanaśabdādeveśāno viṣṇurevetyarthaḥ /",
    "GSP33bbdip13u:396": "[BBsBh_1,3.7.4] śrutirliṅgaṃ samākhyā ca vākyaṃ prakaraṇaṃ tathā /",
    "GSP33bbdip13u:397": "pūrvaṃ pūrvaṃ balīyaḥ syādevamāgamanirṇayaḥ / iti skānde /",
    "GSP33bbdip13u:398_0": "[BBsBhDīp_1,3.7.4] kuto na śruterliṅgaṃ balavadityatastathāsati śruterliṅgātprābalyavacanavirodhāpatterityāśayena",
    "GSP33bbdip13u:398_1": "tadvākyaṃ paṭhati - śrutiriti // iti skānda ityanantaraṃ vacanāditi śeṣaḥ / asya",
    "GSP33bbdip13u:398_2": "na hītyanenānvayaḥ / vācakaśabdaḥśrutiḥ / asādhāraṇadharmo vā, tadbodhakaśabdo vā",
    "GSP33bbdip13u:398_3": "liṅgam / nirṇītasyānyatra samānoktiḥ samākhyā / sā dvividhā - arthataśśabdato 'pīti /",
    "GSP33bbdip13u:398_4": "samabhivyāhṛtapadairevākāṅkṣāpūrtau tacchāntyarthaṃ padāntaranirapekṣāṇi padāni vākyam /",
    "GSP33bbdip13u:398_5": "ekaprameyapratipādakānekavākyāni prakaraṇam / anuktasthānasamuccaye tathetiśabdaḥ /",
    "GSP33bbdip13u:398_6": "anekaprameyapratipādakamekārthatātparyayuktaṃ vacanaṃ sthānam / atra 'vākyaṃ prakaraṇaṃ",
    "GSP33bbdip13u:398_7": "sthānaṃ samākhyā ca tathāvidhā'; ityanuvyākhyānusāreṇa samākhyāyāḥ sthānānantaryameva",
    "GSP33bbdip13u:398_8": "grāhyaṃ, na tvatroktakramānusāreṇa vākyādyapekṣayā prāthamyam / atroktakramasyāvivakṣitatvāt /",
    "GSP33bbdip13u:398_9": "uktaṃ hi pramāṇalakṣaṇaṭīkāyāṃ - samākhyāditvena grahaṇaṃ 'śrutirliṅgaṃ samākhyā",
    "GSP33bbdip13u:398_10": "ca'; ityavivakṣitakramaṃ vākyamanusṛtyeti / ata eva jaiminiḥ - 'śrutiliṅgavākyaprakaraṇasthānasamākhyānāṃ",
    "GSP33bbdip13u:398_11": "samavāye pāradaurbalyamarthaviprakarṣāt'; iti smṛtyuktādanyathākramamāha - pūrvaṃpūrvamiti /",
    "GSP33bbdip13u:398_12": "pūrvoddiṣṭamityarthaḥ / ekatra samavetaṃ viruddhamiti ca śeṣaḥ / 'balīyaḥ'; atiśayena",
    "GSP33bbdip13u:398_13": "svabhāvato balavat yathātraivādhikaraṇe anantaroddiṣṭaliṅgāpekṣayā pūrvoddiṣṭā vāmanaśrutiḥ",
    "GSP33bbdip13u:398_14": "svataḥ prabalā / vākyāpekṣayā prabalaṃ liṅgam / yathā - daharādhikaraṇe daharākāśasya",
    "GSP33bbdip13u:398_15": "sākṣātsarvādhāratvaprāpakāt 'kiṃ tadatra vidyate ..... ubhe asmin dyāvāpṛthivī';",
    "GSP33bbdip13u:398_16": "(chāṃ. 8-1-2,3.) iti vākyātprabalaṃ viṣṇostatprāpakāpahatapāpmatvādikaṃ liṅgam /",
    "GSP33bbdip13u:398_17": "prakaraṇāpekṣayā prabalaṃ vākyam / yathā - jyotirdarśanāt ityadhikaraṇe jīvasya 'hṛdyantarjyotiḥ';",
    "GSP33bbdip13u:398_18": "(bṛ. 6-3-7.) itivākyabodhyajyotiṣṭvasādhakājjīvaprakaraṇātprabalaṃ viṣṇorjyotiṣṭvaprāpakaṃ",
    "GSP33bbdip13u:398_19": "'katama ātmā'; (bṛ. 6-3-7.) iti praśnavākyam / sthānāpekṣayā prabalaṃ prakaraṇam /",
    "GSP33bbdip13u:398_20": "yathā - samagropaniṣadar iśvaraparatvasādhakāt ṣaṭpraśnarūpasthānāt prabalam 'ātmata",
    "GSP33bbdip13u:398_21": "eṣa prāṇo jāyate'; (praśna. 3-3.) ityetatkhaṇḍarūpaṃ mukhyaprāṇaprakaraṇam / ata",
    "GSP33bbdip13u:398_22": "evātrādhikaraṇe ṣaṭpraśnoktaprāṇavyavasthāpakatvādīnāṃ mukhyaprāṇaliṅgatvamupetya",
    "GSP33bbdip13u:398_23": "śrutyā bādha uktaḥ / samākhyāpekṣayā prabalaṃ sthānam / yathā - annamayādiśabdānāṃ",
    "GSP33bbdip13u:398_24": "kośaparatvasādhakāt 'annamayaprāṇamayamanomayavijñānamayānandamayā me śudhyantām';",
    "GSP33bbdip13u:398_25": "(yājñikī. 66.) iti nārāyaṇānuvākasamākhyāyāḥ prabalaṃ teṣāṃ viṣṇutvasādhakaṃ brahmaparānekaprakaraṇasandarbharūpaṃ",
    "GSP33bbdip13u:398_26": "sthānam / etānyeva śrutyādinār'thanirṇayasthalāni / ādyayā samākhyayā nirṇetavyaṃ",
    "GSP33bbdip13u:398_27": "yathā - puruṣasūktasamākhyayā vaiśvānarasya viṣṇutvam / dvitīyayā yathā - ambhraṇīsūktasamākhyayā",
    "GSP33bbdip13u:398_28": "viśvakarmasūktoktasyājasya viṣṇutvam / astvevaṃ tataḥ kimityata āha - evamiti / viruddhaiteṣāṃ",
    "GSP33bbdip13u:398_29": "samavāye sati prabalena pūrveṇottarabādhe ca sati 'āgamanirṇayaḥ'; āgamārthasya vipratipannasyaitaiḥ",
    "GSP33bbdip13u:398_30": "nirṇayo bhavatītyarthaḥ /",
    "GSP33bbdip13u:399": "[BBsBh_1,3.7.5] tacca liṅgaṃ viṣṇoreva / tasyaiva prāṇatvokteḥ 'tadvai tvaṃ prāṇo",
    "GSP33bbdip13u:400": "abhavaḥ'; iti // 24 //",
    "GSP33bbdip13u:401_0": "[BBsBhDīp_1,3.7.5] nanvastu śruteḥ svabhāvataḥ prābalyam / tathāpi bāhulyena pūrvapakṣyuktaliṅgānāmapi",
    "GSP33bbdip13u:401_1": "prābalyātsāmyenānirṇaya evetyata āha - tacceti // castvarthaḥ / liṅgamiti samudāyaikavacanam /",
    "GSP33bbdip13u:401_2": "tathā ca 'tat'; pūrvavādyuktaṃ liṅgajātaṃ tu viṣṇoreva yuktam, na vāyorityarthaḥ /",
    "GSP33bbdip13u:401_3": "tathā ca bāhulye 'pi liṅgānāṃ sāvakāśatvāttebhyaḥ śruterekasyā api niravakāśāyāḥ",
    "GSP33bbdip13u:401_4": "prābalyānnānirṇaya iti bhāvaḥ / nanu na liṅgaṃ viṣṇau sāvakāśaṃ, pūrvapakṣyudāhṛtasamākhyārūpaśrutyantareṇa",
    "GSP33bbdip13u:401_5": "tasya prāṇaniṣṭhatayaivoktatvādityata āha - tasyaiveti / 'tadvai tvam'; iti śrutau",
    "GSP33bbdip13u:401_6": "'tasya'; viṣṇoḥ prāṇatvasya prāṇaśabdavācyatvasyokteruktatvādityarthaḥ / evaṃ 'ata",
    "GSP33bbdip13u:401_7": "eva'; ityatrādhyātmikāśeṣaśabdasya samanvayaṃ bruvatā tathā - 'śāstradṛṣṭyā'; ityatrāntaryāmiparatvaṃ",
    "GSP33bbdip13u:401_8": "bruvatā sūtrakāreṇetaravyāvṛttyā tasyaiva prāṇatvokteḥ sādhitatvādityapi vyākhyeyametat /",
    "GSP33bbdip13u:401_9": "tathā ca śrutyantare prāṇaniṣṭhatayā liṅgasyoktāvapi na tadvirodhaḥ / tasya prāṇasya",
    "GSP33bbdip13u:401_10": "viṣṇutvābhyupagamāditi bhāvaḥ / nanu tathāpi 'kuvidaṅga'; iti ṛci vāyuniṣṭhatayā",
    "GSP33bbdip13u:401_11": "liṅgoktestadvirodha ityasyāpīdamevottaram / asmin pakṣe prāṇatvamiti vāyutvamupalakṣyate /",
    "GSP33bbdip13u:401_12": "tathā cāntarnaye ādhidaivikāśeṣaśabdasamanvayaṃ bruvatā sūtrakāreṇa 'tasyaiva'; viṣṇoreva",
    "GSP33bbdip13u:401_13": "'prāṇatvokteḥ'; vāyuśabdavācyatvarūpavāyutsyoktatvādityarthaḥ / tathā ca na tadvirodhopīti",
    "GSP33bbdip13u:401_14": "bhāvaḥ / na ca siddhānte 'pi sthānāpekṣayā prabalātprakaraṇāt 'evamevaiṣaḥ'; itiśrutyantaragataprāṇaśabdasya,",
    "GSP33bbdip13u:401_15": "tathā 'yo 'yaṃ madhyamaḥ'; (bṛ. 3.5-21.) ityasya, tathā 'kuvidaṅga'; iti mantrasthavāyuśabdasya",
    "GSP33bbdip13u:401_16": "mukhyavāyuparatvaṃ, tatroktaliṅgānāmapi tatparatvamupetya teṣāṃ śrutyā bādhasyoktatvāt",
    "GSP33bbdip13u:401_17": "kathaṃ śrutyantarasthaprāṇavāyuśabdayoḥ viṣṇuparatvāṅgīkāreṇa samādhānam / ata eva",
    "GSP33bbdip13u:401_18": "candrikāyām - madhyamaśabdo 'pi 'ūrdhvaṃ prāṇam'; (kaṭha. 2-2-3.) iti prāṇasya sthānāntaranirdeśāttatyāgena",
    "GSP33bbdip13u:401_19": "madhyamasthānasthabrahmaparaḥ, na tu śrutyantare madhyamaśabdoktaprāṇapara ityuktam /",
    "GSP33bbdip13u:401_20": "ataḥ 'evamevaiṣaḥ'; (praśna. 3-4.) iti vākyaṃ sthānātprakaraṇasya prābalye udāhṛtamiti",
    "GSP33bbdip13u:401_21": "vācyam / uktarītyā mukhyataḥ śrutyantaragataprāṇaśabdāderbrahmaparatvena liṅgānāṃ",
    "GSP33bbdip13u:401_22": "tattadantaryāminiṣṭhatve 'pi samākarṣanyāyenānyaparatvasyāpyaṅgīkārāt / śrutyantaroktaliṅgānāmanyaniṣṭhatve",
    "GSP33bbdip13u:401_23": "'pi vā nānupapattiḥ / na caivaṃ kāṭhakoktaliṅgānāmapyanyaniṣṭhatvāpattyā anyeṣāmīśānatvādyāpattiḥ /",
    "GSP33bbdip13u:401_24": "niravakāśaśrutyā kāṭhakoktaliṅgānāṃ viṣṇuniṣṭhatānirṇayopapatteḥ / nanu tathāpi kathamīśāno",
    "GSP33bbdip13u:401_25": "viṣṇurbhavecchrutāvīśānasyāṅguṣṭhaparimitatvokteḥ / sarvagate ca harau tadayogāt /",
    "GSP33bbdip13u:401_26": "na ca vyomavatsarvagatasyāpyaṇutvaṃ yujyata iti pratipāditamiti vācyam / tathāpi",
    "GSP33bbdip13u:401_27": "'aṅguṣṭhamātraḥ'; iti tanmātraparimāṇatvokterayogāt / na ca 'aṅguṣṭhamātraḥ'; ityatra",
    "GSP33bbdip13u:401_28": "śrutaḥ parimāṇārthako mātracpratyaya eva, na tvavadhāraṇārthako mātraśabdaḥ / 'dehāṅguṣṭhamito",
    "GSP33bbdip13u:401_29": "dehe jīvāṅguṣṭhamito hṛdi'; iti smṛtau mita ityanena parimāṇasyaivokteḥ / tathā ca",
    "GSP33bbdip13u:401_30": "nānupapattiriti vācyam / tathātve 'ṅguṣṭhamātratvābhidhātryām 'aṅguṣṭhamātraḥ'; (kaṭha.",
    "GSP33bbdip13u:401_31": "4-12.) iti śrutau 'madhya ātmani'; ityasya smṛtau hṛdītyasya ca vaiyarthyāpātāt /",
    "GSP33bbdip13u:401_32": "tanmātraparimitatvoktyarthaṃ hi tatra hṛdayarūpasūkṣmasthānoktiḥ / tasmādavadhāraṇārthakamātraśabda",
    "GSP33bbdip13u:401_33": "evāyamaṅgīkāryaḥ uktaṃ hi candrikāyām - mātraśabdasyāvadhāraṇārthakatvāditi /",
    "GSP33bbdip13u:402": "[BBsBh_1,3.7.6] sū - oṃ //",
    "GSP33bbdip13u:403": "hṛdyapekṣayā tu manuṣyādhikāratvāt | BBs_1,3.25 |",
    "GSP33bbdip13u:404": "// oṃ // 25 //",
    "GSP33bbdip13u:405": "sarvagatasyāpi tasyāṅguṣṭhamātratvaṃ hṛdyavakāśāpekṣayā yujyate /",
    "GSP33bbdip13u:406_0": "[BBsBhDīp_1,3.7.6] tathā ca sarvagate harāvaṅguṣṭhamātratvoktiranupapanneti nātreśāno",
    "GSP33bbdip13u:406_1": "viṣṇurityāśaṅkāṃ pariharatsūtramupanyasya tadakṣarāṇi vyācaṣṭe - hṛdīti // sarvagatasyāpītyanena",
    "GSP33bbdip13u:406_2": "tuśabdo yadyapitathāpītyarthatayā vyākhyātaḥ / hṛdyapekṣayetyanena sūcitahetoranvayayogyaṃ",
    "GSP33bbdip13u:406_3": "sādhyaṃ darśayati - tasyeti / yojanā tu - yadyapi viṣṇuḥ sarvagatastathāpi 'tasyāṅguṣṭhamātratvam';",
    "GSP33bbdip13u:406_4": "aṅguṣṭhamātratvoktiryujyate / katham? yato 'hṛdyavakāśopekṣayā'; hṛdi vidyamāno yo",
    "GSP33bbdip13u:406_5": "'yamavakāśo 'ṅguṣṭhaparimitadeśastadapekṣayā tatrābhivyaktatāvatparibhitabhagavanmūrtiviśeṣamapekṣya",
    "GSP33bbdip13u:406_6": "tasya viṣṇoraṅguṣṭhamātratvam astyata iti / yadvā - 'hṛdyavakāśāpekṣayā'; hṛdi vidyamānāvakāśamapekṣya",
    "GSP33bbdip13u:406_7": "tatsambandhāttasyāṅguṣṭhamātratvavacanaṃ yujyata ityāvṛttiṃ vinā yojanā / prathamapakṣe",
    "GSP33bbdip13u:406_8": "śaktyāparimite 'pi bhagavati mūrtiviśeṣe vyaktyātmanāṅguṣṭhamātratvasya sthānini",
    "GSP33bbdip13u:406_9": "brahmaṇi tatsambandhādupacāreṇoktiriti bhedaḥ / atra ṭīkāyāṃ hṛdyavakāśāpekṣayeti",
    "GSP33bbdip13u:406_10": "bhāṣyaṃ sāvadhāraṇaṃ kṛtvā sautratuśabdo 'vadhāraṇatayā vyākhyātaḥ / tena viṣṇoṅguṣṭhamātratvaṃ",
    "GSP33bbdip13u:406_11": "hṛdyapekṣayaiva, na tu lokavatparicchinnatvādityuktaṃ bhavati / tattatsthāneṣu vyaktamūrtiviśeṣāpekṣayā",
    "GSP33bbdip13u:406_12": "vā upacāreṇa vā tattatparimāṇatvoktyā 'yastvetameva prādeśamātram'; (chāṃ. 5-18-1.)",
    "GSP33bbdip13u:406_13": "iti chāndogye 'prādeśamātraṃ puruṣam'; ityanyatra 'prādeśaḥ puruṣottamaḥ'; ityaparatra",
    "GSP33bbdip13u:406_14": "ca hṛdgatasya viṣṇoḥ prādeśaparimitatvokteḥ / 'aṅguṣṭhamātraḥ puruṣo 'ṅguṣṭhaṃ ca",
    "GSP33bbdip13u:406_15": "samāśritaḥ'; (mahānā. 16.3.) iti śrutyantare 'aṅguṣṭhamātraḥ puruṣaḥ'; iti kaṭhavalyāṃ",
    "GSP33bbdip13u:406_16": "ca 'aṅguṣṭhamātraḥ puruṣaḥ'; ityaparatra cāṅguṣṭhaparimitatvokteḥ 'aṅguṣṭhāgrapramāṇakaḥ';",
    "GSP33bbdip13u:406_17": "iti kvacidaṅguṣṭhāgrapramāṇakatvoktervirodha iti codyaṃ parihṛtaṃ bhavati / dehe",
    "GSP33bbdip13u:406_18": "hṛdayākāśe prādeśaparimitarūpaviśeṣasya hṛdayagatakamalakarṇikāmūlagatākāśe 'ṅguṣṭhāgrapramāṇakarūpāntarasya",
    "GSP33bbdip13u:406_19": "karṇikāgragatākāśecāṅguṣṭhaparimitarūpāntarasya ca vyaktisambhavāt, tattatsthānadharmasya",
    "GSP33bbdip13u:406_20": "sthāninyupacaritatvasambhavācca / yathoktaṃ bṛhadāraṇyakabhāṣye -",
    "GSP33bbdip13u:407": "hṛdaye sarvaśo vyāpī prādeśaḥ puruṣottamaḥ /",
    "GSP33bbdip13u:408": "jīvānāṃ sthānamuddiṣṭaḥ sarvadaivasanātanaḥ //",
    "GSP33bbdip13u:409": "hṛtkarṇikāmūlagataḥ so 'ṅguṣṭhāgrapramāṇakaḥ /",
    "GSP33bbdip13u:410": "mūleśa iti nāmāsmin sarve jīvāḥ pratiṣṭhitāḥ //",
    "GSP33bbdip13u:411": "aṅguṣṭhamātre puruṣe karṇikāgrasthite harau /",
    "GSP33bbdip13u:412": "prāviśanti suṣuptau tu prabudhyante tatastathā // iti //",
    "GSP33bbdip13u:413_0": "asmin mūleśavyāpinormadhye 'ṅguṣṭhamātratvaṃ ca dehe dehāṅguṣṭhamitatvaṃ jīvahṛdi",
    "GSP33bbdip13u:413_1": "jīvāṅguṣṭhamitatvamiti vivektavyam / atra 'aṅguṣṭhaṃ ca samāśritaḥ'; ityanena karmendriyādhiṣṭhitatvamucyata",
    "GSP33bbdip13u:413_2": "iti prameyadīpoktamapi jñātavyam / nanu 'dakṣiṇākṣimukhe viśvo manasyantastu taijasaḥ';",
    "GSP33bbdip13u:413_3": "ityādivacanājjāgradādyavasthāprerakaviśvataijasaprājñānāṃ dakṣiṇākṣyādiṣu sattvaṃ",
    "GSP33bbdip13u:413_4": "tāvatsiddham / yadi caivaṃ tadā jīvo 'pi jāgradavasthāyāṃ dakṣiṇākṣisthaḥ svapne",
    "GSP33bbdip13u:413_5": "kaṇṭhadeśasthaḥ suptau hṛdayastho bhavati, 'hṛdayasthātparājjīvo dūrastho jāgradeṣyati';",
    "GSP33bbdip13u:413_6": "ityukteḥ / dūrastho 'kṣistho jāgrajjāgratvamiti tasyārthaḥ / tathā ca kathaṃ hṛdayavyāptaprādeśaparimitabhagavadrūpasya",
    "GSP33bbdip13u:413_7": "sarvadā jīvasthānatvam? kathaṃ ca hṛtkarṇikāmūlagatabhagavadrūpe sadā pratiṣṭhito",
    "GSP33bbdip13u:413_8": "jīvaḥ? suptau hṛtkarṇikāgragate harau praviśatītyuktiriti cet - na, yatassarvadā",
    "GSP33bbdip13u:413_9": "hṛdi sthitameva jīvasvarūpaṃ jāgaritādāvakṣyādiṣvapi viśeṣasannihitaṃ dīpaprakāśavadityaṅgīkṛtam /",
    "GSP33bbdip13u:413_10": "yathoktamaitareyabhāṣye - hṛde sthitameva tasya rūpaṃ jāgarite 'pyakṣyādiṣu viśeṣasannihitaṃ",
    "GSP33bbdip13u:413_11": "bhavatīti / ekasyaiva jīvasya sthāpanadhṛtyākhyapratiṣṭhāpanasuptiprāpaṇākhyaprayojanabhedādekadehe",
    "GSP33bbdip13u:413_12": "anekadhā sthitānāṃ bhagavanmūrtīnāṃ śaktyā sarvagānāmapi tatra tatra vyaktyātmanā",
    "GSP33bbdip13u:413_13": "anekālpaparimāṇavattvaṃ ca yujyata iti na kācidanupapattiḥ /",
    "GSP33bbdip13u:414": "[BBsBh_1,3.7.7] itaraprāṇināmaṅguṣṭhābhāve 'pi manuṣyādhikāratvānna virodhaḥ // 25 //",
    "GSP33bbdip13u:415": "// iti vāmanādhikaraṇam // 7 //",
    "GSP33bbdip13u:416_0": "[BBsBhDīp_1,3.7.7] nanu tathāpi nāṅguṣṭhaparimāṇavattvaṃ viṣṇoryuktam / tathā hi",
    "GSP33bbdip13u:416_1": "kiṃ tattadaṅguṣṭhamātratvaṃ vā yatkiñcidaṅguṣṭhamātratvaṃ vā / nādyaḥ, paśvādīnāmaṅguṣṭhābhāvena",
    "GSP33bbdip13u:416_2": "tadantargatasya viṣṇoraṅguṣṭhaparimitatvāyogāt / na dvitīyaḥ, aṅguṣṭhamātratvoktestaistaistathopāsanārthatvena",
    "GSP33bbdip13u:416_3": "tasya cāṅguṣṭhavyaktiviśeṣanirdhāraṇa vināyogena yatkiñcidaṅguṣṭhamātratvoktervyarthatvāt /",
    "GSP33bbdip13u:416_4": "pipīlikādihṛdayasthe 'ṅguṣṭhamātratvasābhānyasyāpyasambhavāccetyāśaṅkāṃ pariharan",
    "GSP33bbdip13u:416_5": "manuṣyādhikāratvāt itisūtraśeṣaṃ tuśabdasya kākākṣinyāyena atrāpyanvayaṃ tasyāpyarthatvaṃ",
    "GSP33bbdip13u:416_6": "ca abhipretya tatsambandhipradarśanapūrvakaṃ vyācaṣṭe - itareti // paśvādīnāmityarthaḥ /",
    "GSP33bbdip13u:416_7": "apirāvartate / aṅguṣṭhamātratvamityetat vipariṇāmevānuvartate / 'na virodhaḥ'; iti",
    "GSP33bbdip13u:416_8": "virodhasūtrādākṛṣṭe pade / tathā ca 'api'; tattadaṅguṣṭhaparimitatvāṅgīkāre 'pītaraprāṇināmaṅguṣṭhābhāve",
    "GSP33bbdip13u:416_9": "'pi na viṣṇoraṅguṣṭhamātratvasya virodhenāṅguṣṭhamātratvokterasambhavaḥ / kutaḥ?",
    "GSP33bbdip13u:416_10": "aṅguṣṭhamātratvokteretadvidyāyā 'manuṣyādhikāratvāt'; manuṣyānadhikṛtya pravṛttatvāt /",
    "GSP33bbdip13u:416_11": "tadapi kutaḥ? vedavidyopāsanasya 'manuṣyādhikāratvāt'; manuṣyamātrādhikāratvāditi",
    "GSP33bbdip13u:416_12": "yojanā / sūtre bhāṣye ca manuṣyāṇāmadhikāro yasmin athavā - adhikriyate 'tretyadhikāra",
    "GSP33bbdip13u:416_13": "upāsanaṃ śāstraṃ vā, manuṣyāṇāmeva adhikāro manuṣyādhikārastasya bhāvasatasmāditi",
    "GSP33bbdip13u:416_14": "vigrahaḥ / 'manuṣyādhikāritvāt'; itipāṭhe manuṣyā adhikāriṇo yasmin tattathoktam /",
    "GSP33bbdip13u:416_15": "tathā ca manuṣyādhikārikatvādityarthaḥ / manuṣyapadaṃ ca vakṣyamāṇanyāyena mananādiśīlacetanaparam /",
    "GSP33bbdip13u:416_16": "tena devānāṃ jaritāryādīnāṃ vakṣyamāṇanyāyena vedavidyādhikāriṇāmetadvidyādhikārasiddhiḥ /",
    "GSP33bbdip13u:416_17": "tatra jaritāryādīnāṃ svasvāṅguṣṭhaparimitatvena bhagavadupāsanāsambhavāt, teṣāmetadvidyotpannavākyārthajñāna",
    "GSP33bbdip13u:416_18": "evādhikāro, nopāstāvapi / ata eva ṭīkāyāṃ manuṣyāṇāmeva vedavidyopāsanādhikāritveneti",
    "GSP33bbdip13u:416_19": "manuṣyatvaṃ vyāpakatvenoktam / na cānadhikāriṇāṃ paśvādīnāṃ dehasthitasya bhagavato",
    "GSP33bbdip13u:416_20": "'ṅguṣṭhaparimitatvābhāve parimāṇāntarānukteradravyatvāpattiriti vācyam / paśvādidehagatasya",
    "GSP33bbdip13u:416_21": "paramātmanaḥ tattadākārayuktatvena tadanusāriparimāṇavattvāt / yathoktamaitareyabhāṣye",
    "GSP33bbdip13u:416_22": "- saṅkarṣaṇaśca pradyumnastadākārau nṛṣu sthitau /",
    "GSP33bbdip13u:417": "nārāyaṇāniruddhau tu paśvākārau paśusthitau // iti //",
    "GSP33bbdip13u:418_0": "anena - sūtre tuśabdo 'pyarthevadhāraṇe ca / tatrāpyarthasyobhayatrānvayaḥ / aṅguṣṭhamātratvaṃ",
    "GSP33bbdip13u:418_1": "yujyata iti śeṣaḥ / taditi pradhānasūtrādanuvṛttasyeha vipariṇāmenānvayaḥ / na virodhaḥ",
    "GSP33bbdip13u:418_2": "ityasyākarṣaḥ / 'tasya manuṣyādhikāritvāt'; ityāvartate / tathā ca 'tu'; api sarvagatasyāpi",
    "GSP33bbdip13u:418_3": "'tasya viṣṇoraṅguṣṭhamātratvaṃ'; taduktiryujyate / na ca virodhaḥ / yato 'tra 'hṛdyapekṣayā",
    "GSP33bbdip13u:418_4": "tu'; hṛdyavakāśāpekṣayaiva aṅguṣṭhamātratvamucyate, na tu paricchinnatvāt / tacca",
    "GSP33bbdip13u:418_5": "mūrtiviśeṣe tanmātratvasya sattvādupacāreṇa vā yujyate / na ca nāṅguṣṭhamātratvaṃ",
    "GSP33bbdip13u:418_6": "viṣṇoryuktaṃ, yatkiñcidaṅguṣṭhamātratvoktervyarthatvenāsambhavena ca tattadaṅguṣṭhamātratve",
    "GSP33bbdip13u:418_7": "vācye tasya ca paśvādīnāmaṅguṣṭhābhāvena tadantargataviṣṇāvayogāditi vācyam / yataḥ",
    "GSP33bbdip13u:418_8": "'tu'; api itaraprāṇināmaṅguṣṭhābhāve 'pi na viṣṇostattadaṅguṣṭhamātratvasya 'virodhaḥ';",
    "GSP33bbdip13u:418_9": "asambhavaḥ / kutaḥ? aṅguṣṭhamātratvavacanasya yadbodhakavidyāyāḥ 'manuṣyādhikāratvāt';",
    "GSP33bbdip13u:418_10": "manuṣyānevādhikṛtya pravṛttatvāt / tadapi kutaḥ? 'tasya'; vedavidyopāsanasya 'manuṣyādhikāratvāt';",
    "GSP33bbdip13u:418_11": "manuṣyamātre 'dhikāratvāditi sūtrārtha ukto bhavati /",
    "GSP33bbdip13u:419": "// iti vāmanādhikaraṇam // 7 //",
    "GSP33bbdip13u:420": "// 8. devatādhikaraṇam //",
    "GSP33bbdip13u:421": "[BBsBh_1,3.8.1] manuṣyāṇāmeva vedavidyādhikāra ityuktam /",
    "GSP33bbdip13u:422_0": "[BBsBhDīp_1,3.8.1] asminnadhikaraṇe devānāṃ brahmavidyādhikāraḥ samarthyate / prāsaṅgikatvānnādhyāyapādasaṅgatī",
    "GSP33bbdip13u:422_1": "mārgaṇīye / śrutyādisaṅgativiṣayasaṃśayatadbījāni darśayati - manuṣyāṇāmiti // 'uktaṃ';",
    "GSP33bbdip13u:422_2": "pūrvasūtre / tuśabdārthāvadhāraṇasya samāsapraviṣṭamanuṣyapadenāpi sambandho 'stīti",
    "GSP33bbdip13u:422_3": "bhāvena manuṣyāṇāmevetyanuvādaḥ / netareṣāmityevaśabdārthaḥ / 'vedavidyādhikāro';",
    "GSP33bbdip13u:422_4": "vedavidyopāsanādhikāraḥ / anena - devatādhikārābhāvamukhena 'viśve devā upāsate';",
    "GSP33bbdip13u:422_5": "ityādipūrvodāhṛtaśrutyupalakṣitāśeṣaśrutiprāmāṇyasyākṣepātpūrvādhikaraṇenāsyākṣepikī",
    "GSP33bbdip13u:422_6": "saṅgatiḥ vedavidyādhikārākhyo viṣayaścokto bhavati / 'aṅguṣṭhamātraḥ'; iti śrutimūlāyāḥ",
    "GSP33bbdip13u:422_7": "'manuṣyāṇāmeva'; ityukteḥ 'viśve devā upāsate'; (kaṭha.2-2-3.) iti śruteśca koṭidvayopasthāpakatvena",
    "GSP33bbdip13u:422_8": "sandehabījatvāttaduktyaiva devānāmadhikāro 'sti uta nāstīti saṃśayo, nāstīti pūrvapakṣaśca",
    "GSP33bbdip13u:422_9": "sūcitaḥ /",
    "GSP33bbdip13u:423": "[BBsBh_1,3.8.2] tiryagādyapekṣayaiva manuṣyatvaviśeṣaṇamuktaṃ, na tu devādyapekṣayetyāha -",
    "GSP33bbdip13u:424_0": "[BBsBhDīp_1,3.8.2] tataḥ kimityatassaṃśayabījaṃ vighaṭayan siddhāntayituṃ sūtramavatārayati",
    "GSP33bbdip13u:424_1": "- tiryagādīti // viśiṣṭabuddhyādirahitatiryagādivyāvṛttyarthamityarthaḥ / manuṣyatvaviśeṣaṇaṃ",
    "GSP33bbdip13u:424_2": "sāvadhāraṇatvenābhipretam / manuṣyapadam 'uktaṃ'; prayuktaṃ, tatreta śeṣaḥ / pūrvasūtra",
    "GSP33bbdip13u:424_3": "iti tadarthaḥ / svaprayuktaivakāravyāvarttyaṃ darśayati - na tviti // 'devādyapekṣayā';",
    "GSP33bbdip13u:424_4": "devādivyāvṛttyartham / tuśabdo viśeṣārthaḥ / na tu devādyarthamapītyapiśabdārtho",
    "GSP33bbdip13u:424_5": "vā / 'ityāha'; ityabhipretya sūtrakāro devānāmadhikārabhāvamāhetyarthaḥ /",
    "GSP33bbdip13u:425": "[BBsBh_1,3.8.3] sū - oṃ //",
    "GSP33bbdip13u:426": "taduparyapi bādarāyaṇaḥ sambhavāt | BBs_1,3.26 |",
    "GSP33bbdip13u:427": "// oṃ // 26 //",
    "GSP33bbdip13u:428": "tadupari manuṣyāṇāṃ satāṃ devāditvaprāptyupari / sambhavati hi teṣāṃ viśiṣṭabuddhyādibhāvāt /",
    "GSP33bbdip13u:429_0": "[BBsBhDīp_1,3.8.3] tatsūtraṃ paṭhati - taduparīti // atra taduparīti sādhyadharmisūcakaṃ",
    "GSP33bbdip13u:429_1": "padamanūdya teṣāṃ tasmāttasyā iti vigrahāśrayeṇa vyācaṣṭe - taduparīti // vedavidyākāra",
    "GSP33bbdip13u:429_2": "ityanuṣajyate / na kevalaṃ manuṣyāṇāṃ satāṃ, kintu taduparyapītyaperarthaḥ / tathā",
    "GSP33bbdip13u:429_3": "ca 'teṣāṃ'; manuṣyāṇāṃ satāṃ devatāpadayogyānāṃ jīvānāṃ padaprāpteḥ pūrvaṃ manuṣyaśarīraṃ",
    "GSP33bbdip13u:429_4": "prāptānāṃ satāṃ 'tasmāt'; manuṣyatvāt 'upari'; manuṣyaśarīrāpagamena 'tasyā upari';",
    "GSP33bbdip13u:429_5": "devopadevādipadaprāpteruparitanakāle 'pi devabhāvamāpannānāmapi vedavidyādhikāro",
    "GSP33bbdip13u:429_6": "'styeveti yojanā / kuta ityatastaddhetutayā sambhavāditi hetuṃ vyācaṣṭe / 'hi'; yataḥ /",
    "GSP33bbdip13u:429_7": "'vedavidyādhikāraḥ'; ityatrāpi sambadhyate / 'teṣāṃ'; devānām / adhikārasambhavo",
    "GSP33bbdip13u:429_8": "'pi kuta ityato 'trāpi sambhavādityetadevāvṛttya hetutayā yojayati - viśiṣṭeti //",
    "GSP33bbdip13u:429_9": "teṣāmityatrāpyanvīyate / tathā ca 'teṣāṃ'; yogyamanuṣyāṇāṃ vidyākarmabhyāṃ devāditvaprāptimatāṃ",
    "GSP33bbdip13u:429_10": "'sambhavāt'; viśiṣṭabuddhyādibhāvādarthagrahaṇānuṣṭhānopayuktabuddhiviśeṣādisadbhāvādityarthaḥ /",
    "GSP33bbdip13u:429_11": "arthitvasāmarthye ādipadena grāhye / na cārthitvābhāvaḥ ityatrāpi teṣāṃ sambhavati",
    "GSP33bbdip13u:429_12": "hītyeva hetuḥ / vidyābhisteṣāṃ mokṣasiddhiḥ sambhavati hīti tadarthaḥ / anena - sūtre",
    "GSP33bbdip13u:429_13": "tadityāvartate / manuṣyaparāmarśi cedaṃ buddhisthaparāmarśi ca / apiḥ samuccaye /",
    "GSP33bbdip13u:429_14": "adhikāra iti buddhyā vivicyātrānveti / anadhikārādhikārābhidhāyakajaiminibādarāyaṇoktirūpavipratipattisūcanāya",
    "GSP33bbdip13u:429_15": "bādarāyaṇapadam / tattvapradīparītyā tātparyajñāpanārthamadhikārādhikyajñaptidārḍhyārthaṃ",
    "GSP33bbdip13u:429_16": "ca bādarāyaṇaḥ svayameva vaktītyāha iti vā / sambhavāditi cāvartate / tathā ca yato",
    "GSP33bbdip13u:429_17": "na kevalaṃ devādipadayogyajīvānāṃ padaprāpteḥ pūrvaṃ bhūmau kiñcitkālaṃ manuṣyāṇāṃ",
    "GSP33bbdip13u:429_18": "satāṃ tasyāṃ daśāyāmeva adhikāraḥ, kintu 'taduparyapi'; tasmānmanuṣyatvādupari tadatyayena",
    "GSP33bbdip13u:429_19": "tābhyāṃ vidyākarmabhyāṃ tasyāḥ devāditvaprāpteruparitanakāle 'pi devabhāvamāpannānāmapi",
    "GSP33bbdip13u:429_20": "vedavidyāyāmadhikāro 'styeva / na ca tatkāraṇābhāvaḥ / 'sambhavāt'; adhikāropayogino",
    "GSP33bbdip13u:429_21": "viśiṣṭabuddhyādesteṣu sambhavāt / na ca devādīnāṃ viśiṣṭabuddhisāmarthyasadbhāve",
    "GSP33bbdip13u:429_22": "'pyarthitvābhāvādadhikārābhāva iti vācyam / kutaḥ? 'sambhavāt'; vidyāsādhyajñānamokṣayorarthitvasambhavāditi",
    "GSP33bbdip13u:429_23": "bhagavān bādarāyaṇo manyata iti sūtrārtha ukto bhavati /",
    "GSP33bbdip13u:430": "[BBsBh_1,3.8.4] tiryagādīnāṃ tadabhāvādabhāvaḥ / teṣāmapi yatra viśṣṭabuddhyādibhāvastatrāvirodhaḥ /",
    "GSP33bbdip13u:431_0": "[BBsBhDīp_1,3.8.4] nanu na devā vedavidyādhikāriṇaḥ, tathā sati sūtre 'manuṣyamātravyāvartakamanuṣyapadaprayogena",
    "GSP33bbdip13u:431_1": "tiryagādivadamanuṣyatvānna devā vedavidyādhikāriṇa ityanumānasūcanāttadvirodhāpatterityata",
    "GSP33bbdip13u:431_2": "āha - tiryagādīnāmiti // ādipadena sthāvarāṇi mūḍhamanuṣyā vā gṛhyante / 'tadabhāvāt';",
    "GSP33bbdip13u:431_3": "viśiṣṭabuddhyāderabhāvāt 'abhāvaḥ'; tasya vedavidyādhikārasya / anenādhikārābhāve",
    "GSP33bbdip13u:431_4": "viśiṣṭabuddhyādirāhityasya prayojakatvoktyā paroktāmanuṣyatvahetoḥ sopādhikatvaṃ",
    "GSP33bbdip13u:431_5": "sādhyavyatirekasādhakopādhivyatirekākhyapratipakṣagrastatvaṃ coktaṃ bhavati / sautramanuṣyapadaṃ",
    "GSP33bbdip13u:431_6": "ca mananādiśīlaparaṃ sat viśiṣṭabuddhyādirahitameva cetanaṃ vyāvartayati, na tu martyabhinnamātramiti",
    "GSP33bbdip13u:431_7": "na tadvirodha iti bhāvaḥ / nanu viśiṣṭabuddhyādirāhityamupādhiḥ / tiryakṣu adhikārābhāvarūpasādhyāvyāpakatvāt /",
    "GSP33bbdip13u:431_8": "ata eva na tadabhāvo 'pi sādhyavyatirekaheturityata āha - teṣāmapīti // apirubhayatrānveti /",
    "GSP33bbdip13u:431_9": "tatrādyassamuccaye / adhikāra iti śeṣaḥ / tathā ca na kevalaṃ devānāṃ, kintu 'teṣāṃ';",
    "GSP33bbdip13u:431_10": "tiraścāmapyadhikāre 'pi na virodhaḥ nanu kathamavirodhastiryakṣu sarvatra vedādhikāre",
    "GSP33bbdip13u:431_11": "mānavirodhāpātādityata āha - teṣāmapīti // tiraścāṃ madhye 'pītyarthaḥ / 'yatra';",
    "GSP33bbdip13u:431_12": "yeṣu viśiṣṭabuddhyarthitvākhyarāgādibhāvaḥ tatsattvaṃ tatraivādhikāre 'avirodho';",
    "GSP33bbdip13u:431_13": "mānāvirodhaḥ / bādho na sarvatretyarthaḥ / anenāpinā sautro 'piśabdo jaritāryādisamuccāyakaśceti",
    "GSP33bbdip13u:431_14": "sūcitam / yadāha tattvapradīpikākāraḥ - 'teṣāmapītyādirapipadavyākhyā'; iti / ānandamālākāro",
    "GSP33bbdip13u:431_15": "'pi - 'tiryañco 'pi kecidapiśabdagṛhītāḥ'; ityāha / tathā ca manuṣyabhinneṣvapi tiryakṣvadhikārasadbhāvādvyabhicārādadhikārābhāve",
    "GSP33bbdip13u:431_16": "nāmanuṣyatvaṃ hetuḥ, kintu viśiṣṭabuddhyādirāhityamevāvyabhicārāt / ato bhavatyeva",
    "GSP33bbdip13u:431_17": "sa upādhiḥ / ata eva sautramanuṣyapadasya vyāvarttyasaṅkoco 'pi yukta iti bhāvaḥ /",
    "GSP33bbdip13u:432": "[BBsBh_1,3.8.5] niṣedhābhāvāt / dṛśyante hi jaritāryādayaḥ // 26 //",
    "GSP33bbdip13u:433_0": "[BBsBhDīp_1,3.8.5] nanu kathaṃ tiraścāmapyadhikāre 'pyavirodhaḥ / teṣāmadhikāraniṣedhasya",
    "GSP33bbdip13u:433_1": "taddarśanasya vā virodhitvādityāśaṅkya nādya ityāha - niṣedheti // teṣāmityatrāpi",
    "GSP33bbdip13u:433_2": "sambadhyate / adhikāre ityādau saṃyojyam / tena niṣedharāhitye sati viśiṣṭabuddhyādimattvamevādhikāre",
    "GSP33bbdip13u:433_3": "prayojakam, na kevalaṃ yena śūdrādau vyabhicāraḥ syāditi sūcitam / na dvitīya ityāha",
    "GSP33bbdip13u:433_4": "- dṛśyante hīti // vedādhikāritayeti śeṣaḥ / hiśabdo bhāratādiprasiddhisūcakaḥ /",
    "GSP33bbdip13u:433_5": "ata eva bhārate -",
    "GSP33bbdip13u:434": "evamukto bhrātṛbhistu jaritārirvibhāvasum /",
    "GSP33bbdip13u:435": "tuṣṭāva prāñjalirbhūtvā yattacchṛṇu narādhipa //",
    "GSP33bbdip13u:436_0": "ityādinā jaritārisārisṛkkastambamitradroṇākhyeṣu pakṣiṣu madhye jaritāriragrajaḥ",
    "GSP33bbdip13u:436_1": "svabhrātṛbhirasmānmocayeti prārthitaḥ 'ayamagne jaritā'; (ṛ.10-142-1.) ityāgneyasūktenāgniṃ",
    "GSP33bbdip13u:436_2": "stutvā khāṇḍavavanadahane svabhrātṝnagnidāhādamocayaditi pratipāditam / yata ityarthe",
    "GSP33bbdip13u:436_3": "vā hiśabdaḥ / atra jaritāryādaya ityeva pāṭho yuktaḥ, na tu jaritaryādaya iti hrasvayuktapāṭhaḥ,",
    "GSP33bbdip13u:436_4": "bhāratavirodhāt, tattvapradīpavirodhācceti dhyeyam / dṛśyante hītyanena - devā vedavidyādhikāriṇaḥ",
    "GSP33bbdip13u:436_5": "niṣedharāhitye sati viśiṣṭabuddhyādimattvāt tādṛśamartyavaditi siddhāntyabhimatānumāne",
    "GSP33bbdip13u:436_6": "manuṣyatvopādhirnirasto bhavati / jaritārau ādiśabdagṛhītasārisṛkkādau ca sādhyāvyāpaktavāt /",
    "GSP33bbdip13u:437": "[BBsBh_1,3.8.6] sū - oṃ //",
    "GSP33bbdip13u:438": "virodhaḥ karmaṇīti cennānekapratipatterdarśanāt | BBs_1,3.27 |",
    "GSP33bbdip13u:439": "// oṃ // 27 //",
    "GSP33bbdip13u:440": "manuṣyā eva devādayo bhavantīti taduparītyuktam / tatra yadi manuṣyāḥ santo devādayo bhavanti tatpūrvaṃ devatābhāvāddevatoddiṣṭakarmaṇi virodha iti cet -",
    "GSP33bbdip13u:441_0": "[BBsBhDīp_1,3.8.6] devānāṃ vedavidyādhikārasiddhyarthaṃ taduparītyanenoktaṃ sāditvamākṣipya",
    "GSP33bbdip13u:441_1": "samādadhatsūtraṃ paṭhitvā'kṣepāṃśaṃ tāvadvyācaṣṭe - virodha iti // manuṣyā eveti /",
    "GSP33bbdip13u:441_2": "devādipadayogyā jīvāḥ pūrvaṃ bhūmau kiñcitkālaṃ manuṣyāḥ santa eva atha devādayo",
    "GSP33bbdip13u:441_3": "bhavantītyarthaḥ / na tu manuṣyabhāvaṃ vinetyevaśabdārthaḥ / ityuktamiti // atroktamityanantaraṃ",
    "GSP33bbdip13u:441_4": "tadayuktamiti śeṣaḥ / kuta ityatastatpakṣe bādhakoktiparaṃ virodha ityaṃśaṃ sahetukaṃ",
    "GSP33bbdip13u:441_5": "vyācaṣṭe - tatrayadīti // yadītyārabhya bhavantītyantaṃ pūrvavākyārthānuvādastasyāpādakatvapradarśanārthaḥ /",
    "GSP33bbdip13u:441_6": "tatretyavyayaṃ tarhītyarthakaṃ bhavantītyataḥ paraṃ yojyam / yadvā - manuṣyā eva",
    "GSP33bbdip13u:441_7": "devādayo bhavantītyantaṃ pūrvavākyārthānuvādastasyāpādakatvapradarśanārthaḥ / tatretyavyayaṃ",
    "GSP33bbdip13u:441_8": "tarhītyarthakaṃ bhavantītyataḥ paraṃ yojyam / yadvā - manuṣyā eva devādayo bhavantītyuktyā",
    "GSP33bbdip13u:441_9": "prāptābhedaśaṅkāṃ vārayituṃ manuṣyā evetyādisvapadāni varṇayati - tatreti // yadvā",
    "GSP33bbdip13u:441_10": "- tatra devatoddiṣṭakarmaṇīti sāmānādhikaraṇyam / atra pakṣe yadīti śravaṇāttarhīti",
    "GSP33bbdip13u:441_11": "labhyate / bhavantītyanantaramityuktamityasti / ubhayatrādipadenopadevādayo gṛhyante /",
    "GSP33bbdip13u:441_12": "karmapadaṃ śabdasyāpyupalakṣakam / tathā ca yadi pūrvaṃ manuṣyāḥ santo 'pyatha devādayo",
    "GSP33bbdip13u:441_13": "bhavantītyuktamityucyate, tarhi 'tatpūrvaṃ'; tebhyaḥ pūrvaṃ teṣāṃ devādipadaprāpteḥ",
    "GSP33bbdip13u:441_14": "pūrvaṃ sādhakatvāvasthāyāṃ 'devatābhāvāt'; devatāyā asattvāt yena karmaṇā devāditvaṃ",
    "GSP33bbdip13u:441_15": "sādhyamityuktam, 'tatra'; tasminneva 'devatoddiṣṭakarmaṇi'; pūrvakalpe devatoddeśena",
    "GSP33bbdip13u:441_16": "pravṛttakarmaṇi devatāvācakaśabde ca 'virodhaḥ'; tayorvaiyarthyamiti yojanā / uddeśyābhāvādvācyābhāvācceti",
    "GSP33bbdip13u:441_17": "bhāvaḥ /",
    "GSP33bbdip13u:442": "[BBsBh_1,3.8.7] na, anekeṣāṃ devatāpadapratipatterdarśanāt / 'te ha nākaṃ mahimānassacante / yatra pūrve sādhyāssanti devāḥ'; iti // 27 //",
    "GSP33bbdip13u:443_0": "[BBsBhDīp_1,3.8.7] parihārāṃśaṃ vyācaṣṭe - neti // idaṃ cāvartate / yojanā tu - na",
    "GSP33bbdip13u:443_1": "karmaṇi virodha, kutaḥ? yato na pūrvaṃ devatābhāva iti / teṣāṃ pravāhato 'nāditvenaitaddevānāṃ",
    "GSP33bbdip13u:443_2": "pūrvamabhāve 'pi devatāntarasadbhāvāditi bhāvaḥ / na ca tatra pramāṇābhāva ityataḥ",
    "GSP33bbdip13u:443_3": "prāptamaneketyaṃśaṃ pratipattiśabdasya jñānārthatvabhramaṃ vārayan tatsambandhipradarśanapūrvakaṃ",
    "GSP33bbdip13u:443_4": "vyācaṣṭe - anekeṣāmiti // 'tehanākam'; (tai.ā.3-12.) iti śrutau 'anekeṣām'; ekaikagaṇaśo",
    "GSP33bbdip13u:443_5": "'nantānāṃ devatvādiyogyamanuṣyāṇāṃ vidyākarmabhyāṃ pūrvapūrvadevatāpadaprāpterdarśanādityarthaḥ /",
    "GSP33bbdip13u:444_0": "anenataduparītyatroktaṃ devānāṃ sāditvamayuktaṃ, tathā sati yena karmaṇā devāditvaṃ",
    "GSP33bbdip13u:444_1": "sādhyamityuktam, tatra karmaṇi śabde ca virodhastasya vaiyarthyaṃ syāt tatpūrvaṃ",
    "GSP33bbdip13u:444_2": "devatābhāvāditi cet - na, yato na pūrvaṃ devatābhāvaḥ / tatkatham? etaddevānāṃ pūrvamabhāve",
    "GSP33bbdip13u:444_3": "'pi devāntarasadbhāvāt / na ca tatra mānābhāvaḥ / 'anekapratipatterdarśanāt'; anekeṣāṃ",
    "GSP33bbdip13u:444_4": "yogyamanuṣyāṇāṃ pūrvapūrvapadaprāpteḥ 'teha nākam'; ityatroktatvāditi sūtrārtha ukto",
    "GSP33bbdip13u:444_5": "bhavati / śrutau 'yajñena yajñamayajanta devāḥ / tāni dharmāṇi prathamānyāsan'; iti",
    "GSP33bbdip13u:444_6": "pūrvavākye prakṛtāḥ devāstacchabdena gṛhyante / haśabdaḥ punararthe prasiddhau vā /",
    "GSP33bbdip13u:444_7": "tathā ca ye 'devāḥ'; devatvayogyāḥ manuṣyā jñānakarmātmakena 'yajñena'; 'yajñaṃ';",
    "GSP33bbdip13u:444_8": "viṣṇum 'ayajanta'; apūjayan / tatastena jñānapūrvakakarmaṇā devapadaṃ prāpya 'prathamāni';",
    "GSP33bbdip13u:444_9": "prathamāḥ mukhyāḥ 'dharmāṇi'; dharmāḥ lokadhārakā āsan / 'mahimānaḥ'; mahātmānaḥ",
    "GSP33bbdip13u:444_10": "mahimaguṇātmakā vā / 'te'; devāḥ 'ha'; punaḥ anantaraṃ svādhikārāvasāne 'nākaṃ';",
    "GSP33bbdip13u:444_11": "kaṃ sukhaṃ tadanyat duḥkhamakaṃ, tanneti nākaṃ, nañdvayena pūrṇasukhātmakamiti labhyate /",
    "GSP33bbdip13u:444_12": "evaṃbhūtaṃ mokṣaṃ 'sacante'; āpnuvan / laṅarthe laṭ / laṅvā, etvāḍabhāvau chāndasau /",
    "GSP33bbdip13u:444_13": "'yatra'; mokṣe 'pūrve'; pūrvakalpe muktāḥ 'sādhyāḥ'; bahuvacanamādyarthe /",
    "GSP33bbdip13u:445": "ṛjavo brahmamukhyā hi suparṇaśśeṣa eva ca /",
    "GSP33bbdip13u:446": "sarasvatī suparṇī ca vāruṇī sādhyanāmakāḥ //",
    "GSP33bbdip13u:447_0": "ityuktāḥ sādhyādayo devāḥ santīti śrutyarthaḥ / na ca vasurudrādityamarutsādhyeṣu",
    "GSP33bbdip13u:447_1": "vasūnāmāditvāt ṭīkāyāṃ vasvādidevā iti vaktavyam, na tu sādhyādīti / ata eva tattvapradīpe",
    "GSP33bbdip13u:447_2": "'pūrve sādhyāḥ vasvādayo devāḥ pūrvasiddhā muktā vā'; ityuktamiti vācyam / sādhyaśabditānāṃ",
    "GSP33bbdip13u:447_3": "prādhānyena kramollaṅghanāt / chandogaśrutikramānusāreṇa tattvapradīpapravṛtteḥ /",
    "GSP33bbdip13u:447_4": "na caivaṃ vyākhyāne puruṣārthādhikaraṇe 'syāḥ prāptapadevatāparatvenodāharaṇānupapattiriti",
    "GSP33bbdip13u:447_5": "vācyam / ye padaṃ prāpya jagaddhārakā abhūvan te devā yajñena yajñamayajanta te ha",
    "GSP33bbdip13u:447_6": "nākaṃ mokṣagatātiśayaṃ sacante iti śruterarthāntaravivakṣayā tadupapattestadanusāreṇa",
    "GSP33bbdip13u:447_7": "taṭṭīkāyāṃ vyākaraṇasyāpyupapatteśca /",
    "GSP33bbdip13u:448": "[BBsBh_1,3.8.8] sū - oṃ //",
    "GSP33bbdip13u:449": "śabda iti cennātaḥ prabhavātpratyakṣānumānābhyām | BBs_1,3.28 |",
    "GSP33bbdip13u:450": "// oṃ // 28 //",
    "GSP33bbdip13u:451": "'vācā virūpa nityayā'; (ṛ. 8-64-6.) ityādiśruterāptyaniścayānnityatvāpekṣatvācca mūlapramāṇasya /",
    "GSP33bbdip13u:452_0": "[BBsBhDīp_1,3.8.8] yaddevānāmadhikārasiddhyartham ādyantavattvamuktaṃ taduparyaneketyābhyāṃ,",
    "GSP33bbdip13u:452_1": "tadākṣipya samādadhatsūtraṃ paṭhitvā'kṣepāṃśaṃ tāvadvyācaṣṭe - śabda iti // anekapratipatterdarśanānna",
    "GSP33bbdip13u:452_2": "virodha ityādyanuṣajyate / yaditarhyerapyanuṣaṅgaḥ / tathā cetthaṃ yojanā - yadyanekeṣāṃ",
    "GSP33bbdip13u:452_3": "pūrvapūrvamuktyā devatāpadaprāpterdarśanānna karmaṇi virodha iti ucyate, tarhi tatraiva",
    "GSP33bbdip13u:452_4": "śabde darśanapadokte vede 'prāmāṇyākhyo virodhaḥ syāt / kutaḥ? devānāmanityatvāt /",
    "GSP33bbdip13u:452_5": "aneketyādinā devānāmanityatvasyāntavattvasyoktatvāt / nanu devānāmanityatve 'pi vedānāmaprāmāṇyaṃ",
    "GSP33bbdip13u:452_6": "kuta ityataḥ - taduditānāmityāha / hetugarbhaviśeṣaṇametat / anenānityadevavācakatvāditi",
    "GSP33bbdip13u:452_7": "hetuḥ sūcitaḥ / nanu devānāmanityatve 'pi na tadvācakavedasya vācyahīnatvarūpāprāmāṇyaṃ",
    "GSP33bbdip13u:452_8": "prasajyate, devavadvācakavedasyāpyanityatvena kadāpi vācyahīnatvābhāvādityata uktaṃ",
    "GSP33bbdip13u:452_9": "- vedasya nityatvāditi // vedasya nityatvameva kuta ityata uktaṃ - vāceti // śruterityasya",
    "GSP33bbdip13u:452_10": "vedasya natyatvādityanenānvayaḥ / jñānopalakṣakaṃ caitat / ādiśabdena 'nityayānityayā';",
    "GSP33bbdip13u:452_11": "(pauṣyāyaṇaśrutiḥ) 'nityā vāva śrutiḥ'; ityādikaṃ gṛhyate / nanu na nityo vedaḥ /",
    "GSP33bbdip13u:452_12": "na ca śrutivirodhaḥ, śruterbahukālīnatvarūpanityatvārthakatvenopacaritārthatvādityato",
    "GSP33bbdip13u:452_13": "'pyāha / tathā sati vedasyānityatvādaprāmāṇyākhyavirodhaḥ syāditi / nanu vedasyānityatve",
    "GSP33bbdip13u:452_14": "'pyāptimūlatvena prāmāṇyaṃ sambhavatītyata āha - āptyaniścayāditi // vedakarturiti",
    "GSP33bbdip13u:452_15": "śeṣaḥ / tathā ca kartuḥ sārvajñādau mānābhāvena vedakartuḥ sārvajñādirūpāptyaniścayādityarthaḥ /",
    "GSP33bbdip13u:452_16": "yadvā - astu vā kartaryāptiniścayaḥ, tathāpi na vede tanmūlatvaniścaya ityāha - āptyaniścayāditi //",
    "GSP33bbdip13u:452_17": "vedasyetyākṛṣyate / tathā ca vedasyāptapraṇītatvarūpāptimūlatvāniścayādityarthaḥ /",
    "GSP33bbdip13u:452_18": "tasmānmānābhāvenāptitanmūlatvāniścayādvedānityatve tatprāmāṇyābhāvāpatteḥ na nityatvaśruterupacaritārthatvaṃ",
    "GSP33bbdip13u:452_19": "vācyamiti bhāvaḥ / na kevalaṃ śrutervedanityatvasiddhiḥ, kintu pariśeṣānumānādapītyāha",
    "GSP33bbdip13u:452_20": "- nityatveti // mūlapramāṇasya nityatvāpekṣatvādvedasya nityatvāvagamādityanvayaḥ /",
    "GSP33bbdip13u:452_21": "ayaṃ bhāvaḥ - prāmāṇyasiddhyarthaṃ vedasyāptapraṇītatve mūlapramāṇena bhāvyaṃ, pauruṣeyasya",
    "GSP33bbdip13u:452_22": "mūlapramāṇasāpekṣatvaniyamāt / anyathānāśvāsādyajñādeḥ puṇyasādhanatādibodhakaṃ vedamūlaṃ",
    "GSP33bbdip13u:452_23": "ca bhavatpratyakṣānumānayorasambhavātpariśeṣādvākyameveti vācyaṃ, tasya cānityatāmupetya",
    "GSP33bbdip13u:452_24": "mūlānveṣaṇe 'navasthāpattyā nityatvameva vācyaṃ, tato varaṃ vedasyaiva nityatvāṅgīkaraṇaṃ,",
    "GSP33bbdip13u:452_25": "śrutisiddhatvāditi /",
    "GSP33bbdip13u:453": "[BBsBh_1,3.8.9] svataḥ prāmāṇyaprasiddheśca nityatvādvedasya taduditānāṃ",
    "GSP33bbdip13u:454": "devānāmanityatvāt /",
    "GSP33bbdip13u:455_0": "[BBsBhDīp_1,3.8.9] nanu yathā vedānityatve āptyaniścayātprāmāṇyābhāvāpattirbādhikā,",
    "GSP33bbdip13u:455_1": "tathā tasya nityatve 'pyāptoktatvarūpaguṇajanyatvābhāvena prāmāṇyābhāvāpattiriti",
    "GSP33bbdip13u:455_2": "samaṃ bādhakamityata āha - svata iti // vedasyetyanuvartate / tathā ca 'vedasya';",
    "GSP33bbdip13u:455_3": "vedajanyajñānagatayāthārthyarūpaprāmāṇyasya 'svata eva'; jñānasāmānyakāraṇādeva 'prasiddheḥ';",
    "GSP33bbdip13u:455_4": "upapatteḥ pramitatvādityarthaḥ / yadvā - vedagatayathārthajñānakaraṇatvarūpakaraṇaprāmāṇyasya",
    "GSP33bbdip13u:455_5": "'svata eva'; jñānakaraṇatvasahajaśaktyabhinnayathārthajñānajanakatvaśaktirūpatvenaiva",
    "GSP33bbdip13u:455_6": "pramitatvādityarthaḥ / asyāpi vedasya nityatvasambhavādityanenānvayaḥ / tathā ca",
    "GSP33bbdip13u:455_7": "vedasya nityatvasya siddhatvāttadvācyadevānāmanityatve vācyahīnatvarūpāprāmāṇyāpattiriti",
    "GSP33bbdip13u:455_8": "bhāvaḥ /",
    "GSP33bbdip13u:456": "[BBsBh_1,3.8.10] punaranyabhāvaniyamābhāvācca śabde virodha iti cet -",
    "GSP33bbdip13u:457_0": "[BBsBhDīp_1,3.8.10] nanvatītakalpe ekadevatābhāve devatāntarasadbhāvādyathā karmaṇyuddeśyābhāvanimitto",
    "GSP33bbdip13u:457_1": "virodho nāsti, tathātrāpyekadevatānāśe 'pi punaranyadevatotpattisambhavānna vācyahīnatvākhyo",
    "GSP33bbdip13u:457_2": "virodha ityata āha - punaranyabhāvaniyamābhāvācceti / pūrvakalpīyanāśānantaramityānantaryārthe",
    "GSP33bbdip13u:457_3": "punaśśabdaḥ / uttarakalpa ityarthe vā / anyabhāvaḥ anyotpattiḥ / tasya niyame pramāṇābhāvādityarthaḥ /",
    "GSP33bbdip13u:457_4": "atītadevatāpravāhe tu pramāṇamastīti vaiṣamyamiti bhāvaḥ / anenottarakāle devatābhāvavirodhaḥ",
    "GSP33bbdip13u:457_5": "karmaṇyapi samāna iti sautraśabdaśabdena karmāpyupalakṣaṇīyamityuktaṃ bhavati / na",
    "GSP33bbdip13u:457_6": "caivamatrāpi virodhapadākarṣaṇamiti ṭīkavirodhaḥ / 'tadupari'; itisūtrādaperanukarṣokteḥ",
    "GSP33bbdip13u:457_7": "tasya ca na kevalaṃ śabde uttarakāle devatābhāvavirodhaḥ, karmaṇyapītyetadarthakatvāditi",
    "GSP33bbdip13u:457_8": "vācyam / ākarṣaṇaśabdasyānvayārthatvamāśritya na kevalaṃ pūrvasūtre virodhapadānvayaḥ,",
    "GSP33bbdip13u:457_9": "kintvetatsūtre 'pīti ṭīkārthāṅgīkāreṇa apivirodhapadayorākarṣaṇamityarthānabhyupagamāt /",
    "GSP33bbdip13u:457_10": "astu vā dvandvaḥ, tathāpi nānupapattiḥ, apeḥ svarūpanityatvābhāve 'pītyarthābhyupagamena",
    "GSP33bbdip13u:457_11": "karmasamuccayārthatvānabhyupagamāt / ata eva ṭīkāyāṃ devānāṃ svarūpanityatvābhāve",
    "GSP33bbdip13u:457_12": "'pītyuktiḥ / atra nityatvasādhakayoḥ śrutyanumānayoḥ samuccaye ekaścaśabdaḥ / anityatvabādhakasya",
    "GSP33bbdip13u:457_13": "nityatve tadabhāvasya ca samuccaye 'nyaḥ / anityatvānyabhāvaniyamābhāvayoḥ samuccaye",
    "GSP33bbdip13u:457_14": "'para iti vivekaḥ /",
    "GSP33bbdip13u:458": "'tasmai nūnamabhidyave vācā virūpa nityayā /",
    "GSP33bbdip13u:459": "vṛṣṇe codasva suṣṭutim'; (ṛ. 8-64-6.)",
    "GSP33bbdip13u:460_0": "iti ṛgyajurmantrārthastu na vilakṣaṇatvādhikaraṇaṭīkāyāmuktaḥ / tatra yadyapi virūpeti",
    "GSP33bbdip13u:460_1": "svātmānaṃ prati sambodhanamityukteḥ viṣṇutattvanirṇayaṭīkāyāṃ virūpākhyaṛṇessambodhanamityukteśca",
    "GSP33bbdip13u:460_2": "virodho bhāti / tathāpi virūparṣikartṛkaṃ svāntaryāmisambodhanamiti tadarthābhyupagamānna",
    "GSP33bbdip13u:460_3": "virodhaḥ / uktaṃ hi tattvapradīpe - prerayeti prārthanaṃ virūpasya ṛṣerantaryāmiviṣayamiti /",
    "GSP33bbdip13u:460_4": "virūpakartṛkaṃ taduddeśyakaṃ sambodhanamiti pakṣe 'pi svātmaśabditasvajīvaṃ pratisambodhanamiti",
    "GSP33bbdip13u:460_5": "ṭīkārthābhyupagamānna virodhaḥ / asmin pakṣe tattvapradīpoktaṃ vyākhyānāntaraṃ bhaviṣyati /",
    "GSP33bbdip13u:460_6": "na ca padmanābhatīrthakṛtaviṣṇutattvanirṇayaṭīkāyāṃ nyāyaratnāvalyāṃ dharmeṇa virūparṣiṃ",
    "GSP33bbdip13u:460_7": "pratyetaducyata ityuktatvāttadvirodha iti vācyam / prathamaṃ yamadṛṣṭasya mantrasyānantaraṃ",
    "GSP33bbdip13u:460_8": "virūpeṇāpi dṛṣṭatvasambhavena tadā svasambodhanasambhavenāvirodhāt / tathā ca he",
    "GSP33bbdip13u:460_9": "virūpa abhito dyauḥ prakāśo yasyāsāvabhidyuḥ, tasmai 'vṛṣṇe'; varṣiṇe atisamarthāyeti",
    "GSP33bbdip13u:460_10": "vā / tattvapradīparītyā vṛṣā śreṣṭhastasya caturthī vṛṣṇe iti vā / tasmai bhagavate",
    "GSP33bbdip13u:460_11": "enamuddiśya 'nūnaṃ'; niścitaṃ 'nityayā'; anādinidhanayā vedalakṣaṇavācā 'suṣṭutiṃ';",
    "GSP33bbdip13u:460_12": "śobhanāṃ stutiṃ 'codasva'; preraya kurvityarthaḥ /",
    "GSP33bbdip13u:461": "[BBsBh_1,3.8.11] na, 'sūryācandramasau dhātā yathāpūrvamakalpayat'; (mahānā. 5-7.)",
    "GSP33bbdip13u:462": "yathaiva niyamaḥ kāle surādiniyamastathā /",
    "GSP33bbdip13u:463": "tasmānnānīdṛśaṃ kvāpi viśvametadbhaviṣyati //",
    "GSP33bbdip13u:464": "ityādeḥ, ata eva śabdātteṣāṃ prabhavaniyamāt mahatāṃ pratyakṣāt /",
    "GSP33bbdip13u:465_0": "[BBsBhDīp_1,3.8.11] parihārāṃśaṃ vyākhyāti - neti // virodha ityasti / tathā ca vedasya",
    "GSP33bbdip13u:465_1": "vācyahīnatvaprayuktāprāmāṇyākhyavirodho netyarthaḥ / kuta ityataḥ prāptaṃ prabhavāditi",
    "GSP33bbdip13u:465_2": "hetuṃ tatsambandhipradarśanapūrvakaṃ pravāhataḥprabhavaniyamaparatayā ca vyācaṣṭe",
    "GSP33bbdip13u:465_3": "- teṣāṃ prabhavaniyamāditi / 'teṣāṃ'; vedavācyadevānāṃ 'prabhavasya'; pravāhatautpatteḥ",
    "GSP33bbdip13u:465_4": "'niyamāt'; pratikalpaṃ niyamenotpatteriti yāvat / tathā ca devānāṃ svarūpeṇa nityatvābhāve",
    "GSP33bbdip13u:465_5": "'pi pravāharūpeṇa nityatvānna tadvācakavedāprāmāṇyamiti bhāvaḥ / nanu pramāṇābhāvādasiddho",
    "GSP33bbdip13u:465_6": "heturityataḥ prāptamataḥśabdamanūdya sāvadhāraṇatvena vyācaṣṭe - ata eva śabdāditi /",
    "GSP33bbdip13u:465_7": "ko 'sau śabda ityato yasminvirodhaḥ śaṅkitastasmādeva, nānyasmādaprakṛtādityāśayena",
    "GSP33bbdip13u:465_8": "tadudāharati - sūryetyādinā / śruto 'smin kalpe 'pīti śeṣaḥ / nanūtpādakābhāva ityato",
    "GSP33bbdip13u:465_9": "'pyāha - ata eveti / akāravācyāt śrutyuktāddhāturviṣṇoreva, nānyasmādityarthaḥ /",
    "GSP33bbdip13u:465_10": "asmin pakṣe ataśśabdāditi vyākhyānāntaram / nanvakalpayaditi laṅyogādiyaṃ śrutiratītaviṣayaiva,",
    "GSP33bbdip13u:465_11": "ato na devaprabhavaniyamaṃ pramāpayatītyato 'pyāha - ata eveti / tathā ca dhātā yathā",
    "GSP33bbdip13u:465_12": "pūrvakalpe sūryācandramasāvakalpayat tathāsminkalpe 'pīti pratikalpaṃ śrutyā kathane",
    "GSP33bbdip13u:465_13": "devānāṃ sarvakalpeṣu prajananākhyasadbhāvasiddheradhyāhāraṃ vinā ataevaśabdāt buddhisthāt",
    "GSP33bbdip13u:465_14": "yathaiveti spaṣṭaśrutyantarācca teṣāṃ sarvakalpeṣu prabhavasiddhernoktacodyāvakāśa",
    "GSP33bbdip13u:465_15": "iti bhāvaḥ / nanu śrutāvupacāreṇāpyuktiḥ sambhavatīti na tayā devaprabhavaniyamaniścaya",
    "GSP33bbdip13u:465_16": "ityataḥ prāptaṃ pratyakṣetyaṃśaṃ vyācaṣṭe - mahatāmiti / atītānāgatavidāmityarthaḥ /",
    "GSP33bbdip13u:465_17": "asyāpi teṣāṃ prabhavaniyamādityanenānvayaḥ / nanu parapratyakṣasyāpratyakṣatvāttadaniścaya",
    "GSP33bbdip13u:465_18": "ityatopyāha - mahatāṃ pratyakṣāditi /",
    "GSP33bbdip13u:466": "yathartuṣvṛtuliṅgāni nānārūpāṇi paryaye /",
    "GSP33bbdip13u:467": "dṛśyante tāni tānyeva tathā bhāvā yugādiṣu //",
    "GSP33bbdip13u:468": "ityādirūpāt 'mahatāṃ'; bhāratācāryāṇāṃ 'pratyakṣāt'; pratyakṣavacanādityarthaḥ / asmin pakṣe 'pratyakṣāt'; niścitātpratyakṣādityanvayaḥ /",
    "GSP33bbdip13u:469": "[BBsBh_1,3.8.12] yathedānīṃ tathoparyapi devā bhaviṣyantītītareṣāmumānācca // 28 //",
    "GSP33bbdip13u:470_0": "[BBsBhDīp_1,3.8.12] nanvayogināṃ śrutipratyakṣayoraviśvāsena teṣāṃ devaprabhavaniścayābhāva",
    "GSP33bbdip13u:470_1": "ityataḥ prāptamanumānetyaṃśaṃ vyācaṣṭe - yatheti / idānīntanakāle yathā devāssanti",
    "GSP33bbdip13u:470_2": "tathoparibhāvikāle 'pi devā bhaviṣyantītītareṣāṃ mahadbhyo 'nyevāmayogināmanumānādityarthaḥ /",
    "GSP33bbdip13u:470_3": "asyāpi prabhavaniyamādityanenānvayaḥ / caśabdaḥ prabhavaniyame, śabdapratyakṣānumānākhyapramāṇatrayasamuccaye",
    "GSP33bbdip13u:470_4": "vakṣyamāṇayuktyantarasamuccaye ca / anumānākārastu - uparitanakālo devavān apralayakālatvāt",
    "GSP33bbdip13u:470_5": "idānīntanakālavaditi / anena - devānāmadhikārasiddhyarthaṃ yadyādyantavattvamabhyupagamyate,",
    "GSP33bbdip13u:470_6": "tarhi pūrvasūtre yadbalātpūrvapūrvadevatāpravāhasyānāditvamuktaṃ, tasmin 'śabde';",
    "GSP33bbdip13u:470_7": "'vācā virūpa nityayā'; ityādiśrutau nityatayā siddhe vede karmaṇi cottarakalpe vācyoddeśyahīnatvarūpāprāmāṇyākhyo",
    "GSP33bbdip13u:470_8": "virodhaḥ syāditi cet - na, kutaḥ? 'prabhavāt'; devānāṃ sarvakalpeṣu prabhavaniyamānnityamenopapatteḥ /",
    "GSP33bbdip13u:470_9": "teṣāṃ pravāhato nityatvāditi yāvat / na cotpādakābhāvaḥ / 'ato'; viṣṇoreva prabhavāt /",
    "GSP33bbdip13u:470_10": "na cāsiddhiḥ / 'ato'; 'dhātā yathāpūrvam'; (mahānā. 5-7.) itiprakṛtācchabdācchruteḥ",
    "GSP33bbdip13u:470_11": "'yathā'; iti spaṣṭaśruteśca / tathā mahatāmatītānāgatakālavidāṃ yogināṃ 'pratyakṣāt';",
    "GSP33bbdip13u:470_12": "'yatharturṣu'; iti pratyakṣavacanāt jñāpitāt mahatāmatītānāgatakālayordevaprabhavaniyamagrāhipratyakṣāt /",
    "GSP33bbdip13u:470_13": "tathā mahadbhyaḥ itareṣāmayogināmanumānācca tatsiddheriti sūtrārtha ukto bhavati /",
    "GSP33bbdip13u:470_14": "'yathaiva'; iti śrutyarthastu - yathā pūrvayugātyaye kalpātyaye vā punaryugakalpāntarotpattiriti",
    "GSP33bbdip13u:470_15": "kāle prabhavaniyamaḥ, tathā surāderdevopadevādeḥ pūrvapūrvakalpātyaye punaranyabhāvaniyamo",
    "GSP33bbdip13u:470_16": "'sti / yathoktam -",
    "GSP33bbdip13u:471": "sa hi viśvasṛjo vibhuśambhupurandarasūryamukhānaparānaparān /",
    "GSP33bbdip13u:472": "sṛjatīḍyatamo 'vati hanti nijaṃ padamāpayati praṇatānsudhiyā //",
    "GSP33bbdip13u:473_0": "iti / pratikalpamiti śeṣaḥ / tasmātpūrvakalpa ivottarakalpe 'pi pūrvakalpasadṛśasarvotpattiniyamādeva",
    "GSP33bbdip13u:473_1": "'tasmāt'; viṣṇossakāśādetadviśvaṃ 'kvāpi'; kadāpi 'anīdṛśaṃ'; pūrvapūrvavisadṛśaṃ",
    "GSP33bbdip13u:473_2": "devatāprabhavaśūnyaṃ na bhaviṣyati, kintu tatsadbhāvopetameva bhaviṣyatīti / yadvā",
    "GSP33bbdip13u:473_3": "- 'etat'; cetanācetanātmakaṃ viśvamanīdṛśaṃ na bhaviṣyati, kintu nāmarūpābhyāmīdṛśameva",
    "GSP33bbdip13u:473_4": "bhaviṣyatītyarthaḥ / tattvapradīpe tviyaṃ śrutiḥ 'yathaiva kālaniyamaḥ'; iti vyatyāsena",
    "GSP33bbdip13u:473_5": "paṭhitā /",
    "GSP33bbdip13u:474": "[BBsBh_1,3.8.13] sū - oṃ //",
    "GSP33bbdip13u:475": "ata eva ca nityatvam | BBs_1,3.29 |",
    "GSP33bbdip13u:476": "// oṃ // 29 //",
    "GSP33bbdip13u:477": "ata eva śabdasya nityatvādeva ca devapravāhanityatvaṃ yuktam // 29//",
    "GSP33bbdip13u:478_0": "[BBsBhDīp_1,3.8.13] yuktyantareṇa devapravāhasya nityatāṃ sādhayatsūtraṃ paṭhitvā",
    "GSP33bbdip13u:478_1": "vyācaṣṭe - ataeveti // ataevetyanuvādaḥ / tasya vyākhyānaṃ - 'śabdasya'; vedasya",
    "GSP33bbdip13u:478_2": "nityatvādeveti / evakāreṇa na devapravāhanityatve yuktyantaraṃ gaveṣaṇīyaṃ, kintu",
    "GSP33bbdip13u:478_3": "yatpūrvapakṣiṇā vedanityatvaṃ sapramāṇakamuktaṃ, tata eva tadanyathānupapattyaitatsidhyatīti",
    "GSP33bbdip13u:478_4": "sūcayati / nityatvādevetyupalakṣaṇaṃ, pramāṇasya sādhitatvenāprāmāṇyābhāvādevetyapi",
    "GSP33bbdip13u:478_5": "ataḥśabdavyākhyānaṃ draṣṭavyam / anyathā pūrvapakṣī aprāmāṇyenānyathopapattiṃ brūyāt",
    "GSP33bbdip13u:478_6": "devapravāhasya / yuktamiti ca sūtraśeṣoktiḥ / 'yuktaṃ'; vedanityatvānyathānupapattyākhyayuktisiddham /",
    "GSP33bbdip13u:478_7": "caśabdastu samuccetavyayuktīnāṃ śabdātpratyakṣādanumānādityanena darśitatvāttatsamuccayārthakatayār'thādvyākhyātaḥ /",
    "GSP33bbdip13u:478_8": "ataeva pūrvasūtrabhāṣye caśabdaḥ saṃyojitaḥ / atrāpi bhāṣye caśabdena ca tadvācyadevatāsvarūpasyaiva",
    "GSP33bbdip13u:478_9": "nityatvena anyathopapattiḥ / ataeva 'sūryācandramasau'; (mahānā.5-7.) 'yathaiva';",
    "GSP33bbdip13u:478_10": "ityādyudāhṛtaśrutereva 'yamapyeti bhuvanaṃ sāmparāye'; (nṛ.pū.2-5.) 'yatprayantyabhisaṃviśanti';",
    "GSP33bbdip13u:478_11": "(tai.3-1.) ityādi bahulaṃ pralayaśruteśca sūryādidevānāmutpattināśāvagamāt, ataeva",
    "GSP33bbdip13u:478_12": "svarūpanityatvāyogena pravāharūpeṇaiva teṣāṃ nityatvāvaśyaṃbhāvādityādiṭīkoktārthaḥ",
    "GSP33bbdip13u:478_13": "sarvo 'pi saṅgṛhītaḥ /",
    "GSP33bbdip13u:479": "[BBsBh_1,3.8.14] sū - oṃ //",
    "GSP33bbdip13u:480": "samānanāmarūpatvāccāvṛttāvapyavirodho darśanātsmṛteśca | BBs_1,3.30 |",
    "GSP33bbdip13u:481": "// oṃ // 30 //",
    "GSP33bbdip13u:482": "atītānāgatānāṃ devānāṃ samānanāmarūpatvātparāptapadānāṃ",
    "GSP33bbdip13u:483": "muktyā'vṛttāvapyavirodhaḥ /",
    "GSP33bbdip13u:484_0": "[BBsBhDīp_1,3.8.14] nanu na devānāṃ pravāhanityatvenāpi vedaprāmāṇyopapattiḥ / tathā",
    "GSP33bbdip13u:484_1": "hi - kiṃ pūrvakalpe muktā eva devā uttarakalpe punarāvartante, tadanye vā / nādyaḥ /",
    "GSP33bbdip13u:484_2": "mukterapunarāvṛttitvāt / na dvitīyaḥ / tathātve dharmibhūtadevānityatvahetukavirodhābhāve",
    "GSP33bbdip13u:484_3": "'pi nāmarūpādidharmavaicitryakṛtavirodhaprāpteḥ, vācakavedasya pratikalpaṃ pāṭhabhedābhāvenaikavidhatvāt,",
    "GSP33bbdip13u:484_4": "anyathā nityatvavyāghātāt / vācyadevānāṃ ca nānāvidhanāmarūpavattvādityāśaṅkāṃ pariharatsūtramupanyasya",
    "GSP33bbdip13u:484_5": "vyācaṣṭe - samāneti // atrātītapadaṃ prācīnaparam / anāgatapadaṃ ca tadanyabhaviṣyadvartamānaparam /",
    "GSP33bbdip13u:484_6": "dharmipratiyogyubhayasamarpakametat / nāma indrādi, rūpam ākṛtiḥ / sūtrānusārādatrāpi",
    "GSP33bbdip13u:484_7": "caśabdaḥ saṃyojyaḥ / samānadharmakarmavattvācceti tadarthaḥ /",
    "GSP33bbdip13u:485_0": "svapadeṣvati śeṣaḥ / muktyā'vṛttāvapītyuktiḥ pūrvapakṣyāśaṅkitavirodhe hetusūcanārthā /",
    "GSP33bbdip13u:485_1": "yadyapitathāpītyarthe 'piśabdaḥ āvartate / śabda ityasti / tathā cetthaṃ yojanā -",
    "GSP33bbdip13u:485_2": "'prāptapadānāṃ'; prācīnānāṃ devānāṃ 'muktyā'; prāptamuktitvena kāraṇena punasteṣāmeva",
    "GSP33bbdip13u:485_3": "svapadeṣu 'avṛttāvapi'; asattve 'pi tadanyeṣāṃ tatra satve 'pi ca 'avirodhaḥ'; ma",
    "GSP33bbdip13u:485_4": "tadvācake ekavidhe 'pi śabde vede 'prāmāṇyākhyo virodhaḥ / kutaḥ? vācyānāmapyatītānāgatānāṃ",
    "GSP33bbdip13u:485_5": "devānāṃ parasparaṃ 'samānanāmarūpatvāt'; samāne ekavidhe nāmarūpe yeṣāṃ te tathoktāḥ,",
    "GSP33bbdip13u:485_6": "teṣāṃ bhāvastattvaṃ tasmāditi / candrikāyāṃ tu - sūtre bhāṣye ca tattvapradīpānusārādāvṛttāviti",
    "GSP33bbdip13u:485_7": "vicchedaṃ bhāṣye muktyāvṛttāvityasyaikapadyaṃ cāśritya ekasya padaprāptāvanyasya",
    "GSP33bbdip13u:485_8": "muktiḥ, punastasya muktau punaranyasya padaprāptiriti krameṇa mukterāvṛttāvapīti",
    "GSP33bbdip13u:485_9": "vā, svasvapadasyāvṛttāvapīti veti ṭīkānuktaprakāradvayenāpyāvṛttāvityaṃśo vyākhyātaḥ /",
    "GSP33bbdip13u:486": "[BBsBh_1,3.8.15] 'yathāpūrvam'; (mahānā. 5-7.) iti darśanāt /",
    "GSP33bbdip13u:487": "[BBsBhDīp_1,3.8.15] nanu sarvadevānāṃ samānanāmarūpatve pramāṇābhāvādasiddho heturityataḥ prāptaṃ darśanādityaṃśaṃ vyākhyāti -yatheti // 'dhātā yathāpūrvam'; iti śruterityarthaḥ /",
    "GSP33bbdip13u:488": "[BBsBh_1,3.8.16] anādinidhanā nityā vāgutsṛṣṭā svayambhuvā /",
    "GSP33bbdip13u:489": "ṛṣīṇāṃ nāmadheyāni yāśca vedeṣu dṛṣṭayaḥ //",
    "GSP33bbdip13u:490": "vedaśabdebhya evādau nirmame sa maheśvaraḥ // iti smṛteśca // 30 //",
    "GSP33bbdip13u:491_0": "[BBsBhDīp_1,3.8.16] nanvetacchrutestattatsvarūpakalpanāniyamaparatvamapi sambhavatīti",
    "GSP33bbdip13u:491_1": "nānayā samānanāmarūpatvaniścayo bhavati / kiṃ ca devapravāhasya nityatve teṣāṃ samānanāmarūpatve",
    "GSP33bbdip13u:491_2": "vā na tadvācitvena nityavedaprāmāṇyopaptiḥ, tadvācitvasyaivāsambhavāt / na hyapauruṣeyasya",
    "GSP33bbdip13u:491_3": "vedasyaitāvatkālamayaṃ devo mayoktaḥ, ataḥ paramenaṃ vakṣyāmīti vimṛśya vṛttiḥ sambhavatītyataḥ",
    "GSP33bbdip13u:491_4": "prāptaḥ smṛterityaṃśa ityāśayena tāṃ darśayati - anādīti // nityatvokterupacaritatvavāraṇāya",
    "GSP33bbdip13u:491_5": "- anādinidhanetyuktam / ato na paunaruktyam / ata eva tattvapradīpe anādinidhanatvena",
    "GSP33bbdip13u:491_6": "nityā, na tvanidhanatvamātreṇetyuktam / bahukālīnatvena vetspi draṣṭavyam / vedeṣvityanantaramuktā",
    "GSP33bbdip13u:491_7": "iti śeṣaḥ / nirmame ityasyāvṛttiḥ / tatheti śeṣaḥ / tenāpyevaśabdasyānvayaḥ / tathā",
    "GSP33bbdip13u:491_8": "ca 'ādau'; sṛṣṭikāle 'svayambhuvā'; svatantreṇa maheśvareṇa viṣṇunā 'anādinidhanā",
    "GSP33bbdip13u:491_9": "nityā'; ādyantaśūnyatayaiva nityā, na tūpacāreṇa bahukālīnatāmātreṇānidhanatvamātreṇa",
    "GSP33bbdip13u:491_10": "nityā / yā 'vāk'; vedarūpā 'utsṛṣṭā'; uccāritā / 'tadvedaśabdebhyaḥ'; vedagatebhyaḥ",
    "GSP33bbdip13u:491_11": "tebhyaḥ śabdebhya eva, nānyebhyaḥ, 'saḥ'; maheśvaro viṣṇuḥ 'ṛṣīṇāṃ'; brahmādivibudhānāṃ",
    "GSP33bbdip13u:491_12": "'nāmadheyāni nirmame'; tāneva śabdān teṣu saṅketitavān pratikalpamayaṃ śabdo 'tra",
    "GSP33bbdip13u:491_13": "śakta iti jñāpitavān / 'yāśca'; ṛṣīṇāṃ devānāṃ vedeṣūktāḥ dṛśyante iti dṛṣṭayo rūpāṇi,",
    "GSP33bbdip13u:491_14": "tāśca tāni ca tathaiva pūrvakalpīyarūpasādṛśyenaiva nirmame iti smṛtyarthaḥ / caḥ",
    "GSP33bbdip13u:491_15": "samuccaye / darśanātsmṛterityanayoḥ samānarūpatvādityanenānvayaḥ / āgamopalakṣakaṃ",
    "GSP33bbdip13u:491_16": "caitat / tathā ca nāsiddhiriti bhāvaḥ / anena - prācīnānāṃ devānāṃ muktyā punaḥ svapadeṣvavṛttāvapi",
    "GSP33bbdip13u:491_17": "tadanyeṣāṃ tatra vṛttāvapi na tadvācake ekavidhe 'pi śabde 'prāmāṇyākhyo virodhaḥ /",
    "GSP33bbdip13u:491_18": "kutaḥ? prācīnānāṃ tadanyeṣāṃ cānyonyaṃ 'samānanāmarūpatvāt'; tadyogyakarmadharmavattvācca /",
    "GSP33bbdip13u:491_19": "na ca hetvasiddhiḥ / 'darśanāt'; 'yathā pūrvam'; iti śruteḥ 'anādinidhanā'; iti smṛteśceti",
    "GSP33bbdip13u:491_20": "sūtrārtha ukto bhavati / atra tattvapradīpe pralaye kasyāpi devasyābhāvena tadā vedasya",
    "GSP33bbdip13u:491_21": "vācyahīnatvarūpāprāmāṇyamāśaṅkya bhagavanmātraviṣayatvena tadupapattiriti samādhānamabhipretya",
    "GSP33bbdip13u:491_22": "'śabde'; kadāpi vācyahīnatvakṛto virodhaḥ aprāmāṇyam / kutaḥ? mukhyavācyasya viṣṇoḥ",
    "GSP33bbdip13u:491_23": "sarvadā vidyamānatvāt / kuta etat? 'ata eva'; śabdātteṣāṃ devānāṃ prabhavaniyamādikarturapīśasya",
    "GSP33bbdip13u:491_24": "sadā sattvāvagamāt / pratyakṣaścāsau mahatām / kutaḥ? 'ataeva'; 'puruṣamīhate'; 'kavayo",
    "GSP33bbdip13u:491_25": "vayanti'; (mahānā.1-3.) ityādiśrutereva itareṣāmanumānācca / yathā yena prakāreṇedānīṃ",
    "GSP33bbdip13u:491_26": "devā bhavanti tathānyadāpītyanumānācca tadavagamaḥ / evam 'ataeva'; śabdanityatvādeva",
    "GSP33bbdip13u:491_27": "pravoḍhurnityatvam / tathā viṣṇossamānanāmarūpatvādanyeṣāṃ tadabhāvācca 'avirodhaḥ';",
    "GSP33bbdip13u:491_28": "na tasya sarvaśabdavācyatvavirodhaḥ / samānāni sadṛśāni nāmāni yeṣāṃ rūpāṇāṃ tāni",
    "GSP33bbdip13u:491_29": "tathoktāni, tādṛśāni rūpāṇi yasya sa tathoktaḥ tasya bhāvastasmāt / na hi viṣṇvanyarūpāṇāṃ",
    "GSP33bbdip13u:491_30": "sadṛśanāmarūpatvaṃ, śabdapravṛttihetuvaikalyāt / na cātra mānābhāvaḥ, 'yathāpūrvam';",
    "GSP33bbdip13u:491_31": "iti darśanāt / yathā pūrvaṃ pūrṇajñānaḥ sarvasvatantraḥ sarvanāmarūpasthitastathaiva",
    "GSP33bbdip13u:491_32": "sa dhātā sūryādīnakalpayaditi śruteḥ / ataḥ sūryādikḷpteḥ prāgapi pralaye śabdaprāmāṇyāvirodha",
    "GSP33bbdip13u:491_33": "iti siddhamiti / idamevābhipretya ṭīkāyāṃ 'na ca'; ityādinā śaṅkottare darśite /",
    "GSP33bbdip13u:491_34": "'atītaviṣayatvasya ca'; iti parihārottaraṃ cābhihitam /",
    "GSP33bbdip13u:492": "[BBsBh_1,3.8.17] sū - oṃ //",
    "GSP33bbdip13u:493": "madhvādiṣvasaṃbhavādanadhikāraṃ jaiminiḥ | BBs_1,3.31 |",
    "GSP33bbdip13u:494": "// oṃ // 31 //",
    "GSP33bbdip13u:495": "'vasūnāmevaiko bhūtvā'; (chāṃ. 3-6-2.) ityādinā prāpyaphalatvātprāptapadānāṃ devānāṃ madhvādividyāsvanadhikāraṃ jaiminirmanyate // 31 //",
    "GSP33bbdip13u:496_0": "[BBsBhDīp_1,3.8.17] nanu na devānāṃ vedavidyādhikāro yuktaḥ / tathā hi dvividhā vedavidyāḥ",
    "GSP33bbdip13u:496_1": "- muktiphalārthāstaditaraphalārthā iti / mokṣetaraphalā api dvividhāḥ / brahmakarmavidyābhedāt /",
    "GSP33bbdip13u:496_2": "tatrādyā yathā - madhuvidyā / dvitīyā yathā - agniṣṭomavidyā / tatra na tāvaddevānāṃ",
    "GSP33bbdip13u:496_3": "mokṣetaraphalakadvividhavidyāsvadhikāro yujyate, tatsādhyānāṃ mokṣetaraphalānāṃ madhye",
    "GSP33bbdip13u:496_4": "keṣāñcidyogyānāṃ prāptatvena ayogyānāṃ ca prāptumaśakyatvena arthitvābhāvāditi jaiminimatāvalambenākṣipatsūtramunyasya",
    "GSP33bbdip13u:496_5": "vyācaṣṭe - madhvādiṣviti // prathamādipadena śiṣṭavākyaṃ, tathā 'devo bhūtvā devānapyeti';",
    "GSP33bbdip13u:496_6": "(bṛ.6-1-2.) iti vājasaneyavākyaṃ, tathā 'sa ūrjamupagacchati'; iti śrutyantaravākyaṃ,",
    "GSP33bbdip13u:496_7": "dvitīyamadhuvidyāntgataṃ 'rudrāṇāmevaiko bhūtvā'; (chāṃ. 3-7-2.) ityādikaṃ ca gṛhyate /",
    "GSP33bbdip13u:496_8": "prāpyaphalatvāt aprāpyaphalatvādityubhayathā vicchedaḥ / asyobhayatrānvayaḥ / vasvādipadānāmiti",
    "GSP33bbdip13u:496_9": "śeṣaḥ / tatrādipadena devarudrādipadānāṃ grahaṇam / yadvā - prāptapadānāmityatratyaṃ",
    "GSP33bbdip13u:496_10": "padānāmityetadbuddhyā vivicyātra dharmitvena sambadhyate / prāptapadānāmiti bahuvrīhiḥ,",
    "GSP33bbdip13u:496_11": "karmadhārayaśca / tatrādyo hetugarbhaviśeṣaṇarūpaḥ / dvitīyasyobhayatrānvayaḥ / devānāmiti",
    "GSP33bbdip13u:496_12": "sūtre adhyāhṛtaṃ padaṃ, prakaraṇalabdhaṃ vā / madhuśabdo 'madhu'; ityupakramyāmnātaprathamadvitīyādyamṛtavidyāparaḥ /",
    "GSP33bbdip13u:496_13": "atrādiśabdena vasvādipadaphalakakarmavidyā vājasaneyoktavāgādividyāśca gṛhyante /",
    "GSP33bbdip13u:496_14": "etaccāvartanīyam / asambhavāditi sautro heturatrāpi saṃyojyaḥ / tadupapādakoktyaiva",
    "GSP33bbdip13u:496_15": "taduktirbhavatīti tasya sākṣādanuktiḥ / yadvā - prāptapadānāmaprāpyaphalatvādityuktyaiva",
    "GSP33bbdip13u:496_16": "tasyoktatvādasambhavāditi na saṃyojyam / tathā cetthaṃ bhāṣyayojanā - madhvādividyāsu",
    "GSP33bbdip13u:496_17": "'asau vā ādityo devamadhu'; iti prastutyāmnātena 'sa etadevāmṛtaṃ veda vasūnāmevaiko",
    "GSP33bbdip13u:496_18": "bhūtvā agninaiva mukhenaitadevāmṛtaṃ dṛṣṭvā tṛpyati'; ityādivākye 'padānāṃ'; vasvādipadānāṃ",
    "GSP33bbdip13u:496_19": "'prāpyaphalatvāt'; madhvādividyāsūktopāsanāprāpyaphalatvaśravaṇāt 'prāptapadānāṃ",
    "GSP33bbdip13u:496_20": "ca'; vasvādidevānāṃ prāptasvasvapadatvena 'asambhavāt'; tadarthitvāsambhavāt 'devānāṃ';",
    "GSP33bbdip13u:496_21": "devaiḥ prāptapadānāṃ punastaiḥ 'aprāpyaphalatvāt'; aprārthyaphalatvāditi vā / dvitīyavidyādyamṛtavidyāphalānāṃ",
    "GSP33bbdip13u:496_22": "rudrādipadānāṃ ca vasvādidevānām 'aprāpyaphalatvāt'; prāptumayogyaphalatvāt tatrāpyarthitvāsambhavātteṣāṃ",
    "GSP33bbdip13u:496_23": "madhvādividyāsu 'anadhikāram anadhikārābhāvaṃ jaiminirmanyata'; iti / jaiminigrahaṇena",
    "GSP33bbdip13u:496_24": "āptatamena jaimininaivaṃ matatvācca na teṣāmadhikāra iti yuktyantaraṃ sūcyate / anena",
    "GSP33bbdip13u:496_25": "- 'madhvādiṣu'; 'asau vā ādityo devamadhu'; ityādimadhuvidyāsu devānām 'anadhikāram';",
    "GSP33bbdip13u:496_26": "anadhikārābhāvaṃ jaiminirmanyate tasmāddhetoḥ 'asambhavāt'; taistadvidyāsūktaphalānāṃ",
    "GSP33bbdip13u:496_27": "madhye keṣāñcidyogyānāṃ prāptatvena keṣāñcitprāptumayogyatvena teṣāṃ tatrārthitvāsambhavāditi",
    "GSP33bbdip13u:496_28": "āptatamo jaiminirmanyata iti sūtrārtha ukto bhavati /",
    "GSP33bbdip13u:497_0": "chāndogye hi - 'asau vā ādityaḥ'; ityanena ādityasya viṣṇoḥ paramānandatvena madhutvamuktvā",
    "GSP33bbdip13u:497_1": "'sa etat'; ityādinā madhuśabditasya bhagavata ādityamaṇḍalasya pūrvadakṣiṇapaścimottarordhvaraśmiṣu",
    "GSP33bbdip13u:497_2": "sthitānāṃ prathamāmṛtādiśabdapañcakavācyavāsudevasaṅkarṣaṇapradyumnāniruddhanārāyaṇākhyapañcarūpāṇāṃ",
    "GSP33bbdip13u:497_3": "madhye prācyāditattaddiksthataiḥ tattatpadayogyairvasurudrādityamarutsādhyapadoktaṛjurūpapañcagaṇasthairdevaiḥ",
    "GSP33bbdip13u:497_4": "krameṇa agnivāyvindrasomaviriñcapradhānakaiḥ agnyādimukhenaikaikopāstau kṛtāyāṃ tadaparokṣajñānajanitatatprasādadvārā",
    "GSP33bbdip13u:497_5": "vasvādipadaprāptistattadgaṇasthānāṃ bhavatītyucyate / tathā ca 'yaḥ'; adhikārī 'etat",
    "GSP33bbdip13u:497_6": "amṛtaṃ'; vāsudevākhyaṃ rūpam 'evam'; uktaprakāreṇa 'veda'; 'sa ca vasūnāmapyeko bhūtvā';",
    "GSP33bbdip13u:497_7": "vasubhogyadeśakālādhipo bhūtvā 'agninā mukhena'; tatprādhānyena tadupadeśeneti yāvat /",
    "GSP33bbdip13u:497_8": "'etadevāmṛtaṃ'; vāsudevākhyaṃ 'dṛṣṭvā'; sākṣātkṛtya 'tṛpyati'; mukto bhavatītyarthaḥ /",
    "GSP33bbdip13u:497_9": "evaṃ 'yo'; devatvayogyo adhikārī vākprāṇacakṣuḥśrotramanohṛdayanāmakaṃ brahmopāste",
    "GSP33bbdip13u:497_10": "sa devatvamapyeti tato 'devo bhūtvā'; svottamadeveṣu sāyujyaṃ prāpya devān śvetadvīpagatabhagavadrūpaviśeṣān",
    "GSP33bbdip13u:497_11": "caturmukhabrahmaṇā sahāpyeti / so 'dhikārī 'ūrjam'; annam 'upagacchati'; yatheṣṭaṃ",
    "GSP33bbdip13u:497_12": "prāpnoti iti śrutyantarārthaḥ /",
    "GSP33bbdip13u:498": "[BBsBh_1,3.8.18] sū - oṃ //",
    "GSP33bbdip13u:499": "jyotiṣi bhāvācca | BBs_1,3.32 |",
    "GSP33bbdip13u:500": "// oṃ // 32 //",
    "GSP33bbdip13u:501": "jyotiṣi sarvajñatve bhāvācca / ādityaprakāśe 'ntarbhāvavattajjñāne",
    "GSP33bbdip13u:502": "sarvavastūnāmantarbhāvāt / nityasiddhatvācca vidyānām // 32 //",
    "GSP33bbdip13u:503_0": "[BBsBhDīp_1,3.8.18] nanu māstu mokṣetaraphalavidyāsu adhikāro devānāṃ, tathāpi 'satyaṃ",
    "GSP33bbdip13u:503_1": "jñānamanantaṃ brahma'; (tai.2-1-1.) ityādimokṣārthavidyāsvadhikāro bhaviṣyati, tatrārthitvasambhavāt",
    "GSP33bbdip13u:503_2": "ityāśaṅkāṃ pariharatsūtraṃ paṭhitvā vyācaṣṭe - jyotiṣīti // jyotiṣīti sūtrapadānuvādaḥ /",
    "GSP33bbdip13u:503_3": "tasya vyākhyānaṃ - sarvajñatva iti / yadyapi jñāne iti vyākhyeyaṃ, tathāpi viṣayāviśeṣitajñānasyānirūpyatvāt,",
    "GSP33bbdip13u:503_4": "yatkiñcidviṣayake jñāne viṣayatayā sarvabhāvasyāsiddhatvāt tajjñāpanāya sarvajñatva",
    "GSP33bbdip13u:503_5": "iti vyākhyātam / tena sūtre vastūnāmityantarbhāvasambandhijñāpakaṃ padamadhyāhāryamiti",
    "GSP33bbdip13u:503_6": "sūcitaṃ bhavati / caḥ samuccaye / asya hetorasambhavādityanuvṛttahetudvārā madhvādiṣu",
    "GSP33bbdip13u:503_7": "anadhikāraṃ manyata iti pūrveṇānvayaḥ / anena madhvādiṣvityādiśabdena mokṣārthavidyā",
    "GSP33bbdip13u:503_8": "api grāhyāḥ / jyotiśśabdaśca āvartanīyaḥ jyotiṣīva jyotiṣīti / saptamī ca caitrarathasya",
    "GSP33bbdip13u:503_9": "buddhau śāstrārtha itivat yujyate iti sūcitam / kathaṃ vastūnāṃ jñāne antarbhāva",
    "GSP33bbdip13u:503_10": "ityataḥ sarvajñatve bhāvāditi svapade varṇayati - āditya iti / sarvavastūnāmādityaprakāśe",
    "GSP33bbdip13u:503_11": "antarbhāvavat tadgṛhītatvavat tajjñāne taduparīti prastutadevatākartṛkajñāne sarvavastūnām",
    "GSP33bbdip13u:503_12": "'antarbhāvāt'; viṣayībhūtatvādityarthaḥ / abhiprāyaṃ vyanakti - nityeti / devānāṃ",
    "GSP33bbdip13u:503_13": "sārvajñena 'vidyānāṃ'; sarvabrahmakarmavidyāsādhyajñānānāṃ 'nityasiddhatvāt'; niyamena",
    "GSP33bbdip13u:503_14": "prāptatvādityarthaḥ / yadvā - 'vidyānāṃ'; jñānasādhanavidyānāṃ nityaṃ niyamena 'siddhatvāt';",
    "GSP33bbdip13u:503_15": "upalabdhatvādityarthaḥ / devānāṃ vedadraṣṭṛtvāditi bhāvaḥ / yadvā - 'vidyānāṃ'; mokṣataditaraphalasādhanajñānasādhanavidyoktārthānāṃ",
    "GSP33bbdip13u:503_16": "'nityasiddhatvāt'; niyamena tairjñātatvādityarthaḥ / tathā ca na devānāmubhayavidyāsādhyajñāne",
    "GSP33bbdip13u:503_17": "'rthitā sambhavatīti bhāvaḥ / anayorapi pañcamyantayoḥ pūrvavadanvayaḥ / na cāsya",
    "GSP33bbdip13u:503_18": "hetoḥ pūrvasūtroktāsambhavahetūpapādakatvāt kathamatra caśabda iti vācyam / pūrvaṃ",
    "GSP33bbdip13u:503_19": "phalamukhena atra ca sādhanamukhena arthitvāsambhavasya abhipretatvena asya hetordvitīyāsambhavopapādakatve",
    "GSP33bbdip13u:503_20": "'pi asambhavasāmānye upapādakatvena caśabdopapatteḥ / yadyapi bhāṣye 'jyotiṣi'; iti",
    "GSP33bbdip13u:503_21": "sūtraṃ kiṃ devānāṃ mokṣetaraphalārthāyām? uta mokṣaphalārthāyāṃ vidyāyāmadhikāra",
    "GSP33bbdip13u:503_22": "iti pakṣadvaye 'pi sādhānamukhena doṣoktiparatayā pratīyate / ṭīkāyāṃ tu mokṣārthavidyāyāmapi",
    "GSP33bbdip13u:503_23": "na devānāmadhikāraḥ, tatra phale 'rthitāsattve 'pi tatsādhanavidyopāsanātmakajñāne",
    "GSP33bbdip13u:503_24": "'rthitvābhāvāt, vidyāyāśca jñānārthatvāt, jñānasya ca prāptatvāditi dvitīyapakṣamātradoṣoktiparatayā",
    "GSP33bbdip13u:503_25": "vyākhyātam / tathā ca visaṃvādo bhavati / tathāpi mokṣetaraphalakavidyāsvanadhikāra",
    "GSP33bbdip13u:503_26": "iti prācīnapakṣe na kevalaṃ madhuvidyāphale vasutvādau prāptatvāt devānāmarthitvābhāvāt",
    "GSP33bbdip13u:503_27": "tadvidyāyāmadhikārābhāvo doṣaḥ / kintu vasutvādiphalasādhanajñāne 'pyarthitvābhāvāt",
    "GSP33bbdip13u:503_28": "adhikārābhāva ityasambhavadoṣe upapādakāntaramuktaṃ bhavatīti ṭīkāyāmuktatvānna visaṃvādaḥ /",
    "GSP33bbdip13u:503_29": "ata eva na caśabdānupapattiḥ / prācīnapakṣavivakṣayā tadupapatteḥ / hetvantareṇa",
    "GSP33bbdip13u:503_30": "etatsādhayatīti sattarkadīpāvalī ca ādyapakṣavivakṣayā pravṛttā / dvividhavidyāsamuccaye",
    "GSP33bbdip13u:503_31": "vā caśabdaḥ / anena - na kevalaṃ mokṣetaraphalārthaṃ madhvādiṣvanadhikāraṃ manyate",
    "GSP33bbdip13u:503_32": "jaiminiḥ / kintu ādiśabdena vā āvṛttajyotiśśabdena vā gṛhītāyāṃ 'satyaṃ jñānam';",
    "GSP33bbdip13u:503_33": "iti mokṣārthavidyāyāmapi / kutaḥ? 'jyotiṣīva'; ādityaprakāśe iva 'jyotiṣi'; sarvaviṣayakadevatājñāne",
    "GSP33bbdip13u:503_34": "sarvavastūnāṃ viṣayatayā 'bhāvāt'; mokṣasādhanajñānasya siddhatvāt / ata eva na mokṣe,",
    "GSP33bbdip13u:503_35": "tasyāpi siddhaprāyatvādarthitvāsambhavāt / na kevalaṃ vasvādidevānāṃ phale 'rthitvābhāvāt",
    "GSP33bbdip13u:503_36": "madhvādiṣvanadhikāraṃ jaiminirmanyate, kintu 'jyotiṣi'; vasutvādiphalasādhanajñāne",
    "GSP33bbdip13u:503_37": "'pyarthitvāsambhavāt / so 'pi kutaḥ? 'jyotiṣi'; devānāṃ jñāne 'bhāvāt'; sarveṣāṃ",
    "GSP33bbdip13u:503_38": "vastūnāṃ viṣayatayā antarbhāvātphalasādhanajñānasya siddhatvāditi yāvaditi vā sūtrārtha",
    "GSP33bbdip13u:503_39": "ukto bhavati /",
    "GSP33bbdip13u:504": "[BBsBh_1,3.8.19] sū - oṃ //",
    "GSP33bbdip13u:505": "bhāvaṃ tu bādarāyaṇo 'sti hi | BBs_1,3.33 |",
    "GSP33bbdip13u:506": "// oṃ // 33 //",
    "GSP33bbdip13u:507": "phalaviśeṣabhāvātprāptapadānāmapi devānāṃ madhvādiṣvapyadhikāraṃ bādarāyaṇo manyante / asti hi prakāśaviśeṣaḥ /",
    "GSP33bbdip13u:508_0": "[BBsBhDīp_1,3.8.19] evaṃ devairmokṣetarayogyaphalānāṃ prāptatvāt ayogyānāṃ prāptumaśakyatvāt",
    "GSP33bbdip13u:508_1": "mokṣasyāpi brahmajñānitvena arthato labdhatvādarthitvābhāvena teṣāṃ kāsvapi vidyāsu",
    "GSP33bbdip13u:508_2": "adhikārābhāve jaiminimatāvalambinā samarthite punaradhikāraṃ samarthayatsūtraṃ paṭhitvā",
    "GSP33bbdip13u:508_3": "vyācaṣṭe - bhāvamiti // phalaviśeṣabhāvādityanena sūtre pūrvasmādbhāvādityasya anuvṛttiḥ",
    "GSP33bbdip13u:508_4": "sūcitā / prāptapadānāmiti / padyata iti padaṃ prāpyaphalamātram / apītyanena viśeṣārtho",
    "GSP33bbdip13u:508_5": "'pi / tuśabdo 'pyarthaḥ / apiśca yadyapi tathāpītyarthe ityuktaṃ bhavati / devānāmiti",
    "GSP33bbdip13u:508_6": "sūtre śeṣoktiḥ / madhvādiṣvityanuvṛttapadānuvādaḥ / atra ādiśabdena mokṣataditaraphalārthāśeṣabrahmakarmavidyā",
    "GSP33bbdip13u:508_7": "gṛhyante / 'adhikāram'; adhikārabhāvamiti / anena 'bhāvam'; ityasyārtha uktaḥ / manyata",
    "GSP33bbdip13u:508_8": "iti śeṣoktiḥ / astītyasya kartṛsāpekṣatvāt taṃ darśayati - prakāśaviśeṣa iti / jñānātiśaya",
    "GSP33bbdip13u:508_9": "ityarthaḥ / hiśabdo yata ityarthe / tathā cetthaṃ yojanā - bādarāyaṇastu bhagavān",
    "GSP33bbdip13u:508_10": "devānāṃ madhvādyaśeṣavidyāsu adhikārabhāvaṃ manyate / na ca prāptaphalatvāttatra",
    "GSP33bbdip13u:508_11": "arthitvābhāvo doṣaḥ / yadyapi devāḥ prāptapadāḥ brahmajñānitvātsiddhamokṣataditaraphalāḥ",
    "GSP33bbdip13u:508_12": "prāptumaśakyāyogyaphalāśca / tathāpi prāptapadānāmapi devānāṃ madhvādividyāsūktopāsanākarmakaraṇābhyāṃ",
    "GSP33bbdip13u:508_13": "phalaviśeṣabhāvātsvasvayogyasya jñānamātreṇa asādhyasya mokṣaphale atiśayasya bhāvāt",
    "GSP33bbdip13u:508_14": "siddherarthitvasambhavāt / na ca phale 'tiśayasya siddhatvena tatrārthitvasambhave",
    "GSP33bbdip13u:508_15": "'pi tatsādhanavidyānāṃ nityasiddhatvāt vidyāvicārasya jñānārthatvāt tatrārthitvāsambhava",
    "GSP33bbdip13u:508_16": "iti vācyam / 'hi'; yato bhagavaditareṣāṃ nirupacaritasārvajñābhāvāt vidyāvicāreṇa",
    "GSP33bbdip13u:508_17": "'prakāśaviśeṣaḥ'; jñānaviśeṣaḥ 'asti'; sambhavatīti / anena sūtravṛttirdarśitā /",
    "GSP33bbdip13u:508_18": "atra bādarāyaṇapadaṃ pūjārtham /",
    "GSP33bbdip13u:509": "[BBsBh_1,3.8.20] yāvatsevā pare tattve tāvatsukhaviśeṣatā /",
    "GSP33bbdip13u:510": "sambhavācca prakāśasya paramekamṛte harim //",
    "GSP33bbdip13u:511": "teṣāṃ sāmarthyayogācca devānāmapyupāsanām //",
    "GSP33bbdip13u:512": "sarvaṃ vidhīyate nityaṃ sarvayajñādikarma ca / iti skānde /",
    "GSP33bbdip13u:513_0": "[BBsBhDīp_1,3.8.20] nanu tattadvidyoktopāsanakarmakaraṇābhyāṃ tattadvidyoktaphalādanyadapi",
    "GSP33bbdip13u:513_1": "phalaṃ prakāśaviśeṣaśca devānāṃ bhavatītyetat kuto jñāyate ityāśaṅkāṃ parihartumuktārthe",
    "GSP33bbdip13u:513_2": "hiśabdasūcitāṃ smṛtiṃ darśayati - yāvaditi // kriyata iti śeṣaḥ / svārthe tal / bhāvabhavitrorabhedavivakṣayā",
    "GSP33bbdip13u:513_3": "vā / siddhyatyasyeti śeṣaḥ / co hetusamuccaye / yadvā - ādyaścaḥ prakāśasya ceti",
    "GSP33bbdip13u:513_4": "sambadhyate / phalasamuccāyakaścāyam, asambhavasamuccaye ca / sambhavādityāvartate /",
    "GSP33bbdip13u:513_5": "tathā ca 'pare tattve'; paramātmasvarūpe 'asau vā ādityaḥ'; (chāṃ.3-1-1.) ityādinokte",
    "GSP33bbdip13u:513_6": "tadviṣaye 'devānāṃ'; devairvasvādibhiḥ 'yāvat'; yāvadadhikaṃ 'sevā'; 'eṣā sevā';",
    "GSP33bbdip13u:513_7": "ityuktā śravaṇādirūpopāsanā kriyate 'tāvat'; tāvadadhikaṃ teṣāṃ 'sukhaviśeṣatā';",
    "GSP33bbdip13u:513_8": "svargāpavargādisukhe 'tiśayaḥ svasvayogyo jñānamātreṇa sādhyaḥ siddhyati / yato 'taḥ",
    "GSP33bbdip13u:513_9": "'paraṃ'; svatantraṃ harimekamṛte 'nyeṣāṃ 'prakāśasyāsambhavāt'; nirupacaritasārvajñyābhāvāt /",
    "GSP33bbdip13u:513_10": "ata eva vidyāvicāreṇa sādhyasya prakāśasya jñānaviśeṣasya sambhavāt, ata evārthitvasya",
    "GSP33bbdip13u:513_11": "sambhavātteṣāṃ devānāṃ 'sāmarthyayogāt'; sāmarthyasambhavācca vidvattāsambhavāccāpi",
    "GSP33bbdip13u:513_12": "prāptapadānāmapi 'devānāṃ'; devaiḥ 'sarvamupāsanaṃ'; sarvavidyoktopāsanaṃ sarvayajñādikarma",
    "GSP33bbdip13u:513_13": "ca 'nityaṃ'; niyamena 'vidhīyate'; śrutiṣu kartavyatvena bodhyata iti yojanā / caḥ",
    "GSP33bbdip13u:513_14": "samuccaye / aprakāśasyeti pāṭhe nirupacaritasārvajñyābhāvasyetyarthaḥ / tadā prakāśasya",
    "GSP33bbdip13u:513_15": "caśabdena grahaṇam / sambhavādityasya siddhatvāt sattvādityarthadvayam / pāṭhadvaye",
    "GSP33bbdip13u:513_16": "'pyanyeṣāmiti śeṣaḥ / ekaśabdo avadhāraṇārtho viriñcasyāpi varjyatvanivārakaḥ skānde",
    "GSP33bbdip13u:513_17": "uktamiti śeṣaḥ / ataḥ phalaviśeṣabhāvādasti hi prakāśaviśeṣa ityanayornāsiddhiriti",
    "GSP33bbdip13u:513_18": "vākyaśeṣaḥ /",
    "GSP33bbdip13u:514": "[BBsBh_1,3.8.21] uktaphalānadhikāramātraṃ jaiminimatamato na tanmatavirodhaḥ /",
    "GSP33bbdip13u:515_0": "[BBsBhDīp_1,3.8.21] nanvastvevamasambhavādityuktayuktiparābhavaḥ / tathāpi devānāmadhikārābhyupagatāvāptatamajaiminimatavirodha",
    "GSP33bbdip13u:515_1": "ityata āha - ukteti // uktaṃ ca tat phalaṃ ca uktaṃ phalaṃ yasyeti ca vigrahaḥ /",
    "GSP33bbdip13u:515_2": "tathā ca tattadvidyoktaphalārthaṃ tatphalakaprāgāptajñānārthaṃ ca yo 'yamadhikārastadabhāvamātraṃ",
    "GSP33bbdip13u:515_3": "'jaiminimatam'; jaiminyabhimatamityarthaḥ / mātraśabdena phalāntarārthādhikārābhāvo",
    "GSP33bbdip13u:515_4": "vyāvartyate / kimato yadyevamityata āha - ata iti jaiminyuktasya sūtrakāreṇāpyaṅgīkṛtatvāt,",
    "GSP33bbdip13u:515_5": "sūtrakṛduktasya ca jaimininā anirastatvānna tayorvirodhaḥ ityarthaḥ /",
    "GSP33bbdip13u:516": "[BBsBh_1,3.8.22] sarvajñasyaiva kṛṣṇasya tvekadeśavicintitam /",
    "GSP33bbdip13u:517": "svīkṛtya munayo brūyustanmataṃ na virudhyate /",
    "GSP33bbdip13u:518": "iti brāhme // 33 //",
    "GSP33bbdip13u:519": "// iti devatādhikaraṇam // 8 //",
    "GSP33bbdip13u:520_0": "[BBsBhDīp_1,3.8.22] nanu kimanayormatayorviṣayavailakṣaṇyakalpanena virodha eva kiṃ",
    "GSP33bbdip13u:520_1": "na syādityata āha - sarvajñasyeti // tuśabdo viśeṣārthaḥ / evakāro bhinnakramaḥ /",
    "GSP33bbdip13u:520_2": "tathā ca yasmāt 'munayo'; jaiminyādyāḥ nirupacaritasarvajñasya 'kṛṣṇasya'; dvaipāyanasya",
    "GSP33bbdip13u:520_3": "'ekadeśavicintitaṃ'; vicintitārthaikadeśaṃ tanmataikadeśameva svīkṛtya tadeva brūyuḥ,",
    "GSP33bbdip13u:520_4": "nānyat / tasmāt 'tanmataṃ'; teṣāṃ kṛṣṇamunīnāṃ mataṃ parasparaṃ na viruddhyata ityarthaḥ /",
    "GSP33bbdip13u:520_5": "brāhma ityanantaraṃ uktamiti śeṣaḥ / ato viṣayavailakṣaṇyameva kalpyaṃna matavirodha",
    "GSP33bbdip13u:520_6": "iti bhāvaḥ // 8 //",
    "GSP33bbdip13u:521": "// iti devatādhikaraṇam //",
    "GSP33bbdip13u:522": "// 9. apaśūdrādhikaraṇam //",
    "GSP33bbdip13u:523": "[BBsBh_1,3.9.1] manuṣyādhikāratvādityukte 'viśeṣācchūdrasyāpi 'ahaṃ hāretvā śūdra'; (chāṃ.4.2.3.) iti pautrāyaṇokteradhikāra iti /",
    "GSP33bbdip13u:524_0": "[BBsBhDīp_1,3.9.1] atrādhikaraṇe trivarṇetarasya śūdrasya vedoktabrahmavidyādhikāro",
    "GSP33bbdip13u:524_1": "nirākriyate / prāsaṅgikatvāt nādhyāyādisaṅgatiranveṣaṇīyā / śrutyādisaṅgatiṃ viṣayādikaṃ",
    "GSP33bbdip13u:524_2": "ca sūcayati - manuṣyeti // nimittasaptamīyam / adhikāropayogitayokte manuṣyatve aviśeṣāditi",
    "GSP33bbdip13u:524_3": "vā / na kevalaṃ dvijātīnāṃ, kintu śūdrasyāpītyaperthaḥ / tathā ca śūdrasyāpi vedavidyādhikāraḥ",
    "GSP33bbdip13u:524_4": "prāpnoti / kutaḥ? 'manuṣyādhikāratvāt'; ityanena manuṣyāṇāmadhikārasyoktatvāt / adhikāropayogitayokte",
    "GSP33bbdip13u:524_5": "manuṣyatve ca śūdrasya dvijātibhyaḥ 'aviśeṣāt'; viśeṣābhāvāt / nanu na manuṣyatvaṃ",
    "GSP33bbdip13u:524_6": "vedavidyādhikāropayogi, kintu viśiṣṭabudhyādimattvamevetyato 'pyāha - aviśeṣāditi /",
    "GSP33bbdip13u:524_7": "śūdrasya viśiṣṭabuddhyādimattve 'pi anyebhyaḥ 'aviśeṣāt'; viśeṣābhāvādityarthaḥ /",
    "GSP33bbdip13u:524_8": "evamaviśeṣākhyayuktimabhidhāya śūdrasya vedavidyādhikārādarśanāt, anadhikāra ityato",
    "GSP33bbdip13u:524_9": "liṅgadarśanamāha pautrāyaṇokteriti // chāndogye pautrāyaṇasya vaidikasaṃvargavidyādhyayanokterdarśanādityarthaḥ /",
    "GSP33bbdip13u:524_10": "nanu pautrāyaṇākhyapuruṣasya śūdratvameva kuta ityataḥ tajjñāpakamāha - aha hāretvā",
    "GSP33bbdip13u:524_11": "śūdreti / pautrāyaṇokteriti /",
    "GSP33bbdip13u:525_0": "pautrāyaṇaṃ prati raikkoktestatkartṛkasambodhanādevetyarthaḥ / nanvadhikārābhāve",
    "GSP33bbdip13u:525_1": "'pi pautrāyaṇo vedavidyāṃ vicārayāmāseti kiṃ na syādityatopyāha - pautrāyaṇokteriti /",
    "GSP33bbdip13u:525_2": "pautrāyaṇaṃ prati raikkeṇa nispṛheṇa muninā saṃvargavidyopadeśādityarthaḥ / anadhikāriṇaṃ",
    "GSP33bbdip13u:525_3": "prati munerupadeśāsambhavāt / pautrāyaṇasya arthācchrutāvadhikārokteśceti vā yojanā /",
    "GSP33bbdip13u:525_4": "adhikāra ityanantaramato virodha ityanukṛṣyate / tasyokta ityanenānvayaḥ / anenoktanyāyena",
    "GSP33bbdip13u:525_5": "uktārthe śrutyādipramāṇavirodhākṣepāt pūrveṇāsyākṣepikī saṅgatiḥ, vedavidyādhikārākhyo",
    "GSP33bbdip13u:525_6": "viṣayaḥ, sayuktikapūrvapakṣaśca darśito bhavati /",
    "GSP33bbdip13u:526_0": "chāndogye caturthādhyāye saṃvargaprakaraṇe hītthamākhyāyikā - pautrāyaṇo nāma rājā",
    "GSP33bbdip13u:526_1": "prāsādāgre niśāyāṃ śayāno 'bhūt / tadā prāsādopari haṃsapakṣiṇo 'gaman / uparipatatāṃ",
    "GSP33bbdip13u:526_2": "parasparaṃ vārtāṃ kurvatāṃ teṣāṃ madhye dvāvagragāmināvāstām / tatraika ekamuvāca /",
    "GSP33bbdip13u:526_3": "kimiti? are pautrāyaṇīyaṃ tejastvaṃ māgamaḥ / tatsambandhe tadīyaṃ tejastvāṃ dahediti /",
    "GSP33bbdip13u:526_4": "evamuktaḥ paro haṃsaḥ kamityākṣepavacanena rājānamanādṛtya raikvamunimeva praśaśaṃsa /",
    "GSP33bbdip13u:526_5": "tacchrutvā paritaptamanā rājā talpādutthitastvarayā svasārathimāhūya raikvagaveṣaṇāyādideśa /",
    "GSP33bbdip13u:526_6": "sa tatra tatra raikvamanviṣyan nāvidamiti prathamamāgataḥ / punastallakṣaṇoktipūrvakaṃ",
    "GSP33bbdip13u:526_7": "rājñā tanmārgaṇāyādiṣṭaḥ punaranviyaṣya kvacitpradeśe raikvamavalokya punā rājānaṃ",
    "GSP33bbdip13u:526_8": "pratyetyāha - raikvamavidamiti yathāvṛttamavadat / tadā rājā svasārathivacanena raikvamunisthānaṃ",
    "GSP33bbdip13u:526_9": "niścitya tasmāttattvaṃ vividiṣurgurudakṣiṇāṃ gṛhītvā tatsamīpaṃ jagāma / atha dvāri",
    "GSP33bbdip13u:526_10": "śakaṭasyādhasthāt sthitaṃ raikvaṃ dṛṣṭvā sambodhya dakṣiṇāṃ nivedya mahyaṃ vidyāṃ",
    "GSP33bbdip13u:526_11": "brūhītyuvāca / tadā taṃ pautrāyaṇaṃ paro lokavilakṣaṇo raikvaḥ pratyācakhyau / kimiti?",
    "GSP33bbdip13u:526_12": "ahahāretvā śūdretyādi / atra ahetisambodhanaṃ, hāra itveti bhinnapadatve visargalope",
    "GSP33bbdip13u:526_13": "guṇe hāretveti bhavati / tathā ca he śūdra hāraḥ kaṇṭhamālākhyaṃ bhūṣaṇaṃ itvā rathaḥ /",
    "GSP33bbdip13u:526_14": "tattvapradīparītyā śakaṭo vā / gobhissaha tavāstvityarthaḥ hāretvānāvityekapadatvapakṣe",
    "GSP33bbdip13u:526_15": "dvivacanasya ekavacanādeśo vā ākārādeśo vā kartavyaḥ / pratyekaṃ ca astu iti kriyāsambandhaḥ /",
    "GSP33bbdip13u:527": "[BBsBh_1,3.9.2] ata āha -",
    "GSP33bbdip13u:528": "sū - oṃ //",
    "GSP33bbdip13u:529": "śugasya tadanādaraśravaṇāttadādravaṇātsūcyate hi | BBs_1,3.34 |",
    "GSP33bbdip13u:530": "// oṃ // 34 //",
    "GSP33bbdip13u:531": "nāsau pautrāyaṇaśśūdraḥ, śucā'dravaṇameva śūdratvam /",
    "GSP33bbdip13u:532_0": "[BBsBhDīp_1,3.9.2] siddhāntayatsūtramavatārayati - ata iti // aviśeṣākhyayukteḥ śravaṇasūtre",
    "GSP33bbdip13u:532_1": "nirākariṣyamāṇatvāt, pūrvapakṣyuktaliṅgadarśanasya anyathopapattipradarśanāya pravṛttasya",
    "GSP33bbdip13u:532_2": "tadādravaṇādityasya anvayayogyārthākāṃkṣotthāpakaṃ sūtrasya phalitārthaṃ darśayati",
    "GSP33bbdip13u:532_3": "- neti / 'asau'; raikveṇa sambodhitaḥ pautrāyaṇo 'na śūdraḥ'; jātyā śūdro na, kintu",
    "GSP33bbdip13u:532_4": "kṣatriya ityarthaḥ / tarhi kathamasya śūdreti sambodhitatvaṃ yujyate rūḍhyabhāvādityato",
    "GSP33bbdip13u:532_5": "yogādevetyāśayena tacchabdapravṛttinimittapradarśakaṃ tadādravaṇāditi sūtrāṃśaṃ sāvadhāraṇaṃ",
    "GSP33bbdip13u:532_6": "matvā vyācaṣṭe - śuceti / 'śucā'; śokena raikvaṃ kṣattāraṃ vā pratyāśugamanameva",
    "GSP33bbdip13u:532_7": "'śūdratvam'; śūdretisambodhane nimittaṃ, na tu jātirityarthaḥ / anena tadādravaṇādityasya",
    "GSP33bbdip13u:532_8": "sūtre śūdratvamityadhyāhṛtena śūdreti sambodhitatvarūpārthabodhakena padenānvayaḥ",
    "GSP33bbdip13u:532_9": "sūcitaḥ / tathā ca na sambodhanānupapattiriti nedaṃ śūdrasya vedavidyādhikāre liṅgamityato",
    "GSP33bbdip13u:532_10": "na śūdrasya vedavidyādhikāra iti nañāvṛttyā anvayaḥ / evetyanena ayaṃ śūdraśabdaḥ",
    "GSP33bbdip13u:532_11": "śucādravaṇācchūdra iti nairukta eva, na tu 'śucerdaśca'; ityuṇādisūtreṇa rapratyaye",
    "GSP33bbdip13u:532_12": "dhātoścadīrghe cakārasya dakārādeśe ca niṣpanno rūḍha ityuktaṃ bhavati / pautrāyaṇa",
    "GSP33bbdip13u:532_13": "ityanena buddhisthaparāmarśakedaṃśabdārthaḥ śucetyanena prāguktavācisautradvitīyatacchabdārthaḥ,",
    "GSP33bbdip13u:532_14": "tvapratyayena nimittārthakapañcamyarthaśca darśitaḥ / sūtrakārasya sadā sarvajñatvena",
    "GSP33bbdip13u:532_15": "śugasyetyuktiḥ / bhāṣye 'saḥ'; iti śrutyanusāreṇa asāviti parokṣeṇoktiśca yuktā /",
    "GSP33bbdip13u:533": "[BBsBh_1,3.9.3] 'kamvara enametatsantam'; (chāṃ.4.1.3.) ityanādaraśravaṇāt /",
    "GSP33bbdip13u:534_0": "[BBsBhDīp_1,3.9.3] kasmānnimittādasya śoka ityasyottaratayā pravṛttaṃ śugasya tadanādaraśravaṇāditisūtrakhaṇḍaṃ",
    "GSP33bbdip13u:534_1": "vyācaṣṭe - kamvara iti // kaṃ u are iti padacchedaḥ / 'are'; haṃsa etadvacanaṃ kamenamuddiśyāttha",
    "GSP33bbdip13u:534_2": "'santaṃ'; nirduṣṭaṃ 'sayugvānaṃ'; saśakaṭaṃ raikvamityevetyarthaḥ / u iti nipātaḥ,",
    "GSP33bbdip13u:534_3": "asya nindārthaḥ / asmin rājñi vaktumananurūpamidam, evaṃ vaktuṃ raikva eva yogya",
    "GSP33bbdip13u:534_4": "ityarthaḥ / 'etatsantaṃ'; nindyaṃ santamātthetyarthaḥ tattvapradīpe abhihitaḥ / 'etatsantam';",
    "GSP33bbdip13u:534_5": "atra santamiti vā / ityanādaraśravaṇāditi / anādaro nindā / tathā ca ityevaṃrūpasya",
    "GSP33bbdip13u:534_6": "haṃsakṛtānādarabodhakavākyasya haṃsāt svānādaravākyasya vā śravaṇādityarthaḥ / śravaṇādityanantaraṃ",
    "GSP33bbdip13u:534_7": "prāptayetiśeṣaḥ / asya śucetyanenānvayaḥ //",
    "GSP33bbdip13u:535": "[BBsBh_1,3.9.4] 'sa ha sañjihāna eva kṣattāramuvāca'; (chāṃ.4.1.5.) iti sūcyate hi // 34 //",
    "GSP33bbdip13u:536_0": "[BBsBhDīp_1,3.9.4] nanu śrutānādarasyāpi rājñaḥ kuḥ śokotpattiḥ jñāyate / na ca pratyakṣāttanniścayaḥ /",
    "GSP33bbdip13u:536_1": "anādaraśravaṇarūpaparabuddherapratyakṣatvena tataḥ śokotpatterapratyakṣatvāt / na",
    "GSP33bbdip13u:536_2": "ca kāraṇānumānāt kāryānumitiḥ / kāraṇasya kāryāvinābhāvābhāvādityataḥ pravṛttaṃ 'sūcyate",
    "GSP33bbdip13u:536_3": "hi'; iti sūtraśeṣaṃ vyācaṣṭe - saheti / hetyāścarye / 'saḥ'; śrutānādaraḥ pautrāyaṇaḥ",
    "GSP33bbdip13u:536_4": "'sañjihāna eva'; śayanīyāduttiṣṭhanneva 'kṣattāraṃ'; sārathiṃ prati raikvagaveṣaṇāyovāceti",
    "GSP33bbdip13u:536_5": "śrutyarthaḥ / iti sūcyate hīti / ityetadvākyārthānyathānupapattyā jñātena raikve",
    "GSP33bbdip13u:536_6": "vyāsaktamanaskatvena kāryeṇa tatkāraṇaṃ śugasya 'sūcyate'; jñāyata ityarthaḥ / kāraṇasya",
    "GSP33bbdip13u:536_7": "kāryāvinābhāvābhāve 'pi kāryasya kāraṇāvinābhāvasyāvaśyaṃ bhāvāditi bhāvaḥ / asya",
    "GSP33bbdip13u:536_8": "tadanādarasya śravaṇāt prāptayā śucā'dravaṇameveti pūrveṇānvayaḥ / śokenādravaṇākhyanimittaparijñānaṃ",
    "GSP33bbdip13u:536_9": "ca raikvamuneḥ sārvajñyādupapadyate / taduktaṃ chāndogyabhāṣye -",
    "GSP33bbdip13u:537": "rājā pautrāyaṇaḥ śokācchūdreti muninoditaḥ /",
    "GSP33bbdip13u:538": "prāṇavidyāmavāpyāsmātparaṃ dharmamavāptavān // iti //",
    "GSP33bbdip13u:539_0": "'śokāt'; śokenā'dravaṇādityarthaḥ / athavā - śokaśabdopapadāt āṅapūrvakāt 'atasātatyagamane';",
    "GSP33bbdip13u:539_1": "ityasmāt kvipi rūpametat tathātve yata iti śeṣaḥ / nanu sūtre taddravaṇādityetāvatā",
    "GSP33bbdip13u:539_2": "pūrtau āṅpraśleṣaḥ kimartha iti cet - na, śrutau śūdretivaktavyatve 'pi śokādhikyajñāpanārthaṃ",
    "GSP33bbdip13u:539_3": "śūdreti ūkārarūpo yo dīrghasvaraḥ śrutaḥ tadarthavyaktavyarthatvāt / na ca śūgdretivaktavye",
    "GSP33bbdip13u:539_4": "śrutau śūdretyuktiḥ kathamiti vācyam / 'tasmādrugdrāvaṇāt rudraḥ'; iti śrutau gakārasya",
    "GSP33bbdip13u:539_5": "dakārādeśena yathāprayogastathopapatteḥ / ata eva tattvapradīpe tṛtīyasya tṛtīyo",
    "GSP33bbdip13u:539_6": "'tiśayārthatvādityuktam / 'rujaṃ drāvayate'; iti smṛtāvivopapatteśca / anena - śucā",
    "GSP33bbdip13u:539_7": "'ādravaṇāt'; raikvaṃ prati śīghragamanādeva nimittādasya pautrāyaṇasya śūdratvaṃ",
    "GSP33bbdip13u:539_8": "śūdreti sambodhitatvam, na tu varṇāvaratvāt / śukca śokaścāsya tadanādaraśravaṇādāsīt /",
    "GSP33bbdip13u:539_9": "taditi śrutyuktaparāmarśaḥ / kriyākartṛbhāvaṣṣaṣṭhyarthaḥ / tathā ca 'tasya anādaraśravaṇāt';",
    "GSP33bbdip13u:539_10": "haṃsakṛtānādaraśravaṇāt ityarthaḥ / tattvapradīparītyā tasmāddhaṃsāt svānādaraśravaṇādityarthaḥ /",
    "GSP33bbdip13u:539_11": "madhyamapadalopī samāsa iti kecit / nanu śrutānādarasyāpi kutaḥ śokotpattirjñāyate,",
    "GSP33bbdip13u:539_12": "parabuddheḥ śokapadoktaduḥkhānubhavasya apratyakṣatvādityata uktaṃ - sūcyate hīti //",
    "GSP33bbdip13u:539_13": "'hi'; yasmāt 'saha'; iti vākyārthānupapatyā jñātena tadvyagramanaskatvākhyakāryeṇa",
    "GSP33bbdip13u:539_14": "tatkāraṇaṃ śugasya 'sūcyate'; jñāyate / tasmāt ato na śūdreti sambodhanaṃ śūdrasya",
    "GSP33bbdip13u:539_15": "vedādhikāre liṅgamiti naitadbalācchūdrasya vedavidyādhikāra iti bhāvaḥ iti sūtrārtha",
    "GSP33bbdip13u:539_16": "ukto bhavati /",
    "GSP33bbdip13u:540": "[BBsBh_1,3.9.5] sū - oṃ //",
    "GSP33bbdip13u:541": "kṣatriyatvāvagateścottaratra caitrarathena liṅgāt | BBs_1,3.35 |",
    "GSP33bbdip13u:542": "// oṃ // 35 //",
    "GSP33bbdip13u:543": "'ayamaśvatarī rathaḥ'; iti citrarathasambandhitvena liṅgena pautrāyaṇasya kṣatriyatvāvagateśca /",
    "GSP33bbdip13u:544_0": "[BBsBhDīp_1,3.9.5] nanu śūdraśabdo 'yaṃ kuto yaugiko 'ṅgīkriyate, rūḍhārtha eva kiṃ",
    "GSP33bbdip13u:544_1": "na syāt / yogarūḍhyormadhye rūḍhereva prābalyāt / tathā ca pautrāyaṇanidarśanenaiva",
    "GSP33bbdip13u:544_2": "śūdrasya vedavidyādhikārasiddhirityāśaṅkāṃ pariharatsūtramupanyasya vyācaṣṭe - kṣatriyatveti /",
    "GSP33bbdip13u:544_3": "atra 'ayam'; ityataḥ prāk 'uttaratra'; iti sautrapadaṃ sambandhanīyam / śruteneti",
    "GSP33bbdip13u:544_4": "śeṣaḥ / tathā ca uttaratra raikvaṃ prati pautrāyaṇasya ādravaṇāt, uttaratra tatpratipādanānantaram /",
    "GSP33bbdip13u:544_5": "yadvā - śūdraśabdena sambodhanāt uttaratra 'ayamaśvatarī rathaḥ'; iti śrutenetyarthaḥ /",
    "GSP33bbdip13u:544_6": "pautrāyaṇena dīyamānasya rathasya anyadīyatvaśaṅkānirāsāya sūtre caitraratheneti",
    "GSP33bbdip13u:544_7": "bhāvapradhānapadaṃ prayuktam / anyathā citrarathenetyevāvakṣyat / tatra citraścāsau",
    "GSP33bbdip13u:544_8": "rathaśca citrarathaḥ tasyāyaṃ caitraratha iti vigrahamabhipretya pratyayārthaṃ pradarśayan",
    "GSP33bbdip13u:544_9": "tadvyācaṣṭe - citrarathasambandhitveneti // svābhāvikacitrarathasambandhitvenetyarthaḥ /",
    "GSP33bbdip13u:544_10": "atra rathamātrameva liṅgaṃ, citrapadaṃ tu svarūpakathanārtham / yadvā - apūrvarathayogena",
    "GSP33bbdip13u:544_11": "kṣatriyatvasambhāvanārthaṃ tatpadam / athavā yadā rathitvenaiva kṣatriyatvasya niścayaḥ,",
    "GSP33bbdip13u:544_12": "tadā sutarāṃ citrarathitveneti sūcanārthaṃ tatpadam / yadyapi 'ayamaśvatarīrathaḥ';",
    "GSP33bbdip13u:544_13": "ityatra citrarathamātraśravaṇe 'pi na tatsambandho 'sya śrūyate / tathāpi tatpūrvavākye",
    "GSP33bbdip13u:544_14": "'hāretvā tavaiva'; iti ṣaṣṭhyā itvāśabdārtharathasambandho gamyata iti tasyāśca rathasambandhe",
    "GSP33bbdip13u:544_15": "śrutirūpatvāt yuktamuktam / citro ratho yasyeti citrarathastasya bhāvaḥ caitrarathasteneti",
    "GSP33bbdip13u:544_16": "vyākhyānaṃ tu bhāve 'ṇ pratyayasya kalpyatvāt śrutibhāṣyaviruddhatvācca ayuktam /",
    "GSP33bbdip13u:544_17": "na ca caitraratheneti sambandhoktimātreṇa kathamanyadīyatvaśaṅkānirāsa iti vācyam /",
    "GSP33bbdip13u:544_18": "svataḥ prāptatadīyatve bādhakābhāve tadīyatvasyaiva svābhāvikatvasambhave naimittikagrahaṇāyogāt /",
    "GSP33bbdip13u:544_19": "'svatvābhāve dhanāyogāt'; ityādinyāyaprāptatvāt / rathena liṅgādityanayossāmānādhikaraṇyāya",
    "GSP33bbdip13u:544_20": "liṅgāditi pañcamī vyatyayena vyācaṣṭe - liṅganeti / pautrāyaṇasyetyetat asyetyanuvṛttapadasya",
    "GSP33bbdip13u:544_21": "arthakathanam / kṣatriyatvāvagaterityasya śucā'dravaṇādevāsya śūdratvaṃ na tu rūḍhyeti",
    "GSP33bbdip13u:544_22": "pūrveṇānvayaḥ / caśabdo liṅgena ceti sambadhyate / tena 'bahudāyī'; ityādivākyaśeṣoktaṃ",
    "GSP33bbdip13u:544_23": "liṅgaṃ samuccīyate / liṅgasya śrutitaścaramatvena anekatvena ca prābalyasūcanāya",
    "GSP33bbdip13u:544_24": "vā caśabdaḥ / evaṃ sūtre 'pi caśabdo bhinnakramaḥ uktaprayojanakaśca / evaṃ ca rūḍhereva",
    "GSP33bbdip13u:544_25": "prābalye 'pyatra śrutānekaliṅgarūpabādhakāt śūdraśabdasya yogavṛttyaṅgīkāra eva yukta",
    "GSP33bbdip13u:544_26": "iti bhāvaḥ / 'gardabhādaśvāyāṃ jātā aśvataryaḥ'; iti tattvapradīpe / 'gardabhīṣu",
    "GSP33bbdip13u:544_27": "aśvairjātā asvataryaḥ'; iti vyāsatīrthīye / tadyukto rathaḥ aśvatarīrathaḥ tava dakṣiṇātvena",
    "GSP33bbdip13u:544_28": "vartate ityarthaḥ / raikvaṃ prati pautrāyaṇavākyametat /",
    "GSP33bbdip13u:545": "[BBsBh_1,3.9.6] rathastvaśvatarīyuktaścitra ityabhidhīyate / iti brāhme /",
    "GSP33bbdip13u:546_0": "[BBsBhDīp_1,3.9.6] nanu śrutāvaśvatarīrathaśabdaprayogāt sūtre 'pi tathaiva prayoktavye",
    "GSP33bbdip13u:546_1": "kathaṃ sūtrakṛt citrarathaśabdaṃ prāyuṅtetyāśaṅkya ubhayorarthaikyānna visaṃvāda",
    "GSP33bbdip13u:546_2": "ityāśayena tatrābhidhānamāha - ratha iti // tuśabdo viśeṣārtho 'vadhāraṇe vā / aśvatarīyukta",
    "GSP33bbdip13u:546_3": "eveti sambadhyate / atra ratha iti vāstavaviśeṣoktireva, na tu rathatvasyāpi śakyakoṭipraveśaḥ /",
    "GSP33bbdip13u:546_4": "tathā ca sūtre rathatvaprakārakabodhāya rathaśabdaprayoga iti na tadvaiyarthyamiti",
    "GSP33bbdip13u:546_5": "dhyeyam iti brāhme uktatvāt na śrutisūtrayorvairūpyamityupaskāreṇānvayaḥ /",
    "GSP33bbdip13u:547": "[BBsBh_1,3.9.7] yatra vedo rathastatra na vedo yatra no rathaḥ / iti brahmavaivarte // 35 //",
    "GSP33bbdip13u:548_0": "[BBsBhDīp_1,3.9.7] evaṃ sākṣādeva svābhāvikarathena pautrāyaṇasya kṣatriyatvaṃ prasādhitam /",
    "GSP33bbdip13u:548_1": "svābhāvikarathitve 'sya varṇāvaratvaṃ kiṃ na syādityaprayojakatvamāśaṅkya maivam-āgantukasyāpi",
    "GSP33bbdip13u:548_2": "rathasya vedaṃ vināyogāt 'vedasya ca saṃskāreti vakṣyamāṇanyāyena śūdre 'yogāt';",
    "GSP33bbdip13u:548_3": "rathamātreṇa vedānumānadvārā pautrāyaṇasya śūdratvābhāvasiddherityāśayena rathena",
    "GSP33bbdip13u:548_4": "vedānumāne vyabhicāraśaṅkāparihārāya āgamenobhayavyāptiṃ darśayati - yatreti / 'tatra';",
    "GSP33bbdip13u:548_5": "tatraivetyarthaḥ / tena yatra vahniḥ tatraiva dhūma ityādāviva vedasya vyāpakatālābhaḥ /",
    "GSP33bbdip13u:548_6": "ata eva vyatirekapradarśakāṃśe na veda iti vedabhāvasya prathamamuktiḥ / smṛtau rathaśabdena",
    "GSP33bbdip13u:548_7": "āgantukasvābhāvikasādhāraṇarathamātrasya vivakṣitatvāt, samavyāptyabhiprāyeṇa vā",
    "GSP33bbdip13u:548_8": "yatra veda ityuktiḥ / ata eva ṭīkāyāṃ 'rathasya vedāvinābhāvāt'; iti rathasya vyāpyatvamuktvā",
    "GSP33bbdip13u:548_9": "'vaidikatvamātre vidyamānaṃ rathitvam'; ityanena tasya vyāpakatvamuktam / vastutastu",
    "GSP33bbdip13u:548_10": "- yatra rathastatra veda iti yojanāyāṃ nānupapattiḥ / tathā ca anena vyāptiniścayāt",
    "GSP33bbdip13u:548_11": "na vyabhicāraśaṅketi yādṛśatādṛśarathamātreṇa vedānumānadvārā śūdratvābhāvaniścayānna",
    "GSP33bbdip13u:548_12": "pautrāyaṇasya vedabāhyavarṇāvaratvaṃ śaṅkyamiti bhāvaḥ / etena pūrvapakṣiṇā śūdre",
    "GSP33bbdip13u:548_13": "'pi vedāṅgīkārānna tena śūdratvābhāvasādhanaṃ yuktamitinirastaṃ, tasyottarasūtre",
    "GSP33bbdip13u:548_14": "nirākariṣyamāṇatvāt / na ca brāhmaṇādisādhāraṇarathitvenāsya vaidikatvaniścaye 'pi",
    "GSP33bbdip13u:548_15": "taddvārā aśūdratvasiddhāvapi kathaṃ kṣatriyatvaniścaya iti vācyam / rathitvamātrasya",
    "GSP33bbdip13u:548_16": "vaidikatvavyāptatvoktyā svābhāvikarathitvasya vaidikaviśeṣakṣatriyatvavyāptatvenāpi",
    "GSP33bbdip13u:548_17": "smṛtyabhipretatvāt / tasya ca kādācitkarathavati brāhmaṇādāvabhāvāttena sākṣādeva",
    "GSP33bbdip13u:548_18": "kṣatriyatvaniścayopapattiḥ / na ca 'apalāyanaṃ ca śūdrasya'; ityanena prāptayoddhṛtvānyathānupapattyā",
    "GSP33bbdip13u:548_19": "śūdrasya rathitvapratītestatra vyabhicāra iti vācyam / apalāyanena yoddhṛtvasya padātitayopapattyā",
    "GSP33bbdip13u:548_20": "rathitvānākṣepakatvāt / brahmavaivarta ityasya uktatvādityadhyāhāreṇa nāsau śūdra",
    "GSP33bbdip13u:548_21": "ityanenānvayaḥ iti jñāyata iti śeṣaḥ anena - 'ādravaṇāt'; sambodhanādvā 'uttaratra';",
    "GSP33bbdip13u:548_22": "'ayamaśvatarīrathaḥ'; (chāṃ.4.2.2.) itiśrutena 'caitrarathena liṅgāt'; liṅgena svābhāvikarathena",
    "GSP33bbdip13u:548_23": "liṅgena bahudāyitvādiliṅgena cāsya pautrāyaṇasya kṣatriyatvāvagateḥ / asmāt bādhakāttadādravaṇānnimittādevāsya",
    "GSP33bbdip13u:548_24": "śūdratvam, na tu jātyāsau śūdraḥ / tathā rathena vedaniścayācca nāsau śūdra iti sūtrārtha",
    "GSP33bbdip13u:548_25": "ukto bhavati /",
    "GSP33bbdip13u:549": "[BBsBh_1,3.9.8] sū - oṃ //",
    "GSP33bbdip13u:550": "saṃskāraparāmarśāttadabhāvābhilāpācca | BBs_1,3.36 |",
    "GSP33bbdip13u:551": "// oṃ // 36 //",
    "GSP33bbdip13u:552": "'aṣṭavarṣaṃ brāhmaṇamupanayīta tamadhyāpayīta'; () ityadhyayanārthaṃ saṃskāraparāmarśāt /",
    "GSP33bbdip13u:553_0": "[BBsBhDīp_1,3.9.8] yaduktaṃ rathitvaliṅgena pautrāyaṇasya kṣatriyatvāvagamāt, na",
    "GSP33bbdip13u:553_1": "talliṅgena śūdrasya vedādhikārasiddhiriti / na tadyuktaṃ - śūdrasyāpi rathitvasambhavāt /",
    "GSP33bbdip13u:553_2": "na ca rathasya vedavyāpyatvācchūdre ca tadabhāvādrathasyāpyabhāva iti vācyam / śūdre",
    "GSP33bbdip13u:553_3": "'pi vedādhikārāṅgīkārādityāśaṅkāṃ pariharatsūtramupanyasyati - saṃskāreti // atra",
    "GSP33bbdip13u:553_4": "'aṣṭavarṣaṃ brāhmaṇamunayīta / tamadhyāpayīta'; iti śrutau brāhmaṇasyaivādhyayane",
    "GSP33bbdip13u:553_5": "upanayanāpekṣā, nānyeṣāmityāśaṅkāparihārāya pravṛttaṃ saṃskāraparāmarśādityaṃśaṃ",
    "GSP33bbdip13u:553_6": "vyācaṣṭe - aṣṭavarṣamiti / upanayīteteyanantaram ityupanayanamuktveti śeṣaḥ / 'tam';",
    "GSP33bbdip13u:553_7": "upanītaṃ māṇavakamātma ācāryakaraṇakāmo 'dhyāpayītetyarthaḥ / itiśabdānantaraṃ śrutāviti",
    "GSP33bbdip13u:553_8": "śeṣaḥ / 'anyārthavacanaṃ parāmarśaḥ'; ityāśayena parāmarśapadaṃ vyācaṣṭe - adhyayanārthamiti //",
    "GSP33bbdip13u:553_9": "adhyayanāṅgatayetyarthaḥ /",
    "GSP33bbdip13u:554_0": "adhyāpanavākyasyāpi 'svādhyāyo 'dhyetavyaḥ'; (tai.ā.2.15.1.) iti śrutyanurodhena",
    "GSP33bbdip13u:554_1": "jīvikārthādhyayanavidhiparatvāditi bhāvaḥ / 'saṃskāraparāmarśāt'; upanayanākhyasaṃskāramātravacanādityarthaḥ /",
    "GSP33bbdip13u:554_2": "tacchabdeneti śeṣaḥ / na tu brāhmaṇaparāmarśa iti mātraśabdārthaḥ / tathā ca noktaśaṅkāvakāśa",
    "GSP33bbdip13u:554_3": "iti bhāvaḥ / kecittu - śrutigatabrāhmaṇaśabdo 'tra brahmāṇana yogyatraivarṇikapara",
    "GSP33bbdip13u:554_4": "ityāhuḥ / taccintyam, śaṅkāsamādhānānanuguṇatvāt / kuta evaṃ kalpyata ityataḥ smṛtāvapyupanayanākhyadvitīyajanmavata",
    "GSP33bbdip13u:554_5": "eva sāraṇyaka vedādhyayanavidhānādityāśayena sūtre bhāṣye ca 'vedaḥ kṛtsno 'dhigantavyaḥ",
    "GSP33bbdip13u:554_6": "sarahasyo dvijanmanā'; iti smṛtisamuccayārthakaścaśabdaḥ prāyoji / saḥ parāmarśādityanenānveti /",
    "GSP33bbdip13u:554_7": "parāmarśāccetyanantaram adhyayanasya saṃskārasāpekṣatvāvagamāditi śeṣaḥ /",
    "GSP33bbdip13u:555": "[BBsBh_1,3.9.9] 'nāgnirna yajño na kriyā na saṃskāro na vratāniśūdrasya'; iti",
    "GSP33bbdip13u:556": "paiṅgiśrutau saṃskārābhāvābhilāpācca /",
    "GSP33bbdip13u:557": "[BBsBhDīp_1,3.9.9] nanvastvadhyayanasya upanayanasaṃskārasāpekṣatvaṃ, tathāpi na śūdrasya vedādhyayanābhāvasiddhiḥ /",
    "GSP33bbdip13u:558_0": "śūdrasyāpi saṃskārasambhavādityataḥ pravṛttaṃ 'tadabhāvābhilāpāt'; iti sūtrakhaṇḍaṃ",
    "GSP33bbdip13u:558_1": "vyācaṣṭe - nāgniriti // abhilāpāt abhidhānāditi / asya sūtre adhyāhṛtena 'na śūdrasya",
    "GSP33bbdip13u:558_2": "vedādhikāro, na vā tadavinābhūtaṃ rathitvam'; iti sādhyenānvayaḥ / 'agniḥ', śrautaḥsmārtaśca /",
    "GSP33bbdip13u:558_3": "'yajñaḥ'; agnihotrādiḥ, daivapitryādiyajño vā / 'kriyā'; sandhyāvandanādirūpā, uttarakriyā",
    "GSP33bbdip13u:558_4": "vā / saṃskāra upanayanādiḥ / 'vratāni'; kṛcchracāndrāyaṇādīni //",
    "GSP33bbdip13u:559": "[BBsBh_1,3.9.10] uttamastrīṇāṃ tu na śūdravat / 'sapatnīṃ me parādhama'; ityādiṣvadhikāradarśanāt /",
    "GSP33bbdip13u:560_0": "[BBsBhDīp_1,3.9.10] nanvevaṃ saṃskārābhāvena vedānadhikāraśceduttamastrīṇāmapi tatprasaṅgaḥ /",
    "GSP33bbdip13u:560_1": "saṃskārābhāve 'pi tāsāmadhikāre śūdrasyāpi tatprāptirityata āha - uttameti / tuśabdo",
    "GSP33bbdip13u:560_2": "vedadraṣṭṛtvākhyaviśeṣadyotakaḥ / 'saṃskārābhāvenābhāvaḥ'; ityākṛṣyate / adhikārasyeti",
    "GSP33bbdip13u:560_3": "śeṣaḥ / uttamānāṃ striya iti vigrahaḥ, karmadhārayo vā / tathā ca śacī yamīūrvaśyādyuttamastrīṇāṃ",
    "GSP33bbdip13u:560_4": "śūdravanna saṃskārābhāvena vedavidyādhikārasyābhāvo vaktavyaḥ / kutaḥ? 'sapatnīṃ",
    "GSP33bbdip13u:560_5": "me parādhama'; (mantrapraśna 1.16.) ityādividyāsu tāsāṃ taddraṣṭṛtvena adhikāradarśanāditi",
    "GSP33bbdip13u:560_6": "yojanā / atra 'sapatnīm'; iti pratīkagrahaṇena 'sapatnīṃ me parādhama'; patiṃ me",
    "GSP33bbdip13u:560_7": "kevalaṃ kṛdhi, 'uttarāhamuttara uttareduttarābhyaḥ'; iti samagravākyaṃ gṛhyate /",
    "GSP33bbdip13u:560_8": "śacīvākyamidam / he bhagavān 'me sapatnīṃ'; madanyāṃ matpatipāṇigṛhītīṃ 'parādhama';",
    "GSP33bbdip13u:560_9": "parāṇuda / mama patiṃ 'kevalaṃ'; mayyevāsaktaṃ kuru / 'ahamuttarābhyaḥ'; saundaryeṇotkṛṣṭābhyaḥ",
    "GSP33bbdip13u:560_10": "madantarābhyo vā strībhyaḥ 'uttarā'; utkṛṣṭā satī 'uttaret'; priyottamaiva 'uttare';",
    "GSP33bbdip13u:560_11": "sapatnīkleśāduttareyamiti śrutyarthaḥ / ādipadena 'udatī paśyavaḥ soma ekebhyaḥ parvate,",
    "GSP33bbdip13u:560_12": "() udasau sūryo agāt'; (ṛ.10.159.1.) ityādi devamātṛyamīpaulomyādidṛṣṭānāṃ grahaṇam /",
    "GSP33bbdip13u:561": "[BBsBh_1,3.9.11] saṃskārābhāvenābhāvastu sāmānyena //",
    "GSP33bbdip13u:562_0": "[BBsBhDīp_1,3.9.11] tarhi saṃskārābhāvahetoruttamastrīṣu vyabhicārassyādityata āha",
    "GSP33bbdip13u:562_1": "- saṃskāreti // abhāvo vedādhikārasya / tuśabdaḥ pūrvoktanyāyasya sāmānyatvākhyaviśeṣadyotakaḥ /",
    "GSP33bbdip13u:562_2": "ukta iti śeṣaḥ / tathā ca saṃskārābhāvena hetunā yatsūtre vedādhikārasya abhāva uktaḥ",
    "GSP33bbdip13u:562_3": "saḥ 'sāmānyena'; sāmānyanyāyena sāpavādaniyamābhiprāyeṇaiva, na tu nirapavādaniyamena /",
    "GSP33bbdip13u:562_4": "ato nāpavādaviṣaye vyabhicāra ityarthaḥ / sāmānyatvavacanena śūdrapratibandī mocitā /",
    "GSP33bbdip13u:562_5": "tathā ca saṃskārābhāvena vedādhikārābhāva iti sāmānyavyāpteḥ śacyādiṣu vidyādhikāradarśanākhyāpavādakena",
    "GSP33bbdip13u:562_6": "bhaṅge 'pi na śūdrādāvapi tasya bhaṅgaḥ kalpyaḥ, tatra vedavidyādhikāre viśeṣapramāṇākhyāpavādakābhāvāditi",
    "GSP33bbdip13u:562_7": "bhāvaḥ /",
    "GSP33bbdip13u:563": "[BBsBh_1,3.9.12] asti ca tāsāṃ saṃskāraḥ -",
    "GSP33bbdip13u:564": "strīṇāṃ pradānakarmaiva yathopanayanaṃ tathā / iti smṛteḥ // 36 //",
    "GSP33bbdip13u:565_0": "[BBsBhDīp_1,3.9.12] evaṃ strīṇāṃ upanayanābhāve 'pi pūrvoktavyāpteḥ sāmānyatvena",
    "GSP33bbdip13u:565_1": "apavādasambhavādasti vedādhikāra ityuktam / athopanayanākhyavidhyabhāve 'pi tatpratinidhisadbhāvācca",
    "GSP33bbdip13u:565_2": "astyadhikāra ityāha - asticeti / caḥ adhikārasamuccaye / 'tāsāṃ'; strīṇāṃ kuta etadityata",
    "GSP33bbdip13u:565_3": "āha - strīṇāmiti / puṃsāmiti śeṣaḥ / tathā ca puṃsāṃ yathā upanayanaṃ saṃskāraḥ,",
    "GSP33bbdip13u:565_4": "tathā strīṇāṃ 'pradānakarmaiva'; vivāhakriyaiva saṃskāra iti vyāsasmṛtyarthaḥ / smṛterityasya",
    "GSP33bbdip13u:565_5": "tāsāmityanenānvayaḥ / iti jñāyata iti śeṣaḥ / tathā ca uttamastrīṣviha hetūkṛtasya",
    "GSP33bbdip13u:565_6": "vidhipratinidhisādhāraṇasaṃskārasāmānyābhāvasyābhāvāt na vyabhicāra iti bhāvaḥ /",
    "GSP33bbdip13u:565_7": "na ca saṃskāramātrasya vedādhikāraprayojakatve adhamastrīṇāmapi tadāpattiriti vācyam /",
    "GSP33bbdip13u:565_8": "niṣedhābhāvasahitasyaiva tasya prayojakatvābhyupagamāt / nanvevamuttamastrīṇāṃ saṃskārayuktatvādeva",
    "GSP33bbdip13u:565_9": "adhikāritvamiti noktanyāyabhaṅga iti vaktuṃ śakyatvāt, kimarthaṃ tāsu saṃskārābhāvamaṅgīkṛtya",
    "GSP33bbdip13u:565_10": "uktanyāyasya sāpavādatvavacanamiti cet - na, pradānādiśūnyatiryagādīnāmapi saṅgrahārthatvāt /",
    "GSP33bbdip13u:565_11": "teṣāmapi 'ayamagne jaritā'; (ṛ.10.142. 1.) ityādividyādhikāradarśanena apavādaviṣayatvāt /",
    "GSP33bbdip13u:565_12": "anena - 'tamadhyāpayīta'; iti tacchabdena pūrvaprakṛtopanayanākhyasaṃskāramātrasya",
    "GSP33bbdip13u:565_13": "parāmarśādvedaḥ kṛtsna iti smṛteścāsya śūdrasya tadabhāvābhilāpānnāgniriti śrutau",
    "GSP33bbdip13u:565_14": "saṃskārābhāvābhidhānāt na tasya vedādhikāra iti sūtrārtha ukto bhavati /",
    "GSP33bbdip13u:566": "[BBsBh_1,3.9.13] sū - oṃ //",
    "GSP33bbdip13u:567": "tadabhāvanirdhāraṇe ca pravṛtteḥ | BBs_1,3.37 |",
    "GSP33bbdip13u:568": "// oṃ // 37 //",
    "GSP33bbdip13u:569_0": "'nāhametadveda bho yadgotrohamasmi'; (chāṃ.4.4.) iti satyavacanena satyakāmasya śūdratvābhāvanirdhāraṇe",
    "GSP33bbdip13u:569_1": "hāridrumatasya 'naitadabrāhmaṇo vivaktumarhati'; (chāṃ.4.5.) iti tatsaṃskāre pravṛtteśca //",
    "GSP33bbdip13u:569_2": "37 //",
    "GSP33bbdip13u:570_0": "[BBsBhDīp_1,3.9.13] nanu śūdre saṃskārābhāvena vedavidyādhikārābhāvoktiranupapannā /",
    "GSP33bbdip13u:570_1": "'śūdraṃ nopanayīta'; iti niṣedhābhāvena tasyāpi saṃskārasambhavāt / 'nāgnirna yajñaḥ';",
    "GSP33bbdip13u:570_2": "iti śrutau tu śūdrasya saṃskārābhāva evocyate na tu asau na kārya iti niṣidhyate /",
    "GSP33bbdip13u:570_3": "ato na tadvirodho 'pītyāśaṅkāṃ pariharatsūtraṃ paṭhitvā vyācaṣṭe - tadabhāveti /",
    "GSP33bbdip13u:570_4": "'iti satyavacanena'; vāṅmanasayorekarūpayathārthavacanena tajjñāpitenārjaveneti yāvat /",
    "GSP33bbdip13u:570_5": "'satyakāmasya'; tadākhyasya ṛṣeḥ etacca pūrvatrottaratra ca sambadhyate / 'satyavacanena",
    "GSP33bbdip13u:570_6": "satyakāmasya'; ityādinā sūtre tacchabdo vyastaḥ anekavibhaktikaḥ buddhyā vivicyāvartate",
    "GSP33bbdip13u:570_7": "ityuktaṃ bhavati / śūdratvābhāvanirdhāraṇe cetyasya naitadbrāhmaṇa ityanena sambandhaḥ /",
    "GSP33bbdip13u:570_8": "co 'vadhāraṇe / śrutāvabrāhmaṇamātrasya anupanayanābhiprāyapratītestadanusāreṇa brāhmaṇatvābhāvetyanuktvā",
    "GSP33bbdip13u:570_9": "śūdratvābhāveti tadabhāvapadavyākhyānena śrutau brāhmaṇaśabdo brahmāṇanayogyatraivarṇikapara",
    "GSP33bbdip13u:570_10": "ityuktaṃ bhavati / etadvākyasya yadyayamabrāhmaṇaḥ śūdraḥsyāttarhmetatsatyavacanaṃ",
    "GSP33bbdip13u:570_11": "ārjavavacanaṃ vāṅmanasayoravairūpyeṇa vacanaṃ vivaktuṃ nārhediti vipakṣe tarkoktirūpatayā,",
    "GSP33bbdip13u:570_12": "yo 'brāhmaṇaḥ sa evaṃ vaktuṃ nārhati satyavacanahīna iti vyatirekavyāptyuktirūpatayā",
    "GSP33bbdip13u:570_13": "vā śūdratvābhaāvanirṇāyakatvam / haridrumato 'patyaṃ hāridrumataḥ gautamaḥ / tasya",
    "GSP33bbdip13u:570_14": "pravṛtteriti / asya na tadabhāva iti adhyāhṛtapadenānvayaḥ / tathā cetthaṃ mahāvākyayojanā",
    "GSP33bbdip13u:570_15": "- satyakāmasya nāhametadvedeti satyavacanena naitadabrāhmaṇo vivaktumarhatīti vyatirekavyāptijñānena",
    "GSP33bbdip13u:570_16": "bādhakatarkeṇa ca śūdratvābhāvanirdhāraṇe satyeva tamanumāyaiva tasya satyakāmasyopanayanasaṃskāre",
    "GSP33bbdip13u:570_17": "'hāridrumatasya'; gautamasya 'pravṛtteḥ'; pravṛttatvāt na śūdrasya tadabhāvaḥ saṃskāraniṣedhābhāva",
    "GSP33bbdip13u:570_18": "iti / co hetusamuccaye / anena - sūtre taditi vyastaṃ luptavibhaktikaṃ padaṃ samastaṃ",
    "GSP33bbdip13u:570_19": "ca tantreṇopāttam / caśabdo 'vadhāraṇe bhinnakrameṇa, na kevalaṃ śūdrasya saṃskārābhāvaḥ",
    "GSP33bbdip13u:570_20": "śrutimātrāt, kintu saṃskāraniṣedhajñāpakaliṅgācceti samuccaye ca / netyasti / tadabhāva",
    "GSP33bbdip13u:570_21": "ityanuṣajyate / tathā ca 'tasya'; satyakāmasya 'tena'; satyavacanena manovākkāyakarmaṇāṃ",
    "GSP33bbdip13u:570_22": "avaiparītyamārjavaṃ tadeva satyatvaṃ tādṛśavacanena tena jñāpitena ṛjutveneti yāvat /",
    "GSP33bbdip13u:570_23": "naitadabrāhmaṇo vivaktumarhatīti vyatirekavyāptiṃ bādhakatarkaṃ copanyasya 'tadabhāvanirdhāraṇe",
    "GSP33bbdip13u:570_24": "ca'; tasya śūdratvābhāvanirṇaye satyeva tadabhāvamanumāyaiva 'samidhaṃ somyāharopa",
    "GSP33bbdip13u:570_25": "tvāneṣye'; (chāṃ. 4.4.5.) iti tasya tasminnupanayanasaṃskāre tasya gautamasya pravṛtterdarśanācca",
    "GSP33bbdip13u:570_26": "na śūdrasya tadabhāvaḥ saṃskāraniṣedhābhāvaḥ / śūdrasya upanayananiṣedhābhāve kathamayaṃ",
    "GSP33bbdip13u:570_27": "tadabhāvanirdhāraṇe satyeva pravarteta, te jñāyate niṣedho 'stīti bhāva iti sūtrārtha",
    "GSP33bbdip13u:570_28": "ukto bhavati /",
    "GSP33bbdip13u:571_0": "chāndogye hītthamākhyāyikā - satyakāmo nāma ṛṣiḥ jabālākhyaṃ mātaramupetyovāca /",
    "GSP33bbdip13u:571_1": "kimiti? ahaṃ vedādhyayanārtham ācāryamupagaccheyaṃ tatrādhyayanasyopanayanasaṃskārasāpekṣatvāt",
    "GSP33bbdip13u:571_2": "upanayanaṃ vinā te māṃ nādhyāpayeyuḥ, upanayanaṃ ca gotrādyavacane na kuryuḥ ato",
    "GSP33bbdip13u:571_3": "'haṃ kiṃ gotro 'smi tadvadeti / evamuktā jabālā svaputraṃ satyakāmamabravīt - he",
    "GSP33bbdip13u:571_4": "tāta tvaṃ yadgotro 'sītyetat nāhaṃ vedeti / evamuktaḥ satyakāmo gautamamupetyovāca /",
    "GSP33bbdip13u:571_5": "kimiti? he bhagavan brahmacaryārthaṃ tvāmupeyamiti / evamukto gautamaḥ he somya tvaṃ",
    "GSP33bbdip13u:571_6": "kiṃgotro 'si? tadvadetyuvāca / evamuktassatyakāmaḥ punargautamaṃ pratyāha - nāhametadveda",
    "GSP33bbdip13u:571_7": "bho iti / bho bhagavan pūjya gautama ahaṃ yadgotro 'smītyetat vedyaṃ 'na veda'; na",
    "GSP33bbdip13u:571_8": "jānāmītyarthaḥ / evaṃ satyakāmasya satyavacanenārjavaṃ jñātvā punastaṃ pratyuvāca /",
    "GSP33bbdip13u:571_9": "naitadityādi / atra brāhmaṇaśabdo brahmāṇanayogyatraivarṇikaparaḥ / 'ārjavaṃ brāhmaṇe",
    "GSP33bbdip13u:571_10": "sākṣāt śūdro 'nārjavalakṣaṇaḥ'; itiśrutivyākhyānarūpāyāṃ smṛtau brāhmaṇapratiyogitvena",
    "GSP33bbdip13u:571_11": "śūdrasyopādānāt / tathā ca 'etat'; ārjavasaṃyuktavacanam 'abrāhmaṇaḥ'; traivarṇiketaraḥśūdro",
    "GSP33bbdip13u:571_12": "'vivaktuṃ'; sarvathā vaktuṃ 'nārhati'; na yogyaḥ / atastvamevaṃ vadan brāhmaṇa evāsi,",
    "GSP33bbdip13u:571_13": "ato he somya samidhamupahara tvāmupaneṣya iti /",
    "GSP33bbdip13u:572": "[BBsBh_1,3.9.14] sū - oṃ //",
    "GSP33bbdip13u:573": "śravaṇādhyayanārthapratiṣedhātsmṛteśca | BBs_1,3.38 |",
    "GSP33bbdip13u:574": "// oṃ // 38 //",
    "GSP33bbdip13u:575": "'śravaṇe trapujatubhyāṃ śrotraparipūraṇam / adhyayane jihvācchedaḥ /",
    "GSP33bbdip13u:576": "arthāvadhāraṇe hṛdayavidāraṇam'; (gautamadharma. 12.4..7.) iti pratiṣedhāt /",
    "GSP33bbdip13u:577_0": "[BBsBhDīp_1,3.9.14] nanvaviśeṣādityuktarītyā śūdrasyāpi viśiṣṭabuddhyādimattvena",
    "GSP33bbdip13u:577_1": "adhikāraḥ siddhyet / anyathā tena devatādyadhikārasiddhirapi na syāditi śaṅkāṃ pariharatsūtramupanyasya",
    "GSP33bbdip13u:577_2": "vyācaṣṭe - śravaṇeti / sūtre 'arthāvadhāraṇe'; iti śrutyanusārādarthaśabdaḥ tadavadhāraṇaparaḥ /",
    "GSP33bbdip13u:577_3": "tathā ca 'śravaṇe trapujatubhyām'; iti śrutau śūdrasya vedaśravaṇādhyayanārthāvadhāraṇānāṃ",
    "GSP33bbdip13u:577_4": "pratiṣiddhatvādityarthaḥ / asya na tadabhāva ityanuṣaktasādhyenānvayaḥ /",
    "GSP33bbdip13u:578_0": "adhyayananiṣedhābhāva iti tadarthaḥ / tathā cāniṣiddhatve sati viśiṣṭabuddhyādimattvasyaiva",
    "GSP33bbdip13u:578_1": "vedādhikāraprayojakatvenāṅgīkṛtatvāt tasya ca śūdre abhāvānna tasya devaprativandyā",
    "GSP33bbdip13u:578_2": "vedādhikāro vācya iti bhāvaḥ / śūdreṇa vedaśravaṇe kṛte sati drutābhyāṃ trapujatubhyāṃ",
    "GSP33bbdip13u:578_3": "vaṅgalākṣābhyāṃ tatkarṇavivaraparipūraṇaṃ rājabhaṭaiḥ kāryamiti śrutyarthaḥ / śiṣṭaḥ",
    "GSP33bbdip13u:578_4": "sugamaḥ /",
    "GSP33bbdip13u:579": "[BBsBh_1,3.9.15] nāgnirna yajñaśśūdrasya tathaivādhyayanaṃ kutaḥ /",
    "GSP33bbdip13u:580": "kevalaiva tu śuśrūṣā trivarṇānāṃ vidhīyate // iti smṛteśca /",
    "GSP33bbdip13u:581_0": "[BBsBhDīp_1,3.9.15] śrutau śūdreṇa śravaṇe kṛte ityanuktervarṇabāhyaviṣayeyaṃ śrutiḥ",
    "GSP33bbdip13u:581_1": "kiṃ na syādityāśaṅkānivṛtyarthaṃ sūtre smṛteścetyuktaṃ, tāṃ smṛtimudāharati - neti /",
    "GSP33bbdip13u:581_2": "yathā 'śūdrasya'; śūdreṇa nāgnissavathā ādhātavyaḥ pañcavidho yajño 'pi nānuṣṭheyaḥ /",
    "GSP33bbdip13u:581_3": "tathādhyayanaṃ kutaḥ bhavet na kuto 'pi / tarhi tenānuṣṭheyaṃ paralokasādhanaṃ kimiti",
    "GSP33bbdip13u:581_4": "pṛcchati - tu kintviti / uttaramāha - kevalaiveti / bhṛtirahitetyarthaḥ / trayaśca",
    "GSP33bbdip13u:581_5": "te varṇāśca trivarṇāḥ, teṣāṃ brahmakṣatriyavaiśyānāmityarthaḥ / 'śuśrūṣā'; paricaryaiveti",
    "GSP33bbdip13u:581_6": "sambandhaḥ / vidhīyate / kāryatveneti śeṣaḥ / iti smṛterityasya śūdrasyaivādhyayananiṣedhāvagamāt",
    "GSP33bbdip13u:581_7": "na tadabhāva ityadhyāhṛtenānvayaḥ / tathā ca spaṣṭasmṛtibalāt śruterapi śūdraviṣayatvameveti",
    "GSP33bbdip13u:581_8": "bhāvaḥ /",
    "GSP33bbdip13u:582": "[BBsBh_1,3.9.16] vidurādīnāṃ tu utpannajñānatvātkaścidviśeṣaḥ // 38 //",
    "GSP33bbdip13u:583": "// iti apaśūdrādhikaraṇam // 9 //",
    "GSP33bbdip13u:584_0": "[BBsBhDīp_1,3.9.16] nanu śūdrasya vedārthāvadhāraṇāderniṣiddhatve kathaṃ vidurādīnāṃ",
    "GSP33bbdip13u:584_1": "vaidikārthāvadhāraṇamasti / evaṃ saṃskārarahitānāṃ vedānadhikāre kathaṃ kṣatriyaḥ",
    "GSP33bbdip13u:584_2": "saṃskārarahitaḥ karṇaḥ nikhilāḥ śrutīradhijagau / na ca vācyamasāvapavādaviṣaya iti /",
    "GSP33bbdip13u:584_3": "avihitopanayanatve sati niṣiddhādhyayanānāṃ uttamastrītiryagādīnāmevāpavādaviṣayatvena",
    "GSP33bbdip13u:584_4": "niṣiddhādhyayanānāṃ śūdrāṇāṃ atadviṣayatvādityata āha - vidurādīnāmiti / ādipadena",
    "GSP33bbdip13u:584_5": "dharmavyādhādayo gṛhyante / tuśabdo viśeṣārthaḥ / tamevāha - utpannajñātvāditi /",
    "GSP33bbdip13u:584_6": "janmāntara eva vedātparamparayotpannamaparokṣajñānaṃ yeṣāṃ te tathoktāsteṣāṃ bhāvastattvam /",
    "GSP33bbdip13u:584_7": "tasmāt 'kaścit'; asādhāraṇaḥ itaraśūdrādibhyo vyāvṛtto viśeṣaḥ teṣvastītyarthaḥ /",
    "GSP33bbdip13u:584_8": "yata iti śeṣaḥ / ato na 'nāgniḥ'; ityādiniṣedhaviṣayatvaṃ teṣāṃ, kintu apavādaviṣayatvameveti",
    "GSP33bbdip13u:584_9": "na tatpratibandyetaraśūdrāṇāṃ vedādhikāraḥ śaṅkya iti bhāvaḥ / sūtrārthastu - śūdrasya",
    "GSP33bbdip13u:584_10": "śravaṇe 'trapujatubhyām'; iti vedaśravaṇādhyayanārthāvadhāraṇapratiṣedhakaśruteḥ",
    "GSP33bbdip13u:584_11": "'nāgnirna yajñaḥ'; iti spaṣṭaṃ śūdrasyaiva vedādhyayananiṣedhakasmṛteśca na tasya",
    "GSP33bbdip13u:584_12": "tadabhāvo vedādhyayananiṣedhābhāva iti /",
    "GSP33bbdip13u:585": "// iti apaśūdrādhikaraṇam // 9 //",
    "GSP33bbdip13u:586": "// 10. kampanādhikaraṇam //",
    "GSP33bbdip13u:587": "[BBsBh_1,3.10.1] yadidaṃ kiñca jagatsarvaṃ prāṇa ejati nissṛtam /",
    "GSP33bbdip13u:588": "mahadbhayaṃ vajramudyataṃ ya etadviduramṛtāste bhavanti / (kaṭha.2.3.2.)",
    "GSP33bbdip13u:589": "ityudyatavajrajñānānmokṣaḥ śrūyate iti /",
    "GSP33bbdip13u:590_0": "[BBsBhDīp_1,3.10.1] atrādhikaraṇe vajranāma samanvīyate / śrutyādisaṅgatiṃ viṣayādikaṃ",
    "GSP33bbdip13u:590_1": "sūcayati - yadidamiti // atra traivarṇikānāṃ vedāt brahmajñānaṃ mokṣadamiti pūrvoktamayuktam /",
    "GSP33bbdip13u:590_2": "yato 'yadidam'; iti śrutau udyatavajrajñānāt mokṣaḥ śrūyata iti vākyopaskāreṇa yojanā /",
    "GSP33bbdip13u:590_3": "anena pūrvādhikaraṇe traivarṇikānāṃ vedāt brahmajñānaṃ mokṣadamiti yadabhipretaṃ",
    "GSP33bbdip13u:590_4": "tasya cānandamayādhikaraṇe 'netaraḥ'; ityanenoktasya mokṣajanakajñānaviṣayatvasya",
    "GSP33bbdip13u:590_5": "viṣṇoranyatrākṣepāt tenāsya ākṣepikī saṅgatiruktā bhavati / vajraśabdo viṣaya iti",
    "GSP33bbdip13u:590_6": "sūcitam / vajraśruteḥ kuliśe rūḍhibalāt tathā 'udyatāyudhadordaṇḍāḥ'; ityādismṛtau",
    "GSP33bbdip13u:590_7": "'tenendro vajramudayacchat'; () iti śrutau ca āyudhe prasiddhodyatatvaliṅgabalāccendrāyudhamevedaṃ",
    "GSP33bbdip13u:590_8": "vajramiti sayuktikapūrvapakṣaḥ sūcitaḥ / śrutau prāṇa iti saptamyantaṃ padam / sthitamitiśeṣaḥ /",
    "GSP33bbdip13u:590_9": "prāṇa ityasya nimittasaptamītvaṃ vā vibhaktivipariṇāmaṃ vā āśritya āvṛttyā nissṛtamityanenāpi",
    "GSP33bbdip13u:590_10": "sambandhaḥ / yadityasyāvṛttiradhyāhāro vā / yaditiśravaṇāt taditi labhyate / tathā",
    "GSP33bbdip13u:590_11": "cāyaṃ siddhānte śrutyarthaḥ - 'yatkiñca'; yatkiñcit dṛṣṭaṃ śrutaṃ yatsarvaṃ jagat",
    "GSP33bbdip13u:590_12": "'prāṇe'; prāṇanānnimittāt prāṇaśabdavācye harau sthitaṃ prāṇānnissṛtaṃ tato jātaṃ",
    "GSP33bbdip13u:590_13": "ca taditaṃ sarvaṃ jagat 'yasmādejati'; yatpreraṇayā ceṣṭate tanmahanīyatvāt pūjyatvāt",
    "GSP33bbdip13u:590_14": "'mahat'; bhīṣayatīti bhayaṃ duṣṭānāṃ bhayaṅkaram 'udyataṃ'; sarvaprayatnavat 'udyatatvaṃ",
    "GSP33bbdip13u:590_15": "ca prayatnavattvam'; utpūrvasya yamestadarthatvāt, iti candrikokteḥ / yatīprayatna",
    "GSP33bbdip13u:590_16": "ityasyedaṃ rūpam, ucchabda utkarṣavācītyapi kecit / 'vajraṃ'; doṣavarjanāt apriyavarjanādvā",
    "GSP33bbdip13u:590_17": "tacchabdavācyam / etadye 'viduḥ'; aparokṣato jānanti te 'amṛtāḥ'; muktāḥ bhavantīti /",
    "GSP33bbdip13u:590_18": "yadvā - prāṇa iti prathamāntaṃ padaṃ tathā ca prāṇo mukhyaprāṇaḥ / idaṃ dṛṣṭaṃ kiñcānyacchrutaṃ",
    "GSP33bbdip13u:590_19": "sarvaṃ jagacca yasmānnissṛtaṃ yasmādejati ca tadetadvajraṃ ye vidurityarthaḥ / athavā",
    "GSP33bbdip13u:590_20": "- yadityasyāvṛttistatra prathamasya jagadviśeṣaṇatvaṃ, dvitīyasya mukhyaprāṇaparatvam,",
    "GSP33bbdip13u:590_21": "tṛtīyasya vajraparatvam / sa iti labhyate / tasya prathamāntaprāṇapadenānvayaḥ /",
    "GSP33bbdip13u:590_22": "tathā ca yatkiñcijjagatsarvaṃ yadyasmānnissṛtaṃ sa mukhyaprāṇaḥ / yasmādejati tadvajraṃ",
    "GSP33bbdip13u:590_23": "ye vidurityarthaḥ / atra prathamavyākhyāne mukhyaprāṇasya jagadantargatatvena bhagavatpreryatvaṃ",
    "GSP33bbdip13u:590_24": "dvitīye jagatsāmyena, tṛtīye tu mukhyaprāṇasyaiva sākṣādbhagavatpreryatvaṃ jagatastu",
    "GSP33bbdip13u:590_25": "mukhyaprāṇapreryatvamiti bhedaḥ / pūrvapakṣī tu indrāyudhameva vajrapadenoktam /",
    "GSP33bbdip13u:590_26": "udyatatvamudyamanakarmatvaṃ tasyaiva liṅgamiti manyate //",
    "GSP33bbdip13u:591": "[BBsBh_1,3.10.2] ato 'bravīt -",
    "GSP33bbdip13u:592": "sū - oṃ //",
    "GSP33bbdip13u:593": "kampanāt | BBs_1,3.39 |",
    "GSP33bbdip13u:594": "// oṃ // 39 //",
    "GSP33bbdip13u:595": "'ejati'; iti kampanavacanādudyatavajro bhagavāneva /",
    "GSP33bbdip13u:596_0": "[BBsBhDīp_1,3.10.2] siddhāntayatsūtramavatārya vyācaṣṭe - ata iti // 'kampanavacanāt';",
    "GSP33bbdip13u:596_1": "ityetadrūpāt sarvajagacceṣṭakatvavacanādityarthaḥ / yadvā - kampanasya mukhyaprāṇasya",
    "GSP33bbdip13u:596_2": "ejatītikampanavacanācceṣṭakatvokterityarthaḥ / vacanādityanena kampanapadaṃ tadvacanaparamityuktaṃ",
    "GSP33bbdip13u:596_3": "bhavati / na ca śrutau vākyabhedāṅgīkāre kampakatvaṃ vajre nocyata iti vācyam / kampakatvanimittabhayaṅkaratvasya",
    "GSP33bbdip13u:596_4": "vajre abhidhānādvākyabhedāyogāt / udyatavajra iti sūtre śeṣoktiḥ samanvayasūtrādanuvṛttasya",
    "GSP33bbdip13u:596_5": "tadityasyoddeśyavajrapadānusārātprāṇapadānusārādvā bhagavāniti vyākhyānaṃ kṛtam /",
    "GSP33bbdip13u:596_6": "sāvadhāraṇaṃ caitat / tena tuśabdārtho darśitaḥ / yadyapi vajro bhagavānevetyetāvadeva",
    "GSP33bbdip13u:596_7": "vaktavyaṃ, na tūdyata iti vajraviśeṣaṇamapi / tathāpi pūrvapakṣyuktodyatatvaliṅgasya",
    "GSP33bbdip13u:596_8": "prayatnavattvarūpodyatatvārthatayā sāvakāśatvajñāpanāya udyatetyuktam /",
    "GSP33bbdip13u:597": "[BBsBh_1,3.10.3] 'ko hyevānyātkaḥ prāṇyāt / yadeṣa ākāśa ānando na syāt'; (tai.2.7.) iti hi śrutiḥ /",
    "GSP33bbdip13u:598_0": "[BBsBhDīp_1,3.10.3] nanu śrutiliṅgābhyāṃ pūrvapakṣite kathaṃ liṅgamātreṇa nirṇaya",
    "GSP33bbdip13u:598_1": "ityato liṅgasya niravakāśatvādevetyāśayena śruteḥ prathamadvitīyavyākhyānānusāreṇa",
    "GSP33bbdip13u:598_2": "vajre śrutasya prāṇataditarasādhāraṇyena sāmānyato jagacceṣṭakatvaliṅgasya viṣṇoranyatraniravakāśatvaṃ",
    "GSP33bbdip13u:598_3": "śrutyā darśayati - kohīti / hiśabdo hetau yata ityarthe prasiddhau vā / astīti śeṣaḥ /",
    "GSP33bbdip13u:598_4": "ato liṅgasya nānyatra sāvakāśatvaṃ śaṅkyamiti vākyaśeṣaḥ /",
    "GSP33bbdip13u:599": "[BBsBh_1,3.10.4] 'prāṇasya prāṇamuta cakṣuṣaścakṣuḥ'; (bṛ. 6.4.18.) iti ca /",
    "GSP33bbdip13u:600_0": "[BBsBhDīp_1,3.10.4] yadā sāmānyataḥ sarvajagacceṣṭakatvameva viṣṇvekaniṣṭhaṃ tadā",
    "GSP33bbdip13u:600_1": "kimu vaktavyaṃ śruteḥ tṛtīyavyākhyānarītyā vajre śrutasya sarvajagatpravartakaprāṇaceṣṭakatvaliṅgasya",
    "GSP33bbdip13u:600_2": "viṣṇvekaniṣṭhatvaṃ jagacceṣṭakatvasya sarvathānyatrāyogāditi bhāvena tatra śrutiṃ",
    "GSP33bbdip13u:600_3": "darśayati - prāṇasyeti / co yasmādityarthe / pūrvaśrutisamuccaye vā / śrutirityanuṣajyate /",
    "GSP33bbdip13u:600_4": "uktaliṅgasya anyatra niravakāśatvaṃ jñāpayatīti vākyaśeṣaḥ / yadvā - yat jagatpravartakaprāṇaceṣṭakatvādiliṅgaṃ",
    "GSP33bbdip13u:600_5": "kampanādityanena abhisaṃhitaṃ, tasya viṣṇuniṣṭhatvāsiddhiparihārāya tatra śrutiṃ",
    "GSP33bbdip13u:600_6": "pramāṇayati - prāṇasyeti / 'prāṇasya'; sarvaceṣṭakamukhyaprāṇasya 'prāṇaṃ'; prakṛṣṭaceṣṭakatvarūpaprāṇatvapradam",
    "GSP33bbdip13u:600_7": "'uta'; tathā 'cakṣuṣaścakṣuḥ'; darśanakaraṇatvarūpacakṣuṣṭvapradaṃ paramātmānaṃ ye",
    "GSP33bbdip13u:600_8": "viduste brahma 'nicikyuḥ'; prāpnuyuriti vājasaneya śrutyarthaḥ /",
    "GSP33bbdip13u:601": "[BBsBh_1,3.10.5] nabhasvato 'pi sarvāssyuḥ ceṣṭā bhagavato hareḥ /",
    "GSP33bbdip13u:602": "kimutānyasya jagato yasya ceṣṭā nabhasvataḥ // iti ca skānde /",
    "GSP33bbdip13u:603_0": "[BBsBhDīp_1,3.10.5] śruteḥ prathamavyākhyāyāmapi kaimutyavyaktikaraṇāya śrutyuktaprāṇaceṣṭakatvaṃ",
    "GSP33bbdip13u:603_1": "hetūkṛtya pravṛttāṃ smṛtimāha - nabhasvata iti // 'api'; jagatprerakasyāpi 'nabhasvato';",
    "GSP33bbdip13u:603_2": "vāyoryadā sarvāḥ ceṣṭāḥ 'bhagavato'; jñānādiguṇapūrṇāddharerbhavanti / tadā kimutānyasya",
    "GSP33bbdip13u:603_3": "preryasya vāyubhinnasya jagataśceṣṭā harerbhavantīti vaktavyam / kuta etat? yato",
    "GSP33bbdip13u:603_4": "yasya jagataḥ ceṣṭā nabhasvato na bhavantyata iti vacanārthaḥ / skānda ityanantaramuktamiti",
    "GSP33bbdip13u:603_5": "śeṣaḥ / ato 'pi liṅgasya nānyatrāvakāśa iti bhāvaḥ /",
    "GSP33bbdip13u:604": "[BBsBh_1,3.10.6] cakraṃ caṅkramaṇādeṣa varjanādvajramucyate /",
    "GSP33bbdip13u:605": "khaṇḍanātsvaṅga evaiṣa hetināmā svayaṃ hariḥ / iti brahmāvaivarte // 39 //",
    "GSP33bbdip13u:606": "// iti kampanādhikaraṇam // 10 //",
    "GSP33bbdip13u:607_0": "[BBsBhDīp_1,3.10.6] nanūdyatatvaliṅgasya viṣṇau sāvakāśatve 'pi vajraśruterniravakāśatvātsvabhāvataḥ",
    "GSP33bbdip13u:607_1": "prabalatvācca kathaṃ niravakāśenāpi sarvaceṣṭakatvaliṅgena vajro viṣṇureveti nirṇaya",
    "GSP33bbdip13u:607_2": "ityataḥ śruterniravakāśatvasyaiva asiddherityāśayena pūrvapakṣyabhimatavajraśruterapi",
    "GSP33bbdip13u:607_3": "viṣṇāvavakāśaṃ smṛtyā darśayati - cakramiti / 'eṣaḥ'; bhagavān 'caṅkramaṇāt'; saṃsāre",
    "GSP33bbdip13u:607_4": "jīvaparibhrāmakatvāt cakram / yathoktaṃ tattvapradīpe - caṅkrāmayatīti cakramiti /",
    "GSP33bbdip13u:607_5": "evaṃ 'varjanāt'; daityairdūrādeva varjyate, na sanmukhīkriyate iti, sattarkadīpāvalīrītyā",
    "GSP33bbdip13u:607_6": "duṣṭairvarjyatvāt, sarvadoṣavarjanādvā vajramityucyate / 'khaṇḍanāt'; duṣṭāṅgacchedanāt",
    "GSP33bbdip13u:607_7": "damanācca khaḍga eṣa ityarthaḥ / evaśabdena tadabhedo vyāvartyate / tataḥ kim, eṣa",
    "GSP33bbdip13u:607_8": "iti ca kaḥ ityata āha - hetīti / evaṃ hariḥ 'svayaṃ'; sākṣāt anyasambandhamantareṇa",
    "GSP33bbdip13u:607_9": "'hetināmā'; hetīnāṃ cakrādisarvāyudhānāṃ yāni nāmāni mukhyavācyatayā tadvānityarthaḥ /",
    "GSP33bbdip13u:607_10": "hetīti sāmānyagrahaṇena bhāṣye vajrapadamanyasyāpyupalakṣakamityuktaṃ bhavati / brahmavaivarta",
    "GSP33bbdip13u:607_11": "ityanantaram uktamiti śeṣaḥ / ato na śrutivirodho 'pīti bhāvaḥ / 'ucyate hetināmā';",
    "GSP33bbdip13u:607_12": "ityanena vajrādiśabdānāṃ viṣṇau vidvadrūḍhirapyastīti sūcitam / tena varjanādityuktayogasya",
    "GSP33bbdip13u:607_13": "rūḍherdairbalyāt ayoga iti nirastam / na caivaṃ kāṭhakabhāṣye - vajravadbhayadaṃ",
    "GSP33bbdip13u:607_14": "ceti vajraśabdasya viṣṇau gauṇatvoktivirodha iti vācyam / tatra tadvākyasya yathākathañcit",
    "GSP33bbdip13u:607_15": "brahmaparatvasiddhirityatraiva tātparyāt / brahmaparatvasya gauṇyāpi siddheḥ gauṇatve",
    "GSP33bbdip13u:607_16": "tātparyābhāvāt / atra tu samanvayasūtrapratijñātamukhyārthatvāya tātparyato yogarūḍhyorevoktatvāt /",
    "GSP33bbdip13u:607_17": "sūtrārthastu spaṣṭaḥ /",
    "GSP33bbdip13u:608": "// iti kampanādhikaraṇam // 10 //",
    "GSP33bbdip13u:609": "// 11. jyotiradhikaraṇam //",
    "GSP33bbdip13u:610": "[BBsBh_1,3.11.1] hṛdaya āhitaṃ jyotiḥ paramātmetyuktam / tatra 'yo 'yaṃ vijñānamayaḥ prāṇeṣu hṛdyantarjotiḥ puruṣaḥ'; (bṛ. 6.3.7.) iti /",
    "GSP33bbdip13u:611": "atra 'ubhau lokāvanusañcarati'; (bṛ.6.3.7.) iti vacanājjīva iti pratīyate iti /",
    "GSP33bbdip13u:612_0": "[BBsBhDīp_1,3.11.1] atrādhikaraṇe ubhayatraprasiddhajyotirnāma samanvīyate / śrutyādisaṅgatiṃ",
    "GSP33bbdip13u:612_1": "viṣayādikaṃ ca darśayati - hṛdaya iti / yaddhṛdaye 'āhitaṃ'; nihitaṃ jyotiḥ tacchabdavācyaṃ",
    "GSP33bbdip13u:612_2": "sa paramātmeti jyotirnaye abhihitamityarthaḥ / tataḥ kimityata āha - tatreti jyotirviṣaya",
    "GSP33bbdip13u:612_3": "ityarthaḥ / itiśabdātparaṃ śrūyata iti śeṣaḥ / tato 'pi kimityata āha - atreti /",
    "GSP33bbdip13u:612_4": "etadvākya ityarthaḥ / śrutaṃ jyotirityanuṣajyate / tathā cātra śrutaṃ jyotiḥ tacchabdavācyo",
    "GSP33bbdip13u:612_5": "jñānātmako jīva eveti pratīyate / kutaḥ? 'sasamānassannubhau lokāvanusañcarati';",
    "GSP33bbdip13u:612_6": "itivacanāt ityādijīvaliṅgābhidhāyakavākyaśeṣāditi yojanā / anena 'hṛdyantarjyotiḥ';",
    "GSP33bbdip13u:612_7": "iti vājasaneyavākyoktajyotiṣo viṣṇutvākṣepamukhena pūrvoktasyāpi tadākṣepāttenāsyākṣepikī",
    "GSP33bbdip13u:612_8": "saṅgatiḥ uktā bhavati / vājasaneyoktaṃ jyotirviṣayaḥ, jīva evedaṃ jyotiriti pūrvapakṣaśca",
    "GSP33bbdip13u:612_9": "sūcitaḥ / vājasaneyake hi ayaṃ puruṣaḥ 'kiṃjyotiḥ'; kiṃjñānasādhanaḥ jīvasya jñānasādhanaṃ",
    "GSP33bbdip13u:612_10": "kimiti janakena pṛṣṭo yājñyavalkyaḥ 'ādityajyotissamrāḍiti hovāca'; (bṛ. 6.3.2.)",
    "GSP33bbdip13u:612_11": "ityanena he 'samrāṭ'; sārvabhauma janakarāja ādityākhyajñānasādhanako 'yaṃ puruṣa",
    "GSP33bbdip13u:612_12": "ityuvāca / evaṃkrameṇa praśnottarābhyāṃ jāgraddaśāyāmādityacandrāgnivācāṃ madhye",
    "GSP33bbdip13u:612_13": "pūrvapūrvāstamaye uttarottarajyotiṣṭvaṃ jīvasyābhidhāya punaḥ suptisvapnayorādityādiṣu",
    "GSP33bbdip13u:612_14": "caturṣvastamiteṣu 'kiṃjyotirayaṃ puruṣaḥ'; (bṛ.6.3.2.) iti janakena pṛṣṭo yājñavalkyaḥ",
    "GSP33bbdip13u:612_15": "'ātmaivāsya jyotirbhavati'; iti tayorjīvasya svaprakāśaparamātmajyotiṣṭvamuktvā punaḥ",
    "GSP33bbdip13u:612_16": "'katam ātmā'; (bṛ.6.3.7.) iti jyotiṣṭvenokta ātmā katamaḥ kīdṛśa iti pṛṣṭo 'yo 'yam';",
    "GSP33bbdip13u:612_17": "ityanena jīvadehendriyādiviviktaḥ paramātmetyuttaramāhetyuktam / yo 'vijñānamayo';",
    "GSP33bbdip13u:612_18": "vijñānapūrṇaḥ 'prāṇeṣu'; indriyeṣu antaḥ hṛdyantaśca niyantṛtvena vartamāno 'jyotiḥ';",
    "GSP33bbdip13u:612_19": "jīvasya buddhyādidyotakaḥ 'puruṣaḥ'; pūrṇaṣaḍguṇo'sti / so 'yamātmetyarthaḥ / tasya",
    "GSP33bbdip13u:612_20": "mahimānamāha - sa iti / 'saḥ'; ātmā paramātmā 'samānaḥ'; avikāraḥ sadaikarūpaḥ san",
    "GSP33bbdip13u:612_21": "'ubhau lokau'; bhūlokadyulokau jāgratsuṣuptī vā pratijīvamādāya tamanusañcaratītyarthaḥ /",
    "GSP33bbdip13u:612_22": "pūrvapakṣī tu, ātmapadaṃ sa iti padaṃ ca jīvaparaṃ ubhayalokasañcaraṇamapi karmādhīnaṃ",
    "GSP33bbdip13u:612_23": "vivakṣitaṃ, tacca liṅgaṃ karmavaśāttasyaiveti manyate /",
    "GSP33bbdip13u:613": "[BBsBh_1,3.11.2] ata ucyate -",
    "GSP33bbdip13u:614": "sū - oṃ //",
    "GSP33bbdip13u:615": "jyotirdarśanāt | BBs_1,3.40 |",
    "GSP33bbdip13u:616": "// oṃ // 40 //",
    "GSP33bbdip13u:617": "'viṣṇureva jyotirviṣṇurevātmā viṣṇureva brahma viṣṇureva",
    "GSP33bbdip13u:618": "balaṃ viṣṇureva yaśo viṣṇurevānandaḥ'; iti darśanāccaturvedaśikhāyām /",
    "GSP33bbdip13u:619": "jyotirviṣṇureva /",
    "GSP33bbdip13u:620_0": "[BBsBhDīp_1,3.11.2] siddhāntayatsūtramavatārya darśanapadoktaśrutyudāharaṇapūrvakaṃ",
    "GSP33bbdip13u:620_1": "vyācaṣṭe - ata iti / 'viṣṇureva jyotiḥ.... viṣṇurevānandaḥ'; iti caturvedaśikhāyāmiti",
    "GSP33bbdip13u:620_2": "'darśanāt'; viṣṇureva mukhyato jyotiśśabdita iti uktatvāt 'jyotiḥ'; tacchabdavācyo",
    "GSP33bbdip13u:620_3": "viṣṇureva, na jīva ityarthaḥ / viṣṇurevetyanena tattvityanuvṛttasya arthaḥ uktaḥ /",
    "GSP33bbdip13u:620_4": "śrutyarthastu spaṣṭaḥ / viśeṣastu - balaṃ balapradaḥ / 'sa vai balaṃ balināṃ cāpareṣām';",
    "GSP33bbdip13u:620_5": "iti ca bhāgavate / viṣṇureva yaśaḥ 'tasya nāma mahadyaśaḥ'; (mahānā.1.10.) iti śrutiriti",
    "GSP33bbdip13u:620_6": "tattvapradīpe abhihitam / brahmādiśabdavajjyotiśśabdo 'pi viṣṇvekaniṣṭha iti jñāpanāya",
    "GSP33bbdip13u:620_7": "samagravākyodāharaṇam / ata eva śrutāvevakāraḥ /",
    "GSP33bbdip13u:621": "[BBsBh_1,3.11.3] 'prājñenātmanā anvārūḍha utsarjadyāti'; (bṛ.6.3.35.) iti vacanāt tasyāpi lokasañcaraṇamastyeva // 40 //",
    "GSP33bbdip13u:622": "// iti jyotiradhikaraṇam // 11 //",
    "GSP33bbdip13u:623_0": "[BBsBhDīp_1,3.11.3] jyotirviṣṇuścettarhyubhayalokasaśraṇaliṅgavirodha iti śaṅkāmapi",
    "GSP33bbdip13u:623_1": "sautradarśanapadoktaśrutyā pariharati - prājñeneti // 'iti vacanāt'; iti vājasaneyaśrutivākyāt",
    "GSP33bbdip13u:623_2": "'tasyāpi'; paramātmano 'pi lokasañcaraṇamastyevetyarthaḥ / na kevalaṃ jīvasyetyaperarthaḥ /",
    "GSP33bbdip13u:623_3": "na tadabhāva ityevaśabdārthaḥ / tathā ca liṅgaṃ sāvakāśamiti na tadvirodha iti bhāvaḥ /",
    "GSP33bbdip13u:623_4": "śārīra ātmā jīvo maraṇakāle 'prājñena'; prakarṣeṇa āsamantāt jñena prajña eva prājñaḥ,",
    "GSP33bbdip13u:623_5": "tena vā paramātmanā 'anvārūḍhaḥ'; adhiṣṭhito jīvamāruhya gacchati bhagavāniti bṛhadbhāṣyokteḥ",
    "GSP33bbdip13u:623_6": "tadvāhanabhūtaḥ 'utsarjat'; prāktanadehamutsṛjan dehāntaraṃ lokāntaraṃ ca 'yāti';",
    "GSP33bbdip13u:623_7": "gacchatīti vājasaneyaśrutyarthaḥ / sūtrārthastu spaṣṭaḥ /",
    "GSP33bbdip13u:624": "// iti jyotiradhikaraṇam // 11 //",
    "GSP33bbdip13u:625": "// 12. ākāśādhikaraṇam //",
    "GSP33bbdip13u:626": "[BBsBh_1,3.12.1] sarvādhāratvaṃ viṣṇoruktam / tacca 'ākāśo vai nāma",
    "GSP33bbdip13u:627": "nāmarūpayornirvahitā'; (chāṃ.8.14.1.) ityatrākāśasya",
    "GSP33bbdip13u:628": "pratīyate / vaināmeti prasiddhopadeśāt / prasiddhākāśaścāṅgīkartavya iti /",
    "GSP33bbdip13u:629_0": "[BBsBhDīp_1,3.12.1] atra ubhayatraprasiddhamākāśanāma brahmāṇi samanvīyate / śrutyādisaṅgatiṃ",
    "GSP33bbdip13u:629_1": "viṣayādikaṃ ca darśayati - sarvādhāratvamiti / dyubhvādyadhikaraṇa iti śeṣaḥ / tataḥ",
    "GSP33bbdip13u:629_2": "kimityata āha - tacceti / co 'vadhāraṇe / 'ityatra'; ityevaṃrūpe chandogavākya ityarthaḥ /",
    "GSP33bbdip13u:629_3": "anenātratyākāśaśabdasya viṣṇvanyatvaparatvoktimukhena pūrvoktasarvādhāratvasyāpi",
    "GSP33bbdip13u:629_4": "anyaniṣṭhatvākṣepāttenāsyākṣepikī saṅgatiruktā bhavati / chandogaśrutyukta ākāśākhyo",
    "GSP33bbdip13u:629_5": "viṣayaśca sūcitaḥ / sayuktikaṃ pūrvapakṣaṃ darśayati - vaināmeti // sa iti śeṣaḥ /",
    "GSP33bbdip13u:629_6": "co 'vadhāraṇe / tathā ca chandogyaśrutyuktaḥ ākāśaḥ prasiddhaḥ sākṣisiddhaḥ avyākṛtākāśa",
    "GSP33bbdip13u:629_7": "evāṅgīkāryaḥ / kutaḥ? ākāśapadena vaināmeti nipātadvayadyotitaprasiddhimadarthasyopadeśāt",
    "GSP33bbdip13u:629_8": "uktatvādityarthaḥ / kecittu - 'sattarkadīpāvalyāṃ prasiddho bhūtākāśa evāṅgīkāryaḥ';",
    "GSP33bbdip13u:629_9": "iti vacanāt avakāśasyāpi nāmarūpavattvāditi candrikākṛdabhipretaṃ ṭīkāpāṭhamāśritya",
    "GSP33bbdip13u:629_10": "ākāśaśabdapravṛttinimittamavakāśatvaṃ bhūte niravadhikamiti sudhokteratrāvakāśaśabditaṃ",
    "GSP33bbdip13u:629_11": "bhūtameva pūrvapakṣaviṣayaityāhuḥ / śrutau vai nāmeti nipātadvayaṃ prasiddhau / 'nāma';",
    "GSP33bbdip13u:629_12": "vācakaśabdaprapañcaḥ rūpapadena prākṛtarūpāntarbhāvitārthaprapañcamātramucyate /",
    "GSP33bbdip13u:629_13": "tathā ca ākāśo 'nāmarūpayoḥ'; śabdārthaprapañcayoḥ 'nirvahitā'; nirvoḍhā āśrayaḥ",
    "GSP33bbdip13u:629_14": "kartācetyarthaḥ / 'te'; nirvāhyatayā prakṛte nāmarūpe 'antarā'; bhedena / yaditi",
    "GSP33bbdip13u:629_15": "nāmarūpaprapañcādbhinnaṃ yadastīti yāvat / yadvā - tacchabdena vācyaprapañcāntarbhūtaṃ",
    "GSP33bbdip13u:629_16": "nīlādirūpaṃ vācakaṃ nāma ca gṛhyate / tathā ca 'te'; nāmarūpe 'antarā'; vinā tadrahitamiti",
    "GSP33bbdip13u:629_17": "yāvat / sākalyena nāmavācyaṃ prākṛtarūparahitaṃ ca yadvartate tadbrahmetyarthaḥ /",
    "GSP33bbdip13u:629_18": "yadvā - 'te'; nāmirūpiṇām 'antarā'; bhedena yadastītyarthaḥ / yathoktaṃ tattvapradīpe",
    "GSP33bbdip13u:629_19": "- nāmi ca rūpi ca yannabhavati tadbrahmeti /",
    "GSP33bbdip13u:630": "[BBsBh_1,3.12.2] ata ucyate -",
    "GSP33bbdip13u:631": "sū - oṃ //",
    "GSP33bbdip13u:632": "ākāśo'rthāntaratvādivyapadeśāt | BBs_1,3.41 |",
    "GSP33bbdip13u:633": "// oṃ // 41 //",
    "GSP33bbdip13u:634": "'te yadantarā tadbrahma'; (chāṃ. 8.14.1.) ityarthāntaratvādivyapadeśādākāśo harireva /",
    "GSP33bbdip13u:635_0": "[BBsBhDīp_1,3.12.2] siddhāntayatsūtramavatārya vyācaṣṭe - ata iti / ityarthāntaratvādivyapadeśāditi /",
    "GSP33bbdip13u:635_1": "sūtre bhāṣye ca padārthatvabodhāyārthaśabdaḥ / śrutyanusārādantaraśabdaḥ / tābhyāmiti",
    "GSP33bbdip13u:635_2": "śeṣaḥ / tathā ca tābhyāṃ nāmarūpābhyāṃ anyaḥ arthaḥ arthāntaraṃ yadvā tābhyāṃ vilakṣaṇaḥ",
    "GSP33bbdip13u:635_3": "arthaḥ arthāntaraḥ tasya bhāvastattvam / nāmarūpaprapañcabhinnatvaṃ vā prākṛtanāmarūparāhityaṃ",
    "GSP33bbdip13u:635_4": "vā / nāmarūparāhityākhyārthāntaratvavyapadeśādityarthaḥ / ādipadena brahmatvaṃ gṛhyate /",
    "GSP33bbdip13u:635_5": "yadvā - nirapekṣayoreva nāmarūparāhityayorākāśasya brahmatvasādhakatvāt arthāntarapadena",
    "GSP33bbdip13u:635_6": "rūparāhityaṃ ādipadena nāmarāhityaṃ ca gṛhyate / tathā ca evaṃrūpārthāntaratvādyukterityarthaḥ /",
    "GSP33bbdip13u:635_7": "'ākāśaḥ'; chāndogye śruto 'yamākāśastacchabdavācyaḥ / samanvayasūtrādanuvṛttasya",
    "GSP33bbdip13u:635_8": "tattvityasyārthamāha - harireveti // anena - ayamākāśo harireva / kutaḥ? asya arthāntaratvādivyapadeśāt",
    "GSP33bbdip13u:635_9": "'te yadantarā'; iti nāmarūparāhityākhyavilakṣaṇārthatvokteḥ, brahmatvokteśceti sūtrārtha",
    "GSP33bbdip13u:635_10": "ukto bhavati /",
    "GSP33bbdip13u:636": "[BBsBh_1,3.12.3] 'avarṇam'; 'yato vāco nivartante'; (tai. 2.4.) ityādiśrutestasyaiva hi tallakṣaṇam /",
    "GSP33bbdip13u:637_0": "[BBsBhDīp_1,3.12.3] ākāśe śrutena nāmarūpatvādiliṅgena kuto viṣṇutvaniścaya ityatastasya",
    "GSP33bbdip13u:637_1": "tanniṣṭhatvāditibhāvena tatra pramāṇatayā ātharvaṇīṃ śrutimāha - avarṇamiti / prākṛtaśuklādivarṇarahitaṃ",
    "GSP33bbdip13u:637_2": "tadbhinnaṃ vetyarthaḥ / yadvā avarṇaṃ na varṇyaṃ 'nāpivarṇātmakam'; ityarthaḥ 'yataḥ';",
    "GSP33bbdip13u:637_3": "iti śrutiḥ / 'yato'; brahmaṇo 'vāco'; nāmāni 'nivartante'; ityanāmatvoktiparatayā",
    "GSP33bbdip13u:637_4": "vyākhyeyā / ādiśabdāt 'aśabdamasparśamarūpam'; (kaṭha. 1.3.15.) ityādiśrutirgṛhyate /",
    "GSP33bbdip13u:637_5": "ityādiśruterityasya tasya viṣṇoretadarūpatvādikaṃ lakṣaṇamasādhāraṇadharma iti jñāyate",
    "GSP33bbdip13u:637_6": "ityadhyāhāreṇānvayaḥ / hi yasmāttasmāt na liṅgasya vyadhikaraṇāsiddhiriti bhāvaḥ /",
    "GSP33bbdip13u:637_7": "tasyaivetyevakāreṇa vyabhicāraśaṅkāpi nirastā / yadyapi 'yataḥ'; ityanāmatvaśrutireva",
    "GSP33bbdip13u:637_8": "prathamamudāhartavyā, 'te yadantarā'; iti nāmarāhityasyaiva prathamamuktatvāt / na",
    "GSP33bbdip13u:637_9": "tu 'avarṇam'; ityarūpaśrutiḥ / tathāpi vācakasya nāmno vācyāpekṣayāprādhānyāt vācyasyaiva",
    "GSP33bbdip13u:637_10": "pradhānatvādvācyaprapañcāntargatarūparāhityaśrutireva prathamamudāhṛtetyadoṣaḥ /",
    "GSP33bbdip13u:638": "[BBsBh_1,3.12.4] anāmā so 'prasiddhatvādarūpo bhūtavarjanāt / iti brāhme // 41 //",
    "GSP33bbdip13u:639": "// iti ākāśādhikaraṇam // 12 //",
    "GSP33bbdip13u:640_0": "[BBsBhDīp_1,3.12.4] nanu harernāmarūparāhityaṃ nopapadyate, sarvaśabdavācyatvāt rukmavarṇādirūpavattvācca /",
    "GSP33bbdip13u:640_1": "anyathār ikṣateḥ rūpopanyāsāccetyuktavirodhāpātādityata āha - anāmeti / 'saḥ'; hariḥ",
    "GSP33bbdip13u:640_2": "'aprasiddhatvāt'; sākalyena svātmano 'nyena śabdādināpramitatvānnimittādanāmetyucyata",
    "GSP33bbdip13u:640_3": "ityarthaḥ / na caivamākāśaśabdavācyasya prasiddhibodhakanipātadvayavirodha iti vācyam /",
    "GSP33bbdip13u:640_4": "nipātabodhyaprasiddheḥ vidheyabhūtanirvoḍhṛtvānvayitvena pūrvapakṣirītyā uddeśyākāśānvayitvābhāvāt /",
    "GSP33bbdip13u:640_5": "nirvoḍhṛtvasya ca lokaprasiddhatvābhāve 'pi 'eko dādhāra'; ityādiśrutiprasiddhatvāt /",
    "GSP33bbdip13u:640_6": "tasya cāprasiddhatvādityanenāniṣiddhatvāt / 'bhūtavarjanāt'; bhautikadehaśūnyatvāttādṛśarūparāhityādvā",
    "GSP33bbdip13u:640_7": "arūpa ityarthaḥ / iti brāhme ityasyoktatvāt noktavirodha ityadhyāhṛtenānvayaḥ /",
    "GSP33bbdip13u:641": "// iti ākāśādhikaraṇam // 12 //",
    "GSP33bbdip13u:642": "// 13. suṣuptyadhikaraṇam //",
    "GSP33bbdip13u:643": "[BBsBh_1,3.13.1] asaṅgatvaṃ paramātmana uktam / tacca 'sa yattatra kiñcitpaśyananvāgatastena bhavatyasaṅgo hyayaṃ puruṣaḥ'; (bṛ.6.3.15.) iti svapnādidraṣṭuḥ pratīyate /",
    "GSP33bbdip13u:644_0": "[BBsBhDīp_1,3.13.1] atrādhikaraṇe svapnādidraṣṭṛtvaliṅgaṃ brahmaṇi samanvīyate /",
    "GSP33bbdip13u:644_1": "śrutyādisaṅgatiṃ viṣayādikaṃ ca sūcayati - asaṅgatvamiti / akṣaranayodāhṛte 'agandhamarasam';",
    "GSP33bbdip13u:644_2": "iti vājasaneyavākye paramātmano asaṅgatvamuktamityarthaḥ /",
    "GSP33bbdip13u:645_0": "tataḥ kimityata āha - tacceti / co 'vadhāraṇe / itīti evaṃrūpe vājasaneyavākya ityarthaḥ /",
    "GSP33bbdip13u:645_1": "anena svāpnādidraṣṭṛttvasya anyaniṣṭhatvākṣepamukhena pūrvoktāsaṅgatvasyāpyanyaniṣṭhatvākṣepāt,",
    "GSP33bbdip13u:645_2": "akṣaranayenāsya ākṣepikī saṅgatissūcitā / svapnādidraṣṭṛtvākhyo viṣayaśca sūcitaḥ /",
    "GSP33bbdip13u:646": "[BBsBh_1,3.13.2] sa ca jīvaḥ prasiddheriti /",
    "GSP33bbdip13u:647_0": "[BBsBhDīp_1,3.13.2] tataḥ kimityataḥ sayuktikaṃ pūrvapakṣayati - sa ceti / co 'vadhāraṇe /",
    "GSP33bbdip13u:647_1": "'saḥ'; svapnādidraṣṭā / jīva eva bhavet / kutaḥ taddraṣṭṛtvasya loke jīva eva prasiddhatvādityarthaḥ /",
    "GSP33bbdip13u:647_2": "siddhānte śrutau 'saḥ'; iti tacchabdena 'sa vā eṣa etasmin samprasāde ratvā caritvā",
    "GSP33bbdip13u:647_3": "dṛṣṭvaiva puṇyaṃ ca pāpaṃ ca punaḥ pratinyāyaṃ prati yonyā dravati svapnāyaiva';",
    "GSP33bbdip13u:647_4": "(bṛ. 6.3.15.) iti pūrvavākye prakṛtaḥ paramātmā parāmṛśyate / vaiśabdaḥ prasiddhau /",
    "GSP33bbdip13u:647_5": "samyakprasīdati jīvo 'syāmiti samprasādaḥ suptiḥ / tathā ca sa paramātmā 'samprasāde';",
    "GSP33bbdip13u:647_6": "suptau 'ratvā'; ramaṇaṃ kṛtvā jīvagataṃ puṇyaṃ ca pāpaṃ ca dṛṣṭvaiva na tvanubhūya",
    "GSP33bbdip13u:647_7": "'caritvā'; sañcaritvā 'pratinyāyam'; avasthāntaraṃ pravartanīyamiti nyāyamanusṛtya",
    "GSP33bbdip13u:647_8": "yadvā tattatkarmanusṛtya 'pratiyoni'; pratidehaṃ sarvadeheṣu yadvā pratiyoni tattanmārgamanusṛtya",
    "GSP33bbdip13u:647_9": "'punaḥ'; 'svāpnāyaiva'; jīvasya svapnaprāptaye eva 'ādravati'; kaṇṭhadeśamāgacchati /",
    "GSP33bbdip13u:647_10": "'saḥ'; paramātmā 'tatra'; svāpnāvasthāyāṃ yatkiñcidaniṣṭaṃ paśyati 'tena'; tatkṛtapāpaphalena",
    "GSP33bbdip13u:647_11": "duḥkhena 'ananvāgataḥ'; asaṃspṛṣṭo bhavati / tatra hetuḥ - asaṅga iti / hi yasmādayaṃ",
    "GSP33bbdip13u:647_12": "puruṣaḥ 'asaṅgaḥ'; tatkṛtapāpaphalasaṃsargaśūnyaḥ pramitaḥ, tasmādityarthaḥ / pūrvapakṣī",
    "GSP33bbdip13u:647_13": "tu śrautatacchabdena jīvaṃ gṛhītvā sarvaṃ vākyaṃ jīvaparatayā vyākhyāti /",
    "GSP33bbdip13u:648": "[BBsBh_1,3.13.3] ato vakti -",
    "GSP33bbdip13u:649": "sū - oṃ //",
    "GSP33bbdip13u:650": "suṣuptyutkrāntyor bhedena | BBs_1,3.42 |",
    "GSP33bbdip13u:651": "// oṃ // 42 //",
    "GSP33bbdip13u:652": "'prājñenātmanā sampariṣvakto na bāhyaṃ kiñcana veda nāntaram';",
    "GSP33bbdip13u:653": "(bṛ.6.3.21.) 'prājñenātmanā anvārūḍha utsarjadyāti';",
    "GSP33bbdip13u:654": "(bṛ. 6.3.35.) iti bhedavyapadeśānnajīvaḥ para evāsaṅgaḥ //",
    "GSP33bbdip13u:655_0": "[BBsBhDīp_1,3.13.3] siddhāntayatsūtramavatārya vyācaṣṭe - ata iti / 'vakti'; samādhatte /",
    "GSP33bbdip13u:655_1": "svapnādidraṣṭṛtvaṃ tasyaivetyatrāpi sambadhyate / tena sūtre uddeśyavidheyapratipattyartham",
    "GSP33bbdip13u:655_2": "anuvṛttāvṛttasya tacchabdasya vipariṇāmassūcitaḥ / tacchabdena gṛhītasyāpi samanvetavyaliṅgasya",
    "GSP33bbdip13u:655_3": "spaṣṭapratipattyarthaṃ svaśabdena nirdeśaḥ / itiśabdānantaraṃ suṣuptīti sautrapadaṃ",
    "GSP33bbdip13u:655_4": "saṃyojyam / vyapadeśāditi buddhyā vivicya pūrvasmādanuṣaktaṃ padam / asaṅga ityapi",
    "GSP33bbdip13u:655_5": "hetusūcanāya sūtre adhyāhṛtaṃ padam / jīvaḥ para ityanena suṣuptyutkrāntipadaṃ tatprakaraṇalakṣakamapi",
    "GSP33bbdip13u:655_6": "jīvaparamātmaparamapītyuktaṃ bhavati / tathātve suṣuptiśabdaḥ kartari ktinnantaḥ /",
    "GSP33bbdip13u:655_7": "utkrāntiśabdaḥ dehādutkrāmayitṛparaḥ tathā cetthaṃ yojanā - svapnādidraṣṭṛtvaṃ tasya",
    "GSP33bbdip13u:655_8": "paramātmana eva bhavet na jīvasya / kutaḥ? yato 'sāvasaṅgaḥ śrutaḥ / na ca svapnādidraṣṭuḥ",
    "GSP33bbdip13u:655_9": "asaṅgatvaśravaṇe 'pi kuto 'yaṃ viṣṇuriti vācyam / yato 'yamasaṅgaḥ karmābaddhatvāt",
    "GSP33bbdip13u:655_10": "paraḥ paramātmaiva na jīvaḥ / tathā ca liṅgasya niravakāśatvāt nāprayojakatvaṃ śaṅkyamiti",
    "GSP33bbdip13u:655_11": "bhāvaḥ / na ca jīve 'pir iśvarabhedena asaṅgatvoktiḥ sambhavatīti vācyam / prājñenetyādisuṣuptyutkrāntiprakaraṇadvayagatavākyayorasaṅgātsvapnādidraṣṭurḥ",
    "GSP33bbdip13u:655_12": "iśvarājjīvasya bhedavyapadeśāditi / prājñeneti śrutyudāharaṇena sūtre suṣuptipadaṃ",
    "GSP33bbdip13u:655_13": "mokṣasyāpi grāhakaṃ, tenāyaṃ bhedo vyāvahārika iti śaṅkānirāso 'pi bhavati / suṣuptyutkrāntipadena",
    "GSP33bbdip13u:655_14": "ca tatprakaraṇaṃ lakṣyata ityuktaṃ bhavati / utkrāntipadaṃ ca jīvasya dehādutkramaṇarūpamaraṇavāci /",
    "GSP33bbdip13u:655_15": "śrutau prājñaśabdaḥ svārthikāṇantaḥ / tathā ca 'prājñena'; sarvajñena paramātmanā",
    "GSP33bbdip13u:655_16": "'sampariṣvaktaḥ'; samāśliṣṭaḥ supto muktaśca dehādbāhyamāntaraṃ ca kiñcana viṣayādikaṃ",
    "GSP33bbdip13u:655_17": "na vedeti prathamavākyārthaḥ / dvitīyārthastu - prāktanādhikaraṇe 'bhihitaḥ /",
    "GSP33bbdip13u:656": "[BBsBh_1,3.13.4] svapnādidraṣṭṛtvaṃ ca sarvajñatvāttasyaiva yujyate // 42 //",
    "GSP33bbdip13u:657": "// iti suṣuptyadhikaraṇam // 13 //",
    "GSP33bbdip13u:658_0": "[BBsBhDīp_1,3.13.4] nanu kathamaśarīrasya svāpnādidarśanaṃ yuktaṃ syādityata āha",
    "GSP33bbdip13u:658_1": "- svapnādīti / caśabdaḥ samuccaye / apyarthe vā / ādipadena jīvagatāvasthā gṛhyate /",
    "GSP33bbdip13u:658_2": "tathā ca na kevalamasaṅgatvaṃ karmābaddhatvāt parasyaiva yujyate, kintu svāpnādidraṣṭṛtvaṃ",
    "GSP33bbdip13u:658_3": "ca 'tasyaiva'; paramātmana eva jīvādapi mukhyato yujyate / ataḥ tasyaiva tadvacanaṃ",
    "GSP33bbdip13u:658_4": "yujyate na jīvasya / kutaḥ? tasyaiva 'sarvajñatvāt'; satyāśeṣārthajñatvāt svapnapadārthānāṃ",
    "GSP33bbdip13u:658_5": "jīvagatāvasthāyāśca satyatāyā vakṣyamāṇatvāditi bhāvaḥ / na cāśarīratvaliṅgaṃ bādhakaṃ,",
    "GSP33bbdip13u:658_6": "yato 'tra tasyaiva ciccharīrakasyaiva svapnādidraṣṭṛtvamucyate / na ca 'dṛṣṭvaiva",
    "GSP33bbdip13u:658_7": "puṇyaṃ ca pāpaṃ ca'; (bṛ.6.3.15.) ityādyayoga iti vācyam / yato 'tra ādipadagṛhītaṃ",
    "GSP33bbdip13u:658_8": "puṇyapāpādidraṣṭṛtvaṃ liṅgāntaraṃ ca tasyaiva yujyate ata iti yojanā / tatropapattistu",
    "GSP33bbdip13u:658_9": "bṛhadbhāṣyādavagantavyā / anena - 'suṣuptyutkrāntyoḥ'; 'prājñena'; iti suṣuptyutkrāntiprakaraṇayoḥ",
    "GSP33bbdip13u:658_10": "suṣuptyutkrāntyoḥ suṣuptiyutatvāt suṣuptirjīvaḥ, utkrāmayitṛtvāt utkrāntirīśvaraḥ,",
    "GSP33bbdip13u:658_11": "tathā ca jīveśvarayoḥ 'bhedena'; bhinnatvenaiva 'vyapadeśāt'; uktatvāt na tayorabhedaḥ /",
    "GSP33bbdip13u:658_12": "ato neśvarābhedenāpi jīve asaṅgatvoktiryujyate / kintu tattu tasyaivar iśvarasyaiva",
    "GSP33bbdip13u:658_13": "yujyate / ata eva svapnādidraṣṭṛtvaṃ ca tasyaiva vaktuṃ yujyate na jīvasyeti sūtrārthaḥ",
    "GSP33bbdip13u:658_14": "ukto bhavati /",
    "GSP33bbdip13u:659": "// iti suṣuptyadhikaraṇam // 13 //",
    "GSP33bbdip13u:660": "// 14. brāhmaṇādhikaraṇam //",
    "GSP33bbdip13u:661": "[BBsBh_1,3.14.1] 'eṣa nityo mahimā brāhmaṇasya'; (bṛ. 6.4.22.) iti",
    "GSP33bbdip13u:662": "brāhmaṇasyāpi nityamahimā pratīyate / sa ca brāhmaṇaḥ",
    "GSP33bbdip13u:663": "'sa vā eṣa mahānaja ātmā'; (bṛ. 6.4.24.) ityajaśabdādviriñca iti prāptam / devānāṃ ca vidyākarmaṇoḥ padaprāptiḥ sūcitā taduparyapīti /",
    "GSP33bbdip13u:664_0": "[BBsBhDīp_1,3.14.1] atrādhikaraṇe brāhmaṇanāma samanvīyate / śrutyādisaṅgatiṃ viṣayādikaṃ",
    "GSP33bbdip13u:664_1": "ca sūcayati - eṣa iti / itīti / vājasaneyakodāhṛtaṛṅmantra ityarthaḥ / na kevalaṃ",
    "GSP33bbdip13u:664_2": "viṣṇoḥ api tu kasyacit brāhmaṇasyāpītyaperarthaḥ / idaṃ ca yo janmādyadhikaraṇeṣu",
    "GSP33bbdip13u:664_3": "viṣṇorananyāpekṣayā jagatsraṣṭṛtvoktyā abhisaṃhito nityamahimā saḥ 'eṣaḥ'; iti vākye",
    "GSP33bbdip13u:664_4": "brāhmaṇasyāpi pratīyata iti yattacchabdādhyāhāreṇa yojyam / anena pūrvābhisaṃhitanityamahimatvasya",
    "GSP33bbdip13u:664_5": "viṣṇoranyasyāpyākṣepāt janmādyadhikaraṇaiḥ phalamukhena asyākṣepikī saṅgatiruktā",
    "GSP33bbdip13u:664_6": "bhavati / tathā brāhmaṇākhyaviṣayo 'pi sūcitaḥ / yadvā - devānāmiti vākyaṃ devatādhikaraṇapratipādyānuvādaparatvenāpi",
    "GSP33bbdip13u:664_7": "vyākhyāya tenāsyākṣepikī saṅgatiruktā draṣṭavyā / tathā hi 'tadupari'; iti sūtreṇa",
    "GSP33bbdip13u:664_8": "devānāṃ viriñcādyamarāṇāṃ vidyākarmaṇossakāśāt sādhyā yā nityapadaprāptiruktā, sā",
    "GSP33bbdip13u:664_9": "na yuktā / kutaḥ? yataḥ 'eṣaḥ'; iti vākye brāhmaṇapadoditasya viriñcasya nityamahimā",
    "GSP33bbdip13u:664_10": "'pratīyate'; pratipādyata iti vākyayojanā / śrutau brahmaṇā vedenāṇyate 'vagamyate",
    "GSP33bbdip13u:664_11": "iti vyutpattiḥ / dīrghavyatyāso viṣṇorvedagamyatve jīvādādhikyajñāpakaḥ / tathā ca",
    "GSP33bbdip13u:664_12": "brāhmaṇasya viṣṇoreṣaḥ pūrvoktamahimā nityaḥ / kuto? yato 'yaṃ 'na karmaṇā vardhate",
    "GSP33bbdip13u:664_13": "no kanīyān'; (bṛ.6.4.22.) śubhakarmaṇā tatphalena sukhena na vardhate / pāpakarmaṇā",
    "GSP33bbdip13u:664_14": "tatphalena duḥkhena na hrasate iti śrutyarthaḥ / sayuktikaṃ pūrvapakṣayati - sa iti /",
    "GSP33bbdip13u:664_15": "vājasaneyaśruta ityarthaḥ / caśabdo 'vadhāraṇe / viriñca eveti sambadhyate / ityajaśabdāditi /",
    "GSP33bbdip13u:664_16": "ityevaṃ rūpeṣu pūrvottaravākyeṣu śrutājaśabdādityarthaḥ / 'sa eṣaḥ'; paramātmā 'mahān';",
    "GSP33bbdip13u:664_17": "aparimitaḥ 'ajo'; janmarahitaśceti śrutyarthaḥ / pūrvapakṣī tu brāhmaṇājaśabdavācyaṃ",
    "GSP33bbdip13u:664_18": "viriñciṃ manyate / nanu kathaṃ brāhmaṇo viriñco bhavet / taduparīti sūtre devānāṃ",
    "GSP33bbdip13u:664_19": "vidyākarmabhyāṃ padaprāpteḥ samarthitatvena brāhmaṇe śrutanityamahimatvasya viriñce",
    "GSP33bbdip13u:664_20": "asambhavāt / sādipadasyānityatvaniyamāt ityata āha - devānāṃ ceti / co 'vadhāraṇe /",
    "GSP33bbdip13u:664_21": "itītyanantaraṃ sūtra iti śeṣaḥ / tathā ca taduparīti sūtre viriñcetaradevānāmeva",
    "GSP33bbdip13u:664_22": "vidyākarmaṇoḥ sakāśāt padaprāptiḥ 'sūcitā'; samarthitā / na tu viriñcasyāpi / tasyeśvararūpatvena",
    "GSP33bbdip13u:664_23": "devakoṭyapraviṣṭatvādato viriñcasya nityamahimattvaṃ yuktameveti yojanā /",
    "GSP33bbdip13u:665": "[BBsBh_1,3.14.2] ato bravīti -",
    "GSP33bbdip13u:666": "sū - oṃ //",
    "GSP33bbdip13u:667": "patyādiśabdebhyaḥ | BBs_1,3.43 |",
    "GSP33bbdip13u:668": "// oṃ // 43 //",
    "GSP33bbdip13u:669": "'sarvasyādhipatiḥ sarvasyeśānaḥ ... sa vā eṣa neti neti'; (bṛ. 6.4.21.) ityādiśabdebhyo nityamahimā viṣṇureva //",
    "GSP33bbdip13u:670_0": "[BBsBhDīp_1,3.14.2] siddhāntayatsūtramavatārayati - ata iti / vājasaneyake sarvavaśitvavāciśabdasyaivāditvātsūtrasya",
    "GSP33bbdip13u:670_1": "tadvisaṃvādamāśaṅkya tatparihārāya sūtrānukūlatayā sadṛśaśākhāntaragatavākyodāharaṇapūrvakaṃ",
    "GSP33bbdip13u:670_2": "sūtraṃ vyācaṣṭe - sarvasyeti / 'sarvasya'; brahmarudrādeḥ sakāśāt guṇairadhikaścāsau",
    "GSP33bbdip13u:670_3": "sarvasya patiḥ pālakaśceti sarvādhipatiḥ / 'sarvasya'; jagatarḥ 'iśānāṃ'; brahmādīnāṃ",
    "GSP33bbdip13u:670_4": "anaḥ preraka iti sarvasyeśāna iti śrutyantarārthaḥ / sarvavaśiśabdārthastu sarvamasya",
    "GSP33bbdip13u:670_5": "vaśe yasmāddhariḥ sarvavaśī tata iti bṛhadbhāṣyādavagantavyaḥ / 'sa vā eṣaḥ'; iti",
    "GSP33bbdip13u:670_6": "vājasaneyaśrutiḥ / 'saḥ'; prāṇaśabdoktaḥ 'eṣaḥ'; samānaśabdābhidheyaḥ 'ātmā'; paramātmā",
    "GSP33bbdip13u:670_7": "'iti na'; dṛṣṭavanna 'iti na'; śrutavanna, kintu dṛṣṭaśrutavilakṣaṇa ityarthaḥ /",
    "GSP33bbdip13u:670_8": "vaiśabdaḥ prasiddhau / kuta ityataḥ 'ātmāgṛhyo na hi gṛhyate 'śīryo na hi śīryate",
    "GSP33bbdip13u:670_9": "'saṅgo na hi sajjate 'sito na vyathate na riṣyati.........sa eṣa ātmājaro 'maro 'mṛto",
    "GSP33bbdip13u:670_10": "'bhayaḥ'; (bṛ. 2.4.24.) iti vākyaśeṣaḥ pravṛttaḥ / atrāgṛhya ityādirātmana iti netyuktārthe",
    "GSP33bbdip13u:670_11": "sākalyena agrāhyatvādirūpahetusamarpakaḥ / na hītyādistu tatra pramāṇābhāvāditi hetusūcakaḥ /",
    "GSP33bbdip13u:670_12": "yadyapi bṛhadbhāṣye 'itina'; ramāvanna 'itina'; brahmādivanna, baddhavanna, muktavannetyanyathā",
    "GSP33bbdip13u:670_13": "vyākhyātam / tathāpyatra 'sa yo 'to 'śrutaḥ'; (ai.ā. 3.2.4.) iti samākhyāśrutyanusārādevaṃ",
    "GSP33bbdip13u:670_14": "vyākhyātamityadoṣaḥ / ityādīti / ityādau śrutāḥ ye sarvādhipatyādivācakāḥ śabdāḥ",
    "GSP33bbdip13u:670_15": "tebhya ityarthaḥ / ādipadātsarvavaśitvādivāciśabdasaṅgrahaḥ / anena sautrādiśabdo",
    "GSP33bbdip13u:670_16": "na kevalaṃ śākhāntaroktasarveśānādiśabdagrāhakaḥ, kintu vājasaneyoktasarvavilakṣamatvasarvavaśitvādiśabdagrāhako",
    "GSP33bbdip13u:670_17": "'pīti uktaṃ bhavati / evaṃ hetuṃ vyākhyāya sūtre samanvayasūtrāt tattvityanuvartya",
    "GSP33bbdip13u:670_18": "vipariṇamyamānena tadityanenānvayayogyamuddeśyasamarpakaṃ nityamahimeti padaṃ cādhyāhṛtyāhatya",
    "GSP33bbdip13u:670_19": "niṣkṛṣṭāṃ pratijñāṃ darśayati - nityamahimeti / idaṃ ca phalakathanarūpam / śabdebhya",
    "GSP33bbdip13u:670_20": "iti hetvanvayayogyaṃ sādhyaṃ tu brāhmaṇa ityadhyāhṛtaṃ draṣṭavyam / anena - ayaṃ",
    "GSP33bbdip13u:670_21": "brāhmaṇaḥ tattu viṣṇureva, na viriñcaḥ / kutaḥ? 'patyādiśabdebhyaḥ'; sarvādhipatyādivācisarvādhipatyādiśabdebhyo",
    "GSP33bbdip13u:670_22": "'tra śrutebhyaḥ / tathā ca nityamahimāpi sa eveti sūtrārtha ukto bhavati /",
    "GSP33bbdip13u:671": "[BBsBh_1,3.14.3] 'utāmṛtatvasyeśānaḥ / yadannenātirohati'; (tai.ā. 3.12.)",
    "GSP33bbdip13u:672_0": "[BBsBhDīp_1,3.14.3] nanu sarvādhipatyādivāciśabdasadbhāve 'pi kuto brāhmaṇasya viṣṇutvaniścaya",
    "GSP33bbdip13u:672_1": "ityaprayojakatavaśaṅkāvāraṇāya tatra sarvādhipitvasya viṣṇvekaniṣṭhatve tāvacchrutimāha",
    "GSP33bbdip13u:672_2": "- uteti / idaṃ ca 'puruṣa evedaṃ sarvam'; / 'yadbhūtaṃ yacca bhavyam'; iti pūrvavākyena",
    "GSP33bbdip13u:672_3": "saha vyākhyeyam / tatprakārastu - 'yadbhūtam'; atītaṃ 'bhavyaṃ'; bhaviṣyat vartamānaṃ",
    "GSP33bbdip13u:672_4": "ca tatsarvaṃ 'puruṣa eva'; paramapuruṣādhīnameva / kutaḥ? yato yasmāt na kevalamamuktasarvādhipatiḥ",
    "GSP33bbdip13u:672_5": "puruṣaḥ, kintu 'amṛtatvasyota'; muktasamudāyasyāpir 'iśānaḥ'; adhipatiḥ / 'vicitrā",
    "GSP33bbdip13u:672_6": "hi taddhitagatiḥ'; iti vacanātsamudāyārthe tvapratyayaḥ / tattvapradīpe tu - bhāvabhavitrorabhedavyapadeśāt",
    "GSP33bbdip13u:672_7": "bhāve tvapratyayaḥ / 'amṛtatvasya'; mokṣasyar iśāna iti ceti arthāntaraṃ coktam /",
    "GSP33bbdip13u:672_8": "atra hetumāha - yaditi / tṛtīyā dvitīyārthe / tathā ca 'yat'; yasmāt 'annena'; annaṃ",
    "GSP33bbdip13u:672_9": "martyaṃ saṃsārisamūham 'atirohati'; atiśete, tasmādityarthaḥ / muktāvanadhīnatve",
    "GSP33bbdip13u:672_10": "sarvajñasya buddhimataḥ svādhīnasaṃsāribhyo mokṣapradānāyogāditi bhāvaḥ /",
    "GSP33bbdip13u:673": "[BBsBh_1,3.14.4] 'saptārdhagarbhā bhunasya reto viṣṇostiṣṭhanti pradiśā vidharmaṇi';",
    "GSP33bbdip13u:674": "(ṛ. 1.164.36.) 'sa yo 'to 'śrutaḥ'; (ai. ā. 3.2.4.) ityādiśrutibhyastasyaiva hi te śabdāḥ // 43 //",
    "GSP33bbdip13u:675": "// iti brāhmaṇādhikaraṇam // 14 //",
    "GSP33bbdip13u:676": "iti śrīmadānandatīrthabhagavatpādācāryaviracite",
    "GSP33bbdip13u:677": "brahmasūtrabhāṣye prathamādhyāyasya",
    "GSP33bbdip13u:678": "tṛtīyaḥ pādaḥ // oṃ //",
    "GSP33bbdip13u:679_0": "[BBsBhDīp_1,3.14.4] idānīṃ sarvaśabdasambandhikeśānapadoktasarvaprerakatve śrutimāha",
    "GSP33bbdip13u:679_1": "- sapteti / akṣaranaye vyākhyāteyaṃ śrutiḥ / neti netītyuktadṛṣṭaśrutasarvavilakṣaṇatve",
    "GSP33bbdip13u:679_2": "'pi śrutimudāharati - sa iti / iyamapi sarvatrādhikaraṇe vyākhyātā / ityādītyādipadena",
    "GSP33bbdip13u:679_3": "sarvavaśitvādāvapyevameva śrutyantarāmyudāhartavyānīti sūcayati / 'tasyaiva'; viṣṇoreva",
    "GSP33bbdip13u:679_4": "nānyasyetyevārthaḥ / 'hi'; yasmātte sarvādhipatyādiśabdāḥ ityavagatāḥ tasmāt nāprayojakatvaṃ",
    "GSP33bbdip13u:679_5": "śaṅkyamiti vākyaśeṣaḥ /",
    "GSP33bbdip13u:680": "// iti brāhmaṇādhikaraṇam // 14 //",
    "GSP33bbdip13u:681": "iti śrīmatparamahaṃsaparivrājakācāryāṇāṃ sarvatantrasvatantrāṇāṃ",
    "GSP33bbdip13u:682": "śrīmadraghunāthatīrthapūjyapādānāṃ śiṣyeṇa śrīmajjagannāthayatinā kṛtāyāṃ",
    "GSP33bbdip13u:683": "śrīmadbrahmasūtrabhāṣyadīpikāyāṃ",
    "GSP33bbdip13u:684": "prathamādhyāyasya tṛtīyaḥ pādaḥ"
}