{
    "GSP33bbdip13u:0": " // atha tṛtīyaḥ pādaḥ //",
    "GSP33bbdip13u:1": " // 1. dyubhvādhikaraṇam //",
    "GSP33bbdip13u:2": " tatra cānyatra ca prasiddhānāṃ śabdānāṃ viṣṇau samanvayaṃ prāyeṇāsmin pāde darśayati /",
    "GSP33bbdip13u:3": " viṣṇoḥ paravidyāviṣayatvamuktam /",
    "GSP33bbdip13u:4": " etatpādapratipādyaṃ darśayati - tatreti //",
    "GSP33bbdip13u:5": " anyonyasamuccaye caśabdau /",
    "GSP33bbdip13u:6": " devatādhikaraṇāpaśūdrādhikaraṇayoḥ samanvayākaraṇāttadvyāvṛttyarthaṃ - 'prāyeṇa';",
    "GSP33bbdip13u:7": " prācuryeṇeti /",
    "GSP33bbdip13u:8": " tathā ca prāyeṇāsmin tṛtīye pāde 'tatra';",
    "GSP33bbdip13u:9": " harau tasmāt 'anyatra';",
    "GSP33bbdip13u:10": " rudraprakṛtyādau ca śrutiliṅgādibhiḥ prasiddhānāṃ nāmaliṅgātmakaśabdānāṃ viṣṇau 'samanvayaṃ';",
    "GSP33bbdip13u:11": " paramamukhyayā vṛttyā tātparyaprabalahetubhiḥ 'darśayati';",
    "GSP33bbdip13u:12": " pratipādayati sūtrakṛdityarthaḥ /",
    "GSP33bbdip13u:13": " śrutyādisaṅgatiṃ viṣayavākyamudāhṛtya viṣayasaṃśayasayuktikapūrvapakṣān darśayati - viṣṇoriti /",
    "GSP33bbdip13u:14": " tatra 'yasmin dyauḥ pṛthivī cāntarikṣamotaṃ manaḥ saha prāṇaiśca sarvaiḥ tamevaikaṃ jānatha ātmānam';",
    "GSP33bbdip13u:15": " (muṃ. 2-2-5.) ityatra /",
    "GSP33bbdip13u:16": " 'prāṇānāṃ granthirasi rudro mā'viśāntakaḥ'; (mahānā-35.)",
    "GSP33bbdip13u:17": " 'prāṇeśvaraḥ kṛttivāsāḥ pinākī'; (ghṛtasū)",
    "GSP33bbdip13u:18": " ityādinā rudrasya",
    "GSP33bbdip13u:19": " prāṇādhāratvapratīteḥ /",
    "GSP33bbdip13u:20": " 'sa eṣo 'ntaraścarate bahudhā jāyamānaḥ'; (muṃ. 2-2-6.)",
    "GSP33bbdip13u:21": " iti jīvaliṅgācca tayoḥ prāptiriti //",
    "GSP33bbdip13u:22": " uktamityāvartate /",
    "GSP33bbdip13u:23": " tatretyavyayaṃ tadityarthe 'pi /",
    "GSP33bbdip13u:24": " atretyapyāvartate /",
    "GSP33bbdip13u:25": " ādiśabda ubhayānvayī /",
    "GSP33bbdip13u:26": " rudrasyeti śeṣe ṣaṣṭī /",
    "GSP33bbdip13u:27": " tayorityetat pradhānavāyvorapyupalakṣakam /",
    "GSP33bbdip13u:28": " tathā ca adṛśyatvādiguṇakākṣarasya viṣṇoḥ paravidyāviṣayatvaṃ yatroktaṃ tatraivātharvaṇe tatparavidyāviṣayatvaṃ",
    "GSP33bbdip13u:29": " yasmin dyauḥ pṛthivī cāntarikṣamotaṃ manaḥ saha prāṇaiśca sarvaiḥ /",
    "GSP33bbdip13u:30": " tamevaikaṃ jānatha ātmānamanyā vāco vimuñcatha // (muṃ. 2-2-5.)",
    "GSP33bbdip13u:31": " 'amṛtasyaiṣa setuḥ';",
    "GSP33bbdip13u:32": " ityatra iti vākye tatra dyubhvādyāśraye uktamityekā yojanā /",
    "GSP33bbdip13u:33": " tatra dyubhvādyāyatanatve 'tayoḥ';",
    "GSP33bbdip13u:34": " rudrajīvayoḥ prāptiḥ /",
    "GSP33bbdip13u:35": " kutaḥ? atravākye dyubhvādyāyatane prāṇādhāratvapratīteḥ śravaṇāt /",
    "GSP33bbdip13u:36": " tathā sa eṣa iti jīvaliṅgaśravaṇācca /",
    "GSP33bbdip13u:37": " na ca prāṇādhāratvaśravaṇe 'pi kuto 'tra rudrasya prāptiriti vācyam /",
    "GSP33bbdip13u:38": " 'prāṇānāṃ granthirasi rudromāviśāntakastenānnenāpyāyasva'; (mahānā. 35.)",
    "GSP33bbdip13u:39": " iti taittirīyavākyena, tathā -",
    "GSP33bbdip13u:40": " yo brahmā brahmaṇa ujjabhāra prāṇeśvaraḥ kṛttivāsāḥ pinākīr /",
    "GSP33bbdip13u:41": " iśāno devassa na āyurdadhātu (ghṛtasūktam.)",
    "GSP33bbdip13u:42": " ityādikhilasaṃhitāvākyena ca rudrasya prāṇādhāratvapratīteḥ ityaparā yojanā /",
    "GSP33bbdip13u:43": " yadvā - asminneva pakṣe tayorityetatsaptamyantamāśritya liṅgaliṅgirūpadharmadvayaparatayā vyākhyeyam /",
    "GSP33bbdip13u:44": " tathātve ādiśabdo 'rudro vāva lokādhāraḥ';",
    "GSP33bbdip13u:45": " iti vākyagrāhī /",
    "GSP33bbdip13u:46": " evaṃ tatra tayoḥ prāptiriti dūrānvayena 'tatra';",
    "GSP33bbdip13u:47": " paravidyāviṣayatve tayo rudrajīvayoḥ prāptirityanyā yojanā /",
    "GSP33bbdip13u:48": " tatra ādyayojanāyāṃ dyubhvādyāyatanatvasya viṣṇvanyatvākṣepamukhena 'tamevam';",
    "GSP33bbdip13u:49": " ityādinā 'amṛtasyaiṣa setuḥ'; (muṃ. 2-2-5.)",
    "GSP33bbdip13u:50": " iti vākyaśeṣabalātpratītasya mokṣajanakajñānajanakavidyāviṣayatvarūpasya tattvapradīparītyānanyayogena",
    "GSP33bbdip13u:51": " prādhānyena jñeyatvarūpasya vā paravidyāviṣayatvasya pūrvoktasya viṣṇoritaratvākṣepāt",
    "GSP33bbdip13u:52": " adṛśyatvādhikaraṇenāsyākṣepikī saṅgatiruktā bhavati /",
    "GSP33bbdip13u:53": " tathā dyubhvādyāyatanatvarūpo viṣayaḥ darśitaḥ /",
    "GSP33bbdip13u:54": " dvividhadvitīyayojanāyāṃ sayuktikapūrvapakṣo darśitaḥ /",
    "GSP33bbdip13u:55": " tṛtīyāyāṃ tu pūrvapakṣaphalaṃ darśitamiti draṣṭavyam /",
    "GSP33bbdip13u:56": " 'yasmin'; paramātmani dvyādilokāḥ 'manaḥ';",
    "GSP33bbdip13u:57": " tadabhimānī 'sarvaiḥ prāṇaiḥ';",
    "GSP33bbdip13u:58": " indriyaistadabhimānibhiśca saha 'taṃ';",
    "GSP33bbdip13u:59": " praviṣṭaṃ paramātmānam 'ekaṃ';",
    "GSP33bbdip13u:60": " pradhānaṃ 'jānatha';",
    "GSP33bbdip13u:61": " jānīdhvam iti śrutyarthaḥ /",
    "GSP33bbdip13u:62": " rudra u mā āviśa iti padacchedaḥ /",
    "GSP33bbdip13u:63": " u ityavyayaṃ sambuddhidyotako nipātaḥ /",
    "GSP33bbdip13u:64": " mā ityavyayaṃ,",
    "GSP33bbdip13u:65": " nāsmadādeśaḥ māśabdaḥ /",
    "GSP33bbdip13u:66": " yadvā metyanenāsmadādeśo māśabdaścetyubhau tantreṇopāttau /",
    "GSP33bbdip13u:67": " sa ca niṣedhārthaḥ /",
    "GSP33bbdip13u:68": " tathā ca - he rudra tvaṃ 'prāṇānām';",
    "GSP33bbdip13u:69": " indriyāṇāṃ grathyate 'sminniti 'granthiḥ';",
    "GSP33bbdip13u:70": " āśrayaḥ 'antakaḥ';",
    "GSP33bbdip13u:71": " saṃhartā cāsi /",
    "GSP33bbdip13u:72": " sa tvaṃ 'mā'; mām 'āviśa';",
    "GSP33bbdip13u:73": " praviśa mayi sannidhiṃ kurvityarthaḥ /",
    "GSP33bbdip13u:74": " yadvā - he rudra antakastvaṃ māṃ mā praviśetyarthaḥ /",
    "GSP33bbdip13u:75": " 'tena'; āhutirūpeṇa dattena 'annena';",
    "GSP33bbdip13u:76": " mām 'āpyāyasva'; sukhaya /",
    "GSP33bbdip13u:77": " yo 'brahmaṇe';",
    "GSP33bbdip13u:78": " caturmukhāya 'brahma';",
    "GSP33bbdip13u:79": " vedān 'ujjabhāra'; ujjahāra,",
    "GSP33bbdip13u:80": " sa 'prāṇeśvaraḥ';",
    "GSP33bbdip13u:81": " indriyeśaḥ 'kṛttivāsāḥ';",
    "GSP33bbdip13u:82": " kṛttiścarma vasanaṃ yasyāsau,",
    "GSP33bbdip13u:83": " 'pinākīr'; iśāno na āyuḥ 'dadhātu';",
    "GSP33bbdip13u:84": " puṣṇātviti śrutyantarārthaḥ /",
    "GSP33bbdip13u:85": " siddhānte tu rudrādiśabdāḥ viṣṇuparāḥ /",
    "GSP33bbdip13u:86": " ya eṣa jīvo 'bahudhā';",
    "GSP33bbdip13u:87": " bahuśarīreṇotpadyamānaḥ śarīrāntaḥsañcārītyātharvaṇaśrutyarthaḥ /",
    "GSP33bbdip13u:88": " ata ucyate -",
    "GSP33bbdip13u:89": " sū - oṃ",
    "GSP33bbdip13u:90": " dyubhvādyāyatanaṃ svaśabdāt / BBs_1,3.1 /",
    "GSP33bbdip13u:91": " oṃ // 1 //",
    "GSP33bbdip13u:92": " 'tamevaikaṃ jānatha ātmānam'; (muṃ. 2-2-5.)",
    "GSP33bbdip13u:93": " ityātmaśabdāt",
    "GSP33bbdip13u:94": " dyubhvādyāśrayo viṣṇureva /",
    "GSP33bbdip13u:95": " ātmabrahmādayaḥ śabdāstamṛte viṣṇumavyayam /",
    "GSP33bbdip13u:96": " na sambhavanti yasmātternaivāptā guṇapūrṇatā //",
    "GSP33bbdip13u:97": " iti brahmavaivarte // 1 //",
    "GSP33bbdip13u:98": " siddhāntayatsūtramavatārya vyācaṣṭe - ata iti //",
    "GSP33bbdip13u:99": " sautrasvaśabdasya svaśabdaparyāyātmaśabdāditi viṣṇutattvanirṇayokteḥ,",
    "GSP33bbdip13u:100": " svetiśabdaḥ svaśabda iti vyutpattyā svaśabdaparyāyātmaśabdagrāhitvaṃ viṣṇoḥ svarūpasyaiva sākṣādvācako hyayamātmaśabda iti tattvapradīpokteḥ,",
    "GSP33bbdip13u:101": " svasya viṣṇoreva vācakaḥ śabdaḥ svaśabda iti vigrahāśrayeṇa ca ātmaśabdaparāmarśitvamāśritya svaśabdādityetadātmaśabdāditi vyākhyātam /",
    "GSP33bbdip13u:102": " tathā ca 'ityātmaśabdāt';",
    "GSP33bbdip13u:103": " ityatrātmaśabdaśravaṇādityarthaḥ /",
    "GSP33bbdip13u:104": " dyubhvādyāśraya ityanenāyatanaśabdo vyākhyātaḥ /",
    "GSP33bbdip13u:105": " kvacidāyatanaśabdasyaiva pāṭhaḥ /",
    "GSP33bbdip13u:106": " viṣṇurevetyanena samanvayasūtrānuvṛttaṃ tattvityetat śrutyanusārālliṅgavipariṇāmena vyākhyātam /",
    "GSP33bbdip13u:107": " anena - 'svaśabdāt';",
    "GSP33bbdip13u:108": " viṣṇuvācisvaśabdaparyāyātmaśabdāt svaśabdāt 'dyubhvādyāyatanaṃ';",
    "GSP33bbdip13u:109": " svargabhūmyādisarvāśrayaḥ 'tattu';",
    "GSP33bbdip13u:110": " viṣṇureveti sūtrārtha ukto bhavati /",
    "GSP33bbdip13u:111": " ātmāśabdādapi kuto 'yaṃ viṣṇurityata āha - ātmeti //",
    "GSP33bbdip13u:112": " yasmāt 'taiḥ';",
    "GSP33bbdip13u:113": " viṣṇoritaraiścaturmukhādijīvaiḥ guṇapūrṇatā 'naivāptā';",
    "GSP33bbdip13u:114": " na sarvathā prāptā /",
    "GSP33bbdip13u:115": " tasmādātmabrahmādayaḥ śabdāḥ 'avyayaṃ';",
    "GSP33bbdip13u:116": " nityaniratiśayapravṛttinimittavantaṃ viṣṇum 'ṛte';",
    "GSP33bbdip13u:117": " vinā tadanyaṃ 'na sambhavanti';",
    "GSP33bbdip13u:118": " na mukhyato vācakatvena prāpnuvantītyarthaḥ /",
    "GSP33bbdip13u:119": " anenātmaśabdasyāpi guṇapūrtirartha ityuktaṃ bhavati /",
    "GSP33bbdip13u:120": " brahmavaivarta ityanantaramanyatra niravakāśatayoktāditi śeṣaḥ /",
    "GSP33bbdip13u:121": " tasyātmaśabdādityanenānvayaḥ/",
    "GSP33bbdip13u:122": " sū - oṃ //",
    "GSP33bbdip13u:123": " muktopasṛpyavyapadeśāt / BBs_1,3.2 /",
    "GSP33bbdip13u:124": " oṃ // 2 //",
    "GSP33bbdip13u:125": " 'amṛtasyaiṣa setuḥ'; (muṃ. 2-2-5.) iti /",
    "GSP33bbdip13u:126": " nanu viṣṇau mukhyo 'pyātmaśabdo jāyamānatvarūpajīvaliṅgabalādamukhyārthaḥ kiṃ na syāt /",
    "GSP33bbdip13u:127": " tathā ca na tato viṣṇordyubhvādyāyatanatvanirṇaya ityāśaṅkāṃ pariharatsūtramupanyasya tadupāttaśrutimevādāharati - mukteti //",
    "GSP33bbdip13u:128": " iti muktāprāpyatvavyapadeśādityanvayaḥ /",
    "GSP33bbdip13u:129": " sūtre dyubhvādyāyatanasyeti vipariṇāmena anuvartanīyam /",
    "GSP33bbdip13u:130": " muktopasṛpyeti bhāvanirdeśaḥ/",
    "GSP33bbdip13u:131": " upasṛpyatvaṃ ceha śrautasetuśabdabalātprāpyāntararahitatve sati prāpyatvaṃ vivakṣitam /",
    "GSP33bbdip13u:132": " nanvarcirādivatprāpyatvamātram /",
    "GSP33bbdip13u:133": " tathā ca - dyubhvādyāyatanasya 'amṛtasya';",
    "GSP33bbdip13u:134": " iti muktopasṛpyatvokterviṣṇutvaniścayānnātmaśabdasyāmukhyārthatvamāśritya viṣṇoranyat dyubhvādyāyatanaṃ kalpyamiti /",
    "GSP33bbdip13u:135": " 'muktānām'; iti smaraṇādamṛtasyeti jātāvekavacanam /",
    "GSP33bbdip13u:136": " tathā ca 'amṛtasya';",
    "GSP33bbdip13u:137": " muktajātasya 'eṣaḥ';",
    "GSP33bbdip13u:138": " paramātmā 'setuḥ';",
    "GSP33bbdip13u:139": " seturiva seturmukhyāśraya ityarthaḥ /",
    "GSP33bbdip13u:140": " brahmavidāpnoti param /",
    "GSP33bbdip13u:141": " (tai. 2-1.) 'nārāyaṇaṃ mahājñeyaṃ viśvātmānaṃ",
    "GSP33bbdip13u:142": " parāyaṇam'; (mahanā. 11.)",
    "GSP33bbdip13u:143": " 'muktānāṃ paramā gatiḥ';",
    "GSP33bbdip13u:144": " 'etamānandamayamātmānamupasaṅkrāmati';",
    "GSP33bbdip13u:145": " (tai. 2-8.) ityādinā",
    "GSP33bbdip13u:146": " tasyaiva muktāprāpyatvavyapadeśāt /",
    "GSP33bbdip13u:147": " bahunātra kimuktena yāvacchvetaṃ na gacchati /",
    "GSP33bbdip13u:148": " yogī tāvanna muktassyādeṣa śāstravinirṇayaḥ //",
    "GSP33bbdip13u:149": " ityādityapurāṇe // 2 //",
    "GSP33bbdip13u:150": " nanu dyubhvādyāyatanasya muktaprāpyatvaṃ kutaḥ viṣṇutvaniścāyakamityāśaṅkāparihārakatayāpi sūtraṃ vyācaṣṭe - brahmaviditi //",
    "GSP33bbdip13u:151": " 'ityādinā'; vākyena 'tasya';",
    "GSP33bbdip13u:152": " viṣṇoḥ evetyanena prāpyatvaṃ prāpyāntararahitatve sati prāptatvam /",
    "GSP33bbdip13u:153": " anena dyubhvādyāyatanasya muktopasṛpyatvavyapadeśāttasya viṣṇoreva muktopasṛtapyatvavyapadeśādityāvṛttyā sūtraṃ vyākhyātam/",
    "GSP33bbdip13u:154": " pradhānasūtre 'nuvṛttaṃ tattvityetadiha vipariṇāmena anuvartanīyamiti sūcitam /",
    "GSP33bbdip13u:155": " upasṛpyapadaṃ bhāvapradhānaṃ kṛtvā vyākhyātam/",
    "GSP33bbdip13u:156": " evakāro liṅgasyānyaniṣṭhatvavyavacchedakaḥ /",
    "GSP33bbdip13u:157": " 'brahmavit'; viṣṇujñānī muktassan 'paraṃ';",
    "GSP33bbdip13u:158": " viṣṇumāpnotīti taittirīyaśrutyarthaḥ /",
    "GSP33bbdip13u:159": " 'nārāyaṇam'; iti taittirīyopaniṣadi mahopaniṣadi ca śrutam /",
    "GSP33bbdip13u:160": " atra 'tadviśvamupajīvati';",
    "GSP33bbdip13u:161": " ityanuvartate /",
    "GSP33bbdip13u:162": " tathā ca 'tadviśvaṃ';",
    "GSP33bbdip13u:163": " jagat mahanīyaṃ jñeyaṃ,",
    "GSP33bbdip13u:164": " pūjyajñeyaṃ vā /",
    "GSP33bbdip13u:165": " viśvasvāminaṃ 'parāyaṇaṃ';",
    "GSP33bbdip13u:166": " muktānāmāśrayamupajīvatīti śrutyarthaḥ/",
    "GSP33bbdip13u:167": " 'muktānāṃ paramā gatiḥ';",
    "GSP33bbdip13u:168": " iti sahasranāmagatamekaṃ nāma /",
    "GSP33bbdip13u:169": " paramā mukhyā gamyata iti gatirāśrayaḥ /",
    "GSP33bbdip13u:170": " 'etam'; iti taittirīyavākyamānandamayanaye vyākṛtam /",
    "GSP33bbdip13u:171": " ādipadena 'etamānandamayamātmānamupasaṅkramya';",
    "GSP33bbdip13u:172": " 'paramaṃ yaḥ parāyaṇam';",
    "GSP33bbdip13u:173": " ityādikaṃ gṛhyate /",
    "GSP33bbdip13u:174": " nanūdāhṛtavākyairastu viṣṇoḥ muktaprāpyatvaṃ,",
    "GSP33bbdip13u:175": " tathāpyatrānyavyavacchedābhāvādviṣṇuvadanyasya muktaprāpyatvaṃ kiṃ na syāditi liṅgasya",
    "GSP33bbdip13u:176": " sāvakāśatvamāśaṅkya anyatra prāpyatvamātrasambhave 'pi niruktopasṛpyatvaṃ sautramuktaśabditavivakṣitamuktyupetajīvaprāpyatvaṃ",
    "GSP33bbdip13u:177": " vānyatra niravakāśamiti pramāṇenāha - bahuneti //",
    "GSP33bbdip13u:178": " 'atra'; prāpyamokṣatatsādhanaviṣaye 'bahunoktena';",
    "GSP33bbdip13u:179": " idamidaṃ ceti pratyekaṃ bahunā vacanena 'kiṃ prayojanaṃ'; na kimapi,",
    "GSP33bbdip13u:180": " pratyutoktigauravameveti bhāvaḥ /",
    "GSP33bbdip13u:181": " tarhi kathaṃ nirṇaya ityata āha - yāvacchvetamiti /",
    "GSP33bbdip13u:182": " 'śvetaṃ'; śvetadvīpākhyaṃ viṣṇusthānaṃ 'yāvanna gacchati';",
    "GSP33bbdip13u:183": " na prāpnoti,",
    "GSP33bbdip13u:184": " tatratyaṃ viṣṇuṃ ca na paśyati 'tāvadyogī';",
    "GSP33bbdip13u:185": " aparokṣajñānākhyopāyavān mukto na syāt /",
    "GSP33bbdip13u:186": " bhagavadicchārūpāvaraṇānmuktaḥ samyagāvirbhūtajñānānandādimān na bhavediti 'eṣaḥ';",
    "GSP33bbdip13u:187": " upadeśaḥ 'śāstravinirṇayaḥ';",
    "GSP33bbdip13u:188": " śāstratattvaviṣayakanirṇayasādhanamityarthaḥ /",
    "GSP33bbdip13u:189": " eṣor'thaḥ 'śāstravinirṇayaḥ';",
    "GSP33bbdip13u:190": " tajjanyanirṇayaviṣaya iti vā /",
    "GSP33bbdip13u:191": " bhāvabodhe tu - sūtre purāṇe ca muktapadena liṅgabhaṅgavān vivakṣita ityuktam /",
    "GSP33bbdip13u:192": " atra śvetadvīpāganturamuktatvoktyā śvetadvīpaṃ prāptasyaiva muktatvaṃ jñāyate /",
    "GSP33bbdip13u:193": " tathā ca tatsthitasya viṣṇorevetaravyavacchedena muktaprāpyatvaṃ siddhamiti bhāvaḥ /",
    "GSP33bbdip13u:194": " ityādityapurāṇe ityasya tasyaiva muktaprāpyatvavyapadeśādityanenānvayaḥ /",
    "GSP33bbdip13u:195": " anena tasyaivetyevakārasyopayogo jñāpito bhavati /",
    "GSP33bbdip13u:196": " asya hetorna liṅgasya sāvakāśatvaṃ śaṅkyamityadhyāhṛtasādhyenānvayaḥ /",
    "GSP33bbdip13u:197": " sū - oṃ",
    "GSP33bbdip13u:198": " // nānumānamatacchabdāt //",
    "GSP33bbdip13u:199": " nānumānam atacchabdāt / BBs_1,3.3 /",
    "GSP33bbdip13u:200": " oṃ // 3 //",
    "GSP33bbdip13u:201": " nānumānātmakāgamaparikalpitarudro 'tra vācyaḥ /",
    "GSP33bbdip13u:202": " nanu prāguktarītyā rudraprakṛtyordyubhvāyatanatvaṃ kiṃ na syādityatastatsādhakābhāvānna tayostadityāha sūtrakṛt - nānumānamiti //",
    "GSP33bbdip13u:203": " atra nānumānamiti sādhyāṃśaṃ vyācaṣṭe - nānumānātmaketi /",
    "GSP33bbdip13u:204": " 'anumānaprāptaprāmāṇyāsadāgamo 'numātmakaḥ';",
    "GSP33bbdip13u:205": " iti tattvapradīpokteḥ anumānātmake anumānasiddhaprāmāṇyake pāśupatādyāgame sarvāśrayatvena kalpito bodhita ityarthaḥ /",
    "GSP33bbdip13u:206": " kecittu - pramāṇatvena anumīyata ityanumānamiti vyācikhyuḥ /",
    "GSP33bbdip13u:207": " etatpakṣe ātmakaśabdavaiyarthyaṃ,",
    "GSP33bbdip13u:208": " tattvapradīpaṭīke viruddhe /",
    "GSP33bbdip13u:209": " rudrapadaṃ pradhānāderupalakṣakam /",
    "GSP33bbdip13u:210": " pradhānasūtrādanuvṛttena dyubhvādyāyatanapadenopasthāpitaṃ nañarthapratiyoginaṃ darśayati - atreti /",
    "GSP33bbdip13u:211": " dyubhvādyāyatanaprakaraṇa ityarthaḥ /",
    "GSP33bbdip13u:212": " 'vācyaḥ'; pratipādyaḥ /",
    "GSP33bbdip13u:213": " sarvāśrayatveneti śeṣaḥ /",
    "GSP33bbdip13u:214": " bhasmadharogratvāditacchabdābhāvāt /",
    "GSP33bbdip13u:215": " evaṃ sūtre pratijñāṃśaṃ vyākhyāya hetvaṃśaṃ vyācaṣṭe - bhasmadhareti //",
    "GSP33bbdip13u:216": " tasya rudrasya śabdastacchabdaḥ /",
    "GSP33bbdip13u:217": " tacchrutiliṅgātmakaḥ /",
    "GSP33bbdip13u:218": " tathā ca bhasmadharogratvādidharmaviśiṣṭadharmibodhakabhasmadharogrādiśabdābhāvādityarthaḥ /",
    "GSP33bbdip13u:219": " atha vā - 'kimucyate bhasmadharogratvādīnāṃ tacchabdatvam';",
    "GSP33bbdip13u:220": " ityuttaraṭīkābalādbhāvabhavitrorabhedavivakṣayā svārthe tvapratyayaḥ /",
    "GSP33bbdip13u:221": " tatprayogastu liṅgātmakaśabdasyāpi saṅgrahāya /",
    "GSP33bbdip13u:222": " bhāvabodhe tu - bhasmadharetyanena rudravācakanāmātmakaśabdo gṛhyate /",
    "GSP33bbdip13u:223": " ugratvapadena ugratvarūpaliṅgātmakaśabdo gṛhyate /",
    "GSP33bbdip13u:224": " ādipadena nāmaliṅgātmakaśabdāntarāṇi gṛhyante /",
    "GSP33bbdip13u:225": " samākhyāderupalakṣakametat /",
    "GSP33bbdip13u:226": " tathā ca - bhasmadharādirudraśrutīnām ugratvādirūpatalliṅgānāṃ rudraprāpakasamākhyādīnāṃ cābhāvādityartha ityuktam /",
    "GSP33bbdip13u:227": " atra rudraśivāditacchabdābhāvādityanuktvā bhasmadharogratvādīti vacanaṃ 'rudro bhasmadharo nagnaḥ';",
    "GSP33bbdip13u:228": " iti vacanādviśeṣanāmābhiprāyeṇa /",
    "GSP33bbdip13u:229": " ata evaitadvacanoktāḥ nagnādiśabdā evādipadena grāhyā iti dhyeyam /",
    "GSP33bbdip13u:230": " bhasmadharetyetatpradhānatriguṇatvādirūpaprakṛtiprāpakaśrutiliṅgādyabhāvādityarthāntaropalakṣakatayāpi vyākhyeyam /",
    "GSP33bbdip13u:231": " yadyapi atacchabdādityasya tacchabdābhāvāditi vyākhyāne nañaḥ kriyāsāpekṣatvenāsamarthatvātsamāsānupapattiḥ /",
    "GSP33bbdip13u:232": " tathāpi nirmakṣikamityādāviva 'arthābhāve yadavyayam';",
    "GSP33bbdip13u:233": " ityavyayībhāvasamāsāśrayaṇānnānupapattiḥ /",
    "GSP33bbdip13u:234": " pañcamītvāt nātrām bhavati /",
    "GSP33bbdip13u:235": " anena sūtre jagatkartṛtvenānumīyate ityanumānaśabdena vā 'ānumānamanumānasambandhi';",
    "GSP33bbdip13u:236": " iti sattarkadīpāvalyukterānumānamiti padacchedenānumānaśabdena vā anumānasiddhaprāmāṇyakapāśupatādyāgamasiddhaṃ rudrapradhānādhikaṃ gṛhyate",
    "GSP33bbdip13u:237": " yadvā - pramāṇatvenānumīyata ityanumānaṃ pāśupatādyāgamaḥ /",
    "GSP33bbdip13u:238": " tato matvarthe arśa ādibhyo 'c,",
    "GSP33bbdip13u:239": " tena tatpratipādyamucyate /",
    "GSP33bbdip13u:240": " evamānumānamiti padacchede 'pyaṇantātpunaraṇ kāryaḥ /",
    "GSP33bbdip13u:241": " tatra prathamāṇantarapadenāgama ucyate /",
    "GSP33bbdip13u:242": " dvitīyena pratipādyatvam /",
    "GSP33bbdip13u:243": " tathā ca anumānātmakapāśupatādyāgamapratipādyaṃ rudrādikaṃ na dyubhvādyāyatanaṃ na 'yasmin';",
    "GSP33bbdip13u:244": " ityādiprakaraṇe sarvāśrayatvena pratipādyaṃ, kutaḥ?",
    "GSP33bbdip13u:245": " 'atacchabdāt';",
    "GSP33bbdip13u:246": " rudrapradhānādisādhakaśrutiliṅgādyabhāvāditi sūtrārtha ukto bhavati /",
    "GSP33bbdip13u:247": " 'so 'ntakaḥ sa rudraḥ sa prāṇabhṛtsa prāṇanāyakaḥ sar iśo yo hariryo 'nanto yo viṣṇuryaḥ parovarīyān';",
    "GSP33bbdip13u:248": " ityādinā prāṇagranthirudratvāderviṣṇorevoktatvāt /",
    "GSP33bbdip13u:249": " nanvātharvaṇe rudrādijñāpakābhāve 'pi atroktaprāṇādhāratvapratipādikāyāṃ 'prāṇānāṃ granthirasi rudra'; (mahānā-16-2.)",
    "GSP33bbdip13u:250": " ityādisamākhyāśrutau rudrādiśabdānām antakatvādiliṅgānāṃ coktatvāttadbalāttatroktaṃ dyubhvādyātanatvaṃ rudrādeḥ kiṃ na syādityata āha - sa iti",
    "GSP33bbdip13u:251": " yo 'ntakassaṃhartā sa eva tacchabdavācyaḥ śrutaḥ sa viṣṇureva /",
    "GSP33bbdip13u:252": " yo rudraḥ śrutaḥ so 'pi viṣṇureva /",
    "GSP33bbdip13u:253": " yaḥ 'prāṇabhṛt';",
    "GSP33bbdip13u:254": " prāṇādhāratvabodhakaprāṇagranthiśabdavācyaḥ,",
    "GSP33bbdip13u:255": " so 'pi viṣṇureva /",
    "GSP33bbdip13u:256": " yaḥ 'prāṇanāyakaḥ';",
    "GSP33bbdip13u:257": " tatsvāmī tata eva prāṇeśa śabditaḥ so 'pi viṣṇureva /",
    "GSP33bbdip13u:258": " yar iśaḥ śrutaḥ so 'pi viṣṇureva /",
    "GSP33bbdip13u:259": " yo 'nantastacchabdavācyaḥ so 'pi trividhaparicchedaśūnyatvādviṣṇureva, na śeṣaḥ /",
    "GSP33bbdip13u:260": " yaḥ parovarīyān so 'pi rudrādeḥ parato vāṇyādeḥ parādviriñcāt parataḥ prakṛteḥ paratvāddharireva nānya iti śrutyarthaḥ /",
    "GSP33bbdip13u:261": " atrāntarādhikaraṇodāhṛtacaturvedaśikhāvākye ca 'parasmāduttamaṃ proktam';",
    "GSP33bbdip13u:262": " iti vacanānusāreṇa paraparataravaravaratamānāṃ caturṇāṃ pratyāyanāya vṛttivākye subādeśasya sorutvotvaguṇasamānaśabdalopā jñātavyāḥ /",
    "GSP33bbdip13u:263": " pratyuddeśyaṃ vidheyānvayajñāpanāya bahūnāṃ yattadāṃ prayogaḥ /",
    "GSP33bbdip13u:264": " 'ityādinā'; śrutyantaravākyena 'prāṇagranthirudratvādeḥ';",
    "GSP33bbdip13u:265": " prāṇagranthitvaliṅgasya rudraśabdavācyatvasya ca tasyaiva viṣṇorevoktatvādityarthaḥ /",
    "GSP33bbdip13u:266": " prāṇeśvarādiśabdavācyatvamantakatvādiliṅgaṃ cādiśabdārthaḥ /",
    "GSP33bbdip13u:267": " prakṛtiśrutiliṅgāderapyupalakṣakametat /",
    "GSP33bbdip13u:268": " na tu rudrāderityevakārārthaḥ /",
    "GSP33bbdip13u:269": " evakāreṇānyatrāmukhyatassattvamanumanyate /",
    "GSP33bbdip13u:270": " uktatvādityasya 'na rudrādiśrutiliṅgavirodhaḥ';",
    "GSP33bbdip13u:271": " ityadhyāhṛtasādhyenānvayaḥ /",
    "GSP33bbdip13u:272": " brahmāṇḍe ca -",
    "GSP33bbdip13u:273": " rujaṃ drāvayate yasmādrudrastasmājjanārdanarḥ /",
    "GSP33bbdip13u:274": " iśānādeva ceśāno mahādevo mahattvataḥ //",
    "GSP33bbdip13u:275": " pibanti ye narā nākaṃ muktāssaṃsārasāgarāt /",
    "GSP33bbdip13u:276": " tadādhāro yato viṣṇuḥ pinākīti tataḥ smṛtaḥ //",
    "GSP33bbdip13u:277": " śivaḥ sukhātmakatvena śarvaḥ śaṃrodhanāddhariḥ /",
    "GSP33bbdip13u:278": " kṛtyātmakamimaṃ dehaṃ yato vaste pravartayan //",
    "GSP33bbdip13u:279": " kṛttivāsāstato devo viriñcaśca virecanāt /",
    "GSP33bbdip13u:280": " bṛṃhaṇādbrahmanāmāsāvaiśvaryādindra ucyate //",
    "GSP33bbdip13u:281": " nanu tathāpi na prāṇādhāratvadyubhvādyāyatanatvabodhakasamākhyāśrutau viṣṇoḥ pratipādyatvaniścayaḥ /",
    "GSP33bbdip13u:282": " tatratyānāṃ rudrādiśabdānāṃ paśupatyādāveva rūḍhatvena viṣṇau tadabhāvāt,",
    "GSP33bbdip13u:283": " bhāve vā punaraniścayāt /",
    "GSP33bbdip13u:284": " viṣṇau yogavṛttisambhave 'pi tasyā rūḍhito durbalatvenāniścāyakatvāt /",
    "GSP33bbdip13u:285": " na hi śrutyantare viṣṇuliṅgādyastītyata āha - brahmāṇḍe ceti /",
    "GSP33bbdip13u:286": " co 'pyarthaḥ samuccaye /",
    "GSP33bbdip13u:287": " uktatvādityanuvartate /",
    "GSP33bbdip13u:288": " tenāsyānvayaḥ /",
    "GSP33bbdip13u:289": " kimuktamityato rudrādiśabdānāṃ mahāyogavidvadrūḍhipratipādakaṃ vākyaṃ paṭhati - rujamiti /",
    "GSP33bbdip13u:290": " 'rujaṃ'; rogam utpattyādikaṃ 'drāvayate';",
    "GSP33bbdip13u:291": " nirvāpayati nivartayati yasmāttasmādrudra ityucyate /",
    "GSP33bbdip13u:292": " ka ityata stadrūpaviśeṣamāha - janārdana iti /",
    "GSP33bbdip13u:293": " jananamardayatīti vyutpattirḥ /",
    "GSP33bbdip13u:294": " 'iśanārt iśānāṃ';",
    "GSP33bbdip13u:295": " brahmādīnāṃ ceṣṭakatvādīśāno 'pi sa evetyarthaḥ /",
    "GSP33bbdip13u:296": " mahattvata ityupalakṣaṇam /",
    "GSP33bbdip13u:297": " dyotanādeścetyapi draṣṭavyam /",
    "GSP33bbdip13u:298": " ye 'narāḥ'; janāḥ saṃsārasāgarānmuktāḥ santo 'nākaṃ';",
    "GSP33bbdip13u:299": " paramasukhaṃ 'pibanti';",
    "GSP33bbdip13u:300": " bhuñjate te pinākāḥ /",
    "GSP33bbdip13u:301": " viṣṇuryataḥ 'tadādhāraḥ';",
    "GSP33bbdip13u:302": " teṣāmādhārastataḥ pinākīti 'smṛtaḥ';",
    "GSP33bbdip13u:303": " abhihitaḥ śrutāviti śeṣaḥ /",
    "GSP33bbdip13u:304": " śruta iti pāṭhaḥ svarasaḥ /",
    "GSP33bbdip13u:305": " 'śaṃrodhanāt';",
    "GSP33bbdip13u:306": " muktiparyantaṃ svarūpabhūtamapi sukhaṃ rudhvā vartanāt āsurasakhaṃ nirudhya vartanādvā śarva ityarthaḥ /",
    "GSP33bbdip13u:307": " yataḥ 'kṛtyātmakaṃ';",
    "GSP33bbdip13u:308": " carmamayamimaṃ dehaṃ 'pravartayan';",
    "GSP33bbdip13u:309": " sṛjan niyamayan vā tena svātmānaṃ jīvaṃ vā 'vaste';",
    "GSP33bbdip13u:310": " ācchādayati tadantarvartate /",
    "GSP33bbdip13u:311": " yadvā - dehaṃ vaste adhivasatītyataḥ kṛttivāsā ityucyata ityarthaḥ /",
    "GSP33bbdip13u:312": " 'virecanāt'; jagatsarjanādasau viṣṇuḥ bṛṃhaṇādvardhanādvā brahmanāmā /",
    "GSP33bbdip13u:313": " asau paramaiśvaryādindra ityucyate /",
    "GSP33bbdip13u:314": " evaṃ nānāvidhaiśśabdaiḥ eka eva trivikramaḥ /",
    "GSP33bbdip13u:315": " vedeṣu sapurāṇeṣu gīyate puruṣottamaḥ // iti /",
    "GSP33bbdip13u:316": " evaṃ viṣṇau rudrādiśabdānāṃ mahāyogamuktvā vidvadrūḍhiṃ cāha - evamiti //",
    "GSP33bbdip13u:317": " nimittairityadhyāhāryam /",
    "GSP33bbdip13u:318": " tathā ca 'evam';",
    "GSP33bbdip13u:319": " uktarītyā nānāvidhairnimitaiḥ sapurāṇeṣu vedeṣu gataiḥ etairnānāvidhaiḥ śabdairviṣṇureka eva 'gīyate';",
    "GSP33bbdip13u:320": " mukhyato 'bhidhīyata ityarthaḥ /",
    "GSP33bbdip13u:321": " kathamanyatrādṛṣṭaṃ sarvaśabdamukhyavācyatvamasyetyataḥ 'puruṣottamastrivikramaḥ';",
    "GSP33bbdip13u:322": " ityābhyāṃ tatropapādakamuktam /",
    "GSP33bbdip13u:323": " tribhuvanārthaśabdavyāpī hi trivikramaḥ /",
    "GSP33bbdip13u:324": " sarvapuruṣaśabdanimittakasvāmī hi puruṣottamaḥ /",
    "GSP33bbdip13u:325": " tathā cānena viṣṇau rudrādiśabdānāṃ mahāyogavidvadrūḍhikathanāt tayośta rūḍhimātrātprābalyādyuktaḥ samākhyāśrutyantare 'pi viṣṇoḥ pratipādyatvaniścaya iti bhāvaḥ /",
    "GSP33bbdip13u:326": " 'puruṣottama iti';",
    "GSP33bbdip13u:327": " ityantasya 'brahmāṇḍe';",
    "GSP33bbdip13u:328": " iti pūrveṇānvayaḥ /",
    "GSP33bbdip13u:329": " vāmane ca -",
    "GSP33bbdip13u:330": " na tu nārāyaṇādīnāṃ nāmnāmanyatra sambhavaḥ/",
    "GSP33bbdip13u:331": " anyanāmnāṃ gatirviṣṇuḥ eka eva prakīrtitaḥ // iti /",
    "GSP33bbdip13u:332": " nanu yadi rudrādiśabdānāṃ viṣṇuparatvamuktvā 'rudro mā'viśāntakaḥ';",
    "GSP33bbdip13u:333": " ityādiśrutīnāmanirṇāyakatvamucyate,",
    "GSP33bbdip13u:334": " tarhi nārāyaṇādināmnāṃ rudrādiparatvena 'nārāyaṇaṃ mahājñeyam'; (mahānā-11.)",
    "GSP33bbdip13u:335": " ityādiśrutīnāmanirṇāyakatvaṃ ca syādityata āha - vāmane ceti //",
    "GSP33bbdip13u:336": " co 'pyarthe /",
    "GSP33bbdip13u:337": " asyāpyuktatvādavirodhaiti pūrveṇānvayaḥ /",
    "GSP33bbdip13u:338": " kimuktamityatastadvākyaṃ paṭhati - na tviti /",
    "GSP33bbdip13u:339": " turavadhāraṇe /",
    "GSP33bbdip13u:340": " 'nārāyaṇādīnāṃ';",
    "GSP33bbdip13u:341": " nārāyaṇa ityādīnamanyatra rudrādau sambhavo mukhyavṛttiḥ astīti śeṣaḥ /",
    "GSP33bbdip13u:342": " 'anyanāmnāṃ';",
    "GSP33bbdip13u:343": " rudrādiśabdānāṃ 'viṣṇureka eva gatiḥ';",
    "GSP33bbdip13u:344": " mukhyavācyaḥ prakīrtita ityarthaḥ /",
    "GSP33bbdip13u:345": " itiśabdasya vāmana ityanenānvayaḥ /",
    "GSP33bbdip13u:346": " tasya nārāyaṇādināmnāṃ anyatra niravakāśatvokteḥ na tacchrutīnāmanirṇāyakatvamiti vivakṣitasādhyenānvayaḥ /",
    "GSP33bbdip13u:347": " skānde ca -",
    "GSP33bbdip13u:348": " ṛte nārāyaṇādīni nāmāni puruṣottamaḥ /",
    "GSP33bbdip13u:349": " prādādanyatra bhagavān rājevarte svakaṃ puram // iti /",
    "GSP33bbdip13u:350": " bhagavannāmatvāviśeṣādrudrādināmavannārāyaṇādināmnāmapi rudrādau vṛttiḥ kiṃ na syādityata āha - skānde ceti //",
    "GSP33bbdip13u:351": " co 'pyarthaḥ samuccaye /",
    "GSP33bbdip13u:352": " asyāpyuktatvāditi pūrveṇānvayaḥ /",
    "GSP33bbdip13u:353": " kimuktamityatastadvākyaṃ paṭhati - ṛta iti //",
    "GSP33bbdip13u:354": " vinetyarthaḥ /",
    "GSP33bbdip13u:355": " 'anyatra'; anyebhyo rudrādibhyaḥ anyāni rudrādināmānītiśeṣaḥ /",
    "GSP33bbdip13u:356": " ādiśabdena viṣṇurityādikaṃ gṛhyate/",
    "GSP33bbdip13u:357": " atra dṛṣṭāntamāha - rājeti //",
    "GSP33bbdip13u:358": " yathā rājā svakaṃ puramṛte 'nyadamātyādibhyo dadāti tadvadityarthaḥ /",
    "GSP33bbdip13u:359": " itītyantasya skānde ityanenānvayaḥ /",
    "GSP33bbdip13u:360": " tasya ca nārāyaṇādināmnāmanyatra vṛttyabhāvasyoktatvānna sāmyamityupaskṛtenānvayaḥ /",
    "GSP33bbdip13u:361": " anena skānde nārāyaṇādināmnāṃ viṣṇorevoktatvānna sāmyamityanvayena pūrvaprayuktaivakārasya kṛtyāntaraṃ sūcitaṃ bhavati /",
    "GSP33bbdip13u:362": " caturmukhaśśatānando brahmaṇaḥ padmabhūriti /",
    "GSP33bbdip13u:363": " ugro bhasmadharo nagnaḥ kapālīti śivasya ca /",
    "GSP33bbdip13u:364": " viśeṣanāmāni dadau svakīyānyapi keśavaḥ //",
    "GSP33bbdip13u:365": " iti ca brāhme // 3 //",
    "GSP33bbdip13u:366": " yadyevaṃ rudrādiśabdāḥ viṣṇvaikaparāḥ tarhi kimucyate bhasmadharogratvādīnāṃ tacchabdatvam /",
    "GSP33bbdip13u:367": " viṣṇudattatvābhiprāyeṇa cet - tarhi rudrādiśabdā api tādṛśā iti kathaṃ tairnirṇayābhāva ityata āha - caturmukha iti //",
    "GSP33bbdip13u:368": " yadyapi svakīyāni,",
    "GSP33bbdip13u:369": " tathāpi 'keśavaḥ';",
    "GSP33bbdip13u:370": " brahmarudrapravartako viṣṇuḥ 'svakīyāni';",
    "GSP33bbdip13u:371": " mukhyataḥ svavācakānyeva caturmukhaḥ śatānandaḥ padmabhūriti 'viśeṣanāmāni';",
    "GSP33bbdip13u:372": " nāmaviśeṣāneva 'brahmaṇo';",
    "GSP33bbdip13u:373": " brahmaṇe dadāvityarthaḥ /",
    "GSP33bbdip13u:374": " 'nagnaḥ'; digambaraḥ /",
    "GSP33bbdip13u:375": " 'śivasya'; śivāya /",
    "GSP33bbdip13u:376": " castvarthaḥ /",
    "GSP33bbdip13u:377": " brāhma ityasyāpyuktatvāditi pūrveṇānvayaḥ /",
    "GSP33bbdip13u:378": " rudrādau bhasmadharogratvādereva viṣṇossakāśātprāptatveneti tadarthaḥ /",
    "GSP33bbdip13u:379": " tasya ca pūrvoktaṃ yuktamiti sādhyenānvayaḥ /",
    "GSP33bbdip13u:380": " sū - oṃ //",
    "GSP33bbdip13u:381": " prāṇabhṛc ca / BBs_1,3.4 /",
    "GSP33bbdip13u:382": " oṃ // 4 //",
    "GSP33bbdip13u:383": " etaireva hetubhirna jīvo vāyuśca /",
    "GSP33bbdip13u:384": " nanu 'sa eṣo 'ntaścarate bahudhā jāyamānaḥ'; (muṃ. 2-2-6.)",
    "GSP33bbdip13u:385": " iti jīvaliṅgaśravaṇātprāṇitvaprasiddheśca jīvasāmānyasya vā,",
    "GSP33bbdip13u:386": " viṣayabhūtalokādhāratvasya 'vāyunā vai gautama sūtreṇāyaṃ lokaḥ paraśca lokaḥ sarvāṇi bhūtāni saṃdṛbdhāni bhavanti'; (bṛ. 5-7-2.)",
    "GSP33bbdip13u:387": " iti śrutyantare vāyuniṣṭhatvena prasiddhatvādvāyorvātra prakaraṇe dyubhvādyāśrayatvena pratipādyatā kiṃ na syādityāśaṅkāṃ pariharatsūtraṃ paṭhitvā vyācaṣṭe - prāṇabhṛcceti //",
    "GSP33bbdip13u:388": " etairiti /",
    "GSP33bbdip13u:389": " ātmaśabdaḥ muktopasṛpyatvamatacchabdo rudrādiprāpakaśrutīnāṃ viṣṇuparatvamityevaṃrūpaiḥ pūrvoktahetubhirityarthaḥ /",
    "GSP33bbdip13u:390": " nātra hetvantaraṃ vācyamityevaśabdārthaḥ /",
    "GSP33bbdip13u:391": " jīvo vāyurityanena prāṇabhṛcchabdo vyākhyātaḥ /",
    "GSP33bbdip13u:392": " atra vācya ityanuṣajyate /",
    "GSP33bbdip13u:393": " caḥ samuccaye /",
    "GSP33bbdip13u:394": " anena sūtre caśabdaḥ prāguktahetūnāṃ nānumānamityato nañaśca samākarṣakaḥ /",
    "GSP33bbdip13u:395": " na kevalaṃ rudro 'tra na vācyaḥ,",
    "GSP33bbdip13u:396": " kintu jīvo vāyuśceti samuccayārthaścetyuktaṃ bhavati /",
    "GSP33bbdip13u:397": " 'ajāyamāno bahudhā vijāyate'; (tai.ā. 3-13-1.)",
    "GSP33bbdip13u:398": " iti tasyaiva bahudhā janmokteḥ // 4 //",
    "GSP33bbdip13u:399": " nanu 'vāyunā vai gautama';",
    "GSP33bbdip13u:400": " ityādiśruterviṣṇuparatvena vāyusādhakatvābhāve 'pi bahudhā janmākhyaliṅgena jīvo 'tra vācyaḥ kiṃ na syādityata āha - ajāyamāna iti //",
    "GSP33bbdip13u:401": " dehataḥ 'ajāyamānaḥ';",
    "GSP33bbdip13u:402": " avikurvāṇo 'bahudhā';",
    "GSP33bbdip13u:403": " rāmakṛṣṇādirūpeṇa 'vijāyate';",
    "GSP33bbdip13u:404": " tatra tatra prādurbhavatītyarthaḥ /",
    "GSP33bbdip13u:405": " itīti /",
    "GSP33bbdip13u:406": " iti puruṣasūktagatavākyenetyarthaḥ /",
    "GSP33bbdip13u:407": " yasya janmāsambhavo 'bhihitaḥ pūrvavādinā tasyaiva viṣmorna jīvasyetyevaśabdārthaḥ /",
    "GSP33bbdip13u:408": " tathā ca liṅgaṃ sāvakāśamiti na tadvirodha iti vākyaśeṣaḥ /",
    "GSP33bbdip13u:409": " sū - oṃ //",
    "GSP33bbdip13u:410": " bhedavyapadeśāt / BBs_1,3.5 /",
    "GSP33bbdip13u:411": " // oṃ // 5 //",
    "GSP33bbdip13u:412": " na caikyaṃ vācyam /",
    "GSP33bbdip13u:413": " 'juṣṭaṃ yadā paśyatyanyamīśamasya mahimānam'; (muṃ. 3-1-2.)",
    "GSP33bbdip13u:414": " iti bhedavyapadeśāt // 5 //",
    "GSP33bbdip13u:415": " nanu kiṃ jīvaliṅgasya viṣṇugatatvapratipādanāyāsena,",
    "GSP33bbdip13u:416": " liṅgabalājjīvasyaiva dyubhvādyāyatanatvaṃ syāt /",
    "GSP33bbdip13u:417": " na coktātmaśabdādihetuvirodhaḥ /",
    "GSP33bbdip13u:418": " jīveśābhedābhiprāyeṇa jīve 'pyātmaśabdādyuktisambhavādityāśaṅkāṃ pariharatsūtraṃ paṭhitvā vyācaṣṭe - bhedeti /",
    "GSP33bbdip13u:419": " naikyaṃ vācyamiti /",
    "GSP33bbdip13u:420": " jīveśvarayoratrābhipretamiti ca śeṣaḥ /",
    "GSP33bbdip13u:421": " anena sūtre nānumānamityato nañanuvartanīyaḥ /",
    "GSP33bbdip13u:422": " sa ca hetugatabhedapratiyoginā saṃyojya ityuktaṃ bhavati /",
    "GSP33bbdip13u:423": " caśabdo jīveśaikyaprayuktātmaśabdavācyataitatprakaraṇabodhyatāpi netisamuccayārthaḥ /",
    "GSP33bbdip13u:424": " kau'sau vyapadeśa ityata āha - juṣṭamiti /",
    "GSP33bbdip13u:425": " iti bhedavyapadeśāditi /",
    "GSP33bbdip13u:426": " iti bhedaśruterityarthaḥ /",
    "GSP33bbdip13u:427": " anena - 'juṣṭam';",
    "GSP33bbdip13u:428": " iti vākye 'paśyati';",
    "GSP33bbdip13u:429": " iti darśanakartṛtvena prakṛtajīvasyar iśapadokteścar iśvarādbhedokteḥ na tayoraikyamatrābhipretamiti vācyamiti sūtrārtha ukto bhavati /",
    "GSP33bbdip13u:430": " śrutistavānandamayanaye vyākṛtā /",
    "GSP33bbdip13u:431": " sū - oṃ //",
    "GSP33bbdip13u:432": " prakaraṇāt / BBs_1,3.6 /",
    "GSP33bbdip13u:433": " // oṃ // 6 //",
    "GSP33bbdip13u:434": " 'dve vidye veditavye'; (muṃ. 1-1-4.)",
    "GSP33bbdip13u:435": " iti tasya hyetatprakaraṇam // 6 //",
    "GSP33bbdip13u:436": " nanvatra jīvasya kasmāccidīśādanyatvamucyate,",
    "GSP33bbdip13u:437": " na paramātmanaḥ,",
    "GSP33bbdip13u:438": " ato na tayorbheda ityāśaṅkāṃ pariharatsūtramupanyasya vyācaṣṭe - prakaraṇāditi //",
    "GSP33bbdip13u:439": " itītyanantaram 'ityupakramyādhītam'; iti śeṣaḥ /",
    "GSP33bbdip13u:440": " 'hi'; yataḥ 'etat';",
    "GSP33bbdip13u:441": " juṣṭamityādivākyajātaṃ yataḥ 'tasyaiva';",
    "GSP33bbdip13u:442": " paravidyāviṣayasya paramātmana eva 'prakaraṇaṃ';",
    "GSP33bbdip13u:443": " nānyasyetyevaśabdārthaḥ /",
    "GSP33bbdip13u:444": " anena svaprakaraṇāt 'dve vidye veditavye';",
    "GSP33bbdip13u:445": " iti paravidyāviṣayavastuno 'trādhītatvena viṣṇuprakaraṇatvātparamātmana eva bhedavyapadeśāvagateḥ na jīvaparamātnorabhedo 'trābhipreta iti vācyamiti sūtrayojanā darśitā bhavati /",
    "GSP33bbdip13u:446": " sū - oṃ //",
    "GSP33bbdip13u:447": " sthityadanābhyāṃ ca / BBs_1,3.7 /",
    "GSP33bbdip13u:448": " // oṃ // 7 //",
    "GSP33bbdip13u:449": " dvāsuparṇā sayujā sakhāyā samānaṃ bṛkṣaṃ pariṣasvajāte /",
    "GSP33bbdip13u:450": " tayoranyaḥ pippalaṃ svādvattyanaśnannanyo abhicākaśīti // (muṃ.3-1-1.)",
    "GSP33bbdip13u:451": " itir iśajīvayoḥ sthityadanokteḥ // 7 //",
    "GSP33bbdip13u:452": " // iti dyubhvādhiprakaṇam // 1 //",
    "GSP33bbdip13u:453": " na kevalaṃ 'juṣṭam';",
    "GSP33bbdip13u:454": " iti bhedaśruterna jīveśabhedo 'tra prakaraṇe vivakṣita iti jñāyate,",
    "GSP33bbdip13u:455": " kintu liṅgādapītyāha sūtrakṛt - sthitīti //",
    "GSP33bbdip13u:456": " tadasiddhivāraṇāya śrutyudāharaṇena vyācaṣṭe - dvā suparṇeti /",
    "GSP33bbdip13u:457": " anena - 'dvā suparṇā';",
    "GSP33bbdip13u:458": " ityatra śrutābhyāḥ karmaphalānupajīvanāvasthititadupajīvanābhyāṃ hetubhyāṃ ca naivātra jīveśayoraikyaṃ vācyamiti sūtrārtha ukto bhavati /",
    "GSP33bbdip13u:459": " caśabdastu hetusamuccāyaka iti spaṣṭatvānna vyākhyātaḥ /",
    "GSP33bbdip13u:460": " śrutāvadanasya prāthamye 'pi sthiterīśasambandhitvenābhyarhitatvādalpākṣaratvācca sūtre tadanusāreṇa bhāṣye ca śrautakramamullaṅghya sthiteḥ prathamamuktiḥ /",
    "GSP33bbdip13u:461": " 'sayujā'; sayujau saṃyuktau upakāryopakārakabhāvavattayā parasparāparihāreṇa vartamānau 'sakhāyā';",
    "GSP33bbdip13u:462": " sakhāyau prītyā ekadeśasthau 'dvā';",
    "GSP33bbdip13u:463": " dvau 'suparṇā'; suparṇau /",
    "GSP33bbdip13u:464": " suparṇasarūpau /",
    "GSP33bbdip13u:465": " 'suparṇā sakhāyā';",
    "GSP33bbdip13u:466": " iti viśeṣaṇasvārasyādasya samajīvamātraviṣayatve suṣṭhuparamānandarūpau jīveśvarau 'samānam';",
    "GSP33bbdip13u:467": " ekaṃ 'vṛkṣaṃ';",
    "GSP33bbdip13u:468": " dehākhyam aśvatthaṃ 'pariṣasvajāteḥ';",
    "GSP33bbdip13u:469": " āliliṅgatuḥ /",
    "GSP33bbdip13u:470": " 'tayoḥ'; suparṇayormadhyer iśvarāt 'anyo';",
    "GSP33bbdip13u:471": " jīvaḥ 'pippalam';",
    "GSP33bbdip13u:472": " aśvatthaphalarūpaṃ dehajanitakarmaphalam 'atti';",
    "GSP33bbdip13u:473": " asvādveva svādutvenaiva aśnāti /",
    "GSP33bbdip13u:474": " jīvāt 'anyarḥ';",
    "GSP33bbdip13u:475": " iśvarastu 'anaśnan';",
    "GSP33bbdip13u:476": " jīvādyamevābhuñjānaḥ 'abhi';",
    "GSP33bbdip13u:477": " abhitaḥ 'cākaśīti'; prakāśate /",
    "GSP33bbdip13u:478": " na tu svasthityai jīvavatkarmaphalamapekṣata iti muṇḍakaśrutyarthaḥ // 1 //",
    "GSP33bbdip13u:479": " // iti dyubhvādhikaraṇam // 1 //",
    "GSP33bbdip13u:480": " // 2. bhūmādhikaraṇam //",
    "GSP33bbdip13u:481": " 'prāṇo vā āśayā bhūyān';",
    "GSP33bbdip13u:482": " ityuktvā 'yo vai bhūmā tatsukham';",
    "GSP33bbdip13u:483": " (chāṃ. 7-23.) ityuktestasyaiva bhūmatvaprāptiḥ /",
    "GSP33bbdip13u:484": " atrādhikaraṇe bhūmanāmno viṣṇau samanvayaḥ pratipādyate /",
    "GSP33bbdip13u:485": " bhūmaśabdaśca 'bhūmnaḥ kratuvat';",
    "GSP33bbdip13u:486": " ityādau kvaciddharmavācako 'pyatra pūrṇarūpadharmivacanaḥ /",
    "GSP33bbdip13u:487": " pūrṇatvaṃ ca guṇata uttamatvamiti dhyeyam /",
    "GSP33bbdip13u:488": " śrutyādisaṅgatiṃ viṣayādikaṃ ca sūcayan sayuktikaṃ pūrvapakṣaṃ darśayati - prāṇa iti //",
    "GSP33bbdip13u:489": " 'chāndogye'; ityādau upaskāryam /",
    "GSP33bbdip13u:490": " 'ityuktvā'; ityupakrametyupalakṣaṇam /",
    "GSP33bbdip13u:491": " taduttamamanuktvetyapi draṣṭavyam /",
    "GSP33bbdip13u:492": " ata eva tasyaiva prāṇasyaivetyevakāro 'nyavyavacchedakaḥ prāyoji /",
    "GSP33bbdip13u:493": " śrutau pūrvapakṣe prāṇaśabdo vāyumātraparaḥ /",
    "GSP33bbdip13u:494": " siddhānte tu bhāṣyarītyā vāyuviṣṇūbhayaparaḥ /",
    "GSP33bbdip13u:495": " nyāyavivaraṇachāndogyabhāṣyarītyā tu vāyumātraparaḥ /",
    "GSP33bbdip13u:496": " na ca vāyuviṣṇūbhayavācitvaṃ vāyumātravācitvamityarthadvayaṃ viruddham /",
    "GSP33bbdip13u:497": " antaryāmivivakṣayā bhāṣyasya tadavivakṣayā vivaraṇādeḥ pravṛttatvāt /",
    "GSP33bbdip13u:498": " yathā 'ātmanaḥ ākāśaḥ'; (tai. 2-1.)",
    "GSP33bbdip13u:499": " ityatra sambhūtaśabdasyānekārthatve 'ntaryāmiviṣṇurapyākāśapadenocyate /",
    "GSP33bbdip13u:500": " tasya janimātrārthatve tu na tena sa ucyate /",
    "GSP33bbdip13u:501": " tathā tattvapradīpe tu 'abhyupagamavādatvāt';",
    "GSP33bbdip13u:502": " ityādinā ayaṃ prāṇo viṣṇurityabhyupetya vādena bhāṣyaṃ pravṛttam, ityuktam /",
    "GSP33bbdip13u:503": " tathā cādyapakṣe prāṇaḥ 'āśāyāḥ';",
    "GSP33bbdip13u:504": " bhāratyāḥ 'bhūyān';",
    "GSP33bbdip13u:505": " guṇato jyeṣṭhaḥ /",
    "GSP33bbdip13u:506": " evaṃ 'prāṇaḥ';",
    "GSP33bbdip13u:507": " tadantaryāmī viṣṇurantaryāmitvādeva tata āśāyāśca bhūyānityarthaḥ /",
    "GSP33bbdip13u:508": " anena pūrvamānandamayaśabdoktasajātīyotkṛṣṭatvarūpapūrṇatvasyeha vāyāvākṣepādānandamayādhikaraṇenāsyākṣepikī saṅgatiḥ sūcitā /",
    "GSP33bbdip13u:509": " chāndogaśrutyukto bhūmākhyo viṣayaḥ,",
    "GSP33bbdip13u:510": " kiṃ vāyuruta viṣṇuriti sandehaśca sūcitaḥ /",
    "GSP33bbdip13u:511": " tathā tasyaiva bhūmatvaprāptiriti pūrvapakṣaḥ /",
    "GSP33bbdip13u:512": " tatra prāṇopakramataduttamānuktirūpayuktiśca darśitā bhavati /",
    "GSP33bbdip13u:513": " 'yo vai bhūmā tatsukhaṃ nālpe sukhamasti bhūmaiva sukham';",
    "GSP33bbdip13u:514": " iti vākye sukhaśabdaḥ pūrṇasukhārthaḥ /",
    "GSP33bbdip13u:515": " 'yatsukhaṃ sa bhūmā';",
    "GSP33bbdip13u:516": " iti vyāsatīrthīyokteḥ,",
    "GSP33bbdip13u:517": " sarvanāmāni paryāyeṇa tattalliṅgabhāñjītyukteśca nirupapadasukhaśabdamātrasyāpi pūrṇasukhārthatvāt /",
    "GSP33bbdip13u:518": " yadananyādhīnapūrṇānandasukhaṃ sa bhūmā guṇataḥ pūrṇo nārāyaṇa ityuddeśyavidheyayorvyatyayaḥ /",
    "GSP33bbdip13u:519": " ata eva svātantryeṇa sukhasya viśeṣaṇāt na muktajīveṣvanaikāntyamityāśayena tadupapādayati - nālpa iti /",
    "GSP33bbdip13u:520": " 'alpe'; apūrṇe muktajīve tatprasādaṃ vinā yataḥ sukhaṃ nāstītyarthaḥ /",
    "GSP33bbdip13u:521": " nigamayati - bhūmaiva sukhamiti /",
    "GSP33bbdip13u:522": " atrāpi vyatyayaḥ /",
    "GSP33bbdip13u:523": " 'utkrāntaprāṇān'; (chāṃ. 7-15-3.)",
    "GSP33bbdip13u:524": " ityāditalliṅgatprāṇaśabdaśca vāyuvācīti /",
    "GSP33bbdip13u:525": " nanu 'prāṇo vā āśāyā bhūyān';",
    "GSP33bbdip13u:526": " ityuktaprāṇaśabdasya 'ata eva prāṇaḥ';",
    "GSP33bbdip13u:527": " ityuktarītyā viṣṇuparatvādviṣṇoreva bhūmatvaprāpteḥ kathaṃ prāṇaśabdabalādvāyorbhūmatvaprāptirityata āha - utkrānteti //",
    "GSP33bbdip13u:528": " ityādīti /",
    "GSP33bbdip13u:529": " luptavibhaktiko nirdeśaḥ /",
    "GSP33bbdip13u:530": " ādiśabdena 'utkrāntaprāṇān śūlena samāsaṃ vyatiṣaṃ dahet nainaṃ brūyuḥ pitṛhāsīti';",
    "GSP33bbdip13u:531": " samagravākyaṃ gṛhyate /",
    "GSP33bbdip13u:532": " tacca tat liṅgaṃ ca,",
    "GSP33bbdip13u:533": " tasya liṅgamiti ca vigrahaḥ /",
    "GSP33bbdip13u:534": " ayamiti śeṣaḥ /",
    "GSP33bbdip13u:535": " caśabdo 'vadhāraṇe /",
    "GSP33bbdip13u:536": " vāyuvācī ceti bhinnakramaḥ /",
    "GSP33bbdip13u:537": " tathā ca 'ayaṃ';",
    "GSP33bbdip13u:538": " prāṇaśabdo 'vāyuvācyeva';",
    "GSP33bbdip13u:539": " na viṣṇuvācī /",
    "GSP33bbdip13u:540": " kutaḥ? 'utkrāntaprāṇān';",
    "GSP33bbdip13u:541": " ityādau 'talliṅgāt';",
    "GSP33bbdip13u:542": " tasya prāṇasyotkramaṇādirūpaliṅgaśravaṇāditi yojanā /",
    "GSP33bbdip13u:543": " utkrāntaḥ prāṇo yebhyaste tathoktāḥ /",
    "GSP33bbdip13u:544": " tānmātṛpitrācāryādīn 'samāsaṃ';",
    "GSP33bbdip13u:545": " sākalyena 'vyatiṣam';",
    "GSP33bbdip13u:546": " ekadeśena ca śūlena viluṇṭhya yadi dahetputraḥ śiṣyo vā tathā nainaṃ brūyuḥ janāḥ /",
    "GSP33bbdip13u:547": " kimiti? - pitṛhāsīti mātṛhāsīti /",
    "GSP33bbdip13u:548": " mukhyaprāṇasannidhānābhāvāditi bhāvaḥ /",
    "GSP33bbdip13u:549": " iti śrutyarthaḥ /",
    "GSP33bbdip13u:550": " ato vakti -",
    "GSP33bbdip13u:551": " sū - oṃ //",
    "GSP33bbdip13u:552": " bhūmā saṃprasādādadhyupadeśāt / BBs_1,3.8 /",
    "GSP33bbdip13u:553": " // oṃ // 8 //",
    "GSP33bbdip13u:554": " 'samprasādāt';",
    "GSP33bbdip13u:555": " pūrṇasukharūpatvāt 'adhyupadeśāt';",
    "GSP33bbdip13u:556": " sarveṣāmuparyupadeśācca viṣṇureva bhūmā /",
    "GSP33bbdip13u:557": " siddhāntayatsūtramavatārayati - ata iti //",
    "GSP33bbdip13u:558": " sūtre prasīdatyanena jana iti prasādaḥ sukham,",
    "GSP33bbdip13u:559": " samyakprasādaḥ samprasādaḥ,",
    "GSP33bbdip13u:560": " tasmāditi vigraharḥ /",
    "GSP33bbdip13u:561": " iśvare sukhamiva duḥkhamapi syāditi nāśaṅkyaṃ,",
    "GSP33bbdip13u:562": " pūrṇasukhakāryeṇa samyakprasādena duḥkhābhāvaniścayādityāśayena prayuktaṃ samprasādāditi hetumanūdya vyācaṣṭe - samprasādāditi /",
    "GSP33bbdip13u:563": " uttarasūtrasthacaśabdo 'trākarṣaṇīya ityāśayena 'adhyupadeśāt';",
    "GSP33bbdip13u:564": " ityetaddhetvantaraparatayānūdya vyākhyāti - adhyupadeśāditi //",
    "GSP33bbdip13u:565": " nāmādīnāṃ sarveṣām 'upari';",
    "GSP33bbdip13u:566": " taduttamatvena 'upadeśāt';",
    "GSP33bbdip13u:567": " ukterityarthaḥ /",
    "GSP33bbdip13u:568": " co hetusamuccaye /",
    "GSP33bbdip13u:569": " atrādhītyeva hetuḥ,",
    "GSP33bbdip13u:570": " na tu samagra eko hetuḥ /",
    "GSP33bbdip13u:571": " sa ceśvaravacano bhāvapradhānaḥ,",
    "GSP33bbdip13u:572": " viśeṣānukteḥ akhileśvaratvāditi hetvarthaḥ akhileśatvādityanuvyākhyānasudhokto jñātavyaḥ /",
    "GSP33bbdip13u:573": " asiddhiparihārāyopadeśaparyantaṃ dhāvanam /",
    "GSP33bbdip13u:574": " prāyapāṭhādbhūmno 'khilādhipaprāṇādhipatye akhilādhipatyaṃ siddhyatīti bhāvaḥ /",
    "GSP33bbdip13u:575": " samanvayasūtrādanuvṛttasya tattvitividheyasamarpakasyārthamāha - viṣṇureveti bhūmā viṣṇurevetyanvayaḥ/",
    "GSP33bbdip13u:576": " 'sahasraśīrṣaṃ devaṃ viśvākṣaṃ viśvaśambhuvam /",
    "GSP33bbdip13u:577": " viśvaṃ nārāyaṇaṃ devamakṣaraṃ paramaṃ padam //",
    "GSP33bbdip13u:578": " viśvataḥ paramāṃ nityam';",
    "GSP33bbdip13u:579": " iti hi śrutiḥ (mahānā. 11.) /",
    "GSP33bbdip13u:580": " pūrṇasukhatvādikaṃ kuto viṣṇutvaniścāyakamityata āha - sahasreti //",
    "GSP33bbdip13u:581": " iti hīti /",
    "GSP33bbdip13u:582": " 'hi'; yasmāt 'iti';",
    "GSP33bbdip13u:583": " nārāyaṇānuvākagatā śrutirasti,",
    "GSP33bbdip13u:584": " tasmātsamprasādāt viṣṇutvaniścayo bhavatyevetyarthaḥ /",
    "GSP33bbdip13u:585": " 'sahasraśīrṣaṃ';",
    "GSP33bbdip13u:586": " sahasrapadopalakṣitāmitamūrdhānaṃ 'devaṃ';",
    "GSP33bbdip13u:587": " prakāśarūpaṃ viśvato darśanādakṣyasyeti viśvākṣaṃ 'viśvaśambhuvaṃ';",
    "GSP33bbdip13u:588": " pūrṇasukhāśrayaṃ 'viśvaṃ';",
    "GSP33bbdip13u:589": " jagatpraviṣṭatvena vartamānaṃ 'nārāyaṇaṃ';",
    "GSP33bbdip13u:590": " muktasaṅghe vyaktam 'akṣaraṃ';",
    "GSP33bbdip13u:591": " svarūpato nāśarahitam akṣeṣu ramamāṇaṃ vā /",
    "GSP33bbdip13u:592": " parebhyo brahmādibhyo 'dhikatvena mīyata iti parā mā yasyeti vā paramastaṃ paramaṃ 'padaṃ';",
    "GSP33bbdip13u:593": " prāpyaṃ viśvataḥ paramaścāsāvaśceti vigrahaḥ,",
    "GSP33bbdip13u:594": " savarṇadīrghaḥ /",
    "GSP33bbdip13u:595": " somapāśabdavadayaṃ śabdaḥ /",
    "GSP33bbdip13u:596": " sudhārītyā ābantatvāśrayeṇa liṅgavyatyayo vā /",
    "GSP33bbdip13u:597": " tathā ca 'viśvataḥparamāṃ';",
    "GSP33bbdip13u:598": " sarvasmāduttamam akāravācyaṃ sarvottamaṃ vā 'nityaṃ';",
    "GSP33bbdip13u:599": " dehato nāśarahitaṃ 'viśvaṃ';",
    "GSP33bbdip13u:600": " guṇaiḥ pūrṇaṃ yajñeṣu haviḥsvīkaraṇāt harivarṇatvācca 'hariṃ';",
    "GSP33bbdip13u:601": " 'devaṃ';",
    "GSP33bbdip13u:602": " krīḍādiguṇakaṃ 'nārāyaṇaṃ';",
    "GSP33bbdip13u:603": " tadākhyaṃ devaṃ tadviśvamupajīvatīti śrutyarthaḥ /",
    "GSP33bbdip13u:604": " yadyapi viśvataḥ paramam iti drāviḍapāṭhaḥ /",
    "GSP33bbdip13u:605": " tathāpyāndhrapāṭhamanusṛtya paramāmityuktam /",
    "GSP33bbdip13u:606": " 'tamutkrāmantaṃ prāṇo 'nūtkrāmati'; (bṛ. 6-4-2.)",
    "GSP33bbdip13u:607": " ityādinā notkramaṇādiliṅgavirodho 'pi // 8 //",
    "GSP33bbdip13u:608": " atra prāṇaśabdena viṣṇorvācyatvāṅgīkāre prāguktatkramaṇādiliṅgavirodha ityato netyāha - tamiti //",
    "GSP33bbdip13u:609": " prathamādiśabdena taduttaravākyāni dvitīyena talliṅgāntarāṇi ca gṛhyante /",
    "GSP33bbdip13u:610": " apiśabdaḥ samuccaye,",
    "GSP33bbdip13u:611": " yadyapi tathāpītyarthe ca /",
    "GSP33bbdip13u:612": " tathā ca - na kevalaṃ prāṇaśabdopakramavirodhaḥ,",
    "GSP33bbdip13u:613": " tasya viṣṇuparatvāt,",
    "GSP33bbdip13u:614": " kintu 'api'; atra prāṇaśabdena viṣṇorvācyatvāṅgīkāre utkramaṇādiliṅgavirodho nāsti /",
    "GSP33bbdip13u:615": " kutaḥ? 'api'; tathāpi sarvagate 'pi viṣṇāvutkramaṇādiliṅgasya 'tamutkrāmantam';",
    "GSP33bbdip13u:616": " ityādinā vājasaneyavākyena siddhatvāditi yojanā /",
    "GSP33bbdip13u:617": " śrutisiddher'the lokadṛṣṭivirodho 'kiñcitkara iti bhāvaḥ /",
    "GSP33bbdip13u:618": " 'tasya haitasya hṛdayasyāgraṃ pradyotate /",
    "GSP33bbdip13u:619": " tena pradyotenaiṣa ātmā niṣkrāmati'; (bṛ. 6-4-2.)",
    "GSP33bbdip13u:620": " iti pūrvavākye prakṛtaḥ paramātmā tacchabdena parāmṛśyate /",
    "GSP33bbdip13u:621": " tathā ca pradyotitahṛdayāgreṇāparokṣajñānidehāt 'utkrāmantaṃ';",
    "GSP33bbdip13u:622": " nirgacchantaṃ paramātmānamanusṛtya 'prāṇo';",
    "GSP33bbdip13u:623": " mukhyavāyuḥ 'utkrāmati';",
    "GSP33bbdip13u:624": " dehānnirgacchatīti śrutyarthaḥ /",
    "GSP33bbdip13u:625": " sū - oṃ //",
    "GSP33bbdip13u:626": " dharmopapatteś ca / BBs_1,3.9 /",
    "GSP33bbdip13u:627": " // oṃ // 9 //",
    "GSP33bbdip13u:628": " sarvagatatvādidharmopapatteśca // 9 //",
    "GSP33bbdip13u:629": " // iti bhūmādhikaraṇam // 2 //",
    "GSP33bbdip13u:630": " yuktyantareṇa viṣṇorbhūmatvapratipādakaṃ sūtramupanyasya vyācaṣṭe - dharmeti //",
    "GSP33bbdip13u:631": " ādipadena svātantryasvapratiṣṭhitvādikaṃ gṛhyate /",
    "GSP33bbdip13u:632": " asya hetorviṣṇureva bhūmeti pradhānasādhyenānvayaḥ /",
    "GSP33bbdip13u:633": " yadyapi chāndogye 'yatra nānyat'; (chāṃ. 7-24-1.)",
    "GSP33bbdip13u:634": " iti svātantryabodhakavākyānantaraṃ 'sa evādhastāt'; (chāṃ. 7-25.)",
    "GSP33bbdip13u:635": " iti sarvagatatvābhidhāyakavākyaśravaṇāt prathamaśrutasvātantryadharmaṃ svaśabdena gṛhītvā sarvagatatvāmādiśabdena grāhyam /",
    "GSP33bbdip13u:636": " tathāpi tadvākye bhūmatvaniyatasarvagatatvasya spaṣṭaṃ pratītestadeva vācakaśabdena gṛhītamiti draṣṭavyam /",
    "GSP33bbdip13u:637": " anena - sūtre co yuktisamuccaye dharmaśabdātparamanveti /",
    "GSP33bbdip13u:638": " liṅgasya niravakāśatvajñāpanāyopapattiparyantaṃ dhāvanam /",
    "GSP33bbdip13u:639": " tathā ca na kevalaṃ samprasādādeḥ,",
    "GSP33bbdip13u:640": " kintu 'sa evādhastātsa upariṣṭātsa paścātsa purastātsa dakṣiṇataḥ sa uttarataḥ sa evedaṃ sarvam'; (chāṃ. 7-25-1.)",
    "GSP33bbdip13u:641": " iti vākye, tathā - 'yatra nānyatpaśyati nānyacchṛṇoti nānyadvijānāti sa bhūmā'; (chāṃ. 7-24-1.)",
    "GSP33bbdip13u:642": " iti vākye, tathā - 'sa bhagavaḥ kasmin pratiṣṭhita iti sve mahimni'; (chāṃ. 7-24-1.)",
    "GSP33bbdip13u:643": " ityādi vākye ca sarvagatatvādidharmaśravaṇācca bhūmā viṣṇureva,",
    "GSP33bbdip13u:644": " teṣāṃ ca dharmāṇāṃ viṣṇāvevopapatteriti sūtrārtha ukto bhavati /",
    "GSP33bbdip13u:645": " 'saḥ'; bhūmaśabdito nārāyaṇaḥ adhaḥ upari paścātpurastāddakṣiṇata uttarataḥ sarvatrāsti /",
    "GSP33bbdip13u:646": " tatprayojanamāha - sa evedaṃ sarvamiti /",
    "GSP33bbdip13u:647": " tenaivedaṃ jagadvyāptaṃ sa eva sarvasattāpradastadarthameva sarvatra tiṣṭhatītyarthaḥ /",
    "GSP33bbdip13u:648": " 'yatra'; yadvinā yadadhīnaṃ vinā anyannapaśyatyadhikārī sarvameva tadadhīnaṃ paśyati,",
    "GSP33bbdip13u:649": " tathaiva śṛṇoti,",
    "GSP33bbdip13u:650": " vijānāti ca sa bhūmetyarthaḥ /",
    "GSP33bbdip13u:651": " 'yatra'; yasmin dṛṣṭe 'nyatsvatantraṃ na paśyatīti vā /",
    "GSP33bbdip13u:652": " he 'bhagavo'; bhagavān sa bhūmā kasmin pratiṣṭhita iti nāradapraśne mahimaguṇātmake 'sve';",
    "GSP33bbdip13u:653": " svasmin svakīye mahimni vā svayaṃ 'pratiṣṭhitaḥ';",
    "GSP33bbdip13u:654": " āśrita iti sanatkumāraḥ pratyāheti śrutyarthaḥ // 2 //",
    "GSP33bbdip13u:655": " // iti bhūmādhikaraṇam // 2 //",
    "GSP33bbdip13u:656": " // 3. akṣarādhikaraṇam //",
    "GSP33bbdip13u:657": " adṛśyatvādiguṇā viṣṇoruktāḥ /",
    "GSP33bbdip13u:658": " 'adṛṣṭaṃ draṣṭraśrutaṃ",
    "GSP33bbdip13u:659": " śrotṛ'; (bṛ. 5-8-11.) ityādinā /",
    "GSP33bbdip13u:660": " 'ahaṃ somamāhanasaṃ",
    "GSP33bbdip13u:661": " bibharmi'; (ṛ. 10-125-2.) ityādestasyāpi",
    "GSP33bbdip13u:662": " sambhavānmadhyamākṣarasyoktā iti /",
    "GSP33bbdip13u:663": " atrādhikaraṇe 'kṣaranāmasamanvayaḥ kriyate /",
    "GSP33bbdip13u:664": " śrutyādisaṅgatiṃ viṣayavākyamudāhṛtya viṣayādikaṃ ca sūcayan sayuktikaṃ pūrvapakṣaṃ ca darśayati -adṛśyatvādīti //",
    "GSP33bbdip13u:665": " uktāityasyāvṛttiḥ /",
    "GSP33bbdip13u:666": " te iti śeṣaḥ /",
    "GSP33bbdip13u:667": " ādyādiśabdenāgrāhyatvādi gṛhyate /",
    "GSP33bbdip13u:668": " guṇā ityanena candrādityādyādhāratvaguṇo 'pi gṛhyate /",
    "GSP33bbdip13u:669": " dvitīyādiśabdena 'aśrutaṃ śrotramataṃ mantravijñātaṃ vijñātṛnānyadato 'sti draṣṭṛ",
    "GSP33bbdip13u:670": " nānyadato 'sti śrotṛ nānyadato 'sti mantṛ nānyadato 'sti vijñātṛ etasmin khalvakṣare",
    "GSP33bbdip13u:671": " gārgyākāśa otaśca protaśca'; (bṛ.5-8-11.)",
    "GSP33bbdip13u:672": " iti śiṣṭavākyam,",
    "GSP33bbdip13u:673": " tathā - 'etasya vā akṣarasya praśāsane gārgi sūryācandramasau vidhṛtau tiṣṭhataḥ'; (bṛ. 5-8-9.)",
    "GSP33bbdip13u:674": " iti vākyaṃ ca gṛhyate /",
    "GSP33bbdip13u:675": " tṛtīyādiśabdena 'ahaṃ tvaṣṭāramuta pūṣaṇaṃ bhagam'; (ṛ. 10-125-2.)",
    "GSP33bbdip13u:676": " iti vākyam, tathā - ye tvakṣaramanirdeśyamavyaktaṃ paryupāsate /",
    "GSP33bbdip13u:677": " sarvatragamacintyaṃ ca kūṭasthamacalaṃ dhruvam // (gī. 12-3.)",
    "GSP33bbdip13u:678": " iti gītāvākyam /",
    "GSP33bbdip13u:679": " āsīdidaṃ tamobhūtamaprajñātamalakṣaṇam /",
    "GSP33bbdip13u:680": " apratarkyamavijñeyaṃ prasuptamiva sarvataḥ //",
    "GSP33bbdip13u:681": " iti tadbhāṣyodāhṛtavākyaṃ ca gṛhyate /",
    "GSP33bbdip13u:682": " caśabdenākṣaraśabdasya śrītattve prasiddheśceti akṣarapadasūcito hetuḥ samuccīyate /",
    "GSP33bbdip13u:683": " tasyetipadamāvartate,",
    "GSP33bbdip13u:684": " vipariṇamyate ca /",
    "GSP33bbdip13u:685": " na kevalaṃ viṣṇoreva,",
    "GSP33bbdip13u:686": " kintu 'tasya';",
    "GSP33bbdip13u:687": " akṣarasyāpītyaperarthaḥ /",
    "GSP33bbdip13u:688": " viṣṇujaḍavyāvṛttyarthaṃ - madhyameti /",
    "GSP33bbdip13u:689": " 'bhūmatvaprāptiḥ';",
    "GSP33bbdip13u:690": " iti pūrvapākyādbuddhyā vivekena prāptiritipadamatrānuvartate /",
    "GSP33bbdip13u:691": " tathā ca - pūrvamadṛśyatvādhikaraṇe ye adṛśyatvādiguṇā akṣarasya viṣṇoruktāḥ /",
    "GSP33bbdip13u:692": " te vājasaneyake 'tadvā etadakṣaraṃ gārgi adṛṣṭaṃ draṣṭṛ';",
    "GSP33bbdip13u:693": " ityādinā vākyena 'madhyamākṣarasya';",
    "GSP33bbdip13u:694": " śrītattvasya 'uktāḥ';",
    "GSP33bbdip13u:695": " ucyante ityekā yojanā /",
    "GSP33bbdip13u:696": " aparā tu - 'tasya';",
    "GSP33bbdip13u:697": " teṣāmadṛśyatvādiguṇānāṃ 'tasya';",
    "GSP33bbdip13u:698": " tasmin madhyamākṣare 'pi sambhavādyuktatvāt 'tasya';",
    "GSP33bbdip13u:699": " candrādyādhāratvaliṅgasyāpi 'ahaṃ somamāhanasam';",
    "GSP33bbdip13u:700": " ityādivākyāttasminnakṣare upapatteḥ 'tasya';",
    "GSP33bbdip13u:701": " akṣaraśabdasya tasmin madhyamākṣare prasiddheśca 'tasya';",
    "GSP33bbdip13u:702": " madhyamākṣarasyāpi 'tasya';",
    "GSP33bbdip13u:703": " akṣaranāmavācyatvasya prāptiriti /",
    "GSP33bbdip13u:704": " tatrādyayojanāyām adṛśyatvādhikaraṇoktādṛśyatvādiguṇakākṣarasya viṣṇvanyatvākṣepāttenāsyākṣepikī saṅgatiruktā bhavati /",
    "GSP33bbdip13u:705": " tathākṣarākhyo viṣayaḥ,",
    "GSP33bbdip13u:706": " draṣṭṛtvābhidhāyakottaravākyaparyālocanayā jaḍavyāvṛtteḥ /",
    "GSP33bbdip13u:707": " kiṃ cetanaprakṛtirutaviṣṇuriti saṃśayaśca sūcitaḥ /",
    "GSP33bbdip13u:708": " dvitīyayojanāyāṃ sayuktikaḥ pūrvapakṣaḥ pradarśita iti jñātavyam /",
    "GSP33bbdip13u:709": " 'tadvā'; ityādeḥ siddhāntarītyāyamarthaḥ - 'tat';",
    "GSP33bbdip13u:710": " ākāśāśrayatvena vakṣyamāṇam 'akṣaraṃ';",
    "GSP33bbdip13u:711": " na kṣaratītyakṣaraśabdavācyaṃ brahma 'etat';",
    "GSP33bbdip13u:712": " etallakṣaṇakaṃ ca prasiddham /",
    "GSP33bbdip13u:713": " tadevāha - adṛṣṭamityādinā /",
    "GSP33bbdip13u:714": " anyaiḥ sākalyena adṛṣṭatvātsvayaṃ draṣṭṛtvādadṛṣṭaṃ draṣṭrityucyate /",
    "GSP33bbdip13u:715": " evamuttaravākyamapi vyākhyeyam /",
    "GSP33bbdip13u:716": " draṣṭṛtvādau viśeṣamāha - neti /",
    "GSP33bbdip13u:717": " 'ataḥ'; akṣarādanyat svātantryeṇa draṣṭṛ śrotṛ mantṛ jñātṛ ca nāstītyarthaḥ /",
    "GSP33bbdip13u:718": " 'etasmin'; evaṃbhūte 'kṣaraśabdite brahmaṇi dīptinimittākāśapadoktaṃ śrītattvam 'otaśca protaśca';",
    "GSP33bbdip13u:719": " atrotaṃ ca protaṃ ca /",
    "GSP33bbdip13u:720": " tathā ca sarvakāreṇa tadāśritaṃ khalvityarthaḥ /",
    "GSP33bbdip13u:721": " gārgīti yājñavalkyakartṛkapatnīsambodhanam /",
    "GSP33bbdip13u:722": " 'etasya vā akṣarasya';",
    "GSP33bbdip13u:723": " viṣṇoḥ 'praśāsane';",
    "GSP33bbdip13u:724": " ājñāyāmiti nimittasaptamī /",
    "GSP33bbdip13u:725": " tathā ca ājñāmātrāt 'sūryācandramasau';",
    "GSP33bbdip13u:726": " 'keśau sūryavidhū matau';",
    "GSP33bbdip13u:727": " iti bṛhadbhāṣyokterbrahmarudrau bhāṣyaṭīkārītyā prasiddharavicandrau ca 'vidhṛtau';",
    "GSP33bbdip13u:728": " viśeṣeṇa dhṛtau bhavata iti /",
    "GSP33bbdip13u:729": " pūrvapakṣī tu akṣaraśabdaṃ śrītattvaparaṃ manyate /",
    "GSP33bbdip13u:730": " tatpakṣe ākāśaśabdaḥ prakṛtyanyatatpoṣyaparaḥ /",
    "GSP33bbdip13u:731": " aham 'āhanasaṃ';",
    "GSP33bbdip13u:732": " svābhimanyamānalatādvārā yajñeṣvabhiṣūyamāṇaṃ 'somaṃ';",
    "GSP33bbdip13u:733": " somalatābhimāninaṃ candraṃ tvaṣṭāraṃ ca 'uta pūṣaṇaṃ';",
    "GSP33bbdip13u:734": " pūṣaṇaṃ ca bhagaṃ ca 'bibharmi';",
    "GSP33bbdip13u:735": " dadhāmītyaṃbhraṇīvākyasyārthaḥ /",
    "GSP33bbdip13u:736": " tvaṣṭrādayastu sūryaprabhedāḥ /",
    "GSP33bbdip13u:737": " tattvapradīpasattarkadīpāvalyostu bṛhadbhāṣyānusāreṇa 'somam';",
    "GSP33bbdip13u:738": " umayā sahitam 'āhanasam';",
    "GSP33bbdip13u:739": " āsamantāt hantāraṃ saṃhartāraṃ rudraṃ bibharmīti vyākhyātam /",
    "GSP33bbdip13u:740": " 'akṣaraṃ'; dehato 'pyavināśi,",
    "GSP33bbdip13u:741": " 'anirdeśyaṃ';",
    "GSP33bbdip13u:742": " śabdāgocaraṃ,",
    "GSP33bbdip13u:743": " 'sarvatragaṃ';",
    "GSP33bbdip13u:744": " deśato vyāptam,",
    "GSP33bbdip13u:745": " 'acintyaṃ'; manasāgrāhyaṃ,",
    "GSP33bbdip13u:746": " guṇabāhulyāt,",
    "GSP33bbdip13u:747": " kūṭe ākāśe 'bhimānitvena tiṣṭhatīti 'kūṭastham',",
    "GSP33bbdip13u:748": " 'acalaṃ'; kadāpi svapadādabhraṣṭaṃ 'dhruvam';",
    "GSP33bbdip13u:749": " utpattivināśaśūnyam,",
    "GSP33bbdip13u:750": " 'avyaktaṃ'; śrītattvaṃ ye paryupāsate iti gītārthaḥ /",
    "GSP33bbdip13u:751": " pralaye 'abhūtam';",
    "GSP33bbdip13u:752": " ajātam 'aprajñātaṃ';",
    "GSP33bbdip13u:753": " pratyakṣāvedyam avedyalakṣaṇatvādalakṣaṇam ata eva 'atarkyam';",
    "GSP33bbdip13u:754": " anumānāvedyam 'avijñeyam';",
    "GSP33bbdip13u:755": " āgamāvedyam anādyavidyābhimānitvāt,",
    "GSP33bbdip13u:756": " tamaḥśabdavācyamidaṃ lakṣmyākhyaṃ tattvaṃ 'prasuptamiva';",
    "GSP33bbdip13u:757": " nirvyāpāraṃ 'sarvataḥ';",
    "GSP33bbdip13u:758": " sarvatrāsīditi smṛtyarthaḥ /",
    "GSP33bbdip13u:759": " ato brūte -",
    "GSP33bbdip13u:760": " sū - oṃ //",
    "GSP33bbdip13u:761": " akṣaramambarāntadhṛteḥ / BBs_1,3.10 /",
    "GSP33bbdip13u:762": " // oṃ // 10//",
    "GSP33bbdip13u:763": " 'etasmin khalvakṣare gārgyākāśa otaśca protaśca';",
    "GSP33bbdip13u:764": " (bṛ. 5-8-11.) ityambarāntasya sarvasya dhṛterbrahmaivākṣaram /",
    "GSP33bbdip13u:765": " siddhāntayatsūtramavatārayati - ata iti //",
    "GSP33bbdip13u:766": " sūtre gahanārthatvātprathamaṃ hetubhāgaṃ vyākariṣyamāṇo 'siddhiparihārāya śrutimudāharati - etasminniti /",
    "GSP33bbdip13u:767": " itītyanantaraṃ 'vākye'; iti śeṣaḥ /",
    "GSP33bbdip13u:768": " anyapadārthaṃ darśayanvigrahaṃ darśayati - ambareti /",
    "GSP33bbdip13u:769": " ambaramākāśaḥ anto yasya sarvasya pṛthivyāderdhārakatvokterityarthaḥ /",
    "GSP33bbdip13u:770": " yadyapi 'etasmin';",
    "GSP33bbdip13u:771": " iti vākye 'mbaradhṛtirevocyate /",
    "GSP33bbdip13u:772": " na tu tadantarasarvadhṛtiḥ /",
    "GSP33bbdip13u:773": " tathāpi 'yadūrdhvaṃ gārgi divo yadarvākpṛthivyā yadantarā dyāvāpṛthivī...... ākāśa eva tadotaṃ ca protaṃ ca'; (bṛ. 5-8-7.)",
    "GSP33bbdip13u:774": " ityanenākāśasya citprakṛteḥ sarvādhāratvamuktvānantaram 'etasmin';",
    "GSP33bbdip13u:775": " iti vākye 'kṣarasya tādṛśaprakṛtyādhāratvokteḥ prakṛtidvārākṣarasyāmbarāntasarvādhāratvamatroktameveti na doṣaḥ /",
    "GSP33bbdip13u:776": " etacca sūtre 'mbarāntetyantapadaprayogātsūcitam /",
    "GSP33bbdip13u:777": " sūtre tattvityanuvṛttapadadvayopetapratijñābhāgaṃ vyākhyāti - brahmaiveti /",
    "GSP33bbdip13u:778": " akṣaraṃ brahmaivetyanvayaḥ /",
    "GSP33bbdip13u:779": " anena akṣarasya 'etasmin';",
    "GSP33bbdip13u:780": " iti prakṛtidvārā'kāśāntasarvādhāratvaśruterakṣaraṃ brahmaiveti sūtrārtha ukto bhavati /",
    "GSP33bbdip13u:781": " ya u tridhātu pṛthivīmuta dyā meko dādhāra bhavanāni viśvā / (ṛ. 1-154-4.)",
    "GSP33bbdip13u:782": " sarvādhāratvaṃ kuto viṣṇutvaniścāyakamityataḥ tasya viṣṇuliṅgatvena śrutisiddhatvādityāha - ya iti //",
    "GSP33bbdip13u:783": " vyākhyāteyaṃ śrutirjanmanaye /",
    "GSP33bbdip13u:784": " bhartā sanbhriyamāṇo bibharti /",
    "GSP33bbdip13u:785": " eko devo bahudhā niviṣṭaḥ /",
    "GSP33bbdip13u:786": " yadā bhāraṃ tandrayate sa bhartum /",
    "GSP33bbdip13u:787": " parāsya bhāraṃ punarastameti / (tai.ā. 3-14.)",
    "GSP33bbdip13u:788": " 'bhartā san'; iti taittirīyāṇāṃ śrutiḥ /",
    "GSP33bbdip13u:789": " 'devaḥ'; prāṇākhyo bhagavān svayaṃ jagatā jīvena vā hṛdi bhriyamāṇaḥ tat 'bibharti';",
    "GSP33bbdip13u:790": " dhatte puṣṇāti ca /",
    "GSP33bbdip13u:791": " tarhi jagadīśayoḥ sāmyāpattirityata āha - bhartā sanniti /",
    "GSP33bbdip13u:792": " jagato mūlabhartā sanneva bhriyamāṇaḥ,",
    "GSP33bbdip13u:793": " na svakīyasthityetyarthaḥ /",
    "GSP33bbdip13u:794": " nanvekasyaiva bhagavataḥ bhartā bhriyamāṇo bibhartītyanekavidhavyavahāraviṣayatvaṃ kathamityata āha - eko bahudheti /",
    "GSP33bbdip13u:795": " eko 'pi bhartṛtvādinā 'bahudhā';",
    "GSP33bbdip13u:796": " bahurūpeṇa ca 'niviṣṭo';",
    "GSP33bbdip13u:797": " vyāpta ityarthaḥ /",
    "GSP33bbdip13u:798": " tatra praviṣṭa iti vā /",
    "GSP33bbdip13u:799": " 'yadā bhāraṃ tandrayate sa bhartuṃ parāsya bhāraṃ punarastameti';",
    "GSP33bbdip13u:800": " iti vākyaśeṣaḥ /",
    "GSP33bbdip13u:801": " 'sa'; viṣṇuryadā taṃ jagadbhāraṃ 'parāsya';",
    "GSP33bbdip13u:802": " adho nidhāya punarbhartuṃ 'tandrayate';",
    "GSP33bbdip13u:803": " necchati tadā asau bhāraḥ 'astameti';",
    "GSP33bbdip13u:804": " naśyatītyarthaḥ /",
    "GSP33bbdip13u:805": " yasminnidaṃ saṃcavicaidhi sarvaṃ",
    "GSP33bbdip13u:806": " yasmin devā adhi viśve niṣeduḥ / (mahānā. 1-2.)",
    "GSP33bbdip13u:807": " ityādiśruteḥ /",
    "GSP33bbdip13u:808": " 'yasmin'; ityapi taittirīye 'nyadvākyam /",
    "GSP33bbdip13u:809": " atra yacchabdasya 'tadeva brahma paramam'; (mahānā. 1-6.)",
    "GSP33bbdip13u:810": " ityuttaravākyasthatacchabdenānvayaḥ /",
    "GSP33bbdip13u:811": " cau prakārasamuccaye /",
    "GSP33bbdip13u:812": " tathā ca - 'yasminnidaṃ';",
    "GSP33bbdip13u:813": " sarvaṃ jagat 'saṃ';",
    "GSP33bbdip13u:814": " samyak 'vi';",
    "GSP33bbdip13u:815": " vividhaṃ 'caidhi'; avardhata /",
    "GSP33bbdip13u:816": " edhaterliṅi chāndasaṃ rūpametat /",
    "GSP33bbdip13u:817": " yadvā - edhivardhate /",
    "GSP33bbdip13u:818": " astīti vārthaḥ /",
    "GSP33bbdip13u:819": " asmin pakṣe asterlaṭi madhyamapuruṣaikavacane chāndasaṃ rūpam /",
    "GSP33bbdip13u:820": " vastuto loṭi madhyamapuruṣaikavacane rūpametat /",
    "GSP33bbdip13u:821": " yasmiṃśca 'viśve';",
    "GSP33bbdip13u:822": " sarve devāḥ 'adhiniṣeduḥ';",
    "GSP33bbdip13u:823": " yamadhyagustadeva brahmetyarthaḥ /",
    "GSP33bbdip13u:824": " ityādiśruterityasya ambarāntadhṛterityanenānvayaḥ /",
    "GSP33bbdip13u:825": " brahmaṇyavagatāyā iti śeṣaḥ /",
    "GSP33bbdip13u:826": " tṛtīyārthe pañcamī /",
    "GSP33bbdip13u:827": " ādiśabdena 'yenāvṛtaṃ khaṃ ca divaṃ mahīṃ ca yenādityastapati tejasā bhrājasā ca'; (mahānā. 1-3.)",
    "GSP33bbdip13u:828": " ityādikam, 'tameva mṛtyumamṛtaṃ tamāhustaṃ bhartāraṃ tamu goptāramāhuḥ'; (tai.ā. 3-14.)",
    "GSP33bbdip13u:829": " ityādi ca gṛhyate /",
    "GSP33bbdip13u:830": " tathā ca viṣṇuliṅgatvena śrutisiddhāt sarvādhāraṇāt viṣṇutvaniścayo bhavatyeveti bhāvaḥ /",
    "GSP33bbdip13u:831": " pṛthivyādi prakṛtyantaṃ bhūtaṃ bhavyaṃ bhavacca yat /",
    "GSP33bbdip13u:832": " viṣṇureko bibhartīdaṃ nānyastasmātkṣamo dhṛtau //",
    "GSP33bbdip13u:833": " iti ca skānde /",
    "GSP33bbdip13u:834": " viṣṇuvadanyasyāpi sarvādhāratvaṃ kiṃ na syādityata āha - pṛthivyādīti //",
    "GSP33bbdip13u:835": " prakṛtyantapadena sautrāntapadaṃ vyākhyātam /",
    "GSP33bbdip13u:836": " 'bhūtam'; atītaṃ 'bhavyaṃ';",
    "GSP33bbdip13u:837": " bhaviṣyat 'bhavat';",
    "GSP33bbdip13u:838": " vartamānaṃ 'yat';",
    "GSP33bbdip13u:839": " idaṃ viśvaṃ tadviṣṇuḥ 'eka eva';",
    "GSP33bbdip13u:840": " asahāyo bibharti /",
    "GSP33bbdip13u:841": " tasya dhṛtau tasmādviṣṇoranyaḥ 'kṣamaḥ';",
    "GSP33bbdip13u:842": " samartho netyarthaḥ /",
    "GSP33bbdip13u:843": " iti skānda ityasya 'uktatvāt';",
    "GSP33bbdip13u:844": " ityadhyāhāreṇa na sāvakāśatvaṃ liṅgasyeti vākyaśeṣeṇānvayaḥ /",
    "GSP33bbdip13u:845": " sū - oṃ //",
    "GSP33bbdip13u:846": " sā ca praśāsanāt / BBs_1,3.11 /",
    "GSP33bbdip13u:847": " // oṃ // 11 //",
    "GSP33bbdip13u:848": " sā ca dhṛtiḥ prasāsanāducyate /",
    "GSP33bbdip13u:849": " 'etasya vā akṣarasya praśāsane",
    "GSP33bbdip13u:850": " gārgi sūryācandramasau vidhṛtau tiṣṭhataḥ';",
    "GSP33bbdip13u:851": " (bṛ. 5-8-9.) ityādinā /",
    "GSP33bbdip13u:852": " yuktyantareṇa viṣṇorevākṣaratvaṃ pratipādayatsūtramupanyasya vyācaṣṭe - sā ceti //",
    "GSP33bbdip13u:853": " 'sā ca'; sarvadhṛtirapi ityādinā praśāsanāducyate yato 'to 'pi brahmākṣaramityanvayaḥ /",
    "GSP33bbdip13u:854": " ādiśabdenaivaṃrūpāṇyekaprakaraṇagatānekavākyāni gṛhyante /",
    "GSP33bbdip13u:855": " anena - yadā 'sā';",
    "GSP33bbdip13u:856": " pūrvoktā sarvadhṛtireva akṣarasya viṣṇutvasādhikā,",
    "GSP33bbdip13u:857": " tadā sutarāṃ,",
    "GSP33bbdip13u:858": " yā tu 'etasya';",
    "GSP33bbdip13u:859": " iti śrutivākye 'kṣarasya praśāsanādeva asaṅkucitaviṣayānanyāyattaprakṛṣṭājñāmātrādeva sarvadhṛtirucyate seti sūtrārtha ukto bhavati /",
    "GSP33bbdip13u:860": " tacca praśāsanaṃ viṣṇoreva /",
    "GSP33bbdip13u:861": " nanu sarvadhṛtihetupraśāsanena kuto 'kṣarasya viṣṇutvaniścaya ityatastasya viṣṇukartṛkatvādityāha - tacceti/",
    "GSP33bbdip13u:862": " sarvadhṛtikāraṇaṃ praśāsanaṃ tvityarthaḥ /",
    "GSP33bbdip13u:863": " na kevalaṃ sarvadhṛtiḥ,",
    "GSP33bbdip13u:864": " kintu taddhetupraśāsanaṃ ceti samuccaye vā caśabdaḥ /",
    "GSP33bbdip13u:865": " 'viṣṇoreva'; viṣṇukartṛkameva /",
    "GSP33bbdip13u:866": " na tvanyakartṛkamiti evārthaḥ /",
    "GSP33bbdip13u:867": " evakārasyottaratropayogaḥ /",
    "GSP33bbdip13u:868": " saptārdhagarbhā bhuvanasya reto viṣṇostiṣṭhanti pradiśā vidharmaṇi / (ṛ. 1-164-36.)",
    "GSP33bbdip13u:869": " kuta etajjñāyata ityatastaccetyanena pratijñātārthe śrutiṃ pramāṇayati - sapteti //",
    "GSP33bbdip13u:870": " ā ṛddhagarbhāḥ ārdhagarbhāḥ /",
    "GSP33bbdip13u:871": " brahmāṇḍākhyātisamṛddhagarbhāḥ /",
    "GSP33bbdip13u:872": " nigaraṇena bhriyanta iti garbhāstadāvaraṇabhūtā iti yāvat /",
    "GSP33bbdip13u:873": " reta iti liṅgavyatyayenaikavacanaṃ prathamābahuvacanārthe /",
    "GSP33bbdip13u:874": " tathā ca - 'bhuvanasya';",
    "GSP33bbdip13u:875": " lokasya 'retaso';",
    "GSP33bbdip13u:876": " ratipradāḥ sārabhūtā vā /",
    "GSP33bbdip13u:877": " yadvā - bhūmatvātpūrṇatvādvananīyatvādbhajanīyatvādbhuvanasya viṣṇo retorūpāḥ 'sapta';",
    "GSP33bbdip13u:878": " mahadahaṅkārapañcamahābhūtākhyāḥ brahmādayo devāḥ /",
    "GSP33bbdip13u:879": " bhavanasya 'reto';",
    "GSP33bbdip13u:880": " retaso jagadratipradasya viṣṇoḥ 'pradiśā';",
    "GSP33bbdip13u:881": " ādeśenājñayā 'vidharmaṇi';",
    "GSP33bbdip13u:882": " vividhaviśvadhāraṇe tiṣṭhantīti ṛṅmantrārthaḥ /",
    "GSP33bbdip13u:883": " viśveśvaratīrthīye tu 'ardhasya';",
    "GSP33bbdip13u:884": " viṣṇoḥ 'garbhāḥ';",
    "GSP33bbdip13u:885": " sapta devāḥ bhuvanasya 'retaḥ'; kāraṇam /",
    "GSP33bbdip13u:886": " ete ca viṣṇoḥ pradiśā vidharmaṇi tiṣṭhantītyartha uktaḥ /",
    "GSP33bbdip13u:887": " caturbhissākaṃ navatiṃ ca nāmabhiścakraṃ na vṛttaṃ vyatīravīvipat /",
    "GSP33bbdip13u:888": " (ṛ. 1-155-6.) ityādiśruteḥ /",
    "GSP33bbdip13u:889": " 'caturbhiḥ'; iti vākyaṃ tu janmanaye vyākhyātam /",
    "GSP33bbdip13u:890": " evaṃjātīyakaśrutirādiśabdārthaḥ /",
    "GSP33bbdip13u:891": " śruterityasya jñāyata ityadhyāhāreṇa tacceti pūrvavākyenānvayaḥ /",
    "GSP33bbdip13u:892": " ekaśśāstā na dvitīyo 'sti śāstā /",
    "GSP33bbdip13u:893": " yo hṛcchayastamahamiha bravīmi /",
    "GSP33bbdip13u:894": " sarvadhṛtihetupraśāsanaṃ viṣṇorivānyasyāpi kiṃ na syādityata āha - eka iti //",
    "GSP33bbdip13u:895": " idaṃ ca bhāratavākyaṃ sabhāparvagam /",
    "GSP33bbdip13u:896": " 'śāstā'; sarvadhṛtihetvājñākartā /",
    "GSP33bbdip13u:897": " 'ekaḥ'; na tu dvitīyo 'sti,",
    "GSP33bbdip13u:898": " sa ca viṣṇurevetyarthaḥ /",
    "GSP33bbdip13u:899": " 'garbhe śayānaṃ puruṣaṃ ko 'sti śāstā';",
    "GSP33bbdip13u:900": " iti śiṣṭavākyam /",
    "GSP33bbdip13u:901": " 'yo hṛcchayaḥ';",
    "GSP33bbdip13u:902": " ityanyadvākyamuttaravākyaparyālocanayā prakṛtasaṅgatam /",
    "GSP33bbdip13u:903": " 'yaḥ'; sarvadhṛtihetupraśāsanāya 'hṛcchayaḥ';",
    "GSP33bbdip13u:904": " sarvahṛdayanivāsī tamahamiha sthāne bravīmītyarthaḥ /",
    "GSP33bbdip13u:905": " na kevalaṃ me bhavataśca rājan /",
    "GSP33bbdip13u:906": " sa vai balaṃ balināṃ cāpareṣām /",
    "GSP33bbdip13u:907": " ityādeśca // 11 //",
    "GSP33bbdip13u:908": " 'na kevalam'; ityādi hiraṇyakaśipuṃ prati prahlādavākyam /",
    "GSP33bbdip13u:909": " he rājan na kevalaṃ me bhavataśca 'saḥ';",
    "GSP33bbdip13u:910": " bhagavān 'balaṃ';",
    "GSP33bbdip13u:911": " balaprado dhṛtihetuḥ,",
    "GSP33bbdip13u:912": " kintvanyeṣāṃ balināṃ ca balamityarthaḥ /",
    "GSP33bbdip13u:913": " ityādeścetyasya 'tacca praśāsanaṃ viṣṇoreveti jñāyate';",
    "GSP33bbdip13u:914": " ityanenānvayaḥ /",
    "GSP33bbdip13u:915": " anena viṣṇorevetyevakārasya kṛtyaṃ sūcitam /",
    "GSP33bbdip13u:916": " sū - oṃ //",
    "GSP33bbdip13u:917": " anyabhāvavyāvṛtteśca / BBs_1,3.12 /",
    "GSP33bbdip13u:918": " // oṃ // 12 //",
    "GSP33bbdip13u:919": " 'asthūlamanaṇu'; (bṛ. 5-8-8.)",
    "GSP33bbdip13u:920": " ityādinā sthūlāṇvādīnāmanyavastusvabhāvānāṃ vyāvṛtteśca /",
    "GSP33bbdip13u:921": " hetvantareṇa viṣṇorevākṣaratvaṃ pratipādayatsūtraṃ paṭhitvā vyācaṣṭe - anyeti //",
    "GSP33bbdip13u:922": " ādiśabdena 'etadvai tadakṣaraṃ gārgi brāhmaṇā abhivadanti asthūlamanaṇvahrasvamadīrghamalohitamasnehamacchāyamatamo",
    "GSP33bbdip13u:923": " 'vāyvanākāśamasaṅgamarasamagandhamacakṣuṣkamaśrotramavāgamano 'tejaskamapramāṇamamukhamamātramanantaramabrāhmaṃ",
    "GSP33bbdip13u:924": " na tadaśnāti kiñcana na tadaśnāti kaścana'; (bṛ. 5-8-8.)",
    "GSP33bbdip13u:925": " iti samagravākyaṃ gṛhyate /",
    "GSP33bbdip13u:926": " 'sthūlāṇvādīnām';",
    "GSP33bbdip13u:927": " iti bhāvapradhāno nirdeśaḥ /",
    "GSP33bbdip13u:928": " vyāvṛtterityanantaraṃ 'kathanāt'; iti śeṣaḥ /",
    "GSP33bbdip13u:929": " co hetusamuccaye /",
    "GSP33bbdip13u:930": " asyāpi brahmaivākṣaramiti pūrveṇānvayaḥ /",
    "GSP33bbdip13u:931": " anena - na kevalaṃ pūrvoktahetubhyāṃ,",
    "GSP33bbdip13u:932": " kintvanyeṣāṃ sakalavastūnāṃ bhāvānāṃ svarūpāṇāṃ sthaulyādidharmāṇāṃ vyāvṛtteḥ ananyāpekṣārāhityasya 'asthūlam';",
    "GSP33bbdip13u:933": " ityādinākṣare kathanādapyakṣaraṃ brahmaiveti sūtrārtha ukto bhavati /",
    "GSP33bbdip13u:934": " śrutyarthastu - 'tat';",
    "GSP33bbdip13u:935": " ākāśāśrayatvena vakṣyamāṇam 'akṣaraṃ';",
    "GSP33bbdip13u:936": " na kṣaratītyakṣaraśabdavācyaṃ brahma etallakṣaṇakaṃ 'brāhmaṇāḥ';",
    "GSP33bbdip13u:937": " jñānino 'bhivadanti vai prasiddham /",
    "GSP33bbdip13u:938": " tatkiṃ lakṣaṇamityata āha - asthūlamiti /",
    "GSP33bbdip13u:939": " sthūlaṃ mahat /",
    "GSP33bbdip13u:940": " svaprabuddhārthāntaraṃ tu - 'etat';",
    "GSP33bbdip13u:941": " akṣaraṃ brāhmaṇāḥ 'tat';",
    "GSP33bbdip13u:942": " citprakṛtyākhyamiti vadanti pūrvapakṣayanti tadbrahmetyabhivadanti siddhāntayanti /",
    "GSP33bbdip13u:943": " siddhāntasādhakaṃ hetumevāha - asthūlamityādineti /",
    "GSP33bbdip13u:944": " anena 'prasiddhasthūlasūkṣmādivailakṣaṇyājjanārdanaḥ';",
    "GSP33bbdip13u:945": " iti bṛhadbhāṣyoktarītyā prasiddhasthūlādivailakṣaṇyamucyate /",
    "GSP33bbdip13u:946": " sthūlāṇvādipadasya bhāvapradhānatve tu lokikasthaulyādirāhityamanenoktaṃ bhavati /",
    "GSP33bbdip13u:947": " 'alohitaṃ'; lohitaśabditaraktādyupalakṣitaprākṛtarūpasāmānyarahitam /",
    "GSP33bbdip13u:948": " 'asnehaṃ'; prākṛtasneharahitam /",
    "GSP33bbdip13u:949": " 'acchāyaṃ'; 'chāyātvavidyā samproktā';",
    "GSP33bbdip13u:950": " iti vacanādajñānarahitam /",
    "GSP33bbdip13u:951": " jīvadehasyeva chāyārahitaṃ ca /",
    "GSP33bbdip13u:952": " 'atamaḥ'; āvaraṇarahitam /",
    "GSP33bbdip13u:953": " 'avāyu'; pīḍārūpaśvāsocchvāsarahitam /",
    "GSP33bbdip13u:954": " yadvā - vyāsatīrthīyoktarītyā avāyvanākāśamatejaskamityetaistadārabdhaśarīrarahitamityucyate /",
    "GSP33bbdip13u:955": " ata eva 'acchāyamatamo 'vāyvanākāśam';",
    "GSP33bbdip13u:956": " ityatra sarvātmanā niṣedha ityuktaṃ sudhāṭīkayoḥ/",
    "GSP33bbdip13u:957": " 'asaṅgaṃ'; sarvagatamapi tatkṛtaleparahitam /",
    "GSP33bbdip13u:958": " arasamagandhamityābhyāmupalakṣaṇayā prākṛtarasagandhādirāhityamucyate /",
    "GSP33bbdip13u:959": " acakṣuṣkamityādinā prākṛtasvabhinnacakṣurādirāhityam /",
    "GSP33bbdip13u:960": " 'atejaskaṃ'; prākṛtavarcorahitam /",
    "GSP33bbdip13u:961": " 'aprāṇam'; uktacakṣurādivyatiriktaprākṛtajñānendriyakarmendriyarahitam /",
    "GSP33bbdip13u:962": " vyāsatīrthīyoktarītyā prāṇavāyurahitamiti vā /",
    "GSP33bbdip13u:963": " 'amukhaṃ'; prākṛtavigraharahitaṃ vā /",
    "GSP33bbdip13u:964": " 'amātraṃ'; parimitiśūnyam /",
    "GSP33bbdip13u:965": " mīyante ebhiriti mātrā indriyāṇīti ṭīkokteḥ amātraṃ cakṣurādīndriyarahitamiti vyāsatīrthīyoktiḥ /",
    "GSP33bbdip13u:966": " sarvātmanā śarīrārambhakapañcamātraśūnyaṃ vā /",
    "GSP33bbdip13u:967": " na vidyate 'ntaraṃ bāhyaṃ ca yasmāttadanantaramabāhyam,",
    "GSP33bbdip13u:968": " idameva sarvasmādantaraṃ bāhyaṃ cetyarthaḥ /",
    "GSP33bbdip13u:969": " 'tat'; brahma 'kiṃ ca na';",
    "GSP33bbdip13u:970": " annādikaṃ śubhamaśubhaṃ vā sāśanānaśanatvena naradevau yathoditau /",
    "GSP33bbdip13u:971": " attiṃ vināpyadaurbalyāttathānattirharerbhujiḥ //",
    "GSP33bbdip13u:972": " iti smṛterupajīvanārthaṃ 'nāśnāti'; nātti /",
    "GSP33bbdip13u:973": " 'kaścana'; ko 'pi samarthaḥ 'tat';",
    "GSP33bbdip13u:974": " brahma 'nāśnāti';",
    "GSP33bbdip13u:975": " na saṃharatīti /",
    "GSP33bbdip13u:976": " 'asthūlo 'naṇuramadhyamo madhyamo 'vyāpako vyāpako yo 'sau harirādiranādiraviśvo viśvaḥ saguṇo nirguṇaḥ';",
    "GSP33bbdip13u:977": " ityāderviṣṇoreva",
    "GSP33bbdip13u:978": " te dharmāḥ /",
    "GSP33bbdip13u:979": " laukikasthaulyādirāhityaṃ kathaṃ viṣṇutvaniścāyakaṃ,",
    "GSP33bbdip13u:980": " taddharmatvenāniścitatvādityata āha - asthūla iti/",
    "GSP33bbdip13u:981": " 'asthūlaḥ'; laukikamahattvarahitaḥ,",
    "GSP33bbdip13u:982": " 'anaṇuḥ'; laukikāṇutvarahitaḥ,",
    "GSP33bbdip13u:983": " 'amadhyamaḥ';",
    "GSP33bbdip13u:984": " laukikamadhyamaparimāṇarahitaḥ /",
    "GSP33bbdip13u:985": " na ca parimāṇādirāhitye viṣṇorasvabhāvatvāpattiriti vācyam /",
    "GSP33bbdip13u:986": " laukikasthaulyādirāhitye 'pyalaukikaparimāṇādisadbhāvādityāha - madhyama ityādinā //",
    "GSP33bbdip13u:987": " na cānena sthūlatvāderanukternacoktaparihāra iti vācyam /",
    "GSP33bbdip13u:988": " 'madhyamo vyāpakaḥ';",
    "GSP33bbdip13u:989": " ityādyukteḥ sthūlo 'ṇuścetyupalakṣakatvāt /",
    "GSP33bbdip13u:990": " na camadhyamaparimāṇavattve viṣṇoranityatvāpattiriti vācyam /",
    "GSP33bbdip13u:991": " anityatvānāpādakamadhyamaparimāṇābhyupagamāt /",
    "GSP33bbdip13u:992": " tattvapradīpe tu 'amadhyamo';",
    "GSP33bbdip13u:993": " madhyamaparimāṇaniyativarjitaḥ 'vyāpto 'ṇurmadhyamastathā';",
    "GSP33bbdip13u:994": " ityukteḥ madhye mīyamānatvānmadhyama iti vyākhyātam /",
    "GSP33bbdip13u:995": " asmin pakṣe niyatamadhyamaparimāṇa- śūnyatvānnānityatvamiti parihāro 'bhipretaḥ /",
    "GSP33bbdip13u:996": " na vidyate 'nyo vyāpako yasyāsāvavyāpakaḥ /",
    "GSP33bbdip13u:997": " lokavilakṣaṇavyāpaka iti vā /",
    "GSP33bbdip13u:998": " 'vyāpakaḥ'; sarvadeśakālavyāpī /",
    "GSP33bbdip13u:999": " ādiḥ kāraṇamanādistacchūnya utpattiśūnya iti vā /",
    "GSP33bbdip13u:1000": " na vidyate viśvaḥ pūrṇo yasmādaviśvaḥ /",
    "GSP33bbdip13u:1001": " pūrṇatvādviśvaḥ /",
    "GSP33bbdip13u:1002": " yadvā - 'aviśvo';",
    "GSP33bbdip13u:1003": " laukikeṣvapraviṣṭaḥ /",
    "GSP33bbdip13u:1004": " 'viśvaḥ'; jagaddhṛdayaṃ vā praviṣṭaḥ /",
    "GSP33bbdip13u:1005": " 'saguṇo'; jñānānandādiguṇavān /",
    "GSP33bbdip13u:1006": " 'nirguṇaḥ'; sattvādiguṇahīna ityarthaḥ /",
    "GSP33bbdip13u:1007": " 'ityādeḥ'; itivākyāt /",
    "GSP33bbdip13u:1008": " ādiśabdena 'aṇoraṇīyānmahatomahīyān'; (kaṭha. 2-20.)",
    "GSP33bbdip13u:1009": " iti kaṭhaśrutirgṛhyate /",
    "GSP33bbdip13u:1010": " 'te'; asthūlatvādayaḥ /",
    "GSP33bbdip13u:1011": " yata iti niścitā iti śeṣaḥ /",
    "GSP33bbdip13u:1012": " asya ataste akṣarasya viṣṇutvaniścāyakā bhavantītyupaskṛtavākyenānvayaḥ /",
    "GSP33bbdip13u:1013": " nanu tathāpi te viṣṇoreveti kathaṃ,",
    "GSP33bbdip13u:1014": " yasmātte 'prākṛtavigrahe madhyamākṣare 'pi santi /",
    "GSP33bbdip13u:1015": " naiṣa doṣaḥ - yataste yatra bhagavadapekṣayaiva santi /",
    "GSP33bbdip13u:1016": " anyānapekṣā eva dharmāhyatra hetutvena vivakṣitāḥ /",
    "GSP33bbdip13u:1017": " asthūlo 'naṇurūpo 'sāvaviśvo viśva eva ca /",
    "GSP33bbdip13u:1018": " viruddhadharmarūpo 'sāvaiśvaryātpuruṣottamaḥ //",
    "GSP33bbdip13u:1019": " iti ca brāhme // 12 //",
    "GSP33bbdip13u:1020": " // iti akṣarādhikaraṇam // 3 //",
    "GSP33bbdip13u:1021": " nanu laukikaparimāṇādirāhityaṃ kathaṃ viṣṇoryuktaṃ,",
    "GSP33bbdip13u:1022": " loke sarvapadārthānāṃ prākṛtaparimāṇasyaiva darśanādityata āha - asthūleti //",
    "GSP33bbdip13u:1023": " 'asau puruṣottamaḥ';",
    "GSP33bbdip13u:1024": " bhagavān 'asthūlo 'naṇurūpo bhavati';",
    "GSP33bbdip13u:1025": " prākṛtalaukikasthūlāṇutvarūpadharmarahitavapurbhavati /",
    "GSP33bbdip13u:1026": " evaṃ 'aviśvo viśvaśca';",
    "GSP33bbdip13u:1027": " lokabahirbhūto lokāntargataśca bhavati /",
    "GSP33bbdip13u:1028": " tathā viruddhadharmarūpaśca bhavati /",
    "GSP33bbdip13u:1029": " loke parasparaṃ viruddhāḥ sthūlatvāṇutvādayo dharmāḥ svarūpabhūtā yasya saḥ tathoktaḥ /",
    "GSP33bbdip13u:1030": " kathamityato ghaṭakamāha - aiśvaryāditi //",
    "GSP33bbdip13u:1031": " acintyaiśvaryasāmarthyādityarthaḥ /",
    "GSP33bbdip13u:1032": " aiśvaryādevetyanena nātropapādakāntaramanveṣaṇīyamutyuktaṃ bhavati /",
    "GSP33bbdip13u:1033": " iti brahmāṇḍe ityasya uktatvāt yuktā ityadhyāhāreṇa te dharmāḥ viṣṇoryuktā eveti pūrvavākyenānvayaḥ /",
    "GSP33bbdip13u:1034": " // iti akṣarādhikaraṇam // 3 //",
    "GSP33bbdip13u:1035": " // 4. sadadhikaraṇam //",
    "GSP33bbdip13u:1036": " 'sadeva somyedamagra āsīt'; (chāṃ. 6-2-1.)",
    "GSP33bbdip13u:1037": " ityādinā sataḥ sraṣṭṛtvamucyate /",
    "GSP33bbdip13u:1038": " atrādhikaraṇe 'nekaprakaraṇātmakaṃ 'sadeva';",
    "GSP33bbdip13u:1039": " ityādisthānaṃ samanvīyate /",
    "GSP33bbdip13u:1040": " śrutyādisaṅgatiṃ viṣayavākyamudāhṛsya viṣayādikaṃ ca sūcayati - saditi //",
    "GSP33bbdip13u:1041": " 'ityādinā'; chāndogyavākyena /",
    "GSP33bbdip13u:1042": " ādiśabdena 'ekamevādvitīyaṃ, (chāṃ. 6-2-1.)",
    "GSP33bbdip13u:1043": " tattejo 'sṛjata, (chāṃ. 6-2-3.)",
    "GSP33bbdip13u:1044": " sanmūlāḥ somyemāḥ, (chāṃ. 6-8-6.)",
    "GSP33bbdip13u:1045": " satā somya tadā sampanno bhavati'; (chāṃ. 6-8-1)",
    "GSP33bbdip13u:1046": " ityādikaṃ gṛhyate /",
    "GSP33bbdip13u:1047": " taccetyataḥ tadityākṛṣyate /",
    "GSP33bbdip13u:1048": " tathā ca ityādinā sataḥ 'tat';",
    "GSP33bbdip13u:1049": " janmanayoktaṃ 'sraṣṭṛtvam';",
    "GSP33bbdip13u:1050": " ananyādhīnakāraṇatvam /",
    "GSP33bbdip13u:1051": " upalakṣaṇametat /",
    "GSP33bbdip13u:1052": " sarvottamatvasarvādhāratvasuptigamyatvādikaṃ ca 'ucyate';",
    "GSP33bbdip13u:1053": " pratipādyate iti yojanā /",
    "GSP33bbdip13u:1054": " anena janmādhikaraṇoktakāraṇatvasya viṣṇvanyasmin pradhāne ākṣepāttenāsya ākṣepikī saṅgatiruktā bhavati /",
    "GSP33bbdip13u:1055": " tathā viṣayavākyam,",
    "GSP33bbdip13u:1056": " sadākhyo viṣayaścoktaḥ /",
    "GSP33bbdip13u:1057": " 'sadeva'; ityuddālakavākyam /",
    "GSP33bbdip13u:1058": " he 'somya'; bhaktijñānalakṣaṇasomārha śvetaketho 'idam';",
    "GSP33bbdip13u:1059": " asya jagataḥ 'agre';",
    "GSP33bbdip13u:1060": " tatsṛṣṭeḥ pūrvaṃ pralaye sacchabdoktaṃ brahmaivāsīt svātantryeṇeti śeṣaḥ/",
    "GSP33bbdip13u:1061": " tatsat 'ekamevādvitīyaṃ';",
    "GSP33bbdip13u:1062": " svagatasvāvayavabhedābhedaśūnyaṃ sarvottamam /",
    "GSP33bbdip13u:1063": " prajāḥ 'sanmūlāḥ';",
    "GSP33bbdip13u:1064": " sadbrahmaiva mūlaṃ yāsāṃ tāstathoktāḥ /",
    "GSP33bbdip13u:1065": " 'tadā'; suptau satā sampanno bhavati supta iti siddhānte śrutyarthaḥ /",
    "GSP33bbdip13u:1066": " brahmalakṣaṇābhidhāyakānekavākyasaṅgrahakādiśabdaprayogena siddhānte 'pyatra pradhānasya pratipādyatvābhyupagamenāniṣṭābhāvādadhikaraṇavaiyarthyamiti śaṅkā nirastā bhavati /",
    "GSP33bbdip13u:1067": " atra prakaraṇe śrutānāṃ brahmalakṣaṇānāṃ pradhāne 'sambhavena brahmaṇo 'pi pratipādyatvena pradhānamātrasya pratipādyatvānabhyupagamāt /",
    "GSP33bbdip13u:1068": " tacca sat 'bahu syāṃ prajāyeya'; (chāṃ. 6-2-3.)",
    "GSP33bbdip13u:1069": " iti pariṇāmapratīterna viṣṇuḥ /",
    "GSP33bbdip13u:1070": " sayuktikaṃ pūrvapakṣayati - tacceti //",
    "GSP33bbdip13u:1071": " ca śabdaḥ pradhānamiti padākarṣako 'vadhāraṇe ca /",
    "GSP33bbdip13u:1072": " tadityāvṛttaṃ vipariṇamyate /",
    "GSP33bbdip13u:1073": " tathā ca 'tat';",
    "GSP33bbdip13u:1074": " chāndogye śrutaṃ satpradhānameva bhavet,",
    "GSP33bbdip13u:1075": " na tu viṣṇuḥ /",
    "GSP33bbdip13u:1076": " kutaḥ ? 'tasya';",
    "GSP33bbdip13u:1077": " sato 'bahu syām';",
    "GSP33bbdip13u:1078": " ityuttaravākyena bahubhāvākhyapariṇāmasya vikārasya pratīteriti yojanā /",
    "GSP33bbdip13u:1079": " 'prajāyeya'; prajanayeyaṃ jagatsṛjāni/",
    "GSP33bbdip13u:1080": " tadarthaṃ 'bahu syām';",
    "GSP33bbdip13u:1081": " niyāmakabahurūpī bhaveyamiti /",
    "GSP33bbdip13u:1082": " 'bahu syām'; tadarthaṃ prajāyeyeti vā śrutyarthaḥ /",
    "GSP33bbdip13u:1083": " sa hi 'avikārassadā śuddho nitya ātmā sadā hariḥ';",
    "GSP33bbdip13u:1084": " ityādināvikāra prasiddha iti /",
    "GSP33bbdip13u:1085": " vikāritvapratītāvapi kuto 'yaṃ na viṣṇurityata āha - sa hīti //",
    "GSP33bbdip13u:1086": " 'hi'; yasmāt 'saḥ';",
    "GSP33bbdip13u:1087": " viṣṇuḥ 'avikāraḥ sadā';",
    "GSP33bbdip13u:1088": " ityādipramāṇairavikāraḥ 'prasiddhaḥ';",
    "GSP33bbdip13u:1089": " tattvena niścitastasmāt tadasambhavāt pradhāne ca tatsambhavāt atra ca vikārapratīteḥ tatsat na viṣṇuḥ,",
    "GSP33bbdip13u:1090": " kintu pradhānameveti yojanā /",
    "GSP33bbdip13u:1091": " śrutau dvitīyasya sadāśabdasya sadāvikāra ityanvayaḥ /",
    "GSP33bbdip13u:1092": " ādyasya tu sadā 'śuddho';",
    "GSP33bbdip13u:1093": " nirmala iti /",
    "GSP33bbdip13u:1094": " ato bravīti -",
    "GSP33bbdip13u:1095": " sū - oṃ //",
    "GSP33bbdip13u:1096": " īkṣatikarmavyapadeśāt saḥ / BBs_1,3.13 /",
    "GSP33bbdip13u:1097": " // oṃ // 13 //",
    "GSP33bbdip13u:1098": " 'tadaikṣata';",
    "GSP33bbdip13u:1099": " itīkṣatikarmavyapadeśātsa eva viṣṇuratrocyate /",
    "GSP33bbdip13u:1100": " siddhāntayatsūtramavatārya vyācaṣṭe - ata iti //",
    "GSP33bbdip13u:1101": " sūtroktaṃ vyapadeśaṃ darśayati - taditir /",
    "GSP33bbdip13u:1102": " ikṣatīti dhātunirdeśena tadarthekṣaṇakriyā lakṣyater /",
    "GSP33bbdip13u:1103": " ikṣatikarmeti sāmānādhikaraṇyaṃ tatkartṛtvaparam /",
    "GSP33bbdip13u:1104": " tathā ca 'tadaikṣata';",
    "GSP33bbdip13u:1105": " iti śrutāvīkṣaṇākhyavyāpāre kartṛtvokterityarthaḥ/",
    "GSP33bbdip13u:1106": " yadvā karmaśabdena sṛṣṭyādikriyocyate /",
    "GSP33bbdip13u:1107": " tathātve vaiyadhikaraṇyarm /",
    "GSP33bbdip13u:1108": " ikṣatipūrvakasṛṣṭyādivyapadeśādityarthaḥ /",
    "GSP33bbdip13u:1109": " samanvayasūtrāttadityasya anuṣaṅgasambhave 'pi 'eko nārāyaṇa āsītsamunirbhūtvā'; ()",
    "GSP33bbdip13u:1110": " ityādisamākhyāmapi pramāṇīkartuṃ sa ityuktam /",
    "GSP33bbdip13u:1111": " tadanūdya viṣṇuriti vyākhyātam /",
    "GSP33bbdip13u:1112": " viṣṇurevetyanvayaḥ /",
    "GSP33bbdip13u:1113": " eveti tu śabdārthaḥ /",
    "GSP33bbdip13u:1114": " anena samanvayasūtrāttuśabdamātramanuvartanīyamiti sūcitam /",
    "GSP33bbdip13u:1115": " sūtre samanvetavyānukterāha - atreti /",
    "GSP33bbdip13u:1116": " 'sadeva'; ityādisthāna ityarthaḥ /",
    "GSP33bbdip13u:1117": " sacchabdeneti pradhānamiti sādhyavākyārthaḥ /",
    "GSP33bbdip13u:1118": " anena atra sadevetyādisthāne sacchabdenocyamānaḥ sa viṣṇureva,",
    "GSP33bbdip13u:1119": " na pradhānam /",
    "GSP33bbdip13u:1120": " kutarḥ ? 'ikṣatikarmavyapadeśāt saḥ';",
    "GSP33bbdip13u:1121": " tataḥ 'tadaikṣata';",
    "GSP33bbdip13u:1122": " itīkṣaṇākhyakriyākartṛtvaśravaṇādīkṣitṛtvasṛṣṭyādikriyayorvā śravaṇājjaḍaprakṛtau ca tadasambhavāditi sūtrārtha ukto bhavati /",
    "GSP33bbdip13u:1123": " sūtre sacchabdeneti śeṣaṃ vinā sa ityasyāvṛttiḥ,",
    "GSP33bbdip13u:1124": " tatraikasya pratīkagrahaṇārthatvamiti pakṣer ikṣatikarmavyapadeśāt 'saḥ';",
    "GSP33bbdip13u:1125": " 'so 'kāmayata'; (tai. 2-6.)",
    "GSP33bbdip13u:1126": " ityādiprakaraṇapratipādyaḥ sa viṣṇureva bhavet,",
    "GSP33bbdip13u:1127": " na pradhānamitayartho 'vaseyaḥ /",
    "GSP33bbdip13u:1128": " 'nānyo 'to 'sti draṣṭā'; (bṛ. 5-7-23.)",
    "GSP33bbdip13u:1129": " 'nānyadato 'sti",
    "GSP33bbdip13u:1130": " draṣṭṛ'; (bṛ. 5-8-11.) ityādinā tasyaiva hi tallakṣaṇam /",
    "GSP33bbdip13u:1131": " nanvīkṣaṇakartṛtvaṃ viṣṇuvatpradhānasya kiṃ na syādityataścetanasyāpi iha hetutvenābhimataṃ mukhyekṣaṇaṃ na sambhavati,",
    "GSP33bbdip13u:1132": " kimu jaḍasyetyāśayena tatra pramāṇamāha - neti //",
    "GSP33bbdip13u:1133": " 'ato'; brahmaṇaḥ sakāśāt 'anyaḥ';",
    "GSP33bbdip13u:1134": " svātantryeṇa draṣṭā draṣṭṛ ca nāstīti vājasaneyaprakaraṇadvayagatavākyadvayasyārthaḥ /",
    "GSP33bbdip13u:1135": " ādiśabdenaivaṃjātīyakaṃ vākyaṃ gṛhyate /",
    "GSP33bbdip13u:1136": " 'tasya'; viṣṇoreva /",
    "GSP33bbdip13u:1137": " hi śabdaḥ prasiddhau /",
    "GSP33bbdip13u:1138": " svātantryeṇekṣaṇakartṛtvalakṣaṇaṃ liṅgaṃ uktamiti śeṣaḥ /",
    "GSP33bbdip13u:1139": " asya tasmānna liṅgasya anyagāmitvaṃ mantavyamityupaskṛtavākyenānvayaḥ /",
    "GSP33bbdip13u:1140": " bahutvaṃ cāvikāreṇaivoktam 'ajāyamāno bahudhā vijāyate'; (tai.ā. 3-13-1.) iti //",
    "GSP33bbdip13u:1141": " // iti sadadhikaraṇam // 4 //",
    "GSP33bbdip13u:1142": " nanu viṣṇoravikāritayā siddhatvena tatra bahubhāvākhyavikārānvayāyogānniravakāśavikāritvaliṅgenātrekṣatirgauṇo vyākhyeyaḥ /",
    "GSP33bbdip13u:1143": " 'sattvātsañjāyate jñānam';",
    "GSP33bbdip13u:1144": " iti smaraṇāt jñānopādānatayā siddhe pradhāne tatkartṛtvāsambhavena tatra tasyāmukhyatvādityata āha - bahutvaṃ ceti //",
    "GSP33bbdip13u:1145": " castvarthaḥ /",
    "GSP33bbdip13u:1146": " 'avikāreṇa'; vikāritvaṃ vinaiva svarūpabahutvenaivetyarthaḥ/",
    "GSP33bbdip13u:1147": " ityādinoktamityanvayaḥ/",
    "GSP33bbdip13u:1148": " tathā ca bahutvasya sāvakāśatvāt na tadbalenar ikṣatergauṇatvaṃ kalpanīyamiti bhāvaḥ/",
    "GSP33bbdip13u:1149": " yadvā - 'bahutvaṃ';",
    "GSP33bbdip13u:1150": " 'bahu syām';",
    "GSP33bbdip13u:1151": " iti bahubhāvavacanaṃ ca 'uktaṃ';",
    "GSP33bbdip13u:1152": " vyākhyātam /",
    "GSP33bbdip13u:1153": " tathā ca ityevamādipramāṇavākyena 'bahu syām';",
    "GSP33bbdip13u:1154": " iti bahubhāvavacanam 'avikāreṇa';",
    "GSP33bbdip13u:1155": " vikāraṃ vinaiva niyāmakasvarūpabahutvenaiva mukhyapratipādyenaiva yuktamityuktam iti yojanā /",
    "GSP33bbdip13u:1156": " tathā ca - siddhānte 'bahu syām';",
    "GSP33bbdip13u:1157": " ityasya tattanniyāmakasvarūpabahubhāvasaṅkalpor'tha ityuktaṃ bhavati /",
    "GSP33bbdip13u:1158": " na caivaṃ niyāmakasvarūpabahubhāvasaṅkalpānantaraṃ niyamyasṛṣṭirayukteti vācyam /",
    "GSP33bbdip13u:1159": " gurutvarājatvādeḥ śiṣyabhṛtyasāpekṣatvena tatsaṅkalpānantaraṃ śiṣyādisampādanavat",
    "GSP33bbdip13u:1160": " niyāmakatāyā niyamyasāpekṣatvena niyāmakabahubhāvasaṅkalpānantaraṃ tatsāpekṣaniyamyasṛṣṭeryuktatvāt 'ajāyamānaḥ';",
    "GSP33bbdip13u:1161": " avikurvāṇaḥ iti śrutyarthastu dyubhvādinaye 'bhihitaḥ // 4 //",
    "GSP33bbdip13u:1162": " // iti sadadhikaraṇam // 4 //",
    "GSP33bbdip13u:1163": " // 5. daharādhikaraṇam //",
    "GSP33bbdip13u:1164": " candrādityādyādhāratvaṃ viṣṇoruktam /",
    "GSP33bbdip13u:1165": " tacca 'atha yadidamasmin",
    "GSP33bbdip13u:1166": " brahmapure daharaṃ puṇḍarīkaṃ veśma daharo 'sminnantara ākāśaḥ ..... kiṃ",
    "GSP33bbdip13u:1167": " tadatra vidyate .....'; (chāṃ. 8-1-2.)",
    "GSP33bbdip13u:1168": " 'ubhe asmin dyāvāpṛthivī antareva samāhite ubhāvagniśca vāyuśca",
    "GSP33bbdip13u:1169": " sūryācandramasāvubhau vidyunnakṣatrāṇi'; (chāṃ 8-1-3.)",
    "GSP33bbdip13u:1170": " ityādinā'kāśasya pratīyate /",
    "GSP33bbdip13u:1171": " atrādhikaraṇe sarvādhāratayānveṣṭavyatayā ca sākṣādvā vyavadhānena vā sāmānyato hṛtpadmasthatvaliṅgasya brahmaṇi samanvayaḥ kriyate /",
    "GSP33bbdip13u:1172": " śrutyādisaṅgatiṃ viṣayavākyamudāhṛtya viṣayādikaṃ ca sūcayan sayuktikaṃ pūrvapakṣayati - candreti //",
    "GSP33bbdip13u:1173": " 'etasya vā akṣarasya'; (bṛ. 5-8-9.)",
    "GSP33bbdip13u:1174": " ityādineti vartate /",
    "GSP33bbdip13u:1175": " ādipadena dyāvāpṛthivyādikaṃ gṛhyate /",
    "GSP33bbdip13u:1176": " tataḥ kimityata āha - tacceti //",
    "GSP33bbdip13u:1177": " tadityāvartate /",
    "GSP33bbdip13u:1178": " caḥ samuccaye 'vadhāraṇe ca /",
    "GSP33bbdip13u:1179": " tathā ca 'tatra';",
    "GSP33bbdip13u:1180": " chandogaśrutau yadakṣaranayodāhṛtavākyoktaṃ candrādityādhāratvaṃ tadeva tathā tatsamānādhikaraṇaṃ hṛtpadmasthatvaṃ ca ākāśasya 'atha';",
    "GSP33bbdip13u:1181": " ityādinā vākyena pratīyata iti yojanā /",
    "GSP33bbdip13u:1182": " yadyapi bṛhadbhāṣye akṣaranayodāhṛtabṛhadāraṇyakaśrutigatasūryacandrapadayorbrahmarudraparatayā vyākṛtatvādevamanuvādo 'nupapannaḥ /",
    "GSP33bbdip13u:1183": " tathāpi tayoḥ prasiddhacandrasūryaparatvasyāpyanumatatvādevamuktiḥ /",
    "GSP33bbdip13u:1184": " yadvā - atra bhāṣye 'pi candrādityapade rudrabrahmapare /",
    "GSP33bbdip13u:1185": " ata eva tattvapradīpe akṣaranaye 'ahaṃ somam'; (ṛ. 10-125-2.)",
    "GSP33bbdip13u:1186": " iti vacane somaśabdo rudraparatayā vyākṛtaḥ /",
    "GSP33bbdip13u:1187": " tathā ca na ko 'pi virodhaḥ /",
    "GSP33bbdip13u:1188": " anenākṣaranayoktacandrādityādyādhāratvasya sākṣāt hṛtpadmasthākāśaniṣṭhatākṣepāttena asyākṣepikī saṅgatiruktā bhavati /",
    "GSP33bbdip13u:1189": " evaṃ sarvādhāratvānveṣṭavyatvasamānādhikaraṇaḥ sākṣādvyavadhānena vā sāmānyato hṛtpadmasthatvarūpo viṣayaśca darśitaḥ /",
    "GSP33bbdip13u:1190": " na caivaṃ 'candrāditya';",
    "GSP33bbdip13u:1191": " iti bhāṣyeṇa sa candrādityādyādhāraḥ kiṃ daharākāśaḥ syāt?",
    "GSP33bbdip13u:1192": " āhosvittatsthaḥ kaścit?",
    "GSP33bbdip13u:1193": " iti tattvapradīpena ca virodha iti vācyam /",
    "GSP33bbdip13u:1194": " tayorakṣarādhikaraṇākṣepeṇa atra pūrvapakṣa iti darśayituṃ pravṛttatvena viṣayapradarśanāyāpravṛttatvāt /",
    "GSP33bbdip13u:1195": " 'ākāśasya'; ityanena prasiddhabhūtākāśasyaiva sarvādhāratayā sākṣāt hṛtpadmasthatvamiti pūrvaḥ pakṣaḥ pradarśitaḥ /",
    "GSP33bbdip13u:1196": " tathā praśnaprativacanapūrvakaṃ sākṣādākāśasyaivātra sarvādhāratayā hṛtpadmasthatvakathanāditi pūrvapakṣayuktiśca pradarśitā bhavati /",
    "GSP33bbdip13u:1197": " atra yadyapi 'atha yadidamasmin brahmapure daharaṃ puṇḍarīkaṃ veśma daharo 'sminnantarākāśaḥ tasmin yadantastadanveṣṭavyaṃ tadvāva vijijñāsitavyamiti",
    "GSP33bbdip13u:1198": " taṃ cadbrūyuḥ...... kiṃ tadatra vidyate yadanveṣṭavyaṃ yadvā va vijijñāsitavyamiti /",
    "GSP33bbdip13u:1199": " sa brūyādyāvānvāyamākāśastāvāneṣo 'ntarhṛdaya ākāśaḥ /",
    "GSP33bbdip13u:1200": " ubhe asmin dyāvāpṛthivī antareva samāhite /",
    "GSP33bbdip13u:1201": " ubhāvagniśca vāyuśca sūryācandramasāvubhau /",
    "GSP33bbdip13u:1202": " vidyunnakṣatrāṇi';",
    "GSP33bbdip13u:1203": " ityādisamagravākyamudāhartavyam,",
    "GSP33bbdip13u:1204": " na tu vicchidya /",
    "GSP33bbdip13u:1205": " tathāpi samānajātīyaśrutyantaropasaṅgrahāyaivamudāhṛtamiti dhyeyam /",
    "GSP33bbdip13u:1206": " śrutāvathaśabdaḥ prameyāntarārambhārthaḥ /",
    "GSP33bbdip13u:1207": " 'brahmapuram';",
    "GSP33bbdip13u:1208": " ityetat brahmaṇaḥ puraṃ nivāsasthānamiti brahmaiva pūrṇatvātpuramiti ca dvedhā vyākhyeyam /",
    "GSP33bbdip13u:1209": " 'antarhṛdaye';",
    "GSP33bbdip13u:1210": " iti saptamyantam /",
    "GSP33bbdip13u:1211": " 'ākāśaḥ'; iti prathamāntam /",
    "GSP33bbdip13u:1212": " tathā ca etasmin brahmapure śarīre yatpuraṃ brahmāsti 'asmin';",
    "GSP33bbdip13u:1213": " tasminbrahmaṇi 'daharaṃ';",
    "GSP33bbdip13u:1214": " dabhramalpaṃ 'puṇḍarīkam';",
    "GSP33bbdip13u:1215": " abjaṃ 'veśma';",
    "GSP33bbdip13u:1216": " tasya sadmarūpamasti asmin 'antardaharaḥ';",
    "GSP33bbdip13u:1217": " alpo bhūtākāśo 'sti /",
    "GSP33bbdip13u:1218": " kiṃ cātaḥ? 'tasmin';",
    "GSP33bbdip13u:1219": " ākāśe 'ntaryadvartate 'tadanveṣṭavyaṃ';",
    "GSP33bbdip13u:1220": " jñātavyaṃ mārgitavyaṃ vā /",
    "GSP33bbdip13u:1221": " nanu na ghaṭādivadanveṣaṇaṃ yuktam,",
    "GSP33bbdip13u:1222": " apratyakṣatvādityatastadeva vivṛṇoti - tadvāveti //",
    "GSP33bbdip13u:1223": " vāvetyavadhāraṇe /",
    "GSP33bbdip13u:1224": " tathā ca tadeva 'vijijñāsitavyaṃ';",
    "GSP33bbdip13u:1225": " vicāritavyam /",
    "GSP33bbdip13u:1226": " iti guruṇokte 'taṃ';",
    "GSP33bbdip13u:1227": " guruṃ prati 'cet';",
    "GSP33bbdip13u:1228": " yadi śiṣyāḥ 'brūyuḥ'; pṛccheyuḥ /",
    "GSP33bbdip13u:1229": " kimiti? 'atra';",
    "GSP33bbdip13u:1230": " bhūtākāśe yadanveṣṭavyaṃ yadvāva vijījñāsitavyamityuktaṃ 'tat';",
    "GSP33bbdip13u:1231": " ādheyasvarūpaṃ 'kiṃ';",
    "GSP33bbdip13u:1232": " kiṃmahimaṃ ceti /",
    "GSP33bbdip13u:1233": " na ca brahmapure brahmaṇo veśmetyuktyaivākāśasya brahmatvaniścayātpraśnāyoga iti vācyam /",
    "GSP33bbdip13u:1234": " anyapure 'pyanyasya veśmasambhavādanyaveśmanyapyanyasyāvasthānasambhavāttadukteraniścāyakatvāt /",
    "GSP33bbdip13u:1235": " evaṃ śiṣyaiḥ pṛṣṭe 'saḥ';",
    "GSP33bbdip13u:1236": " gururbrūyāt /",
    "GSP33bbdip13u:1237": " kimiti? hṛdo 'ntaḥ antarhṛt tasminnayate 'stīti vyutpattyā 'antarhṛdaye';",
    "GSP33bbdip13u:1238": " tacchabdabodhye hṛtpadmagatabhūtākāśe dyāvāpṛthivyādyāśrayaḥ 'ākāśaḥ';",
    "GSP33bbdip13u:1239": " tadākhyaḥ paramātmāstīti /",
    "GSP33bbdip13u:1240": " nanvaṇau tasmin kathaṃ dyāvāpṛthivyādyavasthitirityatastasya vyāptatvamāha - yāvāniti //",
    "GSP33bbdip13u:1241": " 'ayaṃ'; bahiḥsthitaḥ 'ākāśaḥ';",
    "GSP33bbdip13u:1242": " tadākhyo bhagavān guṇataḥ parimāṇataśca yāvān eṣa āntaro 'pi tāvāneva /",
    "GSP33bbdip13u:1243": " tathā cāṇāvapi rūper iśaśaktyā mahattvasyāpi sattvādvyāptasya tasyānekādhāratvaṃ yujyata eveti bhāvaḥ /",
    "GSP33bbdip13u:1244": " anyaparityāgenāsyaiva jijñāsyatve ko heturityato 'sya sarvādhāratvākhyaṃ mahimānamāha - ubha ityādinā //",
    "GSP33bbdip13u:1245": " asminnantare ye ubhe muktāmukte dyāvāpṛthivyau devyau 'samāhite';",
    "GSP33bbdip13u:1246": " samavasthite /",
    "GSP33bbdip13u:1247": " evamubhayavidhau agniśca vāyuścetyetau devau samāśritau /",
    "GSP33bbdip13u:1248": " tathā ubhau muktāmuktau sūryācandramasau vidyut nakṣatrāṇi ca samāśritānīti chāndogyabhāṣyarītyā śrutyarthaḥ /",
    "GSP33bbdip13u:1249": " nyāyavivaraṇe tadvivaraṇarūpaṭīkāyāṃ - 'tasmin yadantaḥ';",
    "GSP33bbdip13u:1250": " ityatra hṛtpadmasthākāśagataṃ brahmānveṣṭavyamityuktam /",
    "GSP33bbdip13u:1251": " na ca padmasthasya brahmatvāsiddhiḥ /",
    "GSP33bbdip13u:1252": " śarīrapuṇḍarīkayorbrahma prati puratvaveśmatvoktyaiva anveṣṭavyasya brahmatvasiddheḥ /",
    "GSP33bbdip13u:1253": " tathā ca padme brahmāstītyukte 'pi tadbrahma kiṃ prakāramiti bhāvena punaḥ 'kiṃ tadatra vidyate';",
    "GSP33bbdip13u:1254": " iti pṛṣṭe tatprakārajñāpanāya 'yāvān';",
    "GSP33bbdip13u:1255": " ityādyāha guruḥ /",
    "GSP33bbdip13u:1256": " anena ca yadbrahmānveṣṭavyatayoktaṃ tadbrahmāntarhṛdaye yāvāneṣa prasiddhākāśastāvān sarvo 'pyākāśo vartate /",
    "GSP33bbdip13u:1257": " tasmiṃścākāśe pṛthivyādikaṃ sarvaṃ samāśritam /",
    "GSP33bbdip13u:1258": " apahatapāpmatvādiguṇakaṃ ca tadityevamākāśādisarvāśriyatvādapahatapāpmatvādiprakāra ukto bhavatīti prakārāntareṇa vyākhyātam /",
    "GSP33bbdip13u:1259": " pūrvapakṣī tu - 'hṛdaya ākāśe';",
    "GSP33bbdip13u:1260": " iti padaṃ saptamyantaṃ kṛtvā daharākāśastho vyāptākāśo 'nveṣṭavya iti vā ākāśaḥ iti",
    "GSP33bbdip13u:1261": " prathamāntaṃ kṛtvā prāguktadaharabhūtākāśamanūdya yāvānityanena bāhyākāśatulyatayā",
    "GSP33bbdip13u:1262": " taṃ viśiṣya jijñāsyatvena tatra dyāvāpṛthivyādikamucyata ityāha /",
    "GSP33bbdip13u:1263": " sa cākāśo na viṣṇuḥ /",
    "GSP33bbdip13u:1264": " 'tasyānte suṣiraṃ sūkṣmaṃ tasmin",
    "GSP33bbdip13u:1265": " sarvaṃ pratiṣṭhitam'; (mahānā. 11.)",
    "GSP33bbdip13u:1266": " iti śruteriti /",
    "GSP33bbdip13u:1267": " nanvastvākāśasya sarvādhāratayā hṛtpadmasthatvaṃ tasya cākāśasya 'ākāśastalliṅgāt';",
    "GSP33bbdip13u:1268": " iti nyāyena viṣṇutvena viṣṇoreva hṛtpadmasthvaṃ sidhyatītyata āha - sa ceti //",
    "GSP33bbdip13u:1269": " castvarthaḥ,",
    "GSP33bbdip13u:1270": " pratijñāsamuccaye vā /",
    "GSP33bbdip13u:1271": " tathā ca yassarvādāratayā hṛtpadmasthatvena ca śrutyuktaḥ 'sa cākāśo na viṣṇuḥ';",
    "GSP33bbdip13u:1272": " bhūtameva na tu viṣṇurityarthaḥ /",
    "GSP33bbdip13u:1273": " kuto vā na viṣṇurityata āha - tasyānta iti /",
    "GSP33bbdip13u:1274": " sa cetyanuṣaktaścaśabdo 'tra buddhyā viviktasuṣirapadenānvīyate 'vadhāraṇe ca ayam /",
    "GSP33bbdip13u:1275": " śrutisamānoktyupalakṣakaṃ caitat /",
    "GSP33bbdip13u:1276": " tathā ca 'tasyānte';",
    "GSP33bbdip13u:1277": " iti vākye 'suṣirapadaśruteḥ';",
    "GSP33bbdip13u:1278": " suṣiraśabdaśravaṇāt suṣirasya chidrātmakaprasiddhākāśasyaiva śruteḥ sarvādhāratayā hṛtpadmasthatvokteḥ tatsamākhyānādityarthaḥ /",
    "GSP33bbdip13u:1279": " 'tasya'; 'padmakośapratīkāśaṃ hṛdayaṃ cāpyadhomukham';",
    "GSP33bbdip13u:1280": " iti pūrvavākye prakṛtasya hṛtpadmakośasya 'ante';",
    "GSP33bbdip13u:1281": " antare tanmadhye sūkṣmaṃ 'suṣiraṃ';",
    "GSP33bbdip13u:1282": " chidramasti,",
    "GSP33bbdip13u:1283": " tasmin 'sarvaṃ';",
    "GSP33bbdip13u:1284": " jagatpratiṣṭhitamiti taittirīyaśrutyarthaḥ /",
    "GSP33bbdip13u:1285": " ata āha -",
    "GSP33bbdip13u:1286": " sū - oṃ //",
    "GSP33bbdip13u:1287": " dahara uttarebhyaḥ / BBs_1,3.14 /",
    "GSP33bbdip13u:1288": " // oṃ // 14 //",
    "GSP33bbdip13u:1289": " 'ya ātmāpahatapāpmā vijaro vimṛtyurviśoko 'vijighatso 'pipāsaḥ satyakāmassatyasaṅkalpaḥ so 'nveṣṭavyaḥ",
    "GSP33bbdip13u:1290": " sa vijijñāsitavyaḥ'; (chāṃ 8-7-3.)",
    "GSP33bbdip13u:1291": " ityādibhya uttarebhyo guṇebhyo dahare viṣṇureva /",
    "GSP33bbdip13u:1292": " siddhāntayatsūtramavatārya vyācaṣṭe - ata iti //",
    "GSP33bbdip13u:1293": " 'ityādibhyaḥ';",
    "GSP33bbdip13u:1294": " ityādirūpebhyaḥ 'uttarebhyaḥ';",
    "GSP33bbdip13u:1295": " viṣayavākyānantarabhāvibhyaḥ 'śabdebhyaḥ uktebhyaḥ'; iti śeṣaḥ /",
    "GSP33bbdip13u:1296": " ityādyuttaravākyebhya iti paryavasitārthaḥ /",
    "GSP33bbdip13u:1297": " yadvā 'guṇebhyo';",
    "GSP33bbdip13u:1298": " guṇavacanebhya ityarthaḥ /",
    "GSP33bbdip13u:1299": " hetvasiddhiparihārāya śrutyudāharaṇam /",
    "GSP33bbdip13u:1300": " ādipadena 'viśoko 'vijighatso 'pipāsaḥ satyakāmaḥ satyasaṅkalpaḥ so 'nveṣṭavyaḥ sa vijijñāsitavyaḥ';",
    "GSP33bbdip13u:1301": " ityādikaṃ gṛhyate /",
    "GSP33bbdip13u:1302": " guṇebhyaḥ ityanenottarapadamuttaratraśrutānekaśabdavācyaguṇopalakṣakamityuktaṃ bhavati /",
    "GSP33bbdip13u:1303": " 'dahare'; hṛtpadmagatālpākāśe ityanena sūtre 'dahare';",
    "GSP33bbdip13u:1304": " iti saptapyantaṃ padaṃ,",
    "GSP33bbdip13u:1305": " na paramata iva prathamāntamityuktaṃ bhavati /",
    "GSP33bbdip13u:1306": " sthito 'nveṣṭavyatayokta iti śeṣaḥ /",
    "GSP33bbdip13u:1307": " samanvayasūtrādanuvṛttasya vidheyaparasya tattvityasyārtho viṣṇoreveti /",
    "GSP33bbdip13u:1308": " anena - 'yaḥ'; iti daharavākyāduttaravākye śrutebhyo guṇebhyo 'dahare';",
    "GSP33bbdip13u:1309": " vijijñāsyatayoktaḥ 'tattu';",
    "GSP33bbdip13u:1310": " viṣṇureva na bhūtākāśādiriti sūtrārtha ukto bhavati /",
    "GSP33bbdip13u:1311": " yo hṛtpadmākāśagataḥ paramātmā 'na vadhenāsya hanyate'; (chāṃ. 8-1-5.)",
    "GSP33bbdip13u:1312": " iti prāk śarīrasya nāśenāvadhyatvenoktaḥ saḥ 'apahatapāpmā';",
    "GSP33bbdip13u:1313": " nityameva svato 'pahatapāpmā pāpātyantābhāvavāniti yāvat /",
    "GSP33bbdip13u:1314": " ata eva na tatkāryaṃ jarādikamasyetyucyate - vijara ityādinā /",
    "GSP33bbdip13u:1315": " 'avijighatsaḥ';",
    "GSP33bbdip13u:1316": " bubhukṣārahitaḥ /",
    "GSP33bbdip13u:1317": " 'apipāsaḥ'; pānecchārahita iti /",
    "GSP33bbdip13u:1318": " 'bubhukṣādinā pīḍābhāva ucyate';",
    "GSP33bbdip13u:1319": " iti jñānapādīyaṭīkokternādanapānecchābhāvobhi'dhīyate,",
    "GSP33bbdip13u:1320": " pramāṇabādhitatvāt /",
    "GSP33bbdip13u:1321": " kintu tatpīḍābhāvaḥ /",
    "GSP33bbdip13u:1322": " atra hetuḥ - satyakāma iti /",
    "GSP33bbdip13u:1323": " tasya yadiṣṭaṃ tatsvataḥ eva bhavediti satyakāmaḥ /",
    "GSP33bbdip13u:1324": " tatrāpi hetuḥ - 'satyasaṅkalpaḥ';",
    "GSP33bbdip13u:1325": " apratihatasaṅkalpa iti/",
    "GSP33bbdip13u:1326": " ya evaṃ bhūtaḥ so 'nveṣṭavya iti śrutyarthaḥ /",
    "GSP33bbdip13u:1327": " 'yo 'śanāyāpipāse śokaṃ mohaṃ jarāṃ mṛtyumatyeti'; (bṛ. 5-5)",
    "GSP33bbdip13u:1328": " 'sa eṣa sarvebhyaḥ pāpmabhya uditaḥ'; (chāṃ. 1-6-7.)",
    "GSP33bbdip13u:1329": " ityādinā viṣṇoreva hi te guṇāḥ /",
    "GSP33bbdip13u:1330": " apahatapāpmatvādikaṃ kathaṃ viṣṇutvaniścāyakaṃ,",
    "GSP33bbdip13u:1331": " tadgatatvenāsiddhatvādityata āha - ya iti //",
    "GSP33bbdip13u:1332": " bṛhadāraṇyakaśrutiriyam /",
    "GSP33bbdip13u:1333": " 'aśanāyā'; aśanecchā /",
    "GSP33bbdip13u:1334": " 'pipāsā'; pānecchā /",
    "GSP33bbdip13u:1335": " te 'atyeti'; atikramya vartate /",
    "GSP33bbdip13u:1336": " yaśca 'śokaṃ';",
    "GSP33bbdip13u:1337": " duḥkhaṃ 'mohaṃ';",
    "GSP33bbdip13u:1338": " mūrchāṃ 'jarāṃ';",
    "GSP33bbdip13u:1339": " maraṇaṃ cāpyetītyarthaḥ /",
    "GSP33bbdip13u:1340": " atratyasya yacchabdasya 'tamātmānaṃ viditvā';",
    "GSP33bbdip13u:1341": " iti tacchrutisthatacchabdenānvayaḥ /",
    "GSP33bbdip13u:1342": " 'sa eṣaḥ'; iti chandogaśrutiḥ /",
    "GSP33bbdip13u:1343": " 'sa eṣaḥ'; paramātmā 'pāpmabhyaḥ';",
    "GSP33bbdip13u:1344": " pāpebhyaḥ 'uditaḥ';",
    "GSP33bbdip13u:1345": " nityaṃ svata evodgataḥ pāparahita ityarthaḥ /",
    "GSP33bbdip13u:1346": " 'ityādinā'; vākyena ādiśabdena satyakāmatvādiguṇāntarabodhakavākyāni gṛhyante /",
    "GSP33bbdip13u:1347": " hi śabdo yata ityarthe /",
    "GSP33bbdip13u:1348": " te apahatapāpmatvādirūpottaravākyoktāḥ siddhā iti śeṣaḥ /",
    "GSP33bbdip13u:1349": " tasmānna teṣāṃ viṣṇuliṅgatvaniścayaḥ iti vākyaśeṣeṇāsyānvayaḥ /",
    "GSP33bbdip13u:1350": " anyatra pāpādyabhāvasya kathañcidyoge 'pi sarvathā satyakāmatvādikaṃ na yujyata iti jñāpanāyādiśabdabahuvacanayoḥ prayogaḥ /",
    "GSP33bbdip13u:1351": " nityatīrṇāśanāyādireka eva harissvataḥ /",
    "GSP33bbdip13u:1352": " aśanāyādikānanye tatprasādāttaranti hi // iti pādme //",
    "GSP33bbdip13u:1353": " tathāpi naite guṇā viṣṇoreva,",
    "GSP33bbdip13u:1354": " ramādiṣvapi sambhavādityata āha - nityeti //",
    "GSP33bbdip13u:1355": " 'svataḥ'; anyānapekṣayā nityaṃ tīrṇā aśanāyādayo yena sa harireka eva, nānyo 'sti /",
    "GSP33bbdip13u:1356": " hareranye ramābrahmādayastu 'aśanāyādikān';",
    "GSP33bbdip13u:1357": " aśanapānecchāśokādidoṣān 'tatprasādāt';",
    "GSP33bbdip13u:1358": " tasya hareranugrahādeva 'taranti'; atiyanti,",
    "GSP33bbdip13u:1359": " na svata ityarthaḥ /",
    "GSP33bbdip13u:1360": " hi śabdaḥ prasiddhau /",
    "GSP33bbdip13u:1361": " 'pādme'; uktamiti śeṣaḥ /",
    "GSP33bbdip13u:1362": " ato nirapekṣaguṇānāmanyatrābhāvāt viṣṇorevetyuktamiti bhāvaḥ /",
    "GSP33bbdip13u:1363": " sāpekṣanirapekṣayośca nirapekṣaṃ svīkartavyam /",
    "GSP33bbdip13u:1364": " nanu ramādiṣvapahatapāpmatvādīnāmanyānadhīnānāmabhāve 'pi yathā kathañcitsattvādanyagataistaiḥ kathaṃ viṣṇutvaniścaya ityata āha - sāpekṣeti",
    "GSP33bbdip13u:1365": " 'sāpekṣam'; anyādhīnaṃ 'nirapekṣam';",
    "GSP33bbdip13u:1366": " anyānadhīnaṃ tayormadhye ityarthaḥ /",
    "GSP33bbdip13u:1367": " co 'vadhāraṇe,",
    "GSP33bbdip13u:1368": " nirapekṣameveti sambadhyate /",
    "GSP33bbdip13u:1369": " apahatapāpmatvādikamiti viśeṣyaṃ prakṛtatvāllabhyate /",
    "GSP33bbdip13u:1370": " 'svīkartavyaṃ';",
    "GSP33bbdip13u:1371": " liṅgatveneti śeṣaḥ /",
    "GSP33bbdip13u:1372": " tathā ca vivakṣitaliṅgasyānyatrābhāvāttena viṣṇutvaniścayo bhavatyeveti bhāvaḥ /",
    "GSP33bbdip13u:1373": " satyakāmaḥ paro nāsti tamṛte viṣṇumavyayam /",
    "GSP33bbdip13u:1374": " satyakāmatvamanyeṣāṃ bhavettatkāmyakāmitā // iti skānde // 14 //",
    "GSP33bbdip13u:1375": " kiṃ ca sāpekṣatvanirapekṣatvādiviśeṣitānāmapahatapāpmatvādīnāmabhāvarūpāṇāmanyatrākāśādau",
    "GSP33bbdip13u:1376": " sākṣādvābhimānidvārā vā yathākathañcidvṛttāvapi na kathañcidanyatra satyakāmatvādyastīti",
    "GSP33bbdip13u:1377": " yuktastena viṣṇutvaniścaya ityāha - satyakāma iti //",
    "GSP33bbdip13u:1378": " 'avyayam'; akṣīṇakāmamamoghakāmaṃ satyakāmaṃ viṣṇum 'ṛte';",
    "GSP33bbdip13u:1379": " vinā 'paro 'nyaḥ';",
    "GSP33bbdip13u:1380": " viṣṇoranyaḥ satyakāmaḥ satyasaṅkalpaśca nāsti /",
    "GSP33bbdip13u:1381": " viṣṇau tadbhāvasya tadanyasmin tadabhāvasya ca pratipādanāya vakroktiḥ /",
    "GSP33bbdip13u:1382": " viṣṇoranyeṣāṃ ramādīnāṃ kvacidāgame pratīyamānamapi satyakāmatvaṃ 'tatkāmyakāmitā';",
    "GSP33bbdip13u:1383": " viṣṇukāmanāviṣayaviṣayakakāmanāvattvarūpameva bhavenna mukhyamityarthaḥ /",
    "GSP33bbdip13u:1384": " tathā cāpahatapāpmatvaṃ svataḥ parādhīnaṃ ceti yathā dvividhaṃ,",
    "GSP33bbdip13u:1385": " na tathā satyakāmatvaṃ kiṃ tvekavidhaṃ,",
    "GSP33bbdip13u:1386": " tacca mukhyaṃ viṣṇāveva,",
    "GSP33bbdip13u:1387": " anyatra tu pāribhāṣikamiti bhāvaḥ /",
    "GSP33bbdip13u:1388": " 'skānde'; uktamiti śeṣaḥ/",
    "GSP33bbdip13u:1389": " ataḥ satyakāmatvādivivakṣayā viṣṇoreva hi te guṇā ityuktaṃ yuktamiti bhāvaḥ /",
    "GSP33bbdip13u:1390": " sū - oṃ //",
    "GSP33bbdip13u:1391": " gatiśabdābhyāṃ tathā hi dṛṣṭaṃ liṅgaṃ ca / BBs_1,3.15 /",
    "GSP33bbdip13u:1392": " // oṃ // 15 //",
    "GSP33bbdip13u:1393": " 'aharahargacchantya etaṃ brahmalokaṃ na vindanti'; (chāṃ. 8-3-2.)",
    "GSP33bbdip13u:1394": " iti suptasya tadgatirbrahmaśabdaścocyate /",
    "GSP33bbdip13u:1395": " yuktyantareṇa viṣṇorhṛtpadmasthatvaṃ pratipādayatsūtramupanyasyāsiddhiparihārāya śrutyudāharaṇapūrvakaṃ vyācaṣṭe - gatīti //",
    "GSP33bbdip13u:1396": " 'imāḥ'; suptāḥ prajāḥ 'aharahaḥ';",
    "GSP33bbdip13u:1397": " pratidinametaṃ 'gacchantyaḥ';",
    "GSP33bbdip13u:1398": " prāpyamāṇāḥ 'etaṃ';",
    "GSP33bbdip13u:1399": " brahmalokaṃ brahmaṇo viṣṇorāvāsasthānabhūtaṃ hṛtpadmaṃ taddvārā tatratyaṃ brahma sākṣāllokapadoktaṃ brahmākhyamāśrayaṃ vā 'na vindanti';",
    "GSP33bbdip13u:1400": " na vijānanti,",
    "GSP33bbdip13u:1401": " sa eṣa ātmā hṛdīti śrutyarathaḥ /",
    "GSP33bbdip13u:1402": " itīti /",
    "GSP33bbdip13u:1403": " iti chandogavākye 'suptasya';",
    "GSP33bbdip13u:1404": " cetanasya 'tadgatiḥ';",
    "GSP33bbdip13u:1405": " aharaho hṛdgataṃ brahmalokaṃ prati gatiḥ prāptiḥ 'ucyate';",
    "GSP33bbdip13u:1406": " vyapadiśyata ityarthaḥ /",
    "GSP33bbdip13u:1407": " 'brahmaśabdaḥ';",
    "GSP33bbdip13u:1408": " ityatrāpi taditi padaṃ buddhyā vivicya vipariṇāmena sambadhyate /",
    "GSP33bbdip13u:1409": " tathā ca tasmin prāpyamāṇe hṛdgate brahmaloke 'brahmaśabdaḥ';",
    "GSP33bbdip13u:1410": " 'ucyate';",
    "GSP33bbdip13u:1411": " śrūyate ityarthaḥ /",
    "GSP33bbdip13u:1412": " ucyate ca ityapi sambandhaḥ /",
    "GSP33bbdip13u:1413": " caḥ samuccaye /",
    "GSP33bbdip13u:1414": " yata iti śeṣaḥ /",
    "GSP33bbdip13u:1415": " asyāto 'pi dahare viṣṇureveti pradhānasādhyenānvayaḥ /",
    "GSP33bbdip13u:1416": " 'satā somya tadā sampanno bhavati'; (chāṃ. 6-7-1.)",
    "GSP33bbdip13u:1417": " iti śrutestaṃ hi supto gacchati /",
    "GSP33bbdip13u:1418": " suptaprāpyatvaṃ kuto viṣṇutvaniścāyakamityata āha - sateti //",
    "GSP33bbdip13u:1419": " he 'somya'; bhaktijñānārha śvetaketo 'tadā';",
    "GSP33bbdip13u:1420": " suptikāle 'satā';",
    "GSP33bbdip13u:1421": " brahmaṇā 'sampannaḥ';",
    "GSP33bbdip13u:1422": " saṅgato bhavatītyarthaḥ /",
    "GSP33bbdip13u:1423": " uddālakavākyametat /",
    "GSP33bbdip13u:1424": " śruteriti pañcamī /",
    "GSP33bbdip13u:1425": " 'taṃ'; viṣṇum /",
    "GSP33bbdip13u:1426": " hi śabdaḥ prasiddhau /",
    "GSP33bbdip13u:1427": " 'gacchati'; prāpnoti /",
    "GSP33bbdip13u:1428": " iti jñāyate iti śeṣaḥ /",
    "GSP33bbdip13u:1429": " tathā ca suptaprāpyatvasya viṣṇuliṅgatvena śrutiprasiddhatvāt tena viṣṇutvaniścayo bhavatīti bhāvaḥ /",
    "GSP33bbdip13u:1430": " 'araśca ha vai ṇyaścārṇavau brahmaloke'; (chāṃ 8-5-3.)",
    "GSP33bbdip13u:1431": " iti liṅgaṃ ca tathā dṛṣṭam /",
    "GSP33bbdip13u:1432": " 'liṅgaṃ ca tathā hi dṛṣṭam';",
    "GSP33bbdip13u:1433": " iti sūtraśeṣaṃ hetvantaraparatayā vyācaṣṭe - araśceti //",
    "GSP33bbdip13u:1434": " ca śabdo hetusamuccaye /",
    "GSP33bbdip13u:1435": " yathā suptagamyatvam 'aharahaḥ';",
    "GSP33bbdip13u:1436": " iti śrutau hṛtpadmasthe dṛṣṭam,",
    "GSP33bbdip13u:1437": " tathā araṇyanāmāmṛtasamudradvayāśrayalokavattvarūpaṃ liṅgamapi 'araśca';",
    "GSP33bbdip13u:1438": " iti śrutau hṛtpadmasthe dṛṣṭaṃ śrutamiti /",
    "GSP33bbdip13u:1439": " upamāyāṃ tathāśabdaḥ /",
    "GSP33bbdip13u:1440": " anenāsiddhiḥ parihṛtā /",
    "GSP33bbdip13u:1441": " na ca gatiśabdayorivāsya sannidhau hṛtpadmasthasyānukterasiddhyanivṛttiriti vācyam /",
    "GSP33bbdip13u:1442": " hṛtpadmasthasya brahmaṇa āvāsatvena nimittena tallokabhūte hṛtpadme 'etaṃ brahmalokam';",
    "GSP33bbdip13u:1443": " iti prayuktasya brahmalokaśabdasyāṇyāśrayaloke 'pi prayogāttanmukhena tādṛśalokavattvarūpaliṅgasya hṛtpadmasthabrahmaniṣṭhatāyā prāptatvāt /",
    "GSP33bbdip13u:1444": " dṛṣṭamityanantaraṃ yata iti śeṣaḥ/",
    "GSP33bbdip13u:1445": " asyāto 'pi dahare viṣṇureveti pratijñāvākyenānvayaḥ /",
    "GSP33bbdip13u:1446": " śrutau havā iti nipātau prasiddhidyotakau /",
    "GSP33bbdip13u:1447": " samudrayoranyonyasamuccaye ca śabdau /",
    "GSP33bbdip13u:1448": " tathā ca brahmaṇo viṣṇorloke śvetadvīpe araṇyākhyārṇavau sudhāsamudrau arṇavopame sudhāsarasī vā sta iti śrutyarthaḥ /",
    "GSP33bbdip13u:1449": " araśca vaiṇyaśca sudhāsamudrau tatraiva sarvābhimatapradau dvau /",
    "GSP33bbdip13u:1450": " ityādinā tasyaiva hi tallakṣaṇatvenocyate // 15 //",
    "GSP33bbdip13u:1451": " nanu hṛtpadmasthasyāraṇyāśrayalokavattvaliṅgaśravaṇe 'pi kuto 'yaṃ viṣṇurityato 'raṇyāśrayatvasya",
    "GSP33bbdip13u:1452": " viṣṇulokaikaliṅgatvena smṛtisiddhatvādityāśayena sautrahiśabdābhipretāṃ smṛtiṃ darśayati - araśceti //",
    "GSP33bbdip13u:1453": " vaiśabdaḥ prasiddhau /",
    "GSP33bbdip13u:1454": " caśabdau parasparasamuccaye /",
    "GSP33bbdip13u:1455": " 'tatraiva'; kṣīrābdhimadhyasthitaviṣṇuloka eva 'sarvābhimatapradau';",
    "GSP33bbdip13u:1456": " sarveṣṭakarau sta ityarthaḥ /",
    "GSP33bbdip13u:1457": " evakāro 'nyatra sattvavyāvartakaḥ /",
    "GSP33bbdip13u:1458": " tenāraṇyāśrayalokavattvaliṅgasya viṣṇutvenāvyabhicāraḥ siddhyati /",
    "GSP33bbdip13u:1459": " ata eva bhāṣye tasyaivetyevakāraḥ /",
    "GSP33bbdip13u:1460": " 'ityādinā'; puruṣottamadhyānacakravākyena 'tasyaiva';",
    "GSP33bbdip13u:1461": " viṣṇoreva 'tat';",
    "GSP33bbdip13u:1462": " sudhārṇavadvayāśrayalokavattvaṃ 'lakṣaṇatvena';",
    "GSP33bbdip13u:1463": " liṅgatvena 'ucyate';",
    "GSP33bbdip13u:1464": " pratipādyate ityarthaḥ /",
    "GSP33bbdip13u:1465": " 'hi'; yasmādityarthe /",
    "GSP33bbdip13u:1466": " tasmādetalliṅgabalāt viṣṇutvaniśrayo yukta iti vākyaśeṣaḥ /",
    "GSP33bbdip13u:1467": " yadvā - brahmalokamiti hṛtpadmasya viṣṇulokatvokteḥ tadantargato viṣṇurityuktaṃ,",
    "GSP33bbdip13u:1468": " brahmalokapadaṃ kuto viṣṇulokavācītyata āha - araśceti /",
    "GSP33bbdip13u:1469": " brahmalokapadasya viṣṇuloke 'araśca';",
    "GSP33bbdip13u:1470": " iti vākye prayogādatra hṛtpadme prayuktam 'etaṃ brahmalokam';",
    "GSP33bbdip13u:1471": " iti padamapi viṣṇulokaparameva /",
    "GSP33bbdip13u:1472": " na ca 'araśca';",
    "GSP33bbdip13u:1473": " iti śrutāvapi brahmalokapadaṃ kuto viṣṇulokaparamiti vācyam /",
    "GSP33bbdip13u:1474": " yatastatrāraṇyāśrayatvaliṅgaṃ śrutamityarthaḥ /",
    "GSP33bbdip13u:1475": " athāpyaraṇyāśrayatvasya bhagavallokaliṅgatvaṃ kuta ityata āha - araśceti //",
    "GSP33bbdip13u:1476": " asmin pakṣe sautraṃ liṅgapadaṃ hṛtpadmasthasya brahmatvarūpapradānasādhye hetutvābhāvātsūtre liṅgaśabdena pṛthaguktiḥ /",
    "GSP33bbdip13u:1477": " pūrvavyākhyāne 'pi gatiśabdayorivāsya liṅgasya viṣṇuniṣṭhatāyā upapādanasāpekṣatvena spaṣṭatvābhāvādgatiśabdaliṅgairityanuktvā liṅgaṃ ceti pṛthaguktiryuktā",
    "GSP33bbdip13u:1478": " anena - na kevalamuttarebhyo guṇebhyaḥ,",
    "GSP33bbdip13u:1479": " kintu gatiśabdābhyāṃ ca 'aharahaḥ';",
    "GSP33bbdip13u:1480": " iti vākye hṛtpadmasthaniṣṭhatayā śrutābhyāṃ suptaprāpyabrahmaśabdābhyāṃ ca dahare viṣṇureveti jñāyate /",
    "GSP33bbdip13u:1481": " na kevalametābhyāmeva,",
    "GSP33bbdip13u:1482": " kintu yataḥ 'araśca';",
    "GSP33bbdip13u:1483": " iti śrutau 'tathā';",
    "GSP33bbdip13u:1484": " gatiśabdayoriva 'hi';",
    "GSP33bbdip13u:1485": " viṣṇuliṅgatvena smṛtisiddhamaraṇyāśrayalokavattvarūpaṃ liṅgaṃ hṛtpadmasthe viṣṇuloke prayuktabrahmalokapadasya hṛtpadme prayogāt 'dṛṣṭaṃ';",
    "GSP33bbdip13u:1486": " śrutamato 'pi dahare viṣṇureva /",
    "GSP33bbdip13u:1487": " yadvā - kuto 'tra prayuktasya brahmalokapadasya viṣṇulokaparatvam?",
    "GSP33bbdip13u:1488": " 'araśca'; iti vākye viṣṇuloke brahmalokapadaprayogāt /",
    "GSP33bbdip13u:1489": " atrāpi 'etaṃ brahmalokam';",
    "GSP33bbdip13u:1490": " iti tasyaiva prayogāt /",
    "GSP33bbdip13u:1491": " na ca tatrāpi viṣṇulokaparatvaṃ kutaḥ?",
    "GSP33bbdip13u:1492": " yato 'raṇyāśrayatvaṃ liṅgaṃ 'dṛṣṭaṃ';",
    "GSP33bbdip13u:1493": " śrutamata iti sūtrārtha ukto bhavati /",
    "GSP33bbdip13u:1494": " sū - oṃ //",
    "GSP33bbdip13u:1495": " dhṛteśca mahimno 'syāsminnupalabdheḥ / BBs_1,3.16 /",
    "GSP33bbdip13u:1496": " // oṃ // 16 //",
    "GSP33bbdip13u:1497": " 'eṣa seturvidhṛtiḥ';",
    "GSP33bbdip13u:1498": " (chāṃ. 8-4-1.) iti dhṛteḥ,",
    "GSP33bbdip13u:1499": " hetvantareṇa viṣṇorhṛtpadmasthatvaṃ pratipādayatsūtramupanyasya vyācaṣṭe - dhṛteriti //",
    "GSP33bbdip13u:1500": " 'iti dhṛteḥ'; ityasya 'asminnasya';",
    "GSP33bbdip13u:1501": " iti padānuvartanenetyasminvākye 'sya hṛtpadmasthasya dhṛtipadoktasarvādhāratvaśruterityarthaḥ /",
    "GSP33bbdip13u:1502": " asya dahare viṣṇureveti pratijñāvākyenānvayaḥ /",
    "GSP33bbdip13u:1503": " śrutau vidhṛtiḥ seturityanvayaḥ /",
    "GSP33bbdip13u:1504": " tatra vidhṛtirityetatsetutve hetuḥ /",
    "GSP33bbdip13u:1505": " tathā ca ya ātmā hṛtpadmasthatvenoktaḥ sa eṣa 'eṣāṃ';",
    "GSP33bbdip13u:1506": " bhūrādilokānām 'asambhedāya';",
    "GSP33bbdip13u:1507": " asāṅkaryāya avidāraṇāyeti,",
    "GSP33bbdip13u:1508": " vyāsatīrthīyoktarītyā varṇāśramasāṅkaryābhāvāyeti vā 'vidhṛtiḥ';",
    "GSP33bbdip13u:1509": " dhāraṇapoṣaṇasamartho 'ta eva seturiva 'setuḥ';",
    "GSP33bbdip13u:1510": " āśraya ityarthaḥ /",
    "GSP33bbdip13u:1511": " dhārakatvaṃ ca na dhāryādbahiṣṭhatayā,",
    "GSP33bbdip13u:1512": " kintvantaḥkṛtajagattvena,",
    "GSP33bbdip13u:1513": " 'śritamasmin jagatsarvamiti seturitīritaḥ';",
    "GSP33bbdip13u:1514": " ityukteḥ mukhyārtha eva vā setuśabdaḥ /",
    "GSP33bbdip13u:1515": " yadyapi 'sa seturvidhṛtiḥ';",
    "GSP33bbdip13u:1516": " iti chandogaśrutipāṭhaḥ /",
    "GSP33bbdip13u:1517": " tathāpi śākhāntarāṇāmapyatropasaṅgrahāyaivamuktiḥ /",
    "GSP33bbdip13u:1518": " evamanyatrāpīti sampradāyavidaḥ /",
    "GSP33bbdip13u:1519": " 'eṣa bhūtādhipatireṣa bhūtapālaḥ'; (bṛ. 6-4-21.)",
    "GSP33bbdip13u:1520": " ityādyasya mahimno 'sminnupalabdheḥ /",
    "GSP33bbdip13u:1521": " evaṃ setusamuccāyakasautracaśabdasya yathāśrutānvayena liṅgoktiparatayā dhṛteścetyaṃśaṃ vyākhyāyedānīṃ samagraṃ sūtraṃ samānoktirūpasamākhyāparatayā vyācaṣṭe - eṣa iti //",
    "GSP33bbdip13u:1522": " dhṛteritipadamatrānuṣajyate /",
    "GSP33bbdip13u:1523": " asmin pakṣe sautracaśbada upalabdheścetyanveti /",
    "GSP33bbdip13u:1524": " tathā ca na kevalaṃ dhṛterliṅgāt,",
    "GSP33bbdip13u:1525": " kintu 'dhṛteḥ';",
    "GSP33bbdip13u:1526": " dhṛtiyuktāyāstadbodhikāyā upalabdheḥ vāsaneyake 'ya eṣo 'ntarhṛdaya ākāśastasmin śete sarvasya vaśī'; (bṛ. 6-4-21.)",
    "GSP33bbdip13u:1527": " ityādyuktvā āmnātāyāḥ 'eṣa sarveśvara eṣa bhūtādhipatireṣa bhūtapāla eṣa seturvidharaṇa eṣāṃ lokānāmasambhedāya';",
    "GSP33bbdip13u:1528": " ityukteḥ samānokteśca dahare viṣṇureveti yojanā /",
    "GSP33bbdip13u:1529": " samākhyāyāḥ kuto viṣṇuparatvamityata āha - eṣa iti /",
    "GSP33bbdip13u:1530": " ityādīti luptatṛtīyāvibhaktiko nirdeśaḥ /",
    "GSP33bbdip13u:1531": " ādiśabdena 'eṣa sarvasya vaśī eṣa sarvasyādhipatireṣa sarveśvaraḥ'; (bṛ. 6-4-21.)",
    "GSP33bbdip13u:1532": " iti pūrvavākyam 'eṣa seturvidharaṇa eṣāṃ lokānāmasambhedāya';",
    "GSP33bbdip13u:1533": " ityuttaravākyaṃ ca gṛhyate /",
    "GSP33bbdip13u:1534": " ata eva madhyasthavākyagrahaṇaṃ kṛtam /",
    "GSP33bbdip13u:1535": " asya mahimna iti vyadhikaraṇaṣaṣṭhyau /",
    "GSP33bbdip13u:1536": " upalabdherityāvṛttamatrānveti /",
    "GSP33bbdip13u:1537": " tathā ca 'asmin';",
    "GSP33bbdip13u:1538": " vājasaneyake 'eṣa bhūtādhipatiḥ';",
    "GSP33bbdip13u:1539": " ityādinā vākyena 'asya';",
    "GSP33bbdip13u:1540": " viṣṇorbhūtādhipatitvādimahimnaḥ 'asmin';",
    "GSP33bbdip13u:1541": " daharākāśagate vastuni 'upalabdheḥ';",
    "GSP33bbdip13u:1542": " uktatvāditi yojanā /",
    "GSP33bbdip13u:1543": " ya eṣa sarvasyādhipatiḥ,",
    "GSP33bbdip13u:1544": " yaścaiṣa sarveśvaro,",
    "GSP33bbdip13u:1545": " yaścaiṣa prasiddho 'bhūtādhipatiḥ';",
    "GSP33bbdip13u:1546": " bhūta evādhipatirnāsyādhipatyamādimat,",
    "GSP33bbdip13u:1547": " yaścaiṣa bhūta eva pālako,",
    "GSP33bbdip13u:1548": " yaśca 'eṣāṃ'; bhūrādilokānām 'asambhedāya';",
    "GSP33bbdip13u:1549": " amelanāya eṣāṃ 'vidharaṇaḥ';",
    "GSP33bbdip13u:1550": " vidhāraṇasamarthaḥ,",
    "GSP33bbdip13u:1551": " na kevalaṃ sāmarthyamātraṃ,",
    "GSP33bbdip13u:1552": " kintu ya eṣāṃ lokānāṃ 'setuḥ'; āśrayaśca,",
    "GSP33bbdip13u:1553": " tametaṃ bhagavantaṃ brāhmaṇā vividiṣantīti śrutyarthaḥ /",
    "GSP33bbdip13u:1554": " anena - na kevalaṃ pūrvoktahetubhyaḥ,",
    "GSP33bbdip13u:1555": " kintu vidhṛteścāsmin prakaraṇe 'sa seturvidhṛtiḥ';",
    "GSP33bbdip13u:1556": " iti sarvādhāratvaliṅgaśravaṇādapi daharapadmastho viṣṇureva /",
    "GSP33bbdip13u:1557": " na cāsya hṛtpadmasthatvaṃ kuta iti vācyam /",
    "GSP33bbdip13u:1558": " 'asya'; hṛtpadmasthasya 'mahimnaḥ';",
    "GSP33bbdip13u:1559": " apahatapāpmatvāderlakṣaṇasya 'asmin';",
    "GSP33bbdip13u:1560": " sarvādhāre 'sarve pāpmāno 'to nivartante'; (chāṃ.8-4-1.)",
    "GSP33bbdip13u:1561": " ityanena 'upalabdheḥ'; uktatvāt /",
    "GSP33bbdip13u:1562": " na kevalaṃ dhṛterliṅgāt,",
    "GSP33bbdip13u:1563": " kintu dhṛterdhṛtiyuktāyā upalabdherukteḥ /",
    "GSP33bbdip13u:1564": " 'ya eṣo 'ntarhṛdaya ākāśastasmin śete .... eṣa seturvidharaṇaḥ';",
    "GSP33bbdip13u:1565": " iti vājasaneyasamākhyāyāśca dahare viṣṇureva /",
    "GSP33bbdip13u:1566": " samākhyāyā api kuto viṣṇuviṣayatvam?",
    "GSP33bbdip13u:1567": " 'asmin'; vājasaneyake 'asya';",
    "GSP33bbdip13u:1568": " viṣṇoḥ 'mahimno';",
    "GSP33bbdip13u:1569": " bhūtādhipatitvāderuktatvāditi sūtrārtha ukto bhavati /",
    "GSP33bbdip13u:1570": " yadyapi 'asya mahimnaḥ';",
    "GSP33bbdip13u:1571": " ityādyaṃśo bhāṣye dhṛteścetyasya liṅgaparatayā yojanāyāṃ nānvitaḥ /",
    "GSP33bbdip13u:1572": " tathāpi ṭīkāyāṃ 'sarve pāpmāno 'taḥ';",
    "GSP33bbdip13u:1573": " iti tallakṣaṇokteścetyuktatvāt liṅgasya hṛtpadmasthatvarūpapakṣadharmopapādakatayāpi yojanīyaḥ /",
    "GSP33bbdip13u:1574": " 'etasmin khalvakṣare gārgyākāśa otaśca'; (bṛ. 5-8-11.)",
    "GSP33bbdip13u:1575": " 'etasya vā akṣarasya praśāsane gārgi'; (bṛ. 5-8-9.)",
    "GSP33bbdip13u:1576": " yaduktaṃ sarvādhāratvaliṅgaśravaṇāt hṛtpadmastho viṣṇuriti,",
    "GSP33bbdip13u:1577": " tatra sarvādhāratvaṃ kuto viṣṇutvaniścāyakaṃ,",
    "GSP33bbdip13u:1578": " tatsamānādhikaraṇatvenāsiddhatvādityata āha - etasminniti //",
    "GSP33bbdip13u:1579": " 'etasya vā akṣarasya praśāsane';",
    "GSP33bbdip13u:1580": " iti pratīkagrahaṇena 'etasya vā akṣarasya praśāsane gārgi sūryācandramasau vidhṛtau tiṣṭhataḥ,",
    "GSP33bbdip13u:1581": " etasya vā akṣarasya praśāsane gārgi dyāvāpṛthivyau';",
    "GSP33bbdip13u:1582": " ityādibahuvākyāni sūcayati /",
    "GSP33bbdip13u:1583": " imānyakṣaranaye vyākṛtāni /",
    "GSP33bbdip13u:1584": " 'sa hi sarvādhipatiḥ sa hi sarvapālaḥ sar iśaḥ sa",
    "GSP33bbdip13u:1585": " viṣṇuḥ'; 'patiṃ viśvasyātmeśvaram'; (mahānā. 11.)",
    "GSP33bbdip13u:1586": " ityādiśrutibhyastasya hyeṣa mahimā /",
    "GSP33bbdip13u:1587": " nanu samākhyāśrutyuktaḥ sarveśvaratvādimahimā kuto viṣṇoravagata ityata āha - sa hīti //",
    "GSP33bbdip13u:1588": " 'sa hi'; ityārabhya 'sa viṣṇuḥ';",
    "GSP33bbdip13u:1589": " ityantamekaṃ vākyaṃ śrutyantaragatam /",
    "GSP33bbdip13u:1590": " 'saḥ'; prakṛtaḥ /",
    "GSP33bbdip13u:1591": " 'hiḥ'; prasiddhau /",
    "GSP33bbdip13u:1592": " 'patiṃ viśvasya';",
    "GSP33bbdip13u:1593": " iti nārāyaṇānuvākasthaṃ vākyam /",
    "GSP33bbdip13u:1594": " 'viśvasya'; acetanaprapañcasya patiṃ 'ātmeśvaraṃ';",
    "GSP33bbdip13u:1595": " cetaneśvaraṃ nārāyaṇaṃ tadviśvamupajīvatītyarthaḥ/",
    "GSP33bbdip13u:1596": " ityādīti /",
    "GSP33bbdip13u:1597": " evamādiśrutivākyebhya ityarthaḥ /",
    "GSP33bbdip13u:1598": " ādiśabdenaitajjātīyaṃ gṛhyate /",
    "GSP33bbdip13u:1599": " tṛtīyārthe pañcamī/",
    "GSP33bbdip13u:1600": " 'tasya'; viṣṇoḥ 'hiḥ';",
    "GSP33bbdip13u:1601": " prasiddhau hetau vā /",
    "GSP33bbdip13u:1602": " 'eṣa sarveśvaraḥ'; (bṛ.6-4-22.)",
    "GSP33bbdip13u:1603": " ityādimahimā /",
    "GSP33bbdip13u:1604": " avagata iti śeṣaḥ /",
    "GSP33bbdip13u:1605": " tasmānnaiteṣāṃ viṣṇutvarūpasādhyasāmānādhikaraṇyāsiddhiriti vākyaśeṣaḥ /",
    "GSP33bbdip13u:1606": " sarveśo viṣṇurevaiko nānyo 'sti jagataḥ patiḥ /",
    "GSP33bbdip13u:1607": " iti ca skānde // 16 //",
    "GSP33bbdip13u:1608": " nanu sarveśvaratvādikaṃ viṣṇuvadanyasyāpi kiṃ na syādityata āha - sarveśa iti //",
    "GSP33bbdip13u:1609": " atra sarvajagacchabdau cetanācetanaprapañcaparau /",
    "GSP33bbdip13u:1610": " yadvā - jagataḥ patiriti pratiyogitvenaivoktasyānuvādaḥ /",
    "GSP33bbdip13u:1611": " athavā - 'patiḥ'; pālakaḥ /",
    "GSP33bbdip13u:1612": " tathā ca sarveśvaraḥ sarvapālakaśca viṣṇureka eva nānyo 'stītyarthaḥ /",
    "GSP33bbdip13u:1613": " iti skānda ityasya evakāroktapadādhyāhāreṇa tasyahyeṣa mahimeti pūrveṇānvayaḥ /",
    "GSP33bbdip13u:1614": " tasmānnaitalliṅgānāmanyatra sāvakāśatvaṃ śaṅkyamiti vākyaśeṣaḥ /",
    "GSP33bbdip13u:1615": " sū - oṃ //",
    "GSP33bbdip13u:1616": " prasiddheś ca / BBs_1,3.17 /",
    "GSP33bbdip13u:1617": " // oṃ // 17 //",
    "GSP33bbdip13u:1618": " 'tatrāpi daharaṃ gaganaṃ viśokastasmin yadantastadupāsitavyam'; (mahānā. 10-7.)",
    "GSP33bbdip13u:1619": " iti prasiddheśca //",
    "GSP33bbdip13u:1620": " samākhyāntararūpayuktyantareṇa viṣṇorhṛtpadmagatākāśasthatvaṃ sādhayatsūtraṃ paṭhitvā vyācaṣṭe - prasiddheśceti //",
    "GSP33bbdip13u:1621": " itītyanantaraṃ śrutāviti śeṣaḥ /",
    "GSP33bbdip13u:1622": " tasyetyanuvartate /",
    "GSP33bbdip13u:1623": " 'tasya'; viṣṇoḥ 'tasya';",
    "GSP33bbdip13u:1624": " hṛtpadmasthasyeti tadarthaḥ /",
    "GSP33bbdip13u:1625": " anena - sūtre 'syāsminnitipadadvayaṃ pūrvasūtrādanuvartanīyam /",
    "GSP33bbdip13u:1626": " tathā ca na kevalaṃ vājasaneyasamākhyānāt,",
    "GSP33bbdip13u:1627": " kintu 'asmin';",
    "GSP33bbdip13u:1628": " tatrāpīti taittirīyaśrutivākye 'asya';",
    "GSP33bbdip13u:1629": " hṛtpadmasthasya viṣṇutvaprasiddheśca tatsamākhyānādapi daharapadmastho viṣṇureveti sūtrārtha ukto bhavati /",
    "GSP33bbdip13u:1630": " 'divye brahmapure hyeṣa vyomnyātmā sampratiṣṭhitaḥ'; (muṃ. 2-2-7.)",
    "GSP33bbdip13u:1631": " ityātharvaṇe prasiddheśca /",
    "GSP33bbdip13u:1632": " 'ya eṣo 'ntarhṛdaya ākāśastasminnayaṃ puruṣaḥ'; (tai. 1-2-1.)",
    "GSP33bbdip13u:1633": " iti taittirīyavākyāntare prasiddheśceti sūtrasya yadvṛttyantaraṃ ṭīkāyāṃ sūcitaṃ,",
    "GSP33bbdip13u:1634": " tadbhāṣyasthetiśabdasyādyarthatvamāśrityeti draṣṭavyam /",
    "GSP33bbdip13u:1635": " śrutau 'daharaṃ vipāpmaṃ paraveśmabhūtaṃ yatpuṇḍarīkaṃ puramadhyasaṃstham'; (mahānā. 10-7.)",
    "GSP33bbdip13u:1636": " iti vākye yat 'daharam';",
    "GSP33bbdip13u:1637": " alpaṃ parasya brahmaṇaḥ sadmabhūtam,",
    "GSP33bbdip13u:1638": " ata eva vigatapāpaṃ dehākhyabrahmapuramadhye saṃsthaṃ hṛdayakamalaṃ prakṛtaṃ tattatreti parāmṛśyate /",
    "GSP33bbdip13u:1639": " tathā ca 'tatrāpi';",
    "GSP33bbdip13u:1640": " puṇḍarīke 'pi yat 'daharam';",
    "GSP33bbdip13u:1641": " alpaṃ gaganamasti tasmin 'antaḥ';",
    "GSP33bbdip13u:1642": " antare 'viśoko';",
    "GSP33bbdip13u:1643": " viśokaṃ viśokapadopalakṣitaṃ jarādiśūnyaṃ yadbrahma tadupāsitavyamityarthaḥ /",
    "GSP33bbdip13u:1644": " viśokaḥ iti liṅgavyatyayaḥ chāndasaḥ /",
    "GSP33bbdip13u:1645": " tattvapradīpe tu - liṅgavyatyāsastasya puruṣatvajñāpanārthaḥ /",
    "GSP33bbdip13u:1646": " 'ya ātmāpahatapāpmā vijaro vimṛtyurviśokaḥ';",
    "GSP33bbdip13u:1647": " ityādāvuditaguṇānāmadhikaraṇaikyabalena sannidhīyamānānāmanukarṣaṇārthaśceti prayojanamuktam /",
    "GSP33bbdip13u:1648": " tadantassthatvāpekṣatvānna suṣiraśrutivirodhaḥ // 17 //",
    "GSP33bbdip13u:1649": " nanu sākṣāt padmagatasya viṣṇutvābhyupagame suṣiraśrutivirodhaḥ /",
    "GSP33bbdip13u:1650": " evaṃ padmagatākāśasyaiva viṣṇutvābhyupagame 'pi suṣiraśrutivirodhaḥ,",
    "GSP33bbdip13u:1651": " suṣiraśabdasyākāśavācitvāt /",
    "GSP33bbdip13u:1652": " etadvihāya daharapadmasyākāśatvaṃ,",
    "GSP33bbdip13u:1653": " viṣṇostvākāśagatatvaṃ,",
    "GSP33bbdip13u:1654": " tasyaiva sarvādhāratvamityupagame 'pi suṣiraśrutivirodhaḥ /",
    "GSP33bbdip13u:1655": " tatra sākṣātsuṣirasya sarvādhāratvokterityata āha - tadantasstheti //",
    "GSP33bbdip13u:1656": " buddhyā viviktasuṣiraśrutipadaṃ ṣaṣṭhyantamatrānvīyate /",
    "GSP33bbdip13u:1657": " tathā ca 'suṣiraśruteḥ';",
    "GSP33bbdip13u:1658": " iti suṣirapadaghaṭitaśruteḥ 'tadantassthāpekṣatvāt';",
    "GSP33bbdip13u:1659": " padmagatasuṣirāntassthaparamātmānamapekṣya pravṛttatvāttasya ca sarvādhāratvānna suṣiraśrutivirodho 'smadabhyupagamasyetyarthaḥ /",
    "GSP33bbdip13u:1660": " yathā mandirasthamañjūṣāntargatamapi vastu mandirasthamiti saṅgīyate,",
    "GSP33bbdip13u:1661": " evamihāpīti bhāvaḥ /",
    "GSP33bbdip13u:1662": " tadantassthatveti pāṭhe paramātmanaḥ suṣirāntassthatvamapekṣya śruteḥ pravṛttatvādityarthaḥ /",
    "GSP33bbdip13u:1663": " sū - oṃ //",
    "GSP33bbdip13u:1664": " itaraparāmarśātsa iti cennāsaṃbhavāt / BBs_1,3.18 /",
    "GSP33bbdip13u:1665": " // oṃ // 18//",
    "GSP33bbdip13u:1666": " 'paraṃ jyotirupasampadya svena rūpeṇābhiniṣpadyate,'; (chāṃ. 8-12-3.)",
    "GSP33bbdip13u:1667": " 'eṣa ātmeti hovāca'; (chāṃ. 4-15-1.)",
    "GSP33bbdip13u:1668": " iti jīvaparāmarśātsa iti cet -",
    "GSP33bbdip13u:1669": " bhagavato hṛtpadmasthatvamākṣipya samādadhatsūtramupanyasyākṣepāṃśaṃ tāvadvyācaṣṭe - itareti //",
    "GSP33bbdip13u:1670": " 'niṣpadyate';",
    "GSP33bbdip13u:1671": " ityanantaramityuktasyeti śeṣaḥ /",
    "GSP33bbdip13u:1672": " asya ca samāsapraviṣṭajīvapadenānvayaḥ /",
    "GSP33bbdip13u:1673": " anena sūtre asminnasyetyasyānuvṛttiḥ /",
    "GSP33bbdip13u:1674": " itarapadaṃ siddhāntyabhimatabrahmapratiyogijīvaparam /",
    "GSP33bbdip13u:1675": " ata eva śrutāveṣa iti jīvaparāmarśaḥ /",
    "GSP33bbdip13u:1676": " siddhānte śrutyarthastu vakṣyate /",
    "GSP33bbdip13u:1677": " na, tasya svato 'pahatapāpmatvādyasambhavāt // 18 //",
    "GSP33bbdip13u:1678": " dhṛtisūtrāt 'asyāsmin upalabdheḥ';",
    "GSP33bbdip13u:1679": " ityasyānuvṛttimabhipretyaparihārāṃśaṃ vyācaṣṭe - neti //",
    "GSP33bbdip13u:1680": " hṛtpadmastho na jīva ityarthaḥ /",
    "GSP33bbdip13u:1681": " kuto netyatastatrānuvṛttavākyena 'asmin';",
    "GSP33bbdip13u:1682": " prakaraṇe 'asya';",
    "GSP33bbdip13u:1683": " apahatapāpmatvāderupalabdherityasya hetorlābhāttamanupanyasyoktahetorjīve niravakāśatvoktiparatayāsambhavādityaṃśaṃ vyācaṣṭe - tasyeti //",
    "GSP33bbdip13u:1684": " jīvasyetyarthaḥ /",
    "GSP33bbdip13u:1685": " muktabhāvamādāya jīve sambhavāt asiddhivārāṇāya - svata iti //",
    "GSP33bbdip13u:1686": " svātantryeṇetyarthaḥ /",
    "GSP33bbdip13u:1687": " satyakāmatvādikamādiśabdārthaḥ /",
    "GSP33bbdip13u:1688": " anena - 'asmin';",
    "GSP33bbdip13u:1689": " 'paraṃ jyotiḥ';",
    "GSP33bbdip13u:1690": " itivākye 'bhivyaktikartṛtvenoktasya prakṛtasyopasampattikarmībhūtādbrahmaṇa itarasyāsya jīvasyātmeti 'ya ātmā';",
    "GSP33bbdip13u:1691": " ityuktahṛtpadmasthātmatvavidhānāya 'eṣaḥ';",
    "GSP33bbdip13u:1692": " ityetacchabdena 'parāmarśāt';",
    "GSP33bbdip13u:1693": " upasthāpanāt /",
    "GSP33bbdip13u:1694": " jīvaparāmarśakaitacchabdaśravaṇāditi yāvat /",
    "GSP33bbdip13u:1695": " dahare sa jīva eva,",
    "GSP33bbdip13u:1696": " na viṣṇuriti cet - na hṛtpadmastho jīvaḥ/",
    "GSP33bbdip13u:1697": " kutaḥ? asminprakaraṇe 'syāpahatapāpmatvāderupalabdheḥ śravaṇāt /",
    "GSP33bbdip13u:1698": " asya cāsmin jīve svato 'sambhavāditi sūtrārtha ukto bhavati /",
    "GSP33bbdip13u:1699": " sū - oṃ //",
    "GSP33bbdip13u:1700": " uttarāccedāvirbhūtasvarūpastu / BBs_1,3.19 /",
    "GSP33bbdip13u:1701": " // oṃ // 19 //",
    "GSP33bbdip13u:1702": " 'sa tatra paryeti jakṣan krīḍan ramamāṇaḥ'; (chāṃ. 8-12-3.)",
    "GSP33bbdip13u:1703": " ityādyuttaravacanājjīva eveti cet -",
    "GSP33bbdip13u:1704": " jīvasyāpahatapāpmatvādyasambhavamākṣipya samādadhatsūtramupanyasyākṣepāṃśaṃ tāvadvyācaṣṭe - uttarāditi //",
    "GSP33bbdip13u:1705": " 'ityādyuttaravacanāt';",
    "GSP33bbdip13u:1706": " evaṃrūpāddaharavākyāpekṣayā parāmarśavākyāpekṣayā vānantarādvacanādityarthaḥ /",
    "GSP33bbdip13u:1707": " vacanādityanantaram asyāsminnupalabdherityanuṣajyate /",
    "GSP33bbdip13u:1708": " sambhavāditi śeṣaḥ /",
    "GSP33bbdip13u:1709": " 'asya'; satyakāmatvasya 'asmin';",
    "GSP33bbdip13u:1710": " jīve pratītestata eva viśokatvādeḥ 'upalabdheḥ';",
    "GSP33bbdip13u:1711": " siddheruktaguṇānāṃ sambhavāditi tadarthaḥ /",
    "GSP33bbdip13u:1712": " jīva ityanena pūrvasūtrātsa ityasyānuvṛttiḥ sūcitā/",
    "GSP33bbdip13u:1713": " neśvarā iti evaśabdārthaḥ /",
    "GSP33bbdip13u:1714": " hṛtpadmastha iti vartate /",
    "GSP33bbdip13u:1715": " na, tatra hi parameśvaraprasādādāvirbhūtasvarūpo mukta ucyate /",
    "GSP33bbdip13u:1716": " nañanuvṛttyā parihārāṃśaṃ vyācaṣṭe - neti //",
    "GSP33bbdip13u:1717": " naitadvākyabalena jīvasya satyakāmatvādiguṇān sambhāvya hṛtpadmasthatvaṃ vācyamityarthaḥ /",
    "GSP33bbdip13u:1718": " kuto netyato 'bhihitam 'āvirbhūtasvarūpastu';",
    "GSP33bbdip13u:1719": " ityaṃśaṃ tatreti padādhyāhāreṇa vyācaṣṭe - tatreti //",
    "GSP33bbdip13u:1720": " 'sa tatra'; ityuttaravākya ityarthaḥ /",
    "GSP33bbdip13u:1721": " tatra 'āvirbhūtasvarūpaḥ';",
    "GSP33bbdip13u:1722": " ucyate iti sambandhaḥ /",
    "GSP33bbdip13u:1723": " āvirbhūtasvarūpaḥ ityasya vyākhyānaṃ mukta iti /",
    "GSP33bbdip13u:1724": " hiśabdo yata ityarthe /",
    "GSP33bbdip13u:1725": " uttaravacanādityatrāpi sambadhyate /",
    "GSP33bbdip13u:1726": " tathā ca 'uttaravacanāt';",
    "GSP33bbdip13u:1727": " 'svena rūpeṇa';",
    "GSP33bbdip13u:1728": " iti jaḍadehatyāgottarakālīnasvarūpābhivyaktiśruteḥ /",
    "GSP33bbdip13u:1729": " atra muktasyokteḥ hṛtpadmasya ca dehāntaravṛttitayā muktatvāyogāt nāyaṃ jīva iti bhāvaḥ /",
    "GSP33bbdip13u:1730": " nanvasya muktaviṣayatve 'pi muktasyāpi jīvatve nāstyeva jīve 'pahatapāpmatvādisambhavaḥ /",
    "GSP33bbdip13u:1731": " na ca tasya hṛtpadmasthatvāyogaḥ,",
    "GSP33bbdip13u:1732": " yato jīvo bhāvibhāvenāpahatapāpmatvādiguṇaḥ idānīṃ hṛtpadmagatatayocyata ityata āha - parameśvaraprasādāditi /",
    "GSP33bbdip13u:1733": " evetyanuvartate /",
    "GSP33bbdip13u:1734": " anena tu śabdo vyākhyātaḥ /",
    "GSP33bbdip13u:1735": " parameśvaraprasādādityanena uttarādityetaduttamādityapi vyākhyātam /",
    "GSP33bbdip13u:1736": " atra mukta iti na sautrapadavyākhyānamātram /",
    "GSP33bbdip13u:1737": " kintūddeśyasamarpakaṃ ca /",
    "GSP33bbdip13u:1738": " anena āvṛttistuśabdasya yathāśrutānvayaśca sūcitaḥ /",
    "GSP33bbdip13u:1739": " tathā ca yo 'tra mukta ucyate sa tu parameśvaraprasādādeva 'āvirbhūtasvarūpaḥ';",
    "GSP33bbdip13u:1740": " āvirbhūto vyaktaḥ svarūpaḥ apahatapāpmatvādiḥ svadharmo yasya sa tathoktaḥ /",
    "GSP33bbdip13u:1741": " ato na svato 'pahatapāpmatvādiguṇakaḥ,",
    "GSP33bbdip13u:1742": " ato na daharasthaḥ jīva iti yojanā /",
    "GSP33bbdip13u:1743": " yatprasādātsa mukto bhavati sa bhagavān pūrvoktaḥ// 19 //",
    "GSP33bbdip13u:1744": " nanu 'paraṃjyotirupasampadya svena rūpeṇābhiniṣpadyate'; (chāṃ. 8-3-4.)",
    "GSP33bbdip13u:1745": " ityatra muktasyābhivyaktāpahatapāpmatvādiguṇakatvamevocyate,",
    "GSP33bbdip13u:1746": " na tu tadguṇānāṃ parameśvarādhīnatvam /",
    "GSP33bbdip13u:1747": " atastatsvata evetyata āha - yaditi //",
    "GSP33bbdip13u:1748": " asya yacchabdasya dvitīyatacchabdenānvayaḥ /",
    "GSP33bbdip13u:1749": " prasādo nāma icchāviśeṣaḥ /",
    "GSP33bbdip13u:1750": " 'saḥ'; jīvaḥ /",
    "GSP33bbdip13u:1751": " punaḥ sa ityuktyā sūtre 'nuvṛttasya sa ityasyāvṛttiḥ sūcitā /",
    "GSP33bbdip13u:1752": " pūrvokta ityanena sūtre uttaratretyasya pratiyogitayā pūrvatretyupaskāryamityuktaṃ bhavati /",
    "GSP33bbdip13u:1753": " tatheti śeṣaḥ /",
    "GSP33bbdip13u:1754": " tathā ca 'yatprasādāt';",
    "GSP33bbdip13u:1755": " yasyānugrahāt 'saḥ';",
    "GSP33bbdip13u:1756": " jīvo 'muktaḥ';",
    "GSP33bbdip13u:1757": " apahatapāpmatvādiguṇo bhavati /",
    "GSP33bbdip13u:1758": " 'saḥ'; guṇapradātā bhagavān,",
    "GSP33bbdip13u:1759": " 'pūrvoktaḥ'; 'paraṃjyotirupasampadya';",
    "GSP33bbdip13u:1760": " iti pūrvavākye 'tathā';",
    "GSP33bbdip13u:1761": " guṇapradātṛtayā ukta iti yojanā/",
    "GSP33bbdip13u:1762": " anyathā lyabantapadaṃ vyarthaṃ syāditi bhāvaḥ /",
    "GSP33bbdip13u:1763": " ukta ityanantaraṃ yata iti śeṣaḥ /",
    "GSP33bbdip13u:1764": " asyātonātra muktaguṇaprāpteḥ parameśvarādhīnatvoktyabhāva ityupaskṛtavākyenānvayaḥ /",
    "GSP33bbdip13u:1765": " athavā - nanu jīve 'nyādhīnasya tadguṇajātasya sattvātsa evāpahatapāpmatvādinokto hṛtpadmasthaścāstvityata āha - yaditi /",
    "GSP33bbdip13u:1766": " yojanā tu - yatprasādātsa jīvo jaḍadehānmukto bhavati,",
    "GSP33bbdip13u:1767": " mukto bhūtvā ca sopahatapāpmatvādiguṇo bhavati,",
    "GSP33bbdip13u:1768": " sa bhagavāneva 'pūrvoktaḥ';",
    "GSP33bbdip13u:1769": " 'eṣa ātmāpahatapāpmā'; (chāṃ. 8-1-5.)",
    "GSP33bbdip13u:1770": " ityādipūrvavākye tathāpahatapāpmatvādinokto na jīvaḥ /",
    "GSP33bbdip13u:1771": " dātṛpratigṛhītrormadhye dātureva mukhyatvānmukhyāmukhyayośca mukhyasyaiva grāhyatvāditi //",
    "GSP33bbdip13u:1772": " anena - asya 'eṣa samprasādo 'smāccharīrātsamutthāya'; (chāṃ. 8-3-4.)",
    "GSP33bbdip13u:1773": " ityaktasya jīvasya 'uttarāt';",
    "GSP33bbdip13u:1774": " daharavākyāpekṣayā parāmarśavākyāpekṣayā vānantarāt 'sa tatra paryeti';",
    "GSP33bbdip13u:1775": " ityādivacanāt 'asmin';",
    "GSP33bbdip13u:1776": " pūrvaprakṛte jīve 'asya';",
    "GSP33bbdip13u:1777": " satyakāmatvasya 'upalabdheḥ'; pratīteḥ,",
    "GSP33bbdip13u:1778": " tata evāsya viśokatvādeḥ siddheśca /",
    "GSP33bbdip13u:1779": " ata evāsyoktaguṇāsambhavābhāvātsa hṛtpadmastho jīva eva neśvara iti cet - na,",
    "GSP33bbdip13u:1780": " yatastatra 'svena';",
    "GSP33bbdip13u:1781": " ityuttaravākyabalādāvirbhūtasvarūpo mukta ucyate /",
    "GSP33bbdip13u:1782": " sa ca dehānantargatatayā na hṛtpadmastho bhavatīti bhāvaḥ /",
    "GSP33bbdip13u:1783": " na ca muktasyāpi jīvatvena tatrāpahatapāpmatvahṛtpadmasthatvayorbhinnakālīnatve 'pi sāmānādhikaraṇyopapatterasti punastasya prāptiriti vācyam",
    "GSP33bbdip13u:1784": " yato 'tra vākye yo mukta ucyate sa uttarāduttamātparameśvaraprasādādevāvirbhūtasvarūpo na svataḥ /",
    "GSP33bbdip13u:1785": " na cātra muktasya tadguṇatvamevocyate,",
    "GSP33bbdip13u:1786": " na parameśvarādhīnatvaṃ tadguṇajātasyeti vācyam /",
    "GSP33bbdip13u:1787": " yataḥ pūrvatra 'paraṃ jyotiḥ';",
    "GSP33bbdip13u:1788": " iti pūrvavākye yatprasādātsa mukto bhavati sa paramātmā tathā guṇapradātṛtayocyate /",
    "GSP33bbdip13u:1789": " na ca yathākathaṃ cit jīvasyāpahatapāpmatvādiguṇakatvātpunastatprāptiriti vācyam /",
    "GSP33bbdip13u:1790": " yato yasmāduttarāduttamādbhagavatastatprasādātsa muktaḥ 'āvirbhūtasvarūpaḥ';",
    "GSP33bbdip13u:1791": " abhivyaktāpahatapāpmatvādiguṇakaḥ sa tu bhagavāneva pūrvatra 'eṣa ātmāpahatapāpmā'; (chāṃ. 8-1-5.)",
    "GSP33bbdip13u:1792": " iti pūrvavākye ukto,",
    "GSP33bbdip13u:1793": " na muktajīva iti sūtrārtha ukto bhavati /",
    "GSP33bbdip13u:1794": " śrutyarthastu 'eṣaḥ';",
    "GSP33bbdip13u:1795": " jīvo yataḥ 'samprasādaḥ';",
    "GSP33bbdip13u:1796": " samyagviṣṇuprasādavān ato 'asmāt caramaśarīrāt';",
    "GSP33bbdip13u:1797": " 'samutthāya';",
    "GSP33bbdip13u:1798": " muktaḥ 'yatparaṃ';",
    "GSP33bbdip13u:1799": " 'jyotiḥ';",
    "GSP33bbdip13u:1800": " brahma 'upasampadya';",
    "GSP33bbdip13u:1801": " prāpya svena rūpeṇa 'abhiniṣpadyate';",
    "GSP33bbdip13u:1802": " abhivyajyate 'sa uttamaḥ puruṣaḥ';",
    "GSP33bbdip13u:1803": " paraṃ jyotirakhyaḥ /",
    "GSP33bbdip13u:1804": " muktasya viṣayaiścaraṇaprakāramāha - sa iti /",
    "GSP33bbdip13u:1805": " 'saḥ'; prāptinijānandāvirbhāvo muktaḥ 'tatra';",
    "GSP33bbdip13u:1806": " muktisthāne paramātmānugraheṇaiva 'jakṣan';",
    "GSP33bbdip13u:1807": " svāpekṣitaṃ bhakṣayan hasanvā jñātibhissaha muktaiḥ ajñātibhiḥ pūrvakalpamuktaiḥ 'krīḍan';",
    "GSP33bbdip13u:1808": " strībhiḥ 'ramamāṇaḥ';",
    "GSP33bbdip13u:1809": " ratiṃ prāpnuvan prākṛtastryādiviṣayasaukhyamanubhavan 'paryeti';",
    "GSP33bbdip13u:1810": " paritaḥ sañcaratīti /",
    "GSP33bbdip13u:1811": " sū - oṃ //",
    "GSP33bbdip13u:1812": " anyārthaśca parāmarśaḥ / BBs_1,3.20 /",
    "GSP33bbdip13u:1813": " // oṃ // 20 //",
    "GSP33bbdip13u:1814": " yaṃ prāpya svena rūpeṇa jīvo 'bhiniṣpadyate sa eṣa ātmeti",
    "GSP33bbdip13u:1815": " paramātmārthaśca parāmarśaḥ // 20 //",
    "GSP33bbdip13u:1816": " nanu 'eṣaḥ'; iti jīvaṃ parāmṛśya 'ātmā';",
    "GSP33bbdip13u:1817": " iti tasya hṛtpadmasthātmatvābhidhānādamukhyāpahatapāpmatvādiguṇo 'pi jīvaḥ etacchabdaparāmarśabalena",
    "GSP33bbdip13u:1818": " hṛtpadmasthātmā kiṃ na syādityāśaṅkāṃ pariharatsūtramupanyasya 'itaraparāmarśātsa iti cenna';",
    "GSP33bbdip13u:1819": " ityanuvṛttapūrvavākyenāpekṣitasya siddhāntapratijñāyāśca lābhānnetyuktasādhye hetutayā sūtraṃ vyācaṣṭe - anyeti //",
    "GSP33bbdip13u:1820": " śrutau 'paraṃjyotiḥ';",
    "GSP33bbdip13u:1821": " iti napuṃsakapadanirdiṣṭasya yamiti pulliṅgena nirdeśo liṅgasyāvivakṣitatvādvā viśeṣyaśabdavivakṣayā vā yuktaḥ /",
    "GSP33bbdip13u:1822": " anena śrutau paraṃjyotiriti ekaṃ padam /",
    "GSP33bbdip13u:1823": " yadvakṣyati 'paraṃjyotiḥśabdena paramātmaivocyate'; iti,",
    "GSP33bbdip13u:1824": " tacca 'paraṃjyotiḥ paraṃbrahma';",
    "GSP33bbdip13u:1825": " iti paurāṇikarūḍhyā viṣṇuvācītyuktaṃ bhavati /",
    "GSP33bbdip13u:1826": " jyotiḥ prakāśarūpaṃ paraṃ brahmeti bhinne pade ityapi kecit /",
    "GSP33bbdip13u:1827": " asmin pakṣe uktabhāṣyavirodhaḥ /",
    "GSP33bbdip13u:1828": " kiṃ ca yaṃ 'paraṃjyotirākhyaṃ bhagavantam';",
    "GSP33bbdip13u:1829": " iti yacchabdavyākhyānaparaṭīkāvirodhaḥ /",
    "GSP33bbdip13u:1830": " 'paraṃjyotiḥ paramātmānam';",
    "GSP33bbdip13u:1831": " iti viṣṇutattvanirṇayaṭīkāvirodhaśca /",
    "GSP33bbdip13u:1832": " śrutāvupasampadyetyasyārthaḥ prāpyeti /",
    "GSP33bbdip13u:1833": " sautrānyapadaṃ pūrvapakṣyabhimatajīvapratiyogitayā vyākhyāti - paramātmeti //",
    "GSP33bbdip13u:1834": " paramātmaivārtho 'bhidheyo yasya sa tathoktaḥ /",
    "GSP33bbdip13u:1835": " 'parāmarśaḥ';",
    "GSP33bbdip13u:1836": " etacchabdaḥ /",
    "GSP33bbdip13u:1837": " yadvā - paramātmana evātmatvavidhānamarthaḥ prayojanaṃ yasya sa, tathoktaḥ /",
    "GSP33bbdip13u:1838": " tathātve 'parāmarśaḥ';",
    "GSP33bbdip13u:1839": " etacchabdena parigrahaṇamityarthaḥ /",
    "GSP33bbdip13u:1840": " sūtrabhāṣyayoścaśabdastu na kevalaṃ jīvapakṣe 'pahatapāpmatvāsambhavākhyabādhakasadbhāvaḥ,",
    "GSP33bbdip13u:1841": " kintu parāmarśākhyasādhakābhāvaśceti samuccayārthastuśabdārtho vā /",
    "GSP33bbdip13u:1842": " candrikāyāṃ tu - na kevalaṃ parāmarśasyar iśvarapakṣe bādhakatvābhāvaḥ,",
    "GSP33bbdip13u:1843": " kintu jīvapakṣasādhakatvābhāvaścetyuktatvātparāmarśo jīvānyeśvarārtha eva ityavadhāraṇārthatayā vyākhyātaḥ /",
    "GSP33bbdip13u:1844": " anena - 'itaraparāmarśāt';",
    "GSP33bbdip13u:1845": " itaraṃ jīvaṃ 'eṣaḥ';",
    "GSP33bbdip13u:1846": " iti parāmṛśya tasya hṛtpadmasthatvavidhānātsa hṛtpadmastha ātmā jīva eva neśvara iti cet - na, kutaḥ?",
    "GSP33bbdip13u:1847": " yataḥ 'eṣaḥ'; iti parāmarśaḥ 'anyārthaḥ';",
    "GSP33bbdip13u:1848": " jīvānyeśvarārtha eva,",
    "GSP33bbdip13u:1849": " na jīvārthaḥ, ataḥ /",
    "GSP33bbdip13u:1850": " athavā - na kevalamasambhavāt,",
    "GSP33bbdip13u:1851": " kintu yataḥ parāmarśo 'nyārtho 'pi /",
    "GSP33bbdip13u:1852": " yadvā - asambhavānna hṛtpadmastho jīvaḥ,",
    "GSP33bbdip13u:1853": " kintvīśvara eva /",
    "GSP33bbdip13u:1854": " na caivaṃ parāmarśāyogaḥ /",
    "GSP33bbdip13u:1855": " yataḥ 'parāmarśaḥ';",
    "GSP33bbdip13u:1856": " etacchabdastu anyārtha iti tredhāsūtrārtha ukto bhavati /",
    "GSP33bbdip13u:1857": " 'yaṃ prāpya'; yatsamīpaṃ prāpyeti /",
    "GSP33bbdip13u:1858": " anena jīvaḥ paraṃ jyotirākhyaṃ paramātmānamupasampadyāparokṣato jñātvā atha samīpaṃ prāpyavidyāvidhūnanenānandādinā svena rūpeṇābhiniṣpadyate āvirbhūtasvaguṇo bhavatīti yāvat /",
    "GSP33bbdip13u:1859": " yaṃ prāpya svarūpeṇābhiniṣpadyate jīvaḥ,",
    "GSP33bbdip13u:1860": " sa eṣa ātmā ya ātmeti prāguktaḥ paramātmeti hovāca brahmādīn prati rameti siddhānte śrutyarthaḥ /",
    "GSP33bbdip13u:1861": " sū - oṃ //",
    "GSP33bbdip13u:1862": " alpaśruteriti cettaduktam / BBs_1,3.21 /",
    "GSP33bbdip13u:1863": " // oṃ // 21 //",
    "GSP33bbdip13u:1864": " 'daharaḥ'; (chāṃ. 8-1-1.)",
    "GSP33bbdip13u:1865": " ityalpaśruterneti cet -",
    "GSP33bbdip13u:1866": " uktamākṣipya samādadhātsūtramupanyasya śrutyudāharaṇenākṣepāṃśaṃ tāvadvyācaṣṭe - alpeti //",
    "GSP33bbdip13u:1867": " 'daharaḥ'; iti pratīkagrahaṇena 'daharo 'sminnantara ākāśastasminyadantaḥ';",
    "GSP33bbdip13u:1868": " iti vākyaṃ gṛhyate /",
    "GSP33bbdip13u:1869": " alpapadaṃ cālpasthānasthitiparam /",
    "GSP33bbdip13u:1870": " śruterityanantaramasambhavādityanuvartate /",
    "GSP33bbdip13u:1871": " asminniti cāsti /",
    "GSP33bbdip13u:1872": " tathā ca 'daharaḥ';",
    "GSP33bbdip13u:1873": " iti vākye 'asmin';",
    "GSP33bbdip13u:1874": " daharagate vastunyalpasthānasthitirūpaliṅgaśrutestasyāścāsminparamātmani 'asambhavāt';",
    "GSP33bbdip13u:1875": " anupapatterityanvayaḥ /",
    "GSP33bbdip13u:1876": " asmāddhetorna dahare viṣṇuḥ,",
    "GSP33bbdip13u:1877": " kintu sa jīva evetītarasūtrānuvṛttapratijñayānvayaḥ //",
    "GSP33bbdip13u:1878": " na, 'nicāyyatvādevaṃ vyomavacca';",
    "GSP33bbdip13u:1879": " ityuktatvāt /",
    "GSP33bbdip13u:1880": " sūtre 'nuvṛttanaña āvṛttimabhipretya parihārāṃśaṃ vyākhyāti - neti //",
    "GSP33bbdip13u:1881": " nālpasthānasthitiśravaṇaṃ viṣṇāvanupapannamityarthaḥ /",
    "GSP33bbdip13u:1882": " kuto netyataḥ pravṛttaṃ taduktamityaṃśaṃ yata ityadhyāhārābhiprāyeṇa hetutayā vyākhyāti - nicāyyatvāditi /",
    "GSP33bbdip13u:1883": " atrāpīti śeṣaḥ /",
    "GSP33bbdip13u:1884": " tathā ca 'nicāyyatvāt';",
    "GSP33bbdip13u:1885": " ityatra sarvagatasyāpi viṣṇorvyomavadalpasthānasthiteruktatvādityarthaḥ /",
    "GSP33bbdip13u:1886": " 'eṣa ma ātmāntarhṛdaye jyāyān'; (chāṃ. 3-14-3.)",
    "GSP33bbdip13u:1887": " iti śrutyuktatvācca // 21 //",
    "GSP33bbdip13u:1888": " // iti daharādhikaraṇam //",
    "GSP33bbdip13u:1889": " nanu yuktaṃ vyomnoṃ'śato 'lpaukastvam,",
    "GSP33bbdip13u:1890": " aṃśasyāpūrṇatvāt /",
    "GSP33bbdip13u:1891": " brahmaṇi tu aṃśo 'pi pūrṇa iti kathaṃ tasyāṃśato 'lpaukastvamityataḥ sūtraśeṣaṃ prakarāntareṇa vyācaṣṭe - eṣa ma iti //",
    "GSP33bbdip13u:1892": " ca śabdo yuktisamuccaye /",
    "GSP33bbdip13u:1893": " sūtrakṛcchrutyuktisamuccaye vā /",
    "GSP33bbdip13u:1894": " 'guṇāḥ śrutāḥ';",
    "GSP33bbdip13u:1895": " iti śrutisamuccaye vā /",
    "GSP33bbdip13u:1896": " 'yasmin'; iti smṛtisamuccaye vā /",
    "GSP33bbdip13u:1897": " anena 'alpaśruteḥ';",
    "GSP33bbdip13u:1898": " 'daharaḥ';",
    "GSP33bbdip13u:1899": " iti vākye sarvagate vastunyalpasthānasthitiśravaṇāt,",
    "GSP33bbdip13u:1900": " tasyāśca viṣṇāvasambhavādanupapatterna dahare viṣṇuḥ,",
    "GSP33bbdip13u:1901": " kintu sa jīva eveti cet - na,",
    "GSP33bbdip13u:1902": " yataḥ 'taduktaṃ';",
    "GSP33bbdip13u:1903": " tatra nicāyyatvāditi pūrvatra tasya sarvagatasyāpi viṣṇorvyomavattadalpasthānasthitatvam,",
    "GSP33bbdip13u:1904": " tasmādupāsanārthaṃ yuktamityuktam /",
    "GSP33bbdip13u:1905": " na cāṃśatopi sarvagatatayā tatra tadanupapattiḥ /",
    "GSP33bbdip13u:1906": " yatastasyāṃ 'eṣa ma ātmā'; (chāṃ. 3-14-3.)",
    "GSP33bbdip13u:1907": " iti chandogaśrutau tena sarvajyāyastvena vṛddhatamatvena vyāptatvenaiva prakāreṇa tasya viṣṇostaddhṛdayasthatvamuktaṃ smṛtyuktaṃ cāta iti sūtrārtha ukto bhavati /",
    "GSP33bbdip13u:1908": " na ca śrutismṛtyuktamapi kathametadaṅgīkārārhaṃ,",
    "GSP33bbdip13u:1909": " yuktivirodhāditi vācyam /",
    "GSP33bbdip13u:1910": " brahmaṇo 'cintyaśaktitvādupapatteḥ /",
    "GSP33bbdip13u:1911": " 'guṇāḥ śrutāḥ';",
    "GSP33bbdip13u:1912": " (sauparṇaśrutiḥ)",
    "GSP33bbdip13u:1913": " 'yasminviruddhagatayaḥ';",
    "GSP33bbdip13u:1914": " ityādivacanācca /",
    "GSP33bbdip13u:1915": " mama hṛdaye ya 'ātmā';",
    "GSP33bbdip13u:1916": " paramātmāsti /",
    "GSP33bbdip13u:1917": " upalakṣaṇametat /",
    "GSP33bbdip13u:1918": " sarvahṛdaye ca ya āste eṣaḥ hṛdayasthāṃśarūpo bhagavān 'jyāyān';",
    "GSP33bbdip13u:1919": " vṛddhatamaḥ deśakālaguṇaiḥ pūrṇa iti śrutyarthaḥ /",
    "GSP33bbdip13u:1920": " upaniṣaddraṣṭṛṛṣivākyametat /",
    "GSP33bbdip13u:1921": " ('viruddhagatayo 'pi';",
    "GSP33bbdip13u:1922": " anyatra bhinnāśrayā apyaṇutvamahattvādayo dharmāḥ yasmin 'patanti';",
    "GSP33bbdip13u:1923": " vartante ca /",
    "GSP33bbdip13u:1924": " na kālabhedenetyāha - aniśamiti /",
    "GSP33bbdip13u:1925": " muktasādhāraṇyamāśaṅkyāha -vidyādaya iti /",
    "GSP33bbdip13u:1926": " yasmādviṣṇoranyatrāṇutvamahatvādivividhaśaktayo dharmāḥ /",
    "GSP33bbdip13u:1927": " vidyā āhiḥ jñaptikāraṇaṃ yeṣāṃ te tathoktāḥ /",
    "GSP33bbdip13u:1928": " jñānajñeyā iti yāvat /",
    "GSP33bbdip13u:1929": " harau viruddhadharmasattve pramāṇamāha - ānupūrvyeti /",
    "GSP33bbdip13u:1930": " 'ānupūrvī śrutirvedastrayī cāmnāya ucyate';",
    "GSP33bbdip13u:1931": " ityabhidhānācchrutyā siddhā ityarthaḥ /",
    "GSP33bbdip13u:1932": " yacchabdasya 'tadbrahmāhaṃ prapadye';",
    "GSP33bbdip13u:1933": " iti uttaravākyagatatacchabdenānvayaḥ) // 5 //",
    "GSP33bbdip13u:1934": " // iti daharādhikaraṇam // 5 //",
    "GSP33bbdip13u:1935": " // 6. anukṛtyadhikaraṇam //",
    "GSP33bbdip13u:1936": " adṛśyatvādayaḥ parameśvaraguṇā uktāḥ /",
    "GSP33bbdip13u:1937": " 'teṣāṃ sukhaṃ",
    "GSP33bbdip13u:1938": " śāśvataṃ netareṣām /",
    "GSP33bbdip13u:1939": " tadetaditi manyante 'nirdeśyaṃ paramaṃ sukham'; (kaṭha. 5-12,14.)",
    "GSP33bbdip13u:1940": " ityādinā jñānisukhasyāpyanirdeśyatvamajñeyatvaṃ cocyata iti //",
    "GSP33bbdip13u:1941": " atrādhikaraṇe 'kathaṃ nu tadvijānīyām';",
    "GSP33bbdip13u:1942": " iti vākyoktaṃ jñānārthaṃ jñeyaprārthanāviṣayatvaṃ vā 'kathaṃ nu tadvijānīyāṃ kimu bhāti';",
    "GSP33bbdip13u:1943": " iti brahmajñānānukūlābhivyaktyākhyabhānaprārthanāviṣayatvarūpaṃ vā ānukūlyena gṛhyamāṇatvaṃ liṅgaṃ brahmaṇi samanvīyate /",
    "GSP33bbdip13u:1944": " śrutyādisaṅgatiṃ viṣayādikaṃ ca sūcayan sayuktikaṃ pūrvapakṣaṃ darśayati - adṛśyatvāditi/",
    "GSP33bbdip13u:1945": " 'uktāḥ'; ānandamayādhikaraṇe udāhṛtādṛśya iti vākye iti bhāvaḥ /",
    "GSP33bbdip13u:1946": " uktā ityanantaraṃ tatra praviṣṭamiti śeṣaḥ /",
    "GSP33bbdip13u:1947": " prathamādipadenāniruktatvādeḥ,",
    "GSP33bbdip13u:1948": " dvitīyena 'kathaṃ nu tadvijānīyāṃ kimu bhāti na bhāti vā'; (kaṭha. 5-14)",
    "GSP33bbdip13u:1949": " iti samanvetavyaliṅgabodhakottarārdhasya ca grahaṇam /",
    "GSP33bbdip13u:1950": " na kevalaṃ viṣṇoḥ,",
    "GSP33bbdip13u:1951": " kintu jñānisukhasyāpītyaperarthaḥ /",
    "GSP33bbdip13u:1952": " evārtho vāpiśabdaḥ ānumānikasūtragatāpipadavat /",
    "GSP33bbdip13u:1953": " 'ajñeyatvaṃ';",
    "GSP33bbdip13u:1954": " sākalyenājñeyatvaṃ durjñeyatvamiti yāvat /",
    "GSP33bbdip13u:1955": " caśabdaḥ parasparasamuccaye,",
    "GSP33bbdip13u:1956": " ānukūlyena gṛhyamāṇatvarūpasamanvetavyaliṅgasamuccaye vā /",
    "GSP33bbdip13u:1957": " pūrvaśratyanusārādadṛśyatvādaya iti,",
    "GSP33bbdip13u:1958": " etacchrutyanusārādanirdeśyatvamiti vyutkramaḥ/",
    "GSP33bbdip13u:1959": " yadyapi 'tadetaditi';",
    "GSP33bbdip13u:1960": " etadevodāhartavyam /",
    "GSP33bbdip13u:1961": " tathāpi pūrvapakṣe tacchabdārthapradarśanāya 'teṣām';",
    "GSP33bbdip13u:1962": " iti pūrvavākyaikadeśopanyāsaḥ /",
    "GSP33bbdip13u:1963": " ata eva tattvapradīpe teṣāmiti prastutiḥ pūrvapakṣotthāpiketyuktam /",
    "GSP33bbdip13u:1964": " tathācetthaṃ yojanā - pūrvamānandamayādhikaraṇe ye 'dṛśyatvādayo guṇāḥ parameśvarasyoktāḥ /",
    "GSP33bbdip13u:1965": " tatra teṣu praviṣṭamanirdeśyatvamajñeyatvaṃ ca 'teṣāṃ sukham';",
    "GSP33bbdip13u:1966": " iti prakṛtyāmnātena 'tadetat';",
    "GSP33bbdip13u:1967": " ityādinā kāṭhakavākyena pūrvapakṣirītyā samīpasthāttacchabdāt parāmṛṣṭasya 'jñānisukhasyāpi';",
    "GSP33bbdip13u:1968": " jñānisukhasyaivocyata iti /",
    "GSP33bbdip13u:1969": " pūrvārdhenānirdeśyatvasyottarārdhe ca 'kimu bhāti na bhāti';",
    "GSP33bbdip13u:1970": " ityanena durjñeyatvaparyavasitājñeyatvasya cārthāduktatvāditi bhāvaḥ /",
    "GSP33bbdip13u:1971": " ṭīkāyāmadṛśyatvapadasyānirdeśyatvaparatvādanirdeśyatvamiti pāṭhābhyupagamādvā na tadvirodhaḥ /",
    "GSP33bbdip13u:1972": " atrānirdeśyatvamajñeyatvaṃ cocyata iti phaloktiḥ,",
    "GSP33bbdip13u:1973": " ānukūlyena gṛhyamāṇatvasyaivātra vicāryatvāt /",
    "GSP33bbdip13u:1974": " tattu dvitīyādiśabdopāttavākyena caśabdena vā sūcitamiti draṣṭavyam /",
    "GSP33bbdip13u:1975": " yata evamataḥ pūrvoktamayuktamiti bhāvaḥ /",
    "GSP33bbdip13u:1976": " anenānandamayādhikaraṇoktādṛśyatvājñeyatvarūpasyānirdeśyatvāniruktatvarūpasya ca",
    "GSP33bbdip13u:1977": " tatrānyatra ca sattve jñānisukhe 'tivyāptyākṣepāt itaramātraniṣṭhatvetvasambhavākṣepātphalatastenāsyākṣepikī",
    "GSP33bbdip13u:1978": " saṅgatiruktā bhavati /",
    "GSP33bbdip13u:1979": " tathā caśabdasūcitamānukūlyena gṛhyamāṇatvaṃ viṣayaḥ /",
    "GSP33bbdip13u:1980": " viṣṇoranyasya veti sandehaḥ /",
    "GSP33bbdip13u:1981": " jñānisukhasyaiveti pūrvaḥ pakṣaḥ /",
    "GSP33bbdip13u:1982": " anirdeśyatvājñeyatve ca tasyaiveti phalaṃ,",
    "GSP33bbdip13u:1983": " sukhaśrutiḥ,",
    "GSP33bbdip13u:1984": " prakṛtatvādirupayuktiśca sūcitā bhavati /",
    "GSP33bbdip13u:1985": " ato vakti -",
    "GSP33bbdip13u:1986": " sū - oṃ //",
    "GSP33bbdip13u:1987": " anukṛtestasya ca / BBs_1,3.22 /",
    "GSP33bbdip13u:1988": " // oṃ // 22 //",
    "GSP33bbdip13u:1989": " 'tameva bhāntamanubhāti sarvam';",
    "GSP33bbdip13u:1990": " ityanukṛteḥ,",
    "GSP33bbdip13u:1991": " 'tasya bhāsā sarvamidaṃ vibhāti'; (kaṭha. 5-15.)",
    "GSP33bbdip13u:1992": " iti vacanācca paramātmaiva",
    "GSP33bbdip13u:1993": " anirdeśyasukharūpaḥ /",
    "GSP33bbdip13u:1994": " siddhāntayatsūtramavatārya vyācaṣṭe - ata iti //",
    "GSP33bbdip13u:1995": " 'ityanukṛteḥ';",
    "GSP33bbdip13u:1996": " ityanubhānaśruterityarthaḥ /",
    "GSP33bbdip13u:1997": " anubhānaṃ nāma tadicchānurodhena bhānaṃ kriyāviśeṣaḥ /",
    "GSP33bbdip13u:1998": " sūtre tasyetyasyānukṛterityanenāpi sambandhe tenaivānukaraṇapratisambandhina ānukūlyena gṛhyamāṇasya tatkartuḥ sūryāditejasaśca lābho bhavatīti spaṣṭatvāttadubhayānuktiḥ /",
    "GSP33bbdip13u:1999": " yadvā - pūrvasūtrāttadityasya vipariṇatasyehānuvartanādubhayalābho bhavatītyāśayena tadubhayānuktiḥ /",
    "GSP33bbdip13u:2000": " na kevalaṃ tasyetyetat samanvetavyānukūlyena gṛhyamāṇatvākhyaliṅgadharmiṇaḥ,",
    "GSP33bbdip13u:2001": " sūryāditejasaśca parāmarśakaṃ,",
    "GSP33bbdip13u:2002": " kintu śrutipratīkarūpamapi sarvajagatprakāśakatvaparaṃ cetyāśayena taddhetvantaraparatayā vyācaṣṭe - tasyeti /",
    "GSP33bbdip13u:2003": " 'iti vacanāt';",
    "GSP33bbdip13u:2004": " ityanena sūtre ityukteriti śeṣo darśitaḥ /",
    "GSP33bbdip13u:2005": " yadyapi sūtrabhāṣyayoḥ 'anubhāti';",
    "GSP33bbdip13u:2006": " itiśrutyanusārādanubhānāditi vācyam /",
    "GSP33bbdip13u:2007": " tathāpi tāpinī pācinī caiva śoṣiṇī ca prakāśinī /",
    "GSP33bbdip13u:2008": " naiva rājan raveśśaktiḥ śaktirnārāyaṇasya sā //",
    "GSP33bbdip13u:2009": " iti aitareyabhāṣyodāhṛtapādmavacanātsūryādikartṛkapratapanādikamapi paramātmādhīnamiti darśayitumanukṛterityuktam /",
    "GSP33bbdip13u:2010": " sūtre tadanusāribhāṣye ca caśabdo dvitīyasūtrasya vakṣyamāṇavyākhyānabhedena sarvajagatprakāśakatvarūpoktahetusamuccaye vā,",
    "GSP33bbdip13u:2011": " sūryādyaprakāśyatvarūpānuktahetusamuccaye vā draṣṭavyaḥ /",
    "GSP33bbdip13u:2012": " sūtre samanvayasūtrādanuvṛttasya vidheyaparasya tattvityasyārthamāha - paramātmaiveti /",
    "GSP33bbdip13u:2013": " na tu jñānisukhamityevaśabdārthaḥ /",
    "GSP33bbdip13u:2014": " liṅgasamanvayena bhavatphalaṃ darśayati - anirdeśyeti /",
    "GSP33bbdip13u:2015": " anirdeśyaścāsau sukharūpaśca iti vā,",
    "GSP33bbdip13u:2016": " anirdeśyaṃ yatsukhaṃ tadrūpa iti vā vigrahaḥ /",
    "GSP33bbdip13u:2017": " atra rūpaśabdo bhinnakramaḥ /",
    "GSP33bbdip13u:2018": " tathā cānirdeśyaṃ paramaṃ sukhaṃ paramātmarūpamityanvayaḥ /",
    "GSP33bbdip13u:2019": " eka ityādau pulliṅgena prakṛtasyaitaditi napuṃsakaliṅgena grahaṇāya rūpaśabdaprayogaḥ /",
    "GSP33bbdip13u:2020": " upalakṣaṇametat /",
    "GSP33bbdip13u:2021": " anugrāhyascetyapi draṣṭavyam /",
    "GSP33bbdip13u:2022": " vastutastu - vacanāccetiśabdasya sukharūpaścetyapi sambandhe tenaivānukūlyena gṛhyamāṇākhyaḥ sādhyadharmī sūcita iti dhyeyam /",
    "GSP33bbdip13u:2023": " yadyapyanirdeśyatvamajñeyatvaṃ cetyupakramādubhayaṃ grāhyaṃ,",
    "GSP33bbdip13u:2024": " na tvekaṃ,",
    "GSP33bbdip13u:2025": " sukharūpamiti cādhikam /",
    "GSP33bbdip13u:2026": " tathāpi pūrvapakṣyuktasukhaśruteḥ sukharūpe brahmaṇi sāvakāśatvajñāpanāya 'tadetat';",
    "GSP33bbdip13u:2027": " itivākyoktamanirdeśyasukharūpatvameva gṛhītam /",
    "GSP33bbdip13u:2028": " ajñeyatvamapi draṣṭavyam /",
    "GSP33bbdip13u:2029": " yadyapyatra bhāṣye liṅgadvayasyānukūlyena gṛhyamāṇasya vā anirdeśyasukharūpasya vā viṣṇutve sādhye sākṣāddhetutvaṃ bhāti /",
    "GSP33bbdip13u:2030": " ṭīkāyāṃ tu - 'tadetat';",
    "GSP33bbdip13u:2031": " iti śrutisthatacchabdena samīpoktajñānisukhaparityāgena 'cetanaścetanānām'; (kaṭha. 5-13.)",
    "GSP33bbdip13u:2032": " iti vyavadhānena prakṛtaparamātmagrahaṇe liṅgadvayaṃ hetutvena yojitam /",
    "GSP33bbdip13u:2033": " tathāpi hetudvayena tacchabdena jñānisukhaparityāgena paramātmana eva grahaṇasiddhau",
    "GSP33bbdip13u:2034": " tata eva tacchabdagṛhītasya paramātmana evānirdeśyasukharūpatvaṃ paryavasyatītyāśayena",
    "GSP33bbdip13u:2035": " bhāṣye liṅgadvayasya prakṛtasādhyahetutvenoktirityavirodhaḥ /",
    "GSP33bbdip13u:2036": " kecittu - 'paramātmaivānirdeśyasukharūpaḥ';",
    "GSP33bbdip13u:2037": " iti bhāṣyamevānukṛtisūtre 'ānandamayobhyāsāt';",
    "GSP33bbdip13u:2038": " ityādāviva samanvetavyaśabdāderviṣṇuparatva eva heturnocye,",
    "GSP33bbdip13u:2039": " kintvanirdeśyaṃ sukhamityatra samīpoktajñānisukhaparityāge heturucyate ityatra jñāpakaṃ,",
    "GSP33bbdip13u:2040": " ṭīkāpi tadanusāriṇītyāhuḥ /",
    "GSP33bbdip13u:2041": " tathā cāyaṃ siddhānte śrutyarthaḥ -",
    "GSP33bbdip13u:2042": " eko vaśī sarvabhūtāntarātmā ekaṃ rūpaṃ bahudhā yaḥ karoti /",
    "GSP33bbdip13u:2043": " tamātmasthaṃ ye 'nupaśyanti dhīrāḥ // (kaṭha. 5-12.) //",
    "GSP33bbdip13u:2044": " iti pūrvavākye 'ya eko';",
    "GSP33bbdip13u:2045": " jñānānandādyabhinnaḥ samābhyadhikaśūnyo vā yaḥ sarvamasya vaśe 'stīti 'sarvavaśī';",
    "GSP33bbdip13u:2046": " yaḥ 'sarvabhūtāntarātmā';",
    "GSP33bbdip13u:2047": " sarvaprāṇināmantarniyāmakaḥ 'ya ekaṃ';",
    "GSP33bbdip13u:2048": " svasvarūpaṃ bahudhā karoti niyamyānantyāt /",
    "GSP33bbdip13u:2049": " 'taṃ'; prakṛtam 'ātmasthaṃ';",
    "GSP33bbdip13u:2050": " jīvahṛdayasthitaṃ ye 'dhīrāḥ';",
    "GSP33bbdip13u:2051": " jñāninaḥ anupaśyantīti prakṛtā ye jñāninasteṣāmeva 'śāśvataṃ sukhaṃ';",
    "GSP33bbdip13u:2052": " nityābhivyaktasaukhyaṃ netareṣām /",
    "GSP33bbdip13u:2053": " anena brahmasāmarthyamuktaṃ bhavati /",
    "GSP33bbdip13u:2054": " evaṃ 'nityo nityānām';",
    "GSP33bbdip13u:2055": " iti vākyamapi brahmamāhātmyaparatayā vyākhyeyam /",
    "GSP33bbdip13u:2056": " 'tadetat'; ityādināpi prakṛtabhagavatsvarūpameva viśeṣataḥ pratipādyate iti /",
    "GSP33bbdip13u:2057": " manyante ityasyottaratrānvayaḥ /",
    "GSP33bbdip13u:2058": " tathā ca 'yato vāco nivartante'; (tai. 2-4-1.)",
    "GSP33bbdip13u:2059": " 'eṣo 'sya parama ānandaḥ'; (bṛ. 6-3-32.)",
    "GSP33bbdip13u:2060": " ityādau prasiddham anirdeśyaṃ paramaṃ sukhaṃ kathaṃ nu tadvijānīyāmiti manyante ityānukūlyena gṛhṇanti /",
    "GSP33bbdip13u:2061": " jñānārthaṃ tadbhānaṃ vā prārthayante /",
    "GSP33bbdip13u:2062": " 'kimu bhāti na bhāti vā';",
    "GSP33bbdip13u:2063": " iti tasya durjñeyatvaṃ ca vadanti jñāninaḥ /",
    "GSP33bbdip13u:2064": " tat brahmaṇo rūpaṃ svarūpabhūtaṃ sukhametadekaṃ rūpaṃ bahudhā yaḥ karotītiprakṛteśvararūpābhinnamiti manyante jñānina iti /",
    "GSP33bbdip13u:2065": " etacchabdasyeśvaraparatve 'pi rūpaśabdasāmānādhikaraṇyāt napuṃsakaliṅgatopapattiḥ /",
    "GSP33bbdip13u:2066": " taduktaṃ nyāyavivaraṇe - 'yadbrahmānirdeśyaṃ sukhamiti vadanti tadetatsvarūpamiti manyanta iti'; /",
    "GSP33bbdip13u:2067": " kāṭhakabhāṣye tu - tad 'guhyaṃ brahma sanātanam';",
    "GSP33bbdip13u:2068": " ityupakrāntam /",
    "GSP33bbdip13u:2069": " 'rūpaṃ rūpaṃ pratirūpo babhūva'; (kaṭha. 5-9.)",
    "GSP33bbdip13u:2070": " iti jīvasya pratibimbatvamuktam /",
    "GSP33bbdip13u:2071": " rūpaśabdena prakṛtametat 'ekaṃ rūpam';",
    "GSP33bbdip13u:2072": " ityatra prakṛtaṃ ca bhagavadrūpam 'anirdeśyam';",
    "GSP33bbdip13u:2073": " itthamiti sākalyena nirvaktumaśakyaṃ paramaṃ sukhamiti manyante jñānina iti sukharūpatvavidhiparatayā vyākhyātam /",
    "GSP33bbdip13u:2074": " bhāṣye 'pyanirdeśyasukharūpa ityetāvanmātragrahaṇena śrutau sukharūpatvaṃ vidheyamiti sūcitam /",
    "GSP33bbdip13u:2075": " tadanirdeśyaparamasukhātmakaṃ bhagavadrūpaṃ tatparasādamṛte kimu bhāti na bhāti veti samyagbhāti na bhātīti kathaṃ nvahaṃ jānīyāmiti śiṣṭavākyārthastatraivoktaḥ",
    "GSP33bbdip13u:2076": " vivṛtaṃ caidvyāsatīrthīye - 'tat';",
    "GSP33bbdip13u:2077": " anirdeśyaparamasukhātmakaṃ bhagavadrūpaṃ tatprasādamṛte kimu samyagbhāti?",
    "GSP33bbdip13u:2078": " na bhāti vāti?",
    "GSP33bbdip13u:2079": " iti praśnottarabhūtam ekaṃ niścitārthaṃ 'kathamahaṃ vijānīyāṃ';",
    "GSP33bbdip13u:2080": " na kenāpi prakāreṇeti /",
    "GSP33bbdip13u:2081": " atretiśabda ubhayānvayī /",
    "GSP33bbdip13u:2082": " tathā ca kimu bhātīti praśnasyottarabhūtaṃ na bhātītivākyoktamekamajñeyatvarūpamarthamiti yojanā /",
    "GSP33bbdip13u:2083": " kecittu - yadevaṃ brahma tatprasādamṛte 'nu';",
    "GSP33bbdip13u:2084": " idānīṃ 'kathamahaṃ vijānīyām';",
    "GSP33bbdip13u:2085": " prārthanīyāṃ liṅ /",
    "GSP33bbdip13u:2086": " na kathamapītyarthaḥ /",
    "GSP33bbdip13u:2087": " jñānivākyānukaraṇametat /",
    "GSP33bbdip13u:2088": " bhagavatprasādādapi kiṃ sākalyena tajjñānaṃ bhavatīti naciketā yamaṃ pṛcchati - kimu bhātīti /",
    "GSP33bbdip13u:2089": " uśabdaḥ samyagityarthe /",
    "GSP33bbdip13u:2090": " kimvityekaṃ vā /",
    "GSP33bbdip13u:2091": " tathātve samyagiti śeṣaḥ /",
    "GSP33bbdip13u:2092": " uttaramāha yamaḥ - na bhātīti /",
    "GSP33bbdip13u:2093": " vāśabdoṣa'vadhāraṇe /",
    "GSP33bbdip13u:2094": " na bhātyeveti vyākhyāti /",
    "GSP33bbdip13u:2095": " na hi jñānisukhamanubhāti sarvaṃ,",
    "GSP33bbdip13u:2096": " na ca tadbhāsā /",
    "GSP33bbdip13u:2097": " nanu 'tameva bhāntam';",
    "GSP33bbdip13u:2098": " iti vākye sūryāditejasāṃ paramātmādhīnaprakāśakartṛtvasya 'tasya bhāsā';",
    "GSP33bbdip13u:2099": " itivākye ca sarvasya jagatastatprabhāprakāśyatvasya ca śravaṇena asiddhiparihāre kutastayorviṣṇutvasādhyenāvyabhicaritatvam,",
    "GSP33bbdip13u:2100": " yena talliṅgadvayabalātsamīpoktajñānisukhapāmarśaparityāgaḥ syādityata āha - na hīti //",
    "GSP33bbdip13u:2101": " sarvamityubhayānvayī /",
    "GSP33bbdip13u:2102": " bhātīti śeṣaḥ /",
    "GSP33bbdip13u:2103": " tathā ca 'hi'; yasmāt 'sarvaṃ';",
    "GSP33bbdip13u:2104": " sūryāditejaḥ jñānisukhamanusṛtya 'na bhāti';",
    "GSP33bbdip13u:2105": " na prakāśate /",
    "GSP33bbdip13u:2106": " tathā 'tadbhāsā';",
    "GSP33bbdip13u:2107": " tasya jñānisukhasya prakāśena 'sarvaṃ';",
    "GSP33bbdip13u:2108": " jagat 'na bhāti';",
    "GSP33bbdip13u:2109": " na prakāśate cetyarthaḥ /",
    "GSP33bbdip13u:2110": " vakṣyamāṇapramāṇavirodhāditi bhāvaḥ /",
    "GSP33bbdip13u:2111": " caśabdaḥ samuccaye /",
    "GSP33bbdip13u:2112": " ato na liṅgadvayamanyatrāvakāśavaditi vākyaśeṣaḥ /",
    "GSP33bbdip13u:2113": " 'ahaṃ tattejo raśmīt';",
    "GSP33bbdip13u:2114": " iti nārāyaṇabhāsā hi sarvaṃ bhāti // 22 //",
    "GSP33bbdip13u:2115": " astvetadubhayaṃ jñānisukhe 'nupapannam /",
    "GSP33bbdip13u:2116": " tathāpyanena kutaḥ paramātmano grahaṇaṃ,",
    "GSP33bbdip13u:2117": " asya paramātmatvasādhyasāmānādhikaraṇyāniścayādityatastatra dvitīyasūtrasthāpipadena sūcitāṃ śrutimāha - ahamiti //",
    "GSP33bbdip13u:2118": " ahamitītyanantaraṃ śruteriti śeṣaḥ /",
    "GSP33bbdip13u:2119": " itiśabda ādyārthe /",
    "GSP33bbdip13u:2120": " tena 'tameva bhāntamanubhāti sarvaṃ tasya bhāsā sarvamidaṃ vibhāti'; (kaṭha. 5-15.)",
    "GSP33bbdip13u:2121": " ityātharvaṇaśrutirapi gṛhyate /",
    "GSP33bbdip13u:2122": " nārāyaṇeti /",
    "GSP33bbdip13u:2123": " nārāyaṇādhīnabhāsetyarthaḥ /",
    "GSP33bbdip13u:2124": " hiśabdo yata ityarthe,",
    "GSP33bbdip13u:2125": " prasiddhau ca /",
    "GSP33bbdip13u:2126": " 'sarvaṃ'; sūryāditejaḥ 'bhāti'; prakāśate /",
    "GSP33bbdip13u:2127": " yadvā - 'nārāyaṇabhāsā';",
    "GSP33bbdip13u:2128": " nārāyaṇīyabhāsā 'sarvaṃ';",
    "GSP33bbdip13u:2129": " jagat 'bhāti';",
    "GSP33bbdip13u:2130": " prakāśasya ityarthaḥ /",
    "GSP33bbdip13u:2131": " 'iti jñāyate'; iti śeṣaḥ /",
    "GSP33bbdip13u:2132": " śrutau 'raśmīt';",
    "GSP33bbdip13u:2133": " ityanena sūryāditejasāṃ nārāyaṇādhīnaprakāśakartṛtvasya,",
    "GSP33bbdip13u:2134": " 'tejaḥ'; ityanena sarvasya jagato nārāyaṇīyaprakāśaprakāśyatvasya coktatvāditi bhāvaḥ /",
    "GSP33bbdip13u:2135": " 'aham'; iti, śrutistvantarnaye vyākhyātā /",
    "GSP33bbdip13u:2136": " anena - taduktamityataḥ sūtre tadityanuvartate /",
    "GSP33bbdip13u:2137": " tasyetyāvartate vipariṇamyate ca /",
    "GSP33bbdip13u:2138": " asambhavāditi cānuvartate / tathā ca -",
    "GSP33bbdip13u:2139": " tadetaditi manyante 'nirdeśyaṃ paramaṃ sukham /",
    "GSP33bbdip13u:2140": " kathaṃ nu tadvijānīyām // (kaṭha. 5-14.) //",
    "GSP33bbdip13u:2141": " ityānukūlyena gṛhyamāṇaṃ tadetacchabdaparāmṛśyaṃ sukham anirdeśyaṃ sukhaṃ tattu viṣṇurūpameva,",
    "GSP33bbdip13u:2142": " na samīpoktajñānisukham /",
    "GSP33bbdip13u:2143": " kutaḥ? 'tasya';",
    "GSP33bbdip13u:2144": " sūryāditejasaḥ 'tasya';",
    "GSP33bbdip13u:2145": " ānukūlyena gṛhyamāṇasya sukhasya tasmin 'tameva bhāntam';",
    "GSP33bbdip13u:2146": " iti 'anukṛteḥ';",
    "GSP33bbdip13u:2147": " anubhānaśravaṇāttasyaitadadhīnaprakāśakartṛtvaśravaṇādasyānyatejoniyantṛtvaśravaṇāditi yāvat /",
    "GSP33bbdip13u:2148": " tathā tasya sarvasya jagatastasya tatprakāśaprakāśyatvasya 'tasya bhāsā'; (kaṭha. 5-15.)",
    "GSP33bbdip13u:2149": " iti śrutāvuktatvāttasya sarvajagatprakāśatvokteriti yāvat /",
    "GSP33bbdip13u:2150": " tasya ca liṅgadvayasya 'ahaṃ tattejaḥ';",
    "GSP33bbdip13u:2151": " (caturvedaśikhā.)",
    "GSP33bbdip13u:2152": " ityādiśrutyā smṛtyā ca tasminviṣṇāveva niścayenopapatterjñānisukhe ca 'asambhavāt';",
    "GSP33bbdip13u:2153": " anupapatteḥ /",
    "GSP33bbdip13u:2154": " tathā tasminnupasaṃhāre tasyānukūlyena gṛhyamāṇasya 'na tatra sūryo bhāti';",
    "GSP33bbdip13u:2155": " iti vākye tasya sūryādyaprakāśyatvasyacokteśceti sūtrārtha ukto bhavati /",
    "GSP33bbdip13u:2156": " sū - oṃ //",
    "GSP33bbdip13u:2157": " api smaryate / BBs_1,3.23 /",
    "GSP33bbdip13u:2158": " // oṃ // 23 //",
    "GSP33bbdip13u:2159": " yadādityagataṃ tejo jagadbhāsayate 'khilam /",
    "GSP33bbdip13u:2160": " yaccandramasi yaccāgnau tattejo viddhi māmakam // (gī. 15-12.) iti /",
    "GSP33bbdip13u:2161": " yadetalliṅgadvayasya viṣṇuniṣṭhatvam 'aham';",
    "GSP33bbdip13u:2162": " iti śrutyopapāditam /",
    "GSP33bbdip13u:2163": " tatsmṛtyāpyupapādayatsūtraṃ paṭhitvā tāṃ smṛtimudāharati - apīti //",
    "GSP33bbdip13u:2164": " iti smaryata ityanvayaḥ /",
    "GSP33bbdip13u:2165": " 'yat'; ādityādiṣu sthitaṃ tejastat 'māmakaṃ';",
    "GSP33bbdip13u:2166": " madadhīnaṃ madīyaṃ ca,",
    "GSP33bbdip13u:2167": " matteja evādityādiṣu prerakatvenāsti /",
    "GSP33bbdip13u:2168": " tadevākhilaṃ jagat 'bhāsayate';",
    "GSP33bbdip13u:2169": " prakāśayatīti gītāsmṛtyarthaḥ /",
    "GSP33bbdip13u:2170": " na tadbhāsayate sūryo na śaśāṅko na pāvakaḥ /",
    "GSP33bbdip13u:2171": " yadgatvā na nivartante taddhāma paramaṃ mama // (gī. 15.6.) iti ca // 23 //",
    "GSP33bbdip13u:2172": " // iti anukṛtyadhikaraṇam // 6 //",
    "GSP33bbdip13u:2173": " kiṃ ca pāṭhake 'na tatra sūryo bhāti na candratārakaṃ nemā vidyuto bhānti kuto 'yamagniḥ';",
    "GSP33bbdip13u:2174": " ityādyānukūlyena gṛhyamāṇasya sukhasya sūryādyaprakāśyatvamucyate /",
    "GSP33bbdip13u:2175": " tacca viṣṇoreva smaryate,",
    "GSP33bbdip13u:2176": " ato viṣṇureva 'tadetat';",
    "GSP33bbdip13u:2177": " ityatra pratipādyaḥ,",
    "GSP33bbdip13u:2178": " na jñānisukhamiti sūtrasyārthāntaramapipadasya yuktisamuccayārthatvaṃ cābhipretya tāṃ smṛtimudāharati - na taditi //",
    "GSP33bbdip13u:2179": " atrāpītiśabdasya smaryata ityanvayaḥ /",
    "GSP33bbdip13u:2180": " jñānino 'yadgatvā';",
    "GSP33bbdip13u:2181": " yatprāpya punastasmānnanivartante,",
    "GSP33bbdip13u:2182": " tanmama paramaṃ 'dhāma'; svarūpaṃ,",
    "GSP33bbdip13u:2183": " tadetaddhāma sūryo 'na bhāsayate';",
    "GSP33bbdip13u:2184": " na prakāśayate,",
    "GSP33bbdip13u:2185": " evaṃ 'śaśāṅkaḥ'; candraḥ /",
    "GSP33bbdip13u:2186": " yadā caivaṃ tadā kuto 'yamavamo 'gniriti gītāsmṛtyarthaḥ /",
    "GSP33bbdip13u:2187": " anena - pūrvavyākhyāne na kevalamanukṛtyādiḥ 'ahaṃ tattejaḥ';",
    "GSP33bbdip13u:2188": " iti śrutyantare 'tamevabhāntamanubhāti';",
    "GSP33bbdip13u:2189": " ityātharvaṇādau viṣṇudharmatvena śrūyate,",
    "GSP33bbdip13u:2190": " kintu yadādityeti smaryatepīti śrutisamuccayārthe 'piśabdaḥ /",
    "GSP33bbdip13u:2191": " dvitīyavyākhyāne tu 'tameva bhāntamanubhāti';",
    "GSP33bbdip13u:2192": " ityuttaravākyoktānukṛtyādihetoḥ 'na tatra sūryo bhāti';",
    "GSP33bbdip13u:2193": " iti pūrvavākyoktasūryādyaprakāśyatvahetośca samuccaye 'piśabdaḥ /",
    "GSP33bbdip13u:2194": " tathā ca na kevalaṃ 'tadetat';",
    "GSP33bbdip13u:2195": " ityatroktānukūlyena gṛhyamāṇasya viṣṇutvarūpapradhānasādhye hetūkṛtamanukṛtyādikam 'ahaṃ tattejo raśmīt';",
    "GSP33bbdip13u:2196": " ityādau śrūyate,",
    "GSP33bbdip13u:2197": " kintu yadādityeti smaryate 'pīti vā apiḥ /",
    "GSP33bbdip13u:2198": " kiñca - yato na kevalaṃ prathamasūtroktaliṅgadvayaṃ,",
    "GSP33bbdip13u:2199": " kintu tato 'nyadapi 'na tatra';",
    "GSP33bbdip13u:2200": " iti kāṭhakavākye tasyānukūlyena gṛhyamāṇasyoktaṃ sūryādyaprakāśyatvarūpaṃ liṅgaṃ tasya viṣṇoḥ sambandhitvenaiva 'na tat';",
    "GSP33bbdip13u:2201": " iti smaryate /",
    "GSP33bbdip13u:2202": " atastadetat 'kathaṃ nu tadvijānīyām';",
    "GSP33bbdip13u:2203": " ityatra viṣṇureva pratipādya iti vā sūtrasyārthadvayamuktaṃ bhavati /",
    "GSP33bbdip13u:2204": " 'na tatra'; ityāderayamarthaḥ /",
    "GSP33bbdip13u:2205": " pūrvaṃ brahma na samyagbhātīti tasya durjñeyatvamuktaṃ,",
    "GSP33bbdip13u:2206": " tatkuta ityataḥ idamucyate - yasyaivaṃvidhaṃ sukhaṃ rūpaṃ 'tatra';",
    "GSP33bbdip13u:2207": " brahmaṇi sūryo 'na bhāti';",
    "GSP33bbdip13u:2208": " tanna prakāśayatīti yāvat /",
    "GSP33bbdip13u:2209": " candratārakamiti dvandvaikavadbhāvaḥ/",
    "GSP33bbdip13u:2210": " evaṃ tat vidyuto 'pi 'na bhānti';",
    "GSP33bbdip13u:2211": " na bhāsayantīti /",
    "GSP33bbdip13u:2212": " 'tameva bhāntam';",
    "GSP33bbdip13u:2213": " ityuttaravākyaṃ tu yadyapi vyāsatīrthakṛtātharvaṇaṭīkāyām - 'etatsamākhyārūpamātharvaṇavākyaṃ';",
    "GSP33bbdip13u:2214": " 'bhāntaṃ';",
    "GSP33bbdip13u:2215": " bhāsayantaṃ paramātmānamanusṛtyaiva sūryādayo 'bhānti';",
    "GSP33bbdip13u:2216": " prakāśate iti vyākhyātam /",
    "GSP33bbdip13u:2217": " tathāpi ṭīkānusārāt 'sarvaṃ';",
    "GSP33bbdip13u:2218": " sūryāditejaḥ 'bhāntaṃ';",
    "GSP33bbdip13u:2219": " prakāśamānaṃ bhagavantamanusṛtyaiva 'bhāti'; prakāśate /",
    "GSP33bbdip13u:2220": " 'tasya'; bhagavato 'bhāsā';",
    "GSP33bbdip13u:2221": " prakāśena 'idaṃ sarvaṃ';",
    "GSP33bbdip13u:2222": " jagati 'bhāti';",
    "GSP33bbdip13u:2223": " prakāśyata iti vyākhyeyam /",
    "GSP33bbdip13u:2224": " vyāsatīrthīyaṃ tu vyākhyānāntaraṃ ṭīkākṛdabhipretaṃ bhaviṣyatīti tadvirodhaḥ // 6 //",
    "GSP33bbdip13u:2225": " // iti anukṛtyadhikaraṇam // 6 //",
    "GSP33bbdip13u:2226": " // 7. vāmanādhikaraṇam //",
    "GSP33bbdip13u:2227": " viṣṇureva jijñāsya ityuktam /",
    "GSP33bbdip13u:2228": " tatra ūrdhvaṃ prāṇāmunnayatyapānaṃ pratyagasyati /",
    "GSP33bbdip13u:2229": " madhye vāmanamāsīnaṃ viśve devā upāsate // (kaṭha. 5-3.)",
    "GSP33bbdip13u:2230": " iti sarvadevopāsyaḥ kaścitpratīyate /",
    "GSP33bbdip13u:2231": " atrādhikaraṇer iśānanāmasamanvayaḥ kriyate /",
    "GSP33bbdip13u:2232": " śrutyādisaṅgatiṃ viṣayasaṃśayau ca sūcayati - viṣṇureveti /",
    "GSP33bbdip13u:2233": " jijñāsāsūtre viṣṇurevasarvairmumukṣubhirmokṣārthaṃ jijñāsya ityuktamityarthaḥ /",
    "GSP33bbdip13u:2234": " na ca tatra jijñāsyatvāyogavyavaccheda eva kṛtaḥ,",
    "GSP33bbdip13u:2235": " na tvanyayogavyavaccheda iti vācyam /",
    "GSP33bbdip13u:2236": " anyasyāpi jijñāsyatve tasyāpi mokṣadātṛtvāpattyā 'yato nārāyaṇaprasādamṛte';",
    "GSP33bbdip13u:2237": " ityādivivaraṇānupapatteranyayogavyavacchedasyāpi tatrābhipretatvāt /",
    "GSP33bbdip13u:2238": " ato 'traivakāra ubhayānvayitayā vyākhyeyaḥ /",
    "GSP33bbdip13u:2239": " tataḥ kimityata āha - tatreti /",
    "GSP33bbdip13u:2240": " idaṃ cāvartate /",
    "GSP33bbdip13u:2241": " tatretyavyayaṃ tadityarthe 'pi /",
    "GSP33bbdip13u:2242": " tathā ca 'athāto brahmajijñāsā';",
    "GSP33bbdip13u:2243": " iti yatpūrvaṃ viṣṇorjijñāsyatvamuktaṃ 'tatra';",
    "GSP33bbdip13u:2244": " jijñāsyatve 'tatrar';",
    "GSP33bbdip13u:2245": " 'iśāno bhūtabhavyasya';",
    "GSP33bbdip13u:2246": " ityuktvā āmnāte 'ūrdhvam';",
    "GSP33bbdip13u:2247": " iti kāṭhakavākye 'kaścirt';",
    "GSP33bbdip13u:2248": " iśāno dharmitvena pratīyate /",
    "GSP33bbdip13u:2249": " katham? yato 'yaṃ 'sarvadevopāsyaḥ';",
    "GSP33bbdip13u:2250": " tairjijñāsyaḥ pratīyate ata iti vākyayojanā /",
    "GSP33bbdip13u:2251": " na ca vāyoḥ sarvadevopāsyatve 'pi na viṣṇossarvadevopāsyatvahāniriti vācyam /",
    "GSP33bbdip13u:2252": " tāvatāpi sarvairmumukṣubhirviṣṇureva jijñāsya iti niyamasyāsiddheḥ /",
    "GSP33bbdip13u:2253": " na ca śrutigataviśvedevaśabdasya gaṇaviśeṣavācitvāt sarvadevopāsya ityuktiranupapanneti vācyam /",
    "GSP33bbdip13u:2254": " gaṇaviśeṣaparatve tasya guṇādhikyāsiddhyā sarvadevaparatvāvaśyaṃbhāvāt /",
    "GSP33bbdip13u:2255": " anenar - iśānaśabdasyānyaniṣṭhatvākṣepamukhena phalato mumukṣukartṛkajijñāsyatvasyānyaniṣṭhatvākṣepāt jijñāsādhikaraṇenāsyākṣepikī saṅgatiruktā bhavati /",
    "GSP33bbdip13u:2256": " tatheśānākhyo viṣayaśca sūcitaḥ /",
    "GSP33bbdip13u:2257": " sa ca 'evamevaiṣa prāṇa itarān prāṇān pṛthakpṛthageva sannidhatte';",
    "GSP33bbdip13u:2258": " (praśna. 3-4.) 'yo 'yaṃ madhyamaḥ prāṇaḥ'; (bṛ. 3-5-21.)",
    "GSP33bbdip13u:2259": " 'kuvidaṅga'; (ṛ. 7-91-1.)",
    "GSP33bbdip13u:2260": " ityādinā prāṇavyavasthāpakatvānmadhyamatvātsarvadevopāsyatvācca vāyureveti pratīyate /",
    "GSP33bbdip13u:2261": " ato 'bravīt -",
    "GSP33bbdip13u:2262": " sū - oṃ //",
    "GSP33bbdip13u:2263": " śabdādeva pramitaḥ / BBs_1,3.24 /",
    "GSP33bbdip13u:2264": " // oṃ // 24 //",
    "GSP33bbdip13u:2265": " vāmanaśabdādeva viṣṇuriti pramitaḥ /",
    "GSP33bbdip13u:2266": " sayuktikaṃ pūrvapakṣayati - sa ceti //",
    "GSP33bbdip13u:2267": " atretthaṃ yojanā - 'sa ca';",
    "GSP33bbdip13u:2268": " sarvadevopāsyaśceśāno vāyureva bhavet, na viṣṇuḥ /",
    "GSP33bbdip13u:2269": " kutaḥ? atra prāṇavyavasthāpakatvaśravaṇāt /",
    "GSP33bbdip13u:2270": " tathā madhyamatvokteḥ sarvadevatopāsyatvokteśca /",
    "GSP33bbdip13u:2271": " na caiṣāṃ vāyvekaniṣṭhatvāsiddhiḥ /",
    "GSP33bbdip13u:2272": " yato 'yaṃ vāyuḥ 'evamevaiṣa prāṇaḥ'; (praśna. 3-4.)",
    "GSP33bbdip13u:2273": " 'yo 'yaṃ madhyamaḥ';",
    "GSP33bbdip13u:2274": " 'kuvidaṅga'; (ṛ. 7-91-1.)",
    "GSP33bbdip13u:2275": " ityādinā vākyena prāṇavyavasthāpakatvadimān pratīyate,",
    "GSP33bbdip13u:2276": " ata iti / kāṭhake hi -",
    "GSP33bbdip13u:2277": " aṅguṣṭhamātraḥ puruṣo madhya ātmani tiṣṭhatir /",
    "GSP33bbdip13u:2278": " iśāno bhūtabhavyasya // (kaṭha. 4-12.) //",
    "GSP33bbdip13u:2279": " ityanena bhagavato 'ṅguṣṭhamātratvaṃ pūrṇaṣaḍguṇatvaṃ dehamadhyasthatvaṃ bhūtabhaviṣyadvartamāneśānatvamityādimāhātmyamabhidhāyeśānapadoktasya tasyaiva 'ūrdhvam';",
    "GSP33bbdip13u:2280": " ityādinā mahimāntaramucyate /",
    "GSP33bbdip13u:2281": " tatra madhyaśabdaḥ siddhānte ūrdhvaṃpratyakchabdasamabhivyāhārāt deśaviśeṣavacanaḥ,",
    "GSP33bbdip13u:2282": " natvavāntareśvaratvādirūpamadhyamatvārthakaḥ /",
    "GSP33bbdip13u:2283": " tathā ca yaḥ prāṇākhyarūpeṇa 'prāṇaṃ';",
    "GSP33bbdip13u:2284": " prāṇākhyavāyumūrdhvam 'unnayati';",
    "GSP33bbdip13u:2285": " udgamayati ūrdhvagatimattayā prerayati /",
    "GSP33bbdip13u:2286": " apānarūpī cāpānākhyaṃ vāyuṃ 'pratyak';",
    "GSP33bbdip13u:2287": " adhastādviṇmūtrādiniṣkāsanahetutayā 'asyati';",
    "GSP33bbdip13u:2288": " nirasyati prerayatīti yāvat /",
    "GSP33bbdip13u:2289": " taṃ 'dehamadhye';",
    "GSP33bbdip13u:2290": " hṛdaye 'āsīnam';",
    "GSP33bbdip13u:2291": " upaviṣṭaṃ 'vāmanaṃ';",
    "GSP33bbdip13u:2292": " saundaryapradhānāḥ striyo vāmāḥ tāḥ netāraṃ viṣṇuṃ 'viśve devāḥ';",
    "GSP33bbdip13u:2293": " sarve devāḥ 'upāsate';",
    "GSP33bbdip13u:2294": " jijñāsanta iti siddhāntarītyā śrutyarthaḥ /",
    "GSP33bbdip13u:2295": " pūrvapakṣī tvidaṃ vāyuparaṃ matvā madhyaśabdo 'yo 'yaṃ madhyamaḥ';",
    "GSP33bbdip13u:2296": " iti śrutyantarasamākhyānānmadhyameśvaratvavacano na deśaviśeṣavacana ityāha /",
    "GSP33bbdip13u:2297": " 'evam'; iti ṣaṭpraśnavākyaṃ ca 'yathā samrāḍevādhikṛtānviniyuṅkte etāngrāmānadhitiṣṭhasveti';",
    "GSP33bbdip13u:2298": " iti dṛṣṭāntavākyena saha vyākhyeyam /",
    "GSP33bbdip13u:2299": " tatprakārastu - yathā 'samrāṭ';",
    "GSP33bbdip13u:2300": " sārvabhaumaḥ 'adhikṛtān niyogino 'dhikṛtya viniyuṅkte'; /",
    "GSP33bbdip13u:2301": " katham? tvam 'etān';",
    "GSP33bbdip13u:2302": " pāṭalīputrādīn grāmān 'adhitiṣṭhasva';",
    "GSP33bbdip13u:2303": " tadādhipatyena tiṣṭhasveti /",
    "GSP33bbdip13u:2304": " 'evamevaiṣaḥ';",
    "GSP33bbdip13u:2305": " 'ātmata eṣa prāṇo jāyate'; (praśna. 3-2.)",
    "GSP33bbdip13u:2306": " ityātmajātatvenokto mukhyaprāṇaḥ 'itarān';",
    "GSP33bbdip13u:2307": " bhinnān svajanyatvenopacāreṇātmapravibhāgān prāṇān vāyūn pṛthaksthāneṣu hṛdayādiṣu sthāpayatīti /",
    "GSP33bbdip13u:2308": " 'yo 'yam'; ityādibṛhadāraṇyakavākyam /",
    "GSP33bbdip13u:2309": " tatra hi pūrvaṃ vāgādīnāṃ mṛtyugrastatvamuktvā 'athainameva nāpnot';",
    "GSP33bbdip13u:2310": " ityanena mukhyaprāṇasya tadanāttatvena tebhyaḥ śraiṣṭhyamabhidhāya 'yo 'yam';",
    "GSP33bbdip13u:2311": " ityanena prāṇaśabdavācyeṣu viṣṇuvāyutaditareṣu cetaneṣu triṣu viṣṇoruttamatvādanyeṣāmadhamatvādvāyormadhyamatvādasmānnimittādvā",
    "GSP33bbdip13u:2312": " avāntareśvaratvādvā mukhyaprāṇasya sarvottamatvarūpakāṣṭhātvāvirodhimadhyasthatvamevocyate,",
    "GSP33bbdip13u:2313": " na tu madhyadeśasthatvam /",
    "GSP33bbdip13u:2314": " tathā tatraiva caturthādhyāye 'ayaṃ vāva śiśuḥ yo 'yaṃ madhyamaḥ prāṇaḥ'; (bṛ. 4-2-1.)",
    "GSP33bbdip13u:2315": " iti candrikodāhṛte vākye sthūladehākhyavistṛtapradeśagataliṅgaśarīrarūpagṛhe viṣṇurūpāyāṃ sthūṇāyām annākhyena śrīrūpeṇa dāmnā baddho govatsarūpovāyurmadhyamatvenocyate",
    "GSP33bbdip13u:2316": " kuvidaṅga namasā ye vṛdhāsaḥ purā devā anavadyāsa āsan /",
    "GSP33bbdip13u:2317": " te vāyave manave bādhitāyāvāsayannuṣasaṃ sūryeṇa //",
    "GSP33bbdip13u:2318": " iti ṛṅmantre 'aṅga';",
    "GSP33bbdip13u:2319": " iti priyasambodhanam /",
    "GSP33bbdip13u:2320": " tathā ca ye devāḥ vāyoḥ 'namasā';",
    "GSP33bbdip13u:2321": " namaskāropalakṣitasevādinā 'vṛdhāsaḥ';",
    "GSP33bbdip13u:2322": " vṛddhā jñānādiguṇapūrṇāḥ 'anavadyāsaḥ';",
    "GSP33bbdip13u:2323": " anavadyāḥ ajñānarāgādyavadyavidhurāśca purā sasūryā āsan /",
    "GSP33bbdip13u:2324": " te 'kuvit'; kvacidrahasyasthāne sūryeṇa sākaṃ 'manave';",
    "GSP33bbdip13u:2325": " jñānine 'bādhitāyā';",
    "GSP33bbdip13u:2326": " saṃsārakleśavadbhiḥ śaraṇaṃ prāptāya 'vāyave';",
    "GSP33bbdip13u:2327": " vāyumuddiśya 'uṣasam';",
    "GSP33bbdip13u:2328": " uṣa prakāśe,",
    "GSP33bbdip13u:2329": " asun,",
    "GSP33bbdip13u:2330": " buddhim 'avāsayan';",
    "GSP33bbdip13u:2331": " tadviṣayāmakurvanniti śrutyarthaḥ /",
    "GSP33bbdip13u:2332": " siddhāntayatsūtramavatārya vyācaṣṭe - ata iti //",
    "GSP33bbdip13u:2333": " 'vāmanaśabdāt';",
    "GSP33bbdip13u:2334": " vāmanaśruteḥ /",
    "GSP33bbdip13u:2335": " evakāro vāyuliṅgasadbhāvāt vāyureveśānaḥ kiṃ na syāditi codyaparihārāya liṅgebhyaḥ śruteḥ prābalyamāha /",
    "GSP33bbdip13u:2336": " yathoktaṃ sudhāyām - evaśabdavyākhyānaṃ balavaditi 'śabdādeva pramitaḥ';",
    "GSP33bbdip13u:2337": " iti yatheti /",
    "GSP33bbdip13u:2338": " samanvayasūtrādanuvṛttasya tadityasyārtho viṣṇuriti /",
    "GSP33bbdip13u:2339": " vidheyabhūtaviṣṇutvasyānvayayogyoddeśyadyotanāyetiśabdaprayogaḥ /",
    "GSP33bbdip13u:2340": " āvartate cāyam /",
    "GSP33bbdip13u:2341": " itiśabdātparamapi evaśabdo yojyaḥ /",
    "GSP33bbdip13u:2342": " tenānuvṛttastu śabdo vyākhyātaḥ /",
    "GSP33bbdip13u:2343": " tathā car 'iśāno bhūtabhavyasya'; (kaṭha. 4-12.)",
    "GSP33bbdip13u:2344": " iti śrutar iśāno viṣṇureva bhavet /",
    "GSP33bbdip13u:2345": " kutaḥ? yastatra pramito viṣṇāveva mahāyogavidvadrūḍhibhyāṃ prasiddho 'madhye vāmanam';",
    "GSP33bbdip13u:2346": " itiśruto vāmanaśabdastasmādeveti yojanā /",
    "GSP33bbdip13u:2347": " pramitapadaṃ śruterniravakāśatvasūcakam /",
    "GSP33bbdip13u:2348": " anena sūtre itiśabdo 'dhyāhārya iti sūcitam /",
    "GSP33bbdip13u:2349": " tathā car 'iśāno bhūtabhavyasya';",
    "GSP33bbdip13u:2350": " itiśrutariśānaḥ 'tattu';",
    "GSP33bbdip13u:2351": " viṣṇureva bhavet /",
    "GSP33bbdip13u:2352": " kutaḥ? yastatra viṣṇāveva pramito mahāyogavidvadrūḍhibhyāṃ prasiddho 'nyatra niravakāśo 'madhye vāmanamāsīnam'; (kaṭha. 5-3.)",
    "GSP33bbdip13u:2353": " itiśruto liṅgātprabalo vāmanaśabdastacchrutistasmāditi sūtrārthaḥ /",
    "GSP33bbdip13u:2354": " na hi śruterliṅgaṃ balavat /",
    "GSP33bbdip13u:2355": " sūtre evakāraprayogena sūcitaṃ śruteḥ prābalyaṃ liṅgasya prābalyaniṣedhamukhena darśayati - na hīti //",
    "GSP33bbdip13u:2356": " śruteriti pañcamī /",
    "GSP33bbdip13u:2357": " hiśabdo vakṣyamāṇapramāṇavirodhāditi hetusūcakaḥ /",
    "GSP33bbdip13u:2358": " tathā ca 'hi'; yasmāt na śruterliṅgaṃ balavat,",
    "GSP33bbdip13u:2359": " kintu durbalameva /",
    "GSP33bbdip13u:2360": " tasmālliṅagāt prabalāt vāmanaśabdādeveśāno viṣṇurevetyarthaḥ /",
    "GSP33bbdip13u:2361": " śrutirliṅgaṃ samākhyā ca vākyaṃ prakaraṇaṃ tathā /",
    "GSP33bbdip13u:2362": " pūrvaṃ pūrvaṃ balīyaḥ syādevamāgamanirṇayaḥ / iti skānde /",
    "GSP33bbdip13u:2363": " kuto na śruterliṅgaṃ balavadityatastathāsati śruterliṅgātprābalyavacanavirodhāpatterityāśayena tadvākyaṃ paṭhati - śrutiriti //",
    "GSP33bbdip13u:2364": " iti skānda ityanantaraṃ vacanāditi śeṣaḥ /",
    "GSP33bbdip13u:2365": " asya na hītyanenānvayaḥ /",
    "GSP33bbdip13u:2366": " vācakaśabdaḥśrutiḥ /",
    "GSP33bbdip13u:2367": " asādhāraṇadharmo vā,",
    "GSP33bbdip13u:2368": " tadbodhakaśabdo vā liṅgam /",
    "GSP33bbdip13u:2369": " nirṇītasyānyatra samānoktiḥ samākhyā /",
    "GSP33bbdip13u:2370": " sā dvividhā - arthataśśabdato 'pīti /",
    "GSP33bbdip13u:2371": " samabhivyāhṛtapadairevākāṅkṣāpūrtau tacchāntyarthaṃ padāntaranirapekṣāṇi padāni vākyam /",
    "GSP33bbdip13u:2372": " ekaprameyapratipādakānekavākyāni prakaraṇam /",
    "GSP33bbdip13u:2373": " anuktasthānasamuccaye tathetiśabdaḥ /",
    "GSP33bbdip13u:2374": " anekaprameyapratipādakamekārthatātparyayuktaṃ vacanaṃ sthānam /",
    "GSP33bbdip13u:2375": " atra 'vākyaṃ prakaraṇaṃ sthānaṃ samākhyā ca tathāvidhā';",
    "GSP33bbdip13u:2376": " ityanuvyākhyānusāreṇa samākhyāyāḥ sthānānantaryameva grāhyaṃ,",
    "GSP33bbdip13u:2377": " na tvatroktakramānusāreṇa vākyādyapekṣayā prāthamyam /",
    "GSP33bbdip13u:2378": " atroktakramasyāvivakṣitatvāt /",
    "GSP33bbdip13u:2379": " uktaṃ hi pramāṇalakṣaṇaṭīkāyāṃ - samākhyāditvena grahaṇaṃ 'śrutirliṅgaṃ samākhyā ca';",
    "GSP33bbdip13u:2380": " ityavivakṣitakramaṃ vākyamanusṛtyeti /",
    "GSP33bbdip13u:2381": " ata eva jaiminiḥ - 'śrutiliṅgavākyaprakaraṇasthānasamākhyānāṃ samavāye pāradaurbalyamarthaviprakarṣāt';",
    "GSP33bbdip13u:2382": " iti smṛtyuktādanyathākramamāha - pūrvaṃpūrvamiti /",
    "GSP33bbdip13u:2383": " pūrvoddiṣṭamityarthaḥ /",
    "GSP33bbdip13u:2384": " ekatra samavetaṃ viruddhamiti ca śeṣaḥ /",
    "GSP33bbdip13u:2385": " 'balīyaḥ'; atiśayena svabhāvato balavat yathātraivādhikaraṇe anantaroddiṣṭaliṅgāpekṣayā pūrvoddiṣṭā vāmanaśrutiḥ svataḥ prabalā/",
    "GSP33bbdip13u:2386": " vākyāpekṣayā prabalaṃ liṅgam/",
    "GSP33bbdip13u:2387": " yathā - daharādhikaraṇe daharākāśasya sākṣātsarvādhāratvaprāpakāt 'kiṃ tadatra vidyate ..... ubhe asmin dyāvāpṛthivī'; (chāṃ. 8-1-2,3.)",
    "GSP33bbdip13u:2388": " iti vākyātprabalaṃ viṣṇostatprāpakāpahatapāpmatvādikaṃ liṅgam /",
    "GSP33bbdip13u:2389": " prakaraṇāpekṣayā prabalaṃ vākyam/",
    "GSP33bbdip13u:2390": " yathā - jyotirdarśanāt ityadhikaraṇe jīvasya 'hṛdyantarjyotiḥ'; (bṛ. 6-3-7.)",
    "GSP33bbdip13u:2391": " itivākyabodhyajyotiṣṭvasādhakājjīvaprakaraṇātprabalaṃ viṣṇorjyotiṣṭvaprāpakaṃ 'katama ātmā'; (bṛ. 6-3-7.)",
    "GSP33bbdip13u:2392": " iti praśnavākyam /",
    "GSP33bbdip13u:2393": " sthānāpekṣayā prabalaṃ prakaraṇam /",
    "GSP33bbdip13u:2394": " yathā - samagropaniṣadar iśvaraparatvasādhakāt ṣaṭpraśnarūpasthānāt prabalam 'ātmata eṣa prāṇo jāyate'; (praśna. 3-3.)",
    "GSP33bbdip13u:2395": " ityetatkhaṇḍarūpaṃ mukhyaprāṇaprakaraṇam /",
    "GSP33bbdip13u:2396": " ata evātrādhikaraṇe ṣaṭpraśnoktaprāṇavyavasthāpakatvādīnāṃ mukhyaprāṇaliṅgatvamupetya śrutyā bādha uktaḥ /",
    "GSP33bbdip13u:2397": " samākhyāpekṣayā prabalaṃ sthānam /",
    "GSP33bbdip13u:2398": " yathā - annamayādiśabdānāṃ kośaparatvasādhakāt 'annamayaprāṇamayamanomayavijñānamayānandamayā me śudhyantām'; (yājñikī. 66.)",
    "GSP33bbdip13u:2399": " iti nārāyaṇānuvākasamākhyāyāḥ prabalaṃ teṣāṃ viṣṇutvasādhakaṃ brahmaparānekaprakaraṇasandarbharūpaṃ sthānam /",
    "GSP33bbdip13u:2400": " etānyeva śrutyādinār'thanirṇayasthalāni /",
    "GSP33bbdip13u:2401": " ādyayā samākhyayā nirṇetavyaṃ yathā - puruṣasūktasamākhyayā vaiśvānarasya viṣṇutvam /",
    "GSP33bbdip13u:2402": " dvitīyayā yathā - ambhraṇīsūktasamākhyayā viśvakarmasūktoktasyājasya viṣṇutvam /",
    "GSP33bbdip13u:2403": " astvevaṃ tataḥ kimityata āha - evamiti /",
    "GSP33bbdip13u:2404": " viruddhaiteṣāṃ samavāye sati prabalena pūrveṇottarabādhe ca sati 'āgamanirṇayaḥ';",
    "GSP33bbdip13u:2405": " āgamārthasya vipratipannasyaitaiḥ nirṇayo bhavatītyarthaḥ /",
    "GSP33bbdip13u:2406": " tacca liṅgaṃ viṣṇoreva /",
    "GSP33bbdip13u:2407": " tasyaiva prāṇatvokteḥ 'tadvai tvaṃ prāṇo",
    "GSP33bbdip13u:2408": " abhavaḥ'; iti // 24 //",
    "GSP33bbdip13u:2409": " nanvastu śruteḥ svabhāvataḥ prābalyam /",
    "GSP33bbdip13u:2410": " tathāpi bāhulyena pūrvapakṣyuktaliṅgānāmapi prābalyātsāmyenānirṇaya evetyata āha - tacceti //",
    "GSP33bbdip13u:2411": " castvarthaḥ /",
    "GSP33bbdip13u:2412": " liṅgamiti samudāyaikavacanam /",
    "GSP33bbdip13u:2413": " tathā ca 'tat';",
    "GSP33bbdip13u:2414": " pūrvavādyuktaṃ liṅgajātaṃ tu viṣṇoreva yuktam,",
    "GSP33bbdip13u:2415": " na vāyorityarthaḥ /",
    "GSP33bbdip13u:2416": " tathā ca bāhulye 'pi liṅgānāṃ sāvakāśatvāttebhyaḥ śruterekasyā api niravakāśāyāḥ prābalyānnānirṇaya iti bhāvaḥ /",
    "GSP33bbdip13u:2417": " nanu na liṅgaṃ viṣṇau sāvakāśaṃ,",
    "GSP33bbdip13u:2418": " pūrvapakṣyudāhṛtasamākhyārūpaśrutyantareṇa tasya prāṇaniṣṭhatayaivoktatvādityata āha - tasyaiveti /",
    "GSP33bbdip13u:2419": " 'tadvai tvam';",
    "GSP33bbdip13u:2420": " iti śrutau 'tasya';",
    "GSP33bbdip13u:2421": " viṣṇoḥ prāṇatvasya prāṇaśabdavācyatvasyokteruktatvādityarthaḥ /",
    "GSP33bbdip13u:2422": " evaṃ 'ata eva';",
    "GSP33bbdip13u:2423": " ityatrādhyātmikāśeṣaśabdasya samanvayaṃ bruvatā tathā - 'śāstradṛṣṭyā';",
    "GSP33bbdip13u:2424": " ityatrāntaryāmiparatvaṃ bruvatā sūtrakāreṇetaravyāvṛttyā tasyaiva prāṇatvokteḥ sādhitatvādityapi vyākhyeyametat /",
    "GSP33bbdip13u:2425": " tathā ca śrutyantare prāṇaniṣṭhatayā liṅgasyoktāvapi na tadvirodhaḥ /",
    "GSP33bbdip13u:2426": " tasya prāṇasya viṣṇutvābhyupagamāditi bhāvaḥ /",
    "GSP33bbdip13u:2427": " nanu tathāpi 'kuvidaṅga';",
    "GSP33bbdip13u:2428": " iti ṛci vāyuniṣṭhatayā liṅgoktestadvirodha ityasyāpīdamevottaram /",
    "GSP33bbdip13u:2429": " asmin pakṣe prāṇatvamiti vāyutvamupalakṣyate /",
    "GSP33bbdip13u:2430": " tathā cāntarnaye ādhidaivikāśeṣaśabdasamanvayaṃ bruvatā sūtrakāreṇa 'tasyaiva';",
    "GSP33bbdip13u:2431": " viṣṇoreva 'prāṇatvokteḥ';",
    "GSP33bbdip13u:2432": " vāyuśabdavācyatvarūpavāyutsyoktatvādityarthaḥ /",
    "GSP33bbdip13u:2433": " tathā ca na tadvirodhopīti bhāvaḥ /",
    "GSP33bbdip13u:2434": " na ca siddhānte 'pi sthānāpekṣayā prabalātprakaraṇāt 'evamevaiṣaḥ';",
    "GSP33bbdip13u:2435": " itiśrutyantaragataprāṇaśabdasya,",
    "GSP33bbdip13u:2436": " tathā 'yo 'yaṃ madhyamaḥ'; (bṛ. 3.5-21.)",
    "GSP33bbdip13u:2437": " ityasya, tathā 'kuvidaṅga';",
    "GSP33bbdip13u:2438": " iti mantrasthavāyuśabdasya mukhyavāyuparatvaṃ,",
    "GSP33bbdip13u:2439": " tatroktaliṅgānāmapi tatparatvamupetya teṣāṃ śrutyā bādhasyoktatvāt kathaṃ śrutyantarasthaprāṇavāyuśabdayoḥ viṣṇuparatvāṅgīkāreṇa samādhānam",
    "GSP33bbdip13u:2440": " ata eva candrikāyām - madhyamaśabdo 'pi 'ūrdhvaṃ prāṇam'; (kaṭha. 2-2-3.)",
    "GSP33bbdip13u:2441": " iti prāṇasya sthānāntaranirdeśāttatyāgena madhyamasthānasthabrahmaparaḥ,",
    "GSP33bbdip13u:2442": " na tu śrutyantare madhyamaśabdoktaprāṇapara ityuktam /",
    "GSP33bbdip13u:2443": " ataḥ 'evamevaiṣaḥ'; (praśna. 3-4.)",
    "GSP33bbdip13u:2444": " iti vākyaṃ sthānātprakaraṇasya prābalye udāhṛtamiti vācyam /",
    "GSP33bbdip13u:2445": " uktarītyā mukhyataḥ śrutyantaragataprāṇaśabdāderbrahmaparatvena liṅgānāṃ tattadantaryāminiṣṭhatve 'pi samākarṣanyāyenānyaparatvasyāpyaṅgīkārāt",
    "GSP33bbdip13u:2446": " śrutyantaroktaliṅgānāmanyaniṣṭhatve 'pi vā nānupapattiḥ /",
    "GSP33bbdip13u:2447": " na caivaṃ kāṭhakoktaliṅgānāmapyanyaniṣṭhatvāpattyā anyeṣāmīśānatvādyāpattiḥ /",
    "GSP33bbdip13u:2448": " niravakāśaśrutyā kāṭhakoktaliṅgānāṃ viṣṇuniṣṭhatānirṇayopapatteḥ /",
    "GSP33bbdip13u:2449": " nanu tathāpi kathamīśāno viṣṇurbhavecchrutāvīśānasyāṅguṣṭhaparimitatvokteḥ /",
    "GSP33bbdip13u:2450": " sarvagate ca harau tadayogāt /",
    "GSP33bbdip13u:2451": " na ca vyomavatsarvagatasyāpyaṇutvaṃ yujyata iti pratipāditamiti vācyam /",
    "GSP33bbdip13u:2452": " tathāpi 'aṅguṣṭhamātraḥ';",
    "GSP33bbdip13u:2453": " iti tanmātraparimāṇatvokterayogāt /",
    "GSP33bbdip13u:2454": " na ca 'aṅguṣṭhamātraḥ';",
    "GSP33bbdip13u:2455": " ityatra śrutaḥ parimāṇārthako mātracpratyaya eva,",
    "GSP33bbdip13u:2456": " na tvavadhāraṇārthako mātraśabdaḥ /",
    "GSP33bbdip13u:2457": " 'dehāṅguṣṭhamito dehe jīvāṅguṣṭhamito hṛdi';",
    "GSP33bbdip13u:2458": " iti smṛtau mita ityanena parimāṇasyaivokteḥ /",
    "GSP33bbdip13u:2459": " tathā ca nānupapattiriti vācyam /",
    "GSP33bbdip13u:2460": " tathātve 'ṅguṣṭhamātratvābhidhātryām 'aṅguṣṭhamātraḥ'; (kaṭha. 4-12.)",
    "GSP33bbdip13u:2461": " iti śrutau 'madhya ātmani';",
    "GSP33bbdip13u:2462": " ityasya smṛtau hṛdītyasya ca vaiyarthyāpātāt /",
    "GSP33bbdip13u:2463": " tanmātraparimitatvoktyarthaṃ hi tatra hṛdayarūpasūkṣmasthānoktiḥ /",
    "GSP33bbdip13u:2464": " tasmādavadhāraṇārthakamātraśabda evāyamaṅgīkāryaḥ uktaṃ hi candrikāyām - mātraśabdasyāvadhāraṇārthakatvāditi /",
    "GSP33bbdip13u:2465": " sū - oṃ //",
    "GSP33bbdip13u:2466": " hṛdyapekṣayā tu manuṣyādhikāratvāt / BBs_1,3.25 /",
    "GSP33bbdip13u:2467": " // oṃ // 25 //",
    "GSP33bbdip13u:2468": " sarvagatasyāpi tasyāṅguṣṭhamātratvaṃ hṛdyavakāśāpekṣayā yujyate /",
    "GSP33bbdip13u:2469": " tathā ca sarvagate harāvaṅguṣṭhamātratvoktiranupapanneti nātreśāno viṣṇurityāśaṅkāṃ pariharatsūtramupanyasya tadakṣarāṇi vyācaṣṭe - hṛdīti //",
    "GSP33bbdip13u:2470": " sarvagatasyāpītyanena tuśabdo yadyapitathāpītyarthatayā vyākhyātaḥ /",
    "GSP33bbdip13u:2471": " hṛdyapekṣayetyanena sūcitahetoranvayayogyaṃ sādhyaṃ darśayati - tasyeti /",
    "GSP33bbdip13u:2472": " yojanā tu - yadyapi viṣṇuḥ sarvagatastathāpi 'tasyāṅguṣṭhamātratvam';",
    "GSP33bbdip13u:2473": " aṅguṣṭhamātratvoktiryujyate /",
    "GSP33bbdip13u:2474": " katham? yato 'hṛdyavakāśopekṣayā';",
    "GSP33bbdip13u:2475": " hṛdi vidyamāno yo 'yamavakāśo 'ṅguṣṭhaparimitadeśastadapekṣayā tatrābhivyaktatāvatparibhitabhagavanmūrtiviśeṣamapekṣya tasya viṣṇoraṅguṣṭhamātratvam astyata iti/",
    "GSP33bbdip13u:2476": " yadvā - 'hṛdyavakāśāpekṣayā';",
    "GSP33bbdip13u:2477": " hṛdi vidyamānāvakāśamapekṣya tatsambandhāttasyāṅguṣṭhamātratvavacanaṃ yujyata ityāvṛttiṃ vinā yojanā /",
    "GSP33bbdip13u:2478": " prathamapakṣe śaktyāparimite 'pi bhagavati mūrtiviśeṣe vyaktyātmanāṅguṣṭhamātratvasya sthānini brahmaṇi tatsambandhādupacāreṇoktiriti bhedaḥ",
    "GSP33bbdip13u:2479": " atra ṭīkāyāṃ hṛdyavakāśāpekṣayeti bhāṣyaṃ sāvadhāraṇaṃ kṛtvā sautratuśabdo 'vadhāraṇatayā vyākhyātaḥ /",
    "GSP33bbdip13u:2480": " tena viṣṇoṅguṣṭhamātratvaṃ hṛdyapekṣayaiva,",
    "GSP33bbdip13u:2481": " na tu lokavatparicchinnatvādityuktaṃ bhavati /",
    "GSP33bbdip13u:2482": " tattatsthāneṣu vyaktamūrtiviśeṣāpekṣayā vā upacāreṇa vā tattatparimāṇatvoktyā 'yastvetameva prādeśamātram'; (chāṃ. 5-18-1.)",
    "GSP33bbdip13u:2483": " iti chāndogye 'prādeśamātraṃ puruṣam';",
    "GSP33bbdip13u:2484": " ityanyatra 'prādeśaḥ puruṣottamaḥ';",
    "GSP33bbdip13u:2485": " ityaparatra ca hṛdgatasya viṣṇoḥ prādeśaparimitatvokteḥ /",
    "GSP33bbdip13u:2486": " 'aṅguṣṭhamātraḥ puruṣo 'ṅguṣṭhaṃ ca samāśritaḥ'; (mahānā. 16.3.)",
    "GSP33bbdip13u:2487": " iti śrutyantare 'aṅguṣṭhamātraḥ puruṣaḥ';",
    "GSP33bbdip13u:2488": " iti kaṭhavalyāṃ ca 'aṅguṣṭhamātraḥ puruṣaḥ';",
    "GSP33bbdip13u:2489": " ityaparatra cāṅguṣṭhaparimitatvokteḥ 'aṅguṣṭhāgrapramāṇakaḥ';",
    "GSP33bbdip13u:2490": " iti kvacidaṅguṣṭhāgrapramāṇakatvoktervirodha iti codyaṃ parihṛtaṃ bhavati /",
    "GSP33bbdip13u:2491": " dehe hṛdayākāśe prādeśaparimitarūpaviśeṣasya hṛdayagatakamalakarṇikāmūlagatākāśe",
    "GSP33bbdip13u:2492": " 'ṅguṣṭhāgrapramāṇakarūpāntarasya karṇikāgragatākāśecāṅguṣṭhaparimitarūpāntarasya ca vyaktisambhavāt,",
    "GSP33bbdip13u:2493": " tattatsthānadharmasya sthāninyupacaritatvasambhavācca /",
    "GSP33bbdip13u:2494": " yathoktaṃ bṛhadāraṇyakabhāṣye -",
    "GSP33bbdip13u:2495": " hṛdaye sarvaśo vyāpī prādeśaḥ puruṣottamaḥ /",
    "GSP33bbdip13u:2496": " jīvānāṃ sthānamuddiṣṭaḥ sarvadaivasanātanaḥ //",
    "GSP33bbdip13u:2497": " hṛtkarṇikāmūlagataḥ so 'ṅguṣṭhāgrapramāṇakaḥ /",
    "GSP33bbdip13u:2498": " mūleśa iti nāmāsmin sarve jīvāḥ pratiṣṭhitāḥ //",
    "GSP33bbdip13u:2499": " aṅguṣṭhamātre puruṣe karṇikāgrasthite harau /",
    "GSP33bbdip13u:2500": " prāviśanti suṣuptau tu prabudhyante tatastathā // iti //",
    "GSP33bbdip13u:2501": " asmin mūleśavyāpinormadhye 'ṅguṣṭhamātratvaṃ ca dehe dehāṅguṣṭhamitatvaṃ jīvahṛdi jīvāṅguṣṭhamitatvamiti vivektavyam /",
    "GSP33bbdip13u:2502": " atra 'aṅguṣṭhaṃ ca samāśritaḥ';",
    "GSP33bbdip13u:2503": " ityanena karmendriyādhiṣṭhitatvamucyata iti prameyadīpoktamapi jñātavyam /",
    "GSP33bbdip13u:2504": " nanu 'dakṣiṇākṣimukhe viśvo manasyantastu taijasaḥ';",
    "GSP33bbdip13u:2505": " ityādivacanājjāgradādyavasthāprerakaviśvataijasaprājñānāṃ dakṣiṇākṣyādiṣu sattvaṃ tāvatsiddham /",
    "GSP33bbdip13u:2506": " yadi caivaṃ tadā jīvo 'pi jāgradavasthāyāṃ dakṣiṇākṣisthaḥ svapne kaṇṭhadeśasthaḥ suptau hṛdayastho bhavati,",
    "GSP33bbdip13u:2507": " 'hṛdayasthātparājjīvo dūrastho jāgradeṣyati'; ityukteḥ /",
    "GSP33bbdip13u:2508": " dūrastho 'kṣistho jāgrajjāgratvamiti tasyārthaḥ /",
    "GSP33bbdip13u:2509": " tathā ca kathaṃ hṛdayavyāptaprādeśaparimitabhagavadrūpasya sarvadā jīvasthānatvam?",
    "GSP33bbdip13u:2510": " kathaṃ ca hṛtkarṇikāmūlagatabhagavadrūpe sadā pratiṣṭhito jīvaḥ?",
    "GSP33bbdip13u:2511": " suptau hṛtkarṇikāgragate harau praviśatītyuktiriti cet - na,",
    "GSP33bbdip13u:2512": " yatassarvadā hṛdi sthitameva jīvasvarūpaṃ jāgaritādāvakṣyādiṣvapi viśeṣasannihitaṃ dīpaprakāśavadityaṅgīkṛtam /",
    "GSP33bbdip13u:2513": " yathoktamaitareyabhāṣye - hṛde sthitameva tasya rūpaṃ jāgarite 'pyakṣyādiṣu viśeṣasannihitaṃ bhavatīti /",
    "GSP33bbdip13u:2514": " ekasyaiva jīvasya sthāpanadhṛtyākhyapratiṣṭhāpanasuptiprāpaṇākhyaprayojanabhedādekadehe",
    "GSP33bbdip13u:2515": " anekadhā sthitānāṃ bhagavanmūrtīnāṃ śaktyā sarvagānāmapi tatra tatra vyaktyātmanā",
    "GSP33bbdip13u:2516": " anekālpaparimāṇavattvaṃ ca yujyata iti na kācidanupapattiḥ /",
    "GSP33bbdip13u:2517": " itaraprāṇināmaṅguṣṭhābhāve 'pi manuṣyādhikāratvānna virodhaḥ // 25 //",
    "GSP33bbdip13u:2518": " // iti vāmanādhikaraṇam // 7 //",
    "GSP33bbdip13u:2519": " nanu tathāpi nāṅguṣṭhaparimāṇavattvaṃ viṣṇoryuktam /",
    "GSP33bbdip13u:2520": " tathā hi kiṃ tattadaṅguṣṭhamātratvaṃ vā yatkiñcidaṅguṣṭhamātratvaṃ vā /",
    "GSP33bbdip13u:2521": " nādyaḥ, paśvādīnāmaṅguṣṭhābhāvena tadantargatasya viṣṇoraṅguṣṭhaparimitatvāyogāt /",
    "GSP33bbdip13u:2522": " na dvitīyaḥ,",
    "GSP33bbdip13u:2523": " aṅguṣṭhamātratvoktestaistaistathopāsanārthatvena tasya cāṅguṣṭhavyaktiviśeṣanirdhāraṇa vināyogena yatkiñcidaṅguṣṭhamātratvoktervyarthatvāt /",
    "GSP33bbdip13u:2524": " pipīlikādihṛdayasthe 'ṅguṣṭhamātratvasābhānyasyāpyasambhavāccetyāśaṅkāṃ pariharan",
    "GSP33bbdip13u:2525": " manuṣyādhikāratvāt itisūtraśeṣaṃ tuśabdasya kākākṣinyāyena atrāpyanvayaṃ tasyāpyarthatvaṃ",
    "GSP33bbdip13u:2526": " ca abhipretya tatsambandhipradarśanapūrvakaṃ vyācaṣṭe - itareti //",
    "GSP33bbdip13u:2527": " paśvādīnāmityarthaḥ /",
    "GSP33bbdip13u:2528": " apirāvartate /",
    "GSP33bbdip13u:2529": " aṅguṣṭhamātratvamityetat vipariṇāmevānuvartate /",
    "GSP33bbdip13u:2530": " 'na virodhaḥ';",
    "GSP33bbdip13u:2531": " iti virodhasūtrādākṛṣṭe pade /",
    "GSP33bbdip13u:2532": " tathā ca 'api';",
    "GSP33bbdip13u:2533": " tattadaṅguṣṭhaparimitatvāṅgīkāre 'pītaraprāṇināmaṅguṣṭhābhāve 'pi na viṣṇoraṅguṣṭhamātratvasya virodhenāṅguṣṭhamātratvokterasambhavaḥ /",
    "GSP33bbdip13u:2534": " kutaḥ? aṅguṣṭhamātratvokteretadvidyāyā 'manuṣyādhikāratvāt';",
    "GSP33bbdip13u:2535": " manuṣyānadhikṛtya pravṛttatvāt /",
    "GSP33bbdip13u:2536": " tadapi kutaḥ?",
    "GSP33bbdip13u:2537": " vedavidyopāsanasya 'manuṣyādhikāratvāt';",
    "GSP33bbdip13u:2538": " manuṣyamātrādhikāratvāditi yojanā /",
    "GSP33bbdip13u:2539": " sūtre bhāṣye ca manuṣyāṇāmadhikāro yasmin athavā - adhikriyate 'tretyadhikāra upāsanaṃ śāstraṃ vā,",
    "GSP33bbdip13u:2540": " manuṣyāṇāmeva adhikāro manuṣyādhikārastasya bhāvasatasmāditi vigrahaḥ /",
    "GSP33bbdip13u:2541": " 'manuṣyādhikāritvāt';",
    "GSP33bbdip13u:2542": " itipāṭhe manuṣyā adhikāriṇo yasmin tattathoktam /",
    "GSP33bbdip13u:2543": " tathā ca manuṣyādhikārikatvādityarthaḥ /",
    "GSP33bbdip13u:2544": " manuṣyapadaṃ ca vakṣyamāṇanyāyena mananādiśīlacetanaparam /",
    "GSP33bbdip13u:2545": " tena devānāṃ jaritāryādīnāṃ vakṣyamāṇanyāyena vedavidyādhikāriṇāmetadvidyādhikārasiddhiḥ /",
    "GSP33bbdip13u:2546": " tatra jaritāryādīnāṃ svasvāṅguṣṭhaparimitatvena bhagavadupāsanāsambhavāt,",
    "GSP33bbdip13u:2547": " teṣāmetadvidyotpannavākyārthajñāna evādhikāro,",
    "GSP33bbdip13u:2548": " nopāstāvapi /",
    "GSP33bbdip13u:2549": " ata eva ṭīkāyāṃ manuṣyāṇāmeva vedavidyopāsanādhikāritveneti manuṣyatvaṃ vyāpakatvenoktam /",
    "GSP33bbdip13u:2550": " na cānadhikāriṇāṃ paśvādīnāṃ dehasthitasya bhagavato 'ṅguṣṭhaparimitatvābhāve parimāṇāntarānukteradravyatvāpattiriti vācyam /",
    "GSP33bbdip13u:2551": " paśvādidehagatasya paramātmanaḥ tattadākārayuktatvena tadanusāriparimāṇavattvāt /",
    "GSP33bbdip13u:2552": " yathoktamaitareyabhāṣye - saṅkarṣaṇaśca pradyumnastadākārau nṛṣu sthitau /",
    "GSP33bbdip13u:2553": " nārāyaṇāniruddhau tu paśvākārau paśusthitau // iti //",
    "GSP33bbdip13u:2554": " anena - sūtre tuśabdo 'pyarthevadhāraṇe ca /",
    "GSP33bbdip13u:2555": " tatrāpyarthasyobhayatrānvayaḥ /",
    "GSP33bbdip13u:2556": " aṅguṣṭhamātratvaṃ yujyata iti śeṣaḥ /",
    "GSP33bbdip13u:2557": " taditi pradhānasūtrādanuvṛttasyeha vipariṇāmenānvayaḥ /",
    "GSP33bbdip13u:2558": " na virodhaḥ ityasyākarṣaḥ /",
    "GSP33bbdip13u:2559": " 'tasya manuṣyādhikāritvāt';",
    "GSP33bbdip13u:2560": " ityāvartate /",
    "GSP33bbdip13u:2561": " tathā ca 'tu'; api sarvagatasyāpi 'tasya viṣṇoraṅguṣṭhamātratvaṃ';",
    "GSP33bbdip13u:2562": " taduktiryujyate /",
    "GSP33bbdip13u:2563": " na ca virodhaḥ /",
    "GSP33bbdip13u:2564": " yato 'tra 'hṛdyapekṣayā tu';",
    "GSP33bbdip13u:2565": " hṛdyavakāśāpekṣayaiva aṅguṣṭhamātratvamucyate,",
    "GSP33bbdip13u:2566": " na tu paricchinnatvāt /",
    "GSP33bbdip13u:2567": " tacca mūrtiviśeṣe tanmātratvasya sattvādupacāreṇa vā yujyate /",
    "GSP33bbdip13u:2568": " na ca nāṅguṣṭhamātratvaṃ viṣṇoryuktaṃ,",
    "GSP33bbdip13u:2569": " yatkiñcidaṅguṣṭhamātratvoktervyarthatvenāsambhavena ca tattadaṅguṣṭhamātratve vācye tasya ca paśvādīnāmaṅguṣṭhābhāvena tadantargataviṣṇāvayogāditi vācyam /",
    "GSP33bbdip13u:2570": " yataḥ 'tu'; api itaraprāṇināmaṅguṣṭhābhāve 'pi na viṣṇostattadaṅguṣṭhamātratvasya 'virodhaḥ';",
    "GSP33bbdip13u:2571": " asambhavaḥ /",
    "GSP33bbdip13u:2572": " kutaḥ? aṅguṣṭhamātratvavacanasya yadbodhakavidyāyāḥ 'manuṣyādhikāratvāt';",
    "GSP33bbdip13u:2573": " manuṣyānevādhikṛtya pravṛttatvāt /",
    "GSP33bbdip13u:2574": " tadapi kutaḥ?",
    "GSP33bbdip13u:2575": " 'tasya'; vedavidyopāsanasya 'manuṣyādhikāratvāt';",
    "GSP33bbdip13u:2576": " manuṣyamātre 'dhikāratvāditi sūtrārtha ukto bhavati /",
    "GSP33bbdip13u:2577": " // iti vāmanādhikaraṇam // 7 //",
    "GSP33bbdip13u:2578": " // 8. devatādhikaraṇam //",
    "GSP33bbdip13u:2579": " manuṣyāṇāmeva vedavidyādhikāra ityuktam /",
    "GSP33bbdip13u:2580": " asminnadhikaraṇe devānāṃ brahmavidyādhikāraḥ samarthyate /",
    "GSP33bbdip13u:2581": " prāsaṅgikatvānnādhyāyapādasaṅgatī mārgaṇīye /",
    "GSP33bbdip13u:2582": " śrutyādisaṅgativiṣayasaṃśayatadbījāni darśayati - manuṣyāṇāmiti //",
    "GSP33bbdip13u:2583": " 'uktaṃ'; pūrvasūtre /",
    "GSP33bbdip13u:2584": " tuśabdārthāvadhāraṇasya samāsapraviṣṭamanuṣyapadenāpi sambandho 'stīti bhāvena manuṣyāṇāmevetyanuvādaḥ /",
    "GSP33bbdip13u:2585": " netareṣāmityevaśabdārthaḥ /",
    "GSP33bbdip13u:2586": " 'vedavidyādhikāro';",
    "GSP33bbdip13u:2587": " vedavidyopāsanādhikāraḥ /",
    "GSP33bbdip13u:2588": " anena - devatādhikārābhāvamukhena 'viśve devā upāsate';",
    "GSP33bbdip13u:2589": " ityādipūrvodāhṛtaśrutyupalakṣitāśeṣaśrutiprāmāṇyasyākṣepātpūrvādhikaraṇenāsyākṣepikī saṅgatiḥ vedavidyādhikārākhyo viṣayaścokto bhavati /",
    "GSP33bbdip13u:2590": " 'aṅguṣṭhamātraḥ';",
    "GSP33bbdip13u:2591": " iti śrutimūlāyāḥ 'manuṣyāṇāmeva';",
    "GSP33bbdip13u:2592": " ityukteḥ 'viśve devā upāsate'; (kaṭha.2-2-3.)",
    "GSP33bbdip13u:2593": " iti śruteśca koṭidvayopasthāpakatvena sandehabījatvāttaduktyaiva devānāmadhikāro 'sti uta nāstīti saṃśayo,",
    "GSP33bbdip13u:2594": " nāstīti pūrvapakṣaśca sūcitaḥ /",
    "GSP33bbdip13u:2595": " tiryagādyapekṣayaiva manuṣyatvaviśeṣaṇamuktaṃ,",
    "GSP33bbdip13u:2596": " na tu devādyapekṣayetyāha -",
    "GSP33bbdip13u:2597": " tataḥ kimityatassaṃśayabījaṃ vighaṭayan siddhāntayituṃ sūtramavatārayati - tiryagādīti //",
    "GSP33bbdip13u:2598": " viśiṣṭabuddhyādirahitatiryagādivyāvṛttyarthamityarthaḥ /",
    "GSP33bbdip13u:2599": " manuṣyatvaviśeṣaṇaṃ sāvadhāraṇatvenābhipretam /",
    "GSP33bbdip13u:2600": " manuṣyapadam 'uktaṃ'; prayuktaṃ,",
    "GSP33bbdip13u:2601": " tatreta śeṣaḥ /",
    "GSP33bbdip13u:2602": " pūrvasūtra iti tadarthaḥ /",
    "GSP33bbdip13u:2603": " svaprayuktaivakāravyāvarttyaṃ darśayati - na tviti //",
    "GSP33bbdip13u:2604": " 'devādyapekṣayā';",
    "GSP33bbdip13u:2605": " devādivyāvṛttyartham /",
    "GSP33bbdip13u:2606": " tuśabdo viśeṣārthaḥ /",
    "GSP33bbdip13u:2607": " na tu devādyarthamapītyapiśabdārtho vā /",
    "GSP33bbdip13u:2608": " 'ityāha'; ityabhipretya sūtrakāro devānāmadhikārabhāvamāhetyarthaḥ /",
    "GSP33bbdip13u:2609": " sū - oṃ //",
    "GSP33bbdip13u:2610": " taduparyapi bādarāyaṇaḥ sambhavāt / BBs_1,3.26 /",
    "GSP33bbdip13u:2611": " // oṃ // 26 //",
    "GSP33bbdip13u:2612": " tadupari manuṣyāṇāṃ satāṃ devāditvaprāptyupari /",
    "GSP33bbdip13u:2613": " sambhavati hi teṣāṃ viśiṣṭabuddhyādibhāvāt /",
    "GSP33bbdip13u:2614": " tatsūtraṃ paṭhati - taduparīti //",
    "GSP33bbdip13u:2615": " atra taduparīti sādhyadharmisūcakaṃ padamanūdya teṣāṃ tasmāttasyā iti vigrahāśrayeṇa vyācaṣṭe - taduparīti //",
    "GSP33bbdip13u:2616": " vedavidyākāra ityanuṣajyate /",
    "GSP33bbdip13u:2617": " na kevalaṃ manuṣyāṇāṃ satāṃ,",
    "GSP33bbdip13u:2618": " kintu taduparyapītyaperarthaḥ /",
    "GSP33bbdip13u:2619": " tathā ca 'teṣāṃ';",
    "GSP33bbdip13u:2620": " manuṣyāṇāṃ satāṃ devatāpadayogyānāṃ jīvānāṃ padaprāpteḥ pūrvaṃ manuṣyaśarīraṃ prāptānāṃ satāṃ 'tasmāt';",
    "GSP33bbdip13u:2621": " manuṣyatvāt 'upari';",
    "GSP33bbdip13u:2622": " manuṣyaśarīrāpagamena 'tasyā upari';",
    "GSP33bbdip13u:2623": " devopadevādipadaprāpteruparitanakāle 'pi devabhāvamāpannānāmapi vedavidyādhikāro 'styeveti yojanā /",
    "GSP33bbdip13u:2624": " kuta ityatastaddhetutayā sambhavāditi hetuṃ vyācaṣṭe /",
    "GSP33bbdip13u:2625": " 'hi'; yataḥ /",
    "GSP33bbdip13u:2626": " 'vedavidyādhikāraḥ';",
    "GSP33bbdip13u:2627": " ityatrāpi sambadhyate /",
    "GSP33bbdip13u:2628": " 'teṣāṃ'; devānām /",
    "GSP33bbdip13u:2629": " adhikārasambhavo 'pi kuta ityato 'trāpi sambhavādityetadevāvṛttya hetutayā yojayati - viśiṣṭeti //",
    "GSP33bbdip13u:2630": " teṣāmityatrāpyanvīyate /",
    "GSP33bbdip13u:2631": " tathā ca 'teṣāṃ';",
    "GSP33bbdip13u:2632": " yogyamanuṣyāṇāṃ vidyākarmabhyāṃ devāditvaprāptimatāṃ 'sambhavāt';",
    "GSP33bbdip13u:2633": " viśiṣṭabuddhyādibhāvādarthagrahaṇānuṣṭhānopayuktabuddhiviśeṣādisadbhāvādityarthaḥ /",
    "GSP33bbdip13u:2634": " arthitvasāmarthye ādipadena grāhye /",
    "GSP33bbdip13u:2635": " na cārthitvābhāvaḥ ityatrāpi teṣāṃ sambhavati hītyeva hetuḥ /",
    "GSP33bbdip13u:2636": " vidyābhisteṣāṃ mokṣasiddhiḥ sambhavati hīti tadarthaḥ /",
    "GSP33bbdip13u:2637": " anena - sūtre tadityāvartate /",
    "GSP33bbdip13u:2638": " manuṣyaparāmarśi cedaṃ buddhisthaparāmarśi ca/",
    "GSP33bbdip13u:2639": " apiḥ samuccaye /",
    "GSP33bbdip13u:2640": " adhikāra iti buddhyā vivicyātrānveti /",
    "GSP33bbdip13u:2641": " anadhikārādhikārābhidhāyakajaiminibādarāyaṇoktirūpavipratipattisūcanāya bādarāyaṇapadam /",
    "GSP33bbdip13u:2642": " tattvapradīparītyā tātparyajñāpanārthamadhikārādhikyajñaptidārḍhyārthaṃ ca bādarāyaṇaḥ svayameva vaktītyāha iti vā /",
    "GSP33bbdip13u:2643": " sambhavāditi cāvartate /",
    "GSP33bbdip13u:2644": " tathā ca yato na kevalaṃ devādipadayogyajīvānāṃ padaprāpteḥ pūrvaṃ bhūmau kiñcitkālaṃ manuṣyāṇāṃ satāṃ tasyāṃ daśāyāmeva adhikāraḥ,",
    "GSP33bbdip13u:2645": " kintu 'taduparyapi';",
    "GSP33bbdip13u:2646": " tasmānmanuṣyatvādupari tadatyayena tābhyāṃ vidyākarmabhyāṃ tasyāḥ devāditvaprāpteruparitanakāle 'pi devabhāvamāpannānāmapi vedavidyāyāmadhikāro 'styeva /",
    "GSP33bbdip13u:2647": " na ca tatkāraṇābhāvaḥ /",
    "GSP33bbdip13u:2648": " 'sambhavāt'; adhikāropayogino viśiṣṭabuddhyādesteṣu sambhavāt /",
    "GSP33bbdip13u:2649": " na ca devādīnāṃ viśiṣṭabuddhisāmarthyasadbhāve 'pyarthitvābhāvādadhikārābhāva iti vācyam /",
    "GSP33bbdip13u:2650": " kutaḥ? 'sambhavāt';",
    "GSP33bbdip13u:2651": " vidyāsādhyajñānamokṣayorarthitvasambhavāditi bhagavān bādarāyaṇo manyata iti sūtrārtha ukto bhavati /",
    "GSP33bbdip13u:2652": " tiryagādīnāṃ tadabhāvādabhāvaḥ /",
    "GSP33bbdip13u:2653": " teṣāmapi yatra viśṣṭabuddhyādibhāvastatrāvirodhaḥ /",
    "GSP33bbdip13u:2654": " nanu na devā vedavidyādhikāriṇaḥ,",
    "GSP33bbdip13u:2655": " tathā sati sūtre 'manuṣyamātravyāvartakamanuṣyapadaprayogena tiryagādivadamanuṣyatvānna devā vedavidyādhikāriṇa ityanumānasūcanāttadvirodhāpatterityata āha - tiryagādīnāmiti //",
    "GSP33bbdip13u:2656": " ādipadena sthāvarāṇi mūḍhamanuṣyā vā gṛhyante /",
    "GSP33bbdip13u:2657": " 'tadabhāvāt';",
    "GSP33bbdip13u:2658": " viśiṣṭabuddhyāderabhāvāt 'abhāvaḥ';",
    "GSP33bbdip13u:2659": " tasya vedavidyādhikārasya /",
    "GSP33bbdip13u:2660": " anenādhikārābhāve viśiṣṭabuddhyādirāhityasya prayojakatvoktyā paroktāmanuṣyatvahetoḥ sopādhikatvaṃ sādhyavyatirekasādhakopādhivyatirekākhyapratipakṣagrastatvaṃ coktaṃ bhavati /",
    "GSP33bbdip13u:2661": " sautramanuṣyapadaṃ ca mananādiśīlaparaṃ sat viśiṣṭabuddhyādirahitameva cetanaṃ vyāvartayati,",
    "GSP33bbdip13u:2662": " na tu martyabhinnamātramiti na tadvirodha iti bhāvaḥ /",
    "GSP33bbdip13u:2663": " nanu viśiṣṭabuddhyādirāhityamupādhiḥ /",
    "GSP33bbdip13u:2664": " tiryakṣu adhikārābhāvarūpasādhyāvyāpakatvāt /",
    "GSP33bbdip13u:2665": " ata eva na tadabhāvo 'pi sādhyavyatirekaheturityata āha - teṣāmapīti //",
    "GSP33bbdip13u:2666": " apirubhayatrānveti /",
    "GSP33bbdip13u:2667": " tatrādyassamuccaye /",
    "GSP33bbdip13u:2668": " adhikāra iti śeṣaḥ /",
    "GSP33bbdip13u:2669": " tathā ca na kevalaṃ devānāṃ,",
    "GSP33bbdip13u:2670": " kintu 'teṣāṃ';",
    "GSP33bbdip13u:2671": " tiraścāmapyadhikāre 'pi na virodhaḥ nanu kathamavirodhastiryakṣu sarvatra vedādhikāre mānavirodhāpātādityata āha - teṣāmapīti //",
    "GSP33bbdip13u:2672": " tiraścāṃ madhye 'pītyarthaḥ /",
    "GSP33bbdip13u:2673": " 'yatra'; yeṣu viśiṣṭabuddhyarthitvākhyarāgādibhāvaḥ tatsattvaṃ tatraivādhikāre 'avirodho';",
    "GSP33bbdip13u:2674": " mānāvirodhaḥ /",
    "GSP33bbdip13u:2675": " bādho na sarvatretyarthaḥ /",
    "GSP33bbdip13u:2676": " anenāpinā sautro 'piśabdo jaritāryādisamuccāyakaśceti sūcitam /",
    "GSP33bbdip13u:2677": " yadāha tattvapradīpikākāraḥ - 'teṣāmapītyādirapipadavyākhyā'; iti /",
    "GSP33bbdip13u:2678": " ānandamālākāro 'pi - 'tiryañco 'pi kecidapiśabdagṛhītāḥ'; ityāha /",
    "GSP33bbdip13u:2679": " tathā ca manuṣyabhinneṣvapi tiryakṣvadhikārasadbhāvādvyabhicārādadhikārābhāve nāmanuṣyatvaṃ hetuḥ,",
    "GSP33bbdip13u:2680": " kintu viśiṣṭabuddhyādirāhityamevāvyabhicārāt /",
    "GSP33bbdip13u:2681": " ato bhavatyeva sa upādhiḥ /",
    "GSP33bbdip13u:2682": " ata eva sautramanuṣyapadasya vyāvarttyasaṅkoco 'pi yukta iti bhāvaḥ /",
    "GSP33bbdip13u:2683": " niṣedhābhāvāt /",
    "GSP33bbdip13u:2684": " dṛśyante hi jaritāryādayaḥ // 26 //",
    "GSP33bbdip13u:2685": " nanu kathaṃ tiraścāmapyadhikāre 'pyavirodhaḥ /",
    "GSP33bbdip13u:2686": " teṣāmadhikāraniṣedhasya taddarśanasya vā virodhitvādityāśaṅkya nādya ityāha - niṣedheti //",
    "GSP33bbdip13u:2687": " teṣāmityatrāpi sambadhyate /",
    "GSP33bbdip13u:2688": " adhikāre ityādau saṃyojyam /",
    "GSP33bbdip13u:2689": " tena niṣedharāhitye sati viśiṣṭabuddhyādimattvamevādhikāre prayojakam,",
    "GSP33bbdip13u:2690": " na kevalaṃ yena śūdrādau vyabhicāraḥ syāditi sūcitam /",
    "GSP33bbdip13u:2691": " na dvitīya ityāha - dṛśyante hīti //",
    "GSP33bbdip13u:2692": " vedādhikāritayeti śeṣaḥ /",
    "GSP33bbdip13u:2693": " hiśabdo bhāratādiprasiddhisūcakaḥ /",
    "GSP33bbdip13u:2694": " ata eva bhārate -",
    "GSP33bbdip13u:2695": " evamukto bhrātṛbhistu jaritārirvibhāvasum /",
    "GSP33bbdip13u:2696": " tuṣṭāva prāñjalirbhūtvā yattacchṛṇu narādhipa //",
    "GSP33bbdip13u:2697": " ityādinā jaritārisārisṛkkastambamitradroṇākhyeṣu pakṣiṣu madhye jaritāriragrajaḥ svabhrātṛbhirasmānmocayeti prārthitaḥ 'ayamagne jaritā'; (ṛ.10-142-1.)",
    "GSP33bbdip13u:2698": " ityāgneyasūktenāgniṃ stutvā khāṇḍavavanadahane svabhrātṝnagnidāhādamocayaditi pratipāditam /",
    "GSP33bbdip13u:2699": " yata ityarthe vā hiśabdaḥ /",
    "GSP33bbdip13u:2700": " atra jaritāryādaya ityeva pāṭho yuktaḥ,",
    "GSP33bbdip13u:2701": " na tu jaritaryādaya iti hrasvayuktapāṭhaḥ,",
    "GSP33bbdip13u:2702": " bhāratavirodhāt,",
    "GSP33bbdip13u:2703": " tattvapradīpavirodhācceti dhyeyam /",
    "GSP33bbdip13u:2704": " dṛśyante hītyanena - devā vedavidyādhikāriṇaḥ niṣedharāhitye sati viśiṣṭabuddhyādimattvāt tādṛśamartyavaditi siddhāntyabhimatānumāne manuṣyatvopādhirnirasto bhavati /",
    "GSP33bbdip13u:2705": " jaritārau ādiśabdagṛhītasārisṛkkādau ca sādhyāvyāpaktavāt /",
    "GSP33bbdip13u:2706": " sū - oṃ //",
    "GSP33bbdip13u:2707": " virodhaḥ karmaṇīti cennānekapratipatterdarśanāt / BBs_1,3.27 /",
    "GSP33bbdip13u:2708": " // oṃ // 27 //",
    "GSP33bbdip13u:2709": " manuṣyā eva devādayo bhavantīti taduparītyuktam /",
    "GSP33bbdip13u:2710": " tatra yadi manuṣyāḥ santo devādayo bhavanti tatpūrvaṃ devatābhāvāddevatoddiṣṭakarmaṇi virodha iti cet -",
    "GSP33bbdip13u:2711": " devānāṃ vedavidyādhikārasiddhyarthaṃ taduparītyanenoktaṃ sāditvamākṣipya samādadhatsūtraṃ paṭhitvā'kṣepāṃśaṃ tāvadvyācaṣṭe - virodha iti //",
    "GSP33bbdip13u:2712": " manuṣyā eveti /",
    "GSP33bbdip13u:2713": " devādipadayogyā jīvāḥ pūrvaṃ bhūmau kiñcitkālaṃ manuṣyāḥ santa eva atha devādayo bhavantītyarthaḥ /",
    "GSP33bbdip13u:2714": " na tu manuṣyabhāvaṃ vinetyevaśabdārthaḥ /",
    "GSP33bbdip13u:2715": " ityuktamiti //",
    "GSP33bbdip13u:2716": " atroktamityanantaraṃ tadayuktamiti śeṣaḥ /",
    "GSP33bbdip13u:2717": " kuta ityatastatpakṣe bādhakoktiparaṃ virodha ityaṃśaṃ sahetukaṃ vyācaṣṭe - tatrayadīti //",
    "GSP33bbdip13u:2718": " yadītyārabhya bhavantītyantaṃ pūrvavākyārthānuvādastasyāpādakatvapradarśanārthaḥ /",
    "GSP33bbdip13u:2719": " tatretyavyayaṃ tarhītyarthakaṃ bhavantītyataḥ paraṃ yojyam /",
    "GSP33bbdip13u:2720": " yadvā - manuṣyā eva devādayo bhavantītyantaṃ pūrvavākyārthānuvādastasyāpādakatvapradarśanārthaḥ /",
    "GSP33bbdip13u:2721": " tatretyavyayaṃ tarhītyarthakaṃ bhavantītyataḥ paraṃ yojyam /",
    "GSP33bbdip13u:2722": " yadvā - manuṣyā eva devādayo bhavantītyuktyā prāptābhedaśaṅkāṃ vārayituṃ manuṣyā evetyādisvapadāni varṇayati - tatreti //",
    "GSP33bbdip13u:2723": " yadvā - tatra devatoddiṣṭakarmaṇīti sāmānādhikaraṇyam /",
    "GSP33bbdip13u:2724": " atra pakṣe yadīti śravaṇāttarhīti labhyate /",
    "GSP33bbdip13u:2725": " bhavantītyanantaramityuktamityasti /",
    "GSP33bbdip13u:2726": " ubhayatrādipadenopadevādayo gṛhyante /",
    "GSP33bbdip13u:2727": " karmapadaṃ śabdasyāpyupalakṣakam /",
    "GSP33bbdip13u:2728": " tathā ca yadi pūrvaṃ manuṣyāḥ santo 'pyatha devādayo bhavantītyuktamityucyate,",
    "GSP33bbdip13u:2729": " tarhi 'tatpūrvaṃ';",
    "GSP33bbdip13u:2730": " tebhyaḥ pūrvaṃ teṣāṃ devādipadaprāpteḥ pūrvaṃ sādhakatvāvasthāyāṃ 'devatābhāvāt';",
    "GSP33bbdip13u:2731": " devatāyā asattvāt yena karmaṇā devāditvaṃ sādhyamityuktam,",
    "GSP33bbdip13u:2732": " 'tatra'; tasminneva 'devatoddiṣṭakarmaṇi';",
    "GSP33bbdip13u:2733": " pūrvakalpe devatoddeśena pravṛttakarmaṇi devatāvācakaśabde ca 'virodhaḥ';",
    "GSP33bbdip13u:2734": " tayorvaiyarthyamiti yojanā /",
    "GSP33bbdip13u:2735": " uddeśyābhāvādvācyābhāvācceti bhāvaḥ /",
    "GSP33bbdip13u:2736": " na, anekeṣāṃ devatāpadapratipatterdarśanāt /",
    "GSP33bbdip13u:2737": " 'te ha nākaṃ mahimānassacante /",
    "GSP33bbdip13u:2738": " yatra pūrve sādhyāssanti devāḥ'; iti // 27 //",
    "GSP33bbdip13u:2739": " parihārāṃśaṃ vyācaṣṭe - neti //",
    "GSP33bbdip13u:2740": " idaṃ cāvartate /",
    "GSP33bbdip13u:2741": " yojanā tu - na karmaṇi virodha, kutaḥ?",
    "GSP33bbdip13u:2742": " yato na pūrvaṃ devatābhāva iti /",
    "GSP33bbdip13u:2743": " teṣāṃ pravāhato 'nāditvenaitaddevānāṃ pūrvamabhāve 'pi devatāntarasadbhāvāditi bhāvaḥ /",
    "GSP33bbdip13u:2744": " na ca tatra pramāṇābhāva ityataḥ prāptamaneketyaṃśaṃ pratipattiśabdasya jñānārthatvabhramaṃ vārayan tatsambandhipradarśanapūrvakaṃ vyācaṣṭe - anekeṣāmiti //",
    "GSP33bbdip13u:2745": " 'tehanākam'; (tai.ā.3-12.)",
    "GSP33bbdip13u:2746": " iti śrutau 'anekeṣām';",
    "GSP33bbdip13u:2747": " ekaikagaṇaśo 'nantānāṃ devatvādiyogyamanuṣyāṇāṃ vidyākarmabhyāṃ pūrvapūrvadevatāpadaprāpterdarśanādityarthaḥ /",
    "GSP33bbdip13u:2748": " anenataduparītyatroktaṃ devānāṃ sāditvamayuktaṃ,",
    "GSP33bbdip13u:2749": " tathā sati yena karmaṇā devāditvaṃ sādhyamityuktam,",
    "GSP33bbdip13u:2750": " tatra karmaṇi śabde ca virodhastasya vaiyarthyaṃ syāt tatpūrvaṃ devatābhāvāditi cet - na,",
    "GSP33bbdip13u:2751": " yato na pūrvaṃ devatābhāvaḥ /",
    "GSP33bbdip13u:2752": " tatkatham? etaddevānāṃ pūrvamabhāve 'pi devāntarasadbhāvāt /",
    "GSP33bbdip13u:2753": " na ca tatra mānābhāvaḥ /",
    "GSP33bbdip13u:2754": " 'anekapratipatterdarśanāt';",
    "GSP33bbdip13u:2755": " anekeṣāṃ yogyamanuṣyāṇāṃ pūrvapūrvapadaprāpteḥ 'teha nākam';",
    "GSP33bbdip13u:2756": " ityatroktatvāditi sūtrārtha ukto bhavati /",
    "GSP33bbdip13u:2757": " śrutau 'yajñena yajñamayajanta devāḥ /",
    "GSP33bbdip13u:2758": " tāni dharmāṇi prathamānyāsan';",
    "GSP33bbdip13u:2759": " iti pūrvavākye prakṛtāḥ devāstacchabdena gṛhyante /",
    "GSP33bbdip13u:2760": " haśabdaḥ punararthe prasiddhau vā /",
    "GSP33bbdip13u:2761": " tathā ca ye 'devāḥ';",
    "GSP33bbdip13u:2762": " devatvayogyāḥ manuṣyā jñānakarmātmakena 'yajñena';",
    "GSP33bbdip13u:2763": " 'yajñaṃ';",
    "GSP33bbdip13u:2764": " viṣṇum 'ayajanta'; apūjayan /",
    "GSP33bbdip13u:2765": " tatastena jñānapūrvakakarmaṇā devapadaṃ prāpya 'prathamāni';",
    "GSP33bbdip13u:2766": " prathamāḥ mukhyāḥ 'dharmāṇi';",
    "GSP33bbdip13u:2767": " dharmāḥ lokadhārakā āsan /",
    "GSP33bbdip13u:2768": " 'mahimānaḥ'; mahātmānaḥ mahimaguṇātmakā vā /",
    "GSP33bbdip13u:2769": " 'te'; devāḥ 'ha'; punaḥ anantaraṃ svādhikārāvasāne 'nākaṃ';",
    "GSP33bbdip13u:2770": " kaṃ sukhaṃ tadanyat duḥkhamakaṃ,",
    "GSP33bbdip13u:2771": " tanneti nākaṃ,",
    "GSP33bbdip13u:2772": " nañdvayena pūrṇasukhātmakamiti labhyate /",
    "GSP33bbdip13u:2773": " evaṃbhūtaṃ mokṣaṃ 'sacante'; āpnuvan /",
    "GSP33bbdip13u:2774": " laṅarthe laṭ /",
    "GSP33bbdip13u:2775": " laṅvā, etvāḍabhāvau chāndasau /",
    "GSP33bbdip13u:2776": " 'yatra'; mokṣe 'pūrve';",
    "GSP33bbdip13u:2777": " pūrvakalpe muktāḥ 'sādhyāḥ';",
    "GSP33bbdip13u:2778": " bahuvacanamādyarthe /",
    "GSP33bbdip13u:2779": " ṛjavo brahmamukhyā hi suparṇaśśeṣa eva ca /",
    "GSP33bbdip13u:2780": " sarasvatī suparṇī ca vāruṇī sādhyanāmakāḥ //",
    "GSP33bbdip13u:2781": " ityuktāḥ sādhyādayo devāḥ santīti śrutyarthaḥ /",
    "GSP33bbdip13u:2782": " na ca vasurudrādityamarutsādhyeṣu vasūnāmāditvāt ṭīkāyāṃ vasvādidevā iti vaktavyam,",
    "GSP33bbdip13u:2783": " na tu sādhyādīti /",
    "GSP33bbdip13u:2784": " ata eva tattvapradīpe 'pūrve sādhyāḥ vasvādayo devāḥ pūrvasiddhā muktā vā';",
    "GSP33bbdip13u:2785": " ityuktamiti vācyam /",
    "GSP33bbdip13u:2786": " sādhyaśabditānāṃ prādhānyena kramollaṅghanāt /",
    "GSP33bbdip13u:2787": " chandogaśrutikramānusāreṇa tattvapradīpapravṛtteḥ/",
    "GSP33bbdip13u:2788": " na caivaṃ vyākhyāne puruṣārthādhikaraṇe 'syāḥ prāptapadevatāparatvenodāharaṇānupapattiriti vācyam /",
    "GSP33bbdip13u:2789": " ye padaṃ prāpya jagaddhārakā abhūvan te devā yajñena yajñamayajanta te ha nākaṃ mokṣagatātiśayaṃ",
    "GSP33bbdip13u:2790": " sacante iti śruterarthāntaravivakṣayā tadupapattestadanusāreṇa taṭṭīkāyāṃ vyākaraṇasyāpyupapatteśca /",
    "GSP33bbdip13u:2791": " sū - oṃ //",
    "GSP33bbdip13u:2792": " śabda iti cennātaḥ prabhavātpratyakṣānumānābhyām / BBs_1,3.28 /",
    "GSP33bbdip13u:2793": " // oṃ // 28 //",
    "GSP33bbdip13u:2794": " 'vācā virūpa nityayā'; (ṛ. 8-64-6.)",
    "GSP33bbdip13u:2795": " ityādiśruterāptyaniścayānnityatvāpekṣatvācca mūlapramāṇasya /",
    "GSP33bbdip13u:2796": " yaddevānāmadhikārasiddhyartham ādyantavattvamuktaṃ taduparyaneketyābhyāṃ,",
    "GSP33bbdip13u:2797": " tadākṣipya samādadhatsūtraṃ paṭhitvā'kṣepāṃśaṃ tāvadvyācaṣṭe - śabda iti //",
    "GSP33bbdip13u:2798": " anekapratipatterdarśanānna virodha ityādyanuṣajyate /",
    "GSP33bbdip13u:2799": " yaditarhyerapyanuṣaṅgaḥ /",
    "GSP33bbdip13u:2800": " tathā cetthaṃ yojanā - yadyanekeṣāṃ pūrvapūrvamuktyā devatāpadaprāpterdarśanānna karmaṇi virodha iti ucyate,",
    "GSP33bbdip13u:2801": " tarhi tatraiva śabde darśanapadokte vede 'prāmāṇyākhyo virodhaḥ syāt /",
    "GSP33bbdip13u:2802": " kutaḥ? devānāmanityatvāt /",
    "GSP33bbdip13u:2803": " aneketyādinā devānāmanityatvasyāntavattvasyoktatvāt /",
    "GSP33bbdip13u:2804": " nanu devānāmanityatve 'pi vedānāmaprāmāṇyaṃ kuta ityataḥ - taduditānāmityāha /",
    "GSP33bbdip13u:2805": " hetugarbhaviśeṣaṇametat /",
    "GSP33bbdip13u:2806": " anenānityadevavācakatvāditi hetuḥ sūcitaḥ /",
    "GSP33bbdip13u:2807": " nanu devānāmanityatve 'pi na tadvācakavedasya vācyahīnatvarūpāprāmāṇyaṃ prasajyate,",
    "GSP33bbdip13u:2808": " devavadvācakavedasyāpyanityatvena kadāpi vācyahīnatvābhāvādityata uktaṃ - vedasya nityatvāditi //",
    "GSP33bbdip13u:2809": " vedasya nityatvameva kuta ityata uktaṃ - vāceti //",
    "GSP33bbdip13u:2810": " śruterityasya vedasya natyatvādityanenānvayaḥ /",
    "GSP33bbdip13u:2811": " jñānopalakṣakaṃ caitat /",
    "GSP33bbdip13u:2812": " ādiśabdena 'nityayānityayā';",
    "GSP33bbdip13u:2813": " (pauṣyāyaṇaśrutiḥ)",
    "GSP33bbdip13u:2814": " 'nityā vāva śrutiḥ';",
    "GSP33bbdip13u:2815": " ityādikaṃ gṛhyate /",
    "GSP33bbdip13u:2816": " nanu na nityo vedaḥ /",
    "GSP33bbdip13u:2817": " na ca śrutivirodhaḥ,",
    "GSP33bbdip13u:2818": " śruterbahukālīnatvarūpanityatvārthakatvenopacaritārthatvādityato 'pyāha /",
    "GSP33bbdip13u:2819": " tathā sati vedasyānityatvādaprāmāṇyākhyavirodhaḥ syāditi /",
    "GSP33bbdip13u:2820": " nanu vedasyānityatve 'pyāptimūlatvena prāmāṇyaṃ sambhavatītyata āha - āptyaniścayāditi //",
    "GSP33bbdip13u:2821": " vedakarturiti śeṣaḥ /",
    "GSP33bbdip13u:2822": " tathā ca kartuḥ sārvajñādau mānābhāvena vedakartuḥ sārvajñādirūpāptyaniścayādityarthaḥ /",
    "GSP33bbdip13u:2823": " yadvā - astu vā kartaryāptiniścayaḥ,",
    "GSP33bbdip13u:2824": " tathāpi na vede tanmūlatvaniścaya ityāha - āptyaniścayāditi //",
    "GSP33bbdip13u:2825": " vedasyetyākṛṣyate /",
    "GSP33bbdip13u:2826": " tathā ca vedasyāptapraṇītatvarūpāptimūlatvāniścayādityarthaḥ /",
    "GSP33bbdip13u:2827": " tasmānmānābhāvenāptitanmūlatvāniścayādvedānityatve tatprāmāṇyābhāvāpatteḥ na nityatvaśruterupacaritārthatvaṃ vācyamiti bhāvaḥ /",
    "GSP33bbdip13u:2828": " na kevalaṃ śrutervedanityatvasiddhiḥ,",
    "GSP33bbdip13u:2829": " kintu pariśeṣānumānādapītyāha - nityatveti //",
    "GSP33bbdip13u:2830": " mūlapramāṇasya nityatvāpekṣatvādvedasya nityatvāvagamādityanvayaḥ /",
    "GSP33bbdip13u:2831": " ayaṃ bhāvaḥ - prāmāṇyasiddhyarthaṃ vedasyāptapraṇītatve mūlapramāṇena bhāvyaṃ,",
    "GSP33bbdip13u:2832": " pauruṣeyasya mūlapramāṇasāpekṣatvaniyamāt /",
    "GSP33bbdip13u:2833": " anyathānāśvāsādyajñādeḥ puṇyasādhanatādibodhakaṃ vedamūlaṃ ca bhavatpratyakṣānumānayorasambhavātpariśeṣādvākyameveti vācyaṃ,",
    "GSP33bbdip13u:2834": " tasya cānityatāmupetya mūlānveṣaṇe 'navasthāpattyā nityatvameva vācyaṃ,",
    "GSP33bbdip13u:2835": " tato varaṃ vedasyaiva nityatvāṅgīkaraṇaṃ,",
    "GSP33bbdip13u:2836": " śrutisiddhatvāditi /",
    "GSP33bbdip13u:2837": " svataḥ prāmāṇyaprasiddheśca nityatvādvedasya taduditānāṃ",
    "GSP33bbdip13u:2838": " devānāmanityatvāt /",
    "GSP33bbdip13u:2839": " nanu yathā vedānityatve āptyaniścayātprāmāṇyābhāvāpattirbādhikā,",
    "GSP33bbdip13u:2840": " tathā tasya nityatve 'pyāptoktatvarūpaguṇajanyatvābhāvena prāmāṇyābhāvāpattiriti samaṃ bādhakamityata āha - svata iti //",
    "GSP33bbdip13u:2841": " vedasyetyanuvartate /",
    "GSP33bbdip13u:2842": " tathā ca 'vedasya';",
    "GSP33bbdip13u:2843": " vedajanyajñānagatayāthārthyarūpaprāmāṇyasya 'svata eva';",
    "GSP33bbdip13u:2844": " jñānasāmānyakāraṇādeva 'prasiddheḥ';",
    "GSP33bbdip13u:2845": " upapatteḥ pramitatvādityarthaḥ /",
    "GSP33bbdip13u:2846": " yadvā - vedagatayathārthajñānakaraṇatvarūpakaraṇaprāmāṇyasya 'svata eva';",
    "GSP33bbdip13u:2847": " jñānakaraṇatvasahajaśaktyabhinnayathārthajñānajanakatvaśaktirūpatvenaiva pramitatvādityarthaḥ /",
    "GSP33bbdip13u:2848": " asyāpi vedasya nityatvasambhavādityanenānvayaḥ /",
    "GSP33bbdip13u:2849": " tathā ca vedasya nityatvasya siddhatvāttadvācyadevānāmanityatve vācyahīnatvarūpāprāmāṇyāpattiriti bhāvaḥ /",
    "GSP33bbdip13u:2850": " punaranyabhāvaniyamābhāvācca śabde virodha iti cet -",
    "GSP33bbdip13u:2851": " nanvatītakalpe ekadevatābhāve devatāntarasadbhāvādyathā karmaṇyuddeśyābhāvanimitto virodho nāsti,",
    "GSP33bbdip13u:2852": " tathātrāpyekadevatānāśe 'pi punaranyadevatotpattisambhavānna vācyahīnatvākhyo virodha ityata āha - punaranyabhāvaniyamābhāvācceti/",
    "GSP33bbdip13u:2853": " pūrvakalpīyanāśānantaramityānantaryārthe punaśśabdaḥ /",
    "GSP33bbdip13u:2854": " uttarakalpa ityarthe vā /",
    "GSP33bbdip13u:2855": " anyabhāvaḥ anyotpattiḥ /",
    "GSP33bbdip13u:2856": " tasya niyame pramāṇābhāvādityarthaḥ /",
    "GSP33bbdip13u:2857": " atītadevatāpravāhe tu pramāṇamastīti vaiṣamyamiti bhāvaḥ /",
    "GSP33bbdip13u:2858": " anenottarakāle devatābhāvavirodhaḥ karmaṇyapi samāna iti sautraśabdaśabdena karmāpyupalakṣaṇīyamityuktaṃ bhavati /",
    "GSP33bbdip13u:2859": " na caivamatrāpi virodhapadākarṣaṇamiti ṭīkavirodhaḥ /",
    "GSP33bbdip13u:2860": " 'tadupari'; itisūtrādaperanukarṣokteḥ tasya ca na kevalaṃ śabde uttarakāle devatābhāvavirodhaḥ,",
    "GSP33bbdip13u:2861": " karmaṇyapītyetadarthakatvāditi vācyam /",
    "GSP33bbdip13u:2862": " ākarṣaṇaśabdasyānvayārthatvamāśritya na kevalaṃ pūrvasūtre virodhapadānvayaḥ,",
    "GSP33bbdip13u:2863": " kintvetatsūtre 'pīti ṭīkārthāṅgīkāreṇa apivirodhapadayorākarṣaṇamityarthānabhyupagamāt /",
    "GSP33bbdip13u:2864": " astu vā dvandvaḥ,",
    "GSP33bbdip13u:2865": " tathāpi nānupapattiḥ,",
    "GSP33bbdip13u:2866": " apeḥ svarūpanityatvābhāve 'pītyarthābhyupagamena karmasamuccayārthatvānabhyupagamāt /",
    "GSP33bbdip13u:2867": " ata eva ṭīkāyāṃ devānāṃ svarūpanityatvābhāve 'pītyuktiḥ /",
    "GSP33bbdip13u:2868": " atra nityatvasādhakayoḥ śrutyanumānayoḥ samuccaye ekaścaśabdaḥ /",
    "GSP33bbdip13u:2869": " anityatvabādhakasya nityatve tadabhāvasya ca samuccaye 'nyaḥ /",
    "GSP33bbdip13u:2870": " anityatvānyabhāvaniyamābhāvayoḥ samuccaye 'para iti vivekaḥ /",
    "GSP33bbdip13u:2871": " 'tasmai nūnamabhidyave vācā virūpa nityayā /",
    "GSP33bbdip13u:2872": " vṛṣṇe codasva suṣṭutim'; (ṛ. 8-64-6.)",
    "GSP33bbdip13u:2873": " iti ṛgyajurmantrārthastu na vilakṣaṇatvādhikaraṇaṭīkāyāmuktaḥ /",
    "GSP33bbdip13u:2874": " tatra yadyapi virūpeti svātmānaṃ prati sambodhanamityukteḥ viṣṇutattvanirṇayaṭīkāyāṃ virūpākhyaṛṇessambodhanamityukteśca virodho bhāti /",
    "GSP33bbdip13u:2875": " tathāpi virūparṣikartṛkaṃ svāntaryāmisambodhanamiti tadarthābhyupagamānna virodhaḥ /",
    "GSP33bbdip13u:2876": " uktaṃ hi tattvapradīpe - prerayeti prārthanaṃ virūpasya ṛṣerantaryāmiviṣayamiti /",
    "GSP33bbdip13u:2877": " virūpakartṛkaṃ taduddeśyakaṃ sambodhanamiti pakṣe 'pi svātmaśabditasvajīvaṃ pratisambodhanamiti ṭīkārthābhyupagamānna virodhaḥ /",
    "GSP33bbdip13u:2878": " asmin pakṣe tattvapradīpoktaṃ vyākhyānāntaraṃ bhaviṣyati /",
    "GSP33bbdip13u:2879": " na ca padmanābhatīrthakṛtaviṣṇutattvanirṇayaṭīkāyāṃ nyāyaratnāvalyāṃ dharmeṇa virūparṣiṃ pratyetaducyata ityuktatvāttadvirodha iti vācyam /",
    "GSP33bbdip13u:2880": " prathamaṃ yamadṛṣṭasya mantrasyānantaraṃ virūpeṇāpi dṛṣṭatvasambhavena tadā svasambodhanasambhavenāvirodhāt /",
    "GSP33bbdip13u:2881": " tathā ca he virūpa abhito dyauḥ prakāśo yasyāsāvabhidyuḥ,",
    "GSP33bbdip13u:2882": " tasmai 'vṛṣṇe';",
    "GSP33bbdip13u:2883": " varṣiṇe atisamarthāyeti vā /",
    "GSP33bbdip13u:2884": " tattvapradīparītyā vṛṣā śreṣṭhastasya caturthī vṛṣṇe iti vā /",
    "GSP33bbdip13u:2885": " tasmai bhagavate enamuddiśya 'nūnaṃ';",
    "GSP33bbdip13u:2886": " niścitaṃ 'nityayā';",
    "GSP33bbdip13u:2887": " anādinidhanayā vedalakṣaṇavācā 'suṣṭutiṃ';",
    "GSP33bbdip13u:2888": " śobhanāṃ stutiṃ 'codasva';",
    "GSP33bbdip13u:2889": " preraya kurvityarthaḥ /",
    "GSP33bbdip13u:2890": " na, 'sūryācandramasau dhātā yathāpūrvamakalpayat'; (mahānā. 5-7.)",
    "GSP33bbdip13u:2891": " yathaiva niyamaḥ kāle surādiniyamastathā /",
    "GSP33bbdip13u:2892": " tasmānnānīdṛśaṃ kvāpi viśvametadbhaviṣyati //",
    "GSP33bbdip13u:2893": " ityādeḥ, ata eva śabdātteṣāṃ prabhavaniyamāt mahatāṃ pratyakṣāt /",
    "GSP33bbdip13u:2894": " parihārāṃśaṃ vyākhyāti - neti //",
    "GSP33bbdip13u:2895": " virodha ityasti /",
    "GSP33bbdip13u:2896": " tathā ca vedasya vācyahīnatvaprayuktāprāmāṇyākhyavirodho netyarthaḥ /",
    "GSP33bbdip13u:2897": " kuta ityataḥ prāptaṃ prabhavāditi hetuṃ tatsambandhipradarśanapūrvakaṃ pravāhataḥprabhavaniyamaparatayā ca vyācaṣṭe - teṣāṃ prabhavaniyamāditi",
    "GSP33bbdip13u:2898": " 'teṣāṃ'; vedavācyadevānāṃ 'prabhavasya';",
    "GSP33bbdip13u:2899": " pravāhatautpatteḥ 'niyamāt';",
    "GSP33bbdip13u:2900": " pratikalpaṃ niyamenotpatteriti yāvat /",
    "GSP33bbdip13u:2901": " tathā ca devānāṃ svarūpeṇa nityatvābhāve 'pi pravāharūpeṇa nityatvānna tadvācakavedāprāmāṇyamiti bhāvaḥ /",
    "GSP33bbdip13u:2902": " nanu pramāṇābhāvādasiddho heturityataḥ prāptamataḥśabdamanūdya sāvadhāraṇatvena vyācaṣṭe - ata eva śabdāditi /",
    "GSP33bbdip13u:2903": " ko 'sau śabda ityato yasminvirodhaḥ śaṅkitastasmādeva,",
    "GSP33bbdip13u:2904": " nānyasmādaprakṛtādityāśayena tadudāharati - sūryetyādinā /",
    "GSP33bbdip13u:2905": " śruto 'smin kalpe 'pīti śeṣaḥ /",
    "GSP33bbdip13u:2906": " nanūtpādakābhāva ityato 'pyāha - ata eveti /",
    "GSP33bbdip13u:2907": " akāravācyāt śrutyuktāddhāturviṣṇoreva,",
    "GSP33bbdip13u:2908": " nānyasmādityarthaḥ /",
    "GSP33bbdip13u:2909": " asmin pakṣe ataśśabdāditi vyākhyānāntaram /",
    "GSP33bbdip13u:2910": " nanvakalpayaditi laṅyogādiyaṃ śrutiratītaviṣayaiva,",
    "GSP33bbdip13u:2911": " ato na devaprabhavaniyamaṃ pramāpayatītyato 'pyāha - ata eveti /",
    "GSP33bbdip13u:2912": " tathā ca dhātā yathā pūrvakalpe sūryācandramasāvakalpayat tathāsminkalpe 'pīti pratikalpaṃ",
    "GSP33bbdip13u:2913": " śrutyā kathane devānāṃ sarvakalpeṣu prajananākhyasadbhāvasiddheradhyāhāraṃ vinā ataevaśabdāt",
    "GSP33bbdip13u:2914": " buddhisthāt yathaiveti spaṣṭaśrutyantarācca teṣāṃ sarvakalpeṣu prabhavasiddhernoktacodyāvakāśa iti bhāvaḥ /",
    "GSP33bbdip13u:2915": " nanu śrutāvupacāreṇāpyuktiḥ sambhavatīti na tayā devaprabhavaniyamaniścaya ityataḥ prāptaṃ pratyakṣetyaṃśaṃ vyācaṣṭe - mahatāmiti /",
    "GSP33bbdip13u:2916": " atītānāgatavidāmityarthaḥ /",
    "GSP33bbdip13u:2917": " asyāpi teṣāṃ prabhavaniyamādityanenānvayaḥ /",
    "GSP33bbdip13u:2918": " nanu parapratyakṣasyāpratyakṣatvāttadaniścaya ityatopyāha - mahatāṃ pratyakṣāditi /",
    "GSP33bbdip13u:2919": " yathartuṣvṛtuliṅgāni nānārūpāṇi paryaye /",
    "GSP33bbdip13u:2920": " dṛśyante tāni tānyeva tathā bhāvā yugādiṣu //",
    "GSP33bbdip13u:2921": " ityādirūpāt 'mahatāṃ';",
    "GSP33bbdip13u:2922": " bhāratācāryāṇāṃ 'pratyakṣāt';",
    "GSP33bbdip13u:2923": " pratyakṣavacanādityarthaḥ /",
    "GSP33bbdip13u:2924": " asmin pakṣe 'pratyakṣāt';",
    "GSP33bbdip13u:2925": " niścitātpratyakṣādityanvayaḥ /",
    "GSP33bbdip13u:2926": " yathedānīṃ tathoparyapi devā bhaviṣyantītītareṣāmumānācca // 28 //",
    "GSP33bbdip13u:2927": " nanvayogināṃ śrutipratyakṣayoraviśvāsena teṣāṃ devaprabhavaniścayābhāva ityataḥ prāptamanumānetyaṃśaṃ vyācaṣṭe - yatheti /",
    "GSP33bbdip13u:2928": " idānīntanakāle yathā devāssanti tathoparibhāvikāle 'pi devā bhaviṣyantītītareṣāṃ mahadbhyo 'nyevāmayogināmanumānādityarthaḥ /",
    "GSP33bbdip13u:2929": " asyāpi prabhavaniyamādityanenānvayaḥ /",
    "GSP33bbdip13u:2930": " caśabdaḥ prabhavaniyame,",
    "GSP33bbdip13u:2931": " śabdapratyakṣānumānākhyapramāṇatrayasamuccaye vakṣyamāṇayuktyantarasamuccaye ca /",
    "GSP33bbdip13u:2932": " anumānākārastu - uparitanakālo devavān apralayakālatvāt idānīntanakālavaditi /",
    "GSP33bbdip13u:2933": " anena - devānāmadhikārasiddhyarthaṃ yadyādyantavattvamabhyupagamyate,",
    "GSP33bbdip13u:2934": " tarhi pūrvasūtre yadbalātpūrvapūrvadevatāpravāhasyānāditvamuktaṃ,",
    "GSP33bbdip13u:2935": " tasmin 'śabde';",
    "GSP33bbdip13u:2936": " 'vācā virūpa nityayā';",
    "GSP33bbdip13u:2937": " ityādiśrutau nityatayā siddhe vede karmaṇi cottarakalpe vācyoddeśyahīnatvarūpāprāmāṇyākhyo virodhaḥ syāditi cet - na, kutaḥ?",
    "GSP33bbdip13u:2938": " 'prabhavāt'; devānāṃ sarvakalpeṣu prabhavaniyamānnityamenopapatteḥ /",
    "GSP33bbdip13u:2939": " teṣāṃ pravāhato nityatvāditi yāvat /",
    "GSP33bbdip13u:2940": " na cotpādakābhāvaḥ /",
    "GSP33bbdip13u:2941": " 'ato'; viṣṇoreva prabhavāt /",
    "GSP33bbdip13u:2942": " na cāsiddhiḥ /",
    "GSP33bbdip13u:2943": " 'ato'; 'dhātā yathāpūrvam'; (mahānā. 5-7.)",
    "GSP33bbdip13u:2944": " itiprakṛtācchabdācchruteḥ 'yathā';",
    "GSP33bbdip13u:2945": " iti spaṣṭaśruteśca /",
    "GSP33bbdip13u:2946": " tathā mahatāmatītānāgatakālavidāṃ yogināṃ 'pratyakṣāt';",
    "GSP33bbdip13u:2947": " 'yatharturṣu';",
    "GSP33bbdip13u:2948": " iti pratyakṣavacanāt jñāpitāt mahatāmatītānāgatakālayordevaprabhavaniyamagrāhipratyakṣāt /",
    "GSP33bbdip13u:2949": " tathā mahadbhyaḥ itareṣāmayogināmanumānācca tatsiddheriti sūtrārtha ukto bhavati /",
    "GSP33bbdip13u:2950": " 'yathaiva'; iti śrutyarthastu - yathā pūrvayugātyaye kalpātyaye vā punaryugakalpāntarotpattiriti kāle prabhavaniyamaḥ,",
    "GSP33bbdip13u:2951": " tathā surāderdevopadevādeḥ pūrvapūrvakalpātyaye punaranyabhāvaniyamo 'sti / yathoktam -",
    "GSP33bbdip13u:2952": " sa hi viśvasṛjo vibhuśambhupurandarasūryamukhānaparānaparān /",
    "GSP33bbdip13u:2953": " sṛjatīḍyatamo 'vati hanti nijaṃ padamāpayati praṇatānsudhiyā //",
    "GSP33bbdip13u:2954": " iti / pratikalpamiti śeṣaḥ /",
    "GSP33bbdip13u:2955": " tasmātpūrvakalpa ivottarakalpe 'pi pūrvakalpasadṛśasarvotpattiniyamādeva 'tasmāt';",
    "GSP33bbdip13u:2956": " viṣṇossakāśādetadviśvaṃ 'kvāpi';",
    "GSP33bbdip13u:2957": " kadāpi 'anīdṛśaṃ';",
    "GSP33bbdip13u:2958": " pūrvapūrvavisadṛśaṃ devatāprabhavaśūnyaṃ na bhaviṣyati,",
    "GSP33bbdip13u:2959": " kintu tatsadbhāvopetameva bhaviṣyatīti /",
    "GSP33bbdip13u:2960": " yadvā - 'etat'; cetanācetanātmakaṃ viśvamanīdṛśaṃ na bhaviṣyati,",
    "GSP33bbdip13u:2961": " kintu nāmarūpābhyāmīdṛśameva bhaviṣyatītyarthaḥ /",
    "GSP33bbdip13u:2962": " tattvapradīpe tviyaṃ śrutiḥ 'yathaiva kālaniyamaḥ';",
    "GSP33bbdip13u:2963": " iti vyatyāsena paṭhitā /",
    "GSP33bbdip13u:2964": " sū - oṃ //",
    "GSP33bbdip13u:2965": " ata eva ca nityatvam / BBs_1,3.29 /",
    "GSP33bbdip13u:2966": " // oṃ // 29 //",
    "GSP33bbdip13u:2967": " ata eva śabdasya nityatvādeva ca devapravāhanityatvaṃ yuktam // 29//",
    "GSP33bbdip13u:2968": " yuktyantareṇa devapravāhasya nityatāṃ sādhayatsūtraṃ paṭhitvā vyācaṣṭe - ataeveti //",
    "GSP33bbdip13u:2969": " ataevetyanuvādaḥ /",
    "GSP33bbdip13u:2970": " tasya vyākhyānaṃ - 'śabdasya';",
    "GSP33bbdip13u:2971": " vedasya nityatvādeveti /",
    "GSP33bbdip13u:2972": " evakāreṇa na devapravāhanityatve yuktyantaraṃ gaveṣaṇīyaṃ,",
    "GSP33bbdip13u:2973": " kintu yatpūrvapakṣiṇā vedanityatvaṃ sapramāṇakamuktaṃ,",
    "GSP33bbdip13u:2974": " tata eva tadanyathānupapattyaitatsidhyatīti sūcayati /",
    "GSP33bbdip13u:2975": " nityatvādevetyupalakṣaṇaṃ,",
    "GSP33bbdip13u:2976": " pramāṇasya sādhitatvenāprāmāṇyābhāvādevetyapi ataḥśabdavyākhyānaṃ draṣṭavyam /",
    "GSP33bbdip13u:2977": " anyathā pūrvapakṣī aprāmāṇyenānyathopapattiṃ brūyāt devapravāhasya /",
    "GSP33bbdip13u:2978": " yuktamiti ca sūtraśeṣoktiḥ /",
    "GSP33bbdip13u:2979": " 'yuktaṃ'; vedanityatvānyathānupapattyākhyayuktisiddham /",
    "GSP33bbdip13u:2980": " caśabdastu samuccetavyayuktīnāṃ śabdātpratyakṣādanumānādityanena darśitatvāttatsamuccayārthakatayār'thādvyākhyātaḥ /",
    "GSP33bbdip13u:2981": " ataeva pūrvasūtrabhāṣye caśabdaḥ saṃyojitaḥ /",
    "GSP33bbdip13u:2982": " atrāpi bhāṣye caśabdena ca tadvācyadevatāsvarūpasyaiva nityatvena anyathopapattiḥ /",
    "GSP33bbdip13u:2983": " ataeva 'sūryācandramasau'; (mahānā.5-7.)",
    "GSP33bbdip13u:2984": " 'yathaiva'; ityādyudāhṛtaśrutereva 'yamapyeti bhuvanaṃ sāmparāye'; (nṛ.pū.2-5.)",
    "GSP33bbdip13u:2985": " 'yatprayantyabhisaṃviśanti'; (tai.3-1.)",
    "GSP33bbdip13u:2986": " ityādi bahulaṃ pralayaśruteśca sūryādidevānāmutpattināśāvagamāt,",
    "GSP33bbdip13u:2987": " ataeva svarūpanityatvāyogena pravāharūpeṇaiva teṣāṃ nityatvāvaśyaṃbhāvādityādiṭīkoktārthaḥ sarvo 'pi saṅgṛhītaḥ /",
    "GSP33bbdip13u:2988": " sū - oṃ //",
    "GSP33bbdip13u:2989": " samānanāmarūpatvāccāvṛttāvapyavirodho darśanātsmṛteśca / BBs_1,3.30 /",
    "GSP33bbdip13u:2990": " // oṃ // 30 //",
    "GSP33bbdip13u:2991": " atītānāgatānāṃ devānāṃ samānanāmarūpatvātparāptapadānāṃ",
    "GSP33bbdip13u:2992": " muktyā'vṛttāvapyavirodhaḥ /",
    "GSP33bbdip13u:2993": " nanu na devānāṃ pravāhanityatvenāpi vedaprāmāṇyopapattiḥ /",
    "GSP33bbdip13u:2994": " tathā hi - kiṃ pūrvakalpe muktā eva devā uttarakalpe punarāvartante, tadanye vā /",
    "GSP33bbdip13u:2995": " nādyaḥ /",
    "GSP33bbdip13u:2996": " mukterapunarāvṛttitvāt /",
    "GSP33bbdip13u:2997": " na dvitīyaḥ /",
    "GSP33bbdip13u:2998": " tathātve dharmibhūtadevānityatvahetukavirodhābhāve 'pi nāmarūpādidharmavaicitryakṛtavirodhaprāpteḥ,",
    "GSP33bbdip13u:2999": " vācakavedasya pratikalpaṃ pāṭhabhedābhāvenaikavidhatvāt,",
    "GSP33bbdip13u:3000": " anyathā nityatvavyāghātāt /",
    "GSP33bbdip13u:3001": " vācyadevānāṃ ca nānāvidhanāmarūpavattvādityāśaṅkāṃ pariharatsūtramupanyasya vyācaṣṭe - samāneti //",
    "GSP33bbdip13u:3002": " atrātītapadaṃ prācīnaparam /",
    "GSP33bbdip13u:3003": " anāgatapadaṃ ca tadanyabhaviṣyadvartamānaparam /",
    "GSP33bbdip13u:3004": " dharmipratiyogyubhayasamarpakametat /",
    "GSP33bbdip13u:3005": " nāma indrādi,",
    "GSP33bbdip13u:3006": " rūpam ākṛtiḥ /",
    "GSP33bbdip13u:3007": " sūtrānusārādatrāpi caśabdaḥ saṃyojyaḥ /",
    "GSP33bbdip13u:3008": " samānadharmakarmavattvācceti tadarthaḥ /",
    "GSP33bbdip13u:3009": " svapadeṣvati śeṣaḥ /",
    "GSP33bbdip13u:3010": " muktyā'vṛttāvapītyuktiḥ pūrvapakṣyāśaṅkitavirodhe hetusūcanārthā /",
    "GSP33bbdip13u:3011": " yadyapitathāpītyarthe 'piśabdaḥ āvartate /",
    "GSP33bbdip13u:3012": " śabda ityasti /",
    "GSP33bbdip13u:3013": " tathā cetthaṃ yojanā - 'prāptapadānāṃ';",
    "GSP33bbdip13u:3014": " prācīnānāṃ devānāṃ 'muktyā';",
    "GSP33bbdip13u:3015": " prāptamuktitvena kāraṇena punasteṣāmeva svapadeṣu 'avṛttāvapi';",
    "GSP33bbdip13u:3016": " asattve 'pi tadanyeṣāṃ tatra satve 'pi ca 'avirodhaḥ';",
    "GSP33bbdip13u:3017": " ma tadvācake ekavidhe 'pi śabde vede 'prāmāṇyākhyo virodhaḥ /",
    "GSP33bbdip13u:3018": " kutaḥ? vācyānāmapyatītānāgatānāṃ devānāṃ parasparaṃ 'samānanāmarūpatvāt';",
    "GSP33bbdip13u:3019": " samāne ekavidhe nāmarūpe yeṣāṃ te tathoktāḥ,",
    "GSP33bbdip13u:3020": " teṣāṃ bhāvastattvaṃ tasmāditi /",
    "GSP33bbdip13u:3021": " candrikāyāṃ tu - sūtre bhāṣye ca tattvapradīpānusārādāvṛttāviti vicchedaṃ bhāṣye muktyāvṛttāvityasyaikapadyaṃ cāśritya ekasya padaprāptāvanyasya",
    "GSP33bbdip13u:3022": " punastasya muktau punaranyasya padaprāptiriti krameṇa mukterāvṛttāvapīti vā,",
    "GSP33bbdip13u:3023": " svasvapadasyāvṛttāvapīti veti ṭīkānuktaprakāradvayenāpyāvṛttāvityaṃśo vyākhyātaḥ /",
    "GSP33bbdip13u:3024": " 'yathāpūrvam'; (mahānā. 5-7.)",
    "GSP33bbdip13u:3025": " iti darśanāt /",
    "GSP33bbdip13u:3026": " nanu sarvadevānāṃ samānanāmarūpatve pramāṇābhāvādasiddho heturityataḥ prāptaṃ darśanādityaṃśaṃ vyākhyāti -yatheti //",
    "GSP33bbdip13u:3027": " 'dhātā yathāpūrvam';",
    "GSP33bbdip13u:3028": " iti śruterityarthaḥ /",
    "GSP33bbdip13u:3029": " anādinidhanā nityā vāgutsṛṣṭā svayambhuvā /",
    "GSP33bbdip13u:3030": " ṛṣīṇāṃ nāmadheyāni yāśca vedeṣu dṛṣṭayaḥ //",
    "GSP33bbdip13u:3031": " vedaśabdebhya evādau nirmame sa maheśvaraḥ //",
    "GSP33bbdip13u:3032": " iti smṛteśca // 30 //",
    "GSP33bbdip13u:3033": " nanvetacchrutestattatsvarūpakalpanāniyamaparatvamapi sambhavatīti nānayā samānanāmarūpatvaniścayo bhavati/",
    "GSP33bbdip13u:3034": " kiṃ ca devapravāhasya nityatve teṣāṃ samānanāmarūpatve vā na tadvācitvena nityavedaprāmāṇyopaptiḥ,",
    "GSP33bbdip13u:3035": " tadvācitvasyaivāsambhavāt /",
    "GSP33bbdip13u:3036": " na hyapauruṣeyasya vedasyaitāvatkālamayaṃ devo mayoktaḥ,",
    "GSP33bbdip13u:3037": " ataḥ paramenaṃ vakṣyāmīti vimṛśya vṛttiḥ sambhavatītyataḥ prāptaḥ smṛterityaṃśa ityāśayena tāṃ darśayati - anādīti //",
    "GSP33bbdip13u:3038": " nityatvokterupacaritatvavāraṇāya - anādinidhanetyuktam /",
    "GSP33bbdip13u:3039": " ato na paunaruktyam /",
    "GSP33bbdip13u:3040": " ata eva tattvapradīpe anādinidhanatvena nityā,",
    "GSP33bbdip13u:3041": " na tvanidhanatvamātreṇetyuktam /",
    "GSP33bbdip13u:3042": " bahukālīnatvena vetspi draṣṭavyam /",
    "GSP33bbdip13u:3043": " vedeṣvityanantaramuktā iti śeṣaḥ /",
    "GSP33bbdip13u:3044": " nirmame ityasyāvṛttiḥ /",
    "GSP33bbdip13u:3045": " tatheti śeṣaḥ /",
    "GSP33bbdip13u:3046": " tenāpyevaśabdasyānvayaḥ /",
    "GSP33bbdip13u:3047": " tathā ca 'ādau';",
    "GSP33bbdip13u:3048": " sṛṣṭikāle 'svayambhuvā';",
    "GSP33bbdip13u:3049": " svatantreṇa maheśvareṇa viṣṇunā 'anādinidhanā nityā';",
    "GSP33bbdip13u:3050": " ādyantaśūnyatayaiva nityā,",
    "GSP33bbdip13u:3051": " na tūpacāreṇa bahukālīnatāmātreṇānidhanatvamātreṇa nityā /",
    "GSP33bbdip13u:3052": " yā 'vāk'; vedarūpā 'utsṛṣṭā'; uccāritā /",
    "GSP33bbdip13u:3053": " 'tadvedaśabdebhyaḥ';",
    "GSP33bbdip13u:3054": " vedagatebhyaḥ tebhyaḥ śabdebhya eva,",
    "GSP33bbdip13u:3055": " nānyebhyaḥ,",
    "GSP33bbdip13u:3056": " 'saḥ'; maheśvaro viṣṇuḥ 'ṛṣīṇāṃ';",
    "GSP33bbdip13u:3057": " brahmādivibudhānāṃ 'nāmadheyāni nirmame';",
    "GSP33bbdip13u:3058": " tāneva śabdān teṣu saṅketitavān pratikalpamayaṃ śabdo 'tra śakta iti jñāpitavān /",
    "GSP33bbdip13u:3059": " 'yāśca'; ṛṣīṇāṃ devānāṃ vedeṣūktāḥ dṛśyante iti dṛṣṭayo rūpāṇi,",
    "GSP33bbdip13u:3060": " tāśca tāni ca tathaiva pūrvakalpīyarūpasādṛśyenaiva nirmame iti smṛtyarthaḥ /",
    "GSP33bbdip13u:3061": " caḥ samuccaye /",
    "GSP33bbdip13u:3062": " darśanātsmṛterityanayoḥ samānarūpatvādityanenānvayaḥ /",
    "GSP33bbdip13u:3063": " āgamopalakṣakaṃ caitat /",
    "GSP33bbdip13u:3064": " tathā ca nāsiddhiriti bhāvaḥ /",
    "GSP33bbdip13u:3065": " anena - prācīnānāṃ devānāṃ muktyā punaḥ svapadeṣvavṛttāvapi tadanyeṣāṃ tatra vṛttāvapi na tadvācake ekavidhe 'pi śabde 'prāmāṇyākhyo virodhaḥ",
    "GSP33bbdip13u:3066": " kutaḥ? prācīnānāṃ tadanyeṣāṃ cānyonyaṃ 'samānanāmarūpatvāt';",
    "GSP33bbdip13u:3067": " tadyogyakarmadharmavattvācca /",
    "GSP33bbdip13u:3068": " na ca hetvasiddhiḥ /",
    "GSP33bbdip13u:3069": " 'darśanāt'; 'yathā pūrvam';",
    "GSP33bbdip13u:3070": " iti śruteḥ 'anādinidhanā';",
    "GSP33bbdip13u:3071": " iti smṛteśceti sūtrārtha ukto bhavati /",
    "GSP33bbdip13u:3072": " atra tattvapradīpe pralaye kasyāpi devasyābhāvena tadā vedasya vācyahīnatvarūpāprāmāṇyamāśaṅkya bhagavanmātraviṣayatvena tadupapattiriti samādhānamabhipretya",
    "GSP33bbdip13u:3073": " kadāpi vācyahīnatvakṛto virodhaḥ aprāmāṇyam /",
    "GSP33bbdip13u:3074": " kutaḥ? mukhyavācyasya viṣṇoḥ sarvadā vidyamānatvāt /",
    "GSP33bbdip13u:3075": " kuta etat? 'ata eva';",
    "GSP33bbdip13u:3076": " śabdātteṣāṃ devānāṃ prabhavaniyamādikarturapīśasya sadā sattvāvagamāt/",
    "GSP33bbdip13u:3077": " pratyakṣaścāsau mahatām/",
    "GSP33bbdip13u:3078": " kutaḥ? 'ataeva';",
    "GSP33bbdip13u:3079": " 'puruṣamīhate';",
    "GSP33bbdip13u:3080": " 'kavayo vayanti'; (mahānā.1-3.)",
    "GSP33bbdip13u:3081": " ityādiśrutereva itareṣāmanumānācca /",
    "GSP33bbdip13u:3082": " yathā yena prakāreṇedānīṃ devā bhavanti tathānyadāpītyanumānācca tadavagamaḥ /",
    "GSP33bbdip13u:3083": " evam 'ataeva';",
    "GSP33bbdip13u:3084": " śabdanityatvādeva pravoḍhurnityatvam /",
    "GSP33bbdip13u:3085": " tathā viṣṇossamānanāmarūpatvādanyeṣāṃ tadabhāvācca 'avirodhaḥ';",
    "GSP33bbdip13u:3086": " na tasya sarvaśabdavācyatvavirodhaḥ /",
    "GSP33bbdip13u:3087": " samānāni sadṛśāni nāmāni yeṣāṃ rūpāṇāṃ tāni tathoktāni,",
    "GSP33bbdip13u:3088": " tādṛśāni rūpāṇi yasya sa tathoktaḥ tasya bhāvastasmāt /",
    "GSP33bbdip13u:3089": " na hi viṣṇvanyarūpāṇāṃ sadṛśanāmarūpatvaṃ,",
    "GSP33bbdip13u:3090": " śabdapravṛttihetuvaikalyāt /",
    "GSP33bbdip13u:3091": " na cātra mānābhāvaḥ,",
    "GSP33bbdip13u:3092": " 'yathāpūrvam';",
    "GSP33bbdip13u:3093": " iti darśanāt /",
    "GSP33bbdip13u:3094": " yathā pūrvaṃ pūrṇajñānaḥ sarvasvatantraḥ sarvanāmarūpasthitastathaiva sa dhātā sūryādīnakalpayaditi śruteḥ /",
    "GSP33bbdip13u:3095": " ataḥ sūryādikḷpteḥ prāgapi pralaye śabdaprāmāṇyāvirodha iti siddhamiti /",
    "GSP33bbdip13u:3096": " idamevābhipretya ṭīkāyāṃ 'na ca';",
    "GSP33bbdip13u:3097": " ityādinā śaṅkottare darśite /",
    "GSP33bbdip13u:3098": " 'atītaviṣayatvasya ca';",
    "GSP33bbdip13u:3099": " iti parihārottaraṃ cābhihitam /",
    "GSP33bbdip13u:3100": " sū - oṃ //",
    "GSP33bbdip13u:3101": " madhvādiṣvasaṃbhavādanadhikāraṃ jaiminiḥ / BBs_1,3.31 /",
    "GSP33bbdip13u:3102": " // oṃ // 31 //",
    "GSP33bbdip13u:3103": " 'vasūnāmevaiko bhūtvā'; (chāṃ. 3-6-2.)",
    "GSP33bbdip13u:3104": " ityādinā prāpyaphalatvātprāptapadānāṃ devānāṃ madhvādividyāsvanadhikāraṃ jaiminirmanyate // 31 //",
    "GSP33bbdip13u:3105": " nanu na devānāṃ vedavidyādhikāro yuktaḥ /",
    "GSP33bbdip13u:3106": " tathā hi dvividhā vedavidyāḥ - muktiphalārthāstaditaraphalārthā iti /",
    "GSP33bbdip13u:3107": " mokṣetaraphalā api dvividhāḥ /",
    "GSP33bbdip13u:3108": " brahmakarmavidyābhedāt /",
    "GSP33bbdip13u:3109": " tatrādyā yathā - madhuvidyā /",
    "GSP33bbdip13u:3110": " dvitīyā yathā - agniṣṭomavidyā /",
    "GSP33bbdip13u:3111": " tatra na tāvaddevānāṃ mokṣetaraphalakadvividhavidyāsvadhikāro yujyate,",
    "GSP33bbdip13u:3112": " tatsādhyānāṃ mokṣetaraphalānāṃ madhye keṣāñcidyogyānāṃ prāptatvena ayogyānāṃ ca prāptumaśakyatvena",
    "GSP33bbdip13u:3113": " arthitvābhāvāditi jaiminimatāvalambenākṣipatsūtramunyasya vyācaṣṭe - madhvādiṣviti //",
    "GSP33bbdip13u:3114": " prathamādipadena śiṣṭavākyaṃ,",
    "GSP33bbdip13u:3115": " tathā 'devo bhūtvā devānapyeti'; (bṛ.6-1-2.)",
    "GSP33bbdip13u:3116": " iti vājasaneyavākyaṃ,",
    "GSP33bbdip13u:3117": " tathā 'sa ūrjamupagacchati';",
    "GSP33bbdip13u:3118": " iti śrutyantaravākyaṃ,",
    "GSP33bbdip13u:3119": " dvitīyamadhuvidyāntgataṃ 'rudrāṇāmevaiko bhūtvā'; (chāṃ. 3-7-2.)",
    "GSP33bbdip13u:3120": " ityādikaṃ ca gṛhyate /",
    "GSP33bbdip13u:3121": " prāpyaphalatvāt aprāpyaphalatvādityubhayathā vicchedaḥ /",
    "GSP33bbdip13u:3122": " asyobhayatrānvayaḥ /",
    "GSP33bbdip13u:3123": " vasvādipadānāmiti śeṣaḥ /",
    "GSP33bbdip13u:3124": " tatrādipadena devarudrādipadānāṃ grahaṇam /",
    "GSP33bbdip13u:3125": " yadvā - prāptapadānāmityatratyaṃ padānāmityetadbuddhyā vivicyātra dharmitvena sambadhyate /",
    "GSP33bbdip13u:3126": " prāptapadānāmiti bahuvrīhiḥ,",
    "GSP33bbdip13u:3127": " karmadhārayaśca /",
    "GSP33bbdip13u:3128": " tatrādyo hetugarbhaviśeṣaṇarūpaḥ /",
    "GSP33bbdip13u:3129": " dvitīyasyobhayatrānvayaḥ /",
    "GSP33bbdip13u:3130": " devānāmiti sūtre adhyāhṛtaṃ padaṃ,",
    "GSP33bbdip13u:3131": " prakaraṇalabdhaṃ vā /",
    "GSP33bbdip13u:3132": " madhuśabdo 'madhu';",
    "GSP33bbdip13u:3133": " ityupakramyāmnātaprathamadvitīyādyamṛtavidyāparaḥ /",
    "GSP33bbdip13u:3134": " atrādiśabdena vasvādipadaphalakakarmavidyā vājasaneyoktavāgādividyāśca gṛhyante /",
    "GSP33bbdip13u:3135": " etaccāvartanīyam /",
    "GSP33bbdip13u:3136": " asambhavāditi sautro heturatrāpi saṃyojyaḥ /",
    "GSP33bbdip13u:3137": " tadupapādakoktyaiva taduktirbhavatīti tasya sākṣādanuktiḥ /",
    "GSP33bbdip13u:3138": " yadvā - prāptapadānāmaprāpyaphalatvādityuktyaiva tasyoktatvādasambhavāditi na saṃyojyam /",
    "GSP33bbdip13u:3139": " tathā cetthaṃ bhāṣyayojanā - madhvādividyāsu 'asau vā ādityo devamadhu';",
    "GSP33bbdip13u:3140": " iti prastutyāmnātena 'sa etadevāmṛtaṃ veda vasūnāmevaiko bhūtvā agninaiva mukhenaitadevāmṛtaṃ dṛṣṭvā tṛpyati';",
    "GSP33bbdip13u:3141": " ityādivākye 'padānāṃ';",
    "GSP33bbdip13u:3142": " vasvādipadānāṃ 'prāpyaphalatvāt';",
    "GSP33bbdip13u:3143": " madhvādividyāsūktopāsanāprāpyaphalatvaśravaṇāt 'prāptapadānāṃ ca';",
    "GSP33bbdip13u:3144": " vasvādidevānāṃ prāptasvasvapadatvena 'asambhavāt';",
    "GSP33bbdip13u:3145": " tadarthitvāsambhavāt 'devānāṃ';",
    "GSP33bbdip13u:3146": " devaiḥ prāptapadānāṃ punastaiḥ 'aprāpyaphalatvāt';",
    "GSP33bbdip13u:3147": " aprārthyaphalatvāditi vā /",
    "GSP33bbdip13u:3148": " dvitīyavidyādyamṛtavidyāphalānāṃ rudrādipadānāṃ ca vasvādidevānām 'aprāpyaphalatvāt';",
    "GSP33bbdip13u:3149": " prāptumayogyaphalatvāt tatrāpyarthitvāsambhavātteṣāṃ madhvādividyāsu 'anadhikāram anadhikārābhāvaṃ jaiminirmanyata'; iti /",
    "GSP33bbdip13u:3150": " jaiminigrahaṇena āptatamena jaimininaivaṃ matatvācca na teṣāmadhikāra iti yuktyantaraṃ sūcyate /",
    "GSP33bbdip13u:3151": " anena - 'madhvādiṣu';",
    "GSP33bbdip13u:3152": " 'asau vā ādityo devamadhu';",
    "GSP33bbdip13u:3153": " ityādimadhuvidyāsu devānām 'anadhikāram';",
    "GSP33bbdip13u:3154": " anadhikārābhāvaṃ jaiminirmanyate tasmāddhetoḥ 'asambhavāt';",
    "GSP33bbdip13u:3155": " taistadvidyāsūktaphalānāṃ madhye keṣāñcidyogyānāṃ prāptatvena keṣāñcitprāptumayogyatvena teṣāṃ tatrārthitvāsambhavāditi āptatamo jaiminirmanyata iti sūtrārtha ukto bhavati /",
    "GSP33bbdip13u:3156": " chāndogye hi - 'asau vā ādityaḥ';",
    "GSP33bbdip13u:3157": " ityanena ādityasya viṣṇoḥ paramānandatvena madhutvamuktvā 'sa etat';",
    "GSP33bbdip13u:3158": " ityādinā madhuśabditasya bhagavata ādityamaṇḍalasya pūrvadakṣiṇapaścimottarordhvaraśmiṣu",
    "GSP33bbdip13u:3159": " sthitānāṃ prathamāmṛtādiśabdapañcakavācyavāsudevasaṅkarṣaṇapradyumnāniruddhanārāyaṇākhyapañcarūpāṇāṃ",
    "GSP33bbdip13u:3160": " madhye prācyāditattaddiksthataiḥ tattatpadayogyairvasurudrādityamarutsādhyapadoktaṛjurūpapañcagaṇasthairdevaiḥ",
    "GSP33bbdip13u:3161": " krameṇa agnivāyvindrasomaviriñcapradhānakaiḥ agnyādimukhenaikaikopāstau kṛtāyāṃ tadaparokṣajñānajanitatatprasādadvārā",
    "GSP33bbdip13u:3162": " vasvādipadaprāptistattadgaṇasthānāṃ bhavatītyucyate /",
    "GSP33bbdip13u:3163": " tathā ca 'yaḥ';",
    "GSP33bbdip13u:3164": " adhikārī 'etat amṛtaṃ';",
    "GSP33bbdip13u:3165": " vāsudevākhyaṃ rūpam 'evam';",
    "GSP33bbdip13u:3166": " uktaprakāreṇa 'veda';",
    "GSP33bbdip13u:3167": " 'sa ca vasūnāmapyeko bhūtvā';",
    "GSP33bbdip13u:3168": " vasubhogyadeśakālādhipo bhūtvā 'agninā mukhena';",
    "GSP33bbdip13u:3169": " tatprādhānyena tadupadeśeneti yāvat /",
    "GSP33bbdip13u:3170": " 'etadevāmṛtaṃ';",
    "GSP33bbdip13u:3171": " vāsudevākhyaṃ 'dṛṣṭvā';",
    "GSP33bbdip13u:3172": " sākṣātkṛtya 'tṛpyati';",
    "GSP33bbdip13u:3173": " mukto bhavatītyarthaḥ /",
    "GSP33bbdip13u:3174": " evaṃ 'yo'; devatvayogyo adhikārī vākprāṇacakṣuḥśrotramanohṛdayanāmakaṃ brahmopāste sa devatvamapyeti tato 'devo bhūtvā';",
    "GSP33bbdip13u:3175": " svottamadeveṣu sāyujyaṃ prāpya devān śvetadvīpagatabhagavadrūpaviśeṣān caturmukhabrahmaṇā sahāpyeti /",
    "GSP33bbdip13u:3176": " so 'dhikārī 'ūrjam';",
    "GSP33bbdip13u:3177": " annam 'upagacchati';",
    "GSP33bbdip13u:3178": " yatheṣṭaṃ prāpnoti iti śrutyantarārthaḥ /",
    "GSP33bbdip13u:3179": " sū - oṃ //",
    "GSP33bbdip13u:3180": " jyotiṣi bhāvācca / BBs_1,3.32 /",
    "GSP33bbdip13u:3181": " // oṃ // 32 //",
    "GSP33bbdip13u:3182": " jyotiṣi sarvajñatve bhāvācca /",
    "GSP33bbdip13u:3183": " ādityaprakāśe 'ntarbhāvavattajjñāne",
    "GSP33bbdip13u:3184": " sarvavastūnāmantarbhāvāt /",
    "GSP33bbdip13u:3185": " nityasiddhatvācca vidyānām // 32 //",
    "GSP33bbdip13u:3186": " nanu māstu mokṣetaraphalavidyāsu adhikāro devānāṃ,",
    "GSP33bbdip13u:3187": " tathāpi 'satyaṃ jñānamanantaṃ brahma'; (tai.2-1-1.)",
    "GSP33bbdip13u:3188": " ityādimokṣārthavidyāsvadhikāro bhaviṣyati,",
    "GSP33bbdip13u:3189": " tatrārthitvasambhavāt ityāśaṅkāṃ pariharatsūtraṃ paṭhitvā vyācaṣṭe - jyotiṣīti //",
    "GSP33bbdip13u:3190": " jyotiṣīti sūtrapadānuvādaḥ /",
    "GSP33bbdip13u:3191": " tasya vyākhyānaṃ - sarvajñatva iti /",
    "GSP33bbdip13u:3192": " yadyapi jñāne iti vyākhyeyaṃ,",
    "GSP33bbdip13u:3193": " tathāpi viṣayāviśeṣitajñānasyānirūpyatvāt,",
    "GSP33bbdip13u:3194": " yatkiñcidviṣayake jñāne viṣayatayā sarvabhāvasyāsiddhatvāt tajjñāpanāya sarvajñatva iti vyākhyātam /",
    "GSP33bbdip13u:3195": " tena sūtre vastūnāmityantarbhāvasambandhijñāpakaṃ padamadhyāhāryamiti sūcitaṃ bhavati /",
    "GSP33bbdip13u:3196": " caḥ samuccaye /",
    "GSP33bbdip13u:3197": " asya hetorasambhavādityanuvṛttahetudvārā madhvādiṣu anadhikāraṃ manyata iti pūrveṇānvayaḥ /",
    "GSP33bbdip13u:3198": " anena madhvādiṣvityādiśabdena mokṣārthavidyā api grāhyāḥ /",
    "GSP33bbdip13u:3199": " jyotiśśabdaśca āvartanīyaḥ jyotiṣīva jyotiṣīti /",
    "GSP33bbdip13u:3200": " saptamī ca caitrarathasya buddhau śāstrārtha itivat yujyate iti sūcitam /",
    "GSP33bbdip13u:3201": " kathaṃ vastūnāṃ jñāne antarbhāva ityataḥ sarvajñatve bhāvāditi svapade varṇayati - āditya iti /",
    "GSP33bbdip13u:3202": " sarvavastūnāmādityaprakāśe antarbhāvavat tadgṛhītatvavat tajjñāne taduparīti prastutadevatākartṛkajñāne sarvavastūnām 'antarbhāvāt';",
    "GSP33bbdip13u:3203": " viṣayībhūtatvādityarthaḥ /",
    "GSP33bbdip13u:3204": " abhiprāyaṃ vyanakti - nityeti /",
    "GSP33bbdip13u:3205": " devānāṃ sārvajñena 'vidyānāṃ';",
    "GSP33bbdip13u:3206": " sarvabrahmakarmavidyāsādhyajñānānāṃ 'nityasiddhatvāt';",
    "GSP33bbdip13u:3207": " niyamena prāptatvādityarthaḥ /",
    "GSP33bbdip13u:3208": " yadvā - 'vidyānāṃ';",
    "GSP33bbdip13u:3209": " jñānasādhanavidyānāṃ nityaṃ niyamena 'siddhatvāt';",
    "GSP33bbdip13u:3210": " upalabdhatvādityarthaḥ /",
    "GSP33bbdip13u:3211": " devānāṃ vedadraṣṭṛtvāditi bhāvaḥ /",
    "GSP33bbdip13u:3212": " yadvā - 'vidyānāṃ';",
    "GSP33bbdip13u:3213": " mokṣataditaraphalasādhanajñānasādhanavidyoktārthānāṃ 'nityasiddhatvāt';",
    "GSP33bbdip13u:3214": " niyamena tairjñātatvādityarthaḥ /",
    "GSP33bbdip13u:3215": " tathā ca na devānāmubhayavidyāsādhyajñāne 'rthitā sambhavatīti bhāvaḥ /",
    "GSP33bbdip13u:3216": " anayorapi pañcamyantayoḥ pūrvavadanvayaḥ /",
    "GSP33bbdip13u:3217": " na cāsya hetoḥ pūrvasūtroktāsambhavahetūpapādakatvāt kathamatra caśabda iti vācyam /",
    "GSP33bbdip13u:3218": " pūrvaṃ phalamukhena atra ca sādhanamukhena arthitvāsambhavasya abhipretatvena asya hetordvitīyāsambhavopapādakatve 'pi asambhavasāmānye upapādakatvena caśabdopapatteḥ /",
    "GSP33bbdip13u:3219": " yadyapi bhāṣye 'jyotiṣi';",
    "GSP33bbdip13u:3220": " iti sūtraṃ kiṃ devānāṃ mokṣetaraphalārthāyām?",
    "GSP33bbdip13u:3221": " uta mokṣaphalārthāyāṃ vidyāyāmadhikāra iti pakṣadvaye 'pi sādhānamukhena doṣoktiparatayā pratīyate /",
    "GSP33bbdip13u:3222": " ṭīkāyāṃ tu mokṣārthavidyāyāmapi na devānāmadhikāraḥ,",
    "GSP33bbdip13u:3223": " tatra phale 'rthitāsattve 'pi tatsādhanavidyopāsanātmakajñāne 'rthitvābhāvāt,",
    "GSP33bbdip13u:3224": " vidyāyāśca jñānārthatvāt,",
    "GSP33bbdip13u:3225": " jñānasya ca prāptatvāditi dvitīyapakṣamātradoṣoktiparatayā vyākhyātam /",
    "GSP33bbdip13u:3226": " tathā ca visaṃvādo bhavati /",
    "GSP33bbdip13u:3227": " tathāpi mokṣetaraphalakavidyāsvanadhikāra iti prācīnapakṣe na kevalaṃ madhuvidyāphale vasutvādau prāptatvāt devānāmarthitvābhāvāt tadvidyāyāmadhikārābhāvo doṣaḥ /",
    "GSP33bbdip13u:3228": " kintu vasutvādiphalasādhanajñāne 'pyarthitvābhāvāt adhikārābhāva ityasambhavadoṣe upapādakāntaramuktaṃ bhavatīti ṭīkāyāmuktatvānna visaṃvādaḥ",
    "GSP33bbdip13u:3229": " ata eva na caśabdānupapattiḥ /",
    "GSP33bbdip13u:3230": " prācīnapakṣavivakṣayā tadupapatteḥ /",
    "GSP33bbdip13u:3231": " hetvantareṇa etatsādhayatīti sattarkadīpāvalī ca ādyapakṣavivakṣayā pravṛttā /",
    "GSP33bbdip13u:3232": " dvividhavidyāsamuccaye vā caśabdaḥ /",
    "GSP33bbdip13u:3233": " anena - na kevalaṃ mokṣetaraphalārthaṃ madhvādiṣvanadhikāraṃ manyate jaiminiḥ /",
    "GSP33bbdip13u:3234": " kintu ādiśabdena vā āvṛttajyotiśśabdena vā gṛhītāyāṃ 'satyaṃ jñānam';",
    "GSP33bbdip13u:3235": " iti mokṣārthavidyāyāmapi /",
    "GSP33bbdip13u:3236": " kutaḥ? 'jyotiṣīva';",
    "GSP33bbdip13u:3237": " ādityaprakāśe iva 'jyotiṣi';",
    "GSP33bbdip13u:3238": " sarvaviṣayakadevatājñāne sarvavastūnāṃ viṣayatayā 'bhāvāt';",
    "GSP33bbdip13u:3239": " mokṣasādhanajñānasya siddhatvāt /",
    "GSP33bbdip13u:3240": " ata eva na mokṣe,",
    "GSP33bbdip13u:3241": " tasyāpi siddhaprāyatvādarthitvāsambhavāt /",
    "GSP33bbdip13u:3242": " na kevalaṃ vasvādidevānāṃ phale 'rthitvābhāvāt madhvādiṣvanadhikāraṃ jaiminirmanyate,",
    "GSP33bbdip13u:3243": " kintu 'jyotiṣi';",
    "GSP33bbdip13u:3244": " vasutvādiphalasādhanajñāne 'pyarthitvāsambhavāt /",
    "GSP33bbdip13u:3245": " so 'pi kutaḥ? 'jyotiṣi';",
    "GSP33bbdip13u:3246": " devānāṃ jñāne 'bhāvāt';",
    "GSP33bbdip13u:3247": " sarveṣāṃ vastūnāṃ viṣayatayā antarbhāvātphalasādhanajñānasya siddhatvāditi yāvaditi vā sūtrārtha ukto bhavati /",
    "GSP33bbdip13u:3248": " sū - oṃ //",
    "GSP33bbdip13u:3249": " bhāvaṃ tu bādarāyaṇo 'sti hi / BBs_1,3.33 /",
    "GSP33bbdip13u:3250": " // oṃ // 33 //",
    "GSP33bbdip13u:3251": " phalaviśeṣabhāvātprāptapadānāmapi devānāṃ madhvādiṣvapyadhikāraṃ bādarāyaṇo manyante /",
    "GSP33bbdip13u:3252": " asti hi prakāśaviśeṣaḥ /",
    "GSP33bbdip13u:3253": " evaṃ devairmokṣetarayogyaphalānāṃ prāptatvāt ayogyānāṃ prāptumaśakyatvāt mokṣasyāpi",
    "GSP33bbdip13u:3254": " brahmajñānitvena arthato labdhatvādarthitvābhāvena teṣāṃ kāsvapi vidyāsu adhikārābhāve",
    "GSP33bbdip13u:3255": " jaiminimatāvalambinā samarthite punaradhikāraṃ samarthayatsūtraṃ paṭhitvā vyācaṣṭe - bhāvamiti //",
    "GSP33bbdip13u:3256": " phalaviśeṣabhāvādityanena sūtre pūrvasmādbhāvādityasya anuvṛttiḥ sūcitā /",
    "GSP33bbdip13u:3257": " prāptapadānāmiti /",
    "GSP33bbdip13u:3258": " padyata iti padaṃ prāpyaphalamātram /",
    "GSP33bbdip13u:3259": " apītyanena viśeṣārtho 'pi /",
    "GSP33bbdip13u:3260": " tuśabdo 'pyarthaḥ /",
    "GSP33bbdip13u:3261": " apiśca yadyapi tathāpītyarthe ityuktaṃ bhavati /",
    "GSP33bbdip13u:3262": " devānāmiti sūtre śeṣoktiḥ /",
    "GSP33bbdip13u:3263": " madhvādiṣvityanuvṛttapadānuvādaḥ /",
    "GSP33bbdip13u:3264": " atra ādiśabdena mokṣataditaraphalārthāśeṣabrahmakarmavidyā gṛhyante /",
    "GSP33bbdip13u:3265": " 'adhikāram'; adhikārabhāvamiti /",
    "GSP33bbdip13u:3266": " anena 'bhāvam';",
    "GSP33bbdip13u:3267": " ityasyārtha uktaḥ /",
    "GSP33bbdip13u:3268": " manyata iti śeṣoktiḥ /",
    "GSP33bbdip13u:3269": " astītyasya kartṛsāpekṣatvāt taṃ darśayati - prakāśaviśeṣa iti /",
    "GSP33bbdip13u:3270": " jñānātiśaya ityarthaḥ /",
    "GSP33bbdip13u:3271": " hiśabdo yata ityarthe /",
    "GSP33bbdip13u:3272": " tathā cetthaṃ yojanā - bādarāyaṇastu bhagavān devānāṃ madhvādyaśeṣavidyāsu adhikārabhāvaṃ manyate /",
    "GSP33bbdip13u:3273": " na ca prāptaphalatvāttatra arthitvābhāvo doṣaḥ /",
    "GSP33bbdip13u:3274": " yadyapi devāḥ prāptapadāḥ brahmajñānitvātsiddhamokṣataditaraphalāḥ prāptumaśakyāyogyaphalāśca /",
    "GSP33bbdip13u:3275": " tathāpi prāptapadānāmapi devānāṃ madhvādividyāsūktopāsanākarmakaraṇābhyāṃ phalaviśeṣabhāvātsvasvayogyasya",
    "GSP33bbdip13u:3276": " jñānamātreṇa asādhyasya mokṣaphale atiśayasya bhāvāt siddherarthitvasambhavāt /",
    "GSP33bbdip13u:3277": " na ca phale 'tiśayasya siddhatvena tatrārthitvasambhave 'pi tatsādhanavidyānāṃ nityasiddhatvāt vidyāvicārasya jñānārthatvāt tatrārthitvāsambhava iti vācyam /",
    "GSP33bbdip13u:3278": " 'hi'; yato bhagavaditareṣāṃ nirupacaritasārvajñābhāvāt vidyāvicāreṇa 'prakāśaviśeṣaḥ';",
    "GSP33bbdip13u:3279": " jñānaviśeṣaḥ 'asti';",
    "GSP33bbdip13u:3280": " sambhavatīti /",
    "GSP33bbdip13u:3281": " anena sūtravṛttirdarśitā /",
    "GSP33bbdip13u:3282": " atra bādarāyaṇapadaṃ pūjārtham /",
    "GSP33bbdip13u:3283": " yāvatsevā pare tattve tāvatsukhaviśeṣatā /",
    "GSP33bbdip13u:3284": " sambhavācca prakāśasya paramekamṛte harim //",
    "GSP33bbdip13u:3285": " teṣāṃ sāmarthyayogācca devānāmapyupāsanām //",
    "GSP33bbdip13u:3286": " sarvaṃ vidhīyate nityaṃ sarvayajñādikarma ca / iti skānde /",
    "GSP33bbdip13u:3287": " nanu tattadvidyoktopāsanakarmakaraṇābhyāṃ tattadvidyoktaphalādanyadapi phalaṃ prakāśaviśeṣaśca",
    "GSP33bbdip13u:3288": " devānāṃ bhavatītyetat kuto jñāyate ityāśaṅkāṃ parihartumuktārthe hiśabdasūcitāṃ smṛtiṃ",
    "GSP33bbdip13u:3289": " darśayati - yāvaditi //",
    "GSP33bbdip13u:3290": " kriyata iti śeṣaḥ /",
    "GSP33bbdip13u:3291": " svārthe tal /",
    "GSP33bbdip13u:3292": " bhāvabhavitrorabhedavivakṣayā vā /",
    "GSP33bbdip13u:3293": " siddhyatyasyeti śeṣaḥ /",
    "GSP33bbdip13u:3294": " co hetusamuccaye /",
    "GSP33bbdip13u:3295": " yadvā - ādyaścaḥ prakāśasya ceti sambadhyate /",
    "GSP33bbdip13u:3296": " phalasamuccāyakaścāyam,",
    "GSP33bbdip13u:3297": " asambhavasamuccaye ca /",
    "GSP33bbdip13u:3298": " sambhavādityāvartate /",
    "GSP33bbdip13u:3299": " tathā ca 'pare tattve';",
    "GSP33bbdip13u:3300": " paramātmasvarūpe 'asau vā ādityaḥ'; (chāṃ.3-1-1.)",
    "GSP33bbdip13u:3301": " ityādinokte tadviṣaye 'devānāṃ';",
    "GSP33bbdip13u:3302": " devairvasvādibhiḥ 'yāvat';",
    "GSP33bbdip13u:3303": " yāvadadhikaṃ 'sevā';",
    "GSP33bbdip13u:3304": " 'eṣā sevā';",
    "GSP33bbdip13u:3305": " ityuktā śravaṇādirūpopāsanā kriyate 'tāvat';",
    "GSP33bbdip13u:3306": " tāvadadhikaṃ teṣāṃ 'sukhaviśeṣatā';",
    "GSP33bbdip13u:3307": " svargāpavargādisukhe 'tiśayaḥ svasvayogyo jñānamātreṇa sādhyaḥ siddhyati /",
    "GSP33bbdip13u:3308": " yato 'taḥ 'paraṃ';",
    "GSP33bbdip13u:3309": " svatantraṃ harimekamṛte 'nyeṣāṃ 'prakāśasyāsambhavāt';",
    "GSP33bbdip13u:3310": " nirupacaritasārvajñyābhāvāt /",
    "GSP33bbdip13u:3311": " ata eva vidyāvicāreṇa sādhyasya prakāśasya jñānaviśeṣasya sambhavāt,",
    "GSP33bbdip13u:3312": " ata evārthitvasya sambhavātteṣāṃ devānāṃ 'sāmarthyayogāt';",
    "GSP33bbdip13u:3313": " sāmarthyasambhavācca vidvattāsambhavāccāpi prāptapadānāmapi 'devānāṃ';",
    "GSP33bbdip13u:3314": " devaiḥ 'sarvamupāsanaṃ';",
    "GSP33bbdip13u:3315": " sarvavidyoktopāsanaṃ sarvayajñādikarma ca 'nityaṃ';",
    "GSP33bbdip13u:3316": " niyamena 'vidhīyate';",
    "GSP33bbdip13u:3317": " śrutiṣu kartavyatvena bodhyata iti yojanā /",
    "GSP33bbdip13u:3318": " caḥ samuccaye /",
    "GSP33bbdip13u:3319": " aprakāśasyeti pāṭhe nirupacaritasārvajñyābhāvasyetyarthaḥ /",
    "GSP33bbdip13u:3320": " tadā prakāśasya caśabdena grahaṇam /",
    "GSP33bbdip13u:3321": " sambhavādityasya siddhatvāt sattvādityarthadvayam /",
    "GSP33bbdip13u:3322": " pāṭhadvaye 'pyanyeṣāmiti śeṣaḥ /",
    "GSP33bbdip13u:3323": " ekaśabdo avadhāraṇārtho viriñcasyāpi varjyatvanivārakaḥ skānde uktamiti śeṣaḥ /",
    "GSP33bbdip13u:3324": " ataḥ phalaviśeṣabhāvādasti hi prakāśaviśeṣa ityanayornāsiddhiriti vākyaśeṣaḥ /",
    "GSP33bbdip13u:3325": " uktaphalānadhikāramātraṃ jaiminimatamato na tanmatavirodhaḥ /",
    "GSP33bbdip13u:3326": " nanvastvevamasambhavādityuktayuktiparābhavaḥ /",
    "GSP33bbdip13u:3327": " tathāpi devānāmadhikārābhyupagatāvāptatamajaiminimatavirodha ityata āha - ukteti //",
    "GSP33bbdip13u:3328": " uktaṃ ca tat phalaṃ ca uktaṃ phalaṃ yasyeti ca vigrahaḥ /",
    "GSP33bbdip13u:3329": " tathā ca tattadvidyoktaphalārthaṃ tatphalakaprāgāptajñānārthaṃ ca yo 'yamadhikārastadabhāvamātraṃ 'jaiminimatam';",
    "GSP33bbdip13u:3330": " jaiminyabhimatamityarthaḥ /",
    "GSP33bbdip13u:3331": " mātraśabdena phalāntarārthādhikārābhāvo vyāvartyate /",
    "GSP33bbdip13u:3332": " kimato yadyevamityata āha - ata iti jaiminyuktasya sūtrakāreṇāpyaṅgīkṛtatvāt,",
    "GSP33bbdip13u:3333": " sūtrakṛduktasya ca jaimininā anirastatvānna tayorvirodhaḥ ityarthaḥ /",
    "GSP33bbdip13u:3334": " sarvajñasyaiva kṛṣṇasya tvekadeśavicintitam /",
    "GSP33bbdip13u:3335": " svīkṛtya munayo brūyustanmataṃ na virudhyate /",
    "GSP33bbdip13u:3336": " iti brāhme // 33 //",
    "GSP33bbdip13u:3337": " // iti devatādhikaraṇam // 8 //",
    "GSP33bbdip13u:3338": " nanu kimanayormatayorviṣayavailakṣaṇyakalpanena virodha eva kiṃ na syādityata āha - sarvajñasyeti //",
    "GSP33bbdip13u:3339": " tuśabdo viśeṣārthaḥ /",
    "GSP33bbdip13u:3340": " evakāro bhinnakramaḥ /",
    "GSP33bbdip13u:3341": " tathā ca yasmāt 'munayo';",
    "GSP33bbdip13u:3342": " jaiminyādyāḥ nirupacaritasarvajñasya 'kṛṣṇasya';",
    "GSP33bbdip13u:3343": " dvaipāyanasya 'ekadeśavicintitaṃ';",
    "GSP33bbdip13u:3344": " vicintitārthaikadeśaṃ tanmataikadeśameva svīkṛtya tadeva brūyuḥ, nānyat /",
    "GSP33bbdip13u:3345": " tasmāt 'tanmataṃ';",
    "GSP33bbdip13u:3346": " teṣāṃ kṛṣṇamunīnāṃ mataṃ parasparaṃ na viruddhyata ityarthaḥ /",
    "GSP33bbdip13u:3347": " brāhma ityanantaraṃ uktamiti śeṣaḥ /",
    "GSP33bbdip13u:3348": " ato viṣayavailakṣaṇyameva kalpyaṃna matavirodha iti bhāvaḥ // 8 //",
    "GSP33bbdip13u:3349": " // iti devatādhikaraṇam //",
    "GSP33bbdip13u:3350": " // 9. apaśūdrādhikaraṇam //",
    "GSP33bbdip13u:3351": " manuṣyādhikāratvādityukte 'viśeṣācchūdrasyāpi 'ahaṃ hāretvā śūdra'; (chāṃ.4.2.3.)",
    "GSP33bbdip13u:3352": " iti pautrāyaṇokteradhikāra iti /",
    "GSP33bbdip13u:3353": " atrādhikaraṇe trivarṇetarasya śūdrasya vedoktabrahmavidyādhikāro nirākriyate /",
    "GSP33bbdip13u:3354": " prāsaṅgikatvāt nādhyāyādisaṅgatiranveṣaṇīyā /",
    "GSP33bbdip13u:3355": " śrutyādisaṅgatiṃ viṣayādikaṃ ca sūcayati - manuṣyeti //",
    "GSP33bbdip13u:3356": " nimittasaptamīyam /",
    "GSP33bbdip13u:3357": " adhikāropayogitayokte manuṣyatve aviśeṣāditi vā /",
    "GSP33bbdip13u:3358": " na kevalaṃ dvijātīnāṃ,",
    "GSP33bbdip13u:3359": " kintu śūdrasyāpītyaperthaḥ /",
    "GSP33bbdip13u:3360": " tathā ca śūdrasyāpi vedavidyādhikāraḥ prāpnoti /",
    "GSP33bbdip13u:3361": " kutaḥ? 'manuṣyādhikāratvāt';",
    "GSP33bbdip13u:3362": " ityanena manuṣyāṇāmadhikārasyoktatvāt /",
    "GSP33bbdip13u:3363": " adhikāropayogitayokte manuṣyatve ca śūdrasya dvijātibhyaḥ 'aviśeṣāt';",
    "GSP33bbdip13u:3364": " viśeṣābhāvāt /",
    "GSP33bbdip13u:3365": " nanu na manuṣyatvaṃ vedavidyādhikāropayogi,",
    "GSP33bbdip13u:3366": " kintu viśiṣṭabudhyādimattvamevetyato 'pyāha - aviśeṣāditi /",
    "GSP33bbdip13u:3367": " śūdrasya viśiṣṭabuddhyādimattve 'pi anyebhyaḥ 'aviśeṣāt';",
    "GSP33bbdip13u:3368": " viśeṣābhāvādityarthaḥ /",
    "GSP33bbdip13u:3369": " evamaviśeṣākhyayuktimabhidhāya śūdrasya vedavidyādhikārādarśanāt,",
    "GSP33bbdip13u:3370": " anadhikāra ityato liṅgadarśanamāha pautrāyaṇokteriti //",
    "GSP33bbdip13u:3371": " chāndogye pautrāyaṇasya vaidikasaṃvargavidyādhyayanokterdarśanādityarthaḥ /",
    "GSP33bbdip13u:3372": " nanu pautrāyaṇākhyapuruṣasya śūdratvameva kuta ityataḥ tajjñāpakamāha - aha hāretvā śūdreti /",
    "GSP33bbdip13u:3373": " pautrāyaṇokteriti /",
    "GSP33bbdip13u:3374": " pautrāyaṇaṃ prati raikkoktestatkartṛkasambodhanādevetyarthaḥ /",
    "GSP33bbdip13u:3375": " nanvadhikārābhāve 'pi pautrāyaṇo vedavidyāṃ vicārayāmāseti kiṃ na syādityatopyāha - pautrāyaṇokteriti /",
    "GSP33bbdip13u:3376": " pautrāyaṇaṃ prati raikkeṇa nispṛheṇa muninā saṃvargavidyopadeśādityarthaḥ /",
    "GSP33bbdip13u:3377": " anadhikāriṇaṃ prati munerupadeśāsambhavāt /",
    "GSP33bbdip13u:3378": " pautrāyaṇasya arthācchrutāvadhikārokteśceti vā yojanā /",
    "GSP33bbdip13u:3379": " adhikāra ityanantaramato virodha ityanukṛṣyate /",
    "GSP33bbdip13u:3380": " tasyokta ityanenānvayaḥ /",
    "GSP33bbdip13u:3381": " anenoktanyāyena uktārthe śrutyādipramāṇavirodhākṣepāt pūrveṇāsyākṣepikī saṅgatiḥ,",
    "GSP33bbdip13u:3382": " vedavidyādhikārākhyo viṣayaḥ,",
    "GSP33bbdip13u:3383": " sayuktikapūrvapakṣaśca darśito bhavati /",
    "GSP33bbdip13u:3384": " chāndogye caturthādhyāye saṃvargaprakaraṇe hītthamākhyāyikā - pautrāyaṇo nāma rājā prāsādāgre niśāyāṃ śayāno 'bhūt /",
    "GSP33bbdip13u:3385": " tadā prāsādopari haṃsapakṣiṇo 'gaman /",
    "GSP33bbdip13u:3386": " uparipatatāṃ parasparaṃ vārtāṃ kurvatāṃ teṣāṃ madhye dvāvagragāmināvāstām /",
    "GSP33bbdip13u:3387": " tatraika ekamuvāca /",
    "GSP33bbdip13u:3388": " kimiti? are pautrāyaṇīyaṃ tejastvaṃ māgamaḥ /",
    "GSP33bbdip13u:3389": " tatsambandhe tadīyaṃ tejastvāṃ dahediti /",
    "GSP33bbdip13u:3390": " evamuktaḥ paro haṃsaḥ kamityākṣepavacanena rājānamanādṛtya raikvamunimeva praśaśaṃsa /",
    "GSP33bbdip13u:3391": " tacchrutvā paritaptamanā rājā talpādutthitastvarayā svasārathimāhūya raikvagaveṣaṇāyādideśa /",
    "GSP33bbdip13u:3392": " sa tatra tatra raikvamanviṣyan nāvidamiti prathamamāgataḥ /",
    "GSP33bbdip13u:3393": " punastallakṣaṇoktipūrvakaṃ rājñā tanmārgaṇāyādiṣṭaḥ punaranviyaṣya kvacitpradeśe raikvamavalokya punā rājānaṃ pratyetyāha - raikvamavidamiti yathāvṛttamavadat /",
    "GSP33bbdip13u:3394": " tadā rājā svasārathivacanena raikvamunisthānaṃ niścitya tasmāttattvaṃ vividiṣurgurudakṣiṇāṃ gṛhītvā tatsamīpaṃ jagāma /",
    "GSP33bbdip13u:3395": " atha dvāri śakaṭasyādhasthāt sthitaṃ raikvaṃ dṛṣṭvā sambodhya dakṣiṇāṃ nivedya mahyaṃ vidyāṃ brūhītyuvāca /",
    "GSP33bbdip13u:3396": " tadā taṃ pautrāyaṇaṃ paro lokavilakṣaṇo raikvaḥ pratyācakhyau /",
    "GSP33bbdip13u:3397": " kimiti? ahahāretvā śūdretyādi /",
    "GSP33bbdip13u:3398": " atra ahetisambodhanaṃ,",
    "GSP33bbdip13u:3399": " hāra itveti bhinnapadatve visargalope guṇe hāretveti bhavati /",
    "GSP33bbdip13u:3400": " tathā ca he śūdra hāraḥ kaṇṭhamālākhyaṃ bhūṣaṇaṃ itvā rathaḥ /",
    "GSP33bbdip13u:3401": " tattvapradīparītyā śakaṭo vā /",
    "GSP33bbdip13u:3402": " gobhissaha tavāstvityarthaḥ hāretvānāvityekapadatvapakṣe dvivacanasya ekavacanādeśo vā ākārādeśo vā kartavyaḥ /",
    "GSP33bbdip13u:3403": " pratyekaṃ ca astu iti kriyāsambandhaḥ /",
    "GSP33bbdip13u:3404": " ata āha -",
    "GSP33bbdip13u:3405": " sū - oṃ //",
    "GSP33bbdip13u:3406": " śugasya tadanādaraśravaṇāttadādravaṇātsūcyate hi / BBs_1,3.34 /",
    "GSP33bbdip13u:3407": " // oṃ // 34 //",
    "GSP33bbdip13u:3408": " nāsau pautrāyaṇaśśūdraḥ,",
    "GSP33bbdip13u:3409": " śucā'dravaṇameva śūdratvam /",
    "GSP33bbdip13u:3410": " siddhāntayatsūtramavatārayati - ata iti //",
    "GSP33bbdip13u:3411": " aviśeṣākhyayukteḥ śravaṇasūtre nirākariṣyamāṇatvāt,",
    "GSP33bbdip13u:3412": " pūrvapakṣyuktaliṅgadarśanasya anyathopapattipradarśanāya pravṛttasya tadādravaṇādityasya anvayayogyārthākāṃkṣotthāpakaṃ sūtrasya phalitārthaṃ darśayati - neti /",
    "GSP33bbdip13u:3413": " 'asau'; raikveṇa sambodhitaḥ pautrāyaṇo 'na śūdraḥ';",
    "GSP33bbdip13u:3414": " jātyā śūdro na,",
    "GSP33bbdip13u:3415": " kintu kṣatriya ityarthaḥ /",
    "GSP33bbdip13u:3416": " tarhi kathamasya śūdreti sambodhitatvaṃ yujyate rūḍhyabhāvādityato yogādevetyāśayena",
    "GSP33bbdip13u:3417": " tacchabdapravṛttinimittapradarśakaṃ tadādravaṇāditi sūtrāṃśaṃ sāvadhāraṇaṃ matvā vyācaṣṭe - śuceti /",
    "GSP33bbdip13u:3418": " 'śucā'; śokena raikvaṃ kṣattāraṃ vā pratyāśugamanameva 'śūdratvam';",
    "GSP33bbdip13u:3419": " śūdretisambodhane nimittaṃ,",
    "GSP33bbdip13u:3420": " na tu jātirityarthaḥ /",
    "GSP33bbdip13u:3421": " anena tadādravaṇādityasya sūtre śūdratvamityadhyāhṛtena śūdreti sambodhitatvarūpārthabodhakena padenānvayaḥ sūcitaḥ /",
    "GSP33bbdip13u:3422": " tathā ca na sambodhanānupapattiriti nedaṃ śūdrasya vedavidyādhikāre liṅgamityato na śūdrasya vedavidyādhikāra iti nañāvṛttyā anvayaḥ /",
    "GSP33bbdip13u:3423": " evetyanena ayaṃ śūdraśabdaḥ śucādravaṇācchūdra iti nairukta eva,",
    "GSP33bbdip13u:3424": " na tu 'śucerdaśca';",
    "GSP33bbdip13u:3425": " ityuṇādisūtreṇa rapratyaye dhātoścadīrghe cakārasya dakārādeśe ca niṣpanno rūḍha ityuktaṃ bhavati /",
    "GSP33bbdip13u:3426": " pautrāyaṇa ityanena buddhisthaparāmarśakedaṃśabdārthaḥ śucetyanena prāguktavācisautradvitīyatacchabdārthaḥ,",
    "GSP33bbdip13u:3427": " tvapratyayena nimittārthakapañcamyarthaśca darśitaḥ /",
    "GSP33bbdip13u:3428": " sūtrakārasya sadā sarvajñatvena śugasyetyuktiḥ /",
    "GSP33bbdip13u:3429": " bhāṣye 'saḥ'; iti śrutyanusāreṇa asāviti parokṣeṇoktiśca yuktā /",
    "GSP33bbdip13u:3430": " 'kamvara enametatsantam'; (chāṃ.4.1.3.)",
    "GSP33bbdip13u:3431": " ityanādaraśravaṇāt /",
    "GSP33bbdip13u:3432": " kasmānnimittādasya śoka ityasyottaratayā pravṛttaṃ śugasya tadanādaraśravaṇāditisūtrakhaṇḍaṃ vyācaṣṭe - kamvara iti //",
    "GSP33bbdip13u:3433": " kaṃ u are iti padacchedaḥ /",
    "GSP33bbdip13u:3434": " 'are'; haṃsa etadvacanaṃ kamenamuddiśyāttha 'santaṃ';",
    "GSP33bbdip13u:3435": " nirduṣṭaṃ 'sayugvānaṃ';",
    "GSP33bbdip13u:3436": " saśakaṭaṃ raikvamityevetyarthaḥ /",
    "GSP33bbdip13u:3437": " u iti nipātaḥ,",
    "GSP33bbdip13u:3438": " asya nindārthaḥ /",
    "GSP33bbdip13u:3439": " asmin rājñi vaktumananurūpamidam,",
    "GSP33bbdip13u:3440": " evaṃ vaktuṃ raikva eva yogya ityarthaḥ /",
    "GSP33bbdip13u:3441": " 'etatsantaṃ';",
    "GSP33bbdip13u:3442": " nindyaṃ santamātthetyarthaḥ tattvapradīpe abhihitaḥ /",
    "GSP33bbdip13u:3443": " 'etatsantam';",
    "GSP33bbdip13u:3444": " atra santamiti vā /",
    "GSP33bbdip13u:3445": " ityanādaraśravaṇāditi /",
    "GSP33bbdip13u:3446": " anādaro nindā /",
    "GSP33bbdip13u:3447": " tathā ca ityevaṃrūpasya haṃsakṛtānādarabodhakavākyasya haṃsāt svānādaravākyasya vā śravaṇādityarthaḥ /",
    "GSP33bbdip13u:3448": " śravaṇādityanantaraṃ prāptayetiśeṣaḥ /",
    "GSP33bbdip13u:3449": " asya śucetyanenānvayaḥ //",
    "GSP33bbdip13u:3450": " 'sa ha sañjihāna eva kṣattāramuvāca'; (chāṃ.4.1.5.)",
    "GSP33bbdip13u:3451": " iti sūcyate hi // 34 //",
    "GSP33bbdip13u:3452": " nanu śrutānādarasyāpi rājñaḥ kuḥ śokotpattiḥ jñāyate /",
    "GSP33bbdip13u:3453": " na ca pratyakṣāttanniścayaḥ /",
    "GSP33bbdip13u:3454": " anādaraśravaṇarūpaparabuddherapratyakṣatvena tataḥ śokotpatterapratyakṣatvāt /",
    "GSP33bbdip13u:3455": " na ca kāraṇānumānāt kāryānumitiḥ /",
    "GSP33bbdip13u:3456": " kāraṇasya kāryāvinābhāvābhāvādityataḥ pravṛttaṃ 'sūcyate hi';",
    "GSP33bbdip13u:3457": " iti sūtraśeṣaṃ vyācaṣṭe - saheti /",
    "GSP33bbdip13u:3458": " hetyāścarye /",
    "GSP33bbdip13u:3459": " 'saḥ'; śrutānādaraḥ pautrāyaṇaḥ 'sañjihāna eva';",
    "GSP33bbdip13u:3460": " śayanīyāduttiṣṭhanneva 'kṣattāraṃ';",
    "GSP33bbdip13u:3461": " sārathiṃ prati raikvagaveṣaṇāyovāceti śrutyarthaḥ /",
    "GSP33bbdip13u:3462": " iti sūcyate hīti /",
    "GSP33bbdip13u:3463": " ityetadvākyārthānyathānupapattyā jñātena raikve vyāsaktamanaskatvena kāryeṇa tatkāraṇaṃ śugasya 'sūcyate';",
    "GSP33bbdip13u:3464": " jñāyata ityarthaḥ/",
    "GSP33bbdip13u:3465": " kāraṇasya kāryāvinābhāvābhāve 'pi kāryasya kāraṇāvinābhāvasyāvaśyaṃ bhāvāditi bhāvaḥ /",
    "GSP33bbdip13u:3466": " asya tadanādarasya śravaṇāt prāptayā śucā'dravaṇameveti pūrveṇānvayaḥ /",
    "GSP33bbdip13u:3467": " śokenādravaṇākhyanimittaparijñānaṃ ca raikvamuneḥ sārvajñyādupapadyate /",
    "GSP33bbdip13u:3468": " taduktaṃ chāndogyabhāṣye -",
    "GSP33bbdip13u:3469": " rājā pautrāyaṇaḥ śokācchūdreti muninoditaḥ /",
    "GSP33bbdip13u:3470": " prāṇavidyāmavāpyāsmātparaṃ dharmamavāptavān // iti //",
    "GSP33bbdip13u:3471": " 'śokāt'; śokenā'dravaṇādityarthaḥ /",
    "GSP33bbdip13u:3472": " athavā - śokaśabdopapadāt āṅapūrvakāt 'atasātatyagamane';",
    "GSP33bbdip13u:3473": " ityasmāt kvipi rūpametat tathātve yata iti śeṣaḥ /",
    "GSP33bbdip13u:3474": " nanu sūtre taddravaṇādityetāvatā pūrtau āṅpraśleṣaḥ kimartha iti cet - na,",
    "GSP33bbdip13u:3475": " śrutau śūdretivaktavyatve 'pi śokādhikyajñāpanārthaṃ śūdreti ūkārarūpo yo dīrghasvaraḥ śrutaḥ tadarthavyaktavyarthatvāt /",
    "GSP33bbdip13u:3476": " na ca śūgdretivaktavye śrutau śūdretyuktiḥ kathamiti vācyam /",
    "GSP33bbdip13u:3477": " 'tasmādrugdrāvaṇāt rudraḥ';",
    "GSP33bbdip13u:3478": " iti śrutau gakārasya dakārādeśena yathāprayogastathopapatteḥ /",
    "GSP33bbdip13u:3479": " ata eva tattvapradīpe tṛtīyasya tṛtīyo 'tiśayārthatvādityuktam /",
    "GSP33bbdip13u:3480": " 'rujaṃ drāvayate';",
    "GSP33bbdip13u:3481": " iti smṛtāvivopapatteśca /",
    "GSP33bbdip13u:3482": " anena - śucā 'ādravaṇāt';",
    "GSP33bbdip13u:3483": " raikvaṃ prati śīghragamanādeva nimittādasya pautrāyaṇasya śūdratvaṃ śūdreti sambodhitatvam,",
    "GSP33bbdip13u:3484": " na tu varṇāvaratvāt /",
    "GSP33bbdip13u:3485": " śukca śokaścāsya tadanādaraśravaṇādāsīt /",
    "GSP33bbdip13u:3486": " taditi śrutyuktaparāmarśaḥ/",
    "GSP33bbdip13u:3487": " kriyākartṛbhāvaṣṣaṣṭhyarthaḥ /",
    "GSP33bbdip13u:3488": " tathā ca 'tasya anādaraśravaṇāt';",
    "GSP33bbdip13u:3489": " haṃsakṛtānādaraśravaṇāt ityarthaḥ /",
    "GSP33bbdip13u:3490": " tattvapradīparītyā tasmāddhaṃsāt svānādaraśravaṇādityarthaḥ /",
    "GSP33bbdip13u:3491": " madhyamapadalopī samāsa iti kecit /",
    "GSP33bbdip13u:3492": " nanu śrutānādarasyāpi kutaḥ śokotpattirjñāyate,",
    "GSP33bbdip13u:3493": " parabuddheḥ śokapadoktaduḥkhānubhavasya apratyakṣatvādityata uktaṃ - sūcyate hīti //",
    "GSP33bbdip13u:3494": " 'hi'; yasmāt 'saha';",
    "GSP33bbdip13u:3495": " iti vākyārthānupapatyā jñātena tadvyagramanaskatvākhyakāryeṇa tatkāraṇaṃ śugasya 'sūcyate'; jñāyate /",
    "GSP33bbdip13u:3496": " tasmāt ato na śūdreti sambodhanaṃ śūdrasya vedādhikāre liṅgamiti naitadbalācchūdrasya vedavidyādhikāra iti bhāvaḥ iti sūtrārtha ukto bhavati",
    "GSP33bbdip13u:3497": " sū - oṃ //",
    "GSP33bbdip13u:3498": " kṣatriyatvāvagateścottaratra caitrarathena liṅgāt / BBs_1,3.35 /",
    "GSP33bbdip13u:3499": " // oṃ // 35 //",
    "GSP33bbdip13u:3500": " 'ayamaśvatarī rathaḥ';",
    "GSP33bbdip13u:3501": " iti citrarathasambandhitvena liṅgena pautrāyaṇasya kṣatriyatvāvagateśca /",
    "GSP33bbdip13u:3502": " nanu śūdraśabdo 'yaṃ kuto yaugiko 'ṅgīkriyate,",
    "GSP33bbdip13u:3503": " rūḍhārtha eva kiṃ na syāt /",
    "GSP33bbdip13u:3504": " yogarūḍhyormadhye rūḍhereva prābalyāt /",
    "GSP33bbdip13u:3505": " tathā ca pautrāyaṇanidarśanenaiva śūdrasya vedavidyādhikārasiddhirityāśaṅkāṃ pariharatsūtramupanyasya vyācaṣṭe - kṣatriyatveti /",
    "GSP33bbdip13u:3506": " atra 'ayam'; ityataḥ prāk 'uttaratra';",
    "GSP33bbdip13u:3507": " iti sautrapadaṃ sambandhanīyam /",
    "GSP33bbdip13u:3508": " śruteneti śeṣaḥ /",
    "GSP33bbdip13u:3509": " tathā ca uttaratra raikvaṃ prati pautrāyaṇasya ādravaṇāt,",
    "GSP33bbdip13u:3510": " uttaratra tatpratipādanānantaram /",
    "GSP33bbdip13u:3511": " yadvā - śūdraśabdena sambodhanāt uttaratra 'ayamaśvatarī rathaḥ';",
    "GSP33bbdip13u:3512": " iti śrutenetyarthaḥ /",
    "GSP33bbdip13u:3513": " pautrāyaṇena dīyamānasya rathasya anyadīyatvaśaṅkānirāsāya sūtre caitraratheneti bhāvapradhānapadaṃ prayuktam /",
    "GSP33bbdip13u:3514": " anyathā citrarathenetyevāvakṣyat /",
    "GSP33bbdip13u:3515": " tatra citraścāsau rathaśca citrarathaḥ tasyāyaṃ caitraratha iti vigrahamabhipretya pratyayārthaṃ pradarśayan tadvyācaṣṭe - citrarathasambandhitveneti",
    "GSP33bbdip13u:3516": " svābhāvikacitrarathasambandhitvenetyarthaḥ/",
    "GSP33bbdip13u:3517": " atra rathamātrameva liṅgaṃ,",
    "GSP33bbdip13u:3518": " citrapadaṃ tu svarūpakathanārtham /",
    "GSP33bbdip13u:3519": " yadvā - apūrvarathayogena kṣatriyatvasambhāvanārthaṃ tatpadam /",
    "GSP33bbdip13u:3520": " athavā yadā rathitvenaiva kṣatriyatvasya niścayaḥ,",
    "GSP33bbdip13u:3521": " tadā sutarāṃ citrarathitveneti sūcanārthaṃ tatpadam /",
    "GSP33bbdip13u:3522": " yadyapi 'ayamaśvatarīrathaḥ';",
    "GSP33bbdip13u:3523": " ityatra citrarathamātraśravaṇe 'pi na tatsambandho 'sya śrūyate /",
    "GSP33bbdip13u:3524": " tathāpi tatpūrvavākye 'hāretvā tavaiva';",
    "GSP33bbdip13u:3525": " iti ṣaṣṭhyā itvāśabdārtharathasambandho gamyata iti tasyāśca rathasambandhe śrutirūpatvāt yuktamuktam /",
    "GSP33bbdip13u:3526": " citro ratho yasyeti citrarathastasya bhāvaḥ caitrarathasteneti vyākhyānaṃ tu bhāve 'ṇ pratyayasya kalpyatvāt śrutibhāṣyaviruddhatvācca ayuktam/",
    "GSP33bbdip13u:3527": " na ca caitraratheneti sambandhoktimātreṇa kathamanyadīyatvaśaṅkānirāsa iti vācyam /",
    "GSP33bbdip13u:3528": " svataḥ prāptatadīyatve bādhakābhāve tadīyatvasyaiva svābhāvikatvasambhave naimittikagrahaṇāyogāt /",
    "GSP33bbdip13u:3529": " 'svatvābhāve dhanāyogāt';",
    "GSP33bbdip13u:3530": " ityādinyāyaprāptatvāt /",
    "GSP33bbdip13u:3531": " rathena liṅgādityanayossāmānādhikaraṇyāya liṅgāditi pañcamī vyatyayena vyācaṣṭe - liṅganeti /",
    "GSP33bbdip13u:3532": " pautrāyaṇasyetyetat asyetyanuvṛttapadasya arthakathanam /",
    "GSP33bbdip13u:3533": " kṣatriyatvāvagaterityasya śucā'dravaṇādevāsya śūdratvaṃ na tu rūḍhyeti pūrveṇānvayaḥ /",
    "GSP33bbdip13u:3534": " caśabdo liṅgena ceti sambadhyate /",
    "GSP33bbdip13u:3535": " tena 'bahudāyī';",
    "GSP33bbdip13u:3536": " ityādivākyaśeṣoktaṃ liṅgaṃ samuccīyate /",
    "GSP33bbdip13u:3537": " liṅgasya śrutitaścaramatvena anekatvena ca prābalyasūcanāya vā caśabdaḥ /",
    "GSP33bbdip13u:3538": " evaṃ sūtre 'pi caśabdo bhinnakramaḥ uktaprayojanakaśca /",
    "GSP33bbdip13u:3539": " evaṃ ca rūḍhereva prābalye 'pyatra śrutānekaliṅgarūpabādhakāt śūdraśabdasya yogavṛttyaṅgīkāra eva yukta iti bhāvaḥ /",
    "GSP33bbdip13u:3540": " 'gardabhādaśvāyāṃ jātā aśvataryaḥ';",
    "GSP33bbdip13u:3541": " iti tattvapradīpe /",
    "GSP33bbdip13u:3542": " 'gardabhīṣu aśvairjātā asvataryaḥ';",
    "GSP33bbdip13u:3543": " iti vyāsatīrthīye /",
    "GSP33bbdip13u:3544": " tadyukto rathaḥ aśvatarīrathaḥ tava dakṣiṇātvena vartate ityarthaḥ /",
    "GSP33bbdip13u:3545": " raikvaṃ prati pautrāyaṇavākyametat /",
    "GSP33bbdip13u:3546": " rathastvaśvatarīyuktaścitra ityabhidhīyate / iti brāhme /",
    "GSP33bbdip13u:3547": " nanu śrutāvaśvatarīrathaśabdaprayogāt sūtre 'pi tathaiva prayoktavye kathaṃ sūtrakṛt",
    "GSP33bbdip13u:3548": " citrarathaśabdaṃ prāyuṅtetyāśaṅkya ubhayorarthaikyānna visaṃvāda ityāśayena tatrābhidhānamāha - ratha iti //",
    "GSP33bbdip13u:3549": " tuśabdo viśeṣārtho 'vadhāraṇe vā /",
    "GSP33bbdip13u:3550": " aśvatarīyukta eveti sambadhyate /",
    "GSP33bbdip13u:3551": " atra ratha iti vāstavaviśeṣoktireva,",
    "GSP33bbdip13u:3552": " na tu rathatvasyāpi śakyakoṭipraveśaḥ /",
    "GSP33bbdip13u:3553": " tathā ca sūtre rathatvaprakārakabodhāya rathaśabdaprayoga iti na tadvaiyarthyamiti dhyeyam iti brāhme uktatvāt na śrutisūtrayorvairūpyamityupaskāreṇānvayaḥ",
    "GSP33bbdip13u:3554": " yatra vedo rathastatra na vedo yatra no rathaḥ /",
    "GSP33bbdip13u:3555": " iti brahmavaivarte // 35 //",
    "GSP33bbdip13u:3556": " evaṃ sākṣādeva svābhāvikarathena pautrāyaṇasya kṣatriyatvaṃ prasādhitam /",
    "GSP33bbdip13u:3557": " svābhāvikarathitve 'sya varṇāvaratvaṃ kiṃ na syādityaprayojakatvamāśaṅkya maivam-āgantukasyāpi rathasya vedaṃ vināyogāt 'vedasya ca saṃskāreti vakṣyamāṇanyāyena śūdre 'yogāt';",
    "GSP33bbdip13u:3558": " rathamātreṇa vedānumānadvārā pautrāyaṇasya śūdratvābhāvasiddherityāśayena rathena vedānumāne vyabhicāraśaṅkāparihārāya āgamenobhayavyāptiṃ darśayati - yatreti /",
    "GSP33bbdip13u:3559": " 'tatra'; tatraivetyarthaḥ /",
    "GSP33bbdip13u:3560": " tena yatra vahniḥ tatraiva dhūma ityādāviva vedasya vyāpakatālābhaḥ/",
    "GSP33bbdip13u:3561": " ata eva vyatirekapradarśakāṃśe na veda iti vedabhāvasya prathamamuktiḥ/",
    "GSP33bbdip13u:3562": " smṛtau rathaśabdena āgantukasvābhāvikasādhāraṇarathamātrasya vivakṣitatvāt,",
    "GSP33bbdip13u:3563": " samavyāptyabhiprāyeṇa vā yatra veda ityuktiḥ /",
    "GSP33bbdip13u:3564": " ata eva ṭīkāyāṃ 'rathasya vedāvinābhāvāt';",
    "GSP33bbdip13u:3565": " iti rathasya vyāpyatvamuktvā 'vaidikatvamātre vidyamānaṃ rathitvam';",
    "GSP33bbdip13u:3566": " ityanena tasya vyāpakatvamuktam /",
    "GSP33bbdip13u:3567": " vastutastu - yatra rathastatra veda iti yojanāyāṃ nānupapattiḥ /",
    "GSP33bbdip13u:3568": " tathā ca anena vyāptiniścayāt na vyabhicāraśaṅketi yādṛśatādṛśarathamātreṇa vedānumānadvārā śūdratvābhāvaniścayānna pautrāyaṇasya vedabāhyavarṇāvaratvaṃ śaṅkyamiti bhāvaḥ /",
    "GSP33bbdip13u:3569": " etena pūrvapakṣiṇā śūdre 'pi vedāṅgīkārānna tena śūdratvābhāvasādhanaṃ yuktamitinirastaṃ,",
    "GSP33bbdip13u:3570": " tasyottarasūtre nirākariṣyamāṇatvāt /",
    "GSP33bbdip13u:3571": " na ca brāhmaṇādisādhāraṇarathitvenāsya vaidikatvaniścaye 'pi taddvārā aśūdratvasiddhāvapi kathaṃ kṣatriyatvaniścaya iti vācyam /",
    "GSP33bbdip13u:3572": " rathitvamātrasya vaidikatvavyāptatvoktyā svābhāvikarathitvasya vaidikaviśeṣakṣatriyatvavyāptatvenāpi smṛtyabhipretatvāt /",
    "GSP33bbdip13u:3573": " tasya ca kādācitkarathavati brāhmaṇādāvabhāvāttena sākṣādeva kṣatriyatvaniścayopapattiḥ /",
    "GSP33bbdip13u:3574": " na ca 'apalāyanaṃ ca śūdrasya';",
    "GSP33bbdip13u:3575": " ityanena prāptayoddhṛtvānyathānupapattyā śūdrasya rathitvapratītestatra vyabhicāra iti vācyam /",
    "GSP33bbdip13u:3576": " apalāyanena yoddhṛtvasya padātitayopapattyā rathitvānākṣepakatvāt /",
    "GSP33bbdip13u:3577": " brahmavaivarta ityasya uktatvādityadhyāhāreṇa nāsau śūdra ityanenānvayaḥ iti jñāyata iti śeṣaḥ anena - 'ādravaṇāt';",
    "GSP33bbdip13u:3578": " sambodhanādvā 'uttaratra';",
    "GSP33bbdip13u:3579": " 'ayamaśvatarīrathaḥ'; (chāṃ.4.2.2.)",
    "GSP33bbdip13u:3580": " itiśrutena 'caitrarathena liṅgāt';",
    "GSP33bbdip13u:3581": " liṅgena svābhāvikarathena liṅgena bahudāyitvādiliṅgena cāsya pautrāyaṇasya kṣatriyatvāvagateḥ /",
    "GSP33bbdip13u:3582": " asmāt bādhakāttadādravaṇānnimittādevāsya śūdratvam,",
    "GSP33bbdip13u:3583": " na tu jātyāsau śūdraḥ /",
    "GSP33bbdip13u:3584": " tathā rathena vedaniścayācca nāsau śūdra iti sūtrārtha ukto bhavati /",
    "GSP33bbdip13u:3585": " sū - oṃ //",
    "GSP33bbdip13u:3586": " saṃskāraparāmarśāttadabhāvābhilāpācca / BBs_1,3.36 /",
    "GSP33bbdip13u:3587": " // oṃ // 36 //",
    "GSP33bbdip13u:3588": " 'aṣṭavarṣaṃ brāhmaṇamupanayīta tamadhyāpayīta'; ()",
    "GSP33bbdip13u:3589": " ityadhyayanārthaṃ saṃskāraparāmarśāt /",
    "GSP33bbdip13u:3590": " yaduktaṃ rathitvaliṅgena pautrāyaṇasya kṣatriyatvāvagamāt,",
    "GSP33bbdip13u:3591": " na talliṅgena śūdrasya vedādhikārasiddhiriti /",
    "GSP33bbdip13u:3592": " na tadyuktaṃ - śūdrasyāpi rathitvasambhavāt /",
    "GSP33bbdip13u:3593": " na ca rathasya vedavyāpyatvācchūdre ca tadabhāvādrathasyāpyabhāva iti vācyam /",
    "GSP33bbdip13u:3594": " śūdre 'pi vedādhikārāṅgīkārādityāśaṅkāṃ pariharatsūtramupanyasyati - saṃskāreti //",
    "GSP33bbdip13u:3595": " atra 'aṣṭavarṣaṃ brāhmaṇamunayīta/",
    "GSP33bbdip13u:3596": " tamadhyāpayīta';",
    "GSP33bbdip13u:3597": " iti śrutau brāhmaṇasyaivādhyayane upanayanāpekṣā,",
    "GSP33bbdip13u:3598": " nānyeṣāmityāśaṅkāparihārāya pravṛttaṃ saṃskāraparāmarśādityaṃśaṃ vyācaṣṭe - aṣṭavarṣamiti /",
    "GSP33bbdip13u:3599": " upanayīteteyanantaram ityupanayanamuktveti śeṣaḥ /",
    "GSP33bbdip13u:3600": " 'tam'; upanītaṃ māṇavakamātma ācāryakaraṇakāmo 'dhyāpayītetyarthaḥ /",
    "GSP33bbdip13u:3601": " itiśabdānantaraṃ śrutāviti śeṣaḥ /",
    "GSP33bbdip13u:3602": " 'anyārthavacanaṃ parāmarśaḥ';",
    "GSP33bbdip13u:3603": " ityāśayena parāmarśapadaṃ vyācaṣṭe - adhyayanārthamiti //",
    "GSP33bbdip13u:3604": " adhyayanāṅgatayetyarthaḥ /",
    "GSP33bbdip13u:3605": " adhyāpanavākyasyāpi 'svādhyāyo 'dhyetavyaḥ'; (tai.ā.2.15.1.)",
    "GSP33bbdip13u:3606": " iti śrutyanurodhena jīvikārthādhyayanavidhiparatvāditi bhāvaḥ /",
    "GSP33bbdip13u:3607": " 'saṃskāraparāmarśāt';",
    "GSP33bbdip13u:3608": " upanayanākhyasaṃskāramātravacanādityarthaḥ /",
    "GSP33bbdip13u:3609": " tacchabdeneti śeṣaḥ /",
    "GSP33bbdip13u:3610": " na tu brāhmaṇaparāmarśa iti mātraśabdārthaḥ /",
    "GSP33bbdip13u:3611": " tathā ca noktaśaṅkāvakāśa iti bhāvaḥ /",
    "GSP33bbdip13u:3612": " kecittu - śrutigatabrāhmaṇaśabdo 'tra brahmāṇana yogyatraivarṇikapara ityāhuḥ /",
    "GSP33bbdip13u:3613": " taccintyam,",
    "GSP33bbdip13u:3614": " śaṅkāsamādhānānanuguṇatvāt /",
    "GSP33bbdip13u:3615": " kuta evaṃ kalpyata ityataḥ smṛtāvapyupanayanākhyadvitīyajanmavata eva sāraṇyaka vedādhyayanavidhānādityāśayena sūtre bhāṣye ca 'vedaḥ kṛtsno 'dhigantavyaḥ sarahasyo dvijanmanā';",
    "GSP33bbdip13u:3616": " iti smṛtisamuccayārthakaścaśabdaḥ prāyoji /",
    "GSP33bbdip13u:3617": " saḥ parāmarśādityanenānveti /",
    "GSP33bbdip13u:3618": " parāmarśāccetyanantaram adhyayanasya saṃskārasāpekṣatvāvagamāditi śeṣaḥ /",
    "GSP33bbdip13u:3619": " 'nāgnirna yajño na kriyā na saṃskāro na vratāniśūdrasya'; iti",
    "GSP33bbdip13u:3620": " paiṅgiśrutau saṃskārābhāvābhilāpācca /",
    "GSP33bbdip13u:3621": " nanvastvadhyayanasya upanayanasaṃskārasāpekṣatvaṃ,",
    "GSP33bbdip13u:3622": " tathāpi na śūdrasya vedādhyayanābhāvasiddhiḥ /",
    "GSP33bbdip13u:3623": " śūdrasyāpi saṃskārasambhavādityataḥ pravṛttaṃ 'tadabhāvābhilāpāt';",
    "GSP33bbdip13u:3624": " iti sūtrakhaṇḍaṃ vyācaṣṭe - nāgniriti //",
    "GSP33bbdip13u:3625": " abhilāpāt abhidhānāditi /",
    "GSP33bbdip13u:3626": " asya sūtre adhyāhṛtena 'na śūdrasya vedādhikāro,",
    "GSP33bbdip13u:3627": " na vā tadavinābhūtaṃ rathitvam';",
    "GSP33bbdip13u:3628": " iti sādhyenānvayaḥ /",
    "GSP33bbdip13u:3629": " 'agniḥ', śrautaḥsmārtaśca /",
    "GSP33bbdip13u:3630": " 'yajñaḥ'; agnihotrādiḥ,",
    "GSP33bbdip13u:3631": " daivapitryādiyajño vā /",
    "GSP33bbdip13u:3632": " 'kriyā'; sandhyāvandanādirūpā,",
    "GSP33bbdip13u:3633": " uttarakriyā vā /",
    "GSP33bbdip13u:3634": " saṃskāra upanayanādiḥ /",
    "GSP33bbdip13u:3635": " 'vratāni'; kṛcchracāndrāyaṇādīni //",
    "GSP33bbdip13u:3636": " uttamastrīṇāṃ tu na śūdravat /",
    "GSP33bbdip13u:3637": " 'sapatnīṃ me parādhama';",
    "GSP33bbdip13u:3638": " ityādiṣvadhikāradarśanāt /",
    "GSP33bbdip13u:3639": " nanvevaṃ saṃskārābhāvena vedānadhikāraśceduttamastrīṇāmapi tatprasaṅgaḥ /",
    "GSP33bbdip13u:3640": " saṃskārābhāve 'pi tāsāmadhikāre śūdrasyāpi tatprāptirityata āha - uttameti /",
    "GSP33bbdip13u:3641": " tuśabdo vedadraṣṭṛtvākhyaviśeṣadyotakaḥ /",
    "GSP33bbdip13u:3642": " 'saṃskārābhāvenābhāvaḥ';",
    "GSP33bbdip13u:3643": " ityākṛṣyate /",
    "GSP33bbdip13u:3644": " adhikārasyeti śeṣaḥ /",
    "GSP33bbdip13u:3645": " uttamānāṃ striya iti vigrahaḥ,",
    "GSP33bbdip13u:3646": " karmadhārayo vā /",
    "GSP33bbdip13u:3647": " tathā ca śacī yamīūrvaśyādyuttamastrīṇāṃ śūdravanna saṃskārābhāvena vedavidyādhikārasyābhāvo vaktavyaḥ /",
    "GSP33bbdip13u:3648": " kutaḥ? 'sapatnīṃ me parādhama';",
    "GSP33bbdip13u:3649": " (mantrapraśna 1.16.)",
    "GSP33bbdip13u:3650": " ityādividyāsu tāsāṃ taddraṣṭṛtvena adhikāradarśanāditi yojanā /",
    "GSP33bbdip13u:3651": " atra 'sapatnīm';",
    "GSP33bbdip13u:3652": " iti pratīkagrahaṇena 'sapatnīṃ me parādhama';",
    "GSP33bbdip13u:3653": " patiṃ me kevalaṃ kṛdhi,",
    "GSP33bbdip13u:3654": " 'uttarāhamuttara uttareduttarābhyaḥ';",
    "GSP33bbdip13u:3655": " iti samagravākyaṃ gṛhyate/",
    "GSP33bbdip13u:3656": " śacīvākyamidam /",
    "GSP33bbdip13u:3657": " he bhagavān 'me sapatnīṃ';",
    "GSP33bbdip13u:3658": " madanyāṃ matpatipāṇigṛhītīṃ 'parādhama'; parāṇuda /",
    "GSP33bbdip13u:3659": " mama patiṃ 'kevalaṃ';",
    "GSP33bbdip13u:3660": " mayyevāsaktaṃ kuru /",
    "GSP33bbdip13u:3661": " 'ahamuttarābhyaḥ';",
    "GSP33bbdip13u:3662": " saundaryeṇotkṛṣṭābhyaḥ madantarābhyo vā strībhyaḥ 'uttarā';",
    "GSP33bbdip13u:3663": " utkṛṣṭā satī 'uttaret';",
    "GSP33bbdip13u:3664": " priyottamaiva 'uttare';",
    "GSP33bbdip13u:3665": " sapatnīkleśāduttareyamiti śrutyarthaḥ /",
    "GSP33bbdip13u:3666": " ādipadena 'udatī paśyavaḥ soma ekebhyaḥ parvate, ()",
    "GSP33bbdip13u:3667": " udasau sūryo agāt'; (ṛ.10.159.1.)",
    "GSP33bbdip13u:3668": " ityādi devamātṛyamīpaulomyādidṛṣṭānāṃ grahaṇam /",
    "GSP33bbdip13u:3669": " saṃskārābhāvenābhāvastu sāmānyena //",
    "GSP33bbdip13u:3670": " tarhi saṃskārābhāvahetoruttamastrīṣu vyabhicārassyādityata āha - saṃskāreti //",
    "GSP33bbdip13u:3671": " abhāvo vedādhikārasya /",
    "GSP33bbdip13u:3672": " tuśabdaḥ pūrvoktanyāyasya sāmānyatvākhyaviśeṣadyotakaḥ /",
    "GSP33bbdip13u:3673": " ukta iti śeṣaḥ /",
    "GSP33bbdip13u:3674": " tathā ca saṃskārābhāvena hetunā yatsūtre vedādhikārasya abhāva uktaḥ saḥ 'sāmānyena';",
    "GSP33bbdip13u:3675": " sāmānyanyāyena sāpavādaniyamābhiprāyeṇaiva,",
    "GSP33bbdip13u:3676": " na tu nirapavādaniyamena /",
    "GSP33bbdip13u:3677": " ato nāpavādaviṣaye vyabhicāra ityarthaḥ /",
    "GSP33bbdip13u:3678": " sāmānyatvavacanena śūdrapratibandī mocitā /",
    "GSP33bbdip13u:3679": " tathā ca saṃskārābhāvena vedādhikārābhāva iti sāmānyavyāpteḥ śacyādiṣu vidyādhikāradarśanākhyāpavādakena bhaṅge 'pi na śūdrādāvapi tasya bhaṅgaḥ",
    "GSP33bbdip13u:3680": " tatra vedavidyādhikāre viśeṣapramāṇākhyāpavādakābhāvāditi bhāvaḥ /",
    "GSP33bbdip13u:3681": " asti ca tāsāṃ saṃskāraḥ -",
    "GSP33bbdip13u:3682": " strīṇāṃ pradānakarmaiva yathopanayanaṃ tathā / iti smṛteḥ // 36 //",
    "GSP33bbdip13u:3683": " evaṃ strīṇāṃ upanayanābhāve 'pi pūrvoktavyāpteḥ sāmānyatvena apavādasambhavādasti vedādhikāra ityuktam/",
    "GSP33bbdip13u:3684": " athopanayanākhyavidhyabhāve 'pi tatpratinidhisadbhāvācca astyadhikāra ityāha - asticeti /",
    "GSP33bbdip13u:3685": " caḥ adhikārasamuccaye /",
    "GSP33bbdip13u:3686": " 'tāsāṃ'; strīṇāṃ kuta etadityata āha - strīṇāmiti /",
    "GSP33bbdip13u:3687": " puṃsāmiti śeṣaḥ /",
    "GSP33bbdip13u:3688": " tathā ca puṃsāṃ yathā upanayanaṃ saṃskāraḥ,",
    "GSP33bbdip13u:3689": " tathā strīṇāṃ 'pradānakarmaiva';",
    "GSP33bbdip13u:3690": " vivāhakriyaiva saṃskāra iti vyāsasmṛtyarthaḥ /",
    "GSP33bbdip13u:3691": " smṛterityasya tāsāmityanenānvayaḥ /",
    "GSP33bbdip13u:3692": " iti jñāyata iti śeṣaḥ /",
    "GSP33bbdip13u:3693": " tathā ca uttamastrīṣviha hetūkṛtasya vidhipratinidhisādhāraṇasaṃskārasāmānyābhāvasyābhāvāt na vyabhicāra iti bhāvaḥ /",
    "GSP33bbdip13u:3694": " na ca saṃskāramātrasya vedādhikāraprayojakatve adhamastrīṇāmapi tadāpattiriti vācyam /",
    "GSP33bbdip13u:3695": " niṣedhābhāvasahitasyaiva tasya prayojakatvābhyupagamāt /",
    "GSP33bbdip13u:3696": " nanvevamuttamastrīṇāṃ saṃskārayuktatvādeva adhikāritvamiti noktanyāyabhaṅga iti vaktuṃ śakyatvāt,",
    "GSP33bbdip13u:3697": " kimarthaṃ tāsu saṃskārābhāvamaṅgīkṛtya uktanyāyasya sāpavādatvavacanamiti cet - na,",
    "GSP33bbdip13u:3698": " pradānādiśūnyatiryagādīnāmapi saṅgrahārthatvāt /",
    "GSP33bbdip13u:3699": " teṣāmapi 'ayamagne jaritā'; (ṛ.10.142. 1.)",
    "GSP33bbdip13u:3700": " ityādividyādhikāradarśanena apavādaviṣayatvāt /",
    "GSP33bbdip13u:3701": " anena - 'tamadhyāpayīta';",
    "GSP33bbdip13u:3702": " iti tacchabdena pūrvaprakṛtopanayanākhyasaṃskāramātrasya parāmarśādvedaḥ kṛtsna iti",
    "GSP33bbdip13u:3703": " smṛteścāsya śūdrasya tadabhāvābhilāpānnāgniriti śrutau saṃskārābhāvābhidhānāt na",
    "GSP33bbdip13u:3704": " tasya vedādhikāra iti sūtrārtha ukto bhavati /",
    "GSP33bbdip13u:3705": " sū - oṃ //",
    "GSP33bbdip13u:3706": " tadabhāvanirdhāraṇe ca pravṛtteḥ / BBs_1,3.37 /",
    "GSP33bbdip13u:3707": " // oṃ // 37 //",
    "GSP33bbdip13u:3708": " 'nāhametadveda bho yadgotrohamasmi'; (chāṃ.4.4.)",
    "GSP33bbdip13u:3709": " iti satyavacanena satyakāmasya śūdratvābhāvanirdhāraṇe hāridrumatasya 'naitadabrāhmaṇo vivaktumarhati'; (chāṃ.4.5.)",
    "GSP33bbdip13u:3710": " iti tatsaṃskāre pravṛtteśca // 37 //",
    "GSP33bbdip13u:3711": " nanu śūdre saṃskārābhāvena vedavidyādhikārābhāvoktiranupapannā /",
    "GSP33bbdip13u:3712": " 'śūdraṃ nopanayīta';",
    "GSP33bbdip13u:3713": " iti niṣedhābhāvena tasyāpi saṃskārasambhavāt /",
    "GSP33bbdip13u:3714": " 'nāgnirna yajñaḥ';",
    "GSP33bbdip13u:3715": " iti śrutau tu śūdrasya saṃskārābhāva evocyate na tu asau na kārya iti niṣidhyate /",
    "GSP33bbdip13u:3716": " ato na tadvirodho 'pītyāśaṅkāṃ pariharatsūtraṃ paṭhitvā vyācaṣṭe - tadabhāveti /",
    "GSP33bbdip13u:3717": " 'iti satyavacanena';",
    "GSP33bbdip13u:3718": " vāṅmanasayorekarūpayathārthavacanena tajjñāpitenārjaveneti yāvat /",
    "GSP33bbdip13u:3719": " 'satyakāmasya';",
    "GSP33bbdip13u:3720": " tadākhyasya ṛṣeḥ etacca pūrvatrottaratra ca sambadhyate /",
    "GSP33bbdip13u:3721": " 'satyavacanena satyakāmasya';",
    "GSP33bbdip13u:3722": " ityādinā sūtre tacchabdo vyastaḥ anekavibhaktikaḥ buddhyā vivicyāvartate ityuktaṃ bhavati /",
    "GSP33bbdip13u:3723": " śūdratvābhāvanirdhāraṇe cetyasya naitadbrāhmaṇa ityanena sambandhaḥ /",
    "GSP33bbdip13u:3724": " co 'vadhāraṇe /",
    "GSP33bbdip13u:3725": " śrutāvabrāhmaṇamātrasya anupanayanābhiprāyapratītestadanusāreṇa brāhmaṇatvābhāvetyanuktvā",
    "GSP33bbdip13u:3726": " śūdratvābhāveti tadabhāvapadavyākhyānena śrutau brāhmaṇaśabdo brahmāṇanayogyatraivarṇikapara ityuktaṃ bhavati /",
    "GSP33bbdip13u:3727": " etadvākyasya yadyayamabrāhmaṇaḥ śūdraḥsyāttarhmetatsatyavacanaṃ ārjavavacanaṃ vāṅmanasayoravairūpyeṇa vacanaṃ vivaktuṃ nārhediti vipakṣe tarkoktirūpatayā,",
    "GSP33bbdip13u:3728": " yo 'brāhmaṇaḥ sa evaṃ vaktuṃ nārhati satyavacanahīna iti vyatirekavyāptyuktirūpatayā vā śūdratvābhaāvanirṇāyakatvam /",
    "GSP33bbdip13u:3729": " haridrumato 'patyaṃ hāridrumataḥ gautamaḥ /",
    "GSP33bbdip13u:3730": " tasya pravṛtteriti /",
    "GSP33bbdip13u:3731": " asya na tadabhāva iti adhyāhṛtapadenānvayaḥ /",
    "GSP33bbdip13u:3732": " tathā cetthaṃ mahāvākyayojanā - satyakāmasya nāhametadvedeti satyavacanena naitadabrāhmaṇo",
    "GSP33bbdip13u:3733": " vivaktumarhatīti vyatirekavyāptijñānena bādhakatarkeṇa ca śūdratvābhāvanirdhāraṇe",
    "GSP33bbdip13u:3734": " satyeva tamanumāyaiva tasya satyakāmasyopanayanasaṃskāre 'hāridrumatasya';",
    "GSP33bbdip13u:3735": " gautamasya 'pravṛtteḥ';",
    "GSP33bbdip13u:3736": " pravṛttatvāt na śūdrasya tadabhāvaḥ saṃskāraniṣedhābhāva iti /",
    "GSP33bbdip13u:3737": " co hetusamuccaye /",
    "GSP33bbdip13u:3738": " anena - sūtre taditi vyastaṃ luptavibhaktikaṃ padaṃ samastaṃ ca tantreṇopāttam /",
    "GSP33bbdip13u:3739": " caśabdo 'vadhāraṇe bhinnakrameṇa,",
    "GSP33bbdip13u:3740": " na kevalaṃ śūdrasya saṃskārābhāvaḥ śrutimātrāt,",
    "GSP33bbdip13u:3741": " kintu saṃskāraniṣedhajñāpakaliṅgācceti samuccaye ca /",
    "GSP33bbdip13u:3742": " netyasti /",
    "GSP33bbdip13u:3743": " tadabhāva ityanuṣajyate /",
    "GSP33bbdip13u:3744": " tathā ca 'tasya';",
    "GSP33bbdip13u:3745": " satyakāmasya 'tena';",
    "GSP33bbdip13u:3746": " satyavacanena manovākkāyakarmaṇāṃ avaiparītyamārjavaṃ tadeva satyatvaṃ tādṛśavacanena tena jñāpitena ṛjutveneti yāvat /",
    "GSP33bbdip13u:3747": " naitadabrāhmaṇo vivaktumarhatīti vyatirekavyāptiṃ bādhakatarkaṃ copanyasya 'tadabhāvanirdhāraṇe ca';",
    "GSP33bbdip13u:3748": " tasya śūdratvābhāvanirṇaye satyeva tadabhāvamanumāyaiva 'samidhaṃ somyāharopa tvāneṣye'; (chāṃ. 4.4.5.)",
    "GSP33bbdip13u:3749": " iti tasya tasminnupanayanasaṃskāre tasya gautamasya pravṛtterdarśanācca na śūdrasya tadabhāvaḥ saṃskāraniṣedhābhāvaḥ /",
    "GSP33bbdip13u:3750": " śūdrasya upanayananiṣedhābhāve kathamayaṃ tadabhāvanirdhāraṇe satyeva pravarteta,",
    "GSP33bbdip13u:3751": " te jñāyate niṣedho 'stīti bhāva iti sūtrārtha ukto bhavati /",
    "GSP33bbdip13u:3752": " chāndogye hītthamākhyāyikā - satyakāmo nāma ṛṣiḥ jabālākhyaṃ mātaramupetyovāca /",
    "GSP33bbdip13u:3753": " kimiti? ahaṃ vedādhyayanārtham ācāryamupagaccheyaṃ tatrādhyayanasyopanayanasaṃskārasāpekṣatvāt upanayanaṃ vinā te māṃ nādhyāpayeyuḥ,",
    "GSP33bbdip13u:3754": " upanayanaṃ ca gotrādyavacane na kuryuḥ ato 'haṃ kiṃ gotro 'smi tadvadeti /",
    "GSP33bbdip13u:3755": " evamuktā jabālā svaputraṃ satyakāmamabravīt - he tāta tvaṃ yadgotro 'sītyetat nāhaṃ vedeti /",
    "GSP33bbdip13u:3756": " evamuktaḥ satyakāmo gautamamupetyovāca /",
    "GSP33bbdip13u:3757": " kimiti? he bhagavan brahmacaryārthaṃ tvāmupeyamiti /",
    "GSP33bbdip13u:3758": " evamukto gautamaḥ he somya tvaṃ kiṃgotro 'si?",
    "GSP33bbdip13u:3759": " tadvadetyuvāca /",
    "GSP33bbdip13u:3760": " evamuktassatyakāmaḥ punargautamaṃ pratyāha - nāhametadveda bho iti /",
    "GSP33bbdip13u:3761": " bho bhagavan pūjya gautama ahaṃ yadgotro 'smītyetat vedyaṃ 'na veda';",
    "GSP33bbdip13u:3762": " na jānāmītyarthaḥ /",
    "GSP33bbdip13u:3763": " evaṃ satyakāmasya satyavacanenārjavaṃ jñātvā punastaṃ pratyuvāca /",
    "GSP33bbdip13u:3764": " naitadityādi /",
    "GSP33bbdip13u:3765": " atra brāhmaṇaśabdo brahmāṇanayogyatraivarṇikaparaḥ /",
    "GSP33bbdip13u:3766": " 'ārjavaṃ brāhmaṇe sākṣāt śūdro 'nārjavalakṣaṇaḥ';",
    "GSP33bbdip13u:3767": " itiśrutivyākhyānarūpāyāṃ smṛtau brāhmaṇapratiyogitvena śūdrasyopādānāt /",
    "GSP33bbdip13u:3768": " tathā ca 'etat';",
    "GSP33bbdip13u:3769": " ārjavasaṃyuktavacanam 'abrāhmaṇaḥ';",
    "GSP33bbdip13u:3770": " traivarṇiketaraḥśūdro 'vivaktuṃ';",
    "GSP33bbdip13u:3771": " sarvathā vaktuṃ 'nārhati'; na yogyaḥ /",
    "GSP33bbdip13u:3772": " atastvamevaṃ vadan brāhmaṇa evāsi,",
    "GSP33bbdip13u:3773": " ato he somya samidhamupahara tvāmupaneṣya iti /",
    "GSP33bbdip13u:3774": " sū - oṃ //",
    "GSP33bbdip13u:3775": " śravaṇādhyayanārthapratiṣedhātsmṛteśca / BBs_1,3.38 /",
    "GSP33bbdip13u:3776": " // oṃ // 38 //",
    "GSP33bbdip13u:3777": " 'śravaṇe trapujatubhyāṃ śrotraparipūraṇam /",
    "GSP33bbdip13u:3778": " adhyayane jihvācchedaḥ /",
    "GSP33bbdip13u:3779": " arthāvadhāraṇe hṛdayavidāraṇam';",
    "GSP33bbdip13u:3780": " (gautamadharma. 12.4..7.)",
    "GSP33bbdip13u:3781": " iti pratiṣedhāt /",
    "GSP33bbdip13u:3782": " nanvaviśeṣādityuktarītyā śūdrasyāpi viśiṣṭabuddhyādimattvena adhikāraḥ siddhyet /",
    "GSP33bbdip13u:3783": " anyathā tena devatādyadhikārasiddhirapi na syāditi śaṅkāṃ pariharatsūtramupanyasya vyācaṣṭe - śravaṇeti /",
    "GSP33bbdip13u:3784": " sūtre 'arthāvadhāraṇe';",
    "GSP33bbdip13u:3785": " iti śrutyanusārādarthaśabdaḥ tadavadhāraṇaparaḥ /",
    "GSP33bbdip13u:3786": " tathā ca 'śravaṇe trapujatubhyām';",
    "GSP33bbdip13u:3787": " iti śrutau śūdrasya vedaśravaṇādhyayanārthāvadhāraṇānāṃ pratiṣiddhatvādityarthaḥ /",
    "GSP33bbdip13u:3788": " asya na tadabhāva ityanuṣaktasādhyenānvayaḥ /",
    "GSP33bbdip13u:3789": " adhyayananiṣedhābhāva iti tadarthaḥ /",
    "GSP33bbdip13u:3790": " tathā cāniṣiddhatve sati viśiṣṭabuddhyādimattvasyaiva vedādhikāraprayojakatvenāṅgīkṛtatvāt tasya ca śūdre abhāvānna tasya devaprativandyā vedādhikāro vācya iti bhāvaḥ /",
    "GSP33bbdip13u:3791": " śūdreṇa vedaśravaṇe kṛte sati drutābhyāṃ trapujatubhyāṃ vaṅgalākṣābhyāṃ tatkarṇavivaraparipūraṇaṃ rājabhaṭaiḥ kāryamiti śrutyarthaḥ /",
    "GSP33bbdip13u:3792": " śiṣṭaḥ sugamaḥ /",
    "GSP33bbdip13u:3793": " nāgnirna yajñaśśūdrasya tathaivādhyayanaṃ kutaḥ /",
    "GSP33bbdip13u:3794": " kevalaiva tu śuśrūṣā trivarṇānāṃ vidhīyate //",
    "GSP33bbdip13u:3795": " iti smṛteśca /",
    "GSP33bbdip13u:3796": " śrutau śūdreṇa śravaṇe kṛte ityanuktervarṇabāhyaviṣayeyaṃ śrutiḥ kiṃ na syādityāśaṅkānivṛtyarthaṃ sūtre smṛteścetyuktaṃ,",
    "GSP33bbdip13u:3797": " tāṃ smṛtimudāharati - neti /",
    "GSP33bbdip13u:3798": " yathā 'śūdrasya';",
    "GSP33bbdip13u:3799": " śūdreṇa nāgnissavathā ādhātavyaḥ pañcavidho yajño 'pi nānuṣṭheyaḥ /",
    "GSP33bbdip13u:3800": " tathādhyayanaṃ kutaḥ bhavet na kuto 'pi /",
    "GSP33bbdip13u:3801": " tarhi tenānuṣṭheyaṃ paralokasādhanaṃ kimiti pṛcchati - tu kintviti /",
    "GSP33bbdip13u:3802": " uttaramāha - kevalaiveti /",
    "GSP33bbdip13u:3803": " bhṛtirahitetyarthaḥ /",
    "GSP33bbdip13u:3804": " trayaśca te varṇāśca trivarṇāḥ,",
    "GSP33bbdip13u:3805": " teṣāṃ brahmakṣatriyavaiśyānāmityarthaḥ /",
    "GSP33bbdip13u:3806": " 'śuśrūṣā'; paricaryaiveti sambandhaḥ /",
    "GSP33bbdip13u:3807": " vidhīyate /",
    "GSP33bbdip13u:3808": " kāryatveneti śeṣaḥ /",
    "GSP33bbdip13u:3809": " iti smṛterityasya śūdrasyaivādhyayananiṣedhāvagamāt na tadabhāva ityadhyāhṛtenānvayaḥ /",
    "GSP33bbdip13u:3810": " tathā ca spaṣṭasmṛtibalāt śruterapi śūdraviṣayatvameveti bhāvaḥ /",
    "GSP33bbdip13u:3811": " vidurādīnāṃ tu utpannajñānatvātkaścidviśeṣaḥ // 38 //",
    "GSP33bbdip13u:3812": " // iti apaśūdrādhikaraṇam // 9 //",
    "GSP33bbdip13u:3813": " nanu śūdrasya vedārthāvadhāraṇāderniṣiddhatve kathaṃ vidurādīnāṃ vaidikārthāvadhāraṇamasti /",
    "GSP33bbdip13u:3814": " evaṃ saṃskārarahitānāṃ vedānadhikāre kathaṃ kṣatriyaḥ saṃskārarahitaḥ karṇaḥ nikhilāḥ śrutīradhijagau /",
    "GSP33bbdip13u:3815": " na ca vācyamasāvapavādaviṣaya iti /",
    "GSP33bbdip13u:3816": " avihitopanayanatve sati niṣiddhādhyayanānāṃ uttamastrītiryagādīnāmevāpavādaviṣayatvena niṣiddhādhyayanānāṃ śūdrāṇāṃ atadviṣayatvādityata āha - vidurādīnāmiti /",
    "GSP33bbdip13u:3817": " ādipadena dharmavyādhādayo gṛhyante /",
    "GSP33bbdip13u:3818": " tuśabdo viśeṣārthaḥ /",
    "GSP33bbdip13u:3819": " tamevāha - utpannajñātvāditi /",
    "GSP33bbdip13u:3820": " janmāntara eva vedātparamparayotpannamaparokṣajñānaṃ yeṣāṃ te tathoktāsteṣāṃ bhāvastattvam /",
    "GSP33bbdip13u:3821": " tasmāt 'kaścit';",
    "GSP33bbdip13u:3822": " asādhāraṇaḥ itaraśūdrādibhyo vyāvṛtto viśeṣaḥ teṣvastītyarthaḥ /",
    "GSP33bbdip13u:3823": " yata iti śeṣaḥ /",
    "GSP33bbdip13u:3824": " ato na 'nāgniḥ';",
    "GSP33bbdip13u:3825": " ityādiniṣedhaviṣayatvaṃ teṣāṃ,",
    "GSP33bbdip13u:3826": " kintu apavādaviṣayatvameveti na tatpratibandyetaraśūdrāṇāṃ vedādhikāraḥ śaṅkya iti bhāvaḥ /",
    "GSP33bbdip13u:3827": " sūtrārthastu - śūdrasya śravaṇe 'trapujatubhyām';",
    "GSP33bbdip13u:3828": " iti vedaśravaṇādhyayanārthāvadhāraṇapratiṣedhakaśruteḥ 'nāgnirna yajñaḥ';",
    "GSP33bbdip13u:3829": " iti spaṣṭaṃ śūdrasyaiva vedādhyayananiṣedhakasmṛteśca na tasya tadabhāvo vedādhyayananiṣedhābhāva iti /",
    "GSP33bbdip13u:3830": " // iti apaśūdrādhikaraṇam // 9 //",
    "GSP33bbdip13u:3831": " // 10. kampanādhikaraṇam //",
    "GSP33bbdip13u:3832": " yadidaṃ kiñca jagatsarvaṃ prāṇa ejati nissṛtam /",
    "GSP33bbdip13u:3833": " mahadbhayaṃ vajramudyataṃ ya etadviduramṛtāste bhavanti / (kaṭha.2.3.2.)",
    "GSP33bbdip13u:3834": " ityudyatavajrajñānānmokṣaḥ śrūyate iti /",
    "GSP33bbdip13u:3835": " atrādhikaraṇe vajranāma samanvīyate /",
    "GSP33bbdip13u:3836": " śrutyādisaṅgatiṃ viṣayādikaṃ sūcayati - yadidamiti //",
    "GSP33bbdip13u:3837": " atra traivarṇikānāṃ vedāt brahmajñānaṃ mokṣadamiti pūrvoktamayuktam /",
    "GSP33bbdip13u:3838": " yato 'yadidam';",
    "GSP33bbdip13u:3839": " iti śrutau udyatavajrajñānāt mokṣaḥ śrūyata iti vākyopaskāreṇa yojanā /",
    "GSP33bbdip13u:3840": " anena pūrvādhikaraṇe traivarṇikānāṃ vedāt brahmajñānaṃ mokṣadamiti yadabhipretaṃ tasya cānandamayādhikaraṇe 'netaraḥ';",
    "GSP33bbdip13u:3841": " ityanenoktasya mokṣajanakajñānaviṣayatvasya viṣṇoranyatrākṣepāt tenāsya ākṣepikī saṅgatiruktā bhavati /",
    "GSP33bbdip13u:3842": " vajraśabdo viṣaya iti sūcitam /",
    "GSP33bbdip13u:3843": " vajraśruteḥ kuliśe rūḍhibalāt tathā 'udyatāyudhadordaṇḍāḥ';",
    "GSP33bbdip13u:3844": " ityādismṛtau 'tenendro vajramudayacchat'; ()",
    "GSP33bbdip13u:3845": " iti śrutau ca āyudhe prasiddhodyatatvaliṅgabalāccendrāyudhamevedaṃ vajramiti sayuktikapūrvapakṣaḥ sūcitaḥ /",
    "GSP33bbdip13u:3846": " śrutau prāṇa iti saptamyantaṃ padam /",
    "GSP33bbdip13u:3847": " sthitamitiśeṣaḥ /",
    "GSP33bbdip13u:3848": " prāṇa ityasya nimittasaptamītvaṃ vā vibhaktivipariṇāmaṃ vā āśritya āvṛttyā nissṛtamityanenāpi sambandhaḥ /",
    "GSP33bbdip13u:3849": " yadityasyāvṛttiradhyāhāro vā /",
    "GSP33bbdip13u:3850": " yaditiśravaṇāt taditi labhyate /",
    "GSP33bbdip13u:3851": " tathā cāyaṃ siddhānte śrutyarthaḥ - 'yatkiñca';",
    "GSP33bbdip13u:3852": " yatkiñcit dṛṣṭaṃ śrutaṃ yatsarvaṃ jagat 'prāṇe';",
    "GSP33bbdip13u:3853": " prāṇanānnimittāt prāṇaśabdavācye harau sthitaṃ prāṇānnissṛtaṃ tato jātaṃ ca taditaṃ sarvaṃ jagat 'yasmādejati';",
    "GSP33bbdip13u:3854": " yatpreraṇayā ceṣṭate tanmahanīyatvāt pūjyatvāt 'mahat';",
    "GSP33bbdip13u:3855": " bhīṣayatīti bhayaṃ duṣṭānāṃ bhayaṅkaram 'udyataṃ';",
    "GSP33bbdip13u:3856": " sarvaprayatnavat 'udyatatvaṃ ca prayatnavattvam';",
    "GSP33bbdip13u:3857": " utpūrvasya yamestadarthatvāt,",
    "GSP33bbdip13u:3858": " iti candrikokteḥ /",
    "GSP33bbdip13u:3859": " yatīprayatna ityasyedaṃ rūpam,",
    "GSP33bbdip13u:3860": " ucchabda utkarṣavācītyapi kecit /",
    "GSP33bbdip13u:3861": " 'vajraṃ'; doṣavarjanāt apriyavarjanādvā tacchabdavācyam /",
    "GSP33bbdip13u:3862": " etadye 'viduḥ';",
    "GSP33bbdip13u:3863": " aparokṣato jānanti te 'amṛtāḥ';",
    "GSP33bbdip13u:3864": " muktāḥ bhavantīti /",
    "GSP33bbdip13u:3865": " yadvā - prāṇa iti prathamāntaṃ padaṃ tathā ca prāṇo mukhyaprāṇaḥ /",
    "GSP33bbdip13u:3866": " idaṃ dṛṣṭaṃ kiñcānyacchrutaṃ sarvaṃ jagacca yasmānnissṛtaṃ yasmādejati ca tadetadvajraṃ ye vidurityarthaḥ /",
    "GSP33bbdip13u:3867": " athavā - yadityasyāvṛttistatra prathamasya jagadviśeṣaṇatvaṃ,",
    "GSP33bbdip13u:3868": " dvitīyasya mukhyaprāṇaparatvam,",
    "GSP33bbdip13u:3869": " tṛtīyasya vajraparatvam /",
    "GSP33bbdip13u:3870": " sa iti labhyate /",
    "GSP33bbdip13u:3871": " tasya prathamāntaprāṇapadenānvayaḥ /",
    "GSP33bbdip13u:3872": " tathā ca yatkiñcijjagatsarvaṃ yadyasmānnissṛtaṃ sa mukhyaprāṇaḥ /",
    "GSP33bbdip13u:3873": " yasmādejati tadvajraṃ ye vidurityarthaḥ /",
    "GSP33bbdip13u:3874": " atra prathamavyākhyāne mukhyaprāṇasya jagadantargatatvena bhagavatpreryatvaṃ dvitīye jagatsāmyena,",
    "GSP33bbdip13u:3875": " tṛtīye tu mukhyaprāṇasyaiva sākṣādbhagavatpreryatvaṃ jagatastu mukhyaprāṇapreryatvamiti bhedaḥ /",
    "GSP33bbdip13u:3876": " pūrvapakṣī tu indrāyudhameva vajrapadenoktam /",
    "GSP33bbdip13u:3877": " udyatatvamudyamanakarmatvaṃ tasyaiva liṅgamiti manyate //",
    "GSP33bbdip13u:3878": " ato 'bravīt -",
    "GSP33bbdip13u:3879": " sū - oṃ //",
    "GSP33bbdip13u:3880": " kampanāt / BBs_1,3.39 /",
    "GSP33bbdip13u:3881": " // oṃ // 39 //",
    "GSP33bbdip13u:3882": " 'ejati'; iti kampanavacanādudyatavajro bhagavāneva /",
    "GSP33bbdip13u:3883": " siddhāntayatsūtramavatārya vyācaṣṭe - ata iti //",
    "GSP33bbdip13u:3884": " 'kampanavacanāt';",
    "GSP33bbdip13u:3885": " ityetadrūpāt sarvajagacceṣṭakatvavacanādityarthaḥ /",
    "GSP33bbdip13u:3886": " yadvā - kampanasya mukhyaprāṇasya ejatītikampanavacanācceṣṭakatvokterityarthaḥ /",
    "GSP33bbdip13u:3887": " vacanādityanena kampanapadaṃ tadvacanaparamityuktaṃ bhavati /",
    "GSP33bbdip13u:3888": " na ca śrutau vākyabhedāṅgīkāre kampakatvaṃ vajre nocyata iti vācyam /",
    "GSP33bbdip13u:3889": " kampakatvanimittabhayaṅkaratvasya vajre abhidhānādvākyabhedāyogāt /",
    "GSP33bbdip13u:3890": " udyatavajra iti sūtre śeṣoktiḥ samanvayasūtrādanuvṛttasya tadityasyoddeśyavajrapadānusārātprāṇapadānusārādvā bhagavāniti vyākhyānaṃ kṛtam /",
    "GSP33bbdip13u:3891": " sāvadhāraṇaṃ caitat /",
    "GSP33bbdip13u:3892": " tena tuśabdārtho darśitaḥ /",
    "GSP33bbdip13u:3893": " yadyapi vajro bhagavānevetyetāvadeva vaktavyaṃ,",
    "GSP33bbdip13u:3894": " na tūdyata iti vajraviśeṣaṇamapi /",
    "GSP33bbdip13u:3895": " tathāpi pūrvapakṣyuktodyatatvaliṅgasya prayatnavattvarūpodyatatvārthatayā sāvakāśatvajñāpanāya udyatetyuktam /",
    "GSP33bbdip13u:3896": " 'ko hyevānyātkaḥ prāṇyāt /",
    "GSP33bbdip13u:3897": " yadeṣa ākāśa ānando na syāt'; (tai.2.7.)",
    "GSP33bbdip13u:3898": " iti hi śrutiḥ /",
    "GSP33bbdip13u:3899": " nanu śrutiliṅgābhyāṃ pūrvapakṣite kathaṃ liṅgamātreṇa nirṇaya ityato liṅgasya niravakāśatvādevetyāśayena",
    "GSP33bbdip13u:3900": " śruteḥ prathamadvitīyavyākhyānānusāreṇa vajre śrutasya prāṇataditarasādhāraṇyena",
    "GSP33bbdip13u:3901": " sāmānyato jagacceṣṭakatvaliṅgasya viṣṇoranyatraniravakāśatvaṃ śrutyā darśayati - kohīti /",
    "GSP33bbdip13u:3902": " hiśabdo hetau yata ityarthe prasiddhau vā /",
    "GSP33bbdip13u:3903": " astīti śeṣaḥ /",
    "GSP33bbdip13u:3904": " ato liṅgasya nānyatra sāvakāśatvaṃ śaṅkyamiti vākyaśeṣaḥ /",
    "GSP33bbdip13u:3905": " 'prāṇasya prāṇamuta cakṣuṣaścakṣuḥ'; (bṛ. 6.4.18.) iti ca /",
    "GSP33bbdip13u:3906": " yadā sāmānyataḥ sarvajagacceṣṭakatvameva viṣṇvekaniṣṭhaṃ tadā kimu vaktavyaṃ śruteḥ",
    "GSP33bbdip13u:3907": " tṛtīyavyākhyānarītyā vajre śrutasya sarvajagatpravartakaprāṇaceṣṭakatvaliṅgasya viṣṇvekaniṣṭhatvaṃ",
    "GSP33bbdip13u:3908": " jagacceṣṭakatvasya sarvathānyatrāyogāditi bhāvena tatra śrutiṃ darśayati - prāṇasyeti /",
    "GSP33bbdip13u:3909": " co yasmādityarthe /",
    "GSP33bbdip13u:3910": " pūrvaśrutisamuccaye vā /",
    "GSP33bbdip13u:3911": " śrutirityanuṣajyate /",
    "GSP33bbdip13u:3912": " uktaliṅgasya anyatra niravakāśatvaṃ jñāpayatīti vākyaśeṣaḥ /",
    "GSP33bbdip13u:3913": " yadvā - yat jagatpravartakaprāṇaceṣṭakatvādiliṅgaṃ kampanādityanena abhisaṃhitaṃ,",
    "GSP33bbdip13u:3914": " tasya viṣṇuniṣṭhatvāsiddhiparihārāya tatra śrutiṃ pramāṇayati - prāṇasyeti /",
    "GSP33bbdip13u:3915": " 'prāṇasya'; sarvaceṣṭakamukhyaprāṇasya 'prāṇaṃ';",
    "GSP33bbdip13u:3916": " prakṛṣṭaceṣṭakatvarūpaprāṇatvapradam 'uta';",
    "GSP33bbdip13u:3917": " tathā 'cakṣuṣaścakṣuḥ';",
    "GSP33bbdip13u:3918": " darśanakaraṇatvarūpacakṣuṣṭvapradaṃ paramātmānaṃ ye viduste brahma 'nicikyuḥ';",
    "GSP33bbdip13u:3919": " prāpnuyuriti vājasaneya śrutyarthaḥ /",
    "GSP33bbdip13u:3920": " nabhasvato 'pi sarvāssyuḥ ceṣṭā bhagavato hareḥ /",
    "GSP33bbdip13u:3921": " kimutānyasya jagato yasya ceṣṭā nabhasvataḥ //",
    "GSP33bbdip13u:3922": " iti ca skānde /",
    "GSP33bbdip13u:3923": " śruteḥ prathamavyākhyāyāmapi kaimutyavyaktikaraṇāya śrutyuktaprāṇaceṣṭakatvaṃ hetūkṛtya pravṛttāṃ smṛtimāha - nabhasvata iti //",
    "GSP33bbdip13u:3924": " 'api'; jagatprerakasyāpi 'nabhasvato';",
    "GSP33bbdip13u:3925": " vāyoryadā sarvāḥ ceṣṭāḥ 'bhagavato';",
    "GSP33bbdip13u:3926": " jñānādiguṇapūrṇāddharerbhavanti /",
    "GSP33bbdip13u:3927": " tadā kimutānyasya preryasya vāyubhinnasya jagataśceṣṭā harerbhavantīti vaktavyam /",
    "GSP33bbdip13u:3928": " kuta etat? yato yasya jagataḥ ceṣṭā nabhasvato na bhavantyata iti vacanārthaḥ /",
    "GSP33bbdip13u:3929": " skānda ityanantaramuktamiti śeṣaḥ /",
    "GSP33bbdip13u:3930": " ato 'pi liṅgasya nānyatrāvakāśa iti bhāvaḥ /",
    "GSP33bbdip13u:3931": " cakraṃ caṅkramaṇādeṣa varjanādvajramucyate /",
    "GSP33bbdip13u:3932": " khaṇḍanātsvaṅga evaiṣa hetināmā svayaṃ hariḥ /",
    "GSP33bbdip13u:3933": " iti brahmāvaivarte // 39 //",
    "GSP33bbdip13u:3934": " // iti kampanādhikaraṇam // 10 //",
    "GSP33bbdip13u:3935": " nanūdyatatvaliṅgasya viṣṇau sāvakāśatve 'pi vajraśruterniravakāśatvātsvabhāvataḥ",
    "GSP33bbdip13u:3936": " prabalatvācca kathaṃ niravakāśenāpi sarvaceṣṭakatvaliṅgena vajro viṣṇureveti nirṇaya",
    "GSP33bbdip13u:3937": " ityataḥ śruterniravakāśatvasyaiva asiddherityāśayena pūrvapakṣyabhimatavajraśruterapi",
    "GSP33bbdip13u:3938": " viṣṇāvavakāśaṃ smṛtyā darśayati - cakramiti /",
    "GSP33bbdip13u:3939": " 'eṣaḥ'; bhagavān 'caṅkramaṇāt';",
    "GSP33bbdip13u:3940": " saṃsāre jīvaparibhrāmakatvāt cakram /",
    "GSP33bbdip13u:3941": " yathoktaṃ tattvapradīpe - caṅkrāmayatīti cakramiti /",
    "GSP33bbdip13u:3942": " evaṃ 'varjanāt';",
    "GSP33bbdip13u:3943": " daityairdūrādeva varjyate,",
    "GSP33bbdip13u:3944": " na sanmukhīkriyate iti,",
    "GSP33bbdip13u:3945": " sattarkadīpāvalīrītyā duṣṭairvarjyatvāt,",
    "GSP33bbdip13u:3946": " sarvadoṣavarjanādvā vajramityucyate /",
    "GSP33bbdip13u:3947": " 'khaṇḍanāt'; duṣṭāṅgacchedanāt damanācca khaḍga eṣa ityarthaḥ /",
    "GSP33bbdip13u:3948": " evaśabdena tadabhedo vyāvartyate /",
    "GSP33bbdip13u:3949": " tataḥ kim, eṣa iti ca kaḥ ityata āha - hetīti /",
    "GSP33bbdip13u:3950": " evaṃ hariḥ 'svayaṃ';",
    "GSP33bbdip13u:3951": " sākṣāt anyasambandhamantareṇa 'hetināmā';",
    "GSP33bbdip13u:3952": " hetīnāṃ cakrādisarvāyudhānāṃ yāni nāmāni mukhyavācyatayā tadvānityarthaḥ /",
    "GSP33bbdip13u:3953": " hetīti sāmānyagrahaṇena bhāṣye vajrapadamanyasyāpyupalakṣakamityuktaṃ bhavati/",
    "GSP33bbdip13u:3954": " brahmavaivarta ityanantaram uktamiti śeṣaḥ /",
    "GSP33bbdip13u:3955": " ato na śrutivirodho 'pīti bhāvaḥ /",
    "GSP33bbdip13u:3956": " 'ucyate hetināmā';",
    "GSP33bbdip13u:3957": " ityanena vajrādiśabdānāṃ viṣṇau vidvadrūḍhirapyastīti sūcitam /",
    "GSP33bbdip13u:3958": " tena varjanādityuktayogasya rūḍherdairbalyāt ayoga iti nirastam/",
    "GSP33bbdip13u:3959": " na caivaṃ kāṭhakabhāṣye - vajravadbhayadaṃ ceti vajraśabdasya viṣṇau gauṇatvoktivirodha iti vācyam /",
    "GSP33bbdip13u:3960": " tatra tadvākyasya yathākathañcit brahmaparatvasiddhirityatraiva tātparyāt /",
    "GSP33bbdip13u:3961": " brahmaparatvasya gauṇyāpi siddheḥ gauṇatve tātparyābhāvāt /",
    "GSP33bbdip13u:3962": " atra tu samanvayasūtrapratijñātamukhyārthatvāya tātparyato yogarūḍhyorevoktatvāt /",
    "GSP33bbdip13u:3963": " sūtrārthastu spaṣṭaḥ /",
    "GSP33bbdip13u:3964": " // iti kampanādhikaraṇam // 10 //",
    "GSP33bbdip13u:3965": " // 11. jyotiradhikaraṇam //",
    "GSP33bbdip13u:3966": " hṛdaya āhitaṃ jyotiḥ paramātmetyuktam /",
    "GSP33bbdip13u:3967": " tatra 'yo 'yaṃ vijñānamayaḥ prāṇeṣu hṛdyantarjotiḥ puruṣaḥ'; (bṛ. 6.3.7.) iti /",
    "GSP33bbdip13u:3968": " atra 'ubhau lokāvanusañcarati'; (bṛ.6.3.7.)",
    "GSP33bbdip13u:3969": " iti vacanājjīva iti pratīyate iti /",
    "GSP33bbdip13u:3970": " atrādhikaraṇe ubhayatraprasiddhajyotirnāma samanvīyate /",
    "GSP33bbdip13u:3971": " śrutyādisaṅgatiṃ viṣayādikaṃ ca darśayati - hṛdaya iti /",
    "GSP33bbdip13u:3972": " yaddhṛdaye 'āhitaṃ';",
    "GSP33bbdip13u:3973": " nihitaṃ jyotiḥ tacchabdavācyaṃ sa paramātmeti jyotirnaye abhihitamityarthaḥ /",
    "GSP33bbdip13u:3974": " tataḥ kimityata āha - tatreti jyotirviṣaya ityarthaḥ /",
    "GSP33bbdip13u:3975": " itiśabdātparaṃ śrūyata iti śeṣaḥ /",
    "GSP33bbdip13u:3976": " tato 'pi kimityata āha - atreti /",
    "GSP33bbdip13u:3977": " etadvākya ityarthaḥ /",
    "GSP33bbdip13u:3978": " śrutaṃ jyotirityanuṣajyate /",
    "GSP33bbdip13u:3979": " tathā cātra śrutaṃ jyotiḥ tacchabdavācyo jñānātmako jīva eveti pratīyate /",
    "GSP33bbdip13u:3980": " kutaḥ? 'sasamānassannubhau lokāvanusañcarati';",
    "GSP33bbdip13u:3981": " itivacanāt ityādijīvaliṅgābhidhāyakavākyaśeṣāditi yojanā /",
    "GSP33bbdip13u:3982": " anena 'hṛdyantarjyotiḥ';",
    "GSP33bbdip13u:3983": " iti vājasaneyavākyoktajyotiṣo viṣṇutvākṣepamukhena pūrvoktasyāpi tadākṣepāttenāsyākṣepikī saṅgatiḥ uktā bhavati /",
    "GSP33bbdip13u:3984": " vājasaneyoktaṃ jyotirviṣayaḥ,",
    "GSP33bbdip13u:3985": " jīva evedaṃ jyotiriti pūrvapakṣaśca sūcitaḥ /",
    "GSP33bbdip13u:3986": " vājasaneyake hi ayaṃ puruṣaḥ 'kiṃjyotiḥ';",
    "GSP33bbdip13u:3987": " kiṃjñānasādhanaḥ jīvasya jñānasādhanaṃ kimiti janakena pṛṣṭo yājñyavalkyaḥ 'ādityajyotissamrāḍiti hovāca'; (bṛ. 6.3.2.)",
    "GSP33bbdip13u:3988": " ityanena he 'samrāṭ';",
    "GSP33bbdip13u:3989": " sārvabhauma janakarāja ādityākhyajñānasādhanako 'yaṃ puruṣa ityuvāca /",
    "GSP33bbdip13u:3990": " evaṃkrameṇa praśnottarābhyāṃ jāgraddaśāyāmādityacandrāgnivācāṃ madhye pūrvapūrvāstamaye",
    "GSP33bbdip13u:3991": " uttarottarajyotiṣṭvaṃ jīvasyābhidhāya punaḥ suptisvapnayorādityādiṣu caturṣvastamiteṣu",
    "GSP33bbdip13u:3992": " 'kiṃjyotirayaṃ puruṣaḥ'; (bṛ.6.3.2.)",
    "GSP33bbdip13u:3993": " iti janakena pṛṣṭo yājñavalkyaḥ 'ātmaivāsya jyotirbhavati';",
    "GSP33bbdip13u:3994": " iti tayorjīvasya svaprakāśaparamātmajyotiṣṭvamuktvā punaḥ 'katam ātmā'; (bṛ.6.3.7.)",
    "GSP33bbdip13u:3995": " iti jyotiṣṭvenokta ātmā katamaḥ kīdṛśa iti pṛṣṭo 'yo 'yam';",
    "GSP33bbdip13u:3996": " ityanena jīvadehendriyādiviviktaḥ paramātmetyuttaramāhetyuktam /",
    "GSP33bbdip13u:3997": " yo 'vijñānamayo';",
    "GSP33bbdip13u:3998": " vijñānapūrṇaḥ 'prāṇeṣu';",
    "GSP33bbdip13u:3999": " indriyeṣu antaḥ hṛdyantaśca niyantṛtvena vartamāno 'jyotiḥ';",
    "GSP33bbdip13u:4000": " jīvasya buddhyādidyotakaḥ 'puruṣaḥ';",
    "GSP33bbdip13u:4001": " pūrṇaṣaḍguṇo'sti /",
    "GSP33bbdip13u:4002": " so 'yamātmetyarthaḥ /",
    "GSP33bbdip13u:4003": " tasya mahimānamāha - sa iti /",
    "GSP33bbdip13u:4004": " 'saḥ'; ātmā paramātmā 'samānaḥ';",
    "GSP33bbdip13u:4005": " avikāraḥ sadaikarūpaḥ san 'ubhau lokau';",
    "GSP33bbdip13u:4006": " bhūlokadyulokau jāgratsuṣuptī vā pratijīvamādāya tamanusañcaratītyarthaḥ /",
    "GSP33bbdip13u:4007": " pūrvapakṣī tu,",
    "GSP33bbdip13u:4008": " ātmapadaṃ sa iti padaṃ ca jīvaparaṃ ubhayalokasañcaraṇamapi karmādhīnaṃ vivakṣitaṃ,",
    "GSP33bbdip13u:4009": " tacca liṅgaṃ karmavaśāttasyaiveti manyate /",
    "GSP33bbdip13u:4010": " ata ucyate -",
    "GSP33bbdip13u:4011": " sū - oṃ //",
    "GSP33bbdip13u:4012": " jyotirdarśanāt / BBs_1,3.40 /",
    "GSP33bbdip13u:4013": " // oṃ // 40 //",
    "GSP33bbdip13u:4014": " 'viṣṇureva jyotirviṣṇurevātmā viṣṇureva brahma viṣṇureva",
    "GSP33bbdip13u:4015": " balaṃ viṣṇureva yaśo viṣṇurevānandaḥ';",
    "GSP33bbdip13u:4016": " iti darśanāccaturvedaśikhāyām /",
    "GSP33bbdip13u:4017": " jyotirviṣṇureva /",
    "GSP33bbdip13u:4018": " siddhāntayatsūtramavatārya darśanapadoktaśrutyudāharaṇapūrvakaṃ vyācaṣṭe - ata iti /",
    "GSP33bbdip13u:4019": " 'viṣṇureva jyotiḥ.... viṣṇurevānandaḥ';",
    "GSP33bbdip13u:4020": " iti caturvedaśikhāyāmiti 'darśanāt';",
    "GSP33bbdip13u:4021": " viṣṇureva mukhyato jyotiśśabdita iti uktatvāt 'jyotiḥ';",
    "GSP33bbdip13u:4022": " tacchabdavācyo viṣṇureva,",
    "GSP33bbdip13u:4023": " na jīva ityarthaḥ /",
    "GSP33bbdip13u:4024": " viṣṇurevetyanena tattvityanuvṛttasya arthaḥ uktaḥ /",
    "GSP33bbdip13u:4025": " śrutyarthastu spaṣṭaḥ /",
    "GSP33bbdip13u:4026": " viśeṣastu - balaṃ balapradaḥ /",
    "GSP33bbdip13u:4027": " 'sa vai balaṃ balināṃ cāpareṣām';",
    "GSP33bbdip13u:4028": " iti ca bhāgavate /",
    "GSP33bbdip13u:4029": " viṣṇureva yaśaḥ 'tasya nāma mahadyaśaḥ'; (mahānā.1.10.)",
    "GSP33bbdip13u:4030": " iti śrutiriti tattvapradīpe abhihitam /",
    "GSP33bbdip13u:4031": " brahmādiśabdavajjyotiśśabdo 'pi viṣṇvekaniṣṭha iti jñāpanāya samagravākyodāharaṇam /",
    "GSP33bbdip13u:4032": " ata eva śrutāvevakāraḥ /",
    "GSP33bbdip13u:4033": " 'prājñenātmanā anvārūḍha utsarjadyāti'; (bṛ.6.3.35.)",
    "GSP33bbdip13u:4034": " iti vacanāt tasyāpi lokasañcaraṇamastyeva // 40 //",
    "GSP33bbdip13u:4035": " // iti jyotiradhikaraṇam // 11 //",
    "GSP33bbdip13u:4036": " jyotirviṣṇuścettarhyubhayalokasaśraṇaliṅgavirodha iti śaṅkāmapi sautradarśanapadoktaśrutyā pariharati - prājñeneti //",
    "GSP33bbdip13u:4037": " 'iti vacanāt';",
    "GSP33bbdip13u:4038": " iti vājasaneyaśrutivākyāt 'tasyāpi';",
    "GSP33bbdip13u:4039": " paramātmano 'pi lokasañcaraṇamastyevetyarthaḥ /",
    "GSP33bbdip13u:4040": " na kevalaṃ jīvasyetyaperarthaḥ /",
    "GSP33bbdip13u:4041": " na tadabhāva ityevaśabdārthaḥ /",
    "GSP33bbdip13u:4042": " tathā ca liṅgaṃ sāvakāśamiti na tadvirodha iti bhāvaḥ /",
    "GSP33bbdip13u:4043": " śārīra ātmā jīvo maraṇakāle 'prājñena';",
    "GSP33bbdip13u:4044": " prakarṣeṇa āsamantāt jñena prajña eva prājñaḥ,",
    "GSP33bbdip13u:4045": " tena vā paramātmanā 'anvārūḍhaḥ';",
    "GSP33bbdip13u:4046": " adhiṣṭhito jīvamāruhya gacchati bhagavāniti bṛhadbhāṣyokteḥ tadvāhanabhūtaḥ 'utsarjat';",
    "GSP33bbdip13u:4047": " prāktanadehamutsṛjan dehāntaraṃ lokāntaraṃ ca 'yāti';",
    "GSP33bbdip13u:4048": " gacchatīti vājasaneyaśrutyarthaḥ /",
    "GSP33bbdip13u:4049": " sūtrārthastu spaṣṭaḥ /",
    "GSP33bbdip13u:4050": " // iti jyotiradhikaraṇam // 11 //",
    "GSP33bbdip13u:4051": " // 12. ākāśādhikaraṇam //",
    "GSP33bbdip13u:4052": " sarvādhāratvaṃ viṣṇoruktam /",
    "GSP33bbdip13u:4053": " tacca 'ākāśo vai nāma",
    "GSP33bbdip13u:4054": " nāmarūpayornirvahitā'; (chāṃ.8.14.1.)",
    "GSP33bbdip13u:4055": " ityatrākāśasya",
    "GSP33bbdip13u:4056": " pratīyate / vaināmeti prasiddhopadeśāt /",
    "GSP33bbdip13u:4057": " prasiddhākāśaścāṅgīkartavya iti /",
    "GSP33bbdip13u:4058": " atra ubhayatraprasiddhamākāśanāma brahmāṇi samanvīyate /",
    "GSP33bbdip13u:4059": " śrutyādisaṅgatiṃ viṣayādikaṃ ca darśayati - sarvādhāratvamiti /",
    "GSP33bbdip13u:4060": " dyubhvādyadhikaraṇa iti śeṣaḥ /",
    "GSP33bbdip13u:4061": " tataḥ kimityata āha - tacceti /",
    "GSP33bbdip13u:4062": " co 'vadhāraṇe /",
    "GSP33bbdip13u:4063": " 'ityatra'; ityevaṃrūpe chandogavākya ityarthaḥ /",
    "GSP33bbdip13u:4064": " anenātratyākāśaśabdasya viṣṇvanyatvaparatvoktimukhena pūrvoktasarvādhāratvasyāpi anyaniṣṭhatvākṣepāttenāsyākṣepikī saṅgatiruktā bhavati /",
    "GSP33bbdip13u:4065": " chandogaśrutyukta ākāśākhyo viṣayaśca sūcitaḥ /",
    "GSP33bbdip13u:4066": " sayuktikaṃ pūrvapakṣaṃ darśayati - vaināmeti //",
    "GSP33bbdip13u:4067": " sa iti śeṣaḥ /",
    "GSP33bbdip13u:4068": " co 'vadhāraṇe /",
    "GSP33bbdip13u:4069": " tathā ca chandogyaśrutyuktaḥ ākāśaḥ prasiddhaḥ sākṣisiddhaḥ avyākṛtākāśa evāṅgīkāryaḥ /",
    "GSP33bbdip13u:4070": " kutaḥ? ākāśapadena vaināmeti nipātadvayadyotitaprasiddhimadarthasyopadeśāt uktatvādityarthaḥ /",
    "GSP33bbdip13u:4071": " kecittu - 'sattarkadīpāvalyāṃ prasiddho bhūtākāśa evāṅgīkāryaḥ';",
    "GSP33bbdip13u:4072": " iti vacanāt avakāśasyāpi nāmarūpavattvāditi candrikākṛdabhipretaṃ ṭīkāpāṭhamāśritya",
    "GSP33bbdip13u:4073": " ākāśaśabdapravṛttinimittamavakāśatvaṃ bhūte niravadhikamiti sudhokteratrāvakāśaśabditaṃ",
    "GSP33bbdip13u:4074": " bhūtameva pūrvapakṣaviṣayaityāhuḥ /",
    "GSP33bbdip13u:4075": " śrutau vai nāmeti nipātadvayaṃ prasiddhau /",
    "GSP33bbdip13u:4076": " 'nāma'; vācakaśabdaprapañcaḥ rūpapadena prākṛtarūpāntarbhāvitārthaprapañcamātramucyate /",
    "GSP33bbdip13u:4077": " tathā ca ākāśo 'nāmarūpayoḥ';",
    "GSP33bbdip13u:4078": " śabdārthaprapañcayoḥ 'nirvahitā';",
    "GSP33bbdip13u:4079": " nirvoḍhā āśrayaḥ kartācetyarthaḥ /",
    "GSP33bbdip13u:4080": " 'te'; nirvāhyatayā prakṛte nāmarūpe 'antarā'; bhedena /",
    "GSP33bbdip13u:4081": " yaditi nāmarūpaprapañcādbhinnaṃ yadastīti yāvat /",
    "GSP33bbdip13u:4082": " yadvā - tacchabdena vācyaprapañcāntarbhūtaṃ nīlādirūpaṃ vācakaṃ nāma ca gṛhyate/",
    "GSP33bbdip13u:4083": " tathā ca 'te'; nāmarūpe 'antarā';",
    "GSP33bbdip13u:4084": " vinā tadrahitamiti yāvat /",
    "GSP33bbdip13u:4085": " sākalyena nāmavācyaṃ prākṛtarūparahitaṃ ca yadvartate tadbrahmetyarthaḥ /",
    "GSP33bbdip13u:4086": " yadvā - 'te'; nāmirūpiṇām 'antarā';",
    "GSP33bbdip13u:4087": " bhedena yadastītyarthaḥ /",
    "GSP33bbdip13u:4088": " yathoktaṃ tattvapradīpe - nāmi ca rūpi ca yannabhavati tadbrahmeti /",
    "GSP33bbdip13u:4089": " ata ucyate -",
    "GSP33bbdip13u:4090": " sū - oṃ //",
    "GSP33bbdip13u:4091": " ākāśo'rthāntaratvādivyapadeśāt / BBs_1,3.41 /",
    "GSP33bbdip13u:4092": " // oṃ // 41 //",
    "GSP33bbdip13u:4093": " 'te yadantarā tadbrahma'; (chāṃ. 8.14.1.)",
    "GSP33bbdip13u:4094": " ityarthāntaratvādivyapadeśādākāśo harireva /",
    "GSP33bbdip13u:4095": " siddhāntayatsūtramavatārya vyācaṣṭe - ata iti /",
    "GSP33bbdip13u:4096": " ityarthāntaratvādivyapadeśāditi /",
    "GSP33bbdip13u:4097": " sūtre bhāṣye ca padārthatvabodhāyārthaśabdaḥ /",
    "GSP33bbdip13u:4098": " śrutyanusārādantaraśabdaḥ /",
    "GSP33bbdip13u:4099": " tābhyāmiti śeṣaḥ /",
    "GSP33bbdip13u:4100": " tathā ca tābhyāṃ nāmarūpābhyāṃ anyaḥ arthaḥ arthāntaraṃ yadvā tābhyāṃ vilakṣaṇaḥ arthaḥ arthāntaraḥ tasya bhāvastattvam /",
    "GSP33bbdip13u:4101": " nāmarūpaprapañcabhinnatvaṃ vā prākṛtanāmarūparāhityaṃ vā /",
    "GSP33bbdip13u:4102": " nāmarūparāhityākhyārthāntaratvavyapadeśādityarthaḥ /",
    "GSP33bbdip13u:4103": " ādipadena brahmatvaṃ gṛhyate /",
    "GSP33bbdip13u:4104": " yadvā - nirapekṣayoreva nāmarūparāhityayorākāśasya brahmatvasādhakatvāt arthāntarapadena rūparāhityaṃ ādipadena nāmarāhityaṃ ca gṛhyate/",
    "GSP33bbdip13u:4105": " tathā ca evaṃrūpārthāntaratvādyukterityarthaḥ /",
    "GSP33bbdip13u:4106": " 'ākāśaḥ'; chāndogye śruto 'yamākāśastacchabdavācyaḥ /",
    "GSP33bbdip13u:4107": " samanvayasūtrādanuvṛttasya tattvityasyārthamāha - harireveti //",
    "GSP33bbdip13u:4108": " anena - ayamākāśo harireva /",
    "GSP33bbdip13u:4109": " kutaḥ? asya arthāntaratvādivyapadeśāt 'te yadantarā';",
    "GSP33bbdip13u:4110": " iti nāmarūparāhityākhyavilakṣaṇārthatvokteḥ,",
    "GSP33bbdip13u:4111": " brahmatvokteśceti sūtrārtha ukto bhavati /",
    "GSP33bbdip13u:4112": " 'avarṇam'; 'yato vāco nivartante'; (tai. 2.4.)",
    "GSP33bbdip13u:4113": " ityādiśrutestasyaiva hi tallakṣaṇam /",
    "GSP33bbdip13u:4114": " ākāśe śrutena nāmarūpatvādiliṅgena kuto viṣṇutvaniścaya ityatastasya tanniṣṭhatvāditibhāvena tatra pramāṇatayā ātharvaṇīṃ śrutimāha - avarṇamiti",
    "GSP33bbdip13u:4115": " prākṛtaśuklādivarṇarahitaṃ tadbhinnaṃ vetyarthaḥ /",
    "GSP33bbdip13u:4116": " yadvā avarṇaṃ na varṇyaṃ 'nāpivarṇātmakam';",
    "GSP33bbdip13u:4117": " ityarthaḥ 'yataḥ'; iti śrutiḥ /",
    "GSP33bbdip13u:4118": " 'yato'; brahmaṇo 'vāco';",
    "GSP33bbdip13u:4119": " nāmāni 'nivartante';",
    "GSP33bbdip13u:4120": " ityanāmatvoktiparatayā vyākhyeyā /",
    "GSP33bbdip13u:4121": " ādiśabdāt 'aśabdamasparśamarūpam'; (kaṭha. 1.3.15.)",
    "GSP33bbdip13u:4122": " ityādiśrutirgṛhyate /",
    "GSP33bbdip13u:4123": " ityādiśruterityasya tasya viṣṇoretadarūpatvādikaṃ lakṣaṇamasādhāraṇadharma iti jñāyate ityadhyāhāreṇānvayaḥ /",
    "GSP33bbdip13u:4124": " hi yasmāttasmāt na liṅgasya vyadhikaraṇāsiddhiriti bhāvaḥ /",
    "GSP33bbdip13u:4125": " tasyaivetyevakāreṇa vyabhicāraśaṅkāpi nirastā /",
    "GSP33bbdip13u:4126": " yadyapi 'yataḥ';",
    "GSP33bbdip13u:4127": " ityanāmatvaśrutireva prathamamudāhartavyā,",
    "GSP33bbdip13u:4128": " 'te yadantarā';",
    "GSP33bbdip13u:4129": " iti nāmarāhityasyaiva prathamamuktatvāt /",
    "GSP33bbdip13u:4130": " na tu 'avarṇam';",
    "GSP33bbdip13u:4131": " ityarūpaśrutiḥ /",
    "GSP33bbdip13u:4132": " tathāpi vācakasya nāmno vācyāpekṣayāprādhānyāt vācyasyaiva pradhānatvādvācyaprapañcāntargatarūparāhityaśrutireva prathamamudāhṛtetyadoṣaḥ /",
    "GSP33bbdip13u:4133": " anāmā so 'prasiddhatvādarūpo bhūtavarjanāt / iti brāhme // 41 //",
    "GSP33bbdip13u:4134": " // iti ākāśādhikaraṇam // 12 //",
    "GSP33bbdip13u:4135": " nanu harernāmarūparāhityaṃ nopapadyate,",
    "GSP33bbdip13u:4136": " sarvaśabdavācyatvāt rukmavarṇādirūpavattvācca /",
    "GSP33bbdip13u:4137": " anyathār ikṣateḥ rūpopanyāsāccetyuktavirodhāpātādityata āha - anāmeti /",
    "GSP33bbdip13u:4138": " 'saḥ'; hariḥ 'aprasiddhatvāt';",
    "GSP33bbdip13u:4139": " sākalyena svātmano 'nyena śabdādināpramitatvānnimittādanāmetyucyata ityarthaḥ /",
    "GSP33bbdip13u:4140": " na caivamākāśaśabdavācyasya prasiddhibodhakanipātadvayavirodha iti vācyam /",
    "GSP33bbdip13u:4141": " nipātabodhyaprasiddheḥ vidheyabhūtanirvoḍhṛtvānvayitvena pūrvapakṣirītyā uddeśyākāśānvayitvābhāvāt /",
    "GSP33bbdip13u:4142": " nirvoḍhṛtvasya ca lokaprasiddhatvābhāve 'pi 'eko dādhāra';",
    "GSP33bbdip13u:4143": " ityādiśrutiprasiddhatvāt /",
    "GSP33bbdip13u:4144": " tasya cāprasiddhatvādityanenāniṣiddhatvāt /",
    "GSP33bbdip13u:4145": " 'bhūtavarjanāt';",
    "GSP33bbdip13u:4146": " bhautikadehaśūnyatvāttādṛśarūparāhityādvā arūpa ityarthaḥ /",
    "GSP33bbdip13u:4147": " iti brāhme ityasyoktatvāt noktavirodha ityadhyāhṛtenānvayaḥ /",
    "GSP33bbdip13u:4148": " // iti ākāśādhikaraṇam // 12 //",
    "GSP33bbdip13u:4149": " // 13. suṣuptyadhikaraṇam //",
    "GSP33bbdip13u:4150": " asaṅgatvaṃ paramātmana uktam /",
    "GSP33bbdip13u:4151": " tacca 'sa yattatra kiñcitpaśyananvāgatastena bhavatyasaṅgo hyayaṃ puruṣaḥ'; (bṛ.6.3.15.)",
    "GSP33bbdip13u:4152": " iti svapnādidraṣṭuḥ pratīyate /",
    "GSP33bbdip13u:4153": " atrādhikaraṇe svapnādidraṣṭṛtvaliṅgaṃ brahmaṇi samanvīyate /",
    "GSP33bbdip13u:4154": " śrutyādisaṅgatiṃ viṣayādikaṃ ca sūcayati - asaṅgatvamiti /",
    "GSP33bbdip13u:4155": " akṣaranayodāhṛte 'agandhamarasam';",
    "GSP33bbdip13u:4156": " iti vājasaneyavākye paramātmano asaṅgatvamuktamityarthaḥ /",
    "GSP33bbdip13u:4157": " tataḥ kimityata āha - tacceti /",
    "GSP33bbdip13u:4158": " co 'vadhāraṇe /",
    "GSP33bbdip13u:4159": " itīti evaṃrūpe vājasaneyavākya ityarthaḥ /",
    "GSP33bbdip13u:4160": " anena svāpnādidraṣṭṛttvasya anyaniṣṭhatvākṣepamukhena pūrvoktāsaṅgatvasyāpyanyaniṣṭhatvākṣepāt,",
    "GSP33bbdip13u:4161": " akṣaranayenāsya ākṣepikī saṅgatissūcitā/",
    "GSP33bbdip13u:4162": " svapnādidraṣṭṛtvākhyo viṣayaśca sūcitaḥ /",
    "GSP33bbdip13u:4163": " sa ca jīvaḥ prasiddheriti /",
    "GSP33bbdip13u:4164": " tataḥ kimityataḥ sayuktikaṃ pūrvapakṣayati - sa ceti /",
    "GSP33bbdip13u:4165": " co 'vadhāraṇe /",
    "GSP33bbdip13u:4166": " 'saḥ'; svapnādidraṣṭā /",
    "GSP33bbdip13u:4167": " jīva eva bhavet /",
    "GSP33bbdip13u:4168": " kutaḥ taddraṣṭṛtvasya loke jīva eva prasiddhatvādityarthaḥ /",
    "GSP33bbdip13u:4169": " siddhānte śrutau 'saḥ';",
    "GSP33bbdip13u:4170": " iti tacchabdena 'sa vā eṣa etasmin samprasāde ratvā caritvā dṛṣṭvaiva puṇyaṃ ca pāpaṃ ca punaḥ pratinyāyaṃ prati yonyā dravati svapnāyaiva'; (bṛ. 6.3.15.)",
    "GSP33bbdip13u:4171": " iti pūrvavākye prakṛtaḥ paramātmā parāmṛśyate /",
    "GSP33bbdip13u:4172": " vaiśabdaḥ prasiddhau /",
    "GSP33bbdip13u:4173": " samyakprasīdati jīvo 'syāmiti samprasādaḥ suptiḥ /",
    "GSP33bbdip13u:4174": " tathā ca sa paramātmā 'samprasāde';",
    "GSP33bbdip13u:4175": " suptau 'ratvā';",
    "GSP33bbdip13u:4176": " ramaṇaṃ kṛtvā jīvagataṃ puṇyaṃ ca pāpaṃ ca dṛṣṭvaiva na tvanubhūya 'caritvā';",
    "GSP33bbdip13u:4177": " sañcaritvā 'pratinyāyam';",
    "GSP33bbdip13u:4178": " avasthāntaraṃ pravartanīyamiti nyāyamanusṛtya yadvā tattatkarmanusṛtya 'pratiyoni';",
    "GSP33bbdip13u:4179": " pratidehaṃ sarvadeheṣu yadvā pratiyoni tattanmārgamanusṛtya 'punaḥ';",
    "GSP33bbdip13u:4180": " 'svāpnāyaiva';",
    "GSP33bbdip13u:4181": " jīvasya svapnaprāptaye eva 'ādravati';",
    "GSP33bbdip13u:4182": " kaṇṭhadeśamāgacchati /",
    "GSP33bbdip13u:4183": " 'saḥ'; paramātmā 'tatra';",
    "GSP33bbdip13u:4184": " svāpnāvasthāyāṃ yatkiñcidaniṣṭaṃ paśyati 'tena';",
    "GSP33bbdip13u:4185": " tatkṛtapāpaphalena duḥkhena 'ananvāgataḥ';",
    "GSP33bbdip13u:4186": " asaṃspṛṣṭo bhavati /",
    "GSP33bbdip13u:4187": " tatra hetuḥ - asaṅga iti /",
    "GSP33bbdip13u:4188": " hi yasmādayaṃ puruṣaḥ 'asaṅgaḥ';",
    "GSP33bbdip13u:4189": " tatkṛtapāpaphalasaṃsargaśūnyaḥ pramitaḥ,",
    "GSP33bbdip13u:4190": " tasmādityarthaḥ /",
    "GSP33bbdip13u:4191": " pūrvapakṣī tu śrautatacchabdena jīvaṃ gṛhītvā sarvaṃ vākyaṃ jīvaparatayā vyākhyāti /",
    "GSP33bbdip13u:4192": " ato vakti -",
    "GSP33bbdip13u:4193": " sū - oṃ //",
    "GSP33bbdip13u:4194": " suṣuptyutkrāntyor bhedena / BBs_1,3.42 /",
    "GSP33bbdip13u:4195": " // oṃ // 42 //",
    "GSP33bbdip13u:4196": " 'prājñenātmanā sampariṣvakto na bāhyaṃ kiñcana veda nāntaram';",
    "GSP33bbdip13u:4197": " (bṛ.6.3.21.) 'prājñenātmanā anvārūḍha utsarjadyāti';",
    "GSP33bbdip13u:4198": " (bṛ. 6.3.35.) iti bhedavyapadeśānnajīvaḥ para evāsaṅgaḥ //",
    "GSP33bbdip13u:4199": " siddhāntayatsūtramavatārya vyācaṣṭe - ata iti /",
    "GSP33bbdip13u:4200": " 'vakti'; samādhatte /",
    "GSP33bbdip13u:4201": " svapnādidraṣṭṛtvaṃ tasyaivetyatrāpi sambadhyate /",
    "GSP33bbdip13u:4202": " tena sūtre uddeśyavidheyapratipattyartham anuvṛttāvṛttasya tacchabdasya vipariṇāmassūcitaḥ /",
    "GSP33bbdip13u:4203": " tacchabdena gṛhītasyāpi samanvetavyaliṅgasya spaṣṭapratipattyarthaṃ svaśabdena nirdeśaḥ /",
    "GSP33bbdip13u:4204": " itiśabdānantaraṃ suṣuptīti sautrapadaṃ saṃyojyam /",
    "GSP33bbdip13u:4205": " vyapadeśāditi buddhyā vivicya pūrvasmādanuṣaktaṃ padam /",
    "GSP33bbdip13u:4206": " asaṅga ityapi hetusūcanāya sūtre adhyāhṛtaṃ padam /",
    "GSP33bbdip13u:4207": " jīvaḥ para ityanena suṣuptyutkrāntipadaṃ tatprakaraṇalakṣakamapi jīvaparamātmaparamapītyuktaṃ bhavati /",
    "GSP33bbdip13u:4208": " tathātve suṣuptiśabdaḥ kartari ktinnantaḥ /",
    "GSP33bbdip13u:4209": " utkrāntiśabdaḥ dehādutkrāmayitṛparaḥ tathā cetthaṃ yojanā - svapnādidraṣṭṛtvaṃ tasya paramātmana eva bhavet na jīvasya /",
    "GSP33bbdip13u:4210": " kutaḥ? yato 'sāvasaṅgaḥ śrutaḥ /",
    "GSP33bbdip13u:4211": " na ca svapnādidraṣṭuḥ asaṅgatvaśravaṇe 'pi kuto 'yaṃ viṣṇuriti vācyam /",
    "GSP33bbdip13u:4212": " yato 'yamasaṅgaḥ karmābaddhatvāt paraḥ paramātmaiva na jīvaḥ /",
    "GSP33bbdip13u:4213": " tathā ca liṅgasya niravakāśatvāt nāprayojakatvaṃ śaṅkyamiti bhāvaḥ /",
    "GSP33bbdip13u:4214": " na ca jīve 'pir iśvarabhedena asaṅgatvoktiḥ sambhavatīti vācyam /",
    "GSP33bbdip13u:4215": " prājñenetyādisuṣuptyutkrāntiprakaraṇadvayagatavākyayorasaṅgātsvapnādidraṣṭurḥ iśvarājjīvasya bhedavyapadeśāditi/",
    "GSP33bbdip13u:4216": " prājñeneti śrutyudāharaṇena sūtre suṣuptipadaṃ mokṣasyāpi grāhakaṃ,",
    "GSP33bbdip13u:4217": " tenāyaṃ bhedo vyāvahārika iti śaṅkānirāso 'pi bhavati/",
    "GSP33bbdip13u:4218": " suṣuptyutkrāntipadena ca tatprakaraṇaṃ lakṣyata ityuktaṃ bhavati /",
    "GSP33bbdip13u:4219": " utkrāntipadaṃ ca jīvasya dehādutkramaṇarūpamaraṇavāci /",
    "GSP33bbdip13u:4220": " śrutau prājñaśabdaḥ svārthikāṇantaḥ /",
    "GSP33bbdip13u:4221": " tathā ca 'prājñena';",
    "GSP33bbdip13u:4222": " sarvajñena paramātmanā 'sampariṣvaktaḥ';",
    "GSP33bbdip13u:4223": " samāśliṣṭaḥ supto muktaśca dehādbāhyamāntaraṃ ca kiñcana viṣayādikaṃ na vedeti prathamavākyārthaḥ /",
    "GSP33bbdip13u:4224": " dvitīyārthastu - prāktanādhikaraṇe 'bhihitaḥ /",
    "GSP33bbdip13u:4225": " svapnādidraṣṭṛtvaṃ ca sarvajñatvāttasyaiva yujyate // 42 //",
    "GSP33bbdip13u:4226": " // iti suṣuptyadhikaraṇam // 13 //",
    "GSP33bbdip13u:4227": " nanu kathamaśarīrasya svāpnādidarśanaṃ yuktaṃ syādityata āha - svapnādīti /",
    "GSP33bbdip13u:4228": " caśabdaḥ samuccaye /",
    "GSP33bbdip13u:4229": " apyarthe vā /",
    "GSP33bbdip13u:4230": " ādipadena jīvagatāvasthā gṛhyate /",
    "GSP33bbdip13u:4231": " tathā ca na kevalamasaṅgatvaṃ karmābaddhatvāt parasyaiva yujyate,",
    "GSP33bbdip13u:4232": " kintu svāpnādidraṣṭṛtvaṃ ca 'tasyaiva';",
    "GSP33bbdip13u:4233": " paramātmana eva jīvādapi mukhyato yujyate /",
    "GSP33bbdip13u:4234": " ataḥ tasyaiva tadvacanaṃ yujyate na jīvasya/",
    "GSP33bbdip13u:4235": " kutaḥ? tasyaiva 'sarvajñatvāt';",
    "GSP33bbdip13u:4236": " satyāśeṣārthajñatvāt svapnapadārthānāṃ jīvagatāvasthāyāśca satyatāyā vakṣyamāṇatvāditi bhāvaḥ /",
    "GSP33bbdip13u:4237": " na cāśarīratvaliṅgaṃ bādhakaṃ,",
    "GSP33bbdip13u:4238": " yato 'tra tasyaiva ciccharīrakasyaiva svapnādidraṣṭṛtvamucyate /",
    "GSP33bbdip13u:4239": " na ca 'dṛṣṭvaiva puṇyaṃ ca pāpaṃ ca'; (bṛ.6.3.15.)",
    "GSP33bbdip13u:4240": " ityādyayoga iti vācyam /",
    "GSP33bbdip13u:4241": " yato 'tra ādipadagṛhītaṃ puṇyapāpādidraṣṭṛtvaṃ liṅgāntaraṃ ca tasyaiva yujyate ata iti yojanā /",
    "GSP33bbdip13u:4242": " tatropapattistu bṛhadbhāṣyādavagantavyā /",
    "GSP33bbdip13u:4243": " anena - 'suṣuptyutkrāntyoḥ';",
    "GSP33bbdip13u:4244": " 'prājñena';",
    "GSP33bbdip13u:4245": " iti suṣuptyutkrāntiprakaraṇayoḥ suṣuptyutkrāntyoḥ suṣuptiyutatvāt suṣuptirjīvaḥ,",
    "GSP33bbdip13u:4246": " utkrāmayitṛtvāt utkrāntirīśvaraḥ,",
    "GSP33bbdip13u:4247": " tathā ca jīveśvarayoḥ 'bhedena';",
    "GSP33bbdip13u:4248": " bhinnatvenaiva 'vyapadeśāt';",
    "GSP33bbdip13u:4249": " uktatvāt na tayorabhedaḥ /",
    "GSP33bbdip13u:4250": " ato neśvarābhedenāpi jīve asaṅgatvoktiryujyate /",
    "GSP33bbdip13u:4251": " kintu tattu tasyaivar iśvarasyaiva yujyate /",
    "GSP33bbdip13u:4252": " ata eva svapnādidraṣṭṛtvaṃ ca tasyaiva vaktuṃ yujyate na jīvasyeti sūtrārthaḥ ukto bhavati /",
    "GSP33bbdip13u:4253": " // iti suṣuptyadhikaraṇam // 13 //",
    "GSP33bbdip13u:4254": " // 14. brāhmaṇādhikaraṇam //",
    "GSP33bbdip13u:4255": " 'eṣa nityo mahimā brāhmaṇasya'; (bṛ. 6.4.22.) iti",
    "GSP33bbdip13u:4256": " brāhmaṇasyāpi nityamahimā pratīyate /",
    "GSP33bbdip13u:4257": " sa ca brāhmaṇaḥ",
    "GSP33bbdip13u:4258": " 'sa vā eṣa mahānaja ātmā'; (bṛ. 6.4.24.)",
    "GSP33bbdip13u:4259": " ityajaśabdādviriñca iti prāptam /",
    "GSP33bbdip13u:4260": " devānāṃ ca vidyākarmaṇoḥ padaprāptiḥ sūcitā taduparyapīti /",
    "GSP33bbdip13u:4261": " atrādhikaraṇe brāhmaṇanāma samanvīyate/",
    "GSP33bbdip13u:4262": " śrutyādisaṅgatiṃ viṣayādikaṃ ca sūcayati - eṣa iti /",
    "GSP33bbdip13u:4263": " itīti/",
    "GSP33bbdip13u:4264": " vājasaneyakodāhṛtaṛṅmantra ityarthaḥ /",
    "GSP33bbdip13u:4265": " na kevalaṃ viṣṇoḥ api tu kasyacit brāhmaṇasyāpītyaperarthaḥ /",
    "GSP33bbdip13u:4266": " idaṃ ca yo janmādyadhikaraṇeṣu viṣṇorananyāpekṣayā jagatsraṣṭṛtvoktyā abhisaṃhito nityamahimā saḥ 'eṣaḥ';",
    "GSP33bbdip13u:4267": " iti vākye brāhmaṇasyāpi pratīyata iti yattacchabdādhyāhāreṇa yojyam /",
    "GSP33bbdip13u:4268": " anena pūrvābhisaṃhitanityamahimatvasya viṣṇoranyasyāpyākṣepāt janmādyadhikaraṇaiḥ phalamukhena asyākṣepikī saṅgatiruktā bhavati /",
    "GSP33bbdip13u:4269": " tathā brāhmaṇākhyaviṣayo 'pi sūcitaḥ /",
    "GSP33bbdip13u:4270": " yadvā - devānāmiti vākyaṃ devatādhikaraṇapratipādyānuvādaparatvenāpi vyākhyāya tenāsyākṣepikī saṅgatiruktā draṣṭavyā /",
    "GSP33bbdip13u:4271": " tathā hi 'tadupari';",
    "GSP33bbdip13u:4272": " iti sūtreṇa devānāṃ viriñcādyamarāṇāṃ vidyākarmaṇossakāśāt sādhyā yā nityapadaprāptiruktā, sā na yuktā /",
    "GSP33bbdip13u:4273": " kutaḥ? yataḥ 'eṣaḥ';",
    "GSP33bbdip13u:4274": " iti vākye brāhmaṇapadoditasya viriñcasya nityamahimā 'pratīyate';",
    "GSP33bbdip13u:4275": " pratipādyata iti vākyayojanā /",
    "GSP33bbdip13u:4276": " śrutau brahmaṇā vedenāṇyate 'vagamyate iti vyutpattiḥ /",
    "GSP33bbdip13u:4277": " dīrghavyatyāso viṣṇorvedagamyatve jīvādādhikyajñāpakaḥ /",
    "GSP33bbdip13u:4278": " tathā ca brāhmaṇasya viṣṇoreṣaḥ pūrvoktamahimā nityaḥ /",
    "GSP33bbdip13u:4279": " kuto? yato 'yaṃ 'na karmaṇā vardhate no kanīyān'; (bṛ.6.4.22.)",
    "GSP33bbdip13u:4280": " śubhakarmaṇā tatphalena sukhena na vardhate /",
    "GSP33bbdip13u:4281": " pāpakarmaṇā tatphalena duḥkhena na hrasate iti śrutyarthaḥ /",
    "GSP33bbdip13u:4282": " sayuktikaṃ pūrvapakṣayati - sa iti /",
    "GSP33bbdip13u:4283": " vājasaneyaśruta ityarthaḥ /",
    "GSP33bbdip13u:4284": " caśabdo 'vadhāraṇe /",
    "GSP33bbdip13u:4285": " viriñca eveti sambadhyate /",
    "GSP33bbdip13u:4286": " ityajaśabdāditi /",
    "GSP33bbdip13u:4287": " ityevaṃ rūpeṣu pūrvottaravākyeṣu śrutājaśabdādityarthaḥ /",
    "GSP33bbdip13u:4288": " 'sa eṣaḥ'; paramātmā 'mahān';",
    "GSP33bbdip13u:4289": " aparimitaḥ 'ajo';",
    "GSP33bbdip13u:4290": " janmarahitaśceti śrutyarthaḥ /",
    "GSP33bbdip13u:4291": " pūrvapakṣī tu brāhmaṇājaśabdavācyaṃ viriñciṃ manyate /",
    "GSP33bbdip13u:4292": " nanu kathaṃ brāhmaṇo viriñco bhavet /",
    "GSP33bbdip13u:4293": " taduparīti sūtre devānāṃ vidyākarmabhyāṃ padaprāpteḥ samarthitatvena brāhmaṇe śrutanityamahimatvasya viriñce asambhavāt /",
    "GSP33bbdip13u:4294": " sādipadasyānityatvaniyamāt ityata āha - devānāṃ ceti /",
    "GSP33bbdip13u:4295": " co 'vadhāraṇe /",
    "GSP33bbdip13u:4296": " itītyanantaraṃ sūtra iti śeṣaḥ /",
    "GSP33bbdip13u:4297": " tathā ca taduparīti sūtre viriñcetaradevānāmeva vidyākarmaṇoḥ sakāśāt padaprāptiḥ 'sūcitā';",
    "GSP33bbdip13u:4298": " samarthitā /",
    "GSP33bbdip13u:4299": " na tu viriñcasyāpi /",
    "GSP33bbdip13u:4300": " tasyeśvararūpatvena devakoṭyapraviṣṭatvādato viriñcasya nityamahimattvaṃ yuktameveti yojanā /",
    "GSP33bbdip13u:4301": " ato bravīti -",
    "GSP33bbdip13u:4302": " sū - oṃ //",
    "GSP33bbdip13u:4303": " patyādiśabdebhyaḥ / BBs_1,3.43 /",
    "GSP33bbdip13u:4304": " // oṃ // 43 //",
    "GSP33bbdip13u:4305": " 'sarvasyādhipatiḥ sarvasyeśānaḥ ... sa vā eṣa neti neti'; (bṛ. 6.4.21.)",
    "GSP33bbdip13u:4306": " ityādiśabdebhyo nityamahimā viṣṇureva //",
    "GSP33bbdip13u:4307": " siddhāntayatsūtramavatārayati - ata iti /",
    "GSP33bbdip13u:4308": " vājasaneyake sarvavaśitvavāciśabdasyaivāditvātsūtrasya tadvisaṃvādamāśaṅkya tatparihārāya sūtrānukūlatayā sadṛśaśākhāntaragatavākyodāharaṇapūrvakaṃ sūtraṃ vyācaṣṭe - sarvasyeti /",
    "GSP33bbdip13u:4309": " 'sarvasya'; brahmarudrādeḥ sakāśāt guṇairadhikaścāsau sarvasya patiḥ pālakaśceti sarvādhipatiḥ /",
    "GSP33bbdip13u:4310": " 'sarvasya'; jagatarḥ 'iśānāṃ';",
    "GSP33bbdip13u:4311": " brahmādīnāṃ anaḥ preraka iti sarvasyeśāna iti śrutyantarārthaḥ /",
    "GSP33bbdip13u:4312": " sarvavaśiśabdārthastu sarvamasya vaśe yasmāddhariḥ sarvavaśī tata iti bṛhadbhāṣyādavagantavyaḥ /",
    "GSP33bbdip13u:4313": " 'sa vā eṣaḥ'; iti vājasaneyaśrutiḥ /",
    "GSP33bbdip13u:4314": " 'saḥ'; prāṇaśabdoktaḥ 'eṣaḥ';",
    "GSP33bbdip13u:4315": " samānaśabdābhidheyaḥ 'ātmā';",
    "GSP33bbdip13u:4316": " paramātmā 'iti na';",
    "GSP33bbdip13u:4317": " dṛṣṭavanna 'iti na';",
    "GSP33bbdip13u:4318": " śrutavanna,",
    "GSP33bbdip13u:4319": " kintu dṛṣṭaśrutavilakṣaṇa ityarthaḥ /",
    "GSP33bbdip13u:4320": " vaiśabdaḥ prasiddhau /",
    "GSP33bbdip13u:4321": " kuta ityataḥ 'ātmāgṛhyo na hi gṛhyate 'śīryo na hi śīryate 'saṅgo na hi sajjate 'sito na vyathate na riṣyati.........sa eṣa ātmājaro 'maro 'mṛto 'bhayaḥ'; (bṛ. 2.4.24.)",
    "GSP33bbdip13u:4322": " iti vākyaśeṣaḥ pravṛttaḥ /",
    "GSP33bbdip13u:4323": " atrāgṛhya ityādirātmana iti netyuktārthe sākalyena agrāhyatvādirūpahetusamarpakaḥ /",
    "GSP33bbdip13u:4324": " na hītyādistu tatra pramāṇābhāvāditi hetusūcakaḥ /",
    "GSP33bbdip13u:4325": " yadyapi bṛhadbhāṣye 'itina';",
    "GSP33bbdip13u:4326": " ramāvanna 'itina';",
    "GSP33bbdip13u:4327": " brahmādivanna,",
    "GSP33bbdip13u:4328": " baddhavanna,",
    "GSP33bbdip13u:4329": " muktavannetyanyathā vyākhyātam /",
    "GSP33bbdip13u:4330": " tathāpyatra 'sa yo 'to 'śrutaḥ'; (ai.ā. 3.2.4.)",
    "GSP33bbdip13u:4331": " iti samākhyāśrutyanusārādevaṃ vyākhyātamityadoṣaḥ /",
    "GSP33bbdip13u:4332": " ityādīti /",
    "GSP33bbdip13u:4333": " ityādau śrutāḥ ye sarvādhipatyādivācakāḥ śabdāḥ tebhya ityarthaḥ /",
    "GSP33bbdip13u:4334": " ādipadātsarvavaśitvādivāciśabdasaṅgrahaḥ /",
    "GSP33bbdip13u:4335": " anena sautrādiśabdo na kevalaṃ śākhāntaroktasarveśānādiśabdagrāhakaḥ,",
    "GSP33bbdip13u:4336": " kintu vājasaneyoktasarvavilakṣamatvasarvavaśitvādiśabdagrāhako 'pīti uktaṃ bhavati /",
    "GSP33bbdip13u:4337": " evaṃ hetuṃ vyākhyāya sūtre samanvayasūtrāt tattvityanuvartya vipariṇamyamānena tadityanenānvayayogyamuddeśyasamarpakaṃ",
    "GSP33bbdip13u:4338": " nityamahimeti padaṃ cādhyāhṛtyāhatya niṣkṛṣṭāṃ pratijñāṃ darśayati - nityamahimeti /",
    "GSP33bbdip13u:4339": " idaṃ ca phalakathanarūpam /",
    "GSP33bbdip13u:4340": " śabdebhya iti hetvanvayayogyaṃ sādhyaṃ tu brāhmaṇa ityadhyāhṛtaṃ draṣṭavyam /",
    "GSP33bbdip13u:4341": " anena - ayaṃ brāhmaṇaḥ tattu viṣṇureva,",
    "GSP33bbdip13u:4342": " na viriñcaḥ /",
    "GSP33bbdip13u:4343": " kutaḥ? 'patyādiśabdebhyaḥ';",
    "GSP33bbdip13u:4344": " sarvādhipatyādivācisarvādhipatyādiśabdebhyo 'tra śrutebhyaḥ /",
    "GSP33bbdip13u:4345": " tathā ca nityamahimāpi sa eveti sūtrārtha ukto bhavati /",
    "GSP33bbdip13u:4346": " 'utāmṛtatvasyeśānaḥ /",
    "GSP33bbdip13u:4347": " yadannenātirohati'; (tai.ā. 3.12.)",
    "GSP33bbdip13u:4348": " nanu sarvādhipatyādivāciśabdasadbhāve 'pi kuto brāhmaṇasya viṣṇutvaniścaya ityaprayojakatavaśaṅkāvāraṇāya tatra sarvādhipitvasya viṣṇvekaniṣṭhatve tāvacchrutimāha - uteti /",
    "GSP33bbdip13u:4349": " idaṃ ca 'puruṣa evedaṃ sarvam'; /",
    "GSP33bbdip13u:4350": " 'yadbhūtaṃ yacca bhavyam';",
    "GSP33bbdip13u:4351": " iti pūrvavākyena saha vyākhyeyam /",
    "GSP33bbdip13u:4352": " tatprakārastu - 'yadbhūtam';",
    "GSP33bbdip13u:4353": " atītaṃ 'bhavyaṃ';",
    "GSP33bbdip13u:4354": " bhaviṣyat vartamānaṃ ca tatsarvaṃ 'puruṣa eva';",
    "GSP33bbdip13u:4355": " paramapuruṣādhīnameva /",
    "GSP33bbdip13u:4356": " kutaḥ? yato yasmāt na kevalamamuktasarvādhipatiḥ puruṣaḥ,",
    "GSP33bbdip13u:4357": " kintu 'amṛtatvasyota';",
    "GSP33bbdip13u:4358": " muktasamudāyasyāpir 'iśānaḥ'; adhipatiḥ /",
    "GSP33bbdip13u:4359": " 'vicitrā hi taddhitagatiḥ';",
    "GSP33bbdip13u:4360": " iti vacanātsamudāyārthe tvapratyayaḥ /",
    "GSP33bbdip13u:4361": " tattvapradīpe tu - bhāvabhavitrorabhedavyapadeśāt bhāve tvapratyayaḥ /",
    "GSP33bbdip13u:4362": " 'amṛtatvasya';",
    "GSP33bbdip13u:4363": " mokṣasyar iśāna iti ceti arthāntaraṃ coktam /",
    "GSP33bbdip13u:4364": " atra hetumāha - yaditi /",
    "GSP33bbdip13u:4365": " tṛtīyā dvitīyārthe /",
    "GSP33bbdip13u:4366": " tathā ca 'yat';",
    "GSP33bbdip13u:4367": " yasmāt 'annena';",
    "GSP33bbdip13u:4368": " annaṃ martyaṃ saṃsārisamūham 'atirohati'; atiśete,",
    "GSP33bbdip13u:4369": " tasmādityarthaḥ /",
    "GSP33bbdip13u:4370": " muktāvanadhīnatve sarvajñasya buddhimataḥ svādhīnasaṃsāribhyo mokṣapradānāyogāditi bhāvaḥ /",
    "GSP33bbdip13u:4371": " 'saptārdhagarbhā bhunasya reto viṣṇostiṣṭhanti pradiśā vidharmaṇi';",
    "GSP33bbdip13u:4372": " (ṛ. 1.164.36.) 'sa yo 'to 'śrutaḥ'; (ai. ā. 3.2.4.)",
    "GSP33bbdip13u:4373": " ityādiśrutibhyastasyaiva hi te śabdāḥ // 43 //",
    "GSP33bbdip13u:4374": " // iti brāhmaṇādhikaraṇam // 14 //",
    "GSP33bbdip13u:4375": " iti śrīmadānandatīrthabhagavatpādācāryaviracite",
    "GSP33bbdip13u:4376": " brahmasūtrabhāṣye prathamādhyāyasya",
    "GSP33bbdip13u:4377": " tṛtīyaḥ pādaḥ // oṃ //",
    "GSP33bbdip13u:4378": " idānīṃ sarvaśabdasambandhikeśānapadoktasarvaprerakatve śrutimāha - sapteti /",
    "GSP33bbdip13u:4379": " akṣaranaye vyākhyāteyaṃ śrutiḥ /",
    "GSP33bbdip13u:4380": " neti netītyuktadṛṣṭaśrutasarvavilakṣaṇatve 'pi śrutimudāharati - sa iti /",
    "GSP33bbdip13u:4381": " iyamapi sarvatrādhikaraṇe vyākhyātā /",
    "GSP33bbdip13u:4382": " ityādītyādipadena sarvavaśitvādāvapyevameva śrutyantarāmyudāhartavyānīti sūcayati /",
    "GSP33bbdip13u:4383": " 'tasyaiva'; viṣṇoreva nānyasyetyevārthaḥ /",
    "GSP33bbdip13u:4384": " 'hi'; yasmātte sarvādhipatyādiśabdāḥ ityavagatāḥ tasmāt nāprayojakatvaṃ śaṅkyamiti vākyaśeṣaḥ /",
    "GSP33bbdip13u:4385": " // iti brāhmaṇādhikaraṇam // 14 //",
    "GSP33bbdip13u:4386": " iti śrīmatparamahaṃsaparivrājakācāryāṇāṃ sarvatantrasvatantrāṇāṃ",
    "GSP33bbdip13u:4387": " śrīmadraghunāthatīrthapūjyapādānāṃ śiṣyeṇa śrīmajjagannāthayatinā kṛtāyāṃ",
    "GSP33bbdip13u:4388": " śrīmadbrahmasūtrabhāṣyadīpikāyāṃ",
    "GSP33bbdip13u:4389": " prathamādhyāyasya tṛtīyaḥ pādaḥ"
}