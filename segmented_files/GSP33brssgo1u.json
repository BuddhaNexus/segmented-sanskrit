{
  "GSP33brssgo1u:0": "prathamādhyāye prathamaḥ pādaḥ /",
  "GSP33brssgo1u:1": "(atra pāde spaṣṭabrahmaliṅgayuktānāṃ vākyānāṃ vicāraḥ)",
  "GSP33brssgo1u:2": "brahmasūtraśāṅkarabhāṣyam",
  "GSP33brssgo1u:3": "bhāṣyaratnaprabhāvyākhyā śrīrāmānandayatipraṇītā /",
  "GSP33brssgo1u:4": "yamiha kāruṇikaṃ śaraṇaṃ gato 'pyarisahodara āpa mahatpadam /",
  "GSP33brssgo1u:5": "tamahamāśu hariṃ paramāśraye janakajāṅkamanantasukhākṛtim //1//",
  "GSP33brssgo1u:6": "śrīgauryā sakalārthadaṃ nijapadāmbhojena muktipradaṃ prauḍhaṃ vighnavanaṃ harantamanaghaṃ śrīḍhuṇḍhituṇḍāsinā /",
  "GSP33brssgo1u:7": "vande carmakapālikopakapaṇairvairāgyasaukhyātparaṃ nāstīti pradiśantamantavidhuraṃ śrīkāśikeśaṃ śivam //2 //",
  "GSP33brssgo1u:8": "yatkṛpālavamātreṇa mūko bhavati paṇḍitaḥ /",
  "GSP33brssgo1u:9": "vedaśāstraśarīrāṃ tāṃ vāṇīṃ vīṇākarāṃ bhaje // 3 //",
  "GSP33brssgo1u:10": "kāmākṣīdattadugdhapracurasuranutaprājyabhojyādhipūjyaśrīgaurīnāyakābhitprakaṭanaśivarāmāryalabdhātmabodhaiḥ /",
  "GSP33brssgo1u:11": "śrīmadgopālagīrbhiḥ prakaṭitaparamādvaitabhāsāsmitāsyaśrīmadgovindavāṇīcaraṇakamalago nivṛto 'haṃ yathāliḥ //4//",
  "GSP33brssgo1u:12": "śrīśaṅkaraṃ bhāṣyakṛtaṃ praṇamya vyāsaṃ hariṃ sūtrakṛtaṃ ca vacmi /",
  "GSP33brssgo1u:13": "śrībhāṣyatīrthe parahaṃsatuṣṭyai vāgjālabandhacchidamabhyupāyam //5//",
  "GSP33brssgo1u:14": "vistṛtagranthavīkṣāyāmalasaṃ yasya mānasam /",
  "GSP33brssgo1u:15": "vyākhyā tadarthamārabdhā bhāṣyaratnaprabhābhidhā //6 //",
  "GSP33brssgo1u:16": "śrīmacchārīrakaṃ bhāṣyaṃ prāpya vāk śuddhimāpnuyāt /",
  "GSP33brssgo1u:17": "iti śramo me saphalo gaṅgāṃ rathyodakaṃ yathā //7 //",
  "GSP33brssgo1u:18": "yadajñānasamudbhūtamindrajālamidaṃ jagat /",
  "GSP33brssgo1u:19": "satyajñānasukhānantaṃ tadahaṃ brahma nirbhayam //8//",
  "GSP33brssgo1u:20": "____________________________________________________________________________________________",
  "GSP33brssgo1u:21": "START BsCom_1,1.1.1",
  "GSP33brssgo1u:22": "1 jijñāsādhikaraṇam / sū. 1",
  "GSP33brssgo1u:23": "vedāntamīmāṃsāśāstrasya vyācikhyāsitasyedamādimaṃ sūtram-",
  "GSP33brssgo1u:24": "athāto brahmajijñāsā | BBs_1,1.1 |",
  "GSP33brssgo1u:25": "tatrāthābda ānantaryārthaḥ parigṛhyate nādhikārārthaḥ, brahmajijñāsāyāḥ anadhikāryatvāt /",
  "GSP33brssgo1u:26": "maṅgalasya ca vākyārthe samanvayābhāvāt /",
  "GSP33brssgo1u:27": "arthāntaraprayukta eva śrutyā maṅgalaprayojano bhavati /",
  "GSP33brssgo1u:28": "pūrvaprakṛtāpekṣāyāśca phalata ānantaryāvyatirekāt /",
  "GSP33brssgo1u:29": "sati cānantaryārthatve yathā dharmajijñāsā pūrvavṛttaṃ vedādhyayanaṃ niyamenāpekṣata evaṃ brahmajijñāsāpi yatpūrvavṛttaṃ niyamenāpekṣate tadvaktavyam /",
  "GSP33brssgo1u:30": "svādhyāyānantaryaṃ tu samānam /",
  "GSP33brssgo1u:31": "nanviha karmāvabodhanārthaṃ viśeṣaḥ /",
  "GSP33brssgo1u:32": "na /",
  "GSP33brssgo1u:33": "dharmajijñāsāyāḥ prāgapyadhītavedāntasya brahmajijñāsopapatteḥ /",
  "GSP33brssgo1u:34": "yathāca hṛdayādyavadānānāmānantaryaniyamaḥ,",
  "GSP33brssgo1u:35": "kramasya vivakṣitatvānna tatheha kramo vivakṣitaḥ,",
  "GSP33brssgo1u:36": "śeṣaśeṣitve 'dhikṛtādhikāre vā pramāṇābhāvāt,",
  "GSP33brssgo1u:37": "dharmabrahmajijñāsayoḥ phalajijñāsasyabhedācca /",
  "GSP33brssgo1u:38": "abhyudayaphalaṃ dharmajñānaṃ taccānuṣṭhānāpekṣam /",
  "GSP33brssgo1u:39": "niḥśreyasaphalaṃ tu brahmavijñānaṃ na cānuṣṭhānāntarāpekṣam /",
  "GSP33brssgo1u:40": "bhavyaśca dharmo jijñāsyo na jñānakāle 'sti, puruṣavyāpāratantratvāt /",
  "GSP33brssgo1u:41": "iha tu bhūtaṃ brahma jijñāsyaṃ nityatvānna puruṣavyāpāratantram /",
  "GSP33brssgo1u:42": "codanāpravṛttibhedācca /",
  "GSP33brssgo1u:43": "yā hi codanā dharmasya lakṣaṇaṃ sā svaviṣaye niyuñjānaiva puruṣamavabodhayati /",
  "GSP33brssgo1u:44": "brahmacodanā tu puruṣamavabodhayatyeva kevalaṃ,",
  "GSP33brssgo1u:45": "avabodhasya codanājanyatvānna puruṣo 'vabodhe niyujyate /",
  "GSP33brssgo1u:46": "yathākṣārthasaṃnikarṣeṇārthāvabodhe tadvat /",
  "GSP33brssgo1u:47": "tasmātkimapi vaktavyaṃ yadanantaraṃ brahmajijñāsopadiśyata iti /",
  "GSP33brssgo1u:48": "ucyate- nityānityavastuvivekaḥ, ihāmutrārthabhogavirāgaḥ, śamadamādisādhanasaṃpat, mumukṣutvaṃ ca /",
  "GSP33brssgo1u:49": "teṣu hi satsu prāgapi dharmajijñāsāyā ūrdhvaṃ ca śakyate brahmajijñāsituṃ jñātuṃ ca na viparyaye /",
  "GSP33brssgo1u:50": "tasmādathābdena yathoktasādhanasaṃpattyānantaryamupadiśyate /",
  "GSP33brssgo1u:51": "ataḥśabdo hetvarthaḥ /",
  "GSP33brssgo1u:52": "yasmādveda evāgnihotrādīnāṃ śreyaḥsādhanānāmanityaphalatāṃ darśayati- 'tadyatheha karmacito lokaḥ kṣīyata evamevāmutra puṇyacito lokaḥ kṣīyate' (chāndo.8.1.6) ityādiḥ /",
  "GSP33brssgo1u:53": "tathā brahmavijñānādapi paraṃ puruṣārthaṃ darśayati- 'brahmavidāpnoti param' ityādiḥ (taitti.2.1)",
  "GSP33brssgo1u:54": "tasmādyathoktasādhanasaṃpattyanantaraṃ brahmajijñāsā kartavyā /",
  "GSP33brssgo1u:55": "brahmaṇo jijñāsā brahmajijñāsā /",
  "GSP33brssgo1u:56": "brahma ca vakṣyamāṇalakṣaṇaṃ 'janmādyasya yataḥ' iti /",
  "GSP33brssgo1u:57": "ata eva na brahmaśabdasya jātyādyarthāntaramāśaṅkitavyam /",
  "GSP33brssgo1u:58": "brahmaṇa iti karmaṇiṣaṣṭhī na śeṣe, jijñāsāpekṣyatvājjijñāsāyāḥ, jijñāsyāntarānirdeśācca /",
  "GSP33brssgo1u:59": "nanu śeṣaṣaṣṭhīparigrahe 'pi brahmaṇo jijñāsākarmatvaṃ na virudhyate,",
  "GSP33brssgo1u:60": "saṃbandhasāmānyasya viśeṣaniṣṭhatvāt /",
  "GSP33brssgo1u:61": "evamapi pratyakṣaṃ brahmaṇaḥ karmatvamutsṛjya sāmānyadvāreṇa parokṣaṃ karmatvaṃ kalpayato vyartha prayāsaḥ syāt /",
  "GSP33brssgo1u:62": "na vyarthaḥ,",
  "GSP33brssgo1u:63": "brahmāśritāśeṣavicārapratijñānārthatvāditi cenna,",
  "GSP33brssgo1u:64": "pradhānaparigrahe tadapekṣitānāmarthākṣiptatvāt /",
  "GSP33brssgo1u:65": "brahma hi jñānenāptumiṣṭatamatvātpradhānam /",
  "GSP33brssgo1u:66": "tasminpradhāne jijñāsākarmaṇi parigṛhīte yairjijñāsitairvinā brahma jijñāsitaṃ na bhavati tānyarthākṣiptānyeveti na pṛthaksūtrayitavyāni /",
  "GSP33brssgo1u:67": "yathā rājāsau gacchatītyukte saparivārasya rājño gamanamuktaṃ bhavati tadvat /",
  "GSP33brssgo1u:68": "śrutyanugamācca /",
  "GSP33brssgo1u:69": "'yato vā imāni bhūtāni jāyante' (taitti.3.1) ityādyāḥ śrutayaḥ, 'tadvijijñāsasva tadbrahma'",
  "GSP33brssgo1u:70": "iti pratyakṣameva brahmaṇo jijñāsākarmatvaṃ darśayanti /",
  "GSP33brssgo1u:71": "tacca karmaṇi ṣaṣṭhīparigrahe sūtreṇānugataṃ bhavati /",
  "GSP33brssgo1u:72": "tasmādbrahmaṇa iti karmaṇiṣaṣṭhī //",
  "GSP33brssgo1u:73": "jñātumicchā jijñāsā /",
  "GSP33brssgo1u:74": "avagatiparyantaṃ jñānaṃ sanvācyāyā icchāyāḥ /",
  "GSP33brssgo1u:75": "karmaphalaviṣayatvādicchāyāḥ /",
  "GSP33brssgo1u:76": "jñānena hi pramāṇenāvagantumiṣṭaṃ brahma /",
  "GSP33brssgo1u:77": "brahmāvagatirhi puruṣārthaḥ, niḥśeṣasaṃsārabījāvidyādyanarthanibarhaṇāt /",
  "GSP33brssgo1u:78": "tasmādbrahma vijijñāsitavyam //",
  "GSP33brssgo1u:79": "tatpunarbrahma prasiddhamaprasddhaṃ vā syāt /",
  "GSP33brssgo1u:80": "yadi prasiddhaṃ na jijñāsitavyam /",
  "GSP33brssgo1u:81": "athāprasiddhaṃ naiva śakyaṃ jijñāsitumiti /",
  "GSP33brssgo1u:82": "ucyate- asti tāvadbrahma nityaśuddhabuddhamuktasvabhāvaṃ, sarvajñaṃ, sarvaśaktisamanvitam /",
  "GSP33brssgo1u:83": "brahmaśabdasya hi vyutpādyamānasya nityaśuddhatvādayor'thāḥ pratīyante, bṛhaterdhātorarthānugamāt /",
  "GSP33brssgo1u:84": "sarvasyātmatvācca brahmāstitvaprasiddhiḥ /",
  "GSP33brssgo1u:85": "sarvo hyātmāstitvaṃ pratyeti, na nāhamasmīti /",
  "GSP33brssgo1u:86": "yadi hi nātmāstitvaprasiddhiḥ syāt sarvo loko nāhamasmīti pratīyāt /",
  "GSP33brssgo1u:87": "ātmā ca brahma /",
  "GSP33brssgo1u:88": "yadi tarhi loke brahmātmatvena prasiddhamasti tato jñātamevetyajijñāsyatvaṃ punarāpannam /",
  "GSP33brssgo1u:89": "na /",
  "GSP33brssgo1u:90": "tadviśeṣaṃ prati vipratipatteḥ /",
  "GSP33brssgo1u:91": "dehamātraṃ caitanyaviśiṣṭamātmeti prakṛtā janā laukāyatikāśca pratipannāḥ /",
  "GSP33brssgo1u:92": "indriyāṇyeva cetanānyātmetyapare /",
  "GSP33brssgo1u:93": "mana ityanye /",
  "GSP33brssgo1u:94": "vijñānamātraṃ kṣaṇikamityeke /",
  "GSP33brssgo1u:95": "śūnyamityapare /",
  "GSP33brssgo1u:96": "asti dehādivyatiriktaḥ saṃsārī kartā, bhoktetyapare /",
  "GSP33brssgo1u:97": "bhoktaiva kevalaṃ na kartetyeke /",
  "GSP33brssgo1u:98": "asti tadvyatirikta īśvaraḥ sarvajñaḥ sarvāktiriti kecit /",
  "GSP33brssgo1u:99": "ātmā sa bhokturityapare /",
  "GSP33brssgo1u:100": "evaṃ bahavo vipratipannā yuktivākyatadābhāsasamāśrayāḥ santaḥ /",
  "GSP33brssgo1u:101": "tatrāvicārya yatkiñcitpratipadyamāno niḥśreyasātpratihanyetānarthaṃ ceyāt /",
  "GSP33brssgo1u:102": "tasmātbrahmajijñāsopanyāsamukhena vedāntavākyamīmāṃsā tadavirodhitarkopakaraṇā niḥśreyasaprayojanā prastūyate // 1 //",
  "GSP33brssgo1u:103": "----------------------",
  "GSP33brssgo1u:104": "FN:",
  "GSP33brssgo1u:105": "adhikaraṇamiti- viṣayaḥ saṃdehaḥ saṃgatiḥ pūrvapakṣaḥ siddhānta ityekaikamadhikaraṇaṃ pañcāvayavaṃ jñeyam /",
  "GSP33brssgo1u:106": "tataśca jñānajanyacikīrṣayā yatnesati yāgādidharmo bhavati /",
  "GSP33brssgo1u:107": "brahmaṇo hi nivṛttāvaraṇatvena phalarūpatvaṃ tajjñānopayogitayā caturthisamāsa eṣitavyaḥ 'caturthī tadarthe' ityādineti kecit /",
  "GSP33brssgo1u:108": "yaccāpnoti yadādatte yaccātti viṣayāniha /",
  "GSP33brssgo1u:109": "yaccāsya saṃtato bhāvastasmādātmeti bhaṇyate /",
  "GSP33brssgo1u:110": "vipratipattṛparigaṇanam-śūnyavādo mādhyamikānāṃ,",
  "GSP33brssgo1u:111": "kṣaṇikijñānavādo yogācārāṇāṃ,",
  "GSP33brssgo1u:112": "jñānākārānumeyakṣaṇikabāhyārthavādaḥ sautrāntikānāṃ,",
  "GSP33brssgo1u:113": "kṣaṇikabāhyārthavādo vaibhāṣikāṇāṃ,",
  "GSP33brssgo1u:114": "dehārthavādaścārvākāṇāṃ,",
  "GSP33brssgo1u:115": "dehātiriktadehapariṇāmavādo digambarāṇāmityādyūhyam /",
  "GSP33brssgo1u:116": "iha khalu 'svādhyāyo 'dhyetavyaḥ'iti nityādhyayanavidhinādhītasāṅgasvādhyāye 'tadvijijñāsasva',",
  "GSP33brssgo1u:117": "'so 'nveṣṭavyaḥ sa vijijñāsitavyaḥ',",
  "GSP33brssgo1u:118": "'ātmā vā are draṣṭavyaḥ śrotavyaḥ'itiśravaṇavidhirupalabhyate /",
  "GSP33brssgo1u:119": "tasyārthaḥ--amṛtatvakāmenādvaitātmavicāra eva vedāntavākyaiḥ kartavya iti /",
  "GSP33brssgo1u:120": "tena kāmyena niyamavidhinārthādbhinnātmaśāstrapravartiḥ,",
  "GSP33brssgo1u:121": "vaidikānāṃ purāṇādiprādhānyaṃ vā nirasyata iti vastugatiḥ /",
  "GSP33brssgo1u:122": "tatra kaścidiha janmani janmāntare vānuṣṭitayajñādibhirnitāntavimalasvānto 'sya śravaṇavidheḥ ko viṣayaḥ,",
  "GSP33brssgo1u:123": "kiṃ phalaṃ,",
  "GSP33brssgo1u:124": "ko 'dhikārī,",
  "GSP33brssgo1u:125": "kaḥ saṃbandha iti jijñāsate /",
  "GSP33brssgo1u:126": "taṃ jijñāsumupalabhamāno bhagavānbādarāyaṇastadanubandhacatuṣṭayaṃ śravaṇātmakaśāstrārambhaprayojakaṃ nyāyena nirṇetumidaṃ sūtraṃ racayāñcakāra 'athāto brahmajijñāsā'iti //",
  "GSP33brssgo1u:127": "nanvanubandhajātaṃ vidhisaṃnihitārthavādavākyaireva jñātuṃ śakyam /",
  "GSP33brssgo1u:128_0": "tathāhi-'tadyatheha karmacito lokaḥ kṣīyata evamevāmutra puṇyacito lokaḥ kṣīyate'iti",
  "GSP33brssgo1u:128_1": "śrutyā 'yatkṛtakaṃ tadanityaṃ'iti nyāyavatyā 'na jāyate mṛyate vā vipaścit''yo vai",
  "GSP33brssgo1u:128_2": "bhūmā tadamṛtamato 'nyadārtam'ityādi śrutyā ca bhūmātmā nityastato 'nyadanityamajñānasvarūpamiti viveko labhyate /",
  "GSP33brssgo1u:129": "karmaṇā kṛṣyādinā citaḥ saṃpāditaḥ sasyādilokaḥ-bhogya ityarthaḥ /",
  "GSP33brssgo1u:130": "vipaścinnityajñānasvarūpaḥ /",
  "GSP33brssgo1u:131": "'parīkṣya lokānkarmacitānbrāhmaṇo nirvedamāyānnāstyakṛtaḥ kṛtena''ātmanastu kāmāya sarvaṃ priyaṃ bhavati'ityādiśrutyānātmamātre dehendriyādisakalapadārthajāte vairāgyaṃ labhyate /",
  "GSP33brssgo1u:132": "parīkṣyānityatvena niścitya,",
  "GSP33brssgo1u:133": "akṛto mokṣaḥ kṛtena karmaṇā nāstīti karmatatphalebhyo vairāgyaṃ prāpnuyādityarthaḥ /",
  "GSP33brssgo1u:134": "'śānto dānta uparatastitikṣuḥ samāhitaḥ śraddhāvitto bhūtvātmanyevātmānaṃ paśyet'iti śrutyā śamādiṣaṭkaṃ labhyate /",
  "GSP33brssgo1u:135": "'samāhito bhūtvā iti kāṇvapāṭhaḥ /",
  "GSP33brssgo1u:136": "uparatiḥ saṃnyāsaḥ /",
  "GSP33brssgo1u:137": "'na sa punarāvartate'iti svayañjyotirānandātmakamokṣasya nityatvaśrutyā mumukṣā labhyate /",
  "GSP33brssgo1u:138": "tathā ca vivekādiviśeṣaṇavānadhikārīti jñātuṃ śakyam /",
  "GSP33brssgo1u:139": "yathā 'ya etā rātrīrupayanti'iti rātrisatravidhau 'pratitiṣṭhanti'ityarthavādasthapratiṣṭhākāmastadvat /",
  "GSP33brssgo1u:140": "tathā 'śrotavyaḥ'ityatra pratyayārthasya niyogasya prakṛtyartho vicāro viṣayaḥ vicārasya vedāntā viṣaya iti śakyaṃ jñātum,",
  "GSP33brssgo1u:141": "'ātmā draṣṭavyaḥ'ityadvaitātmadarśanamuddiśya 'śrotavyaḥ'iti vicāravidhānāt /",
  "GSP33brssgo1u:142": "na hi vicāraḥ sākṣāddarśanahetuḥ, apramāṇatvāt, api tu pramāṇaviṣayatvena /",
  "GSP33brssgo1u:143": "pramāṇaṃ cādvaitātmani vedāntā eva,",
  "GSP33brssgo1u:144": "'taṃ tvaupaniṣataṃ puruṣaṃ',",
  "GSP33brssgo1u:145": "'vedāntavijñānasuniścitārthāḥ'iti śruteḥ /",
  "GSP33brssgo1u:146": "vedāntānāṃ ca pratyagbrahmaikyaṃ viṣayaḥ, 'tattvamasi', 'ahaṃ brahmāsmi'iti śruteḥ /",
  "GSP33brssgo1u:147": "evaṃ vicāravidheḥ phalamapi jñānadvārāmuktiḥ,",
  "GSP33brssgo1u:148": "'tarati śokamātmavit',",
  "GSP33brssgo1u:149": "brahmavidbrahmaiva bhavati'ityādiśruteḥ /",
  "GSP33brssgo1u:150": "tathā saṃbandho 'pyadhikāriṇā vicārasya kartavyatārūpaḥ,",
  "GSP33brssgo1u:151": "phalasya prāpyatārūpa iti yathāyogyaṃ subodhaḥ /",
  "GSP33brssgo1u:152": "tasmādidaṃ sūtraṃ vyarthamiti cet /",
  "GSP33brssgo1u:153": "na /",
  "GSP33brssgo1u:154": "tāsāmadhikāryādiśrutīnāṃ svārthe tātparyanirṇāyakanyāyasūtrābhāve kiṃ vivekādiviśeṣaṇavānadhikārī utānyaḥ,",
  "GSP33brssgo1u:155": "kiṃ vedāntāḥ pūrvatantreṇa agatārthā vā,",
  "GSP33brssgo1u:156": "kiṃ brahma pratyagabhinnaṃ na vā,",
  "GSP33brssgo1u:157": "kiṃ muktiḥ svargādivallokāntaraṃ,",
  "GSP33brssgo1u:158": "ātmasvarūpā veti saṃśayanivṛtteḥ /",
  "GSP33brssgo1u:159": "tasmādāgamavākyairāpātataḥ pratipannādhikāryādinirṇayārthamidaṃ sūtramāvaśyakam /",
  "GSP33brssgo1u:160": "taduktaṃ prakāśātmaśrīcaraṇaiḥ--'adhikāryādīnāmāgamikatvepi nyāyena nirṇayārthamidaṃ sūtraṃ'iti /",
  "GSP33brssgo1u:161": "yeṣāṃ mate śravaṇe vidhirnāsti teṣāmavihitaśravaṇe 'dhikāryādinirṇayānapekṣaṇātsūtraṃ vyarthamityāpatatītyalaṃ prasaṅgena //",
  "GSP33brssgo1u:162": "tathā cāsya sūtrasya śravaṇavidhyapekṣitādhikāryādiśrutibhiḥ svārthanirṇayāyotthāpitatvāddhetuhetumadbhāvaḥ śrutisaṃgatiḥ,",
  "GSP33brssgo1u:163": "śāstrārambhahetvanubandhanirṇāyakatvenopoddhātatvācchāstrādau saṃgatiḥ,",
  "GSP33brssgo1u:164": "adhikāryādiśrutīnāṃ svārthe samanvayokteḥ samanvayādhyāyasaṃgatiḥ,",
  "GSP33brssgo1u:165": "'aitadātmyamidaṃ sarvaṃ tatsatyaṃ sa ātmā tattvamasi'ityādiśrutīnāṃ sarvātmatvādispaṣṭabrahmaliḍgānāṃ viṣayādau samanvayokteḥ pādasaṃgatiḥ,",
  "GSP33brssgo1u:166": "evaṃ sarvasūtrāṇāṃ śrutyarthanirṇāyakatvācchrutisaṃgatiḥ,",
  "GSP33brssgo1u:167": "tattadadhyāye tattatpāde ca samānaprameyatvena saṃgatirūhanīyā /",
  "GSP33brssgo1u:168": "prameyaṃ ca kṛtsnaśāstrasya brahma /",
  "GSP33brssgo1u:169": "adhyāyānāṃ tu samanvayavirodhasādhanaphalāni /",
  "GSP33brssgo1u:170": "tatra prathamapādasya spaṣṭabrahmaliḍgānāṃ śrutīnāṃ samanvayaḥ prameyaḥ /",
  "GSP33brssgo1u:171": "dvitīyatṛtīyayoraspaṣṭabrahmaliḍgānām /",
  "GSP33brssgo1u:172": "caturthapādasya padamātrasamanvaya iti bhedaḥ /",
  "GSP33brssgo1u:173": "asyādhikaraṇasya prātamyānnādhikaraṇasaṃgatirapekṣitā //",
  "GSP33brssgo1u:174": "athādhikaraṇamāracyate-'śrotavyaḥ'iti vihitaśravaṇātmakaṃ vedāntamīmāṃsāśāstraṃ viṣayaḥ /",
  "GSP33brssgo1u:175": "tatkimārabdhavyaṃ na veti viṣayaprayojanasaṃbhavāsaṃbhavābhyāṃ saṃśayaḥ /",
  "GSP33brssgo1u:176": "tatra nāhaṃ brahmeti bhedagrāhipratyakṣeṇa kartṛtvākartṛtvādiviruddhadharmavattvaliḍgakānumānena ca virodhena brahmātmanoraikyasya viṣayasyāsaṃbhavāt,",
  "GSP33brssgo1u:177": "satyabandhasya jñānānnivṛttirūpaphalāsaṃbhavānnārambhaṇīyamiti prāpte siddhāntaḥ 'athāto brahmajijñāsā'iti /",
  "GSP33brssgo1u:178": "atra śravaṇavidhisamānārthatvāya 'kartavyā'iti padamadhyāhartavyam /",
  "GSP33brssgo1u:179": "adhyāhṛtaṃ ca bhāṣyakṛtā 'brahmajijñāsā kartavyā'iti /",
  "GSP33brssgo1u:180": "tatra prakṛtipratyayārthayorjñānecchayoḥ kartavyatvānanvayātprakṛtyā phalībhūtaṃ jñānamajahallakṣaṇayocyate /",
  "GSP33brssgo1u:181": "pratyayenecchāsādhyo vicāro jahallakṣaṇayā /",
  "GSP33brssgo1u:182": "tathā ca brahmajñānāya vicāraḥ kartavya iti sūtrasya śrautor'thaḥ saṃpadyate /",
  "GSP33brssgo1u:183": "tatra jñānasya svataḥ phalatvāyogātpramātṛtvakartṛtvabhoktṛtvātmakānarthanivartakatvenaiva phalatvaṃ vaktavyam /",
  "GSP33brssgo1u:184": "tatrānarthasya satyatve jñānamātrānnivṛttyayogādadhyastatvaṃ vaktavyamiti bandhasyādhyastatvamarthātsūcitam /",
  "GSP33brssgo1u:185": "tacca śāstrasya viṣayaprayojanavattvasiddhihetuḥ /",
  "GSP33brssgo1u:186": "tathā hi śāstramārabdhavyaṃ, viṣayaprayojanavattvāt, bhojanādivat /",
  "GSP33brssgo1u:187": "śāstraṃ prayojanavat, bandhanivartakajñānahetutvāt, rajjuriyamityādivākyavat /",
  "GSP33brssgo1u:188": "bandhojñānanivartyo 'dhyastatvāt, rajjusarpavat /",
  "GSP33brssgo1u:189": "iti prayojanasiddhiḥ /",
  "GSP33brssgo1u:190": "evamarthābrahmajñānājjīvagatānarthabhramanivṛttiṃ phalaṃ sūtrayajjīvabrahmaṇoraikyaṃ viṣayamapyarthātsūcayati,",
  "GSP33brssgo1u:191": "anyajñānādanyatra bhramānivṛtteḥ /",
  "GSP33brssgo1u:192": "jīvo brahmābhinnaḥ, tajjñānanivartyādhyāsāśrayatvāt /",
  "GSP33brssgo1u:193": "yaditthaṃ tattathā, yathā śuktyabhinna idamaṃśa iti viṣayasiddhiheturadhyāsaḥ /",
  "GSP33brssgo1u:194": "ityevaṃ viṣayaprayojanavatvācchāstramārambhaṇīyamiti /",
  "GSP33brssgo1u:195": "atra pūrvapakṣe bandhasya satyatvena jñānādanivṛtterupāyāntarasādhyā muktiriti phalam /",
  "GSP33brssgo1u:196": "siddhānte jñānādeva muktiriti vivekaḥ /",
  "GSP33brssgo1u:197_0": "iti sarvaṃ manasi nidhāya brahmasūtrāṇi vyākhyātukāmo bhagavān bhāṣyakāraḥ sūtreṇa",
  "GSP33brssgo1u:197_1": "vicārakartavyatārūpaśrautārthānyathānupapatyārthātsūtritaṃ viṣayaprayojanavatvamupoddhātatvāttatsiddhihetvadhyāsākṣepasamādhānabhāṣyābhyāṃ",
  "GSP33brssgo1u:197_2": "prathamaṃ varṇayati-yuṣmadasmatpratyayagocarayoriti /",
  "GSP33brssgo1u:198": "etena sūtrārthāsparśitvādadhyāsagrantho na bhāṣyamiti nirastam, ārthikārthasparśitvāt //",
  "GSP33brssgo1u:199": "yattu maḍgalācaraṇābhāvādavyākhyeyamidaṃ bhāṣyamiti tanna /",
  "GSP33brssgo1u:200": "'sutarāmitaretarabhāvānupapattiḥ'ityantabhāṣyaracanārthaṃ tadarthasya sarvopaplavarahitasya vijñānaghanapratyagarthasya tattvasya smṛtatvāt /",
  "GSP33brssgo1u:201": "ato nirdeṣatvādidaṃ bhāṣyaṃ vyākhyeyam //",
  "GSP33brssgo1u:202": "loke śuktāvidaṃ rajatamiti bhramaḥ,",
  "GSP33brssgo1u:203": "satyarajate idaṃ rajatamityadhiṣṭhānasāmānyāropyaviśeṣayoraikyapramāhitasaṃskārajanyo dṛṣṭa ityatrāpyātmānyanātmāhaṅkārādhyāse pūrvapramā vācyā,",
  "GSP33brssgo1u:204": "sā cātmanātmanorvāstavaikyamapekṣate, na hi tadasti /",
  "GSP33brssgo1u:205": "tathā hi--ātmānātmanāvaikyaśūnyau, parasparaikyāyogyatvāt, tamaprakāśavat /",
  "GSP33brssgo1u:206": "iti matvā hetubhūtaṃ virodhaṃ vastutaḥ pratītito vyavahārataśca sādhayati-yuṣmadasmatpratyayagocarayoriti /",
  "GSP33brssgo1u:207": "na ca 'pratyayottarapadayośca'iti sūtreṇa 'pratyayecottarapade ca parato yuṣmadasmadormaparyantasya tvamādeśau staḥ'iti vidhānāt,",
  "GSP33brssgo1u:208": "tvadīyaṃ madīyaṃ tvatputro matputra itivat 'tvanmatpratyayagocarayoḥ'iti syāditi vācyam /",
  "GSP33brssgo1u:209": "'tvamāvekavacane'ityekavacanādhikārāt /",
  "GSP33brssgo1u:210": "atra ca yuṣmadasmadorekārthavācitvābhāvādānātmanāṃ yuṣmadarthānāṃ bahutvādasmadarthacaitanyasyāpyupādhito bahutvāt //",
  "GSP33brssgo1u:211": "nanvevaṃ sati kathamatra bhāṣye vigrahaḥ /",
  "GSP33brssgo1u:212": "na ca yūyamiti pratyayo yuṣmatpratyayaḥ,",
  "GSP33brssgo1u:213": "vayamiti pratyayosmatpratyastadgocarayoriti vigraha iti vācyam,",
  "GSP33brssgo1u:214": "śabdasādhutve 'pyarthāsādhutvāt /",
  "GSP33brssgo1u:215": "na hyahaṅkārādyanātmano yūyamiti pratyayavipayatvamastīti cet na /",
  "GSP33brssgo1u:216": "gocarapadasya yogyatāparatvāt /",
  "GSP33brssgo1u:217": "cidātmā tāvadasmatpratyayayogyaḥ,",
  "GSP33brssgo1u:218": "tatprayuktasaṃśayādinivṛttiphalabhāktvāt,",
  "GSP33brssgo1u:219": "'na tāvadayamekāntenāvipayaḥ,",
  "GSP33brssgo1u:220": "asmatpratyayaviṣayatvāt'iti bhāṣyokteśca /",
  "GSP33brssgo1u:221": "yadyapyahaṅkārādirapi tadyogyastathāpi cidātmanaḥ sakāśādatyantabhedasiddhyarthaṃ yuṣmatpratyayayogya ityucyate // //",
  "GSP33brssgo1u:222": "āśramaśrīcaraṇāstu ṭīkāyojanāyāmevamāhuḥ-'saṃbodhyacetano yuṣmatpadavācyaḥ,",
  "GSP33brssgo1u:223": "ahaṅkārādiviśiṣṭacetano 'smatpadavācyaḥ,",
  "GSP33brssgo1u:224": "tathā ca yuṣmajasmadoḥ svārthe prayujyamānayoreva tvamādeśaniyamo na lākṣaṇikayoḥ,",
  "GSP33brssgo1u:225": "'yuṣmadasmadoḥ ṣaṣṭhīcaturthīdvitīyāsthayorvānāvau'iti sūtrāsāṃgatyaprasaḍgāt /",
  "GSP33brssgo1u:226": "atra śabdalakṣakayoriva cinmātrajaḍamātralakṣakayorapi na tvamādeśo lakṣakatvāviśeṣāt iti /",
  "GSP33brssgo1u:227": "yadi tayoḥ śabdabodhakatve satyeva tvamādeśābhāva ityanena sūtreṇa jñāpitaṃ tadāsminbhāṣye yuṣmatpadena yuṣmacchabdajanyapratyayayogyaḥ parāgartho lakṣyate,",
  "GSP33brssgo1u:228": "asmacchabdena asmacchabdajanyapratyayayogyaḥ pratyagātmā /",
  "GSP33brssgo1u:229": "tathā ca lakṣyatāvacchedakatayā śabdo 'pi bodhyata iti na tvamādeśaḥ /",
  "GSP33brssgo1u:230": "na ca parāktvapratyaktvayoreva lakṣyatāvacchedakatvaṃ, na śabdayogyatvāṃśasya, gauravāditi vācyam /",
  "GSP33brssgo1u:231": "parākpratīcorvirodhasphuraṇārthaṃ viruddhaśabdayogyatvasyāpi vaktavyatvāt /",
  "GSP33brssgo1u:232": "ata evedamasmatpratyayagocarayoriti vaktavye 'pīdaṃśabdo 'smadarthe loke vede ca bahuśaḥ,",
  "GSP33brssgo1u:233": "ime vayamāsmahe,",
  "GSP33brssgo1u:234": "ime videhāḥ,",
  "GSP33brssgo1u:235": "ayamahamasmīti ca prayogadarśanānnāsmacchabdavirodhīti matvā yuṣmacchabdaḥ prayuktaḥ,",
  "GSP33brssgo1u:236": "idaṃśabdaprayoge virodhāsphūrteḥ /",
  "GSP33brssgo1u:237": "etena cetanavācitvādasmacchabdaḥ pūrvaṃ prayoktavyaḥ 'abhyarhitaṃ pūrva'iti nyāyāt,",
  "GSP33brssgo1u:238": "'tyadādīni sarvaurnityam'iti sūtreṇa vihita ekaśeṣaśca syāditi nirastam /",
  "GSP33brssgo1u:239": "'yuṣmadasmadoḥ'iti sūtra ivātrāpi pūrvanipātaikaśeṣayoraprāpteḥ,",
  "GSP33brssgo1u:240": "ekaśeṣe vivakṣitavirodhāsphūrteśca /",
  "GSP33brssgo1u:241": "vṛddhāstu 'yuṣmadarthādanātmano niṣkṛṣya śuddhasya ciddhātoropāpavādanyāyena grahaṇaṃ dyotayitumādau yuṣmadgrahaṇaṃ'ityāhuḥ /",
  "GSP33brssgo1u:242": "tatra yuṣmadasmatpadābhyāṃ parākpratyaktvenātmānātmanorvastuto virodha uktaḥ /",
  "GSP33brssgo1u:243": "pratyayapadena pratītito virodha uktaḥ /",
  "GSP33brssgo1u:244": "pratīyata iti pratyayo 'haṅkārādiranātmā dṛśyatayā bhāti /",
  "GSP33brssgo1u:245": "ātmā tu pratītitvātpratyayaḥ svaprakāśatayā bhāti /",
  "GSP33brssgo1u:246": "gocarapadena vyavahārato virodha uktaḥ /",
  "GSP33brssgo1u:247": "yuṣmadarthaḥ pratyagātmatiraskāreṇa kartāhamityādivyavahāragocaraḥ,",
  "GSP33brssgo1u:248": "asmadarthastvanātmapravilāpena,",
  "GSP33brssgo1u:249": "ahaṃ brahmeti vyavahāragocara iti tridhā virodhaḥ sphuṭīkṛtaḥ /",
  "GSP33brssgo1u:250": "yuṣmaccāsmacca yuṣmadasmadī,",
  "GSP33brssgo1u:251": "te eva pratyayau ca tau gocarau ceti yuṣmadasmatpratyayagocarau,",
  "GSP33brssgo1u:252": "tayostridhā viruddhasvabhāvāyoritarebhāvo 'tyantābhedastādātmyaṃ vā tadanupapattau siddhāyāmityanvayaḥ /",
  "GSP33brssgo1u:253": "aikyāsaṃbhave 'pi śuklo ghaṭa itivattādātmayaṃ kiṃ na syādityata āha-viṣayaviṣayiṇoriti /",
  "GSP33brssgo1u:254": "cijjaḍayorviṣayaviṣayitvāddīpaghaṭayoriva na tādātmyamiti bhāvaḥ /",
  "GSP33brssgo1u:255": "yuṣmadasmadī parāpratyagvastunī, te eva pratyayaśca gocaraśceti vā vigrahaḥ /",
  "GSP33brssgo1u:256": "atra pratyayagocarapadābhyāmātmanātmanoḥ pratyakparāgbhāve cidacittvaṃ heturuktastatra hetumāha-viṣayaviṣayiṇoriti /",
  "GSP33brssgo1u:257": "anātmano grāhyatvādacitvaṃ, ātmanastu grāhakatvāccitvaṃ vācyam /",
  "GSP33brssgo1u:258": "acitve svasya svena grahasya karmakartṛtvavirodhenāsaṃbhavādapratyakṣatvāpatterityarthaḥ /",
  "GSP33brssgo1u:259": "yatheṣṭaṃ vā hetuhetumadbhāvaḥ /",
  "GSP33brssgo1u:260": "nanvevamātmānātmanoḥ parākpratyaktvena,",
  "GSP33brssgo1u:261": "cidacittvena grāhyagrāhakatvena ca virodhāttamaḥprakāśavadaikyasya tādātmyasya vānupapattau satyāṃ,",
  "GSP33brssgo1u:262": "tatpramityabhāvenādhyāsābhāve 'pi taddharmāṇāṃ caitanyasukhajāḍyaduḥkhādīnāṃ vinimayenadhyāso 'stvityata āha--taddhārmāṇāmapīti /",
  "GSP33brssgo1u:263": "tayorātmānātmanordharmāstaddharmāsteṣāmapītaretarabhāvānupapattiḥ /",
  "GSP33brssgo1u:264": "itaratra dharmyantare itareṣāṃ dharmāṇāṃ bhāvaḥ saṃsargastasyānupapattiritityarthaḥ /",
  "GSP33brssgo1u:265": "na hi dharmiṇoḥ saṃsargaṃ vinā dharmāṇāṃ vinimayo asti /",
  "GSP33brssgo1u:266": "sphaṭike lohita vastu sāṃnidhyāllauhityadharmasaṃsargaḥ /",
  "GSP33brssgo1u:267": "asaṅgātmadharmiṇaḥ kenāpyasaṃsargāddharmisaṃsargapūrvako dharmasaṃsargaḥ kutastya ityabhipreyoktam-sutarāmiti /",
  "GSP33brssgo1u:268": "nanvātmānātmanostādātmyasya taddharmasaṃsargasya cābhāve 'pyadhyāsaḥ kiṃ na syādityata āha--ityata iti /",
  "GSP33brssgo1u:269": "ityuktarītyā tādātmyādyabhāvena tatpramāyā abhāvādataḥ pramājanyasaṃskārasyādhyāsahetorabhāvāt 'adhyāso mithyeti bhavituṃ yuktaṃ'ityanvayaḥ /",
  "GSP33brssgo1u:270": "mithyāśabdo hyarthaḥ apahnavavacanaḥ, anirvacanīyatāvacanaśceti /",
  "GSP33brssgo1u:271": "atra cāpahnavārthaḥ /",
  "GSP33brssgo1u:272": "nanu kutra kasyādhyāso 'pahnūyata ityāśaṅkya,",
  "GSP33brssgo1u:273": "ātmanyanātmataddharmāṇāmanātmanyātmataddharmāṇāmadhyāso nirasyata ityāha--asmatpratyayagocara ityādinā /",
  "GSP33brssgo1u:274": "ahamitipratyayayogyatvaṃ buddhyāderapyastīti matvā tata ātmānaṃ vivecayati--viṣayaṇīti /",
  "GSP33brssgo1u:275": "buddhyādisākṣiṇītyarthaḥ /",
  "GSP33brssgo1u:276": "sākṣitve hetuḥ--cidātmaka iti /",
  "GSP33brssgo1u:277": "ahamiti bhāsamāne cidaṃśātmanītyarthaḥ /",
  "GSP33brssgo1u:278": "yuṣmatpratyayagocarasyeti /",
  "GSP33brssgo1u:279": "tvaṅkārayogyasya /",
  "GSP33brssgo1u:280": "idamarthasyetiyāvat /",
  "GSP33brssgo1u:281": "nanvahamiti bhāsamānabuddhyādeḥ kathamidamarthatvamityata āha--viṣayasyeti /",
  "GSP33brssgo1u:282": "sākṣibhāsyasyetyarthaḥ /",
  "GSP33brssgo1u:283": "sākṣibhāsyatvarūpalakṣaṇayogādbuddhyāderghaṭādivadidamarthatvaṃ na pratibhāsata iti bhāvaḥ /",
  "GSP33brssgo1u:284": "athavā yadātmano mukhyaṃ sarvāntaratvarūpaṃ pratyaktvaṃ pratītatvaṃ brahmāsmīti vyavahāragocaratvaṃ coktvaṃ tadasiddhaṃ,",
  "GSP33brssgo1u:285": "ahamiti pratīyamānatvāt,",
  "GSP33brssgo1u:286": "ahaṅkāravadityāśaṅkyāha--asmatpratyayagocara iti /",
  "GSP33brssgo1u:287": "asmaccāsau pratyayaścāsau gocaraśca tasminnityarthaḥ /",
  "GSP33brssgo1u:288": "ahaṃvṛttivyaṅyasphuraṇatvaṃ sphuraṇaviṣayatvaṃ vā hetuḥ /",
  "GSP33brssgo1u:289": "ādye dṛṣṭānte hetvasiddhiḥ /",
  "GSP33brssgo1u:290": "dvitīye tu pakṣe tadasiddhirityātmano mukhyaṃ pratyaktvādi yuktamiti bhāvaḥ /",
  "GSP33brssgo1u:291": "nanu yadātmano viṣayatvaṃ tadasiddhaṃ, anubhavāmīti śabdavatvāt, ahaṅkāravadityata āha--viṣayaṇīti /",
  "GSP33brssgo1u:292": "vācyatvaṃ lakṣyatvaṃ vā hetuḥ /",
  "GSP33brssgo1u:293": "nādyaḥ, pakṣe tadasiddheḥ /",
  "GSP33brssgo1u:294": "nāntyaḥ, dṛṣṭānte tadvaikalyāditi bhāvaḥ /",
  "GSP33brssgo1u:295": "dehaṃ jānāmīti dehāhaṅkārayorviṣayaviṣayitve 'pi manuṣyo 'hamityabhedādhyāsavadātmāhaṅkārāyorapyabhedādhyāsaḥ syādityata āha--cidātmaka iti /",
  "GSP33brssgo1u:296": "tayorjāḍyālpatvābhyāṃ sādṛśyādadhyāse 'pi cidātmanyanavacchinne jaḍālpāhaṅkārādernādhyāsa iti bhāvaḥ /",
  "GSP33brssgo1u:297": "ahamiti bhāsyatvādātmavadahaṅkārasyāpi pratyaktvāditaṃ mukhyameva,",
  "GSP33brssgo1u:298": "tataḥ pūrvoktvaparāktvādyasiddhirityāśaṅkyāha--yuṣmaditi /",
  "GSP33brssgo1u:299": "ahaṃvṛttibhāsyatvamahaṅkāre nāsti kartṛkarmatvavirodhāt,",
  "GSP33brssgo1u:300": "cidbhāsyatvaṃ cidātmani nāstīti hetvasiddhiḥ /",
  "GSP33brssgo1u:301": "ato buddhyādeḥ pratibhāsataḥ pratyaktve 'pi parāktvādikaṃ mukhyameveti bhāvaḥ /",
  "GSP33brssgo1u:302": "yuṣmatparāktaccāsau pratiyata iti pratyayaścāsau kartṛtvādivyavahāragocaraśca tasyeti vigrahaḥ /",
  "GSP33brssgo1u:303": "tasya heyatvārthamāha--viṣasyeti /",
  "GSP33brssgo1u:304": "piñ bandhane /",
  "GSP33brssgo1u:305": "visinoti badhnāti iti viṣayastasyetyarthaḥ /",
  "GSP33brssgo1u:306": "ātmanyanātmataddharmādhyāso mithyā bhavatu,",
  "GSP33brssgo1u:307": "anātmanyātmataddharmādhyāsaḥ kiṃ na syāt,",
  "GSP33brssgo1u:308": "ahaṃ sphurāmi sukhītyādyanubhavādityāśaṅkyāha--tadviparyayeṇeti /",
  "GSP33brssgo1u:309": "tasmādanātmano viparyayo viruddhasvabhāvaścaitanyam /",
  "GSP33brssgo1u:310": "itthaṃbhāve tṛtīyā /",
  "GSP33brssgo1u:311": "caitanyātmanā viṣayiṇastaddharmāṇāṃ ca yo 'haṅkārādau viṣaye 'dhyāsaḥ sa mithyeti nāstīti bhavituṃ yuktam,",
  "GSP33brssgo1u:312": "adhyāsasāmagryabhāvāt /",
  "GSP33brssgo1u:313": "na hyatra pūrvapramāhitasaṃskāraḥ sādṛśyamajñānaṃ vāsti /",
  "GSP33brssgo1u:314": "niravayavanirguṇasvaprakāśātmani guṇāvayavasādṛśyasya cājñānasya cāyogāt //",
  "GSP33brssgo1u:315": "nanvātmanonirguṇatve taddharmāṇāmiti bhāṣyaṃ kathamiti cet,",
  "GSP33brssgo1u:316": "ucyate--buddhivṛttyabhivyaktaṃ caitanyaṃ jñānaṃ,",
  "GSP33brssgo1u:317": "viṣayābhedenābhivyaktaṃ sphuraṇam,",
  "GSP33brssgo1u:318": "śubhakarmajanyavṛttivyaktamānanda ityevaṃ vṛttyupādhikṛtabhedāt jñānādīnāmātmadharmatvavyapadeśaḥ /",
  "GSP33brssgo1u:319": "taduktaṃ ṭīkāyāṃ-'ānando viṣayānubhavo nityatvaṃ ceti santi dharmā apṛthaktve 'pi caitanyatvāt pṛthagivāvabhāsante'iti /",
  "GSP33brssgo1u:320": "ato nirguṇabrahmātmatvamate,",
  "GSP33brssgo1u:321": "ahaṃ karomīti pratīterarthasya cādhyāsatvāyogātpramātvaṃ satyatvaṃ ca ahaṃ nara iti sāmānādhikaraṇyasya gauṇatvamiti matamāstheyam /",
  "GSP33brssgo1u:322": "tathā ca bandhasya satyatayā jñānānnivṛttirūpaphalāsaṃbhavādbaddhamuktayorjīvabrahmaṇoraikyāyogena viṣayāsaṃbhavāt śāstraṃ nārambhaṇīyamiti pūrvapakṣabhāṣyatātparyam /",
  "GSP33brssgo1u:323": "yuktagrahaṇāt pūrvapakṣasya durbalatvaṃ sūcayati /",
  "GSP33brssgo1u:324": "tathāhi--kimadhyāsasya nāstitvamayuktatvādabhānādvā kāraṇābhāvādvā?ādya iṣṭa ityāha--tathāpīti /",
  "GSP33brssgo1u:325": "etadanurodhādādau yadyapīti paṭhitavyam /",
  "GSP33brssgo1u:326": "adhyāsasyāsaṅgasvaprakāśātmanyayuktatvamalaṅkāra iti bhāvaḥ /",
  "GSP33brssgo1u:327": "na dvitīya ityāha--ayamiti /",
  "GSP33brssgo1u:328": "ajñaḥ kartā manuṣyo 'hamiti pratyakṣānubhavādadhyāsasyābhānamasiddhamityarthaḥ /",
  "GSP33brssgo1u:329": "na cedaṃ pratyakṣaṃ kartṛtvādau prameti vācyam /",
  "GSP33brssgo1u:330": "apauruṣeyatayā nirdeṣeṇa,",
  "GSP33brssgo1u:331": "upakramādiliṅgāvadhṛtatātparyeṇa ca tatvamasyādivākyenākartṛtvabrahmatvabodhanenāsya bhramatvaniścayāt /",
  "GSP33brssgo1u:332": "na ca jyeṣṭhapratyakṣavirodhādāgamajñānasyaiva bādha iti vācyaṃ,",
  "GSP33brssgo1u:333": "dehātmavādaprasaṅgāt,",
  "GSP33brssgo1u:334": "manuṣyo 'hamiti pratyakṣavirodhena 'athāyamaśarīraḥ'ityādiśrutyā dehādanyātmāsiddheḥ /",
  "GSP33brssgo1u:335": "tasmādidaṃ rajatamitivatsāmānādhikaraṇyapratyakṣasya bhramatvaśaṅkākalaṅkitasya nāgamātprābalyamityāstheyam /",
  "GSP33brssgo1u:336": "kiñca jyeṣṭhatvaṃ pūrvabhāvitvaṃ vā āgamajñānaṃ pratyupajīvyatvaṃ vā?",
  "GSP33brssgo1u:337": "ādye na prābalyam, jyeṣṭhasyāpi rajatabhramasya paścādbhāvinā śuktijñānena bādhadarśanāt /",
  "GSP33brssgo1u:338": "na dvitīyaḥ āgamajñānotpattau pratyakṣādimūlavṛddhavyavahāre saṃgatigrahadvārā,",
  "GSP33brssgo1u:339": "śabdopalabdhidvārā ca pratyakṣādervyāvahārikaprāmāṇyasyopajīvyatve 'pi tāttvikaprāmāṇyasyānapekṣitatvāt,",
  "GSP33brssgo1u:340": "anapekṣitāṃśasyāgamena bādhāsaṃbhavāditi /",
  "GSP33brssgo1u:341": "yattu kṣaṇikayāgasya śrutibalātkālāntarabhāviphalahetutvavat 'tathā vidvānnāmarūpādvimuktaḥ'iti śrutibalātsatyasyāpi jñānānnivṛttisaṃbhavādadhyāsavarṇanaṃ vyarthamiti, tanna /",
  "GSP33brssgo1u:342": "jñānamātranivartyasya kvāpi satyatvādarśanāt,",
  "GSP33brssgo1u:343": "satyasya cātmano nivṛtyadarśanācca,",
  "GSP33brssgo1u:344": "ayogyatāniścaye sati satyabandhasya jñānānnivṛttiśruterbodhakatvāyogāt /",
  "GSP33brssgo1u:345": "na ca setudarśanātsatyasya pāpasya nāśarśanānnāyogyatāniścayā iti vācyaṃ,",
  "GSP33brssgo1u:346": "tasya śriddhāniyamādisāpekṣajñānanāśyatvāt /",
  "GSP33brssgo1u:347": "bandhasya ca 'nānyaḥ panthā'iti śrutyā jñānamātrānnivṛttipratīteḥ,",
  "GSP33brssgo1u:348": "ataḥ śrutajñānanivartyatvanirvāhārthamadhyastatvaṃ varṇaniyam /",
  "GSP33brssgo1u:349": "kiṃ ca jñānaikanivartyasya kiṃ nāma satyatvam, na tāvadajñānājanyatvam /",
  "GSP33brssgo1u:350": "'māyāṃ tu prakṛtim'iti śruti virodhānmāyāvidyayoraikyāt /",
  "GSP33brssgo1u:351": "nāpi svādhiṣṭhāne svābhāvaśūnyatvaṃ 'asthūlam'ityādiniṣedhaśrutivirodhāt /",
  "GSP33brssgo1u:352": "nāpi brahmavadbādhāyogyatvaṃ, jñānānnivṛttiśrutivirodhāt /",
  "GSP33brssgo1u:353": "atha vyavahārakāle bādhaśūnyatvam, tarhi vyavahārikameva satyatvamityāgatamadhyastatvam /",
  "GSP33brssgo1u:354": "tacca śrutyarthe yogyatā jñānārthaṃ varṇanīyameva, yāgasyāpūrvadvāratvavat /",
  "GSP33brssgo1u:355": "na ca tadanyatvādhikaraṇe tasya varṇanātpaunaruktyam,",
  "GSP33brssgo1u:356": "tatroktādhyāsasyaiva pravṛttyaṅgaviṣayādisiddhyarthamādau smāryamāṇatvāditi dik //",
  "GSP33brssgo1u:357": "adhyāsaṃ dvedhā darśayati --lokavyavahāra iti /",
  "GSP33brssgo1u:358": "lokyate manuṣyo 'hamityabhimanyata iti lokor'thādhyāsaḥ,",
  "GSP33brssgo1u:359": "tadviṣayo vyavahāro 'bhimāna iti jñānādhyāso darśitaḥ /",
  "GSP33brssgo1u:360": "dvividhādhyāsasvarūpalakṣaṇamāha--anyonyasminityādinādharmadharmiṇoḥ ityantena /",
  "GSP33brssgo1u:361": "jāḍyacaitanyādidharmāṇāṃ dharmiṇāvahaṅkārātmānau,",
  "GSP33brssgo1u:362": "tayoratyantaṃ bhinnayoritaretarabhedāgraheṇānyonyasmin anyonyatādātmyaṃ anyonyadharmāṃśca vyatyāsenādhyasya lokavyavahāra iti yojanā /",
  "GSP33brssgo1u:363": "ataḥ so 'yamiti pramāyā nādhyāsatvam,",
  "GSP33brssgo1u:364": "tadidamarthayoḥ kālabhedena kalpitabhede 'pyatyantabhedābhāvāditi vaktumatyantetyuktam /",
  "GSP33brssgo1u:365": "na ca dharmitādātmyādhyāse dharmādhyāsasiddheḥ 'dharmāṃśca'iti vyarthamiti vācyam,",
  "GSP33brssgo1u:366": "andhatvādīnāmindriyadharmāṇāṃ dharmyadhyāsāsphuṭatve 'pyandho 'hamiti sphuṭo 'dhyāsa iti jñāpanārthatvāt /",
  "GSP33brssgo1u:367": "nanvātmānātmanoḥ parasparādhyastatve śūnyavādaḥ syādityāśaṅkyāha--satyānṛte mithunīkṛtyeti /",
  "GSP33brssgo1u:368": "satyamanidaṃ caitanyaṃ tasyānātmani saṃsargamātrādhyāso na svarūpasya /",
  "GSP33brssgo1u:369": "anṛtaṃyuṣmadarthaḥ tasya svarūpato 'pyadhyāsāttayormithunīkaraṇamadhyāsa iti na śūnyatetyarthaḥ //",
  "GSP33brssgo1u:370": "nanvadhyāsamithunīkaraṇalokavyavahāraśabdānāmekārthatve 'dhyasya midhunīkṛtyeti pūrvakālatvavāciktvāpratyayādeśasya lyapaḥ kathaṃ prayoga iti cenna,",
  "GSP33brssgo1u:371": "adhyāsavyaktibhedāt /",
  "GSP33brssgo1u:372": "tatra pūrvapūrvādhyāsasyottarottarādhyāsaṃ prati saṃskāradvārā pūrvakālatvena hetutvadyotanārthaṃ lyapaḥ prayogaḥ /",
  "GSP33brssgo1u:373": "tadeva spaṣṭayati--naisargika iti /",
  "GSP33brssgo1u:374": "pratyagātmani hetuhetumadbhāvenādhyāsapravāho 'nādirityarthaḥ /",
  "GSP33brssgo1u:375": "nanu pravāhasyāvastutvāt, adhyāsavyaktīnāṃ sāditvāt, kathamanāditvamiti cet /",
  "GSP33brssgo1u:376": "ucyate--adhyāsatvāvacchinnavyaktīnāṃ madhye 'nyatamayā vyaktyā vinānādikālasyāvartanaṃ kāryānāditvamityaṅgīkārāt /",
  "GSP33brssgo1u:377": "etena kāraṇābhāvāditi kalpo nirastaḥ, saṃskārasya nimittasya naisargikapadenoktatvāt /",
  "GSP33brssgo1u:378": "na ca pūrvapramājanya eva saṃskāro heturiti vācyam,",
  "GSP33brssgo1u:379": "lāghavena pūrvānubhavajanyasaṃskārasya hetutvāt /",
  "GSP33brssgo1u:380": "ataḥ pūrvādhyāsajanyaḥ saṃskāro 'stīti siddham /",
  "GSP33brssgo1u:381": "adhyāsasyopādānamāha--mithyājñānanimitta iti /",
  "GSP33brssgo1u:382": "mithyā ca tadajñānaṃ ca mithyājñānaṃ tannimittamupādānaṃ yasya sa tannimittaḥ /",
  "GSP33brssgo1u:383": "tadupādānaka ityarthaḥ /",
  "GSP33brssgo1u:384_0": "ajñānasyopādānatve 'pi saṃsphuradātmatatvāvarakatayā doṣatvenāhaṅkārādhyāsakarturīśvarasyopādhitvena",
  "GSP33brssgo1u:384_1": "saṃskārakālakarmādinimittapariṇāmitvena ca nimittatvamiti dyotayituṃ nimittapadam /",
  "GSP33brssgo1u:385": "svaprakāśātmanyasaṅge kathamavidyāsaṅgaḥ,",
  "GSP33brssgo1u:386": "saṃskārādisāmagryabhāvāt,",
  "GSP33brssgo1u:387": "iti śaṅkānirāsārthaṃ mithyāpadam /",
  "GSP33brssgo1u:388": "pracaṇḍamārtaṇḍamaṇḍale pecakānubhavasiddhāndhakāravat,",
  "GSP33brssgo1u:389": "ahamajña ityanubhasiddhamajñānaṃ durapahnavama,",
  "GSP33brssgo1u:390": "kalpitasyādhiṣṭhānāsparśitvāt,",
  "GSP33brssgo1u:391": "nityasvarūpajñānasyāvirodhitvācceti /",
  "GSP33brssgo1u:392": "yadvā ajñānaṃ jñānābhāva iti śaṅkānirāsārthaṃ mithyāpadam /",
  "GSP33brssgo1u:393": "mithyātve sati sākṣājjñānanivartyatvamajñānasya lakṣaṇaṃ mithyājñānapadenoktam /",
  "GSP33brssgo1u:394": "jñānenecchāprāgabhāvaḥ sākṣānnivartyata iti vadantaṃ prati mithyātve satītyuktam /",
  "GSP33brssgo1u:395": "ajñānanivṛttidvārā jñānanivartyabandhe 'tivyāptinirāsāya sākṣāditi /",
  "GSP33brssgo1u:396": "anādyupādānatve sati mithyātvaṃ vā lakṣaṇam /",
  "GSP33brssgo1u:397": "brahmanirāsārthaṃ mithyātvamiti /",
  "GSP33brssgo1u:398": "mṛdādinirāsārthamanādīti /",
  "GSP33brssgo1u:399": "avidyātmanoḥ saṃbandhanirāsārthamupādānatve satīti /",
  "GSP33brssgo1u:400": "saṃprati adhyāsaṃ draḍhayitumabhilapati--āhamidaṃ mamedamiti /",
  "GSP33brssgo1u:401": "ādhyātmikakāryādhyāseṣvahamiti prathamo 'dhyāsaḥ /",
  "GSP33brssgo1u:402": "na cādhiṣṭhānāropyāṃśadvayānupalambhāt nāyasadhyāsa iti vācyam,",
  "GSP33brssgo1u:403": "ayo dahatītivadahamupalabha iti dṛgdṛśyāṃśayorupalambhāt /",
  "GSP33brssgo1u:404": "idaṃ padena bhogyaḥ saṃghāta ucyate /",
  "GSP33brssgo1u:405": "atrāhamidamityanena manupyo 'hamiti tādātmyādhyāso darśitaḥ /",
  "GSP33brssgo1u:406": "mamedaṃ śarīramiti saṃsargādhyāsaḥ //",
  "GSP33brssgo1u:407": "nanu dehātmanostādātmyameva saṃsarga iti tayoḥ ko bheda iti cet /",
  "GSP33brssgo1u:408": "satyam /",
  "GSP33brssgo1u:409": "sattaikye sati mitho bhedastādātmyam /",
  "GSP33brssgo1u:410": "tatra manuṣyo 'hamityaikyāṃśabhānaṃ mamedamiti bhedāṃśarūpasaṃsargabhānamiti bhedaḥ /",
  "GSP33brssgo1u:411": "evaṃ sāmagrīsattvādanubhavasattvādadhyāso 'stītyato brahmātmaikye virodhābhāvena viṣayaprayojanayoḥ sattvāt śāstramārambhaṇīyamiti siddhāntabhāṣyatātparyam /",
  "GSP33brssgo1u:412": "evañca sūtreṇārthātsūcite viṣayaprayojane pratipādya taddhetumadhyāsaṃ lakṣaṇasaṃbhāvanāpramāṇaiḥ sādhayituṃ lakṣaṇaṃ pṛcchati--āheti /",
  "GSP33brssgo1u:413": "kiṃlakṣaṇako 'dhyāsa ityāha /",
  "GSP33brssgo1u:414": "pūrvavādītyarthaḥ /",
  "GSP33brssgo1u:415": "asya śāstrasya tattvanirṇayapradhānatvena vādakathātvadyotanārthaṃ āheti paroktiḥ /",
  "GSP33brssgo1u:416": "'āha'ityādi 'kathaṃ punaḥpratyagātmani'ityataḥ prāgadhyāsalakṣaṇaparaṃ bhāṣyam /",
  "GSP33brssgo1u:417": "tadārabhya saṃbhāvanāparam /",
  "GSP33brssgo1u:418": "'tametamavidyākhyam'ityārabhya 'sarvalokapratyakṣaḥ'ityantaṃ pramāṇaparamiti vibhāgaḥ /",
  "GSP33brssgo1u:419": "lakṣaṇamāha--ucyate-smṛtirūpa iti /",
  "GSP33brssgo1u:420": "adhyāsa ityanuṣaṅgaḥ /",
  "GSP33brssgo1u:421": "atra paratrāvabhāsa ityeva lakṣaṇam, śiṣṭaṃ padadvayaṃ tadupapādanārtham /",
  "GSP33brssgo1u:422": "tathāhi avabhāsyata ityavabhāso rajatādyarthaḥ tasyāyogyamadhikaraṇaṃ paratrapadārthaḥ /",
  "GSP33brssgo1u:423": "adhikaraṇasyāyogyatvaṃ āropyātyantābhāvatvaṃ tadvatvaṃ vā /",
  "GSP33brssgo1u:424": "tathā caikāvacchedena svasaṃsṛjyamāne svātyantābhāvavati avabhāsyatvamadhyastatvamityarthaḥ /",
  "GSP33brssgo1u:425": "idaṃ ca sādyanādyadhyāsasādhāraṇaṃ lakṣaṇam /",
  "GSP33brssgo1u:426": "saṃyoge 'tivyāptinirāsāyaikāvacchedeneti /",
  "GSP33brssgo1u:427": "saṃyogasya svasaṃsṛjyamāne vṛkṣe svātyantābhāvavatyavabhāsyatve 'pi svātyantābhāvayormūlāgrāvacchedakabhedānnātivyāptiḥ /",
  "GSP33brssgo1u:428": "pūrvaṃ svābhāvavati bhūtale paścādānīto ghaṭo bhātīti ghaṭe 'tivyāptinirāsāya svasaṃsṛjyamāna iti padam,",
  "GSP33brssgo1u:429": "tena svābhāvakāle pratiyogisaṃsargasya vidyamānatocyate iti nātivyāptiḥ /",
  "GSP33brssgo1u:430": "bhūtvāvacchedenāvabhāsyagandhe 'tivyāptivāraṇāya svātyantābhāvavatīti padam /",
  "GSP33brssgo1u:431": "śuktāvidantvāvacchedena rajatasaṃsargakāle 'tyantābhāvo 'stīti nāvyāptiḥ /",
  "GSP33brssgo1u:432": "nanvasya lakṣaṇasyāsaṃbhavaḥ, śuktau rajatasya sāmagryabhāvena saṃsargāsatvāt /",
  "GSP33brssgo1u:433": "na ca smaryamāṇasatyarajatasyaiva paratra śuktāvavabhāsyatvenādhyastatvoktiriti vācyam,",
  "GSP33brssgo1u:434": "anyathākhyātiprasaṅgādityata āha-smṛtirūpa iti /",
  "GSP33brssgo1u:435": "smaryate iti smṛtiḥ satyarajatādiḥ tasya rūpamiva rūpamasyeti smṛtirūpaḥ /",
  "GSP33brssgo1u:436": "smaryamāṇasadṛśa ityarthaḥ /",
  "GSP33brssgo1u:437": "sādṛśoktyā smaryamāṇādāropyasya bhedāt, nānyathākhyātirityuktaṃ bhavati /",
  "GSP33brssgo1u:438": "sādṛśamupapādayati-pūrvadṛṣṭeti /",
  "GSP33brssgo1u:439": "dṛṣṭaṃ darśanaṃ, saṃskāradvārā pūrvadarśanādavabhāsyata iti pūrvadṛṣaṭāvabhāsaḥ /",
  "GSP33brssgo1u:440": "tena saṃskārajanyajñānaviṣayatvaṃ smaryamāṇāropyayoḥ sādṛśyamuktaṃ bhavati,",
  "GSP33brssgo1u:441": "smṛtyāropayoḥ saṃskārajanyatvāt /",
  "GSP33brssgo1u:442": "na ca saṃskārajanyatvādāropasya smṛtitvāpattiriti vācyam,",
  "GSP33brssgo1u:443": "doṣasaṃprayogajanyatvasyāpi vivakṣitatvena saṃskāramātrajanyatvābhāvāt /",
  "GSP33brssgo1u:444": "atra saṃyogaśabdena adhiṣṭhānasāmānyajñānamucyate, ahaṅkārādhyāse indriyasaṃprayogālābhāt /",
  "GSP33brssgo1u:445": "evaṃ ca doṣasaṃprayogasaṃskārabalācchuktyādau rajatamutapannamastīti paratrāvabhāsyatvalakṣamamupapannamiti smṛtirūpapūrvadṛṣṭapadābhyāmupapādim /",
  "GSP33brssgo1u:446": "anye tu tābhyāṃ doṣāditrayajanyatvaṃ kāryādhyāsalakṣaṇamuktamityāhuḥ /",
  "GSP33brssgo1u:447": "apare tu smṛtirūpaḥ smaryamāṇasadṛśaḥ,",
  "GSP33brssgo1u:448": "sādṛsyaṃ ca pramāmājanyajñānaviṣayatvaṃ smṛtyāropayoḥ pramāṇājanyatvāt /",
  "GSP33brssgo1u:449": "pūrvadṛṣṭapadatajjātīyaparaṃ, abhinavarajatādehe pūrvadṛṣṭatvābhāvāt /",
  "GSP33brssgo1u:450": "tathā ca pramāṇājanyajñānaviṣayatve sati pūrvadṛṣṭajātīyatvaṃ prātītikādhyāsalakṣaṇaṃ tābhyāmuktam /",
  "GSP33brssgo1u:451": "paratrāvabhāsaśabdābhyāmadhyāsamātralakṣaṇaṃ vyākhyātameva /",
  "GSP33brssgo1u:452": "tatra smaryamāṇagaṅgādau abhinavaghaṭe cātivyāptinirāsāya pramāṇetyādi padadvayamityāhuḥ /",
  "GSP33brssgo1u:453": "tatrārthādhyāse smaryamāṇasadṛśaḥ paratra pūrvadarśanādavabhāsyata iti yojanā /",
  "GSP33brssgo1u:454": "jñānādhyāse tu smṛtisadṛśaḥ paratra pūrvadarśanādavabhāsa iti vākyaṃ yojanīyamiti saṃkṣepaḥ /",
  "GSP33brssgo1u:455_0": "nanu adhyāse vādivipratipatteḥ kathamuktalakṣaṇasiddhirityāśaṅkyādhiṣṭhānāropyasvarūpavivāde",
  "GSP33brssgo1u:455_1": "'pi paratra parāvabhāsa iti lakṣaṇe saṃvādyuktibhiḥ satyādhiṣṭhāne mithyārthāvabhāsasiddheḥ",
  "GSP33brssgo1u:455_2": "sarvatantrasiddhānta idaṃ lakṣaṇamiti matvā anyathātmakhyātivādinormatamāha-taṃ keciditi /",
  "GSP33brssgo1u:456": "kecidanyathākhyātivādino 'nyatra śuktyādāvanyadharmasya svāvayavadharmasya deśāntarastharūpyāderadhyāsa iti vadanti /",
  "GSP33brssgo1u:457": "ātmakhyātivādinastu bāhyaśuktyādau buddhirūpātmano dharmasya rajatasyādhyāsaḥ,",
  "GSP33brssgo1u:458": "āntarasya rajatasya bahirvadavabhāsa iti vadantītyarthaḥ /",
  "GSP33brssgo1u:459": "akhyātimatamāha-keciditi /",
  "GSP33brssgo1u:460": "yatra yasyādhyāso lokasiddhastayorarthayostaddhiyośca bhedāgrahe sati tanmūlo bhramaḥ,",
  "GSP33brssgo1u:461": "idaṃ rūpyamiti viśiṣṭavyavahāra iti vadantītyarthaḥ /",
  "GSP33brssgo1u:462": "tairapi viśiṣṭavyavahārānyathānupapattyā viśiṣṭabhrānteḥ svīkāryatvāt,",
  "GSP33brssgo1u:463": "paratra parāvabhāsasaṃmatiriti bhāvaḥ /",
  "GSP33brssgo1u:464": "śūnyamatamāha-anye tviti /",
  "GSP33brssgo1u:465": "tasyaivādhiṣṭhānasya śuktyāderviparītadharmatvakalpanāṃ viparīto viruddho dharmo yasya tadbhāvastasya rajatāderatyantāsataḥ kalpanāmācakṣata ityarthaḥ /",
  "GSP33brssgo1u:466": "eteṣu mateṣu paratra parāvabhāsatvalakṣaṇasaṃvādamāha-sarvathāpi tviti /",
  "GSP33brssgo1u:467": "anyathākhyātitvādiprakāravivāde 'pyadhyāsaḥ paratra parāvabhāsatvalakṣaṇaṃ na jahātītyarthaḥ /",
  "GSP33brssgo1u:468": "śuktāvaparokṣasya rajatasya deśāntare buddhau vā sattvāyogāt śūnyatve pratyakṣatvāyogāt,",
  "GSP33brssgo1u:469": "śuktau satte bādhāyogāt mithyātvameveti bhāvaḥ /",
  "GSP33brssgo1u:470": "āropyamithyātve na yuktyapekṣā, tasyānubhavasiddhatvādityāha-tathā ceti /",
  "GSP33brssgo1u:471": "bādhānantarakālīno 'yamanubhavaḥ, tatpūrvaṃ /",
  "GSP33brssgo1u:472": "śuktikātvajñānāyogāt, rajatasya bādhāpratyakṣasiddhaṃ mithyātvaṃ vacchabdenocyate /",
  "GSP33brssgo1u:473": "ātmani nirūpādhike 'haṅkārādhyāse dṛṣṭāntamuktvā brahmajīvāvāntarabhedasyāvidyādyupādhikasyādhyāse dṛṣṭāntamāha-eka iti /",
  "GSP33brssgo1u:474": "dvitīyacandrasahitavadeka evāṅgulyā dvidhā bhātītyarthaḥ /",
  "GSP33brssgo1u:475": "lakṣaṇaprakaraṇopasaṃhārārtha iti śabdaḥ /",
  "GSP33brssgo1u:476": "bhavatvadhyāsaḥ śuktyādau, ātmani tu na saṃbhavatītyākṣipati-kathaṃ punariti /",
  "GSP33brssgo1u:477": "yatrāparokṣādhyāsādhiṣṭhānatvaṃ tatrendriyasaṃyuktatvaṃ viṣayatvaṃ ceti vyāptiḥ śuktyādau dṛṣṭā /",
  "GSP33brssgo1u:478": "tatra vyāpakābhāvādātmano 'dhiṣṭhānatvaṃ na saṃbhavatītyabhipretyāha-pratyagātmanīti /",
  "GSP33brssgo1u:479": "pratīci pūrṇa indriyāgrāhye viṣayasyāhaṅkārādestaddharmāṇāṃ cādhyāsaḥ kathamityarthaḥ /",
  "GSP33brssgo1u:480": "uktavyāptimāha-sarvo hīti /",
  "GSP33brssgo1u:481": "purovasthitatvamindriyasaṃyuktatvam /",
  "GSP33brssgo1u:482": "nanyātmano 'pyadhiṣṭhānatvārthaṃ viṣayatvādikamastvityata āha-yuṣmaditi /",
  "GSP33brssgo1u:483": "idaṃpratyayānarhasya pratyagātmano 'na cakṣuṣā gṛhyate'ityādi śrutimanusṛtya tvamaviṣayatvaṃ bravīṣi /",
  "GSP33brssgo1u:484": "saṃpratyāsalobhena viṣayatvāṅgīkāre śrutisiddhāntayorbādhaḥ syādityarthaḥ /",
  "GSP33brssgo1u:485": "ātmanyadhyāsasaṃbhāvanāṃ pratijānīte-ucyata iti /",
  "GSP33brssgo1u:486": "adhiṣṭhānāropyayorekasmin jñāne bhāsamānatvamātramadhyāsavyāpakaṃ,",
  "GSP33brssgo1u:487": "tacca bhānaprayuktasaṃśayanivṛttyādiphalabhāktvaṃ,",
  "GSP33brssgo1u:488": "tadeva bhānabhinnatvaghaṭitaṃ viṣayatvaṃ,",
  "GSP33brssgo1u:489": "tanna vyāpakaṃ,",
  "GSP33brssgo1u:490": "gauravāditi matvāha-na tāvaditi /",
  "GSP33brssgo1u:491": "ayamātmā niyamenāviṣayo na bhavati /",
  "GSP33brssgo1u:492": "tatra hetumāha-asmaditi /",
  "GSP33brssgo1u:493": "asmapratyayo 'hamityadhyāsastatra bhāsamānatvādityarthaḥ /",
  "GSP33brssgo1u:494": "asmadarthacidātmā pratibimbitatyena yatra pratīyate so 'smatpratyayo 'haṅkārastatra bhāsamānatvāditi vārthaḥ /",
  "GSP33brssgo1u:495": "na cādhyāse sati bhāsamānatvaṃ tasminsati sa iti parasparāśraya iti vācyam,",
  "GSP33brssgo1u:496": "anāditvāt,",
  "GSP33brssgo1u:497": "pūrvābhyāse bhāsamānātmana uttarādhyāsādhiṣṭhānatvasaṃbhavāt //",
  "GSP33brssgo1u:498": "nanvahamityahaṅkāraviṣayakabhānarūpasyātmano bhānamānatvaṃ kathaṃ,",
  "GSP33brssgo1u:499": "tadviṣayatvaṃ vinā tatphalabhāktvāyogādityata āha-aparokṣatvācceti /",
  "GSP33brssgo1u:500": "caśabdaḥ śaṅkānirāsārthaḥ /",
  "GSP33brssgo1u:501": "svaprakāśatvādityarthaḥ /",
  "GSP33brssgo1u:502": "svaprakāśatvaṃ sādhayati-pratyagiti /",
  "GSP33brssgo1u:503": "ābālapaṇḍitamātmanaḥ saṃśayādiśūnyatvena prasidhdeḥ svaprakāśatvamityarthaḥ /",
  "GSP33brssgo1u:504": "ataḥ svaprakāśatvena bhāsamānatvādātmano 'dhyāsādhiṣṭhānatvaṃ saṃbhavatīti bhāvaḥ /",
  "GSP33brssgo1u:505": "yaduktamaparokṣādhyāsādhiṣṭhānatvasyendriyasaṃyuktatayā grāhyatvaṃ vyāpakamiti tatrāha-na cāyamiti /",
  "GSP33brssgo1u:506": "tatra hetumāha-apratyakṣe 'pīti /",
  "GSP33brssgo1u:507": "indriyagrāhye 'pītyarthaḥ /",
  "GSP33brssgo1u:508": "bālā avivekinaḥ talamindranīlakaṭāhakalpaṃ nabho malinaṃ pitamityevamaparokṣamadhyasyanti,",
  "GSP33brssgo1u:509": "tatrendriyagrāhyatvaṃ nāstīti vyabhicārānna vyāptiḥ /",
  "GSP33brssgo1u:510": "etenātmānāmānātmanoḥ sādṛśyābhāvānnādhyāsa ityapāstam, nīlanabhasostadabhāve 'pyadhyāsadarśanāt /",
  "GSP33brssgo1u:511": "siddhānte ālokākāracākṣuṣavṛttyabhivyaktasākṣivedyatvaṃ nabhasi iti jñeyam /",
  "GSP33brssgo1u:512": "saṃbhāvanāṃ nigamayati-evamiti /",
  "GSP33brssgo1u:513": "nanu brahmajñānanāśyatvena sūtritāmavidyāṃ hitvā adhyāsaḥ kimiti varṇyata ityata āha-tametamiti /",
  "GSP33brssgo1u:514": "ākṣiptaṃ samāhitamuktalakṣaṇalakṣitamadhyāsamavidyākāryatvādavidyeti manyanta ityarthaḥ /",
  "GSP33brssgo1u:515": "vidyānivartyatvāccāsyāvidyātvamityāha-tadvivekeneti /",
  "GSP33brssgo1u:516": "adhyastaniṣedhenādhiṣṭhānasvarūpanirdhāraṇaṃ vidyāmadhyāsanivartikāmāhurityarthaḥ /",
  "GSP33brssgo1u:517": "tathāpi kāraṇāvidyāṃ tyaktvā kāryāvidyā kimiti varṇyate tatrāha-tatreti /",
  "GSP33brssgo1u:518": "tasminnadhyāse uktanyāyenāvidyātmake satītyarthaḥ /",
  "GSP33brssgo1u:519": "mūlāvidyayāḥ saṣuptāvanarthatvādarśanāt kāryātmanā tasyā anarthatvajñāpanārthaṃ tadvarṇanamiti bhāvaḥ /",
  "GSP33brssgo1u:520": "adhyastakṛtaguṇadoṣābhyāmadhiṣṭhānaṃ na lipyata ityakṣarārthaḥ /",
  "GSP33brssgo1u:521": "evamadhyāsasya lakṣaṇasaṃbhāvane uktvā pramāṇamāha-tametamiti /",
  "GSP33brssgo1u:522": "taṃ varṇitamevaṃ sākṣipratyakṣasidhyaṃ puraskṛtya hetuṃ kṛtvā laukikaḥ karmaśāstrīyo mokṣaśāstrīyaśceti trividho vyavahāraḥ pravartata ityarthaḥ /",
  "GSP33brssgo1u:523": "tatravidhiniṣedhaparāṇi karmaśāstrāṇyṛgvedādīni,",
  "GSP33brssgo1u:524": "vidhiniṣedhaśūnyapratyagbrahyaparāṇi mokṣaśāstrāṇi vedāntavākyānīti vibhāgaḥ /",
  "GSP33brssgo1u:525": "evaṃ vyavahārahetutvenādhyāse pratyakṣasiddhe 'pi pramāṇāntaraṃ pṛcchati--kathaṃ punariti /",
  "GSP33brssgo1u:526": "avidyāvānahamityadhyāsavānātmā pramātā sa viṣaya āśrayo yeṣāṃ tāni avidyāvadviṣayāṇīti vigrahaḥ /",
  "GSP33brssgo1u:527_0": "tattatprameyavyavahārahetubhūtāyāḥ pramāyā adhyāsātmakapramātrāśritatvāt pramāṇānāmavidyāvadviṣayatvaṃ",
  "GSP33brssgo1u:527_1": "yadyapi pratyakṣaṃ tathāpi punarapi kathaṃ kenapramāṇenāvidyāvadviṣayatvamiti yojanā /",
  "GSP33brssgo1u:528": "yadvāvidvāvatadviṣayāṇi kathaṃ pramāṇāni syuḥ, āśrayadoṣādaprāmāṇyāpatterityākṣepaḥ /",
  "GSP33brssgo1u:529": "tatra pramāṇapraśne vyavahārārthāpattiṃ, talliṅgānumānaṃ cāha-ucyateityādinātasmātityantena /",
  "GSP33brssgo1u:530": "devadattakartṛko vyavahāraḥ,",
  "GSP33brssgo1u:531": "tadīyadehādiṣvahaṃmamādhyāsamūlaḥ tadanvayavyatirekānusāritvāt yaditthaṃ tattathā,",
  "GSP33brssgo1u:532": "yathā mṛnmūlo ghaṭa iti prayogaḥ /",
  "GSP33brssgo1u:533": "tatra vyatirekaṃ darśayati-deheti /",
  "GSP33brssgo1u:534": "devadattasya suṣuptāvadhyāsābhāve vyavahārābhāvo dṛṣṭaḥ,",
  "GSP33brssgo1u:535": "cāgratsvapnayoradhyāse sati vyavahāra ityanvayaḥ sphuṭatvānnoktaḥ /",
  "GSP33brssgo1u:536": "anena liṅgena kāraṇatayādhyāsaḥ sidhyati vyavahārarūpakāryānupapatyā veti bhāvaḥ /",
  "GSP33brssgo1u:537": "nanu manuṣyatvādijātimati dehe 'hamityābhimānamātrādvyavahāraḥ sidhyatu kimindriyādiṣu mamābhimānenetyāśaṅkyāha-nahīti /",
  "GSP33brssgo1u:538": "indriyapadaṃ liṅgāderapyupalakṣaṇaṃ, pratyakṣādītyādipadaprayogāt /",
  "GSP33brssgo1u:539": "tathā ca pratyakṣaliṅgādiprayukto yo vyavahāro draṣṭā anumātā śrotāhamityādirūpaḥ sa indriyādīni mamatāspadānyagṛhītvā na saṃbhavatītyarthaḥ /",
  "GSP33brssgo1u:540": "yadvā tāni mamatvenānupādāyayo vyavahāraḥ sa neti yojanā /",
  "GSP33brssgo1u:541": "pūrvatrānupādānāsaṃbhavakriyayoreko vyavahāraḥ kartā iti ktvāpratyayaḥ sādhuḥ /",
  "GSP33brssgo1u:542": "uttaratrānupādānavyavahārayorekātmakartṛkatvāt, tatsādhutvamiti bhedaḥ /",
  "GSP33brssgo1u:543": "indriyādiṣu mametyadhyāsabhāve 'ndhāderiva draṣṭṛtvādivyavahāro na syāditi bhāvaḥ /",
  "GSP33brssgo1u:544": "indriyādhyāsenaiva vyavahārādalaṃ dehādhyāsenetyata āha-na ceti /",
  "GSP33brssgo1u:545": "indriyāṇāmadhiṣṭhānaṃ āśrayaḥ /",
  "GSP33brssgo1u:546": "śarīramityarthaḥ /",
  "GSP33brssgo1u:547": "nanvastvātmanā saṃyuktaṃ śarīraṃ teṣāmāśrayaḥ kimadhyāsenetyatrāha-na cānadhyastātmabhāveneti /",
  "GSP33brssgo1u:548": "anadhyasta ātmabhāvaḥ ātmatādātmyaṃ yasmin tanetyarthaḥ /",
  "GSP33brssgo1u:549": "'asaṅgo hi'iti śruteḥ, ādhyāsika eva dehātmanoḥ saṃbandho na saṃyogādiriti bhāvaḥ /",
  "GSP33brssgo1u:550": "nanvātmano dehādibhirādhyāsikasaṃbandho 'pi māstu, svataścetanatayā pramātṛtvopapatteḥ /",
  "GSP33brssgo1u:551": "na ca suṣuptau pramātṛtvāpattiḥ karaṇoparamāditi tatrāha-na caitasminniti /",
  "GSP33brssgo1u:552": "pramāśrayatvaṃ hi pramātṛtvam /",
  "GSP33brssgo1u:553": "pramā yadi nityacinmātraṃ tarhyāśrayatvāyogaḥ karaṇavaiyarthyaṃ ca /",
  "GSP33brssgo1u:554": "yadi vṛttimātraṃ, jagadāndhyaprasaṅgaḥ, vṛtterjaḍatvāt /",
  "GSP33brssgo1u:555": "ato vṛttīdvo bodhaḥ pramā,",
  "GSP33brssgo1u:556": "tadāśrayatvamasaṅgasyātmano vṛttimanmanastādātmyādhyāsaṃ vinā na saṃbhavatīti bhāvaḥ /",
  "GSP33brssgo1u:557": "dehādhyāse, taddharmādhyāse cāsatītyakṣarārthaḥ /",
  "GSP33brssgo1u:558": "tarhyātmanaḥ pramātṛtvaṃ māstu iti vadantaṃ pratyāha-na ceti /",
  "GSP33brssgo1u:559": "tasmādātmanaḥ pramātṛtvādivyavahārārthamadhyāso 'ṅgīkartavya ityanumānārthāpattyoḥ phalamupasaṃharati-tasmāditi /",
  "GSP33brssgo1u:560": "pramāṇasattvādityarthaḥ /",
  "GSP33brssgo1u:561": "yadvā pramāṇapraśnaṃ samādhāyākṣepaṃ pariharati-tasmāditi /",
  "GSP33brssgo1u:562": "ahamityadhyāsasya pramātrantargatatvenādoṣatvāt, avidyāvadāśrayāṇyapi pramāṇānyeveti yojanā /",
  "GSP33brssgo1u:563": "sati pramātari paścādbhavan doṣa ityucyate, yathā kācādiḥ /",
  "GSP33brssgo1u:564": "avidyā tu pramātrantargatatvānna doṣaḥ, yena pratyakṣādīnāmaprāmāṇyaṃ bhavediti bhāvaḥ /",
  "GSP33brssgo1u:565": "nanu yaduktamanvayavyatirekābhyāṃ vyavahāro 'dhyāsakārya iti,",
  "GSP33brssgo1u:566": "tadayuktaṃ viduṣāmadhyāsābhāve 'pi vyavahāradṛṣṭerityata āha-paśvādibhiśceti /",
  "GSP33brssgo1u:567": "caśabdaḥ śaṅkānirāsārthaḥ,",
  "GSP33brssgo1u:568": "kiṃ vidvattvaṃ brahmāsmīti sākṣātkāraḥ uta yauktikamātmānātmabhedajñānam /",
  "GSP33brssgo1u:569": "ādye bādhitādhyāsānuvṛttyā vyavahāra ithi samanvayasūtre vakṣyate /",
  "GSP33brssgo1u:570": "dvitīye parokṣajñānasyāparokṣabhrāntyanivartakatvāt,",
  "GSP33brssgo1u:571": "vivekināmapi vyavahārakāle paśvādibhiraviśeṣāt adhyāsavattvena tulyatvādvyavahāro 'dhyāsakārya iti yuktamityarthaḥ /",
  "GSP33brssgo1u:572": "atrāyaṃ prayogaḥ-vivekino 'dhyāsavantaḥ vyavahāravattvāt, paśvādivaditi /",
  "GSP33brssgo1u:573": "tatra saṃgrahavākyaṃ vyākurvan dṛṣṭānte hetuṃ sphuṭayati-yathāhīti /",
  "GSP33brssgo1u:574": "vijñānasyānukūlatvaṃ pratikūlatvaṃ ceṣṭāniṣṭasādhanagocaratvaṃ, tadevodāharati-yatheti /",
  "GSP33brssgo1u:575": "ayaṃ daṇḍo madaniṣṭasādhanaṃ,",
  "GSP33brssgo1u:576": "daṇḍatvāt,",
  "GSP33brssgo1u:577": "anubhūtadaṇḍavat,",
  "GSP33brssgo1u:578": "idaṃ tṛṇaṃ iṣṭasādhanaṃ,",
  "GSP33brssgo1u:579": "anubhūtatṛṇavadityanumāya vyavahārantītyarthaḥ /",
  "GSP33brssgo1u:580": "adhunā hetoḥ pakṣadharmatāmāha-evamiti /",
  "GSP33brssgo1u:581": "vyutpannacittā apītyanvayaḥ /",
  "GSP33brssgo1u:582": "vivekino 'pītyarthaḥ /",
  "GSP33brssgo1u:583": "phalitamāha-ata iti /",
  "GSP33brssgo1u:584": "anubhavabalādityartaḥ /",
  "GSP33brssgo1u:585": "samāna iti /",
  "GSP33brssgo1u:586": "adhyāsakāryatvenatulyaityarthaḥ /",
  "GSP33brssgo1u:587": "nanvasmākaṃ pravṛttiradhyāsāditi na paśvādayo bruvanti,",
  "GSP33brssgo1u:588": "nāpi pareṣāmetatpratyatraṃ ataḥ sādhyavikalo dṛṣṭānta iti netyāha-paśvādīnāṃ ceti /",
  "GSP33brssgo1u:589": "teṣāmātmānātmanorjñānamātramasti na vivekaḥ, upadeśābhāvāt /",
  "GSP33brssgo1u:590": "ataḥ sāmagrīsattvādadhyāsasteṣāṃ prasiddha ityarthaḥ /",
  "GSP33brssgo1u:591": "nigamayati-tatsāmānyeti /",
  "GSP33brssgo1u:592": "taiḥ paścādibhiḥ sāmānyaṃ vyavahāravattvaṃ tasya darśanādvivekināmapyayaṃ vyavahāraḥ samāna iti niścīyata iti saṃbandhaḥ /",
  "GSP33brssgo1u:593": "samānatvaṃ vyavahārasyādhyāsakāryatvenetyuktaṃ purastāt /",
  "GSP33brssgo1u:594": "tatroktānvayavyatirekau smārayati-tatkā iti /",
  "GSP33brssgo1u:595": "tasyādhyāsasya kāla eva kālo yasya sa tatkālaḥ /",
  "GSP33brssgo1u:596": "yadvā adhyāsastadā vyavahāraḥ, tadabhāve suṣuptau tadabhāva ityuktānvayādimāniti yāvat /",
  "GSP33brssgo1u:597": "ato vyavahāraliṅgādvivekināmapi dehādiṣvahaṃmamābhimāno 'stītyanavadyam /",
  "GSP33brssgo1u:598": "nanu laukikavyavahārasyādhyāsikatveṣa'pi jyotiṣṭomādivyavahārasya nādhyāsajanyatvaṃ,",
  "GSP33brssgo1u:599": "tasya dehātiriktātmajñānapūrvakatvādityāśaṅkya hetumaṅgīkaroti-śāstrīye tviti /",
  "GSP33brssgo1u:600": "tarhi kathaṃ vaidikakarmaṇo 'dhyāsajanyatvasiddhirityāśaṅkya kiṃ tatra dehānyātmadhīmātramapekṣitamuta,",
  "GSP33brssgo1u:601": "ātmatattvajñānaṃ,",
  "GSP33brssgo1u:602": "ādye tasyādhyāsābādhakatvāttatsiddhirityāha-tathāpīti /",
  "GSP33brssgo1u:603": "na dvitīya ityāha-na vedānteti /",
  "GSP33brssgo1u:604": "kṣutpipāsādigrasto jātiviśeṣavānahaṃ saṃsārīti jñānaṃ karmaṇyapekṣitaṃ na tadviparītātmatattvajñānaṃ,",
  "GSP33brssgo1u:605": "anupayogāt pravṛttibādhāccetyarthaḥ /",
  "GSP33brssgo1u:606": "śāstrīyakarmaṇo 'dhyāsajanyatvaṃ nigamayati-prākveti /",
  "GSP33brssgo1u:607": "adhyāse āgamaṃ pramāṇayati-yathā hīti /",
  "GSP33brssgo1u:608": "yathā pratyakṣānumānārthāpattayo 'dhyāse pramāṇaṃ tathāgamo 'pītyarthaḥ /",
  "GSP33brssgo1u:609_0": "'brāhmaṇo yajeta''na ha vai snātvā bhikṣeta''aṣṭavarṣaṃ brāhyaṇamupanayīta' 'kṛṣṇakeśo",
  "GSP33brssgo1u:609_1": "'gnīnādadhīta'ityāgamo brāhmaṇādipadairadhikāriṇaṃ varṇadyabhimāninamanuvadan adhyāsaṃ gamayatīti bhāvaḥ /",
  "GSP33brssgo1u:610": "evamadhyāse pramāṇasiddhe 'pi kasya kutrādhyāsa iti jijñāsāyāṃ tamudāhartuṃ lakṣaṇaṃ smārayati-adhyaso nāmeti /",
  "GSP33brssgo1u:611": "udāharati-tadyatheti /",
  "GSP33brssgo1u:612": "tallakṣaṇaṃ yathā spaṣṭaṃ bhavati tathodāhriyata ityarthaḥ /",
  "GSP33brssgo1u:613": "svadehādbhedena pratyakṣāḥ putrādayo bāhyāḥ taddharmānsākalyādīndehaviśiṣṭātmanyadhyasyati,",
  "GSP33brssgo1u:614": "taddharmajñānāt svasmiṃstattulyadharmānadhyasyatītyarthaḥ /",
  "GSP33brssgo1u:615": "bhedāparokṣajñāne taddharmādhyāsāyogāt, anyathākhyātyanaṅgīkārācceti draṣṭavyam /",
  "GSP33brssgo1u:616": "dehendriyadharmānmanoviśiṣṭātmanyadhyasyatītyāha-tatheti /",
  "GSP33brssgo1u:617": "kṛśatvādidharmavato dehāderātmani tādātmyena kalpitatvāttaddharmāḥ sākṣādātmanyadhyastā iti mantavyam /",
  "GSP33brssgo1u:618": "ajñātapratyagrūpe sākṣīṇi manodharmādhyāsamāha-tathāntaḥkaraṇeti /",
  "GSP33brssgo1u:619": "dharmādhyāsamuktvā tadvadeva dharmyadhyāsamāha-evamiti /",
  "GSP33brssgo1u:620": "antaḥkaraṇaṃ sākṣiṇyabhedenādhyasya taddharmān kāmādīn adhyasyatīti",
  "GSP33brssgo1u:621": "mantavyam /",
  "GSP33brssgo1u:622": "svapracārā manovṛttayaḥ /",
  "GSP33brssgo1u:623": "prati-prātilomyenāsajjaṅaduḥkhātmākāhaṅkārādivilakṣaṇatayā saccitsukhātmakatvenāñcati prakāśata iti pratyak /",
  "GSP33brssgo1u:624": "evamātmanyanātmataddharmādhyāsamudāhṛtyānātmanyātmano 'pi saṃsṛṣṭatvenādhyāsamāha-tañceti /",
  "GSP33brssgo1u:625": "ahamityadhyāse cidātmano bhānaṃ vācyaṃ, anyathā jagadāndhyāpatteḥ /",
  "GSP33brssgo1u:626": "na cānadhyastasyādhyāse bhānamasti /",
  "GSP33brssgo1u:627": "tasmādrajatādāvidama ivātmanaḥ saṃsargādhyāsa eṣṭavyaḥ /",
  "GSP33brssgo1u:628": "tadviparyayeṇepi /",
  "GSP33brssgo1u:629": "tasyādhyāstasya jaḍasya viparyayodhiṣṭhānatvaṃ, caitanyaṃ ca tadātmanā sthitamiti yāvat /",
  "GSP33brssgo1u:630": "tatrājñāne kevalātmanā saṃsargaḥ, manasyajñānopahitasya dehādau manaupahitasyeti viśeṣaḥ /",
  "GSP33brssgo1u:631": "evamātmani buddhyādyadhyāsāt kartṛtvādilābhaḥ, buddhyādau cātmādhyasāccaitanyalābha iti bhāvaḥ /",
  "GSP33brssgo1u:632": "varṇitādhyāsamupasaṃharati-evamayamiti /",
  "GSP33brssgo1u:633": "anādyavidyātmakatayā kāryādhyāsasyānāditvamadhyāsāt saṃskārastato 'dhyāsa iti /",
  "GSP33brssgo1u:634": "pravāhato naisargigatvaṃ /",
  "GSP33brssgo1u:635": "evamupādānaṃ nimittaṃ coktaṃ bhavati /",
  "GSP33brssgo1u:636": "jñānaṃ vinā dhvaṃsābhāvādānantyam /",
  "GSP33brssgo1u:637": "taduktaṃ bhagavadgītāsu-'na rūpamasyeha tathopalabhyate nānto na cādirna ca saṃpratiṣṭhā'iti /",
  "GSP33brssgo1u:638": "hetumuktā svarūpamāha-mithyeti /",
  "GSP33brssgo1u:639": "mithyā māyā tayā pratīyata iti pratyayaḥ kāryaprapañcaḥ tatpratītiścetyevaṃsvarūpa ityarthaḥ /",
  "GSP33brssgo1u:640": "tasya kāryamāha-kartṛtveti /",
  "GSP33brssgo1u:641": "pramāṇaṃ nigamayati-sarveti /",
  "GSP33brssgo1u:642": "sākṣipratyakṣamevādhyāsadharmigrāhakaṃ mānaṃ,",
  "GSP33brssgo1u:643": "anumānādikaṃ tu saṃbhāvānārthamityabhipretya pratyakṣopasaṃhāraḥ kṛtaḥ /",
  "GSP33brssgo1u:644": "evamadhyāsaṃ varṇayitvā tatsādhye viṣayaprayojane darśayati-asyeti /",
  "GSP33brssgo1u:645": "kartṛtvādyanarthahetoradhyāsasya samūlasyātyantikanāśo mokṣaḥ sa kenetyata āha-ātmeti /",
  "GSP33brssgo1u:646": "brahmātmaikyasākṣātkārasya pratipattiḥ śravaṇādibhirapratibandhena lābhastasyā ityarthaḥ /",
  "GSP33brssgo1u:647": "vidyāyāṃ kāraṇamāha-sarva iti /",
  "GSP33brssgo1u:648": "ārabhyante adhītya vicāryante ityarthaḥ /",
  "GSP33brssgo1u:649": "vicāritavedāntānāṃ brahmātmaikyaṃ viṣayaḥ, mokṣaḥ phalamityuktaṃ bhavati /",
  "GSP33brssgo1u:650": "arthāttadvicārātmakaśāstrasyāpi te eva viṣayaprayojane iti jñeyam /",
  "GSP33brssgo1u:651": "nanu vedānteṣu prāṇādyupāstīnāṃ bhānādātmaikyameva teṣāmartha iti kathamityata āha-yathā ceti /",
  "GSP33brssgo1u:652": "śarīrameva śārīrakaṃ,",
  "GSP33brssgo1u:653": "kutsitatvāt,",
  "GSP33brssgo1u:654": "tannivāsī śārīrako jīvastasya brahmatvavicāro mīmāṃsā tasyāmityarthaḥ /",
  "GSP33brssgo1u:655": "upāstīnāṃ citaikāgryadvārātmaikyajñānārthatvāttadvākyānāmapi mahātātparyamaikye iti vakṣyate /",
  "GSP33brssgo1u:656": "evamadhyāsoktyā brahmātmaikye virodhābhāvena viṣayaprayojanavatvācchāstramārambhaṇīyamiti darśim //* //",
  "GSP33brssgo1u:657": "iti prathamavarṇakam //*//",
  "GSP33brssgo1u:658": "vicārasya sākṣādviṣayā vedāntāḥ;",
  "GSP33brssgo1u:659": "teṣāṃ gatārthatvāgatārthatvābhyāmārambhasaṃdehe kṛtsnasya vedasya vidhiparatvāt,",
  "GSP33brssgo1u:660": "vidheśca 'adhāto brahmajijñāsā'ityādinā pūrvatantreṇa vicāritatvāt,",
  "GSP33brssgo1u:661": "avagatārthā eva vedāntā ityavyavahitaviṣayābhāvānnārambha iti prāpte brūte-vedānteti /",
  "GSP33brssgo1u:662": "vedāntaviṣayakapūjitavicārātmakaśāstrasya vyākhyātumiṣṭasya sūtrasaṃdarbhasyedaṃ prathamasūtramityarthaḥ /",
  "GSP33brssgo1u:663": "yadi vidhireva vedārthaḥ syāttadā sarvajño bādarāyaṇo brahmajijñāsāṃ na brūyāt,",
  "GSP33brssgo1u:664": "brahmaṇi mānābhāvāt /",
  "GSP33brssgo1u:665": "ato brahmaṇo jijñāsyatvoktyā kenāpi tantreṇānavagatabrahmaparavedāntavicāra ārambhaṇīya iti sūtrakṛddarśayati /",
  "GSP33brssgo1u:666": "tacca 'vyācikhyāsitasya'iti padena bhāṣyakāro babhāṣe //* //",
  "GSP33brssgo1u:667": "iti dvitīyavarṇakam //* //",
  "GSP33brssgo1u:668_0": "evaṃ varṇakadvayena vedāntavicārasya kartavyatāyāṃ viṣayaprayojanavattvamagatārthatvaṃ",
  "GSP33brssgo1u:668_1": "ceti hetudvayaṃ sūtrasyārthikārthaṃ vyākhyāyākṣaravyākhyāmārabhamāṇaḥ punarapyadhikāribhāvābhābhyāṃ",
  "GSP33brssgo1u:668_2": "śāstrārambhasaṃdehe sati athaśabdasyānantaryārthakatvoktyā adhikāriṇaṃ sādhayati-tatrāthaśabda iti /",
  "GSP33brssgo1u:669": "sūtra ityarthaḥ /",
  "GSP33brssgo1u:670": "'maṅgalānantarārambhapraśnakārtsnyeṣvatho atha'ityathaśabdasya yahavorthāḥ santi /",
  "GSP33brssgo1u:671": "tatra 'atha yogānuśāsanam'ityatra, sūtre yathā athaśabda ārambhārthakaḥ yogaśāstramārabhyata iti",
  "GSP33brssgo1u:672": "tadvadatra kiṃ na syādityata āha-nādhikārārtha iti /",
  "GSP33brssgo1u:673": "ayamāśayaḥ-kiṃ jijñāsāpadaṃ jñānecchāparamuta vicāralakṣakam?",
  "GSP33brssgo1u:674": "ādye 'thaśabdasyārambhārthatve brahmajñānecchārabhyata iti sūtrārthaḥ syāt sa cāsaṃgataḥ,",
  "GSP33brssgo1u:675": "tasyā anārabhyatvāt /",
  "GSP33brssgo1u:676": "nahi pratyathikaraṇaṃ icchā kriyate kintu tayā vicāraḥ /",
  "GSP33brssgo1u:677": "na dvitīyaḥ,",
  "GSP33brssgo1u:678": "kartavyapadādhyāhāraṃ vinā vicāralakṣakatvāyogāt,",
  "GSP33brssgo1u:679": "adhyāhṛte ca tenaivārambhokterathaśabdavaiyarthyāt /",
  "GSP33brssgo1u:680": "kintvadhikārisiddhyarthamānāntaryārthataiva yukteti adhunā saṃbhāvitamarthāntaraṃ dūṣayati-maṅgalasyeti /",
  "GSP33brssgo1u:681": "vākyārtho vicārakartavyatā na hi tatra maṅgalasya kartṛtvādinānvayo 'stītyarthaḥ /",
  "GSP33brssgo1u:682": "nanu sūtrakṛtā śāstrādau maṅgalaṃ kāryamityathaśabdaḥ pratyukta iti cet satyaṃ,",
  "GSP33brssgo1u:683": "na tasyārtho maṅgalaṃ kintu ca tacchravaṇamuccāraṇaṃ ca maṅgalakṛtyaṃ karoti /",
  "GSP33brssgo1u:684": "tadarthastvānantaryamevetyaha-arthānatareti /",
  "GSP33brssgo1u:685": "arthāntaramānantaryam /",
  "GSP33brssgo1u:686": "śrutyā śravaṇena śaṅkhavīṇādinādaśravaṇavadoṅkārāthaśabdayoḥ śravaṇaṃ maṅgalaphalakam /",
  "GSP33brssgo1u:687": "'oṅkāścāthaśabdaśca dvāvetau brahmaṇaḥ purā /",
  "GSP33brssgo1u:688": "kaṇṭhaṃ bhittvā viniryātau tasmānmāṅgalikāvimau //",
  "GSP33brssgo1u:689": "'iti smaraṇāditi bhāvaḥ /",
  "GSP33brssgo1u:690": "nanu prapañco mithyeti prakṛte sati,",
  "GSP33brssgo1u:691": "atha mataṃ prapañcaḥ satya ityatra pūrvaprakṛtārthāduttarārthasyārthāstaratvārtho 'thaśabdo dṛṣṭaḥ,",
  "GSP33brssgo1u:692": "tathātra kiṃ na syādityata āha-pūrveti /",
  "GSP33brssgo1u:693": "phalataḥ phalasyetyarthaḥ /",
  "GSP33brssgo1u:694": "brahmajijñāsāyāḥ pūrvaṃ arthaviśeṣaḥ prakṛto nāsti yasmāttasyā arthāntaratvamathaśabdenocyeta /",
  "GSP33brssgo1u:695": "yataḥ kutaścitadardhāntaratvaṃ sūtrakṛtā na vaktavyaṃ, phalābhāvāt /",
  "GSP33brssgo1u:696": "yadi phalasya jijñāsāpadoktakartavyavicārasya hetutvena yatpūrvaṃ prakṛtaṃ tadapekṣāstītyapekṣābalātprakṛtahetumākṣipya tator'thāntaratvamucyate,",
  "GSP33brssgo1u:697": "tadārthāntaratvamānantarye 'ntarbhavati hetuphalabhāvajñānāyānantaryasyāvaśyaṃ vācyatvāt /",
  "GSP33brssgo1u:698": "tasmādidamarthāntaramityukte tasya hetutvāpratīteḥ /",
  "GSP33brssgo1u:699": "tasmādidamanantaramityukte bhavatyeva hetutvapratītiḥ /",
  "GSP33brssgo1u:700": "na cāśvādanantaro gaurityatra hetutvabhānāpattiriti vācyaṃ,",
  "GSP33brssgo1u:701": "tayordeśataḥ kālato vā vyavadhānenānantaryasyāmukhyatvāt /",
  "GSP33brssgo1u:702": "ataḥ sāmagrīphalayoreva mukhyamānantaryaṃ, avyavadhānāt /",
  "GSP33brssgo1u:703": "tasminnukte satyarthāntaratvaṃ na vācyaṃ jñānatvādvaiphalyācceti bhāvaḥ /",
  "GSP33brssgo1u:704": "phalasya vicārasya pūrvaprakṛtahetvapekṣāyā balādyadarthāntaratvaṃ tasyānantāryabhedāt na pṛthagathaśabdārthatvamityadhyāhṛtya bhāṣyaṃ yojanīyam /",
  "GSP33brssgo1u:705": "yadvā pūrvaprakṛter'the 'pekṣā yasyā arthāntaratāyāstasyāḥ phalaṃ jñānaṃ taddvārānantaryāvyatirekāttajjñāne tasyāḥ jñānatonatarbhāvānnāthaśabdārthatetyarthaḥ /",
  "GSP33brssgo1u:706": "nanvānantaryārthakatve 'pyānantaryasyāvadhiḥ ka ityāśaṅkyāha-sati ceti /",
  "GSP33brssgo1u:707": "yanniyamena pūrvavṛttaṃ pūrvabhāvi asādhāraṇakāraṇaṃ puṣkalākāraṇamiti yāvat,",
  "GSP33brssgo1u:708": "tadevāvadhiriti vaktavyamityarthaḥ /",
  "GSP33brssgo1u:709": "nanvastu dharmavicāra iva brahmavicāre 'pi vedādhyayanaṃ puṣkalakāraṇamityāha-svādhyāyeti /",
  "GSP33brssgo1u:710": "samānaṃ brahmavicāre sādhāraṇakāraṇaṃ na puṣkalakāraṇamityarthaḥ /",
  "GSP33brssgo1u:711": "nanu saṃyogapṛthaktvanyāyena 'yajñena dānena'ityādiśrutyā 'yajñādikarmāṇi jñānāya vidhīyante'iti sarvāpekṣādhikaraṇe vakṣyate /",
  "GSP33brssgo1u:712": "tathā ca pūrvatantreṇa tadavabodhaḥ puṣkalakāraṇamiti śaṅkate-nanviti /",
  "GSP33brssgo1u:713": "iha brahmajijñāsāyāṃ viśeṣo 'sādhāraṇaṃ kāraṇam /",
  "GSP33brssgo1u:714": "['ekasya tūbhayārthatve saṃyogapṛthaktvam'iti jaiminīsūtraṃ,",
  "GSP33brssgo1u:715": "tadarthastu-ekasya karmaṇa ubhayārthatve 'nekaphalasaṃbandhe saṃyogaḥ ubhayasaṃbandhabodhakaṃ vākyaṃ tasya pṛthaktvaṃ bhedaḥ sa hetuḥ /",
  "GSP33brssgo1u:716": "tataśacātrāpi jyotiṣṭomādikarmaṇāṃ svargādiphalakālāmapi 'yajñena dānena'ityādi vacanāt jñānārthatvaṃ ceti /",
  "GSP33brssgo1u:717": "ṭapariharati-netyādinā /",
  "GSP33brssgo1u:718": "ayamāśayaḥ--na tāvat pūrvatantrasthaṃ nyāyasahasraṃ brahmajñāne tadvicāre vā puṣkalaṃ kāraṇaṃ,",
  "GSP33brssgo1u:719": "tasya dharmanirṇamātrahetutvāt /",
  "GSP33brssgo1u:720": "nāpi karmanirṇayaḥ, tasyānuṣṭhānahetutvāt /",
  "GSP33brssgo1u:721": "na hi dhūmāgnyoriva dharmabrahmaṇorvyāptirasti, yayā dharmajñānāt brahmajñānaṃ bhavet /",
  "GSP33brssgo1u:722": "yadyapi śuktivivekādidvārā karmāṇi hetavaḥ,",
  "GSP33brssgo1u:723": "tathāpi teṣāṃ nādhikāriviśeṣaṇatvaṃ,",
  "GSP33brssgo1u:724": "ajñātānāṃ teṣāṃ janmāntarakṛtānāmapi phalahetutvāt /",
  "GSP33brssgo1u:725": "adikāriviśeṣaṇaṃ jñāyamānaṃ pravṛttipuṣkalakāraṇamānantaryāvadhitvena vaktavyam /",
  "GSP33brssgo1u:726": "ataḥ karmāṇi,",
  "GSP33brssgo1u:727": "tadavabodhaḥ,",
  "GSP33brssgo1u:728": "tannāyavicāro vā nāvadhiriti na brahmajijñāsāyādharmajijñāsānantaryamiti /",
  "GSP33brssgo1u:729": "nanu dharmabrahmajijñāsayoḥ kāryakāraṇatvābhāve 'pyānantaryoktidvārā kramajñānārtho 'thaśabdaḥ /",
  "GSP33brssgo1u:730": "'hṛdayasyāgre 'vadyatyatha jihvayā atha vakṣasaḥ'itiyavadānānāṃ kramajñānārthāthaśabdavadityāśaṅkyāha--yatheti /",
  "GSP33brssgo1u:731": "avadānānāmānantaryaniyamaḥ kramo yathāthaśabdārthastasya vivakṣitatvāt na tatheha dharmabrahmajijñāsayoḥ kramo vivakṣitaḥ,",
  "GSP33brssgo1u:732": "ekakartṛkatvābhāvena tayoḥ kramānapekṣaṇāt /",
  "GSP33brssgo1u:733": "ato na kramārtho 'thaśabda ityarthaḥ /",
  "GSP33brssgo1u:734": "nanu tayorekakartṛtvaṃ kuto nāstītyata āha--śeṣeti /",
  "GSP33brssgo1u:735": "yeṣāmekapradhānaśeṣatā, yathāvadānānāṃ prayājādīnāṃ ca /",
  "GSP33brssgo1u:736": "yayośca śeṣaśeṣitvaṃ, yathā prayājadarśayoḥ /",
  "GSP33brssgo1u:737": "yasya cādhikṛtādhikāratvaṃ,",
  "GSP33brssgo1u:738": "yathā apāṃ praṇayanaṃ darśapūrṇamāsāṅgamāśritya 'godohanena paśukāmasya'iti vihitasya godohanasya /",
  "GSP33brssgo1u:739": "yathā vā 'darśapūrṇamāsābhyāmiṣṭvā somena yajeta'iti darśātyuttarakāle vihitasya somayāgasya darśādyadhikṛtādhikāratvaṃ teṣāmekakartṛkatvaṃ bhavati /",
  "GSP33brssgo1u:740": "tataścaikaprayogavacanagṛhītānāṃ teṣāṃ yugapadanuṣṭhānasaṃbhavāt kramākāṅkṣāyāṃ śrutyādibhirhi kramo bodhyate,",
  "GSP33brssgo1u:741": "naivaṃ jijñāsayoḥ śeṣaśeṣitve śrutiliṅghādikaṃ mānamasti /",
  "GSP33brssgo1u:742": "nanu 'brahmacaryaṃ samāpya gahī bhavet gṛhādvanī bhūtvā pravrajecca'iti śrutyā,",
  "GSP33brssgo1u:743": "adhītya vidhivadvedān putrānutpādya dharmataḥ /",
  "GSP33brssgo1u:744": "iṣṭvā ca śaktito yajñairmano mokṣoniveśayet' /",
  "GSP33brssgo1u:745": "iti smṛtyā cāthikṛtādhikāratvaṃ bhātīti tanna /",
  "GSP33brssgo1u:746": "'brahmacaryādeva pravrajet' /",
  "GSP33brssgo1u:747": "'āsādayati śuddhātmā mokṣaṃ vai prathamāśrame /",
  "GSP33brssgo1u:748": "'iti śrutismṛtibhyāṃ tvayodāhṛtaśrutismṛtyoraśuddhacittaviṣayatvāvagamāt /",
  "GSP33brssgo1u:749": "etaduktaṃ bhavati-yadi janmāntarakṛtakarmabhiḥ śuddhaṃ cittaṃ tadā brahmacaryādeva saṃnyasyabrahma jijñāsitavyaṃ,",
  "GSP33brssgo1u:750": "yadā na śuddhamiti rāgeṇa jñāyate tadā gṛhī bhavet,",
  "GSP33brssgo1u:751": "tatrāpyaśuddhau vanībhavet tatrāpyaśuddhau tathaiva kālamākalayet,",
  "GSP33brssgo1u:752": "vane śuddhaupravrajediti /",
  "GSP33brssgo1u:753": "tathā ca śrutiḥ-'yadahareva virajettadahareva pravrajet'iti /",
  "GSP33brssgo1u:754": "tasmānnānayoradhikṛtādhikāratve kiñcinmānamiti bhāvaḥ /",
  "GSP33brssgo1u:755": "nanu mīmāṃsayoḥ śeṣaśeṣitvamathikṛtādhikāratvaṃ ca māstu /",
  "GSP33brssgo1u:756": "ekamokṣaphalakatvenaikakartṛkatvaṃ syādeva /",
  "GSP33brssgo1u:757": "vadanti hi-'jñānakarmābhyāṃ muktiḥ'iti samuccayavādinaḥ /",
  "GSP33brssgo1u:758": "ekamekavedārthajijñāsyakatvāccaikakartṛtve /",
  "GSP33brssgo1u:759": "tathā cāgneyādiṣaḍyāgānāmekasvargaphalakānāṃ,",
  "GSP33brssgo1u:760": "dvādaśādhyāyānāṃ caikadharmajijñāsyakānāṃ kramavattayoḥ kramo vivakṣita iti kramārtho 'thaśabda ityaśaṅkyāha-phaleti /",
  "GSP33brssgo1u:761": "phalabhedājjijñāsyabhedācca na kramo vivakṣita ityanuṣaṅgaḥ /",
  "GSP33brssgo1u:762": "yathā sauryāryamṇaprājāpatyacarūṇāṃ brahmavarcasasvargāyuḥphalabhedāt,",
  "GSP33brssgo1u:763": "yathā vā kāmacikitsātantrayorjijñāsyabhedānna kramāpekṣā tadvanmīmāṃsayorna kramāpekṣeti bhāvaḥ /",
  "GSP33brssgo1u:764": "tatraphalabhedaṃ vivṛṇoti-abhyudayeti /",
  "GSP33brssgo1u:765": "viṣayābhimukhyenodetītyabhyudayo viṣayādhīnaṃ sukhaṃ svargādikaṃ tacca dharmajñānahetormīmāṃsayāḥ phalamityarthaḥ /",
  "GSP33brssgo1u:766": "na kevalaṃ phalasya svarūpato bhedaḥ kintu hetuto 'pītyāha-tacceti /",
  "GSP33brssgo1u:767": "brahmajñānahetormīmāṃsāyāḥ phalaṃ tu tadviruddhamityāha-niśreyaseti /",
  "GSP33brssgo1u:768": "nitya nirapekṣaṃ śreyo niśreyaṃ mokṣastatphalamityarthaḥ /",
  "GSP33brssgo1u:769": "brahmajñānaṃ ca svotpattivyatiriktamanuṣṭhānaṃ nāpekṣata ityāha-na ceti /",
  "GSP33brssgo1u:770": "svarūpato hetutaśca phalabhedānna samuccaya iti bhāvaḥ /",
  "GSP33brssgo1u:771": "jijñāsyabhedaṃ vivṛṇoti-bhavyaśceti /",
  "GSP33brssgo1u:772": "bhavatīti bhavyaḥ /",
  "GSP33brssgo1u:773": "sādhya ityarthaḥ /",
  "GSP33brssgo1u:774": "sādhyatve hetumāhaḥneti /",
  "GSP33brssgo1u:775": "tarhi tucchatvaṃ, netyāha-puruṣeti /",
  "GSP33brssgo1u:776": "puruṣavyāpāraḥ prayatnastantraṃ heturyasyatattvādityarthaḥ /",
  "GSP33brssgo1u:777": "kṛtisādhyatvāt kṛtijanakajñānakāle dharmasyāsatvaṃ na tucchatvādityarthaḥ /",
  "GSP33brssgo1u:778": "brahmaṇo dharmādvailakṣaṇyamāha-iha tviti /",
  "GSP33brssgo1u:779": "uttaramīmāṃsāyāmityarthaḥ /",
  "GSP33brssgo1u:780": "bhūtamasādhyam /",
  "GSP33brssgo1u:781": "tatra hetuḥ-nityeti /",
  "GSP33brssgo1u:782": "sadā satvādityarthaḥ /",
  "GSP33brssgo1u:783": "sādhyāsādhayatvena dharmabrahmaṇoḥ svarūpabhedamuktvā hetuto 'pyāha-neti /",
  "GSP33brssgo1u:784": "dharmavat kṛtyadhīnaṃ netyarthaḥ /",
  "GSP33brssgo1u:785": "mānato 'pi bhedamāha-codaneti /",
  "GSP33brssgo1u:786": "ajñātajñāpakaṃ vākyamatra codanā /",
  "GSP33brssgo1u:787": "tasyāḥ pravṛttirbodhakatvaṃ tadvailakṣaṇyācca jijñāsyabheda ityarthaḥ /",
  "GSP33brssgo1u:788": "saṃgrahavākyaṃ vivṛṇoti-yā hīti /",
  "GSP33brssgo1u:789_0": "lakṣaṇaṃ pramāṇaṃ 'svargakāmo yajeta'ityādivākyaṃ hi svaviṣaye dharme yāgādikaraṇasvargādiphalakabhāvanārūpe",
  "GSP33brssgo1u:789_1": "phalahetuyāgādigocaraniyoge vā hitasādhane yāgādau vā puruṣaṃ pravartayadevāvabodhayati /",
  "GSP33brssgo1u:790": "'ayamātmā brahma'ityādi tvamarthaṃ kevalamaprapañcaṃ brahma bodhayatveva na pravartayati viṣayābhāvādityarthaḥ /",
  "GSP33brssgo1u:791": "nanvavabodha eva viṣayastatrāha-na puruṣa iti /",
  "GSP33brssgo1u:792": "brahmacodanayā puruṣo 'vabodhe na pravartata ityatra hetuṃ pūrvavākyenāha-avabodhasyeti /",
  "GSP33brssgo1u:793": "svajanyajñāne svayaṃ pramāṇaṃ na pravartakamityatra dṛṣṭāntamāha-yatheti /",
  "GSP33brssgo1u:794": "mānādeva bodhasya jātatvāt, jāte ca vidhyayogāt, na vākyārthajñāne puruṣapravṛttiḥ /",
  "GSP33brssgo1u:795": "tathā ca pravartakamānameyo dharmaḥ,",
  "GSP33brssgo1u:796": "udāsīnamānameyaṃ brahma,",
  "GSP33brssgo1u:797": "iti jijñāsyabhedāt,",
  "GSP33brssgo1u:798": "na tanmīmāṃsayoḥ kramārtho 'thaśabda iti bhāvaḥ /",
  "GSP33brssgo1u:799": "evamathaśabdasyārthāntarāsaṃbhavāt ānantaryavācitve sati tadavadhitvena puṣkalakāraṇaṃ vaktavyamityāha-tasmāditi /",
  "GSP33brssgo1u:800": "upadiśyate /",
  "GSP33brssgo1u:801": "sūtrakṛteti śeṣaḥ /",
  "GSP33brssgo1u:802": "tatkimityata āha-ucyata iti /",
  "GSP33brssgo1u:803": "vivekādīnāmāgamikatvena prāmāṇikatvaṃ purastādevoktam /",
  "GSP33brssgo1u:804": "laukikavyāpārāt manasa uparamaḥ śamaḥ bāhyakaraṇānāmuparamo damaḥ /",
  "GSP33brssgo1u:805": "jñānārthaṃ vihitanityādikarmasanyāsa uparatiḥ /",
  "GSP33brssgo1u:806": "śītoṣṇādidvandvasahanaṃ titikṣā /",
  "GSP33brssgo1u:807": "nidrālasyapramādatyāgena manaḥsthitiḥ samādhānam /",
  "GSP33brssgo1u:808": "sarvatrāstikatā śraddhā /",
  "GSP33brssgo1u:809": "etatṣaṭkaprāptiḥ śamādisaṃpat /",
  "GSP33brssgo1u:810": "atra vivekādīnāmuttarottarahetutvenādhikāriviśeṣaṇatvaṃ mantavyam /",
  "GSP33brssgo1u:811": "teṣāmanvayavyatirekābhyāṃ brahmajijñāsāhetutvamāha-teṣviti /",
  "GSP33brssgo1u:812": "yathākathañcit kutūhalitayā brahmavijārapravṛttasyāpi phalaparyantaṃ tajjñānānudayādvyatirekasiddhiḥ /",
  "GSP33brssgo1u:813": "athaśabdavyākhyānamupasaṃharati-tasmāditi /",
  "GSP33brssgo1u:814": "nanūktavivekādikaṃ na saṃbhavati,",
  "GSP33brssgo1u:815": "'akṣayyaṃ ha vai cāturmāsyayājinaḥ sukṛtam'ityādiśrutyā karmaphalasya nityatvena tato vairāgyasiddheḥ /",
  "GSP33brssgo1u:816": "jīvasya brahmasvarūpamokṣaścāyuktaḥ, bhedāt tasya loṣṭādivat puruṣārthatvāyogācca /",
  "GSP33brssgo1u:817": "tato mumukṣāsaṃbhava ityākṣepaparihārārtho 'taḥśabdaḥ taṃ vyācaṣṭe-ataḥśabda iti /",
  "GSP33brssgo1u:818": "athaśabdenānantaryavācinā tadavadhitvenārthādvivekādicatuṣṭayasya brahmajijñāsāhetutvaṃ yaduktaṃ tasyārthikahetutvāsyākṣepanirāsāyānuvādako 'taḥśabda ityarthaḥ /",
  "GSP33brssgo1u:819": "uktaṃ vivṛṇoti-yasmāditi /",
  "GSP33brssgo1u:820": "tasmādityuttareṇa saṃbandhaḥ /",
  "GSP33brssgo1u:821": "'yadalpaṃ tanmartyam''yatkṛtakaṃ tadanityam'iti nyāyavatī 'tadyatheha'ityādiśrutiḥ karmaphalākṣayatvaśruterbādhakā /",
  "GSP33brssgo1u:822": "tasmāt 'ato 'nyadārtam'iti śrutyā anātmamātrasyānityatvavivekāt vairāgyalābha iti bhāvaḥ /",
  "GSP33brssgo1u:823": "mumukṣāṃ saṃbhāvayati-tatheti /",
  "GSP33brssgo1u:824": "yathā vedaḥ karmaphalānityatvaṃ darśayati,",
  "GSP33brssgo1u:825": "tathā brahmajñānāt praśāntaśokānilamapāraṃ svayañjyotirānandaṃ darśayatītyarthaḥ /",
  "GSP33brssgo1u:826": "jīvatvāderadhyāsoktyā brahmatvasaṃbhava ukta eveti bhāvaḥ /",
  "GSP33brssgo1u:827": "evamathātaḥśabdābhyāṃ puṣkalakāraṇavato 'dhikāriṇaḥ samarthanāt śāstramārabdhavyamityāha-tasmāditi /",
  "GSP33brssgo1u:828": "sutravākyapūraṇārthamadhyāhṛtakartavyapadānvayārthaṃ brahmajijñāsāpadena vicāraṃ lakṣayituṃ tasya svābhimatasamāsakathanenāvayavārthaṃ darśayati-bahmaṇa iti /",
  "GSP33brssgo1u:829": "nanu dharmāya jijñāsā itivat brahmaṇe jijñāseti caturthīsamāsaḥ kiṃ na syāditi cet /",
  "GSP33brssgo1u:830": "ucyate-jijñāsā padasya hi mukhyārthaṃ icchā,",
  "GSP33brssgo1u:831": "tasyāḥ prathamaṃ karmakārakamapekṣitaṃ paścāt phalaṃ,",
  "GSP33brssgo1u:832": "tataścādau karmajñānārthaṃ ṣaṣṭhisamāso yuktaḥ /",
  "GSP33brssgo1u:833": "karmaṇyukte satyarthāt phalamuktaṃ bhavati, icchāyāḥ karmaṇa evaphalatvāt /",
  "GSP33brssgo1u:834": "yathā svargasyecchā ityukte svargasya phalatvaṃ labhate tadvat /",
  "GSP33brssgo1u:835": "ata eva 'dharmajijñāsā'ityatrāpi 'sā hi tasya jñātumicchā'iti icchāṃ gṛhītvā ṣaṣṭhīsamāso darśitaḥ /",
  "GSP33brssgo1u:836": "vicāralakṣaṇāyāṃ tu vicārasya kleśātmakatayā prathamaṃ phalākāṅkṣatvāt dharmāya jijñāse caturthasamāsa uktaḥ,",
  "GSP33brssgo1u:837": "tathā vṛttikārairbrahmaṇe jijñāsā ityuktaṃ cedastu jñānatvena brahmaṇaḥ phalatvāditi /",
  "GSP33brssgo1u:838": "adhunā brahmapadārthamāha-brahma ceti /",
  "GSP33brssgo1u:839": "nanu 'brahmakṣatramidaṃ brahma āyāti brahma svayambhūrbrahma prajāpatiḥ'iti śrutiṣu loke ca brāhmaṇatvajātau jīve vede kamalāsane ca brahmaśabdaḥ prayujyata ityāśaṅkāha-ata eveti /",
  "GSP33brssgo1u:840": "jagatkāraṇatvalakṣaṇapratipādakasūtrāsāṃgatyaprasaṅgādevetyarthaḥ /",
  "GSP33brssgo1u:841": "vṛttyantare śeṣe ṣaṣṭhītyuktaṃ dūṣayati-brahmaṇa itīti /",
  "GSP33brssgo1u:842": "saṃbandhasāmānyaṃ śeṣaḥ /",
  "GSP33brssgo1u:843": "jijñāsetyatra sanpratyavācyāyā icchāyā jñānaṃ karma, tasya jñānasya brahma karma /",
  "GSP33brssgo1u:844": "tatra sakarmakakriyāyāḥ karmajñānaṃ vinā jñātumaśakyatvāt,",
  "GSP33brssgo1u:845": "icchāyā viṣayajñānajanyatvācca prathamāpekṣitaṃ karmaiva ṣaṣṭhyā vācyaṃ na śeṣa ityarthaḥ /",
  "GSP33brssgo1u:846": "nanu pramāṇādikamanyadeva tatkarmāstu brahma tu śeṣitayā saṃbadhyatāṃ tatrāha-jijñāsyāntareti /",
  "GSP33brssgo1u:847": "śrutaṃ karma tyaktvānyadaśrutaṃ kalpayan 'piṇḍamutsṛjya karaṃ leḍhi'iti nyāyamanusaratīti bhāvaḥ /",
  "GSP33brssgo1u:848": "gūḍhābhisaṃdhiḥ śaṅkyate--nanviti /",
  "GSP33brssgo1u:849": "'ṣaṣṭhī śeṣe'iti vidhānāt,",
  "GSP33brssgo1u:850": "ṣaṣṭhyā saṃvandhamātraṃ pratītamapi viśeṣākāṅkṣāyāṃ sakarmakakriyāsaṃnidhānāt karmatve paryavasyatītyarthaḥ /",
  "GSP33brssgo1u:851": "abhisaṃdhimajānannivottaramāha-evamapīti /",
  "GSP33brssgo1u:852_0": "karmalābhepi pratyakṣaṃ 'kartṛkarmaṇoḥ kṛti'iti sūtreṇa jijñāsāpadasyākārapratyayāntatvena",
  "GSP33brssgo1u:852_1": "kṛdantasya yoge vihitaṃ prathamāpekṣitaṃ ca karmatvaṃ tyaktvā parokṣamaśābdaṃ kalpayata ityarthaḥ /",
  "GSP33brssgo1u:853": "śeṣavādī svābhisaṃdhimuddhāṭayati-na vyartha iti /",
  "GSP33brssgo1u:854": "śeṣaṣaṣṭhyāṃ brahmasaṃbandhinī jijñāsā pratijñātā bhavati /",
  "GSP33brssgo1u:855": "tatra yāni brahmāśritāni lakṣaṇapramāṇayuktijñānasādhanaphalāni teṣāmapi vicāraḥ pratijñāto bhavati /",
  "GSP33brssgo1u:856": "tajjijñāsāyā api brahmajñānārthatvena brahmasaṃbandhitvāt /",
  "GSP33brssgo1u:857": "karmaṇiṣaṣṭhyāṃ tu brahmakarmaka eva vicāraḥ pratijñāto bhavatītyabhisaṃdhinā śeṣaṣaṣṭhītyucyate /",
  "GSP33brssgo1u:858": "ato matprayāso na vyarthaḥ /",
  "GSP33brssgo1u:859": "brahmatatsaṃbandhināṃ sarveṣāṃ vicārapratijñānamarthaḥ phalaṃ yasya tattvādityarthaḥ /",
  "GSP33brssgo1u:860": "tvatprayāsasyedaṃ phalaṃ na yuktaṃ,",
  "GSP33brssgo1u:861": "sūtreṇa mukhataḥ pradhānasya brahmaṇo vicāre pratijñāte sati tadupakaraṇānāṃ vicārasyārthikapratijñāyā uditatvādityāha siddhāntī-na pradhāneti /",
  "GSP33brssgo1u:862": "saṃgṛhītamarthaṃ saṃdṛṣṭāntaṃ vyākaroti--brahmahītyādinā /",
  "GSP33brssgo1u:863": "'tadvijijñāsasva'iti mūlaśrutyanusārācca karmaṇi ṣaṣṭhītyāha-śrutyanugamācceti /",
  "GSP33brssgo1u:864": "śrutisūtrayorekārthatvalābhāccetyarthaḥ /",
  "GSP33brssgo1u:865": "jijñāsāpadasyāvayavārthamāha-jñātumiti /",
  "GSP33brssgo1u:866": "nanvanavagate vastunīcchāyā adarśanāt tasyā mūlaṃ viṣayajñānaṃ vaktavyam /",
  "GSP33brssgo1u:867": "brahmajñānaṃ tu jijñāsāyāḥ phalaṃ, tadeva mūlaṃ kathamityāśaṅkyāha-avagatīti /",
  "GSP33brssgo1u:868": "āvaraṇanivṛttirūpābhivyaktimaccaitanyamavagatiḥ paryanto 'vadhiryasyākhaṇḍasākṣātkāravṛttijñānasya tadeva jijñāsāyāḥ karma, tadeva phalam /",
  "GSP33brssgo1u:869": "mūlaṃ tvāpātajñānamityadhunā vakṣyata iti phalamūlajñānayorbhedānna jijñāsānupapattirityarthaḥ /",
  "GSP33brssgo1u:870": "nanu gamanasya grāmaḥ karma, tatprāptiḥ phalamiti bhedāt karma eva phalamityuktaṃ tatrāha-phaleti /",
  "GSP33brssgo1u:871": "kriyāntare tayorbhede 'pi icchāyāḥ phalaviṣayatvāt karmaiva phalamityarthaḥ /",
  "GSP33brssgo1u:872": "nanu jñānāvagatyoraikyādbhedoktirayuktetyata āha-jñāneneti /",
  "GSP33brssgo1u:873": "jñānaṃ vṛttiḥ avagatistatphalaṃ iti bheda iti bhāvaḥ /",
  "GSP33brssgo1u:874": "avagantumabhivyañjayitum /",
  "GSP33brssgo1u:875": "avagateḥ phalatvaṃ sphuṭayati-brahmeti /",
  "GSP33brssgo1u:876": "hiśabdoktaṃ hetumāha-niḥśeṣeti /",
  "GSP33brssgo1u:877": "bījamavidyā ādiryasyānarthasya tannāśakatvādityarthaḥ /",
  "GSP33brssgo1u:878": "avayavārthamuktvā sūtrāvākyārthamāha-tasmāditi /",
  "GSP33brssgo1u:879": "atra sanpratyayasya vicāralakṣakatvaṃ tavyapratyayena sūcayati /",
  "GSP33brssgo1u:880": "athātaśabdābhyāmadhikāriṇaḥ sādhitattvāttena brahmajñānāya vicāraḥ kartavya ityarthaḥ //",
  "GSP33brssgo1u:881": "iti tṛtīyaṃ varṇakam //",
  "GSP33brssgo1u:882": "prathamavarṇake bandhasyādhyasatvoktyā viṣayādiprasiddhāvapi brahmaprasiddhyaprasiddhyorviṣayādisaṃbhavāsaṃbhavābhyāṃ śāstrārambhasaṃdehe pūrvapakṣamāha-tatpunariti /",
  "GSP33brssgo1u:883": "punaḥśabdo varṇakāntaradyotanārthaḥ /",
  "GSP33brssgo1u:884": "yadi vedāntavicārātprāgeva brahmajñānaṃ tarhyajñātatvarūpaviṣayatvaṃ nāsti,",
  "GSP33brssgo1u:885": "ajñānābhāvena tannivṛttirūpaphalamapi nāstīti na vicārayitavyam /",
  "GSP33brssgo1u:886": "athajñātaṃ kenāpi tarhi taduddeśena vicāraḥ kartuṃ na śakyate, ajñātasyoddeśāyogāt /",
  "GSP33brssgo1u:887": "tathā ca buddhāvanārūḍhasya vicārātmakaśāstreṇa vedānteśca pratipādanāyogāt /",
  "GSP33brssgo1u:888": "tatpratipādyatvarūpaḥ saṃbandho nāstīti jñānānutpatteḥ phalamapi nāstītyanārabhyaṃ śāstramityarthaḥ //",
  "GSP33brssgo1u:889": "āpātaprasiddhyā viṣayādilābhādārambhaṇīyamiti siddhāntayati-ucyataityādinā /",
  "GSP33brssgo1u:890": "prasiddhaṃ tāvadityarthaḥ /",
  "GSP33brssgo1u:891": "astitvasyāprakṛtatvenāstipadasya prasiddhiparatvāt /",
  "GSP33brssgo1u:892": "nanu kena mānena brahmaṇaḥ prasiddhiḥ /",
  "GSP33brssgo1u:893": "na ca 'satyaṃ jñānamanantaṃ brahma'iti śrutyā seti vācyam /",
  "GSP33brssgo1u:894": "brahmapadasya loke saṃgatigrahābhāvena tadghaṭitavākyasyābodhakatvādityāśaṅkyabrahmapadavyutpatyā prathamaṃ tasya nirguṇasya saguṇasya ca prasiddhirityāha-brahmaśabdasya hīti /",
  "GSP33brssgo1u:895": "asyārthaḥ-śrutau sūtre ca brahmapadasya prayogānyathānupapattyā kaścidartho 'stīti jñāyate,",
  "GSP33brssgo1u:896": "pramāṇavākye nirarthakaśabdaprayogādarśanāt /",
  "GSP33brssgo1u:897": "sa cārtho mahatvarūpa iti vyākaraṇānniścīyate, 'bṛhi vṛddhau'iti smaraṇāt /",
  "GSP33brssgo1u:898": "sā ca vṛddhirniravadhikamahatvamiti saṃkocakābhāvāt, śrutāvanantapadena saha prayogācca jñāyate /",
  "GSP33brssgo1u:899": "niravadhikamahatvaṃ cāntavattvādidoṣavatve sarvajñatvādiguṇahīnatve ca na saṃbhavati,",
  "GSP33brssgo1u:900": "loke guṇahīnadoṣavatoralpatvaprasiddheḥ /",
  "GSP33brssgo1u:901": "ato bṛṃhaṇādbrahmeti vyutpatyā deśakālavastutaḥ paricchedābhāvarūpaṃ nityatvaṃ pratīyate /",
  "GSP33brssgo1u:902": "avidyādidoṣaśūnyatvaṃ śuddhatvam /",
  "GSP33brssgo1u:903": "jāḍyarāhityaṃ buddhatvam /",
  "GSP33brssgo1u:904": "bandhakāle 'pi svatobandhabhāvo muktatvaṃ ca pratīyate /",
  "GSP33brssgo1u:905": "evaṃ sakala doṣaśūnyaṃ nirguṇaṃ prasiddham /",
  "GSP33brssgo1u:906": "tathā sarvajñatvādigumakaṃ ca tatpadavācyaṃ prasiddham /",
  "GSP33brssgo1u:907": "jñeyasya kāryasya vā pariśeṣe 'lpatvaprasaṅgena sarvajñatvasya sarvakāryaśaktimattvasya ca lābhāditi /",
  "GSP33brssgo1u:908": "evaṃ tatpadātprasiddherapramāṇatvenāpātatvādajñānānivartakatvājjijñāsopapattirityuktvā tvaṃpadārthātmanāpi brāhmaṇaḥ prasiddhyā tadupapattiratyāha-sarvasyeti /",
  "GSP33brssgo1u:909": "sarvasya lokasya yo 'yamātmātadabhedādrahmaṇaḥ prasiddhirityarthaḥ /",
  "GSP33brssgo1u:910": "nanvātmanaḥprasiddhiḥ ketyata āha-sarvo hīti /",
  "GSP33brssgo1u:911": "ahamasmīti na pratyetīti na kintu pratyetyeva /",
  "GSP33brssgo1u:912": "saiva saccidātmanaḥ prasiddhirityarthaḥ /",
  "GSP33brssgo1u:913": "ātmanaḥ kutaḥ satteti śūnyamatamāśaṅkyāha-yadi hīti /",
  "GSP33brssgo1u:914": "ātmanaḥ śūnyasya pratītau ahaṃ nāsmīti loko jānīyāt /",
  "GSP33brssgo1u:915": "lokastu ahamasmīti jānāti tasmādātmano 'stitvaprasiddhirityarthaḥ /",
  "GSP33brssgo1u:916": "ātmaprasiddhāvapi brahmaṇaḥ kimāyātaṃ tatrāha-ātmā ceti /",
  "GSP33brssgo1u:917": "'ayamātmā brahma'ityādiśruteriti bhāvaḥ /",
  "GSP33brssgo1u:918": "prasiddhipakṣoktaṃ doṣaṃ pūrvapakṣeṇa smārayati-yadīti /",
  "GSP33brssgo1u:919": "ajñātatvābhāvena viṣayādyabhāvādavicāryatvaṃ prāptamityarthaḥ /",
  "GSP33brssgo1u:920_0": "yathā idaṃ rajatamiti vastutaḥ śuktiprasiddhistadvat ahamasmīti sattvacaitanyarūpatvasāmānyena",
  "GSP33brssgo1u:920_1": "vastuto brahmaṇaḥ prasiddhiḥ neyaṃ pūrṇānandabrahmatvarūpaviśeṣagocarā vādināṃ vivādābhāvaprasaṅgāt /",
  "GSP33brssgo1u:921": "na hi śuktitvaviśeṣadarśane sati rajataṃ raṅgamanyadveti vipratipattirasti /",
  "GSP33brssgo1u:922": "ato vipratipattyanyathānupapatyā sāmānyataḥ prasiddhāvapi viśeṣasyājñātatvādviṣayādisiddhiriti siddhāntayati na ityādinā /",
  "GSP33brssgo1u:923": "sāmānyaviśeṣabhāvaḥ svatmani saccitpūrṇādipadavācyabhedāt kalpita iti mantavyam /",
  "GSP33brssgo1u:924": "tatra sthūlasūkṣmakrameṇa vipratipattīrupanyasyati-dehamātramityādinā /",
  "GSP33brssgo1u:925": "śāstrajñānaśunyāḥ prākṛtāḥ /",
  "GSP33brssgo1u:926": "vedabāhyamatānyuktvā tārkikādimatamāhaḥ-astīti /",
  "GSP33brssgo1u:927": "sāṃkhyamatamāha-bhokteti /",
  "GSP33brssgo1u:928_0": "kimātmā dehādirūpaḥ uta tadbhinna iti vipratipattikoṭitvena dehendriyamanobuddhiśūnyānyuktva",
  "GSP33brssgo1u:928_1": "tadbhinno 'pi kartṛtvādimānna veti vipratipattikoṭitvena tārkikasāṃkhyapakṣāvupanyasyākartāpīśvarādbhinno",
  "GSP33brssgo1u:928_2": "na veti vivādakoṭitvena yogimatamāha-asti tadvyatirikta īśvara iti /",
  "GSP33brssgo1u:929": "niratiśayatvaṃ gṛhītvā īśvaraḥ sarvajñatvādisaṃpanna iti yogino vadanti /",
  "GSP33brssgo1u:930": "bhedakoṭimuktvā siddhāntakoṭimāha-ātmā sa bhokturiti /",
  "GSP33brssgo1u:931": "bhokturjīvasyākartuḥ sākṣiṇaḥ sa īśvara ātmāsvarūpamiti vedāntino vadantītyarthaḥ /",
  "GSP33brssgo1u:932": "vipratipattīrupasaṃharati-evaṃ bahavaḥ iti /",
  "GSP33brssgo1u:933": "vipratipattīnāṃ prapañco nirāsaśca vivaraṇopanyāsena darśitaḥ sukhabodhāyetīhoparamyate /",
  "GSP33brssgo1u:934": "tatra yuktivākyāśrayaḥ siddhāntinaḥ jīvo brahmaiva ātmatvāt,",
  "GSP33brssgo1u:935": "brahmavat ityādi yukteḥ,",
  "GSP33brssgo1u:936": "'tattvamasi'ityādiśruteścābādhitāyāḥ sattvāt /",
  "GSP33brssgo1u:937": "anye tu dehādirātmā,",
  "GSP33brssgo1u:938": "ahaṃpratyayagocaratvāt,",
  "GSP33brssgo1u:939": "vyatirekeṇa ghaṭādivadityādiyuktyābhāsaṃ,",
  "GSP33brssgo1u:940": "'sa vā eṣa puruṣonnarasamayaḥ'indriyasaṃvāde 'cakṣurādayaste havācamūcuḥ''mana uvāca',",
  "GSP33brssgo1u:941": "'yo 'yaṃ''vijñānamayaḥ',",
  "GSP33brssgo1u:942": "'asadevedamagra āsīt',",
  "GSP33brssgo1u:943": "'kartā boddhā anaśnannanyaḥ',",
  "GSP33brssgo1u:944": "'ātmānamantaro yamayati'iti vākyābhāsaṃ cāśritā iti vibhāgaḥ /",
  "GSP33brssgo1u:945": "dehādiranātmā, bhautikatvāt, dṛśyatvāt ityādinyāyaiḥ, 'ānandamayo 'bhyāsāt'",
  "GSP33brssgo1u:946": "ityādisūtraiścābhāsatvaṃ vakṣyate /",
  "GSP33brssgo1u:947": "nanu santu vipratipattayastathāpi yasya yanmate śraddhā tadāśrayaṇāttasyasvārthaḥ setsyati kiṃ brahmavicārārambheṇetyata āha-tatrāvicāryeti /",
  "GSP33brssgo1u:948": "brahmātmaikyavijñānādeva muktiriti vastugatiḥ /",
  "GSP33brssgo1u:949": "matāntarāśrayaṇe tadabhāvānmokṣasiddhiḥ /",
  "GSP33brssgo1u:950": "kiñcātmānamanyathā jñātvā tatpāpena saṃsārāndhakūpe patet,",
  "GSP33brssgo1u:951": "'andhaṃ tamaḥpraviśanti''ye ke cātmahano janāḥ'iti śruteḥ,",
  "GSP33brssgo1u:952": "'yo 'nyathā santamātmānamanyathā pratipadyate /",
  "GSP33brssgo1u:953": "ki tena na kṛtaṃ pāpaṃ caureṇātmāpahāriṇā //",
  "GSP33brssgo1u:954": "'iti vacanāccetyarthaḥ /",
  "GSP33brssgo1u:955": "ataḥ sarveṣāṃ mumukṣūṇāṃ niśreyasaphalāya vedāntavicāraḥ kartavya itisūtrārthamupasaṃharati-tasmāditi /",
  "GSP33brssgo1u:956": "bandhasyādhyastatvena viṣayādisadbhāvādagatārthatvāt,",
  "GSP33brssgo1u:957": "adhikārilābhādāpādaprasiddhyā viṣayadisaṃbhavīcca vedāntaviṣayā mīmāṃsāpūjitā vicāraṇā,",
  "GSP33brssgo1u:958": "vedāntāvirodhino ye tarkāstantrāntarasthāstānyupakaraṇāni yasyāḥ sā niśreyasāyārabhyata ityarthaḥ /",
  "GSP33brssgo1u:959": "nanu sūtre vicāravācipadābhāvāttadārambhaḥ kathaṃ sūtrārtha ityata āha-brahmeti /",
  "GSP33brssgo1u:960": "brahmajñānecchoktidvārā vicāraṃ lakṣayitvā tatkartavyatāṃ bravītīti bhāvaḥ /",
  "GSP33brssgo1u:961": "evaṃ prathamasūtrasya catvāror'thā vyākhyānacatuṣṭayena darśitāḥ /",
  "GSP33brssgo1u:962": "sūtrasya cānekārthatvaṃ bhūṣaṇam /",
  "GSP33brssgo1u:963": "nanvidaṃ sūtraṃ śāstrādbahiḥ sthitvā śāstramārambhayati antarbhūtvā vā /",
  "GSP33brssgo1u:964": "ādye tasya heyatā, śāstrāsaṃbandhāt /",
  "GSP33brssgo1u:965": "dvitīye tasyārambhakaṃ vācyam /",
  "GSP33brssgo1u:966": "na ca svayamevārambhakaṃ, svasmāt svotpatterityātmātmāśrayāt /",
  "GSP33brssgo1u:967": "na cārambhakāntaraṃ paśyāma iti /",
  "GSP33brssgo1u:968": "ucyate-śravaṇavidhinā ārabdamidaṃ śāstraṃ śāstrāntargatameva śāstrārambhaṃ pratipādayati /",
  "GSP33brssgo1u:969": "yathādhyayanavidhirvedāntargata eva kṛtsnavedasyādhyayane prayuṅkte tadvadityanavadyam //1//",
  "GSP33brssgo1u:970": "END BsCom_1,1.1.1",
  "GSP33brssgo1u:971": "____________________________________________________________________________________________",
  "GSP33brssgo1u:972": "START BsCom_1,1.2.2",
  "GSP33brssgo1u:973": "2 janmādyādhikaraṇam / sū. 2.",
  "GSP33brssgo1u:974": "brahmajijñāsitavyamityuktam /",
  "GSP33brssgo1u:975": "kiṃlakṣaṇaṃ punastadbrahmetyata āha bhagavānsūtrakāraḥ-",
  "GSP33brssgo1u:976": "janmādyasya yataḥ | BBs_1,1.2 |",
  "GSP33brssgo1u:977": "janmotpattirādirasyeti tadguṇasaṃvijñāno bahuvrīhiḥ /",
  "GSP33brssgo1u:978": "janmasthitibhaṅgaṃ samāsārthaḥ /",
  "GSP33brssgo1u:979": "janmanaścāditvaṃ śrutinirdeśāpekṣaṃ vastuvṛttāpekṣaṃ ca /",
  "GSP33brssgo1u:980": "śrutinirdeśastāvat 'yato vā imāni bhūtāni jāyante' (taitti.3.1)",
  "GSP33brssgo1u:981": "ityasminvākye janmasthitipralayānāṃ kramadarśanāt /",
  "GSP33brssgo1u:982": "vastuvṛttamapi, janmanā labdhasattākasya dharmiṇaḥ sthitiprayasaṃbhavāt /",
  "GSP33brssgo1u:983": "asyeti pratyakṣādisaṃnidhāpitasya dharmiṇa idamā nirdeśaḥ /",
  "GSP33brssgo1u:984": "ṣaṣṭhī janmādidharmasaṃbandhārthā /",
  "GSP33brssgo1u:985_0": "yata iti kāraṇanirdeśaḥ asya jagato nāmarūpābhyāṃ vyākṛtasyānekakartṛbhoktṛsaṃyuktasya",
  "GSP33brssgo1u:985_1": "pratiniyatadeśakālanimittakriyāphalāśrayasya manasāpyacintyaracanārūpasya janmasthitibhaṅgaṃ",
  "GSP33brssgo1u:985_2": "yataḥ sarvajñātsarvaśakteḥ kāraṇādbhavati tadbrahmeti vākyaśeṣaḥ /",
  "GSP33brssgo1u:986": "anyeṣāmapi bhāvavikārāṇāṃ triṣvevāntarbhāva iti janmasthitināśānāmiha grahaṇam /",
  "GSP33brssgo1u:987": "yāskaparipaṭhitānāṃ tu 'jāyate 'sti' ityādīnāṃ grahaṇe teṣāṃ jagataḥ sthitkāle saṃbhāvyamānatvānmūlakāraṇādutpattisthitināśāṃ jagato na gṛhītāḥ syurityāśaṅkyeta,",
  "GSP33brssgo1u:988": "tanmā śaṅkīti yotpattirbrahmastatraiva sthitiḥ pralayaśca ta eva gṛhyante //",
  "GSP33brssgo1u:989": "na yathoktaviśeṣaṇasya jagato yathoktaviśeṣaṇamīśvaraṃ muktvānyataḥ pradhānādacetanādaṇubhyo 'bhāvātsaṃsāriṇo vā utpattyādi saṃbhāvayituṃ śakyam /",
  "GSP33brssgo1u:990": "naca svabhāvataḥ, viśiṣṭadeśakālanimittānāmihopādānāt /",
  "GSP33brssgo1u:991": "etadevānumānaṃ saṃsārivyatirikteśvarāstitvādisādhanaṃ manyanta īśvarakāraṇinaḥ /",
  "GSP33brssgo1u:992": "nanvihāpi tadevopanyastaṃ janmādisūtre /",
  "GSP33brssgo1u:993": "na /",
  "GSP33brssgo1u:994": "vedāntavākyakusumagrathanārthatvātsūtrāṇām /",
  "GSP33brssgo1u:995": "vedāntavākyāni hi sūtrairudāhṛtya vicāryante /",
  "GSP33brssgo1u:996": "vākyārthavicāraṇādhyavasānanivṛttā /",
  "GSP33brssgo1u:997": "satsu tu vedāntavākyeṣu jagato janmādikāraṇavādiṣu tadarthagrahaṇadārḍhāyānumānamapi vedāntavākyāvirodhi pramāṇaṃ bhavanna nivāryate,",
  "GSP33brssgo1u:998": "śrutyaiva ca sahāyatvena tarkasyābhyupetatvāt /",
  "GSP33brssgo1u:999": "tathāhi- 'śrotavyo mantavyaḥ' (bṛha. 2.4.5)",
  "GSP33brssgo1u:1000": "iti śrutiḥ 'paṇḍito medhāvī gandhārānevopasaṃpadyetaivamevehācāryavānpuruṣo veda' (chāndo.6.14.2)",
  "GSP33brssgo1u:1001": "iti ca puruṣabuddhisāhāyyamātmanor dāyati /",
  "GSP33brssgo1u:1002": "na dharmajijñāsāyāmiva śrutyādayo 'nubhavādayaśca yathāsaṃbhavamiha pramāṇaṃ anubhavāvasānatvādbhūtavastuviṣayatvācca brahmajñānasya /",
  "GSP33brssgo1u:1003": "kartavye hi viṣaye nānubhavāpekṣāstīti śrutyādīnāmeva prāmāṇyaṃ syātpuruṣādhīnātmalābhatvācca kartavyasya /",
  "GSP33brssgo1u:1004": "kartumakartumanyathā vā kartuṃ śakyaṃ laukikaṃ vaidikaṃ ca karma,",
  "GSP33brssgo1u:1005": "yathāśvena gacchati,",
  "GSP33brssgo1u:1006": "padbhyāmanyathā vā, na vā gacchatīti /",
  "GSP33brssgo1u:1007": "tathā 'atirātre ṣoḍaśinaṃ gṛhṇāti,",
  "GSP33brssgo1u:1008": "nātirātre ṣoḍaśinaṃ gṛhṇāti',",
  "GSP33brssgo1u:1009": "'udite juhoti,",
  "GSP33brssgo1u:1010": "anudite juhoti' iti vidhipratiṣedhāścātrārthavantaḥ syuḥ,",
  "GSP33brssgo1u:1011": "vikalpotsargāpavādāśca /",
  "GSP33brssgo1u:1012": "natu vastvevaṃ naivamasti nāstīti vā vikalpyate /",
  "GSP33brssgo1u:1013": "vikalpanāstu puruṣabuddhyapekṣāḥ /",
  "GSP33brssgo1u:1014": "na vastuyāthātmyajñānaṃ puruṣabuddhyapekṣam /",
  "GSP33brssgo1u:1015": "kiṃ tarhi vastutantrameva tat /",
  "GSP33brssgo1u:1016": "nahi sthāṇāvekasmisthāṇurvā puruṣo 'nyo veti tattvajñānaṃ bhavati /",
  "GSP33brssgo1u:1017": "tatra puruṣo 'nyo veti mithyājñānam /",
  "GSP33brssgo1u:1018": "sthāṇureveti tattvajñānaṃ,vastutantratvāt /",
  "GSP33brssgo1u:1019": "evaṃ bhūtavastuviṣayāṇāṃ prāmāṇyaṃ vastutantram /",
  "GSP33brssgo1u:1020": "tatraivaṃ sati brahmajñānamapi vastutantrameva, bhūtavastu viṣayatvāt /",
  "GSP33brssgo1u:1021": "nanu bhūtavastutve brahmaṇaḥ pramāṇāntaraviṣayatvameveti vedāntavākyavicāraṇānarthikaiva prāptā /",
  "GSP33brssgo1u:1022": "na /",
  "GSP33brssgo1u:1023": "indriyāviṣayatvena saṃbandhāgrahaṇāt /",
  "GSP33brssgo1u:1024": "svabhāvato viṣayaviṣayāṇīndriyāṇi, na brahmaviṣayāṇi /",
  "GSP33brssgo1u:1025": "sati hīndriyaviṣayatve brahmaṇa-, idaṃ brahmaṇā saṃbaddhaṃ kāryamiti gṛhyeta /",
  "GSP33brssgo1u:1026": "kāryamātrameva tu gṛhyamāṇaṃ kiṃ brahmaṇā saṃbaddhaṃ kimanyena kenacidvā saṃbaddhamiti na śakyaṃ niścetum /",
  "GSP33brssgo1u:1027": "tasmājanmādisūtraṃ nānumānopanyāsārthaṃ, kiṃ tarhi vedāntavākyaprardānārtham /",
  "GSP33brssgo1u:1028": "kiṃ punastadvedāntavākyaṃ yatsūtreṇaiha lilakṣayiṣitam /",
  "GSP33brssgo1u:1029": "'bhṛgurvai vāruṇiḥ /",
  "GSP33brssgo1u:1030": "varuṇaṃ pitaramupasasāra /",
  "GSP33brssgo1u:1031": "adhīhi bhagavo brahmeti' /",
  "GSP33brssgo1u:1032": "ityupakramya- 'yato vā imāni bhūtāni jāyante /",
  "GSP33brssgo1u:1033": "yena jātāni jīvanti /",
  "GSP33brssgo1u:1034": "yatprayantyabhisaṃviśanti /",
  "GSP33brssgo1u:1035": "tadvijijñāsasva /",
  "GSP33brssgo1u:1036": "tadbrahmeti' /",
  "GSP33brssgo1u:1037": "(taitti. 3.1) /",
  "GSP33brssgo1u:1038": "tasya ca nirṇayavākyam- 'ānandāddhyeva khalvimāni bhūtāni jāyante /",
  "GSP33brssgo1u:1039": "ānandena jātāni jīvanti /",
  "GSP33brssgo1u:1040": "ānandaṃ prayantyabhisaṃviśanti' /",
  "GSP33brssgo1u:1041": "(taitti. 3.6)",
  "GSP33brssgo1u:1042": "anyānyāpyevañjātīyakāni vākyāni nityāśuddhabuddhamuktasvabhāvasarvajñasvarūpakāraṇaviṣayāṇyudāhartavyāni // 2 //",
  "GSP33brssgo1u:1043": "----------------------",
  "GSP33brssgo1u:1044": "FN: 'idaṃ sarvamasṛjata yadidaṃ kiñca' iti pratyakṣam /",
  "GSP33brssgo1u:1045": "prathamasūtreṇa śāstrārambhamupapādya śāstramārabhamāṇaḥ pūrvottarādhikaraṇayoḥ saṃgatiṃ vaktuṃ vṛttaṃ kīrtayati-brahmeti /",
  "GSP33brssgo1u:1046": "mumukṣuṇā brahmajñānāya vedāntavicāraḥ kartavya ityuktam /",
  "GSP33brssgo1u:1047": "brahmaṇo vicāryatvoktvā arthāt pramāṇādi vicārāṇāṃ pratijñātatve 'pi brahmapramāṇaṃ vinā kartumaśakyatvāt,",
  "GSP33brssgo1u:1048": "tatsvarūpajñānāyādau lakṣaṇaṃ vaktavyaṃ,",
  "GSP33brssgo1u:1049": "tanna saṃbhavatītyākṣipya sūtrakṛtaṃ pūjayannevalakṣaṇasūtramavadhārayati-kiṃlakṣaṇakamiti /",
  "GSP33brssgo1u:1050": "kimākṣepe /",
  "GSP33brssgo1u:1051": "nāstyeva lakṣaṇamityarthaḥ /",
  "GSP33brssgo1u:1052": "ākṣepeṇāsyotthānādākṣepasaṃgatiḥ /",
  "GSP33brssgo1u:1053": "lakṣaṇadyotivedāntānāṃ spaṣṭabrahmaliṅgānāṃ lakṣye brahmaṇi samanvayokteḥ śrutiśāstrādhyāyapādasaṃgatayaḥ /",
  "GSP33brssgo1u:1054": "tathā hi-'yato vā imāni bhūtāni jāyante'ityādi vākyaṃ viṣayaḥ /",
  "GSP33brssgo1u:1055": "tatkiṃ brahmaṇo lakṣaṇaṃ na veti saṃdehaḥ /",
  "GSP33brssgo1u:1056": "tatra pūrvapakṣe brahmasvarūpasiddhyā muktyasiddhiḥ phalaṃ siddhānte tatsiddhiriti bhedaḥ /",
  "GSP33brssgo1u:1057": "yadyapyākṣepasaṃgatau pūrvādhikaraṇaphalameva phalamiti kṛtvā pṛthaṅna vaktavyam /",
  "GSP33brssgo1u:1058": "taduktam-'ākṣepe cāpavāde ca prāsyāṃ lakṣaṇa karmaṇi /",
  "GSP33brssgo1u:1059": "prayojanaṃ na vaktavyaṃ yacca kṛtvā pravartate'iti /",
  "GSP33brssgo1u:1060": "tathāpi spaṣṭārthamuktamiti mantavyam /",
  "GSP33brssgo1u:1061": "yatra pūrvādhikaraṇasiddhāntena parvapakṣaḥ tatrāpavādikī saṃgatiḥ prāptistadarthā cintā /",
  "GSP33brssgo1u:1062": "tatra neti prāptaṃ, janmāderjagaddharmatvena brahmalakṣaṇatvāyogāt /",
  "GSP33brssgo1u:1063": "na ca jagadupādānatve sati kartṛtvaṃ lakṣaṇamiti vācyaṃ,",
  "GSP33brssgo1u:1064": "karturupādānatve dṛṣṭāntābhāvenānumānāpravṛtteḥ /",
  "GSP33brssgo1u:1065": "na ca śrautasya brahmaṇaḥ śrutyaiva lakṣaṇasiddheḥ kimanumāneneti vācyaṃ,",
  "GSP33brssgo1u:1066": "anumānasya śrutyanugrāhakatvena tadabhāve tadvirodhe vā śrutyarthāsiddheḥ /",
  "GSP33brssgo1u:1067": "na ca jagatkartṛtvamupādānatvaṃ vā pratyekaṃ lakṣaṇamastviti vācyaṃ,",
  "GSP33brssgo1u:1068": "kartṛmātrasyopādānādbhinnasya brahmatvāyogāt,",
  "GSP33brssgo1u:1069_0": "vastutaḥ paricchedāditi prāpte puruṣābhyūhamātrasyānumānasyāpratiṣṭhitasyātīndriyārthe",
  "GSP33brssgo1u:1069_1": "svātantryāyogāt apauruṣeyatayā nirdeṣaśrutyuktobhayakāraṇatvasya sukhādidṛṣṭāntena",
  "GSP33brssgo1u:1069_2": "saṃbhāvayituṃ śakyatvāt,",
  "GSP33brssgo1u:1070": "tadeva vakṣaṇamiti siddhāntayati-janmādyasya yataḥ iti /",
  "GSP33brssgo1u:1071_0": "atra adyapi jagajjanmasthitilayakāraṇatvaṃ lakṣaṇaṃ pratipādyate tathāpyagre 'prakṛtiśca'-ityadhikaraṇe",
  "GSP33brssgo1u:1071_1": "tatkāraṇatvaṃ na kartṛtvamātraṃ kintu kartṛtvopādānatvobhayarūpatvamiti vakṣyamāṇaṃ",
  "GSP33brssgo1u:1071_2": "siddhavatkṛtyobhayakāraṇatvaṃ lakṣaṇamityucyata iti na paunaruktyam /",
  "GSP33brssgo1u:1072_0": "nanu jijñāsyanirguṇabrahmaṇaḥ kāraṇatvaṃ kathaṃ lakṣaṇamiti ucyate-yathā rajataṃ",
  "GSP33brssgo1u:1072_1": "śukterlakṣaṇaṃ yadrajataṃ sā śuktiriti tathā yajjagatkāraṇaṃ tadbrahmeti kalpitaṃ",
  "GSP33brssgo1u:1072_2": "kāraṇatvaṃ taṭasthaṃ sadeva brahmaṇo lakṣaṇamityanavadyam //",
  "GSP33brssgo1u:1073": "sūtraṃ vyācaṣṭe--janmetyādinā /",
  "GSP33brssgo1u:1074": "bahuvrīhau padārthāḥ sarve vākyārthasyānyapadārthasya viśeṣaṇāni /",
  "GSP33brssgo1u:1075": "yathā citragordevadattasya citrā gāvaḥ tadvadatrāpi janmādīti napuṃsakaikavacanadyotitasya samāhārasya janmasthitibhaṅgasya janma viśeṣaṇaṃ,",
  "GSP33brssgo1u:1076": "tathā ca janmanaḥ samāsārthaikadeśasya guṇatvena saṃvijñānaṃ yasmin bahuvrīhau sa tadguṇasaṃvijñāna ityarthaḥ /",
  "GSP33brssgo1u:1077": "tatra yajjanmakāraṇaṃ tadbrahmatvavidhānamayuktaṃ,",
  "GSP33brssgo1u:1078": "sthitilayakāraṇādbhinnatvena jñāte brahmatvasya jñātumaśakyatvāt /",
  "GSP33brssgo1u:1079": "ato janmasthitibhaṅgairnirūpitāni trīṇi kāraṇatvāni militānyeva lakṣaṇamiti matvā sūtre samāhāro dyotita iti dhyeyam /",
  "GSP33brssgo1u:1080": "nanvāditvaṃ janmanaḥ kathaṃ jñātavyaṃ, saṃsārasyānāditvādityata āha-janmanaśceti /",
  "GSP33brssgo1u:1081": "mūlaśrutyā vastugatyā cāditvaṃ jñātvā tadapekṣya sūtrakṛtā janmana ādityamuktamityarthaḥ /",
  "GSP33brssgo1u:1082": "idamaḥ pratyakṣārthamātravācitvamāśaṅkyopasthitasarvakāryavācitvamāha-asyetīti /",
  "GSP33brssgo1u:1083": "viyadādijagato nityatvāt na janmādisaṃbandha ityata āhaḥ-ṣaṣṭhīti /",
  "GSP33brssgo1u:1084": "viṣayādimahābhūtānāṃ janmādisaṃbandho vakṣyata iti bhāvaḥ /",
  "GSP33brssgo1u:1085": "nanu jagato janmādervā brahmasaṃbandhābhāvānna lakṣaṇatvamityāśaṅkya tatkāraṇatvaṃ lakṣaṇamiti pañcamyarthamāha-yata itīti /",
  "GSP33brssgo1u:1086": "yacchabdena satyaṃ jñānamanantaṃ ānandarūpaṃ vastūcyate 'ānandāddhyeva'iti nirṇītatvāt /",
  "GSP33brssgo1u:1087": "tathā ca svarūpalakṣaṇasiddhiriti mantavyam /",
  "GSP33brssgo1u:1088": "padārthamuktvā pūrvasūtrasthabrahmapadānuṣaṅgeṇa tacchabdādhyāhāreṇa ca sūtrāvākyārthamāha-asyetyādinā /",
  "GSP33brssgo1u:1089": "kāraṇasya sarvajñatvādisaṃbhāvānārthāni jagato viśeṣāṇāni /",
  "GSP33brssgo1u:1090": "yathā kumbhakāraḥ prathamaṃ kumbhaśabdābhedenāvikalpitaṃ pṛthubudhnodarākārasvarūpaṃ buddhāvālikhya tadātmanā kumbhaṃ vyākaroti-bahiḥ prakaṭayati,",
  "GSP33brssgo1u:1091": "tathā paramakāraṇamapi svetsitanāmarūpātmanā vyākarotītyanumīyata iti matvāha-nāmarūpābhyāmiti /",
  "GSP33brssgo1u:1092": "itthaṃbhāve tṛtīyā /",
  "GSP33brssgo1u:1093": "ādyakāryaṃ cetanajanyaṃ, kāryatvāt, kumbhavaditi pradhānaśūnyayornirāsaḥ /",
  "GSP33brssgo1u:1094": "hiraṇyagarbhādijīvajanyatvaṃ nirasyati-aneketi /",
  "GSP33brssgo1u:1095": "śrāddhavaiśvānareṣṭyādau pitāputrayoḥ kartṛbhoktrorbhedātpṛthaguktiḥ /",
  "GSP33brssgo1u:1096": "'yo brahmāṇaṃ vidadhāti pūrvam'sarva eta ātmano vyuccaranti“iti śrutyā sthūlasūkṣmadehopādhidvārā jīvānāṃ kāryatvena jaganmadhyapātitvānna jagatkāraṇatvamityarthaḥ /",
  "GSP33brssgo1u:1097": "kāraṇasya sarvajñatvaṃ saṃbhāvayati-pratiniyateti /",
  "GSP33brssgo1u:1098": "pratiniyatāni vyavasthitāni deśakālanimittāni yeṣāṃ kriyāphalānāṃ tadāśrayasyetyarthaḥ /",
  "GSP33brssgo1u:1099": "svargasya kriyāphalasya merupṛṣṭhaṃ deśaḥ /",
  "GSP33brssgo1u:1100": "dehapātādūrdhvaṃ kāla uttarāyaṇamaraṇādinimittaṃ ca pratinitam /",
  "GSP33brssgo1u:1101": "evaṃ rājasevāphale grāmāderdaiśādivyasthā jñeyā /",
  "GSP33brssgo1u:1102": "tathā ca yathā sevāphalaṃ deśādyabhijñadātṛkaṃ tathā karmaphalaṃ,",
  "GSP33brssgo1u:1103": "phalatvāditisarvajñatvasiddhiriti bhāvaḥ /",
  "GSP33brssgo1u:1104": "sarvaśaktitvaṃ sābhāvayati--manasāpīti /",
  "GSP33brssgo1u:1105": "nanvanyepi vṛddhipariṇāmadayo bhāvavikārāḥ santīti kimiti janmādityāditipadena na gṛhyante tatrāha-anyeṣāmiti /",
  "GSP33brssgo1u:1106": "vṛddhipariṇāmayorjanmani apakṣayasya nāśe 'ntarbhāvaḥ iti bhāvaḥ /",
  "GSP33brssgo1u:1107": "nanu deho 'jāyate,",
  "GSP33brssgo1u:1108": "asti,",
  "GSP33brssgo1u:1109": "vardhate,",
  "GSP33brssgo1u:1110": "vipariṇamate,",
  "GSP33brssgo1u:1111": "apakṣīyate,",
  "GSP33brssgo1u:1112": "vinaśyati'iti yāskamunivākyaṃ etatsūtramūlaṃ kiṃ na syādata āha-yāsketi /",
  "GSP33brssgo1u:1113": "yāskamuniḥ kila mahābhūtānāmutpannānāṃ sthitikāle bhautikeṣu pratyakṣeṇa janmādiṣaṭkamupalabhya niruktavākyaṃ cakāra /",
  "GSP33brssgo1u:1114_0": "tanmūlīkṛtya janmādiṣaṭkakāraṇatvaṃ lakṣaṇaṃ sūtrārtha iti grahaṇe sūtrakṛtā brahmalakṣaṇaṃ",
  "GSP33brssgo1u:1114_1": "na saṃgṛhītaṃ kintu mahābhūtānāṃ lakṣaṇamuktamiti śaṅkā syāt sā mā bhūtiti ye śrutyuktā",
  "GSP33brssgo1u:1114_2": "janmādayasta eva gṛhyanta ityarthaḥ /",
  "GSP33brssgo1u:1115": "yadi niruktasyāpi śrutirmūlamiti mahābhūtajanmādijanmādikamarthastarhi sā śrutireva sūtrasya mūlamastu,",
  "GSP33brssgo1u:1116": "kimantargaḍunā nirukteneti bhāvaḥ /",
  "GSP33brssgo1u:1117": "yadi jagato brahmātiriktaṃ kāraṇaṃ syāt tadā brahmalakṣaṇasya tatrātivyāptyādidoṣaḥ syāt,",
  "GSP33brssgo1u:1118": "atastannirāsāya lakṣaṇasūtreṇa brahma vinā jagajjanmādikaṃ na saṃbhavati,",
  "GSP33brssgo1u:1119": "kāraṇāntarāsaṃbhavāditi yuktiḥ sūtritā /",
  "GSP33brssgo1u:1120": "sā tarkapāde vistareṇa vakṣyate /",
  "GSP33brssgo1u:1121": "adhunā saṃkṣepeṇa tāṃ daryati-na yathoktetyādinā /",
  "GSP33brssgo1u:1122": "nāmarūpābhyāṃ vyākṛtatyetyādināṃ ca caturṇāṃ jagadviśeṣaṇānāṃ vyākhyānāvasare pradhānaśūnyayoḥ saṃsāriṇaśca nirāso darśitaḥ /",
  "GSP33brssgo1u:1123": "paramāṇūnāmacetanānāṃ svataḥ pravṛttyayogāt,",
  "GSP33brssgo1u:1124": "jīvānyasya jñānaśūnyatvaniyamenānumānāt sarvajñeśvarāsiddhau teṣāṃ prārakābhāvāt,",
  "GSP33brssgo1u:1125": "jagadārambhakatvāsaṃbhava iti bhāvaḥ /",
  "GSP33brssgo1u:1126": "svabhāvādeva vicitraṃ jagaditi lokāyatastaṃ pratyāha-na ceti /",
  "GSP33brssgo1u:1127": "jagata utpattyādi saṃbhāvayituṃ na śakyamityanvayaḥ /",
  "GSP33brssgo1u:1128": "kiṃ svayameva svasya heturiti svabhāva uta kāraṇānapekṣatvam /",
  "GSP33brssgo1u:1129": "nādyaḥ, ātmāśrayāt /",
  "GSP33brssgo1u:1130": "na dvitīya ityāha-viśiṣṭeti /",
  "GSP33brssgo1u:1131": "viśiṣṭānyasādhāraṇāni deśakālanimittāni /",
  "GSP33brssgo1u:1132": "teṣāṃ kāryārthibhirupādīyamānatvāt kāryasya kāraṇānapekṣatvaṃ na yuktamityarthaḥ /",
  "GSP33brssgo1u:1133": "anepekṣatve dhānyārthināṃ bhūviśeṣe varṣādikāle bījādinimitte ca pravṛttirna syāditi bhāvaḥ /",
  "GSP33brssgo1u:1134": "pūrvoktasarvajñatvādiviśeṣaṇakamīśvaraṃ muktvā jagata utpatyādikaṃ na saṃbhavatīti bhāṣyeṇa kartāraṃ vinā kāryaṃ nāstīti vyatireka uktaḥ /",
  "GSP33brssgo1u:1135": "tena yatkāryaṃ tatsakartṛkamiti vyāptirjñāyate /",
  "GSP33brssgo1u:1136": "etadeva vyāptijñānaṃ jagati pakṣe kartāraṃ sādhayat sarvajñeśvaraṃ sādhayati kiṃ śrutyeti tārkikāṇāṃ bhrāntimupanyasyati-etadeveti /",
  "GSP33brssgo1u:1137": "etadevānumānameva sādhanaṃ na śrutiriti manyanta iti yojanā /",
  "GSP33brssgo1u:1138": "athavā etadvyāptijñānameva śrutyanugrāhakayuktimātratvenāsmatsaṃmataṃ sadanumānaṃ svatantramiti manyanta ityarthaḥ /",
  "GSP33brssgo1u:1139": "sarvajñatvamādiśabdārthaḥ /",
  "GSP33brssgo1u:1140": "yadvā vyāptijñānasahakṛtametallakṣaṇamevānumānaṃ svatantraṃ manyanta ityarthaḥ /",
  "GSP33brssgo1u:1141": "tatrāyaṃ vibhāgaḥ-vyāptijñānāt jagataḥ kartastītyastitvasiddhiḥ /",
  "GSP33brssgo1u:1142": "paścāt sa kartā, sarvajñaḥ, jagatkāraṇatvāt,",
  "GSP33brssgo1u:1143": "vyatirekeṇa kulālādivaditi sarvajñatvasiddhirlakṣaṇāditi /",
  "GSP33brssgo1u:1144": "atra manyanta ityanumānasyabhāsatvaṃ sūcitam /",
  "GSP33brssgo1u:1145": "tathāhi-aṅkurādau tāvajjīvaḥ kartā na bhavati jīvādbhinnasya ghaṭavadacetanatvaniyamādanyaḥ kartā nāstyeveti vyatirekaniścayāt,",
  "GSP33brssgo1u:1146": "yatkāryaṃ tatsakartṛkatamiti vyāptijñānāsiddhiḥ /",
  "GSP33brssgo1u:1147": "lakṣaṇaliṅkānumāne tu bādhaḥ aśarīrasya janmajñānāyogāt,",
  "GSP33brssgo1u:1148": "yajñānaṃ tanmanojanyamiti vyāptivirodhena nityajñānāsiddherjñānācabhāvaniścayāt,",
  "GSP33brssgo1u:1149": "tasmādatīndriyārthe śrutireva śaraṇam /",
  "GSP33brssgo1u:1150": "śrutyarthasaṃbhāvanārthatvenumānaṃ yuktimātraṃ na svatantramiti bhāvaḥ /",
  "GSP33brssgo1u:1151": "nanvidamayuktaṃ śruteranumānāntarbhāvamabhipretya bhavadīyasūtrakṛtānumānasyaivopanyasyatvāditi vaiśeṣikaḥ śaṅkate-nanviti /",
  "GSP33brssgo1u:1152": "ato manyante ityanumānasyābhāsoktirayukteti bhāvaḥ /",
  "GSP33brssgo1u:1153": "yadi śrutīnāṃ svatantramānatvaṃ na syāttarhi 'tattu samanvayāt'ityādinā tāsāṃ tātparyaṃ sūtrakṛnna vicārayet,",
  "GSP33brssgo1u:1154": "tasmāduttarasūtrāṇāṃ śrutivicārārthatvāt janmādisūtre 'pi śrutireva svātantryeṇa vicāryate nānumānamiti pariharati-neti /",
  "GSP33brssgo1u:1155": "kiṃ ca mumukṣorbrahmāvagatirabhīṣaṭā yadarthamasya śāstrasyārambhaḥ,",
  "GSP33brssgo1u:1156": "sā ca nānumānāt,",
  "GSP33brssgo1u:1157": "'taṃ tvaupaniṣadam'iti śruteḥ /",
  "GSP33brssgo1u:1158": "ato nānumānaṃ vicāryamityāha-vākyārtheti /",
  "GSP33brssgo1u:1159": "vākyasya tadarthasyaca vicārādyadhyavasānaṃ tātparyaniścayaḥ prameyasaṃbhavaniścayaśca tena jātā brahmāvagatirmuktaye bhavatītyarthaḥ /",
  "GSP33brssgo1u:1160": "saṃbhavo bādhābhāvaḥ /",
  "GSP33brssgo1u:1161": "nanu kimanumānamupekṣitameva nityāha-satsu tviti /",
  "GSP33brssgo1u:1162": "vimatamabhinnanimittopādānakaṃ,",
  "GSP33brssgo1u:1163": "kāryatvādūrṇanābhyārabdhatantvādivat,",
  "GSP33brssgo1u:1164": "vimataṃ cetanaprakṛtikaṃ,",
  "GSP33brssgo1u:1165": "kāryatvāt,",
  "GSP33brssgo1u:1166": "sukhādivadityanumānaṃ śrutyarthadārḍhyāpekṣitamityarthaḥ /",
  "GSP33brssgo1u:1167": "dārḍhyaṃ saṃśayaviparyāsanivṛttiḥ /",
  "GSP33brssgo1u:1168": "'mantavyaḥ'iti śrutārthastarkeṇa saṃbhāvanīya ityarthaḥ /",
  "GSP33brssgo1u:1169_0": "yathā kaścit gandhāradeśebhyaścorairanyatrāraṇye baddhanetra eva tyaktaḥ kenacinmuktabandhastaduktamārgagrahaṇasamarthaḥ",
  "GSP33brssgo1u:1169_1": "paṇḍitaḥ svayaṃ tarkakuśalo medhāvī svadeśāneva prāpnuyāt evamevehāvidyākāmādibhiḥsvarūpānandātprācyāvyāsminnaraṇye",
  "GSP33brssgo1u:1169_2": "saṃsāre kṣiptaḥ kenaciddayāparavaśenācāryeṇa nāsi tvaṃ saṃsārī kintu 'tatvamasi'ityupadiṣṭasvarūpaḥ",
  "GSP33brssgo1u:1169_3": "svayaṃ tarkakuśalaścet svarūpaṃ jānīyānnānyatheti /",
  "GSP33brssgo1u:1170": "śrutiḥ svasyāḥ puruṣamatirūpatarkāpekṣāṃ darśayatītyāha-paṇḍita iti /",
  "GSP33brssgo1u:1171": "ātmanaḥ śruterityarthaḥ /",
  "GSP33brssgo1u:1172": "nanu brahmaṇo mananādyapekṣā na yuktā, vedārthatvāt, dharmavat /",
  "GSP33brssgo1u:1173": "kintu śrutiliṅgavākyādaya evāpekṣitā ityata āha-neti /",
  "GSP33brssgo1u:1174": "jijñāsye dharma iva jijñāsye brahmaṇīti vyākhyeyam /",
  "GSP33brssgo1u:1175": "anubhavo brahmasākṣātkārākhyo vidvadanubhavaḥ /",
  "GSP33brssgo1u:1176": "ādipadānmanananididhyāsanayorgrahaḥ /",
  "GSP33brssgo1u:1177": "tatra hetumāha-anubhaveti /",
  "GSP33brssgo1u:1178": "muktyarthaṃ brahmajñānasya śābdasya sākṣātkārāvasānatvāpekṣaṇāt pratyagbhūtasiddhabrahmagocaratvena sākṣātkāraphalakatvasaṃbhavāt,",
  "GSP33brssgo1u:1179": "tadarthaṃ mananādyapekṣā yuktā /",
  "GSP33brssgo1u:1180": "dharme tu nityaparokṣe sādhye sākṣātkārasyānapekṣitatvādasaṃbhavācca śrutyā nirṇayamātramanuṣṭhānāyāpekṣitam /",
  "GSP33brssgo1u:1181": "liṅgādayastu śrutyantararbhūtā eva śrutirdvārā nirṇayopayogitvenāpekṣyante na mananādayaḥ anupayogādityarthaḥ /",
  "GSP33brssgo1u:1182": "nirapekṣaḥ śabdaḥ śrutiḥ /",
  "GSP33brssgo1u:1183": "śabdasyārthaprakāśanāsāmarthyaṃ liṅgam /",
  "GSP33brssgo1u:1184": "padaṃ yogyetarapadākāṅkṣa vākyam /",
  "GSP33brssgo1u:1185": "aṅgavākyasāpekṣaṃ pradhānavākyaṃ prakaraṇam /",
  "GSP33brssgo1u:1186": "kramapaṭhitānāmarthānāṃ kramapaṭhitairyathākramaṃ saṃbandhaḥ sthānam /",
  "GSP33brssgo1u:1187": "yathā aindrāgnyādaya iṣṭayo daśa krameṇa paṭhitāḥ daśamantrāśca 'indrāgnī rocanā divi'ityādyāḥ tatra prathameṣṭhau prathamamantrasya viniyoga ityādyūhanīyam /",
  "GSP33brssgo1u:1188": "saṃjñāsāmyaṃ samākhyā /",
  "GSP33brssgo1u:1189": "yathādhvaryavasaṃjñakānāṃ mantrāṇāmādhvaryavasaṃjñake karmaṇi viniyoga iti vivekaḥ /",
  "GSP33brssgo1u:1190": "evaṃ tāvadbrahma mananādyapekṣaṃ,",
  "GSP33brssgo1u:1191": "vedārthatvāt,",
  "GSP33brssgo1u:1192": "dharmavat ityanumāne sādhyatvena dharmasyānubhavāyogyatvaṃ,",
  "GSP33brssgo1u:1193": "anapekṣitānubhavatvaṃ copādhirityuktam /",
  "GSP33brssgo1u:1194": "upādhivyatirekādbrahmaṇi mananādyapekṣatvaṃ coktam /",
  "GSP33brssgo1u:1195": "tatra yadi vedārthatvamātreṇa brahmaṇo dharmeṇa sāmyaṃ tvayocyeta tarhi kṛtisādhyatvaṃ vidhiniṣedhavikalpotsargāpavādāśca brahmaṇi dharmavat syuriti /",
  "GSP33brssgo1u:1196": "vipakṣe bādhakamāha-puruṣetyādinā /",
  "GSP33brssgo1u:1197": "puruṣakṛtyadhīnā ātmalābha utpattiryasya tadbhāvācca dharme śrutyādīnāmeva prāmāṇyamityanvayaḥ /",
  "GSP33brssgo1u:1198": "dharmasya sādhyatvaṃ laukikakarmadṛṣṭāntena sphuṭayati-kartumiti /",
  "GSP33brssgo1u:1199": "laukikavadityarthaḥ /",
  "GSP33brssgo1u:1200": "dṛṣṭāntaṃ sphuṭayati-yatheti /",
  "GSP33brssgo1u:1201": "dārṣṭāntikamāha-tatheti /",
  "GSP33brssgo1u:1202": "tadvaddharmasya kartumakartuṃ śakyatvamuktvā anyathākartuṃ śakyatvamāha-udita iti /",
  "GSP33brssgo1u:1203": "dharmasya sādhyatvamupapādya tatra vidhyādiyogyatāmāha-vidhīti /",
  "GSP33brssgo1u:1204": "vidhipratiṣedhāśca vikalpādayaśca dharme sādhye yer'thavantaḥ sāvakāśa bhavanti te brahmaṇyapi syurityarthaḥ /",
  "GSP33brssgo1u:1205": "'yajeta' 'na surāṃ pibet'ityādayovidhiniṣedhāḥ /",
  "GSP33brssgo1u:1206": "vrīhibhiryavairyā yajeteti saṃbhāvito vikalpaḥ grahaṇāgrahaṇayoraicchikaḥ /",
  "GSP33brssgo1u:1207": "uditānuditahomayorvyavasthitavikalpaḥ /",
  "GSP33brssgo1u:1208": "'na hiṃsyāt'ityupasargaḥ, 'agnīṣomīyaṃ paśumālabheta'ityapavādaḥ /",
  "GSP33brssgo1u:1209": "tathā 'āhavanīye juhoti'ityutsargaḥ, 'aśvasya pade pade juhoti'ityapavāda iti vivekaḥ /",
  "GSP33brssgo1u:1210": "ete brahmaṇi syurityatreṣṭāpattiṃ vārayati-na ityādinā /",
  "GSP33brssgo1u:1211": "bhūtavastuviṣayatvāt /",
  "GSP33brssgo1u:1212": "ityantena /",
  "GSP33brssgo1u:1213": "idaṃ vastu, evaṃ, naivaṃ, ghaṭaḥpaṭo veti prakāravikalpaḥ /",
  "GSP33brssgo1u:1214": "asti nāsti veti sattāsvarūpavikalpaḥ /",
  "GSP33brssgo1u:1215": "nanu vastunyapi ātmādau vādināmasti nāstītyādivikalpā dṛśyante tatrāha-vikalpanāstviti /",
  "GSP33brssgo1u:1216": "astitvādikoṭismaraṇaṃ puruṣabuddhistanmūlā manaḥspanditamātrāḥ saṃśayaviparyayavikalpā na pramārūpā ityakṣarārthaḥ /",
  "GSP33brssgo1u:1217": "ayaṃ bhāvaḥ-dharmo hi yathā yathā jñāyate tathā tathā kartuṃ śakyate iti yathāśāstraṃ puruṣabuddhyapekṣā vikalpāḥ sarve pramārūpā eva bhavanti,",
  "GSP33brssgo1u:1218": "tatsāmyena brahmaṇyapi sarve vikalpā yathārthāḥ syuriti /",
  "GSP33brssgo1u:1219": "tatrāpyevamiti vadantaṃ pratyāha-neti /",
  "GSP33brssgo1u:1220": "yadi siddhavastujñānamapi sādhyajñānavatpuruṣabuddhimapekṣya jāyeta tadā siddhe vikalpā yathārthāḥ syuḥ,",
  "GSP33brssgo1u:1221": "na siddhavastujñānaṃ pauruṣaṃ kiṃ tarhi pramāṇavastujanyaṃ,",
  "GSP33brssgo1u:1222": "tathā ca vastuna ekarūpatvādekameva jñānaṃ pramā,",
  "GSP33brssgo1u:1223": "anye vikalpā ayathārthā evetyarthaḥ /",
  "GSP33brssgo1u:1224": "atra dṛṣṭāntamāha-nahi sthāṇāviti /",
  "GSP33brssgo1u:1225": "sthāṇurevetyavadhāraṇe siddhe sarvevikalpā yathārthā na bhavantītyarthaḥ /",
  "GSP33brssgo1u:1226": "tatra yadvastutantraṃ jñānaṃ tadyathārthaṃ, yatpuruṣatantraṃ tanmithyeti vibhajate-tatreti /",
  "GSP33brssgo1u:1227": "sthāṇāvityarthaḥ /",
  "GSP33brssgo1u:1228": "sthāṇāvuktanyāyaṃ ghaṭādiṣvatīdiśati-evamiti /",
  "GSP33brssgo1u:1229": "prakṛtamāha-tatraivaṃ satīti /",
  "GSP33brssgo1u:1230": "siddher'the jñānapramātvasya vastvadhīnatve sati brahmajñānamapi vastujanyameva yathārthaṃ na puruṣatantraṃ bhūtārthaviṣatvāt,",
  "GSP33brssgo1u:1231": "sthāṇujñānavadityarthaḥ /",
  "GSP33brssgo1u:1232": "ataḥ sādhyer'the sarve vikalpāḥ puntantrā na siddher'the iti vailakṣaṇyāt na dharmasāmyaṃ brāhmaṇa iti mananādyapekṣā siddheti bhāvaḥ /",
  "GSP33brssgo1u:1233": "nanu tarhi brahma pratyakṣādigocaraṃ, dharmavilakṣaṇatvāt, ghaṭādivat /",
  "GSP33brssgo1u:1234": "tathā ca janmādisūtre jagatkāraṇānumānaṃ vicāryaṃ,",
  "GSP33brssgo1u:1235": "siddhārthe tasya mānatvāt,",
  "GSP33brssgo1u:1236": "na śrutiḥ,",
  "GSP33brssgo1u:1237": "siddhārthe tasyā amānatvena tadvicārasya niṣphalatvāditi śaṅkate-nānviti /",
  "GSP33brssgo1u:1238": "pramāṇāntaraviṣayatvameva prāptamiti kṛtvā pramāṇāntarasyaiva vicāraprāptāviti śeṣaḥ /",
  "GSP33brssgo1u:1239": "atra pūrvapakṣī praṣṭavyaḥ,",
  "GSP33brssgo1u:1240": "kiṃ yatkāryaṃ tadbrahmajamityanumānaṃ brahmasādhakaṃ kiṃ vā yatkāryaṃ tatsakāraṇamiti /",
  "GSP33brssgo1u:1241": "nādyāḥ, vyāptyasiddherityāha-neti /",
  "GSP33brssgo1u:1242": "brahmaṇa indriyāgrāhyatvāt pratyakṣeṇa vyāptigrāhāyogānna pramāṇāntaraviṣayatvamityarthaḥ /",
  "GSP33brssgo1u:1243": "indriyāgrāhyatvaṃ kuta ityata āha-svabhāvata iti /",
  "GSP33brssgo1u:1244": "'parāñci khāni vyatṛṇat svayaṃbhūḥ'iti śruteḥ, brahmaṇo rūpādihīnatvāccetyarthaḥ /",
  "GSP33brssgo1u:1245": "indriyāgrāhyatve 'pi vyāptigrahaḥ kiṃ na syādataāha-sati hīti /",
  "GSP33brssgo1u:1246": "tannāstīti śeṣaḥ /",
  "GSP33brssgo1u:1247": "idaṃ kāryaṃ brahmajamiti vyāptipratyakṣaṃ brahmaṇo 'tīndriyatvānna saṃbhavatītyarthaḥ /",
  "GSP33brssgo1u:1248": "dvitīye kāraṇasiddhāvapi kāraṇasya brahmatvaṃ śrutiṃ vinā jñātumaśakyamityāha--kāryamātramiti /",
  "GSP33brssgo1u:1249": "saṃbandhaṃ kṛtaṃ yasmāt śrutimantareṇa jagatkāraṇaṃ brahmeti niścayālābhastasmāt tallābhāya śrutireva prādhānyena vicāraṇīyā,",
  "GSP33brssgo1u:1250": "anumānaṃ tūpādānatvādisāmānyadvārā mṛdādivat brāhmaṇaḥ svakāryātmakatvādiśrautārthasaṃbhāvanārthaṃ guṇatayā vicāryamityupasaṃharati-tasmāditi /",
  "GSP33brssgo1u:1251": "etatsūtrasya viṣayavākyaṃ pṛcchati-kiṃ punariti /",
  "GSP33brssgo1u:1252": "iha brahmaṇi lakṣaṇārthatvena vicārayitumiṣṭaṃ vākyaṃ kimityarthaḥ /",
  "GSP33brssgo1u:1253": "atra hi prathamasūtre viśiṣṭādhikāriṇo brahmavicāraṃ pratijñāya brahmajñātukāmāsya dvitīyasūtre lakṣaṇamucyate /",
  "GSP33brssgo1u:1254": "tathaiva śrutāvapi mumukṣorbrahmajñātukāmasya jagatkāraṇatvopalakṣaṇānuvādena brahma jñāpyata iti śrautārthakramānusāritvaṃ sūtrasya darśayituṃ sopakramaṃvākyaṃ paṭhati-bhṛguriti /",
  "GSP33brssgo1u:1255": "adhīhi smāraya upadiśetyarthaḥ /",
  "GSP33brssgo1u:1256": "atra yenetyekatvaṃ vivakṣitaṃ, nānātve brahmatvavidhānāyogāt /",
  "GSP33brssgo1u:1257": "yajjagatkāraṇaṃ tadekamityavāntaravākyam /",
  "GSP33brssgo1u:1258": "yadekaṃ kāraṇaṃ tadbrahmeti vā yatkāraṇaṃ tadekaṃ bahmeti vā mahāvākyamiti bhedaḥ /",
  "GSP33brssgo1u:1259": "kiṃ tarhi svarūpalakṣaṇamityāśaṅkya vākyaśeṣānnirṇito yataḥśabdārthaḥ satyajñānānanda ityāha--tasya ceti /",
  "GSP33brssgo1u:1260": "'yaḥ sarvajñaḥ' 'tasmādetadbrahma nāma rūpamannaṃ ca jāyate' 'vijñānamānandaṃ brahma'ityādi śākhāntarīyavākyānyapyasya viṣaya ityāha-anyānyapīti /",
  "GSP33brssgo1u:1261": "evañjatīyakatvamevāha-nityeti /",
  "GSP33brssgo1u:1262": "tadevaṃ sarvāsu śākhāsu lakṣaṇadvayavākyāni jijñāsye brahmaṇi samanvitāni,",
  "GSP33brssgo1u:1263": "taddhiyā muktiriti siddham //2//",
  "GSP33brssgo1u:1264": "END BsCom_1,1.2.2",
  "GSP33brssgo1u:1265": "____________________________________________________________________________________________",
  "GSP33brssgo1u:1266": "START BsCom_1,1.3.3",
  "GSP33brssgo1u:1267": "3 śāstrayonitvādhikaraṇam / sū. 3",
  "GSP33brssgo1u:1268": "jagatkāraṇatvaprardānena sarvajñaṃ brahmetyupakṣiptaṃ tadeva draḍhayannāha-",
  "GSP33brssgo1u:1269": "śāstrayonitvāt | BBs_1,1.3 |",
  "GSP33brssgo1u:1270": "mahata ṛgvedādeḥ śāstrasyānekavidyāsthānopabṛṃhitasya pradīpavatsarvārthāvadyotinaḥ sarvajñakalpasya yoniḥ kāraṇaṃbrahma /",
  "GSP33brssgo1u:1271": "nahīdṛśasya śāstrasyargvedādikṣaṇasya sarvajñaguṇānvitasya sarvajñādanyataḥ saṃbhavo 'sti /",
  "GSP33brssgo1u:1272": "yadyadvistarārthaṃ śāstraṃ yasmātpuruṣaviśeṣātsaṃbhavati,",
  "GSP33brssgo1u:1273": "yathā vyākaraṇādi pāṇinyāderjñeyaikadeśārthamapi sa tato 'pyadhikataravijñāna iti prasiddhaṃ loke /",
  "GSP33brssgo1u:1274_0": "kimu vaktavyamanekaśākhābhedabhinnasya devatiryaṅmanuṣyavarṇāśramadipravibhāgahetor",
  "GSP33brssgo1u:1274_1": "ṛgvedādyākhyasya sarvajñānākarasyāprayatnenaiva līlānyayena puruṣaniḥśvāsavadyasmānmahato",
  "GSP33brssgo1u:1274_2": "bhūtādyoneḥ saṃbhavaḥ,",
  "GSP33brssgo1u:1275": "'asya mahato bhūtasya niḥśvasitametadyadṛgvedaḥ' (bṛha. 2.4.10) ityādiśruteḥ /",
  "GSP33brssgo1u:1276": "tasya mahato bhūtasya niratiśayaṃ sarvajñatvaṃ sarvaśaktimattvaṃ ceti /",
  "GSP33brssgo1u:1277": "athavā yathokta ṛgvedādiśāstraṃ yoniḥ kāraṇaṃ pramāṇamasya brahmaṇo yathāvatsvarūpādhigame /",
  "GSP33brssgo1u:1278": "śāstrādeva praṇāṇājjagato janmādikāraṇaṃ brahmādhigamyata ityabhiprāyaḥ /",
  "GSP33brssgo1u:1279": "śāstramudāhṛtaṃ pūrvasūtre- 'yato vā imāni bhūtāni jāyante' ityādi /",
  "GSP33brssgo1u:1280": "kimarthaṃ tarhīdaṃ sūtraṃ,",
  "GSP33brssgo1u:1281": "yāvatā pūrvasūtra evaivañjātīyakaṃ śāstramudāharatā śāstrayonitvaṃ brahmaṇo darśitam /",
  "GSP33brssgo1u:1282": "ucyate- tatra pūrvasūtrākṣareṇa spaṣṭaṃ śāstrasyānupādānājjanmādi kevalamanumānamupanyastamityāśaṅkyeta tāmāśaṅkāṃ nirvartayitumidaṃ sūtraṃ pravavṛte śāstrayonitvāditi // 3 //",
  "GSP33brssgo1u:1283": "----------------------",
  "GSP33brssgo1u:1284": "FN: upabṛṃhaṇīyāścatvāro vedāḥ tatra /",
  "GSP33brssgo1u:1285": "purāṇāni sṛṣṭyādipratipādakavākyāni parakṛtipurākalparūpānarthavādāṃśca prādhānyenopabṛṃhayanti prasaṅgādadvaitabhāgaṃ karmabhāgaṃ ca /",
  "GSP33brssgo1u:1286": "nyāyaśāstraṃ tu pramāṇaprameyalakṣaṇānirūpaṇena padārthānvivicya jñāpayadupabṛṃhayati /",
  "GSP33brssgo1u:1287": "pūrvottaramīmāṃse tu tātparyanirṇayadvāropayukte /",
  "GSP33brssgo1u:1288": "dharmaśāstraṃ śrutamanusmṛtiṃ vā vidhibhāgamupabṛṃhayati /",
  "GSP33brssgo1u:1289": "śikṣā sthānakaraṇādinirūpaṇadvārā svādhyāyo 'dhyetavya iti vidhyarthamupabṛṃhayati /",
  "GSP33brssgo1u:1290": "kalpāstu prayoganirūpaṇārthamupayuktāḥ /",
  "GSP33brssgo1u:1291": "vyākaraṇaṃ tāvadasminnarthe idaṃ padaṃ sādhviti padārthānvyākaroti /",
  "GSP33brssgo1u:1292": "niruktaṃ teṣu teṣu padeṣu yaugikamarthaṃ pradarśayati /",
  "GSP33brssgo1u:1293": "chandaḥśāstraṃ vedagatāngāyatryādichandān lakṣaṇamukhena viśadayati /",
  "GSP33brssgo1u:1294": "jyotiṣaṃ paurṇamāsyāṃ jayeddetāmāvāsyāyāmamāvāsyayā yajetetyādinopāttaṃ kālaviśeṣaṃ vyavasthāpayati /",
  "GSP33brssgo1u:1295": "tathāca tattaddeśavyākhyānāya bahavo maharṣayaḥ purāṇādinibandhapraṇetāro yatra pravṛttāstasya mahattvaṃ vyaktameva /",
  "GSP33brssgo1u:1296": "vistararūpor'tho dharmo yasyeti vigrahaḥ /",
  "GSP33brssgo1u:1297": "vistṛtamityarthaḥ /",
  "GSP33brssgo1u:1298": "yasya niśvasitaṃ vedāḥ sarvārthajñānaśaktayaḥ /",
  "GSP33brssgo1u:1299": "śrīrāmaṃ sarvavettāraṃ vedavedyamahaṃ bhaje //1//",
  "GSP33brssgo1u:1300": "vṛttānuvādena saṃgatiṃ vadannuttarasutramavatārayati-jagaditi /",
  "GSP33brssgo1u:1301": "cedanasya brahmaṇo jagatkāraṇatvoktyā sarvajñatvamarthātpratijñātaṃ sūtrakṛtā,",
  "GSP33brssgo1u:1302": "cetanasṛṣṭerjñānapūrvakatvāt /",
  "GSP33brssgo1u:1303": "tathā ca brahma sarvajñaṃ, sarvakāraṇatvāt, yo yatkartā sa tajjñaḥ, yathā kulāla iti sthitam /",
  "GSP33brssgo1u:1304": "tadevārthikaṃ sarvajñatvaṃ pradhānādinirāsāya vedakartṛtvahetunā draḍhayannāhetyarthaḥ /",
  "GSP33brssgo1u:1305": "hetudvayasyaikārthasādhanatvāt, ekaviṣayatvamavāntarasaṃgatiḥ /",
  "GSP33brssgo1u:1306": "yadvā vedasya nityatvādbrahmaṇaḥ sarvahetutā nāstītyākṣepasaṃgatyā vedahetutvamucyate 'asya mahato bhūtasya niśvasitametadyadṛgvedo yajurvedaḥ sāmavedo 'tharvāṅgirasaḥ'",
  "GSP33brssgo1u:1307": "iti vākyaṃ viṣayaḥ tatkiṃ vedahetutvena brahmaṇaḥ sarvajñatvaṃ sādhayati uta na sādhayati iti saṃdehaḥ /",
  "GSP33brssgo1u:1308": "tatra vyākaraṇādivadvedasya pauruṣeyatve mūlapramāṇasāpekṣatvenāprāmāṇyāpātānna sādhayatīti pūrvapakṣe jagaddhetoścetanatvātsiddhiḥ phalam /",
  "GSP33brssgo1u:1309": "siddhānte tatsiddhiḥ /",
  "GSP33brssgo1u:1310": "asya vedāntavākyasya spaṣṭabrahmaliṅgasya vedakartari samanvayokteḥ śrutiśāstrādhyāyapādasaṃgatayaḥ /",
  "GSP33brssgo1u:1311": "evamāpādaṃ śrutyādisaṃgataya ūhyāḥ /",
  "GSP33brssgo1u:1312": "vede hi sarvārthaprakāśanaśaktirupalabhyate,",
  "GSP33brssgo1u:1313": "sā tadupādānabrahmagataśaktipūrvikā tadgatā vā,",
  "GSP33brssgo1u:1314": "prakāśanaśaktitvāt /",
  "GSP33brssgo1u:1315": "kāryagataśaktitvādvā,",
  "GSP33brssgo1u:1316": "pradīpaśaktivaditivedopādānatvena brahmaṇaḥ svasaṃbaddhāśeṣārthaprakāśanasāmarthyarūpaṃsarvasākṣitvaṃ sidhyati /",
  "GSP33brssgo1u:1317": "yadvā yathā adhyetāraḥ pūrvakramaṃ jñātvā vedaṃ kurvanti,",
  "GSP33brssgo1u:1318_0": "tathā vicitraguṇamāyāsahāyo 'nāvṛtānantasvaprakāśacinmātraḥ parameśvaraḥ svakṛtapūrvakalpīyakramasajātīyakramavantaṃ",
  "GSP33brssgo1u:1318_1": "vedarāśiṃ tadarthāṃśca yugapajjānanneva karotīti na vedasya pauruṣeyatā /",
  "GSP33brssgo1u:1319": "yatra hyarthajñānapūrvakaṃ vākyajñānaṃ vākyasṛṣṭau kāraṇaṃ tatra pauruṣeyatā,",
  "GSP33brssgo1u:1320": "atra ca yaugapadyānna sā,",
  "GSP33brssgo1u:1321": "ato vedakartā vedamiva tadarthamapi svasaṃbaddhaṃ nāntarīyakatayā janātīti sarvajña iti siddhāntayati-śāstreti /",
  "GSP33brssgo1u:1322": "śāstraṃ prati hetutvāt,",
  "GSP33brssgo1u:1323": "brahma sarvajñaṃ sarvakāraṇaṃ ca iti saṃgatidvayānusāreṇa sūtrayojanāmabhipretya padāni vyācaṣṭe--mahata iti /",
  "GSP33brssgo1u:1324": "hetoḥ sarvajñatvasiddhaye vedasya viśeṣaṇāni /",
  "GSP33brssgo1u:1325": "tatra granthator'thataśca mahattvaṃ, hitaśāsanāt śāstratvam /",
  "GSP33brssgo1u:1326": "śāstraśabdaḥ śabdamātropalakṣaṇārtha iti matvāha--aneketi /",
  "GSP33brssgo1u:1327": "purāṇanyāyamīmāṃsādharmaśāstrāṇi śikṣākalpavyākaraṇaniruktacchandojyotiṣāṇi ṣaḍaṅgāni iti daśa vidyāsthānāni vedārthajñānahetavaḥ /",
  "GSP33brssgo1u:1328": "tairupakṛtasyetyarthaḥ /",
  "GSP33brssgo1u:1329": "anena manvādibhiḥ parigṛhītatvena vedasya prāmāṇyaṃ sūcitam /",
  "GSP33brssgo1u:1330": "abodhakatvābhāvādapi prāmāṇyamityāha--pradipavaditi /",
  "GSP33brssgo1u:1331": "sarvārthaprakāśanaśaktimatve 'pyacetanatvāt sarvajñakalpatvaṃ yonirupādānaṃ kartṛ ca /",
  "GSP33brssgo1u:1332": "nanu sarvajñasya yo guṇaḥ sarvārthajñānaśaktimatvaṃ vedasya tadanvitatve 'pi tadyoneḥ sarvajñatvaṃ kuta ityata āha--na hīti /",
  "GSP33brssgo1u:1333": "upādāne tacchaktiṃ vinā kārye tadayogādvedopādānasya sarvajñatvam, anumānaṃ tu pūrvaṃ darśitam /",
  "GSP33brssgo1u:1334": "na cāvidyāyāstadāpattiḥ /",
  "GSP33brssgo1u:1335": "śaktimatve 'pyacetanatvāditi bhāvaḥ /",
  "GSP33brssgo1u:1336": "vedaḥ svaviṣayādadhikārthajñānavajjanyaḥ pramāṇavākyatvāt, vyākaraṇarāmāyaṇādivadityanumānāntaram /",
  "GSP33brssgo1u:1337": "tatra vyāptimāha--yadyaditi /",
  "GSP33brssgo1u:1338": "vistaraḥ śabdādhikyam,",
  "GSP33brssgo1u:1339": "anenārthato 'lpatvaṃ vadan kartṛrjñānasyārthādhikyaṃ sūcayati,",
  "GSP33brssgo1u:1340": "dṛśyate cārthavādādhikyaṃ vede /",
  "GSP33brssgo1u:1341_0": "atraiṣā yojanā--yadyacchāstraṃ yasmādāptātsaṃbhavati sa tataḥ śāstrādadhikārthajñāna",
  "GSP33brssgo1u:1341_1": "iti prasiddhaṃ yathā śabdasādhutvādirjñeyaikadeśor'tho yasya tadapi vyākaraṇādi pāṇinyāderadhikārthajñātsaṃbhavati /",
  "GSP33brssgo1u:1342_0": "yadyalpārthamapi śāstramadhikārthajñāt saṃbhavati tadā 'asya mahataḥ'ityādiśruteryasmānmahato",
  "GSP33brssgo1u:1342_1": "'paricchinnādbhūtātsatyādyoneḥ sakāśāt anekaśākhetyādiviśiṣṭasya vedasya puruṣaniśvāsavadaprayatnenaiva",
  "GSP33brssgo1u:1342_2": "saṃbhavaḥ tasya sarvajñatvaṃ sarvaśaktimatvaṃ ceti kimu vaktavyamiti /",
  "GSP33brssgo1u:1343": "tatra vedasya pauruṣeyatvaśaṅkānirasārthaṃ śrutisthaniḥśvasitapadārthamāha--aprayatneneti /",
  "GSP33brssgo1u:1344": "pramāṇāntareṇārthajñānaprayāsaṃ vinā nimeṣādinyāyenetyarthaḥ /",
  "GSP33brssgo1u:1345": "atrānumānena 'yaḥ sarvajñaḥ 'iti śrutyuktasarvajñatvadārḍhyāya pāṇinyādivadvedakartari adikārthajñānasattāmātraṃ sādhyate na tvarthajñānasya vedahetutvaṃ niḥśvasitaśrutivirodhāt,",
  "GSP33brssgo1u:1346": "vedajñānamātreṇādhyetṛvadvedakartṛtvopapatteśca /",
  "GSP33brssgo1u:1347_0": "iyān viśeṣaḥ--adhyetā parāpekṣaḥ īśvarastu svakṛtavedānupūrvīsvayameva smṛtyā tathaiva",
  "GSP33brssgo1u:1347_1": "kalpādau brahmādipvāvirbhāvayan anāvṛtajñānatvāttadarthamatyavarjanīyatayā jānātīti",
  "GSP33brssgo1u:1347_2": "sarvajña ityanavadyam //",
  "GSP33brssgo1u:1348": "adhunā brahmaṇo lakṣaṇānantaraṃ pramāṇajijñāsāyāṃ varṇakāntaramāha--ataveti /",
  "GSP33brssgo1u:1349": "lakṣaṇapramāṇayorbrahmanirṇayārthatvādekaphalakatvaṃ saṃgatiḥ /",
  "GSP33brssgo1u:1350": "'taṃ tvaupaniṣadaṃ puruṣam'iti śrutirbrahmaṇo vedaikavedyatvaṃ brūte na veti śaṃśaye,",
  "GSP33brssgo1u:1351": "kāryaliṅgenaivalāghavāt karturekasya sarvajñasya brahmaṇaḥ siddherna brūte iti prāpte vedapramāṇakatvāt brahmaṇo na pramāṇāntaravedyatvamiti siddhāntayati--śāstrayonitvāditi /",
  "GSP33brssgo1u:1352": "tadvyācaṣṭe-yathoktamiti /",
  "GSP33brssgo1u:1353": "sarvatra pūrvottarapakṣayuktidvayaṃ saṃśayabījaṃ draṣṭavyam /",
  "GSP33brssgo1u:1354": "atra pūrvapakṣe anumānasyaiva vicāryatāsiddhiḥ phalaṃ siddhānte vedāntānāmiti bhedaḥ /",
  "GSP33brssgo1u:1355": "anumānādinā brahmasiddhiḥ pūrvasūtre prasaṅgānnirastā /",
  "GSP33brssgo1u:1356": "kiñca vicitraprapañcasya prāsādādivadekakartṛkatābādhānna lāghavāvatāraḥ /",
  "GSP33brssgo1u:1357": "na ca sarvajñatvātkarturekatvasaṃbhavaḥ /",
  "GSP33brssgo1u:1358": "ekatvajñānāt sarvajñatvajñānaṃ tatastadityanyonyāśrayamabhipreteyāha--śāstrādeveti /",
  "GSP33brssgo1u:1359": "kiṃ tacchāstramiti tadāha-śāstramiti /",
  "GSP33brssgo1u:1360": "pṛthagārambhamākṣipati-kimarthamiti /",
  "GSP33brssgo1u:1361": "yena hetunā darśitaṃ tataḥ kimarthamityarthaḥ /",
  "GSP33brssgo1u:1362": "janmādiliṅgakānumānasya svātantryeṇopanyāsaśaṅkānirāsārthaṃ pṛthaksūtramityāha--ucyata iti //3//",
  "GSP33brssgo1u:1363": "END BsCom_1,1.3.3",
  "GSP33brssgo1u:1364": "____________________________________________________________________________________________",
  "GSP33brssgo1u:1365": "START BsCom_1,1.4.4",
  "GSP33brssgo1u:1366": "4 samanvayādhikaraṇam / sū. 4",
  "GSP33brssgo1u:1367": "kathaṃ punarbrahmaṇaḥ sāstrapramāṇakatvamucyate,",
  "GSP33brssgo1u:1368": "yāvatā,",
  "GSP33brssgo1u:1369": "' āmnāyasya kriyārthatvādānarthakyamatadarthānām' /",
  "GSP33brssgo1u:1370": "(jai.sū. 1.2.1) iti kriyāparatvaṃ śāstrasya pradarśitim /",
  "GSP33brssgo1u:1371": "ato vedāntānāmānarthakyaṃ, akriyārthatvāt /",
  "GSP33brssgo1u:1372": "kartṛdevatādiprakāśanārthatvena vā kriyāvidhiśeṣatvaṃ, upāsanādikriyāntavidhānārthatvaṃ vā /",
  "GSP33brssgo1u:1373": "nahi pariniṣṭhitavastupratipādanaṃ saṃbhavati, pratyakṣādiviṣayatvātpariniṣṭhitavastunaḥ /",
  "GSP33brssgo1u:1374": "tatpratipādane ca heyopādeyarahite puruṣārthābhāvāt /",
  "GSP33brssgo1u:1375": "ata eva 'so 'rodīt' ityevamādināmānarthakyaṃ mā bhūditi 'vidhinā tvekavākyatvātstutyarthena vidhinā syuḥ' /",
  "GSP33brssgo1u:1376": "(jai.sū. 1.2.7) iti stāvakatvenārthavattvamuktam /",
  "GSP33brssgo1u:1377": "mantrāṇāṃ ca 'iṣe tvā' ityādīnāṃ kriyātatsādhanābhidhāyitvena karmasamavāyitvamuktam /",
  "GSP33brssgo1u:1378": "na Dvacidapi vedavākyānāṃ vidhisaṃsparśamantareṇārthavattā dṛṣṭopapannā vā /",
  "GSP33brssgo1u:1379": "na ca pariniṣṭhite vastusvarūpe vidhiḥ saṃbhavati, kriyāviṣayatvādvidheḥ /",
  "GSP33brssgo1u:1380": "tasmātkarmāpekṣitakartṛsvarūpadevatādiprakāśanena kriyāvidhiśeṣatvaṃ vedāntānām /",
  "GSP33brssgo1u:1381": "atha prakaraṇāntarabhayānnaitadabhyupagamyate tathāpi svavākyagatopāsanādikarmaparatvam /",
  "GSP33brssgo1u:1382": "tasāmānna brahmaṇaḥ śāstrayonitvamiti prāpte ucyate-",
  "GSP33brssgo1u:1383": "----------------------",
  "GSP33brssgo1u:1384": "FN: āmnāyasyeti pūrvapakṣam /",
  "GSP33brssgo1u:1385": "asyārthaḥ - āmnāyasya vedasya kriyāpratipādanaparatvādatadarthānāmakriyārthānāṃ 'so 'rodī' dityādivākyānāmānarthakatvaṃ /",
  "GSP33brssgo1u:1386": "tasmādanityamaniyataṃ vedānāṃ prāmāṇyamucyate /",
  "GSP33brssgo1u:1387": "tadbhūtānāṃ kriyārthena samanvaya iti siddhāntaḥ /",
  "GSP33brssgo1u:1388": "tatteṣu vedavākyeṣu bhūtānāṃ siddārthapratipādakavākyānāṃ kriyārthena kriyāpratipādakavākyena 'barhiṣi rajataṃ na deyaṃ,",
  "GSP33brssgo1u:1389": "paśunā yajete' tyādinā sahānvayaḥ /",
  "GSP33brssgo1u:1390": "tathāca nindyatvādyarthapūraṇenānvaye kṛte kriyāparatvasiddhyā prāmāṇyaṃ siddham /",
  "GSP33brssgo1u:1391": "siddhavastujñānātphalabhāvādevetyarthaḥ /",
  "GSP33brssgo1u:1392": "tat tu samanvayāt | BBs_1,1.4 |",
  "GSP33brssgo1u:1393": "tu śabdaḥ pūrvapakṣavyāvṛttyarthaḥ /",
  "GSP33brssgo1u:1394": "tadbrahma sarvajñaṃ sarvaśakti jagadutpatti sthitilayakāraṇaṃ vedāntaśāstrādevāvagamyate /",
  "GSP33brssgo1u:1395": "katham, samanvayāt /",
  "GSP33brssgo1u:1396": "sarveṣu hi vedānteṣu vākyāni tātparyeṇaitasyārthasya pratipādakatvena samanugatāni /",
  "GSP33brssgo1u:1397": "'sadeva somyedamagra āsīt' /",
  "GSP33brssgo1u:1398": "'ekamevādvitāyam' /",
  "GSP33brssgo1u:1399": "(chāndo. 6.2.1) 'ātmāvā idameka evāgra āsīt' /",
  "GSP33brssgo1u:1400": "(aita. 2.1.1.1) 'tadetadbrahmāpūrvamanaparamanantaramabāhyam' /",
  "GSP33brssgo1u:1401": "'ayamātamā brahma sarvānubhūḥ' /",
  "GSP33brssgo1u:1402": "(bṛha. 2.5.19) 'brahmaivedamamṛtaṃ purastāt' /",
  "GSP33brssgo1u:1403": "(muṇḍa. 2.2.11) ityādīni /",
  "GSP33brssgo1u:1404": "naca tadgatānāṃ padānāṃ brahmasvarūpaviṣaye niścite samanvaye 'vagamyamāner'thāntarakalpanā yuktā,",
  "GSP33brssgo1u:1405": "śrutihānanyaśrutakalpanāprasaṅgāt /",
  "GSP33brssgo1u:1406": "naca teṣāṃ kartṛsvarūpapratipādanaparatāvasīyate, 'tatkena kaṃ payet' (bṛha. 2.4.13)",
  "GSP33brssgo1u:1407": "ityādi kriyākārakaphalanirīkaraṇaśruteḥ /",
  "GSP33brssgo1u:1408": "naca pariniṣṭhitavastusvarūpatve 'pi pratyakṣādiviṣayatvaṃ brahmaṇaḥ, 'tattvamasi' (chāndo. 6.8.7)",
  "GSP33brssgo1u:1409": "iti brahmātmabhāvasya śāstramantareṇānavagamyamānatvāt /",
  "GSP33brssgo1u:1410": "yattu heyopādeyarahitatvādupadeśānarthakyamiti,",
  "GSP33brssgo1u:1411": "naiṣa doṣaḥ,",
  "GSP33brssgo1u:1412": "heyopādeyāśūnyabrahmātmatāvagamādeva sarvakleśaprāhāṇātpuruṣārthasiddheḥ /",
  "GSP33brssgo1u:1413": "devatādipratipādanāsya tu svavākyagatopāsanārthatve 'pi na kaścidvirodhaḥ /",
  "GSP33brssgo1u:1414": "natu tathā brahmaṇa upāsanāvidhiśeṣitvaṃ saṃbhavati,",
  "GSP33brssgo1u:1415": "ekatve heyopādeyāśūnyatayā kriyākārakādidvaitavijñānopamardepapatteḥ /",
  "GSP33brssgo1u:1416": "nahyekatvavijñānenonmathitasya dvaitavijñānasya punaḥ saṃbhavo 'sti,",
  "GSP33brssgo1u:1417": "yenopāsanāvidhiśeṣitvaṃ brahmaṇaḥ pratipadyeta /",
  "GSP33brssgo1u:1418": "yadyapyanyatra vedavākyānāṃ vīdhisaṃsparśamantareṇa pramāṇatvaṃ na dṛṣṭaṃ,",
  "GSP33brssgo1u:1419": "tathāpyātmavijñānasya phalaparyantatvānna tadviṣayasya śāstrasya prāmāṇyaṃ śakyaṃ pratyākhyātum /",
  "GSP33brssgo1u:1420": "na cānumānagamyaṃ śāstraprāmāṇyaṃ, yenānyatra dṛṣṭaṃ nidarśanamapekṣeta /",
  "GSP33brssgo1u:1421": "tasmātsiddhaṃ brahmaṇaḥ śāstrapramāṇakatvam /",
  "GSP33brssgo1u:1422": "atrāpare pratyavatiphaṣṭhante- yadyapi śāstrapramāṇakaṃ brahma tathāpi pratipattividhiviṣayataiva śāstreṇa brahma samarpyate /",
  "GSP33brssgo1u:1423": "yathā yūpāhavahanīyādīnyalaukikānyapi vidhiśaṣatayā śāstreṇa samarpyante tadvat /",
  "GSP33brssgo1u:1424": "kuta etat /",
  "GSP33brssgo1u:1425": "pravṛttinivṛttiprayojanatvācchāstrasya /",
  "GSP33brssgo1u:1426": "tathāhi śāstratātparyavida āhuḥ- 'dṛṣṭo hi tasyārthaḥ karmāvabodhanam' iti /",
  "GSP33brssgo1u:1427": "'codaneti kriyāyāḥ pravartakaṃ vacanam' /",
  "GSP33brssgo1u:1428": "'tasya jñānamupadeśaḥ'- (jai.sū. 1.1.5)",
  "GSP33brssgo1u:1429": "'tadbhūtānāṃ kriyārthena samāmnāyaḥ'- (jai.sū. 1.1.25)",
  "GSP33brssgo1u:1430": "'āmnāyasya kriyārthatvādānarthakyamatadarthānām-'",
  "GSP33brssgo1u:1431": "(jai.sū. 1.2.1) itica /",
  "GSP33brssgo1u:1432": "ataḥ puruṣaṃ Dvacidviṣayaviśeṣe pravartayatkutaścidviṣayaviśeṣānnivartayaccārthavacchāstram /",
  "GSP33brssgo1u:1433": "taccheṣatayā cānyadupayuktam /",
  "GSP33brssgo1u:1434": "tatsāmānyādvedāntānāmapi tathaivārthavattvaṃ syāt /",
  "GSP33brssgo1u:1435": "sati ca vidhiparatve yathā svargādikāmasyāgnihotrādisādhanaṃ vidhīyata evamamṛtatvakāmasya brahmajñānaṃ vidhīyata iti yuktam /",
  "GSP33brssgo1u:1436": "nanviha jijñāsyavailakṣaṇyamuktam- karmakāṇḍe bhavyo dharmo jijñāsya iha tu bhūtaṃ nityanivṛttaṃ brahma jijñāsyamiti /",
  "GSP33brssgo1u:1437": "tatra dharmajñānaphalādanuṣṭhānāpekṣādvilakṣaṇaṃ brahmajñānaphalaṃ bhavitumarhati /",
  "GSP33brssgo1u:1438": "nārhatyevaṃ bhavitum /",
  "GSP33brssgo1u:1439": "kāryavidhiprayukttasyaiva brahmaṇaḥ pratipādyamānatvāt /",
  "GSP33brssgo1u:1440": "'ātmā vā are draṣṭavyaḥ' (bṛha. 2.4.5) iti /",
  "GSP33brssgo1u:1441": "'ya ātmāpahatapāpmā-so 'nvevyaḥ sa vijijñāsitavyaḥ' (chāndo. 8.7.1)",
  "GSP33brssgo1u:1442": "'ātmetyovopāsīta' (bṛha.1.4.7)",
  "GSP33brssgo1u:1443": "'ātmānameva lokamupāsata' (bṛha. 1.4.15) /",
  "GSP33brssgo1u:1444": "'brahma veda brahmaiva bhavati' (muṇḍa. 3.2.9)",
  "GSP33brssgo1u:1445_0": "ityādividhāneṣu satsu ko 'sāvātmā kiṃ tadbrahma ityākāṅkṣāyāṃ tatsvarūpasamarpaṇena",
  "GSP33brssgo1u:1445_1": "sarve vedāntā upayuktāḥ- 'nityaḥ sarvajñaḥ sarvagato nityatṛpto nityāśuddhabuddhamuktasvabhāvo",
  "GSP33brssgo1u:1445_2": "vijñānamānandaṃ brahma. ityevamādayaḥ /",
  "GSP33brssgo1u:1446": "tadupāsanācca śāstradṛṣṭo 'pi mokṣaḥ phalaṃ bhaviṣyatīti /",
  "GSP33brssgo1u:1447": "kartavyavidhyananupraveśe vastumātrakathane hānopādānasaṃbhavāt,",
  "GSP33brssgo1u:1448": "saptadvīpā vasumatī,",
  "GSP33brssgo1u:1449": "rājāsau gacchatītyādivākyavadvedāntavākyānāmānarthakyameva syāt /",
  "GSP33brssgo1u:1450_0": "nanu vastumātrakathane 'pi rajuriyaṃ nāyaṃ sarpa ityādau bhrāntijanitabhītinivartanenārthavattvaṃ",
  "GSP33brssgo1u:1450_1": "dṛṣṭaṃ tathehāpyasaṃsāryātmavastukathanena saṃsāritvabhrāntinivartanenārthavattvaṃ syāt /",
  "GSP33brssgo1u:1451": "syādetadevaṃ,",
  "GSP33brssgo1u:1452": "yadi rajusvarūpaśravaṇa iva sarpabhrāntiḥ,",
  "GSP33brssgo1u:1453": "saṃsāritvabhrāntirbrahmasvarūpaśravaṇamātreṇa nivarteta /",
  "GSP33brssgo1u:1454": "natu nivartate,",
  "GSP33brssgo1u:1455": "śrutabrahmaṇo 'pi yathāpūrvaṃ sukhaduḥkhādisaṃsāridharmadarśanāt,",
  "GSP33brssgo1u:1456": "'śrotavyo mantavyo nididhyāsitavyaḥ' (bṛha. 2.4.5)",
  "GSP33brssgo1u:1457": "iti ca śravaṇottarakālayormanananididhyāsanayorvidhirdarśanāt /",
  "GSP33brssgo1u:1458": "tasmātpratipattividhiviṣayatayaiva śāstrapramāṇakaṃ brahmābhyupagantavyamiti /",
  "GSP33brssgo1u:1459": "atrābhidhīyate- na /",
  "GSP33brssgo1u:1460": "karmabrahmavidyāphalayorvailakṣaṇyāt /",
  "GSP33brssgo1u:1461": "śārīraṃ vācikaṃ mānasaṃ ca karma śrutismṛtisiddhaṃ dharmākhyaṃ,",
  "GSP33brssgo1u:1462": "yadviṣayā jijñāsā 'athāto dharmajijñāsā' (jai.sū. 1.1.1)",
  "GSP33brssgo1u:1463": "iti sūtritā, adharmo 'pi hiṃsādiḥ pratiṣedhacodanālakṣaṇatvājjijñāsyaḥ parihārāya /",
  "GSP33brssgo1u:1464": "tayoścodanālakṣaṇayorarthānarthayordharmādharmayoḥ phale pratyakṣe sukhaduḥkhe śarīravāṅmanobhirevopabhujyamāne viṣayendriyasaṃyogajanye brahmādiṣu sthāvarānteṣu prasiddhe /",
  "GSP33brssgo1u:1465": "manuṣyatvādārabhya brahmānteṣu dehavatsu sukhatāratamyamanuśrūyate /",
  "GSP33brssgo1u:1466": "tataśca taddhetordharmasya tāratamyaṃ gamyate /",
  "GSP33brssgo1u:1467": "dharmatāratamyādadhikāritāratamyam /",
  "GSP33brssgo1u:1468": "prasiddhaṃ cārthitvasārmathyādikṛtamadhikāritāratamyam /",
  "GSP33brssgo1u:1469": "tathāca yāgādyanuṣṭhāyināmeva vidyāsamādhiviśeṣāduttareṇa pathā gamanaṃ,",
  "GSP33brssgo1u:1470": "kevalairiṣṭāpūrtadattasādhanairdhūmādikrameṇa dakṣiṇena pathā gamanaṃ,",
  "GSP33brssgo1u:1471": "tatrāpi sukhatāratamyaṃ tatsādhanatāratamyaṃ ca śāstrāt 'yāvatsaṃpātamuṣitvā' (chāndo. 5.10.5)",
  "GSP33brssgo1u:1472": "ityasmādgamyate /",
  "GSP33brssgo1u:1473": "tathā manuṣyādiṣu nārakasthāvarānteṣu sukhalavaścodanālakṣaṇadharmasādhya eveti gamyate tāratamyena vartamānaḥ /",
  "GSP33brssgo1u:1474": "tathordhvagateṣvadhogateṣu ca dehavatsu duḥkhatāratamyardānāttaddhetoradharmasya pratiṣedhacodanākṣaṇasya tadanuṣṭhāyināṃ ca tāratamye gamyate /",
  "GSP33brssgo1u:1475": "evamavidyādidoṣavatāṃ dharmādharmatāratamyanimittaṃ śarīropādānapūrvakaṃ sukhaduḥkhatāratamyanimittaṃ saṃsārarūpaṃ śrutismṛtinyāyaprasiddham /",
  "GSP33brssgo1u:1476": "tathāca smṛtiḥ- 'na ha vai saśarīrasya sataḥ priyāpriyayorapahatirasti' iti yathāvarṇitaṃ saṃsārarūpamanuvadati /",
  "GSP33brssgo1u:1477": "aśarīraṃ vāva santaṃ na priyāpriye spṛśataḥ' (chāndo. 8.12.1)",
  "GSP33brssgo1u:1478": "iti priyāpriyasparśanapratiṣedhāccodanālakṣaṇadharmakāryatvaṃ mokṣākhyasyāśarīratvasya pratiṣidhyata iti gamyate /",
  "GSP33brssgo1u:1479": "dharmakāryatve hi priyāpriyasparśanapratiṣedho nopapadyate /",
  "GSP33brssgo1u:1480": "aśarīratvameva dharmakāryamiticenna, tasya svābhāvikatvāt /",
  "GSP33brssgo1u:1481": "'aśarīraṃ śarīreśvanavastheṣvavasthitam /",
  "GSP33brssgo1u:1482": "mahāntaṃ vibhumātmānaṃ matvā dhīro na śocati' (kāṭha. 1.2.21)",
  "GSP33brssgo1u:1483": "'aprāṇo hyamanāḥ śubhraḥ' (muṇḍa. 2.1.2)",
  "GSP33brssgo1u:1484": "'asaṅgo hyayaṃ puruṣaḥ' (bṛha. 4.3.15) ityādiśrutibhyaḥ /",
  "GSP33brssgo1u:1485": "ata evānuṣṭheyakarmaphalavilakṣaṇaṃ mokṣākhyamaśarīratvaṃ nityamiti siddham /",
  "GSP33brssgo1u:1486": "tatra kiñcitpariṇāmi nityaṃ yasminvikriyamāṇe 'pi tadevedamiti buddhirna vihanyate /",
  "GSP33brssgo1u:1487": "yathā pṛthivyādijagannityatvavādinām /",
  "GSP33brssgo1u:1488": "yathā ca sāṃkhyānāṃ guṇāḥ /",
  "GSP33brssgo1u:1489": "idaṃ tu pāramārthikaṃ,",
  "GSP33brssgo1u:1490": "kūṭasthanityaṃ,",
  "GSP33brssgo1u:1491": "vyomavatsarvavyāpi,",
  "GSP33brssgo1u:1492": "sarvavikriyārahitaṃ,",
  "GSP33brssgo1u:1493": "nityatṛptaṃ,",
  "GSP33brssgo1u:1494": "niravayavaṃ,",
  "GSP33brssgo1u:1495": "svayañjyotiḥsvabhāvam /",
  "GSP33brssgo1u:1496": "yatra dharmādharmī saha kāryeṇa kālatrayaṃ ca nopāvartete /",
  "GSP33brssgo1u:1497": "tadedārīratvaṃ mokṣākhyam /",
  "GSP33brssgo1u:1498": "'anyatra dharmādanyatrādharmādanyatrāsmātkṛtākṛtāt /",
  "GSP33brssgo1u:1499": "anyatra bhūtācca bhavyācca' (ka. 2.14)",
  "GSP33brssgo1u:1500": "ityādiśrutibhyaḥ /",
  "GSP33brssgo1u:1501": "atastadbrahma yasyeyaṃ jijñāsā prastutā,",
  "GSP33brssgo1u:1502": "tadyadi kartavyoṣatvenopadiyeta,",
  "GSP33brssgo1u:1503": "tena ca kartavyena sādhyaścenmokṣo 'bhyupagamyeta, anitya eva syāt /",
  "GSP33brssgo1u:1504": "tatraivaṃ sati yathoktakarmaphaleṣveva tāratamyāvasthiteṣvanityeṣu kaścidatiśayo mokṣa iti prasajyeta,",
  "GSP33brssgo1u:1505": "nityaśca mokṣaḥ sarvairmokṣavādibhirabhyupagamyate,",
  "GSP33brssgo1u:1506": "ato na kartavyaśeṣatvena brahmopadeśo yuktaḥ /",
  "GSP33brssgo1u:1507": "apica 'brahma veda brahmaiva bhavati' (muṇḍa. 3.2.9)",
  "GSP33brssgo1u:1508": "'kṣīyante cāsya karmāṇi tasmindṛṣṭe parāpare' (muṇḍa. 2.2.8) /",
  "GSP33brssgo1u:1509": "'ānandaṃ brahmaṇo vidvān /",
  "GSP33brssgo1u:1510": "na bibheti kutaścayana' (taitti. 2.9) /",
  "GSP33brssgo1u:1511": "'abhayaṃ vai janaka prāpto 'si' (bṛha. 4.2.4)",
  "GSP33brssgo1u:1512": "'tadātmānamevāvedehaṃ brahmāsmīti tasmāttatsarvamabhavat' /",
  "GSP33brssgo1u:1513": "(vājasaneyabrāhmaṇopa. 1.4.10)",
  "GSP33brssgo1u:1514": "'tatra ko mohaḥ kaḥ śoka ekatvamanupayataḥ' (ī(?)",
  "GSP33brssgo1u:1515": ". 7)",
  "GSP33brssgo1u:1516": "ityevamādyāḥ śrutayo brahmavidyānantaraṃ mokṣaṃ darśayantyo madhye kāryāntaraṃ vārayanti /",
  "GSP33brssgo1u:1517": "tathā 'tadvaitatpaśayannṛṣirvāmadevaḥ pratipede 'haṃ manurabhavaṃ sūryaśca' (bṛha. 1.4.10)",
  "GSP33brssgo1u:1518": "iti brahmadarśanasarvātmabhāvayormadhye kartavyāntaravāraṇāyodāhāryam /",
  "GSP33brssgo1u:1519": "yathā tiṣṭhangāyatīti tiṣṭhatigāyatyayormadhye tatkartṛkaṃ kāryāntaraṃ nāstīti gamyate /",
  "GSP33brssgo1u:1520": "'tvaṃ hi naḥ pitā yo 'smākamavidyāyāḥ paraṃ pāraṃ tārayasi' (pra. 6.8)",
  "GSP33brssgo1u:1521": "'śrutaṃ hyeva me bhagavaddṛśebhyastarati śokamātmaviditi so 'haṃ bhagavaḥ śocāmi tvaṃ mā bhagavacchokasya pāraṃ tārayatu' (chāndo. 7.1.3)",
  "GSP33brssgo1u:1522": "'tasmai mṛditakaṣāyāya tamasaḥ pāraṃ darśayati bhagavānsanatkumāraḥ' (chāndo. 7.26.2)",
  "GSP33brssgo1u:1523": "iti caivamādyāḥ śrutayo mokṣapratibandhanivṛttimātramevātmajñānasya phalaṃ darśayanti /",
  "GSP33brssgo1u:1524": "tathācāryapraṇītaṃ nyāyopabṛṃhitaṃ sūtram- 'duḥkhajanmapravṛttidoṣamithyājñānānāmuttarottarāpāye tadanantarāpāyādapavargaḥ' (nyā. sū. 1.1.2) iti /",
  "GSP33brssgo1u:1525": "mithyājñānāpāyaśca brahmātmaikatvavijñānādbhavati /",
  "GSP33brssgo1u:1526": "nacedaṃ brahmātmaikatvavijñānaṃ saṃpadrūpam /",
  "GSP33brssgo1u:1527": "yathā 'anantaṃ vai mano 'nantā viśvedevā anantameva sa tena lokaṃ jayati' (bṛha. 3.1.9) iti /",
  "GSP33brssgo1u:1528": "na cādhyāsarūpam /",
  "GSP33brssgo1u:1529": "yathā 'mano brahmetyupāsīta' (chāndo. 3.18.1)",
  "GSP33brssgo1u:1530": "'ādityo brahmetyādeḥśaḥ' (chāndo. 3.19.1)",
  "GSP33brssgo1u:1531": "iti ca mana ādityādiṣu brahmadṛṣṭadhyāsaḥ /",
  "GSP33brssgo1u:1532": "nāpi viśiṣṭakriyāyoganimittaṃ 'vāyurvāva saṃvargaḥ' 'prāṇo vāva saṃvargaḥ' (chāndo. 4.3.1) itivat /",
  "GSP33brssgo1u:1533": "nāṣvājyāvekṣaṇādikarmavatkarmāṅgasaṃskārarūpam /",
  "GSP33brssgo1u:1534": "saṃpadādirūpe hi brahmātmaikatvavijñāne 'bhyupagamyamāne 'tatvamasi' (chāndo. 6.8.7)",
  "GSP33brssgo1u:1535": "'ahaṃ brahmāsmi' (bṛha. 14.10)",
  "GSP33brssgo1u:1536": "'ayamātmā brahma' (bṛha. 2.5.19)",
  "GSP33brssgo1u:1537": "ityevamādīnāṃ vākyānāṃ brahmātmaikatvavastupratipādanaparaḥ padasamanvayaḥ pīḍyeta /",
  "GSP33brssgo1u:1538": "'bhidyate hṛdayagranthiśichadyante sarvasaṃśayāḥ' (muṇḍa. 2.2.8)",
  "GSP33brssgo1u:1539": "iti caivamādīnyavidyānivṛttiphalaśravaṇānyuparudhyeran /",
  "GSP33brssgo1u:1540": "'brahma veda brahmaiva bhavati' (muṇḍa. 3.2.9)",
  "GSP33brssgo1u:1541": "iti caivamādīni tadbhāvāpattivacanāni saṃpadādipakṣe na sāmañjasyenopapadyeran /",
  "GSP33brssgo1u:1542": "tasmānna saṃpadādirūpaṃ brahmātmaikatvavijñānam /",
  "GSP33brssgo1u:1543": "ato na puruṣavyāpāratantrā brahmavidyā /",
  "GSP33brssgo1u:1544": "kiṃ tarhi pratyakṣādipramāṇaviṣayavastujñānavadvastutantrā /",
  "GSP33brssgo1u:1545": "evaṃbhūtasya brahmaṇastaj jñānasya ca na kayācidyuktyā śakyaḥ kāryānupraveśaḥ kalpayitum /",
  "GSP33brssgo1u:1546": "naca vidikriyākarmatvena kāryānupraveśo brahmaṇaḥ,",
  "GSP33brssgo1u:1547": "'anyadeva tadviditādatho aviditādadhi' (kena. 1.3)",
  "GSP33brssgo1u:1548": "iti vidikriyākarmatvapratiṣedhāt,",
  "GSP33brssgo1u:1549": "'yenedaṃ sarvaṃ vijānāti taṃ kena vijānīyāt' (bṛha. 2.4.13) iti ca /",
  "GSP33brssgo1u:1550": "tathopāstikriyākarmatvapratiṣedho 'pi bhavati- yadvācānabhyuditaṃ yena vāgabhyudyate ityaviṣayatvaṃ brahmaṇa upanyasya,",
  "GSP33brssgo1u:1551": "'tadeva brahma tvaṃ viddhi nedaṃ yadidamupāsate' (kena. 1.4) iti /",
  "GSP33brssgo1u:1552": "aviṣayatve brahmaṇaḥ śāstrayonitvānupapattiriticet /",
  "GSP33brssgo1u:1553": "na /",
  "GSP33brssgo1u:1554": "avidyākalpitabhedanivṛttiparatvācchāstrasya /",
  "GSP33brssgo1u:1555": "nahi śāstramidantayā viṣayabhūtaṃ brahma pratipipādayiṣati /",
  "GSP33brssgo1u:1556": "kiṃ tarhi,",
  "GSP33brssgo1u:1557": "pratyagātmatvenāviṣayatayā pratipādayavidyākalpitaṃ vedya-veditṛ-vedanādibhedamapanayati /",
  "GSP33brssgo1u:1558": "tathāca śāstram- 'yasyāmataṃ tasya mataṃ, mataṃ yasya na veda saḥ /",
  "GSP33brssgo1u:1559": "avijñātaṃ vijānatāṃ vijñātamavijānatām' (kena. 2.3)",
  "GSP33brssgo1u:1560": "'na dṛṣṭerdraṣṭāraṃ paśyeḥ', 'na vijñātervijñātāraṃ vijānīyāḥ' (bṛha. 3.4.2) iti caivamādi /",
  "GSP33brssgo1u:1561": "ato 'vidyākalpitasaṃsāritvanivartanena nityamuktātmasvarūpasamarpaṇānna mokṣasyānityatvadoṣaḥ /",
  "GSP33brssgo1u:1562": "yasya tūtpādyo mokṣastasya mānasaṃ, vācikaṃ, kāyikaṃ vā kāryamapekṣata iti yuktam /",
  "GSP33brssgo1u:1563": "tathā vikāryatve ca tayoḥ pakṣayormokṣasya dhruvamanityatvam /",
  "GSP33brssgo1u:1564": "nahi dadhyādi vikāryaṃ, utpādyaṃ vā dhaṭādi, nityaṃ dṛṣṭaṃ loke /",
  "GSP33brssgo1u:1565": "nacāpyatvenāpi kāryāpekṣā, svātmasvarūpatve satyanāpyatvāt /",
  "GSP33brssgo1u:1566": "svarūpavyatiriktatve 'pi brahmaṇo nāpyatvaṃ,",
  "GSP33brssgo1u:1567": "sarvagatatvena nityāptasvarūpatvātsarveṇa brahmaṇaḥ, ākāśasyeva /",
  "GSP33brssgo1u:1568": "nāpi saṃskāryo mokṣaḥ, yena vyāpāramapekṣeta /",
  "GSP33brssgo1u:1569": "saṃskāro hi nāma saṃskāryasya guṇādhānena vā syāddoṣāpanayanena vā /",
  "GSP33brssgo1u:1570": "na tāvadguṇādhānena saṃbhavati, anādheyātiśayabrahmasvarūpatvānmokṣasya /",
  "GSP33brssgo1u:1571": "nāpi doṣāpanayanena, nityāśuddhabrahmasvarūpatvānmokṣasya /",
  "GSP33brssgo1u:1572": "svātmadharma eva saṃsthirobhīto mokṣaḥ kriyayātmani saṃskriyamāṇe 'bhivyajyate,",
  "GSP33brssgo1u:1573": "yathā'darśe nigharṣaṇakriyayā saṃskrayamāṇe bhāsvaratvaṃ dharma iticet /",
  "GSP33brssgo1u:1574": "na /",
  "GSP33brssgo1u:1575": "kriyāśrayatvānupapatterātmanaḥ /",
  "GSP33brssgo1u:1576": "yadāśrayā kriyā tamavikurvatī naivātmānaṃ labhate /",
  "GSP33brssgo1u:1577": "yadyātmā kriyayā vikriyetānityatvamātmanaḥ prasajyeta /",
  "GSP33brssgo1u:1578": "'avikāryo 'yamucyate' iti caivamādīni vākyāni bādhyeran /",
  "GSP33brssgo1u:1579": "taccāniṣṭam /",
  "GSP33brssgo1u:1580": "tasmānna svāśrayā kriyā'tmānaḥ saṃbhavati /",
  "GSP33brssgo1u:1581": "anyāśrayāyāstu kriyāyā aviṣayatvānna tayātmā saṃskriyate /",
  "GSP33brssgo1u:1582": "nanu dehāśrayayā snānācamanayajñopavītādikayā kriyayā dehī saṃskriyamāṇo dṛṣṭaḥ /",
  "GSP33brssgo1u:1583": "na /",
  "GSP33brssgo1u:1584": "dehādisaṃhatasyaivāvidyāgṛhītasyātmānaḥ saṃskriyamāṇatvāt /",
  "GSP33brssgo1u:1585": "pratyakṣaṃ hi snānācamanāderdehasamavāyitvam /",
  "GSP33brssgo1u:1586": "tayā dehāśrayayā tatsaṃhata eva kaścidavidyayātmatvena parigṛhītaḥ saṃskriyata iti yuktam /",
  "GSP33brssgo1u:1587": "yathā dehāśrayacikitsānimittena dhātusāmyena tatsaṃhatasya tadabhimānina ārogyaphalaṃ,",
  "GSP33brssgo1u:1588": "ahamaroga iti yatra buddhirutpadyate /",
  "GSP33brssgo1u:1589": "evaṃ snānācamanayajñopavītādinā ahaṃ śuddhaḥ saṃskṛta iti yatra buddhirutpadyate sa saṃskriyate /",
  "GSP33brssgo1u:1590": "sa ca dehena saṃhata eva /",
  "GSP33brssgo1u:1591": "tenaiva hyahaṅkartrāhaṃpratyayaviṣayeṇa pratyayinā sarvāḥ kriyā nirvartyante /",
  "GSP33brssgo1u:1592": "tatphalaṃ ca sa evāśnāti,",
  "GSP33brssgo1u:1593": "'tayoranyaḥ pippalaṃ svādvattyanāśnannanyo abhicākāśīti' (muṇḍa. 3.1.1) iti mantravarṇāt /",
  "GSP33brssgo1u:1594": "'ātmendriyamanoyuktaṃ bhoktetyāhurmanīṣiṇaḥ' (kāṭha. 1.3.4) iti ca /",
  "GSP33brssgo1u:1595": "tathāca 'eko devaḥsarvabhūteṣu gūḍhaḥ sarvavyāpī sarvabhūtāntarātmā /",
  "GSP33brssgo1u:1596": "karmādhyakṣaḥ sarvabhūtādhivāsaḥ sākṣī cetā kevalo nirguṇaśca' (śvetā. 6.11) iti /",
  "GSP33brssgo1u:1597": "sa paryagācchukramakāyamantraṇamastrāviraṃśuddhamapāpaviddham /",
  "GSP33brssgo1u:1598": "(ī(?). 8) iti ca /",
  "GSP33brssgo1u:1599": "etau mantrāvanādheyātiśayatāṃ nityaśuddhatāṃ ca brahmaṇo darśayataḥ /",
  "GSP33brssgo1u:1600": "brahmabhāvaśca mokṣaḥ /",
  "GSP33brssgo1u:1601": "tasmānna saṃskāryo 'pi mokṣaḥ /",
  "GSP33brssgo1u:1602": "ato 'nyanmokṣaṃ prati kriyānupraveśadvāraṃ na śakyaṃ kenaciddarśayitum /",
  "GSP33brssgo1u:1603": "tasmāt jñānamekaṃ muktvā kriyāyā gandhamātrasyāpyanupraveśa iha nopapadyate /",
  "GSP33brssgo1u:1604": "nanu jñānaṃ nāma mānasī kriyā /",
  "GSP33brssgo1u:1605": "na /",
  "GSP33brssgo1u:1606": "vailakṣaṇyāt /",
  "GSP33brssgo1u:1607": "kriyā hi nāma sā yatra vastusvarūpanirapekṣaiva codyate, puruṣacittavyāpārādhīnā ca /",
  "GSP33brssgo1u:1608": "yathā yasyai devatāyai havirgṛhītaṃ syāttāṃ manasā dhyāyedvṣaṭkariṣyan iti /",
  "GSP33brssgo1u:1609": "'saṃdhyāṃ manasā dyāyet' (ai.brā. 3.8.1) iti caivamādiṣu /",
  "GSP33brssgo1u:1610": "dhyānaṃ cintanaṃ yadyapi mānasaṃ tathāpi puruṣeṇa kartumakartumanyathā vā kartuṃ śakyaṃ, puruṣatantratvāt /",
  "GSP33brssgo1u:1611": "jñānaṃ tu pramāṇajanyam /",
  "GSP33brssgo1u:1612": "pramāṇaṃ ca yathābhūtavastuviṣayamato jñānaṃ kartumakartumanyathā vā kartumaśakyaṃ,",
  "GSP33brssgo1u:1613": "kevalaṃ vastutantrameva tat /",
  "GSP33brssgo1u:1614": "na codanātantram //",
  "GSP33brssgo1u:1615": "nāpi puruṣatantram /",
  "GSP33brssgo1u:1616": "tasmānmānasatve 'pi jñānasya mahadvailakṣaṇyam /",
  "GSP33brssgo1u:1617": "yathāca 'puruṣo vāva gautamāgniḥ', 'yoṣā vāva gautamāgniḥ (chāndo. 5.7,8.1)",
  "GSP33brssgo1u:1618": "ityatra yoṣitpuruṣayoragnibuddhirmānasī bhavati /",
  "GSP33brssgo1u:1619": "kevacodanājanyatvātkriyaiva sā puruṣatantrā ca /",
  "GSP33brssgo1u:1620": "yā tu prasiddhe 'gnāvagnibuddhirna sā codanātantrā /",
  "GSP33brssgo1u:1621": "nāpi puruṣatantrā /",
  "GSP33brssgo1u:1622": "kiṃ tarhi pratyakṣavastutantraiveti jñānamevaitanna kriyā /",
  "GSP33brssgo1u:1623": "evaṃ sarvapramāṇaviṣayavastuṣu veditavyam /",
  "GSP33brssgo1u:1624": "tatraivaṃ sati yathābhūtabrahmātmaviṣayamapi jñānaṃ na codanātantram /",
  "GSP33brssgo1u:1625": "tadviṣaye liṅāgādayaḥ śrūyamāṇā apyaniyojyaviṣayatvātkuṇṭhībhavantyupalādiṣu prayuktakṣurataikṣṇyādivat,",
  "GSP33brssgo1u:1626": "aheyānupādeyavastuviṣayatvāt /",
  "GSP33brssgo1u:1627": "kimarthāni tarhi 'ātmā vāre draṣyavyaḥ śrotavyaḥ' ityādīni vidhicchāyāni vacanāni /",
  "GSP33brssgo1u:1628": "svābhāvikapravṛttiviṣayavimukhīkaraṇārthānīti brūmaḥ /",
  "GSP33brssgo1u:1629": "yo hi bahirmukhaḥ pravartate puruṣaḥ iṣṭaṃ me bhūyādadaniṣṭaṃ mābhūditi,",
  "GSP33brssgo1u:1630": "naca tatrātyantikaṃ puruṣīrthaṃ labhate,",
  "GSP33brssgo1u:1631": "tamātyantikapuruṣārthavāñchinaṃ svābhāvikakāryakaraṇasaṃghātapravṛttigocarādvimukhīkṛtya pratyagātmasrotastayā pravartayanti 'ātmā vā are draṣṭavyaḥ'",
  "GSP33brssgo1u:1632": "ityādīni /",
  "GSP33brssgo1u:1633": "tasyātmānveṣaṇāya pravṛttasyāheyamanupādeyaṃ cātmatattvamupadiśyate /",
  "GSP33brssgo1u:1634": "'idaṃ sarvaṃ yadayamātmā' (bṛha. 2.4.6)",
  "GSP33brssgo1u:1635": "'yatra tvasya sarvamātmaivābhūttatkena kaṃ paśyet kena kaṃ vijānīyāt vījñātāramare kena vijānīyāt' (bṛha. 4.5.15)",
  "GSP33brssgo1u:1636": "'ayamātmā brahma' (bṛha. 2.5.19) ityādibhiḥ /",
  "GSP33brssgo1u:1637": "yadapyakartavyapradhānamātmajñānaṃ hānāyopādānāya vā na bhavatīti, tattathaivetyabhyupagamyate /",
  "GSP33brssgo1u:1638": "alaṅkāro hyayamasmākaṃ yadbrahmātmāvagatau satyāṃ sarvakartavyatāhāniḥ kṛtakṛtyatā ceti /",
  "GSP33brssgo1u:1639": "tathāca śrutiḥ- 'ātmānaṃ cedvijānīyādayamastīti pūruṣaḥ /",
  "GSP33brssgo1u:1640": "kimicchankasya kāmāya śarīramanusaṃjvaret' //",
  "GSP33brssgo1u:1641": "(bṛha. 4.4.12) iti /",
  "GSP33brssgo1u:1642": "'etadbuddhvā buddhimānsyātkṛtakṛtyaśca bhārata' /",
  "GSP33brssgo1u:1643": "(bha.gī. 15.20) iti smṛtiḥ /",
  "GSP33brssgo1u:1644": "tasmānna pratipattividhiviṣayatayā brahmaṇaḥ samarpaṇam /",
  "GSP33brssgo1u:1645": "yadapi kecidāhuḥ- 'pravṛttinivṛttividhitaccheṣavyatirekeṇa kevalavastuvādī vedabhāgo nāsti' iti tanna,",
  "GSP33brssgo1u:1646": "aupaniṣadasya puruṣasya puruṣasyānanyaśeṣatvāt /",
  "GSP33brssgo1u:1647": "yo 'sāvupaniṣatsvevādhigataḥ puruṣo 'saṃsārī brahma utpādyādicaturvidhadravyavilakṣaṇaḥ svaprakaraṇastho 'nanyośeṣaḥ,",
  "GSP33brssgo1u:1648": "nāsau nāsti nādhigamyata iti vā śakyaṃ vaditum,",
  "GSP33brssgo1u:1649": "'sa eṣa neti netyātmā' (bṛha. 3.9.26)",
  "GSP33brssgo1u:1650": "ityāmaśabdāt, ātmanaśca pratyākhyātumaśakyatvāt, ya eva nirākartā tasyaivātmatvāt /",
  "GSP33brssgo1u:1651": "nanvātmāhaṃpratyayaviṣayatvādupaniṣatsveva vijñāyata ityanupapannam /",
  "GSP33brssgo1u:1652": "na /",
  "GSP33brssgo1u:1653": "tatsākṣitvena pratyuktatvāt /",
  "GSP33brssgo1u:1654": "nahyahaṃpratyayaviṣayakartṛvyatirekeṇa tatsākṣī sarvabhūtasthaḥ sama ekaḥ kūṭasthanityaḥ puruṣo vidhikāṇḍe tarkasamaye vā kenacidadhigataḥ sarvasyātmā,",
  "GSP33brssgo1u:1655": "ataḥ sa na kenacitpratyākhyātuṃ śakyo vidhiśeṣatvaṃ vā netum /",
  "GSP33brssgo1u:1656": "asmatvādeva ca sarveṣāṃ na heyo nāpyupādeyaḥ /",
  "GSP33brssgo1u:1657": "sarvaṃ hi vinaśyadvikārajātaṃ puruṣāntaṃ vinaśyati /",
  "GSP33brssgo1u:1658": "puruṣo vināśahetvābhāvādavināśī,",
  "GSP33brssgo1u:1659": "vikriyāhetvabhāvācca,",
  "GSP33brssgo1u:1660": "kūṭasthanityaḥ,",
  "GSP33brssgo1u:1661": "ata eva nityāśuddhabuddhamuktasvabhāvaḥ /",
  "GSP33brssgo1u:1662": "tasmāt 'puruṣānna paraṃ kiñcitsā kāṣṭā sā parā gatiḥ' (kāṭha. 1.3.11)",
  "GSP33brssgo1u:1663": "'taṃ tvaupaniṣadaṃ puruṣaṃ pṛcchāmi' (bṛha. 3.9.23)",
  "GSP33brssgo1u:1664": "iti caupaniṣadatvaviśeṣaṇaṃ puruṣasyopaniṣatsu prādhānyena prakāśyamānatva upapadyate /",
  "GSP33brssgo1u:1665": "ato bhūtavastuparo vedabhāgo nāstīti vacanaṃ sāhasamātram /",
  "GSP33brssgo1u:1666": "yadapi śāstratātparyavidāmanukramaṇam- 'dṛṣṭo hi tasyārthaḥ karmāvabodhanam' ityevamādi,",
  "GSP33brssgo1u:1667": "taddharmajijñāsāviṣayatvādvidhipratiṣedhāśāstrābhiprāyaṃ draṣṭavyam /",
  "GSP33brssgo1u:1668": "apica 'āmnāyasya kriyārthatvādānarthakyamatarthānām' ityetadekāntenābhyupagacchatāṃ bhūtopadeśānārthakyaprasaṅgaḥ /",
  "GSP33brssgo1u:1669": "pravṛtti nivṛttividhitaccheṣavyatirekeṇa bhūtaṃ cedvastūpadiśati bhavyārthatvena,",
  "GSP33brssgo1u:1670": "kūṭasthanityaṃ bhūtaṃ nopadiśatīti ko hetuḥ /",
  "GSP33brssgo1u:1671": "nahi bhūtamupadiśyamānaṃ kriyā bhavati /",
  "GSP33brssgo1u:1672": "akriyātve 'pi bhūtasya kriyāsādhanatvātkriyārthaṃ eva bhūtopadeśa iti cet /",
  "GSP33brssgo1u:1673": "naiṣa doṣaḥ /",
  "GSP33brssgo1u:1674": "kriyārthatve 'pi kriyātivartanaśaktimadvastūpadiṣṭameva /",
  "GSP33brssgo1u:1675": "kriyārthatvaṃ tu prayojanaṃ tasya /",
  "GSP33brssgo1u:1676": "na caitāvatā vastvanupadiṣṭaṃ bhavati /",
  "GSP33brssgo1u:1677": "yadi nāmopadiṣṭaṃ kiṃ tava tena syāditi /",
  "GSP33brssgo1u:1678": "ucyate- anavagatātmavastūpadeśaśca tathaiva bhavitumarhati /",
  "GSP33brssgo1u:1679": "tadavagatyā mithyājñānasya saṃsārahetornivṛttiḥ prayojanaṃ kriyata ityavāśiṣṭamarthavattvaṃ kriyāsādhanavastūpadeśena /",
  "GSP33brssgo1u:1680": "apica 'brāhmaṇo na hantavyaḥ' iti caivamādyā nivṛttirupadiśyate /",
  "GSP33brssgo1u:1681": "naca sā kriyā /",
  "GSP33brssgo1u:1682": "nāpi kriyāsādhanam /",
  "GSP33brssgo1u:1683": "akriyārthānāmupadeśo 'narthakaścet 'brāhmaṇo na hantavyaḥ' ityādinivṛttyupadeśānāmānarthakyaṃ prāptam /",
  "GSP33brssgo1u:1684": "taccāniṣṭam /",
  "GSP33brssgo1u:1685": "naca svābhāvaprāptahantyarthānurāgeṇa nañaḥ śakyamaprāptakriyārthatvaṃ kalpayituṃ,",
  "GSP33brssgo1u:1686": "hananakriyānivṛttyaudāsīnyavyatirekeṇa /",
  "GSP33brssgo1u:1687": "nañaścaiṣa svabhāvo yatsvasaṃbandhino 'bhāvaṃ bodhayatīti /",
  "GSP33brssgo1u:1688": "abhāvabuddhiścaudāsīnyakāraṇam /",
  "GSP33brssgo1u:1689": "sā ca dagdhendhanāgnivatsvayamevopāśāmyati /",
  "GSP33brssgo1u:1690": "tasmātprasaktakriyānivṛttyaudāsīnyameva 'brāhmaṇo na hantavyaḥ' ityādiṣu pratiṣedhārthaṃ manyāmahe,",
  "GSP33brssgo1u:1691": "anyatra prajāpatitrātādibhyaḥ /",
  "GSP33brssgo1u:1692": "tasmātpuruṣārthānupayogyupākhyānādibhūtārthavādaviṣayamānarthakyābhidhānaṃ draṣṭavyam /",
  "GSP33brssgo1u:1693": "yadapyuktaṃ- kartavyavidhyanupraveśamantareṇa vastumātramucyamānamānarthakaṃ syāt 'saptadvīpā vasumatī' tyādivaditi, tatparihṛtam /",
  "GSP33brssgo1u:1694": "rajuriyaṃ nāyaṃ sarpa iti vastumātrakathane 'pi prayojanasya dṛṣṭatvāt /",
  "GSP33brssgo1u:1695": "nanu śrutabrahmaṇo 'pi yathāpūrvaṃ saṃsāritvardānānna rajusvarūpakathanavadarthavattvamityuktam /",
  "GSP33brssgo1u:1696": "atrocyate- nāvagatabrahmātmabhāvasya yathāpūrvaṃ saṃsāritvaṃ śakyaṃ darśayituṃ va vedapramāṇajanitabrahmātmabhāvavirodhāt /",
  "GSP33brssgo1u:1697_0": "nahi śarīrādyātmābhimānino duḥkhabhayādimattvaṃ dṛṣṭamiti tasyaiva vedapramāṇajanitabrahmātmāvagame",
  "GSP33brssgo1u:1697_1": "tadabhimānanivṛttau tadeva mithyājñānanimittaṃ duḥkhabhayādimattvaṃ bhavatīti śakyaṃ kalpayitum /",
  "GSP33brssgo1u:1698": "nahi dhanino gṛhasthasya dhanābhimānino dhanāpahāranimittaṃ duḥkhaṃ dṛṣṭamiti tasyaiva pravrajitasya dhanābhimānarahitasya tadeva dhanāpahranimittaṃ duḥkhaṃ bhavati /",
  "GSP33brssgo1u:1699": "naca kuṇḍalinaḥ kuṇḍalitvābhimānanimittaṃ sukhaṃ dṛṣṭamiti tasyaiva kuṇḍalaviyuktasya kuṇḍalitvābhimānanimittaṃ sukhaṃ bhavati /",
  "GSP33brssgo1u:1700": "taduktaṃ śrutyā- 'ārīraṃ vāva santaṃ na priyāpriye spṛśataḥ' (chāndo. 8.12.1) iti /",
  "GSP33brssgo1u:1701": "śarīre patite 'śarīratvaṃ syāt, na jīvata iti cenna, saśarīratvasya mithyājñānanimittattvāt /",
  "GSP33brssgo1u:1702": "na hyātmanaḥ śarīrātmābhimānalakṣaṇaṃ mithyājñānaṃ muktvānyataḥ saśarīratvaṃ śakyaṃ kalpayitum /",
  "GSP33brssgo1u:1703": "nityamaśarīratvamakarmanimittattvādityavocāma /",
  "GSP33brssgo1u:1704": "tatkṛtadharmādharmanimittaṃ saśarīratvamiti cenna,",
  "GSP33brssgo1u:1705": "śarīrasaṃbandhasyāsiddhatvāddharmādharmayorātmakṛtatvāsiddheḥ /",
  "GSP33brssgo1u:1706": "śarīrasaṃbandhasya dharmādharmayostatkṛtatvasya cetaretarāśrayatvaprasaṅgādandhaparamparaiṣānāditvakalpanā /",
  "GSP33brssgo1u:1707": "kriyāsamavāyābhāvāccāmtanaḥ kartṛtvānupapatteḥ /",
  "GSP33brssgo1u:1708": "saṃnidhānamātreṇa rājaprabhṛtīnāṃ dṛṣṭaṃ kartavyamiti cenna,",
  "GSP33brssgo1u:1709": "dhanadānādyupārjitabhṛtyasaṃbandhatvātteṣāṃ kartṛtvopapatteḥ /",
  "GSP33brssgo1u:1710": "na tvātmano dhanadānādivaccharīrādibhiḥ svasvāmisaṃbandhanimittaṃ kiñcicchakyaṃ kalpayitum /",
  "GSP33brssgo1u:1711": "mithyābhimānastu pratyakṣaḥ saṃbandhahetuḥ /",
  "GSP33brssgo1u:1712": "etena yajamānatvamātmano vyākhyātam /",
  "GSP33brssgo1u:1713": "atrāhuḥ- dehādivyatiriktasyātmana ātmīye dehādāvabhimāno gauṇo na mithyeti cenna,",
  "GSP33brssgo1u:1714": "prasiddhavastubhedasya gauṇatvamukhyatvaprasiddheḥ /",
  "GSP33brssgo1u:1715": "yasya hi prasiddho vastubhedaḥ,",
  "GSP33brssgo1u:1716": "yathā kesarādimānākṛtiviśeṣo 'nvayavyatirekābhyāṃ siṃhaśabdapratyayabhāṅmukhyo 'nyaḥ prasiddhaḥ tataścānyaḥ puruṣaḥ prāyikaiḥ krauryaśauryādibhiḥ siṃhaguṇaiḥ saṃpannaḥ siddhaḥ,",
  "GSP33brssgo1u:1717": "tasya puruṣe siṃhaśabdapratyayau gauṇau bhavato nāprasiddhavastubhedasya /",
  "GSP33brssgo1u:1718": "tasya tvanyatrānyaśabdapratyayau bhrāntinimittāveva bhavato na gauṇau /",
  "GSP33brssgo1u:1719": "yathā mandāndhakāre sthāṇurayamityagṛhyamāṇaviśeṣe puruṣaśabdapratyayau sthāṇuviṣayau,",
  "GSP33brssgo1u:1720": "yathāvā śuktikāyāmakasmādrajatamiti niścitau śabdapratyayau,",
  "GSP33brssgo1u:1721": "tadvaddehādisaṃghāte 'hamiti nirupacāreṇa śabdapratyayāvātmānātmāvivekenotpadyamānau kathaṃ gauṇau śakyau vaditum /",
  "GSP33brssgo1u:1722": "ātmānātmavivekināmapi paṇḍitānāmajāvipālānāmivāviviktau śabdapratyayau bhavataḥ /",
  "GSP33brssgo1u:1723": "tasmāddehādivyatiriktātmāstitvavādināṃ dehādāvahaṃpratyayo mithyaiva na gauṇaḥ /",
  "GSP33brssgo1u:1724": "tasmānmithyāpratyayanimittatvātsaśarīratvasya, siddhaṃ jīvato 'pi viduṣo 'śarīratvam /",
  "GSP33brssgo1u:1725": "tathāca brahmavidviṣayā śrutiḥ- ' tadyathāhinirlvayanī valmīke mṛtā pratyastā śayītaivamevedaṃ śarīraṃ śete /",
  "GSP33brssgo1u:1726": "athāyamaśarīro 'mṛtaḥ prāṇo brahmaiva teja eva' (bṛha. 4.4.7) iti /",
  "GSP33brssgo1u:1727": "'sacakṣuracakṣuriva sakarṇo 'karṇa iva savāgavāgiva samanā amanā iva saprāṇo 'prāṇa iva' iti ca /",
  "GSP33brssgo1u:1728": "smṛtirapi ca- 'sthitaprajñasyakā bhāṣā' (bha.gī. 2.54)",
  "GSP33brssgo1u:1729": "ityādyā sthitaprajñalakṣaṇānyācakṣāṇā viduṣaḥ sarvapravṛttyasaṃbandhaṃ darśayati /",
  "GSP33brssgo1u:1730": "tasmānnāvagatabrahmātmabhāvasya yathāpūrvaṃ saṃsāritvam /",
  "GSP33brssgo1u:1731": "yasya tu yathāpūrvaṃ saṃsāritvaṃ nāsāvavagatabrahmātmabhāva ityanavadyam /",
  "GSP33brssgo1u:1732": "yatpunaruktaṃ śravaṇātparācīnayormanananididhyāsanayordarśanādvadhiśeṣatvaṃ brahmaṇo na svarūpaparyavasāyitvamiti /",
  "GSP33brssgo1u:1733": "na /",
  "GSP33brssgo1u:1734": "avagatyarthatvānmanananididhyāsanayoḥ /",
  "GSP33brssgo1u:1735": "yadi hyavagataṃ brahmānyatra viniyujyeta bhavettadā vidhiśeṣitvam /",
  "GSP33brssgo1u:1736": "natu tadasti, manananididhyāsanayorapi śravaṇavadavagatyarthatvāt /",
  "GSP33brssgo1u:1737": "tasmānna pratapattividhiviṣayatayā śāstrapramāṇakatvaṃ brahmaṇaḥ saṃbhavatītyataḥ svatantrameva brahma śāstrapramāṇakaṃ vedāntavākyasamanvayāditi siddham /",
  "GSP33brssgo1u:1738": "evañca sati 'athāto brahmajijñāsā' iti tadviṣayaḥ pṛthakśāstramārambha upapadyate /",
  "GSP33brssgo1u:1739": "pratipattividhiparatve hi 'athāto dharmajijñāse'tyevārabdhatvānna pṛthakśāstramārabhyeta /",
  "GSP33brssgo1u:1740": "ārabhyamāṇaṃ caivamārabhyeta - 'athātaḥ pariśiṣṭadharmajijñāseti' ' athātaḥ kratvarthapuruṣārthayorjijñāsā' (jai. 4.1.1) itivat /",
  "GSP33brssgo1u:1741": "brahmātmaikyāvagatistvapratijñāteti tadartho yuktaḥ śāstrārambhaḥ- 'athāto brahmajijñāsā' iti /",
  "GSP33brssgo1u:1742": "tasmādahaṃ brahmāsmītyetadavasānā eva sarve viṣayaḥ sarvāṇi cetarāṇi pramāṇāni /",
  "GSP33brssgo1u:1743": "nahyaheyānupādeyādvaitātmāvagatau nirviṣayāṇyapramātṛkāṇi ca pramāṇāni bhavitumarhantīti /",
  "GSP33brssgo1u:1744": "apicāhuḥ- 'gauṇamithyātmano 'sattve putradehādibādhanāt /",
  "GSP33brssgo1u:1745": "sadbrahmātmāhamityevaṃ bodhe kāryaṃ kathaṃ bhavet //",
  "GSP33brssgo1u:1746": "anveṣṭavyātmavijñānātprākpramātṛtvamātmanaḥ /",
  "GSP33brssgo1u:1747": "anviṣṭaḥ syātpramātaiva pāpmadoṣādivarjitaḥ //",
  "GSP33brssgo1u:1748": "dehātmapratyayo yadvatpramāṇatvena kalpitaḥ /",
  "GSP33brssgo1u:1749": "laukikaṃ tadvadevedaṃ pramāṇaṃ tvā'tmaniścayāt'",
  "GSP33brssgo1u:1750": "iti // 4 //",
  "GSP33brssgo1u:1751": "iti catuḥsūtrī samāptā /",
  "GSP33brssgo1u:1752": "----------------------",
  "GSP33brssgo1u:1753": "FN: pūrvapakṣiṇā kriyāśeṣatayā brahma pratipādyata ityuktaṃ tadvyāvṛttyarthamiti bhāvaḥ /",
  "GSP33brssgo1u:1754": "pūrṇatayā juhūdvārā kratuśeṣatāvādātmano 'pi jñānadvārā karmaśeṣatvāttadarthā vedāntāstadvidhiśeṣā bhaviṣyantītyāśaṅkyāha tatkeneti /",
  "GSP33brssgo1u:1755": "pratipattikarma pradhānakarmaśeṣāṅgaṃ /",
  "GSP33brssgo1u:1756": "yatha pradhānacaruhomottaraṃ tenaiva dravyeṇa sviṣṭakṛdbalidānādi /",
  "GSP33brssgo1u:1757": "yathāvā śrāddhe piṇḍapradānapūjottaraṃ piṇḍānāṃ gaṅgādipravāhe prakṣepaḥ /",
  "GSP33brssgo1u:1758": "anunapraveśo 'saṃbandhaḥ /",
  "GSP33brssgo1u:1759": "pratipattervidhirniyogastasya viṣayabhūtāṃ pratipattipratyavacchedakatvema viṣayatayetyarthaḥ /",
  "GSP33brssgo1u:1760": "agnyādidevatoddeśena puroḍāśādidravyotsargo yāgaḥ /",
  "GSP33brssgo1u:1761": "aśarīraṃ videhaṃ, priyāpriye sukhaduḥkhe /",
  "GSP33brssgo1u:1762": "kṛtākṛtāditi /",
  "GSP33brssgo1u:1763": "kṛtāt kāryāt, akṛtāt kāraṇāt /",
  "GSP33brssgo1u:1764": "tat brahma, avet viditavat /",
  "GSP33brssgo1u:1765": "valkalādivaccittarañjako rāgādikaṣāyo mṛditaḥ kṣālitaḥ vināśito yasya jñānavairāgyābhyāsakṣārajalena tasmai /",
  "GSP33brssgo1u:1766": "adhyāsaḥ śāstrato 'tasmiṃstaddhīḥ /",
  "GSP33brssgo1u:1767": "ādeśa upadeśaḥ /",
  "GSP33brssgo1u:1768": "pralayakāle vāyuragnyādīnsaṃvṛṇoti saṃharatīti saṃvargaḥ,",
  "GSP33brssgo1u:1769": "svāpakāle prāṇo vāgādīnsaṃharatīti saṃhārakriyāyogātsaṃvargaḥ /",
  "GSP33brssgo1u:1770": "tat viditājjñānaviṣayādanyadbhinnam /",
  "GSP33brssgo1u:1771": "atho api aviditādajñānaviṣayādapi adhi anyat /",
  "GSP33brssgo1u:1772": "yadvācā śabdenānabhyuditamaprakāśitaṃ, yena bhmaṇā sā vāgabhyadyate prakāśyate /",
  "GSP33brssgo1u:1773": "'nivṛttiviṣayatvāt' bhā.pā. /",
  "GSP33brssgo1u:1774": "svātmano dharmānāśrayatve 'pi nityo dharmo mokṣākhyo bhaviṣyatītyabhiprāyeṇa dharmaśabdaḥ, svarūpaparo vā /",
  "GSP33brssgo1u:1775": "anyo jīvātmā /",
  "GSP33brssgo1u:1776": "pippalaṅkarmaphalam /",
  "GSP33brssgo1u:1777": "abhicākaśīti prakāśate /",
  "GSP33brssgo1u:1778": "karmādhyakṣaḥ karmaphalapradātā /",
  "GSP33brssgo1u:1779": "śukramiti bāhyāśuddhiviraha uktaḥ /",
  "GSP33brssgo1u:1780": "avraṇamasnāviramityeva kāyaniṣedhe siddhe punastanniṣedho līlādhṛtaviṣaṇvādivigrahasyāpyanṛtatāpratipādanārthaḥ /",
  "GSP33brssgo1u:1781": "tathāca - 'māyā hyeṣā mayā sṛṣṭā yanmāṃ paśyasi nārada /",
  "GSP33brssgo1u:1782": "sarvabhūtaguṇairyuktaṃ maivaṃ māṃ draṣṭumarhasī' ti /",
  "GSP33brssgo1u:1783": "śarīropādānabhūtāvidyārāhityāya śuddhamiti /",
  "GSP33brssgo1u:1784": "tannimittarāhityāyāpāpaviddhamiti /",
  "GSP33brssgo1u:1785": "atrānupraveśaḥ saṃbandhaḥ /",
  "GSP33brssgo1u:1786": "mayedaṃ kāryamityavagatimān hi niyojyo bhavati /",
  "GSP33brssgo1u:1787": "kṛtisādhyaśca vidhiviṣayo bhavati /",
  "GSP33brssgo1u:1788": "jñānasya ca kṛtyasādhyatvānnobhayamātmajñānaṃ bhavatīti bhāvaḥ /",
  "GSP33brssgo1u:1789": "vidhicchāyāni prasiddhayāgādividhitulyāni /",
  "GSP33brssgo1u:1790": "pratyagātmani srotaścittavṛttipravāhaḥ /",
  "GSP33brssgo1u:1791": "'kṛtaṃ kṛtyaṃ prāpaṇīyaṃ prāptamityeva tuṣyati' pañca. /",
  "GSP33brssgo1u:1792": "anusaṃjvaret śarīraṃ paritapyamānamanutapyeta /",
  "GSP33brssgo1u:1793": "pramāpramārūpadhīmātraviṣayaḥ pratipattiśabdaḥ /",
  "GSP33brssgo1u:1794": "ā. /",
  "GSP33brssgo1u:1795": "'yaccāpnoti yadādatte yaccātti viṣayāniha /",
  "GSP33brssgo1u:1796": "yaccāsya saṃtato bhāvastasmādātmeti bhaṇyate' iti /",
  "GSP33brssgo1u:1797": "ahaṃpratyayaviṣaya aupaniṣadaḥ puruṣaḥ /",
  "GSP33brssgo1u:1798": "ahaṃpratyayaviṣayo yaḥ kartā kāryakaraṇasaṃghātopahito jīvātmā tadvyatirekeṇa /",
  "GSP33brssgo1u:1799": "'ityevamādyā' bhā.pā. /",
  "GSP33brssgo1u:1800": "baṭorvratamityupakrāntaṃ 'nekṣetodyantamādityaṃ' ityādi prajāpativratam /",
  "GSP33brssgo1u:1801": "vidhyanupraveśo vidhisaṃbandhaḥ /",
  "GSP33brssgo1u:1802": "kūṭasthasya kṛtyayogānna kartṛtvamityarthaḥ /",
  "GSP33brssgo1u:1803": "śabdaḥ śābdavodhaścetyarthaḥ /",
  "GSP33brssgo1u:1804": "nirupacāreṇa guṇajñānaṃvinā /",
  "GSP33brssgo1u:1805": "śravaṇamananakuśalatāmātreṇa paṇḍitānāṃ anutpannasākṣātkārāṇāmitiyāvat /",
  "GSP33brssgo1u:1806": "ahinirlvayanī sarpatvak valmīkādau pratyastā nikṣiptā mṛtā sarpeṇa tyaktābhimānā vartata evamityādyūhyam /",
  "GSP33brssgo1u:1807": "brahmasākṣātkāro 'vagatistadarthatvāt /",
  "GSP33brssgo1u:1808": "vidhiśeṣatvena brahmārpaṇe 'pi /",
  "GSP33brssgo1u:1809": "athāta iti tṛtīye śrutyādibhiḥ śeṣaśeṣitve siddhe satyanantaraṃ śeṣiṇaiva śeṣasya prayuktisaṃbhavātkonāma kratave kovā puruṣārtāyeti jijñāsā pravṛttā caturthādau /",
  "GSP33brssgo1u:1810": "tasmāt jñānasya prameyapramātṛbādhakatvābhāvāt /",
  "GSP33brssgo1u:1811": "gaumeti /",
  "GSP33brssgo1u:1812": "putradārādiṣvātmābhimāno gauṇaḥ tatra bhedānubhavāt /",
  "GSP33brssgo1u:1813": "dehendriyādiṣapa tvabhedānubhavānna gauṇaḥ kintu mithyā /",
  "GSP33brssgo1u:1814": "tadubhayātmano 'satve putradehādibādhanāt- gauṇātmano 'satve putrakalatrādibādhanaṃ,",
  "GSP33brssgo1u:1815": "mithyātmano 'satve dehendriyādibādhanaṃ ca /",
  "GSP33brssgo1u:1816": "tathāca lokayātrakāryaṃ sadbrahmāhamiti bodhakāryaṃ- advaitasākṣātkāraśca kathaṃ bhavet /",
  "GSP33brssgo1u:1817": "anveṣṭavyātmavijñānāt- 'ya ātmāpahatapāpmā',",
  "GSP33brssgo1u:1818": "so 'nveṣṭavyaḥ iti tadvijñānātpūrvamātmano mātṛtvaṃ pramāprameyapramāṇavibhāgaśca /",
  "GSP33brssgo1u:1819": "tena tadabhāve kāryaṃ notpadyata ityarthaḥ /",
  "GSP33brssgo1u:1820": "ātmaniścayāt ābrahmasvarūpasākṣātkārādityarthaḥ /",
  "GSP33brssgo1u:1821": "vedāntāḥ siddhabrahmaparā uta kāryaparā iti niṣphalatvasāpekṣatvayoḥ prasaṅgāprasaṅgābhyāṃ saṃśaye pūrvasūtre dvitīyavarṇakenākṣepasaṃgatyā pūrvapakṣamāha--kathaṃ punarityādinā /",
  "GSP33brssgo1u:1822": "'sadeva somya'ityādīnāṃ sarvātmatvādispaṣṭabrahmaliṅgānāṃ brahmaṇi samanvayokteḥ,",
  "GSP33brssgo1u:1823": "śrutyādisaṃgatayaḥ /",
  "GSP33brssgo1u:1824": "pūrvapakṣe vedānteṣu mumukṣupravṛttyasiddhiḥ, siddhānte tatsiddhiriti vivekaḥ /",
  "GSP33brssgo1u:1825": "kathamityākṣepe hetuḥ-yāvateti /",
  "GSP33brssgo1u:1826": "yato jaiminisūtreṇa śāstrasya vedasya kriyāparatvaṃ darśitamato 'kriyārthatvādvedāntanāmānarthakyaṃ phalavadarthaśūnyatvaṃ prāptamityanvayaḥ /",
  "GSP33brssgo1u:1827": "sūtrasyāyamarthaḥ-prathamasūtre tāvadvedasyādhyayanakaraṇakabhāvanāvidhibhāvyasya phalavadarthaparatvamuktam /",
  "GSP33brssgo1u:1828": "'codanālakṣaṇor'tho dharmaḥ'iti dvitīyasūtre dharme kārye codanā pramāṇamiti vedaprāmāṇyavyāpakaṃ kāryaparatvamavasitam /",
  "GSP33brssgo1u:1829_0": "tatra'vāyurvai kṣepiṣṭhā'ityādyarthavādānāṃ dharme prāmāṇyamasti na veti saṃśaye",
  "GSP33brssgo1u:1829_1": "āmnāyaprāmāṇyasya kriyārthatvena vyāptatvāt arthavādeṣu dharmasyāpratīteḥ akriyārthānāṃ",
  "GSP33brssgo1u:1829_2": "teṣāmānarthakyaṃ niṣphalārthatvam /",
  "GSP33brssgo1u:1830": "na cādhyayanavidhyupāttānāṃ niṣphale siddher'the prāmāṇyaṃ yuktaṃ,",
  "GSP33brssgo1u:1831": "tasmādanityameṣāṃ prāmāṇyamucyate /",
  "GSP33brssgo1u:1832": "vyāpakābhāvādvyāpyaṃ prāmāṇyaṃ nāstyeveti yāvat /",
  "GSP33brssgo1u:1833": "evaṃ pūrvapakṣe 'pi 'vidhinā tvekavākyatvāt stutyarthena vidhīnāṃ syuḥ'iti sūtreṇa siddhāntamāha--kriyāparatvamiti /",
  "GSP33brssgo1u:1834": "anityamiti prāpte darśitamityarthaḥ /",
  "GSP33brssgo1u:1835": "vāyurvai kṣipratamagāminī devatā taddevatākaṃ karma kṣiprameva phalaṃ dāsyati,",
  "GSP33brssgo1u:1836": "ityevaṃ vidheyārthānāṃ stutirūpārthena dvāreṇa 'vāyavyaṃ śvetamālabheta'ityādi vidhivākyenaikavākyatvādarthavādāḥ saphalāḥ syuḥ /",
  "GSP33brssgo1u:1837": "stutilakṣaṇayā saphalakāryaparatvāt pramāṇamarthavādā iti yāvat /",
  "GSP33brssgo1u:1838": "nanvadhyayanavidhigṛhītānāṃ vedāntānāmānarthakyaṃ na yuktamityata āha-kartriti /",
  "GSP33brssgo1u:1839_0": "na vayaṃ vedāntānāmānarthakyaṃ sādhayāmaḥ kintu loke siddhasya mānābhāvāntaravedyatvānniṣphalatvācca",
  "GSP33brssgo1u:1839_1": "siddhabrahmaparatve teṣāṃ mānāntarasāpekṣatvaniṣphalatvayoḥ prasaṅgādaprāmāṇyāpātāt,",
  "GSP33brssgo1u:1840": "kāryaśeṣakartṛdevatāphalānāṃ prakāśanadvārā kāryaparatvaṃ vaktavyamiti brūmaḥ /",
  "GSP33brssgo1u:1841": "tatra tvantatpadārthavākyānāṃ kartṛdevatāstāvakatvaṃ, vividiṣādivākyānāṃ phalastāvakatvam /",
  "GSP33brssgo1u:1842": "nanu karmaviśeṣamanārabhya prakaraṇāntarādhītānāṃ vedāntānāṃ kathaṃ taccheṣakatvaṃ,",
  "GSP33brssgo1u:1843": "mānābhāvādityarucyā pakṣāntaramāha--upāsaneti /",
  "GSP33brssgo1u:1844": "mokṣakāmo 'sadbrahmābhedamāropya ahaṃ brahmāsmītyupāsīta ityupāsanāvidhiḥ, ādiśabdācchravaṇādayaḥ /",
  "GSP33brssgo1u:1845": "tatkāryaparatvaṃ vā vaktavyamityarthaḥ /",
  "GSP33brssgo1u:1846": "nanu śrutaṃ brahma vihāyāśrutaṃ kāryaparatvaṃ kimarthaṃ vaktavyamiti tatrāha--nahīti /",
  "GSP33brssgo1u:1847": "paritaḥ samantānniścayena sthitaṃ pariṣṭhitaṃ kṛtyanapekṣam /",
  "GSP33brssgo1u:1848": "siddhamiti yāvat /",
  "GSP33brssgo1u:1849": "tasya pratipādanamajñātasya vedena jñāpanaṃ,",
  "GSP33brssgo1u:1850": "tanna saṃbhavati,",
  "GSP33brssgo1u:1851": "mānantarayogyer'the vākyasya saṃvāde satyanuvādakatvāt,",
  "GSP33brssgo1u:1852": "'agnirhimasya bheṣajam'iti vākyavat /",
  "GSP33brssgo1u:1853": "visaṃvāde tu bodhakatvāt, 'ādityo yūpaḥ'iti vākyavadityarthaḥ /",
  "GSP33brssgo1u:1854": "siddho na vedārthaḥ, mānāntarayogyatvādghaṭavadityuktvā niṣphalatvācca tathetyāha-tatheti /",
  "GSP33brssgo1u:1855": "siddhajñāpane heyopādeyāgocare phalābhāvācca tanna saṃbhavatītyarthaḥ /",
  "GSP33brssgo1u:1856": "phalaṃ hi sukhavyāptirduḥkhahānicca /",
  "GSP33brssgo1u:1857": "tacca pravṛtti nivṛttibhyāṃ sādhyam /",
  "GSP33brssgo1u:1858": "te copādeyasya pravṛttiprayatnakāryasya heyasyanivṛttiprayatnakāryasya jñānābhyāṃ jāyete,",
  "GSP33brssgo1u:1859": "na siddhajñānāditi bhāvaḥ /",
  "GSP33brssgo1u:1860": "tarhi siddhabodhivedavādānāṃ sāphalyaṃ kathasityāśaṅya 'āmnāyasya'ityādisaṃgrahavākyaṃ vivṛṇoti-ata eveti /",
  "GSP33brssgo1u:1861": "siddhavastujñānātphalābhāvādevetyarthaḥ /",
  "GSP33brssgo1u:1862": "'devairniruddhaḥ so 'gnirarodīt'iti vākyasyāśrujatvena rajatasya nindādvārā 'barhiṣi na deyaṃ'iti sabhalaniṣedhaśeṣatvavat vedāntānāṃ vidhayādiśeṣatvaṃ vācyamityarthaḥ /",
  "GSP33brssgo1u:1863": "nanu teṣāṃ mantravat svātantryamastu nārthavādavadvidhyekavākyatvamityāśaṅkya dṛṣṭāntāsiddhimāha-mantrāṇāṃ ceti /",
  "GSP33brssgo1u:1864": "prathamādhyāye pramāṇalakṣaṇer'thavādacintānantaraṃ mantracintā kṛtā-'iṣe tvā'iti mantre 'chinadmi'ityadhyāhārācchākhācchedanakriyāpratīteḥ,",
  "GSP33brssgo1u:1865": "'agnirmūrdhā'ityādau ca kriyāsādhanadevatādipratīteḥ mantrāḥ śrutyādibhiḥ kratau viniyuktāḥ,",
  "GSP33brssgo1u:1866_0": "te kimuccāraṇamātreṇādṛṣṭaṃ kurvantaḥ kratāvupakurvanti uta dṛṣṭenaivārthasmaraṇeneti",
  "GSP33brssgo1u:1866_1": "saṃdehe cintādināpyadhyayanakālāvagatamantrārthasya smṛtisaṃbhavādadṛṣṭārthā mantrā",
  "GSP33brssgo1u:1866_2": "iti prāpte siddhāntaḥ-'aviśiṣṭastu vākyārthaḥ'iti lokavedayorvākyārthasyāviśeṣānmantravākyānāṃ",
  "GSP33brssgo1u:1866_3": "dṛṣṭenaiva svārthaprakāśanena kratūpakārakatvasaṃbhavāt,",
  "GSP33brssgo1u:1867": "dṛṣṭe saṃbhavati adṛṣṭakalpanānupapatteḥ,",
  "GSP33brssgo1u:1868": "phalavadanuṣṭhānāpekṣitena kriyātatsādhanasmaraṇena dvāreṇa mantrāṇāṃ karmāṅgatvam /",
  "GSP33brssgo1u:1869": "'mantrairevārthaḥ smartavyaḥ'iti niyamastvadṛṣṭārtha iti /",
  "GSP33brssgo1u:1870": "tathā cārthavādānāṃ stutipadārthadvārā padaikavākyatvaṃ vidhibhiḥ,",
  "GSP33brssgo1u:1871": "mantrāṇāṃ tu vākyārthajñānadvārā tairvākyaikavākyatvamiti vibhāgaḥ /",
  "GSP33brssgo1u:1872": "nanvastu karmaprakaraṇasthavākyānāṃ vidhyekavākyatvaṃ,",
  "GSP33brssgo1u:1873": "vedāntānāṃ tu siddhe prāmāṇyaṃ kiṃ na syāditi tatrāha-na kvaciditi /",
  "GSP33brssgo1u:1874": "vedāntā vidhyekavākyatvenaivārthavantaḥ, siddhārthāvedakatvāt, mantrārthavādādivadityarthaḥ /",
  "GSP33brssgo1u:1875": "anyatrādṛṣṭāpi vedānteṣu kalpyatāmiti tatrāha-upapannā veti /",
  "GSP33brssgo1u:1876": "netyanuṣaṅgaḥ /",
  "GSP33brssgo1u:1877": "siddhe phalābhāvāsyoktatvāditi bhāvaḥ /",
  "GSP33brssgo1u:1878": "tarhi brahmaṇyeva svārthe vidhiḥ kalpyatāṃ kṛtaṃ vedāntānāṃ vidhyanataraśeṣatvenetyata āha--na ceti /",
  "GSP33brssgo1u:1879": "nanu 'dadhnā juhoti'iti siddhe dadhani vidhirdṛṣṭastatrāha-kriyeti /",
  "GSP33brssgo1u:1880": "dadhnaḥ kriyāsādhanasya prayujyamānatayā sādhyatvādvidheyatā,",
  "GSP33brssgo1u:1881": "niṣkriyabrahmaṇaḥ kathamapyasādhyatvānna vidheyatvamityarthaḥ /",
  "GSP33brssgo1u:1882": "bhāṭṭamatamupasaṃharati--tasmāditi /",
  "GSP33brssgo1u:1883": "svayamevāruciṃ vadanpakṣāntaramāha--atheti /",
  "GSP33brssgo1u:1884": "siddhāntasūtraṃ vyācaṣṭe--tuśabda iti /",
  "GSP33brssgo1u:1885": "tadbrahma vedāntapramāṇakamiti pratijñāter'the hetuṃ pṛcchati--kathamiti /",
  "GSP33brssgo1u:1886": "hetumāha--samiti /",
  "GSP33brssgo1u:1887": "anvayatātparyaviṣayatvaṃ tasmādityeva hetuḥ /",
  "GSP33brssgo1u:1888": "tātparyasya samyaktvaṃ akhaṇḍārthaviṣayakatvaṃ sūcayituṃ sam-padaṃ pratijñāntargatameva /",
  "GSP33brssgo1u:1889": "tathā cākhaṇḍaṃ brahma vedāntajapramāviṣayaḥ,",
  "GSP33brssgo1u:1890": "vedāntatātparyaviṣayatvāt,",
  "GSP33brssgo1u:1891": "yo yadvākyatātparyaviṣayaḥ sa tadvākyaprameyaḥ,",
  "GSP33brssgo1u:1892": "yathā karmavākyaprameyo dharma iti prayogaḥ /",
  "GSP33brssgo1u:1893": "vākyārthasyākhaṇḍatvaṃ-asaṃsṛṣṭatvam /",
  "GSP33brssgo1u:1894": "vākyasya cākhaṇḍārthakatvaṃ-svapadopasthitā ye padārthāsteṣāṃyaḥ saṃsarstadgocarapramājanakatvam /",
  "GSP33brssgo1u:1895": "na cedamaprasiddham /",
  "GSP33brssgo1u:1896": "prakṛṣṭaprakāśaścandra ityādi lakṣaṇavākyānāṃ loke lakṣaṇayā candrādivyaktimātrapramāhetutvāt /",
  "GSP33brssgo1u:1897": "sarvapadalakṣaṇā cāviruddhā sarvairarthavādapadairekasyāḥ stuterlakṣyatvaṅgīkārāt /",
  "GSP33brssgo1u:1898": "tathā satyajñānādipadairakhaṇḍaṃ brahma bhātīti na pakṣāsiddhiḥ /",
  "GSP33brssgo1u:1899": "nāpi hetvasiddhiḥ, upakramādiliṅgairvedāntānāmadvitīyākhaṇḍabrahmaṇi tātparyanirṇayāt /",
  "GSP33brssgo1u:1900": "chāndogyaṣaṣṭhe upakramaṃ darśayati--sadeveti /",
  "GSP33brssgo1u:1901": "uddālakaḥ putramuvāca-he somya priyadarśana,",
  "GSP33brssgo1u:1902": "idaṃ sarvaṃ jagat,",
  "GSP33brssgo1u:1903": "agre utpatteḥ prākkāle sadabādhitaṃ brahmaivāsīt /",
  "GSP33brssgo1u:1904": "evakāreṇa jagataḥ pṛthaksattā niṣidhyate /",
  "GSP33brssgo1u:1905": "sajātīyavijātīyasvagatabhedanirāsārthaṃ 'ekamevādvitīyaṃ'iti padatrayam /",
  "GSP33brssgo1u:1906": "evamadvitīyaṃ brahmopakramya 'aitadātmyamidaṃ sarvam'ityupasaṃharati /",
  "GSP33brssgo1u:1907": "idamupakramopasaṃhāraikarūpyaṃ tātparyaliṅgaṃ, yathā 'tattvamasi'",
  "GSP33brssgo1u:1908": "iti navakṛtvo 'bhyāsaḥ /",
  "GSP33brssgo1u:1909": "rūpādihīnādvitīyabrahmaṇo mānāntarāyogyatvadapūrvatvamuktam-'atra vāva kila sat somya na nibhālayase'iti /",
  "GSP33brssgo1u:1910": "saṃghāte sthitaṃ pratyagbrahma na jānāsītyarthaḥ /",
  "GSP33brssgo1u:1911": "'tasya tāvadeva ciraṃ yāvanna vimokṣye atha saṃpatsye'iti brahmajñānātphalamuktaṃ viduṣaḥ /",
  "GSP33brssgo1u:1912": "tasya yāvatkālaṃ deho na vimokṣyate tāvadeva dehapātaparyanto vilambaḥ /",
  "GSP33brssgo1u:1913": "atha dehapātānantaraṃ vidvān brahma saṃpatsyate /",
  "GSP33brssgo1u:1914": "videhakaivalyamanubhachavantītyarthaḥ /",
  "GSP33brssgo1u:1915": "'anena jīvenātmanānupraviśya'ityādyadvitīyajñānārthor'thavādaḥ /",
  "GSP33brssgo1u:1916": "mṛdādidṛṣṭānataiḥ prakṛtyatirekeṇa vikāro nāstītyupapattiruktā /",
  "GSP33brssgo1u:1917": "evaṃ ṣaṅvidhāni tātparyaliṅgāni vyastāni samastāni vā prativedāntaṃ dṛśyanta ityaitareyopakramavākyaṃ paṭhati-ātmā vā iti /",
  "GSP33brssgo1u:1918": "bṛhadāraṇyake madhukāṇḍopasaṃhāravākyaṃ satātmano nirviśeṣatvārthamāha--tadetaditi /",
  "GSP33brssgo1u:1919": "māyābhirbahurūpaṃ tadbrahma /",
  "GSP33brssgo1u:1920": "etadaparokṣam /",
  "GSP33brssgo1u:1921": "apūrvaṃ kāraṇaśūnyam /",
  "GSP33brssgo1u:1922": "anaparaṃ kāryarahitam /",
  "GSP33brssgo1u:1923": "anantaraṃ jātyantaramasya nāstītyanantaram /",
  "GSP33brssgo1u:1924": "ekarasamityarthaḥ /",
  "GSP33brssgo1u:1925": "abāhyam advitīyam /",
  "GSP33brssgo1u:1926": "tasyāparokṣatvamupapādayati--ayamiti /",
  "GSP33brssgo1u:1927": "sarvamanubhavatīti sarvānubhūḥ /",
  "GSP33brssgo1u:1928": "cinmātramityarthaḥ /",
  "GSP33brssgo1u:1929": "ṛgyajuḥsāmavākyānuktvā ātharvaṇavākyamāha--brahmaivedamiti /",
  "GSP33brssgo1u:1930": "yatpurastātpūrvadigvastujātamidamabrahmeva viduṣāṃ bhāti tadamṛtaṃ brahmaiva vastu ityarthaḥ /",
  "GSP33brssgo1u:1931": "ādipadena 'satyaṃ jñānam'ityādivākyāni gṛhyante /",
  "GSP33brssgo1u:1932": "nanvastu brahmaṇastātparyaviṣayatvaṃ, vedāntānāṃ kāryamevārthaḥ kiṃ na syāditi tatrāha--na ceti /",
  "GSP33brssgo1u:1933": "vedāntānāṃ brahmaṇi tātparyeniścīyamāne kāryārthatvaṃ na yuktaṃ 'yatparaḥ śabdaḥ sa śabdārthaḥ'iti nyāyādityarthaḥ /",
  "GSP33brssgo1u:1934": "yaduktamarthavādanyāyena vedāntānāṃ kartrādistāvakatvamiti tatrāha--na ca teṣāmiti /",
  "GSP33brssgo1u:1935": "teṣāṃ karmaśeṣastāvakatvaṃ na bhāti kintu jñānadvārā karma tatsādhananāśakatvameva /",
  "GSP33brssgo1u:1936": "tattatra vidyākāle kaḥ kartā kena karaṇena kaṃ viṣayaṃ paśyet iti śruterityarthaḥ /",
  "GSP33brssgo1u:1937": "arthavādānāṃ tu svārthe phalābhāvātstutilakṣaṇateti bhāvaḥ /",
  "GSP33brssgo1u:1938": "yaduktaṃ siddhatvena mānāntaravedyaṃ brahma na vedārtha iti tatrāha--na ca parīti /",
  "GSP33brssgo1u:1939": "'tattvamasi'iti śāstramantareṇeti saṃbandhaḥ /",
  "GSP33brssgo1u:1940": "dharmo na vedārthaḥ, sādhyatvena pākavanmānāntaravedyatvāt /",
  "GSP33brssgo1u:1941": "yadi vedaṃ vinā dharmasyānirṇayānna mānāntaravedyatā tadā brahmaṇyapi tulyam /",
  "GSP33brssgo1u:1942": "yaccoktaṃ niṣphalatvādbrahma na vedārtha iti tadanūdya pariharati--yattvityādinā /",
  "GSP33brssgo1u:1943": "rahitatvādbhinnatvāt /",
  "GSP33brssgo1u:1944": "brahmaṇa iti śeṣaḥ /",
  "GSP33brssgo1u:1945": "yadapyuktam--'upāsanāparatvaṃ vedāntānām'iti tatra kiṃ prāṇapañcāgnyādivākyānāmuta sarveṣāmiti /",
  "GSP33brssgo1u:1946": "tatrādyamaṅkīkaroti--devatādīti /",
  "GSP33brssgo1u:1947": "jyeṣṭhatvādi guṇaḥ phalaṃ cādiśabdārthaḥ /",
  "GSP33brssgo1u:1948": "na dvitīyaḥ, vidhiśūnyānāṃ 'satyaṃ jñānam'ityādīnāṃ svārthe phalavatāmupāsanāparatvakalpanāyogāt /",
  "GSP33brssgo1u:1949": "kiñca tadarthasya brahmaṇastaccheṣatvaṃ jñānātprāgūrdhvaṃ vā /",
  "GSP33brssgo1u:1950": "ādye, adhyastaguṇavatastasya taccheṣatve 'pi na dvitīya ityāha--natu tatheti /",
  "GSP33brssgo1u:1951": "prāṇādidevatāvadityarthaḥ /",
  "GSP33brssgo1u:1952": "'ahaṃ brahmāsmi'",
  "GSP33brssgo1u:1953": "ityekatve jñāte sati heyopādeyaśūnyatayā brahmātmanaḥ phalābhāvāt,",
  "GSP33brssgo1u:1954": "upāsyopāsakadvaitajñānasya kāraṇasya nāśācca nopāsanāśeṣatvamityāha--ekatva iti /",
  "GSP33brssgo1u:1955": "dvaitajñānasya saṃskārabalātpunarudaye vidhānamiti netyāha--nahīti /",
  "GSP33brssgo1u:1956": "dṛḍhasyeti śeṣaḥ /",
  "GSP33brssgo1u:1957": "bhrāntitvāniścayo dārḍhyaṃ, saṃskārotthaṃ tu bhrāntitvena niścite na vidhinimittam /",
  "GSP33brssgo1u:1958": "yeneti /",
  "GSP33brssgo1u:1959": "upāsanāyāṃ kāraṇasya satvenetyarthaḥ /",
  "GSP33brssgo1u:1960": "vedaprāmāṇyasya vyāpakaṃ krīyārthakatvamanuvadati--yadyapīti /",
  "GSP33brssgo1u:1961": "karmakāṇḍer'thavādādīnāmityarthaḥ /",
  "GSP33brssgo1u:1962": "tathā ca vyāpakābhāvādvedānteṣu vyāpyābhāvānumānamiti bhāvaḥ /",
  "GSP33brssgo1u:1963": "vedāntā na svārthe mānaṃ,",
  "GSP33brssgo1u:1964": "akriyārthatvāt 'so 'rodīt'ityādivadityanumāne niṣphalārthakatvamupādhirityāha-tathāpīti /",
  "GSP33brssgo1u:1965": "arthavādānāṃ niṣphalasvārthāmānatve 'pītyarthaḥ /",
  "GSP33brssgo1u:1966": "tadviṣayasya tatkaraṇasya /",
  "GSP33brssgo1u:1967": "svārthe brahmātmanīti śeṣaḥ /",
  "GSP33brssgo1u:1968": "saphalajñānakaraṇatvena vedāntānāṃ svārthe mānatvasiddherna kriyārthakatvaṃ tadvyāpakamiti bhāvaḥ /",
  "GSP33brssgo1u:1969": "nanu mābhūdvedaprāmāṇyasya vyāpakaṃ kriyārthakatvaṃ,",
  "GSP33brssgo1u:1970": "vyāpyaṃ tu bhaviṣyati,",
  "GSP33brssgo1u:1971": "tadabhavādvedāntānāṃ prāṇyaṃmyaṃ durjñānamiti, netyāha--na ceti /",
  "GSP33brssgo1u:1972": "yena vedaprāmāṇyaṃ svasyānumānagamyatvenānyatra kvaciddṛṣṭaṃ dṛṣṭāntamapekṣeta tadeva nāstītyarthaḥ /",
  "GSP33brssgo1u:1973": "cakṣurādivadvedasya svataḥprāmāṇyajñānānna tadvyāptiliṅgādyapekṣā /",
  "GSP33brssgo1u:1974": "prāmāṇyasaṃśaye tu phalavadajñātābādhitārthatātparyāt prāmāṇyaniścayo na kriyārthatvena /",
  "GSP33brssgo1u:1975": "kūpe patediti vākye vyabhicārāditi bhāvaḥ /",
  "GSP33brssgo1u:1976": "varṇakārthamupasaṃharati--tasmāditi /",
  "GSP33brssgo1u:1977": "samanvayādityarthaḥ /",
  "GSP33brssgo1u:1978": "vidhivākyānāmapi phalavadajñātārthatvena prāmāṇyaṃ tattulyaṃ vedāntānāmapīti sthitam /",
  "GSP33brssgo1u:1979": "evaṃ padānāṃ siddher'the vyutpattimicchatāṃ brahmanāstikānāṃ mataṃ,",
  "GSP33brssgo1u:1980": "brahmaṇomānāntarāyogyatvāt,",
  "GSP33brssgo1u:1981": "saphalatvācca vedāntaikameyatvamityuktyā nirastam /",
  "GSP33brssgo1u:1982_0": "saṃprati sarveṣāṃ padānāṃ kāryānvitārthe śaktimicchatāṃ vidhiśeṣatvena pratyagbrahma",
  "GSP33brssgo1u:1982_1": "vedāntairbodhyate na svātantryeṇeti vadatāṃ vṛttikārāṇāṃ matanirāsāya sūtrasya varṇakāntaramārabhyate /",
  "GSP33brssgo1u:1983": "tatra vedāntāḥ kimupāsanāvidhiśeṣatvena brahma bodhayanti uta svātantryeṇeti siddhe vyutpattyabhāvabhāvābhyāṃ saṃśaye pūrvapakṣamāha--atrāpara iti /",
  "GSP33brssgo1u:1984": "brahmaṇo vedāntavedyatvoktau vṛttikārāḥ pūrvapakṣayantītyarthaḥ /",
  "GSP33brssgo1u:1985": "upāsanāto muktiḥ pūrvapakṣe, tattvajñānādeveti siddhānte phalam /",
  "GSP33brssgo1u:1986": "vidhirniyogaḥ tasya viṣayaḥ pratipattirupāsanā /",
  "GSP33brssgo1u:1987": "asyāḥ ko viṣaya ityākāṅkṣāyāṃ satyādivākyairvidhiparaireva brahmasamarpyata ityāha--pratipattīti /",
  "GSP33brssgo1u:1988": "vidhiviṣayapratipattiviṣayatayetyarthaḥ /",
  "GSP33brssgo1u:1989": "vidhiparādvākyāttaccheṣalābhe dṛṣṭāntamāha--yatheti /",
  "GSP33brssgo1u:1990": "'yūpe paśuṃ badhnāti' 'āhavanīye juhoti' 'indraṃ yajeta'iti vidhiṣu ke yūpādaya ityākāṅkṣāyāṃ 'yūpaṃ takṣati,",
  "GSP33brssgo1u:1991": "aṣṭāśrīkaroti'iti takṣaṇādisaṃskṛtaṃ dāru yūpaḥ /",
  "GSP33brssgo1u:1992": "'agnīnādadhīta'ityādhānasaṃskṛto 'gnirāhavanīyaḥ /",
  "GSP33brssgo1u:1993": "'vajrahastaḥ purandaraḥ'itividhiparaireva vākyaiḥ samarpyante tadvadbrahmetyarthaḥ /",
  "GSP33brssgo1u:1994": "vidhiparavākyasyāpi anyārthabodhitve vākyabhedaḥ syāditi śaṅkānirāsārthamapiśabdaḥ /",
  "GSP33brssgo1u:1995": "mānāntarājñātānyapi śeṣatayocyante na pradhānatveneti na vākyabhedaḥ /",
  "GSP33brssgo1u:1996": "pradhānārthabhedasyaiva vākyabhedakatvāditi bhāvaḥ /",
  "GSP33brssgo1u:1997": "nanūktaṣaḍvidhaliṅgaistātparyaviṣayasyabrahmaṇaḥ kuto vidhiśeṣatvamiti śaṅkate--kuta iti /",
  "GSP33brssgo1u:1998": "vṛddhavyavahāreṇa hi śāstratātparyaniścayaḥ /",
  "GSP33brssgo1u:1999": "vṛddhavyavahāre ca śrotuḥ pravṛttinivṛttī uddiśyāpūrvaprayogo dṛśyate /",
  "GSP33brssgo1u:2000": "ataḥ śāstrasyāpi te eva prayojane /",
  "GSP33brssgo1u:2001": "te ca kāryajñānajanye iti kāryaparatvaṃ śāstrasya /",
  "GSP33brssgo1u:2002": "tataḥ kāryaśeṣatvaṃ brahmaṇa ityāha--pravṛttīti /",
  "GSP33brssgo1u:2003": "śāstrasya niyogaparatve vṛddhasaṃmatimāha--na tathāhītyādinā /",
  "GSP33brssgo1u:2004": "kriyā, kāryaṃ, niyogo, vidhiḥ dharmo 'pūrvamityanarthāntaram /",
  "GSP33brssgo1u:2005": "ko vedārtha ityākāṅkṣāyāṃ śābarabhāṣyakṛtoktam--dṛṣṭo hīti /",
  "GSP33brssgo1u:2006": "tasya vedasya /",
  "GSP33brssgo1u:2007": "kāryaṃ vedārtha ityatra codanāsūtrasthaṃ bhāṣyamāha--codaneti /",
  "GSP33brssgo1u:2008": "kriyāyā niyogasya jñānadvārā pravartakaṃ vākyaṃ codanetyucyata ityarthaḥ /",
  "GSP33brssgo1u:2009": "śabarasvāmisaṃmatimuktvā jaiminisaṃmatimāha--tasya jñānamiti /",
  "GSP33brssgo1u:2010": "tasya dharmasya jñāpakamapauruṣeyavidhivākyamupadeśaḥ /",
  "GSP33brssgo1u:2011": "tasya dharmeṇāvyatirekādityarthaḥ /",
  "GSP33brssgo1u:2012": "padānāṃ kāryānvitārthe śaktirityatra sūtraṃ paṭhati--tadbhūtānāmiti /",
  "GSP33brssgo1u:2013": "tattatra vede bhūtānāṃ siddhārthaniṣṭhānāṃ padānāṃ kriyārthena kāryavācinā liṅgādipadena samāmnāyaḥ sahoccāraṇaṃ kartavyam /",
  "GSP33brssgo1u:2014": "padārthajñānasya vākyārtharūpakāryadhīnimittatvādityarthaḥ /",
  "GSP33brssgo1u:2015": "kāryānvitārthe śaktāni padāni kāryavācipadena saha padārthasmṛtidvārā kāryameva vākyārthaṃ bodhayantīti bhāvaḥ /",
  "GSP33brssgo1u:2016": "phalitamāha--ata iti /",
  "GSP33brssgo1u:2017": "yato vṛddhā evamāhuḥ, ato vidhiniṣedhavākyameva śāstram /",
  "GSP33brssgo1u:2018": "arthavādādikaṃ tu taccheṣatayopakṣīṇam /",
  "GSP33brssgo1u:2019": "tena karmaśāstreṇa sāmānyaṃ śāstratvam /",
  "GSP33brssgo1u:2020": "tasmādvedāntānāṃ kāryaparatvenaiva arthavatvaṃ syādityarthoḥ /",
  "GSP33brssgo1u:2021": "nanu vedānteṣu niyojyasya vidheyasya cādarśanātkathaṃ kāryadhīriti /",
  "GSP33brssgo1u:2022": "tatrāha--sati ceti /",
  "GSP33brssgo1u:2023": "nanu dharmabrahmajijñāsāsūtrakārābhyāmiha kāṇḍadvayer'thabheda uktaḥ,",
  "GSP33brssgo1u:2024": "ekakāryārthatve śāstrabhedānupapatteḥ /",
  "GSP33brssgo1u:2025": "tatra kāṇḍadvaye jijñāsyabhede sati phalavailakṣyaṇyaṃ vācyam /",
  "GSP33brssgo1u:2026": "tathā ca na muktiphalāya jñānasya vidheyatā,",
  "GSP33brssgo1u:2027": "muktervidheyakriyājanyatve karmaphalādaviśeṣaprasaṅgādaviśeṣe jijñāsyabhedāsiddheḥ /",
  "GSP33brssgo1u:2028": "ataḥ karmaphalavilakṣaṇatvānnityasiddhamuktestadvyañjakajñānavidhirayukta ityāśaṅkate--nanviheti /",
  "GSP33brssgo1u:2029": "mukteḥ karmaphalādvailakṣaṇyamasiddhamiti tadarthaṃ jñānaṃ vidheyam /",
  "GSP33brssgo1u:2030": "na ca tarhi saphalaṃ kāryameva vedānateṣvapi jijñāsyamiti tadbhedāsiddhiriti vācyaṃ, iṣṭatvāt /",
  "GSP33brssgo1u:2031": "na ca brahmaṇo jijñāsyatvasūtravirodhaḥ,",
  "GSP33brssgo1u:2032": "jñānavidhiśeṣatvena sūtrakṛtā brahmapratipādanāditi pariharati--neti /",
  "GSP33brssgo1u:2033": "brahmaṇo vidhiprayuktatvaṃ sphuṭayati--ātmā vā iti /",
  "GSP33brssgo1u:2034": "'brahma veda'ityatra brahmabhāvakāmo brahmavedane kuryāditi vidhiḥ pariṇamyata iti draṣṭavyam /",
  "GSP33brssgo1u:2035": "lokaṃ jñānasvarūpam /",
  "GSP33brssgo1u:2036": "vedāntānevārthato darśayati--nitya iti /",
  "GSP33brssgo1u:2037": "nanu kiṃ vidhiphalamiti tadāha--tadupāsanāditi /",
  "GSP33brssgo1u:2038": "pratyagbrahmopāsanāt 'brahmavidāpnoti param'iti śāstrokto mokṣaḥ svargavallokāprasiddhaḥ phalamityarthaḥ /",
  "GSP33brssgo1u:2039": "brahmaṇaḥ kārtavyopāsanāviṣayakavidhiśeṣatvānaṅgīkāre bādhakamāha--kartavyeti /",
  "GSP33brssgo1u:2040": "vidhyasaṃbaddhasiddhabodhe pravṛttyādiphalābhāvādvedāntānāṃ vaiphalyaṃ syādityarthaḥ /",
  "GSP33brssgo1u:2041": "nanviti śaṅkā spaṣṭārthā /",
  "GSP33brssgo1u:2042": "dṛṣṭāntavaiṣamyeṇa pariharati--syāditi /",
  "GSP33brssgo1u:2043": "etadarthavatvamevañcet syādityarthaḥ /",
  "GSP33brssgo1u:2044": "evaṃ śabdārthamāha--yaditi /",
  "GSP33brssgo1u:2045": "kiñca yadi jñānādeva muktistadā śravaṇajanyajñānāntaraṃ mananādividhirna syāt,",
  "GSP33brssgo1u:2046": "tadvidheśca kāryasādhyā muktirityāha--śrotavya iti /",
  "GSP33brssgo1u:2047": "śabdānāṃ kāryānvitaśakteḥ,",
  "GSP33brssgo1u:2048": "pravṛttyādiphalasyaiva śāstratvāt,",
  "GSP33brssgo1u:2049": "siddhe phalābhāvāt,",
  "GSP33brssgo1u:2050": "mananādividheśca kāryaparā vedāntā iti pūrvapakṣamupasaṃharati--tasmāditi /",
  "GSP33brssgo1u:2051": "vedāntā na vidhiparāḥ svārthe phalavatve satiniyojyavidhuratvāt, na ayaṃ sarpa iti vākyavat /",
  "GSP33brssgo1u:2052": "'so 'rodīt' 'svargakāmo yajeta'iti vākyayornirāsāya hetau viśeṣaṇadvayamiti siddhāntayati--atreti /",
  "GSP33brssgo1u:2053": "yaduktaṃ mokṣakāmasya niyojyasya jñānaṃ vidheyamiti, tannetyāha--neti /",
  "GSP33brssgo1u:2054": "mokṣo na vidhijanyaḥ, karmaphalavilakṣaṇatvāt, ātmavadityarthaḥ /",
  "GSP33brssgo1u:2055": "uktahetujñānāya karmatatphale prapañcayati--śārīramityādināvarṇitaṃ saṃsāramanuvadatiityantena /",
  "GSP33brssgo1u:2056": "atha--vedādhyayanānantaraṃ,",
  "GSP33brssgo1u:2057": "ato--vedasya phalavadarthaparatvāte,",
  "GSP33brssgo1u:2058": "dharmanirṇayāya karmavākyavicāraḥ kartavya iti sūtrārthaḥ /",
  "GSP33brssgo1u:2059": "na kevalaṃ dharmākhyaṃ karma kintu atharmo 'pītyāha--adharmo 'pīti /",
  "GSP33brssgo1u:2060": "niṣedhavākyapramāṇādityarthaḥ /",
  "GSP33brssgo1u:2061": "karmoktvā phalamāha--tayoriti /",
  "GSP33brssgo1u:2062": "mokṣastu atīndriyoviśokaḥ śarīrādyabhogyo viṣayādyajanyo 'nātmavitsvaprasiddha iti vailakṣaṇyajñānāya pratyakṣādīni viśeṣaṇāni /",
  "GSP33brssgo1u:2063": "sāmānyena karmaphalamuktvā dharmaphalaṃ pṛthakprapañcayati--manuṣyatvādīti /",
  "GSP33brssgo1u:2064": "'sa eko mānuṣa ānandaḥ'tataḥśataguṇo gandharvādīnāmiti śruteranubhavānusāritvamanuśabdārthaḥ /",
  "GSP33brssgo1u:2065": "tataśca /",
  "GSP33brssgo1u:2066": "sukhatāratamyādityarthaḥ /",
  "GSP33brssgo1u:2067": "mokṣastu niratiśayaḥ, tatsādhanaṃ ca tatvajñānamekarūpamiti vailakṣaṇyam /",
  "GSP33brssgo1u:2068": "kiṃ ca sādhanācatuṣṭayasaṃpanna ekarūpa eva mokṣāvidyādhikārī,",
  "GSP33brssgo1u:2069": "karmaṇi tu nānāvidha iti vailakṣaṇyamāha--dharmeti /",
  "GSP33brssgo1u:2070": "gamyate na kevalaṃ kiṃ tu prasiddhaṃ cetyarthaḥ /",
  "GSP33brssgo1u:2071": "arthitvaṃ phalakāmitvam /",
  "GSP33brssgo1u:2072": "sāmarthyaṃ laukikaṃ putrādi /",
  "GSP33brssgo1u:2073": "ādipadādvidvattvaṃ śāstrāninditatvaṃ ca /",
  "GSP33brssgo1u:2074": "kiṃ ca karmaphalaṃ mārgaprāpyaṃ, mokṣastu nityāpta iti bhedamāha--tatheti /",
  "GSP33brssgo1u:2075": "upāsanāyāṃ cittasthairyaprakarṣādarcirādimārgeṇa brahmalokagamanaṃ 'te 'rciṣam'ityādinā śrūyata ityarthaḥ /",
  "GSP33brssgo1u:2076": "'agnihotraṃ tapaḥ satyaṃ vedānāṃ cānupālanam /",
  "GSP33brssgo1u:2077": "ātithyaṃ vaiśvadevaṃ ca iṣṭamityabhidhīyate //",
  "GSP33brssgo1u:2078": "vāpīkūpataḍākādi devatāyatanāni ca /",
  "GSP33brssgo1u:2079": "annapradānamārāmaḥ pūrtamityabhidhīyate //",
  "GSP33brssgo1u:2080": "śaraṇāgatasaṃtrāṇaṃ bhūtānāṃ cāpyahiṃsanam /",
  "GSP33brssgo1u:2081": "bahirvedi ca yaddānaṃ dattamityabhidhīyate //",
  "GSP33brssgo1u:2082": "'tatrāpi /",
  "GSP33brssgo1u:2083": "candraloke 'pītyarthaḥ /",
  "GSP33brssgo1u:2084": "saṃpatati gacchati asmāllokādamuṃ lokamaneneti saṃpātaḥ karma /",
  "GSP33brssgo1u:2085": "yāvatkarma bhoktavyaṃ tāvatsthitvā punarāyāntītyarthaḥ /",
  "GSP33brssgo1u:2086": "manuṣyatvādūrdhvaṅgateṣu sukhasya tāratamyamuktvā adhogateṣutadāha--tatheti /",
  "GSP33brssgo1u:2087": "idānīṃ duḥkhatadhetutadanuṣṭhāyināṃ tāratamyaṃ vadannadharmaphalaṃ prapañcayati--tathordhvamiti /",
  "GSP33brssgo1u:2088": "dvividhaṃ karmaphalaṃ mokṣasya tadvaivalakṣaṇyajñānāya prapañcitamupasaṃharati--evamiti /",
  "GSP33brssgo1u:2089": "asmitākāmakrodhabhayānyādiśabdārthaḥ /",
  "GSP33brssgo1u:2090": "'te taṃ muktvā svargalokaṃ viśālam'ityādyā smṛtiḥ /",
  "GSP33brssgo1u:2091": "kāṣṭhopacayājjvālopacayadarśanāt, phalatāratamyena sādhanatāratamyānumānaṃ nyāyaḥ /",
  "GSP33brssgo1u:2092": "śrutimāha-tathāceti /",
  "GSP33brssgo1u:2093": "mokṣo na karmaphalaṃ,",
  "GSP33brssgo1u:2094": "karmaphalaviruddhātīndriyatvaviśokatvaśarīrādyabhogyatvādidharmavatvāt,",
  "GSP33brssgo1u:2095": "vyatirekeṇa svargādivaditi nyāyānugrāhyāṃ śrutimāha--aśarīramiti /",
  "GSP33brssgo1u:2096": "vāvetyavadhāraṇe /",
  "GSP33brssgo1u:2097": "tattvato videhaṃ santamātmānaṃ vaiṣayike sukhaduḥkhe naiva spṛśata ityarthaḥ /",
  "GSP33brssgo1u:2098": "mokṣaścedupāsanārūpadharmaphalaṃ, tadeva priyamastīti tanniṣedhāyoga ityāha-dharmakāryatve hīti /",
  "GSP33brssgo1u:2099": "nanu priyaṃ nāma vaiṣayikaṃ sukhaṃ tanniṣidhyate,",
  "GSP33brssgo1u:2100": "mokṣastudharmaphalameva,",
  "GSP33brssgo1u:2101": "karmaṇāṃ vicitradānasāmarthyāditi śaṅkate--aśarīratvameveti /",
  "GSP33brssgo1u:2102": "ātmano dehāsaṅgitvamaśarīratvaṃ, tasyānāditvānna karmasādhyatetyāha--neti /",
  "GSP33brssgo1u:2103": "aśarīraṃ sthūladehaśūnyaṃ, deheṣvanekeṣu anityeṣu ekaṃ nityamavasthitaṃ, mahāntaṃ vyāpinam /",
  "GSP33brssgo1u:2104": "āpekṣikamahattvaṃ vārayati--vibhumiti /",
  "GSP33brssgo1u:2105": "tamātmānaṃ jñātvā dhīraḥ san śokopalakṣitaṃ saṃsāraṃ nānubhavatītyarthaḥ /",
  "GSP33brssgo1u:2106": "sūkṣmadehābhāve śrutimāha--aprāṇa iti /",
  "GSP33brssgo1u:2107": "prāṇamanasoḥ kriyājñānaśaktyorniṣedhāt,",
  "GSP33brssgo1u:2108": "tadadhīnānāṃ karmajñānendriyāṇāṃ niṣedho hi yataḥ,",
  "GSP33brssgo1u:2109": "ataḥ śuddha ityarthaḥ /",
  "GSP33brssgo1u:2110": "dehadvayābhāve śrutiḥ--'asaṅgo hi'iti /",
  "GSP33brssgo1u:2111": "nirdehātmasvarūpamokṣasyānādibhāvatve siddhe phalitamāha--ata eveti /",
  "GSP33brssgo1u:2112": "nityatve 'pi pariṇāmitayā dharmakāryatvaṃ mokṣasyetyāśaṅkya nityaṃ dvedhā vibhajate--tatra kiñciditi /",
  "GSP33brssgo1u:2113": "nityavastumadhya ityarthaḥ /",
  "GSP33brssgo1u:2114": "pariṇāmi ca tannityaṃ ceti pariṇāminityam /",
  "GSP33brssgo1u:2115": "ātmā tu kūṭasthanitya iti na karmasādhya ityāha--idaṃ tviti /",
  "GSP33brssgo1u:2116": "pariṇāmino nityatvaṃ pratyabhijñākalpitaṃ mithyaiva /",
  "GSP33brssgo1u:2117": "kūṭasthasya tu nāśakābhāvānnityatvaṃ pāramārthikam /",
  "GSP33brssgo1u:2118": "kūṭasthatvasidhyarthaṃ parispandābhāvamāha--vyomavaditi /",
  "GSP33brssgo1u:2119": "pariṇāmābhāvamāha--sarvavikriyārahitamiti /",
  "GSP33brssgo1u:2120": "phalānapekṣitvānna phalārthāpi kriyetyāha--nityatṛptamiti /",
  "GSP33brssgo1u:2121": "tṛptiranapekṣatvaṃ, viśokaṃ sukhaṃ vā /",
  "GSP33brssgo1u:2122": "niravayavatvānna kriyā /",
  "GSP33brssgo1u:2123": "tasya bhānārthamapi na kriyā, svayañjyotiṣṭvāt /",
  "GSP33brssgo1u:2124": "ataḥ kūṭasthatvānna karmasādhyo mokṣa ityuktam /",
  "GSP33brssgo1u:2125": "karmatatkāryāsaṅgitvācca tathetyāha--yatreti /",
  "GSP33brssgo1u:2126": "kālānavacchinnatvāccetyāha--kāleti /",
  "GSP33brssgo1u:2127": "kālatrayaṃ ca nopāvartata iti yogyatayā saṃbandhanīyam /",
  "GSP33brssgo1u:2128": "dharmādyanavacchede mānamāha--anyatreti /",
  "GSP33brssgo1u:2129": "anyadityarthaḥ /",
  "GSP33brssgo1u:2130": "kṛtātkāryāt,",
  "GSP33brssgo1u:2131": "akṛtācca kāraṇāt,",
  "GSP33brssgo1u:2132": "bhūtādbhavyācca,",
  "GSP33brssgo1u:2133": "cakārādvartamānācca anyadyatpaśyasi tadvadetyarthaḥ /",
  "GSP33brssgo1u:2134": "nanu uktāḥ śrutayo brahmaṇaḥ kūṭasthāsaṅgitvaṃ vadantu,",
  "GSP33brssgo1u:2135": "mokṣasya niyogaphalatvaṃ kiṃ na syāditi, tatrāha--ata iti /",
  "GSP33brssgo1u:2136": "tatkaivalyaṃ brahmaiva /",
  "GSP33brssgo1u:2137": "karmaphalavilakṣaṇatvādityarthaḥ /",
  "GSP33brssgo1u:2138": "brahmābhedānmokṣasya kūṭasthātvaṃ dharmādyasaṅgitvaṃ ceti bhāvaḥ /",
  "GSP33brssgo1u:2139": "yadvā tajjijñāsyaṃ tadbrahma ataḥ pṛthagjijñāsyatvāddharmādyaspṛṣṭamityarthaḥ /",
  "GSP33brssgo1u:2140": "ataḥ śabdābhāvapāṭhe 'pyayamevārthaḥ /",
  "GSP33brssgo1u:2141": "brahmaṇo vidhisparśo śāstrapṛthaktvaṃ na syāt, kāryavilakṣaṇānadhigataviṣayalābhāt /",
  "GSP33brssgo1u:2142": "nahi brahmātmaikyaṃ bhedapramāṇe jāgrati vidhiparavākyāllabdhuṃ śakyam /",
  "GSP33brssgo1u:2143": "na vā tadvinā vidheranupapattiḥ /",
  "GSP33brssgo1u:2144": "yoṣidagnyaikyopāstividhidarśanāditi bhāvaḥ /",
  "GSP33brssgo1u:2145": "athavā mokṣasya niyogāsādhyatve phalitaṃ sūtrārthamāha--ata iti /",
  "GSP33brssgo1u:2146": "yadatra jijñāsyaṃ brahma tatsvatantrameva vedāntairupadiśyate /",
  "GSP33brssgo1u:2147": "samanvayādityarthaḥ /",
  "GSP33brssgo1u:2148": "vivakṣe daṇḍaṃ pātayati--tadyadīti /",
  "GSP33brssgo1u:2149": "tatraivaṃ satīti /",
  "GSP33brssgo1u:2150": "mokṣe sādhyatvenānitye satītyarthaḥ /",
  "GSP33brssgo1u:2151": "ata iti /",
  "GSP33brssgo1u:2152": "mukterniyogāsādhyatvena niyojyālābhāt /",
  "GSP33brssgo1u:2153": "kartavyaniyogābhāvādityarthaḥ /",
  "GSP33brssgo1u:2154": "pradīpāttamonivṛttivajjñānādajñānanivṛttirūpamokṣasya dṛṣṭaphalatvācca na niyogasādhyatvamityāha--apiceti /",
  "GSP33brssgo1u:2155": "yo brahmāhamiti veda sa brahmaiva bhavati /",
  "GSP33brssgo1u:2156": "paraṃ kāraṇamavaraṃ kāryaṃ tadrūpe tadadhiṣṭhāne tasmindṛṣṭe sati asya draṣṭuranārabdhabhalāni karmāṇi naśyanti /",
  "GSP33brssgo1u:2157": "brahmaṇaḥ svarūpamānandaṃ vidvān nirbhayo bhavati, dvitīyābhāvāt /",
  "GSP33brssgo1u:2158": "abhayaṃ brahma prāpto 'si,",
  "GSP33brssgo1u:2159": "ajñānahānāt tajjīvākhyaṃ brahma gurūpadeśādātmānameva ahaṃ brahmāsmītyavet viditavat /",
  "GSP33brssgo1u:2160": "tasmādvedanāttadbrahma pūrṇamabhavat /",
  "GSP33brssgo1u:2161": "paricchedabhrāntihānādekatvam,",
  "GSP33brssgo1u:2162": "ahaṃ brahma ityanubhavatastatrānubhavakāle mohaśokau na sati śrutīnāmarthaḥ /",
  "GSP33brssgo1u:2163": "tāsāṃ tātparyamāha--brahmeti /",
  "GSP33brssgo1u:2164": "vidyātatphalayormadhya ityarthaḥ /",
  "GSP33brssgo1u:2165": "mokṣasya vidhiphalatve svargādivatkālāntarabhāvitvaṃ syāt, tathā ca śrutibādha iti bhāvaḥ /",
  "GSP33brssgo1u:2166": "itaścamokṣo vaidho netyāha--tatheti /",
  "GSP33brssgo1u:2167_0": "tadbrahmaitatpratyagasmīti paśyan tasmājjñānāt vāmadevo munīndraḥ śuddhaṃ brahma",
  "GSP33brssgo1u:2167_1": "pratipede ha tatra jñāne tiṣṭhan dṛṣṭavānātmamantrān svasya sarvātmatvaprakāśakān",
  "GSP33brssgo1u:2167_2": "'ahaṃ manuḥ'ityādīndadarśetyarthaḥ /",
  "GSP33brssgo1u:2168": "yadyapi sthitirgānakriyāya lakṣaṇaṃ,",
  "GSP33brssgo1u:2169_0": "brahmadarśanaṃ tu brahmapratipattikriyāyā heturiti vaiṣamyamasti tathāpi 'lakṣaṇahetvoḥ",
  "GSP33brssgo1u:2169_1": "kriyāyāḥ'iti sūtreṇa kriyāṃ prati lakṣaṇahetvorarthayorvartamānāddhātoḥ parasya laṭaḥ",
  "GSP33brssgo1u:2169_2": "śatṛśānacāvādeśau bhavata iti vihitaśatṛpratyayasāmarthyāt tiṣṭhangāyati ityukte",
  "GSP33brssgo1u:2169_3": "tatkartṛkaṃ kāryāntaraṃ madhye nabhātītyetāvatā paśyan pratipede ityasya dṛṣṭāntamāha--yatheti /",
  "GSP33brssgo1u:2170": "kiṃ ca jñānādajñānanivṛttiḥ śrūyate /",
  "GSP33brssgo1u:2171": "jñānasya vidheyatve karmatvādavidyānivartakatvaṃ na yuktaṃ,",
  "GSP33brssgo1u:2172": "ato bodhakā eva vedāntā na vidhāyakā ityāha--tvaṃ hīti /",
  "GSP33brssgo1u:2173": "bhāradvājādayaḥ ṣaḍ ṛṣayaḥ pippalādaṃ guruṃ pādayoḥ praṇamya ūcire--tvaṃ khalvasmākaṃ pitā /",
  "GSP33brssgo1u:2174": "yastvamavidyāmahodadheḥ paraṃ punarāvṛttiśūnyaṃ pāraṃ brahma vidyāplavenāsmāṃstārayasi prāpayasi /",
  "GSP33brssgo1u:2175": "jñānenājñānaṃ nāśayasīti yavat /",
  "GSP33brssgo1u:2176": "praśnavākyamuktvā chāndogyamāha--śrutamiti /",
  "GSP33brssgo1u:2177": "atra 'tārayatu'ityantamupakramasthaṃ, śeṣamupasaṃhārasthamiti bhedaḥ /",
  "GSP33brssgo1u:2178": "ātmavicchokaṃ taratīti bhagavattulyebhyo mayā śrutameva hi na dṛṣṭaṃ,",
  "GSP33brssgo1u:2179": "so 'hamajñatvāt he bhagavaḥ,",
  "GSP33brssgo1u:2180": "śocāmi,",
  "GSP33brssgo1u:2181_0": "taṃ śocantaṃ māṃ bhagavāneva jñānaplavena śokasāgarasya paraṃ pāraṃ prāpayatviti",
  "GSP33brssgo1u:2181_1": "nāradenoktaḥ sanatkumārastasmai tapasā dagdhakilbiṣāyanāradāya tamasaḥ śokanidānājñānasya",
  "GSP33brssgo1u:2181_2": "jñānena nivṛttirūpaṃ pāraṃ brahma darśitavānityarthaḥ /",
  "GSP33brssgo1u:2182": "'etadyo veda--so 'vidyāgranthiṃ vikirati'iti vākyamādiśabdārthaḥ /",
  "GSP33brssgo1u:2183": "evaṃ śrutestatvapramā muktiheturna karmetyuktam /",
  "GSP33brssgo1u:2184": "tatrākṣapādagautamamunisaṃmatimāha--tathā ceti /",
  "GSP33brssgo1u:2185": "gauro 'hamiti mithyājñānasyāpāye rāgadveṣamohādidoṣāṇāṃ nāśaḥ,",
  "GSP33brssgo1u:2186": "doṣāpāyāddharmādharmasvarūpapravṛtterapāyaḥ,",
  "GSP33brssgo1u:2187": "pravṛtyapāyātpunardehaprāptirūpajanmāpāyaḥ,",
  "GSP33brssgo1u:2188": "evaṃ pāṭhakrameṇottarottarasya hetunāśānnāśe sati tasya pravṛttirūpahetoranantarasya kāryasya janmano 'pāyāduḥkhadhvaṃsarūpo 'ravargo bhavatītyarthaḥ /",
  "GSP33brssgo1u:2189_0": "nanu pūrvasūtre 'tatvajñānānniḥśreyasādhigamaḥ'ityukte satītarapadārthabhinnātmatattvajñānaṃ",
  "GSP33brssgo1u:2189_1": "kathaṃ mokṣaṃ sādhayatītyākāṅkṣāyāṃ mithyājñānanivṛttidvāreṇeti vaktumidaṃ sūtraṃ pravṛttam /",
  "GSP33brssgo1u:2190": "tathācca bhinnātmajñānānmuktiṃ vadatsūtraṃ saṃmataṃ cet paramatānujñā syādityata āha--mithyeti /",
  "GSP33brssgo1u:2191_0": "tattvajñānānmuktirityaṃśe saṃmatiruktā bhedajñānaṃ tu 'yatra hi dvaitamivabhavati'iti",
  "GSP33brssgo1u:2191_1": "śrutyā bhrāntitvāt 'mṛtyoḥ sa mṛtyumāpnoti ya iha nāneva paśyati'iti śrutyā anarthahetutvācca",
  "GSP33brssgo1u:2191_2": "na muktiheturiti bhāvaḥ /",
  "GSP33brssgo1u:2192": "nanu brahmātmaikatvavijñānamapi bhedajñānavanna pramā,",
  "GSP33brssgo1u:2193": "saṃpadādirūpatvena bhrāntitvādityata āha-na cedamityādinā /",
  "GSP33brssgo1u:2194": "alpālambanatiraskāreṇotkṛṣṭavastvabhedadhyānaṃ saṃpat, yathā manaḥsvavṛttyānantyādanantaṃ,",
  "GSP33brssgo1u:2195": "tata utkṛṣṭā viśvedevā apyanantā ityanantatvasāmyāt viśvedevā eva mana iti sampattayānantaphalaprāptirbhavati tathā cetanatvasāmyājjīve brahmābhedaḥ saṃpaditi na cetyarthaḥ /",
  "GSP33brssgo1u:2196": "ālambanasya prādhānyena dhyānaṃ pratīkopāstiradhyāsaḥ /",
  "GSP33brssgo1u:2197": "yathā brahmadṛṣṭyā manasa ādityasya vā /",
  "GSP33brssgo1u:2198": "tathā ahaṃ brahmeti jñānamadhyāso netyāha -na ceti /",
  "GSP33brssgo1u:2199": "ādeśa upadeśaḥ /",
  "GSP33brssgo1u:2200": "kriyāviśeṣo viśiṣṭakriyā tathā yogo nimittaṃ yasya dhyānasya tattathā /",
  "GSP33brssgo1u:2201": "yathā pralayakāle vāyuragnyādīnsaṃvṛṇoti saṃharatīti saṃvargaḥ,",
  "GSP33brssgo1u:2202": "svāpakāle prāṇo vāgādīnsaṃharatīti saṃhārakriyāyogātsaṃvarga iti dhyānaṃ chāndogye vihitaṃ,",
  "GSP33brssgo1u:2203": "tathā vṛddhikriyāyogājjīvo brahmeti jñānamiti netyāha-nāpīti /",
  "GSP33brssgo1u:2204": "yathā patnyavekṣitamājyaṃ bhavati iti upāṃśuyājādyaṅgasyājyasya saṃskārakamavekṣaṇaṃ vihitaṃ tathā karmaṇi kartṛtvenāṅgasyātmanaḥ saṃskārārthaṃ brahmajñānaṃ netyāha-nāpyājyeti /",
  "GSP33brssgo1u:2205": "pratijñācatuṣṭaye hetumāha-saṃpadādīti /",
  "GSP33brssgo1u:2206": "upakramādiliṅgairbrahmātmaikatvavastuni pramitiheturyaḥ samānādhikaraṇavākyānāṃ padaniṣṭhaḥ samanvayastātparyaṃ niścitaṃ tatpīḍyeta /",
  "GSP33brssgo1u:2207": "kiṃ ca ekatvajñānādājñānikahṛdayasyāntaḥkaraṇasya yo rāgādigranthiścinmayastādātmyarūpāhaṅkāragranthirvā naśyatītyajñānanivṛttiphalavākyabādhaḥ syāt,",
  "GSP33brssgo1u:2208": "sampadādijñānasyāpramatvenājñānānivartakatvāt /",
  "GSP33brssgo1u:2209": "kiñca jīvasya brahmatvasaṃpadā kathaṃ tadbhāvaḥ /",
  "GSP33brssgo1u:2210": "pūrvarūpe sthite naṣṭe vānyasyānyātmatāyogāt /",
  "GSP33brssgo1u:2211": "tasmānna saṃpadādirūpamityarthaḥ /",
  "GSP33brssgo1u:2212": "saṃpadādirūpatvābhāve phalitamāha-ata iti /",
  "GSP33brssgo1u:2213": "pramātvānna kṛtisādhyā kiṃ tarhi nityaiva /",
  "GSP33brssgo1u:2214": "na pramāṇasādhyetyarthaḥ /",
  "GSP33brssgo1u:2215": "uktarītyā siddhabrahmarūpamokṣasya kāryasādhyatvaṃ tajjñānasya niyogaviṣayatvaṃ ca kalpayitumaśakyaṃ kṛtyasādhyatvādityāha-evaṃbhūtasyeti /",
  "GSP33brssgo1u:2216": "nanu brahma kāryāṅgaṃ,",
  "GSP33brssgo1u:2217": "kārakatvāt patnyavekṣaṇakarmakārakājyavaditi cet,",
  "GSP33brssgo1u:2218": "kiṃ jñāne brahmaṇaḥ karmakārakatvaṃ utopāsanāyām /",
  "GSP33brssgo1u:2219": "nādya ityāha-na ceti /",
  "GSP33brssgo1u:2220": "śābdajñānaṃ vidikriyāśabdārthaḥ-viditaṃ kāryaṃ aviditaṃ kāraṇaṃ tasmādadhi anyadityarthaḥ /",
  "GSP33brssgo1u:2221": "yenātmanā idaṃ sarvaṃ dṛśyaṃ loko jānāti taṃ kena karaṇena jānīyāt /",
  "GSP33brssgo1u:2222": "tasmādaviṣaya ātmetyarthaḥ /",
  "GSP33brssgo1u:2223": "na dvitīya ityāha-tatheti /",
  "GSP33brssgo1u:2224": "'yanmanasā na manute'iti śrutyā loko manasā yadbrahma na jānātītyaviṣayatvamuktvā tadevāvedyaṃ brahma tvaṃ viddhi /",
  "GSP33brssgo1u:2225": "tattūpādhiviśiṣṭaṃ devatādikamityupāsate janā nedaṃ brahmetyarthaḥ /",
  "GSP33brssgo1u:2226": "brahmaṇaḥ śābdabodhāviṣayatve pratijñāhāniriti śaṅkate-aviṣayatva iti /",
  "GSP33brssgo1u:2227": "vedāntajanyavṛttikṛtāvidyānivṛttiphalaśālitayā śāstrapramāṇakatvaṃ vṛttiviṣayatve 'pi svaprakāśabrahmaṇo vṛttyabhivyaktasphuraṇāviṣayatvādaprameyatvamiti pariharati-neti /",
  "GSP33brssgo1u:2228": "paratvāt phalatvādityarthaḥ /",
  "GSP33brssgo1u:2229": "nivṛttirūpabrahmatātparyāditi vārthaḥ /",
  "GSP33brssgo1u:2230": "uktaṃ vivṛṇoti-nahīti /",
  "GSP33brssgo1u:2231": "cidviṣayatvamidantvam /",
  "GSP33brssgo1u:2232": "aviṣayatā anidantayā /",
  "GSP33brssgo1u:2233": "adṛśyatve śrutimāha-tathāceti /",
  "GSP33brssgo1u:2234": "yasya brahmāmataṃ caitanyaviṣaya iti niścayastena samyagavagatam /",
  "GSP33brssgo1u:2235": "yasya tvajñasya brahma caitanyaviṣaya iti mataṃ sa na veda /",
  "GSP33brssgo1u:2236": "uktameva dārḍhyārthamanuvadati-avijñātamiti /",
  "GSP33brssgo1u:2237": "aviṣayatayā brahma vijānatāmavijñātamadṛśyamiti pakṣaḥ /",
  "GSP33brssgo1u:2238": "ajñānāṃ tu brahma vijñātaṃ dṛśyamiti pakṣa ityarthaḥ /",
  "GSP33brssgo1u:2239": "dṛṣṭerdraṣṭāraṃ cākṣuṣamanovṛtteḥ sākṣiṇaṃ,",
  "GSP33brssgo1u:2240": "anayā dṛśyayā dṛṣṭyā na paśyervijñāterbuddhivṛtterniścayarūpāyāḥ sākṣiṇaṃ tathā na viṣayīkuryādityāha-neti /",
  "GSP33brssgo1u:2241": "nanvavidyādinivartakatvena śāstrasya prāmāṇye 'pi nivṛtterāgantukatvānmokṣasyanityatvaṃ syāditi netyāha-ata iti /",
  "GSP33brssgo1u:2242": "tattvajñānādityarthaḥ /",
  "GSP33brssgo1u:2243": "dhvaṃsasya nityatvādātmarūpatvācca nānityatvaprasaṅga ityarthaḥ /",
  "GSP33brssgo1u:2244": "utpattivikārāptisaṃskārarūpaṃ caturvidhameva kriyāphalaṃ tadbhinnatvānmokṣasya nopāsanāsādhyatvamityāha-yasya tu ityādinātasmājjñānamekaṃ muktvā ityantena /",
  "GSP33brssgo1u:2245": "tathā utpādyatvavat vikāryatve cāpekṣata iti yuktamityanvayaḥ /",
  "GSP33brssgo1u:2246": "dūṣayati-tayoriti /",
  "GSP33brssgo1u:2247": "sthitasyāvasthāntaraṃ vikāraḥ /",
  "GSP33brssgo1u:2248": "nanvanityatvanirāsāya kriyayā sthitasyaiva brahmaṇo grāmavadāptirastu, netyāha-naceti /",
  "GSP33brssgo1u:2249": "brahma jīvābhinnaṃ na vā /",
  "GSP33brssgo1u:2250": "ubhayathāpyāptatvānna kriyāpekṣetyāha-svātmetyādinā /",
  "GSP33brssgo1u:2251": "yathā vrīhīṇāṃ saṃskāryatvena prokṣaṇāpekṣā tathā mokṣasya netyāha-nāpītyādinā /",
  "GSP33brssgo1u:2252": "guṇādhānaṃ vrīhīṣu prokṣaṇādinā, kṣālanādinā vastrādau malāpanayaḥ /",
  "GSP33brssgo1u:2253": "śaṅkate-svātmadharma iti /",
  "GSP33brssgo1u:2254": "brahmātmasvarūpa eva mokṣo 'nādyavidyāmalākṛta upāsanayā male naṣṭe 'bhivyajyata ityatra dṛṣṭāntaḥ-yatheti /",
  "GSP33brssgo1u:2255": "saṃskāro malanāśaḥ /",
  "GSP33brssgo1u:2256": "kiyātmani malaḥ satyaḥ kalpito vā /",
  "GSP33brssgo1u:2257": "dvitīye jñānādeva tannāśo na kriyayā /",
  "GSP33brssgo1u:2258": "ādye kriyā kimātmaniṣṭā anyaniṣṭā vā /",
  "GSP33brssgo1u:2259": "nādya ityāha-na, kriyeti /",
  "GSP33brssgo1u:2260": "anupapattiṃ sphuṭayati-yaditi /",
  "GSP33brssgo1u:2261": "kriyā hi svāśraye saṃyogādivikāramakurvatī na jāyata ityarthaḥ /",
  "GSP33brssgo1u:2262": "tacca vākyabādhanam /",
  "GSP33brssgo1u:2263": "na dvitīya ityāha-anyeti /",
  "GSP33brssgo1u:2264": "aviṣayatvāt /",
  "GSP33brssgo1u:2265": "kriyāśrayadravyāsaṃyogitvāditi yāvat /",
  "GSP33brssgo1u:2266": "darpaṇaṃ tu sāvayavaṃ kriyāśrayeṣṭakācūrṇādidravyasaṃyogitvātsaṃskriyata iti bhāvaḥ /",
  "GSP33brssgo1u:2267": "anyakriyayānyo na saṃskriyata ityatra vyabhicāraṃ śaṅkate-nanviti /",
  "GSP33brssgo1u:2268": "ātmano mūlāvidyāpratibimbitatvena gṛhītasya naro 'hamiti bhrāntyā dehatādātmyamāpannasya kriyāśrayatvabhrāntyā saṃskāryatvabhramānna vyabhicāra ityāha-neti /",
  "GSP33brssgo1u:2269": "kaściditi /",
  "GSP33brssgo1u:2270": "aniścitabrahmasvarūpa ityarthaḥ /",
  "GSP33brssgo1u:2271": "yatrātmani viṣaye ārogyabuddhirutpadyate tasya dehasaṃhatasyaivārogyaphalamityanvayaḥ /",
  "GSP33brssgo1u:2272": "nanu dehābhinnasya kathaṃ saṃskāraḥ, tasyāmuṣmikaphalabhoktṛtvāyogādityata āha-teneti /",
  "GSP33brssgo1u:2273": "dehasaṃhatenaivāntaḥkaraṇapratibimbātmanā kartāhamiti bhāsamānena pratyayāḥ kāmādayo manastādātmyādasya santīti pratyayinā kriyāphalaṃ bhujyata ityarthaḥ /",
  "GSP33brssgo1u:2274": "manoviśiṣṭasyāmuṣmikabhoktuḥ saṃskāro yukta iti bhāvaḥ /",
  "GSP33brssgo1u:2275": "viśiṣṭasya bhoktṛtvaṃ na kevalasya sākṣiṇa ityatra mānamāha-tayoriti /",
  "GSP33brssgo1u:2276": "pramātṛsākṣiṇormadhye sattvasaṃsargamātreṇa kalpitakartṛtvādimān pramātā pippalaṃ karmaphalaṃ bhuṅkte,",
  "GSP33brssgo1u:2277": "sa eva śodhitatvenānyaḥ sākṣitayā prakāśata ityarthaḥ /",
  "GSP33brssgo1u:2278": "ātmā dehaḥ /",
  "GSP33brssgo1u:2279": "dehādiyuktaṃ pramātrātmānamityarthaḥ /",
  "GSP33brssgo1u:2280": "evaṃ sopādhikasya ciddhātormithyāsaṃskāryatvamuktvā nirupādhikasyāsaṃskāryatve mānamāha-eka iti /",
  "GSP33brssgo1u:2281": "sarvabhūteṣvadvitīya eko devaḥ svaprakāśaḥ /",
  "GSP33brssgo1u:2282": "tathāpi māyāvṛtatvānna prakāśata ityāha-gūḍha iti /",
  "GSP33brssgo1u:2283": "nanu jīvenāsaṃbandhādbhinnatvādvā devasyābhānaṃ na tu māyāgūhanāditi,",
  "GSP33brssgo1u:2284": "netyāha-sarvavyāpī sarvabhūtāntarātmeti /",
  "GSP33brssgo1u:2285": "devasya vibhutvātsarvaprāṇipratyaktvāccāvaraṇādevābhānamityarthaḥ /",
  "GSP33brssgo1u:2286": "pratyaktve kartṛtvaṃ syāditi cenna, karmādhyakṣaḥ /",
  "GSP33brssgo1u:2287": "kriyāsākṣītyarthaḥ /",
  "GSP33brssgo1u:2288": "tarhi sākṣyamastīti dvaitāpattiḥ /",
  "GSP33brssgo1u:2289": "na sarvabhūtānāmadhiṣṭhānaṃ bhūtvā sākṣī bhavati /",
  "GSP33brssgo1u:2290": "sākṣyamadhiṣṭhāne sākṣiṇi kalpitamiti bhāvaḥ /",
  "GSP33brssgo1u:2291": "sākṣiśabdārthamāha-cetā kevala iti /",
  "GSP33brssgo1u:2292": "boddhṛtve sati akartā sākṣīti lokaprasiddham /",
  "GSP33brssgo1u:2293": "cakāro doṣā bhāvasamuccayārthaḥ /",
  "GSP33brssgo1u:2294": "nirguṇatvānnirdeṣatvācca guṇo doṣanāśo vā saṃskāro notyarthaḥ /",
  "GSP33brssgo1u:2295": "'saḥ'ityupakramācchrukrādiśabdāḥ puṃstvena vācyāḥ /",
  "GSP33brssgo1u:2296": "sa eva ātmā pari sarvamagāt vyāptaḥ,",
  "GSP33brssgo1u:2297": "śukro dīptimān,",
  "GSP33brssgo1u:2298": "akāyo liṅgaśūnyaḥ,",
  "GSP33brssgo1u:2299": "avraṇo 'kṣataḥ,",
  "GSP33brssgo1u:2300": "asrāviraḥ śirāvidhuraḥ anaśvara iti vā /",
  "GSP33brssgo1u:2301": "ābhyāṃ padābhyāṃ sthūladehaśūnyatvamuktam /",
  "GSP33brssgo1u:2302": "śuddho rāgādimalaśūnyāḥ /",
  "GSP33brssgo1u:2303": "apāpaviddhaḥ puṇyapāpābhyāmasaṃspṛṣṭa ityarthaḥ /",
  "GSP33brssgo1u:2304": "ata iti /",
  "GSP33brssgo1u:2305": "utpattyāptivikārasaṃskārebhyo 'nyatpañcamaṃ kriyāphalaṃ nāsti,",
  "GSP33brssgo1u:2306": "yanmokṣasya kriyāsādhyatve dvāraṃ bhavedityarthaḥ /",
  "GSP33brssgo1u:2307": "nanu mokṣasyāsādhyatve śāstrārambho vṛthā /",
  "GSP33brssgo1u:2308": "na /",
  "GSP33brssgo1u:2309": "jñānārthatvādityāha-tasmāditi /",
  "GSP33brssgo1u:2310": "dvārābhāvādityarthaḥ /",
  "GSP33brssgo1u:2311": "vyāghātaṃ śaṅkate-nanviti /",
  "GSP33brssgo1u:2312": "tathā ca mokṣe kriyānupraveśo nāstīti vyāhṛtamiti bhāvaḥ /",
  "GSP33brssgo1u:2313": "mānasamapi jñānaṃ-na vidhiyogyā kriyā, vastutannatvāt,",
  "GSP33brssgo1u:2314": "kṛtyasādhyatvāccetyāha-neti /",
  "GSP33brssgo1u:2315": "vailakṣaṇyaṃ prapañcayati-kriyā hīti /",
  "GSP33brssgo1u:2316": "yatra viṣaye tadanapekṣayaiva yā codyate tatra sā hi kriyeti yojanā /",
  "GSP33brssgo1u:2317": "viṣayavastvanapekṣā, kṛtisādhyā ca kriyetyatra dṛṣṭāntamāha-yatheti /",
  "GSP33brssgo1u:2318": "gṛhītamadhvaryuṇeti śeṣaḥ /",
  "GSP33brssgo1u:2319": "vaṣaṭkariṣyanhotā,",
  "GSP33brssgo1u:2320": "sandhyāṃ devatāmiti caivamādhivākyeṣu yathā yādṛśī dhyānakriyā vastvānapekṣā,",
  "GSP33brssgo1u:2321": "puntantrā ca codyate tādṛśī kriyetyarthaḥ /",
  "GSP33brssgo1u:2322": "dhyānamapi mānasatvājjñānavanna kriyetyatra āha-dhyānamityādinā /",
  "GSP33brssgo1u:2323": "tathāpi kriyaiveti śeṣaḥ /",
  "GSP33brssgo1u:2324": "kṛtyasādhyatvamupādhiriti bhāvaḥ /",
  "GSP33brssgo1u:2325": "dhyānakriyamuktvā tato vailakṣaṇyaṃ jñānasya sphuṭayati-jñānaṃ tviti /",
  "GSP33brssgo1u:2326": "ataḥ pramātvānna codanātantraṃ na vidherviṣayaḥ /",
  "GSP33brssgo1u:2327": "puruṣaḥ kṛtidvārā tantraṃ heturyasya tatpuruṣatantraṃ,",
  "GSP33brssgo1u:2328": "tasmādvastvavyabhicārādapuntantratvācca dhyānājjñānasya mahānbheda ityarthaḥ /",
  "GSP33brssgo1u:2329": "bhedameva dṛṣṭāntāntareṇāha-yathā ceti /",
  "GSP33brssgo1u:2330": "abhedasattve 'pi vidhito dhyānaṃ kartuṃ śakyaṃ, na jñānamityarthaḥ /",
  "GSP33brssgo1u:2331": "nanu pratyakṣajñānasya viṣayajanyatayā tattantratve 'pi śābdabodhasya tadabhāvādvidheyakriyātvamiti netyāha-evaṃ sarveti /",
  "GSP33brssgo1u:2332": "śabdānumānādyartheṣvapi jñānamavidheyakriyātvena jñātavyam /",
  "GSP33brssgo1u:2333": "tatrāpi mānādeva jñānasya prāptervidhyayogādityarthaḥ /",
  "GSP33brssgo1u:2334": "tatraivaṃ sati /",
  "GSP33brssgo1u:2335": "loke jñānasyāvidheyatve satītyarthaḥ /",
  "GSP33brssgo1u:2336": "yathābhūtatvamabādhitatvam /",
  "GSP33brssgo1u:2337": "nanu 'ātmānaṃ paśyeta' 'brahma tvaṃ viddhi' 'ātmā draṣṭavyaḥ'iti vijñāne liṅloṭtavyapratyayā vidhāyatāḥ śrūyante,",
  "GSP33brssgo1u:2338": "ato jñānaṃ vidheyamityata āha-tadviṣaya iti /",
  "GSP33brssgo1u:2339": "tasmin jñānarūpaviṣaye vidhayaḥ puruṣaṃ pravartayitumaśaktā bhavanti /",
  "GSP33brssgo1u:2340": "aniyojyaṃ kṛtyasādhyaṃ niyojyaśūnyaṃ vā jñānaṃ tadviṣayakatvādityarthaḥ /",
  "GSP33brssgo1u:2341": "mamāyaṃ niyoga iti boddhā niyojyo viṣayaśca vidhernāstīti bhāvaḥ /",
  "GSP33brssgo1u:2342": "tarhi jñeyaṃ brahma vidhīyatāṃ, netyāha-aheyeti /",
  "GSP33brssgo1u:2343": "vastusvarūpo viṣayastattvāt /",
  "GSP33brssgo1u:2344": "brahmaṇo niratiśayasyādhyatvānna vidheyatvamityarthaḥ /",
  "GSP33brssgo1u:2345": "udāsīnavastuviṣayakatvācca jñānaṃ na vidheyaṃ, pravṛtyādiphalābhāvādityarthaḥ /",
  "GSP33brssgo1u:2346": "vidhipadānāṃ gatiṃ pṛcchati--kimarthānīti /",
  "GSP33brssgo1u:2347": "vidhicchāyāni prasiddhayāgādividhitulyānītyarthaḥ /",
  "GSP33brssgo1u:2348": "vidhipratyayairātmajñānaṃ paramapuruṣārthasādhanamiti stūyate /",
  "GSP33brssgo1u:2349": "stutyā ātyantikeṣṭahetutvabhrāntyā yā viṣayeṣu pravṛttirātmaśravaṇādipratibandhikā tannivṛttiphalāni vidhipadānītyāha--svābhāviketi /",
  "GSP33brssgo1u:2350": "vivṛṇoti--yo hītyādinā /",
  "GSP33brssgo1u:2351": "tatraviṣayeṣu /",
  "GSP33brssgo1u:2352": "saṃghātasya yā pravṛttiḥ tadgocarācchabdāderityarthaḥ /",
  "GSP33brssgo1u:2353": "srotaścittavṛttipravāhaḥ /",
  "GSP33brssgo1u:2354": "pravṛttayanti jñānasādhanaśravaṇādāviti śeṣaḥ /",
  "GSP33brssgo1u:2355": "śravaṇasvarūpamāha--tasyeti /",
  "GSP33brssgo1u:2356": "anveṣaṇaṃ jñānam /",
  "GSP33brssgo1u:2357": "yadidaṃ jagattatsarvamātmaivetyanātmabodhenātmā bodhyate /",
  "GSP33brssgo1u:2358": "advitīyādṛśyātmabodhe vidhistapasvī dvaitavanopajīvanaḥ kva stāsyatīti bhāvaḥ /",
  "GSP33brssgo1u:2359": "ātmajñāninaḥ kartavyābhāve mānamāha--tathā ceti /",
  "GSP33brssgo1u:2360": "ayaṃ svayaṃ paramānandaḥ paramātmāhamasmi iti yadi kaścitpuruṣa ātmānaṃ jānīyāttadā kiṃ phalamicchan,",
  "GSP33brssgo1u:2361": "kasya vā bhoktuḥ pritaye,",
  "GSP33brssgo1u:2362": "śarīraṃ tapyamānamanusaṃjvaret tapyeta /",
  "GSP33brssgo1u:2363": "bhaktṛbhogyadvaitābhāvātkṛtakṛtya ātmavidityabhiprāyaḥ /",
  "GSP33brssgo1u:2364": "jñānadaurlabhyārthaścecchabdaḥ /",
  "GSP33brssgo1u:2365": "etadguhyatamaṃ tattvam /",
  "GSP33brssgo1u:2366": "vṛttikāramatanirāsamupasaṃharati--tasmāditi /",
  "GSP33brssgo1u:2367": "prābhākaroktamupanyasyat i--yadapi keciditi /",
  "GSP33brssgo1u:2368": "kartātmā lokasiddhatvānna vedāntārthaḥ /",
  "GSP33brssgo1u:2369": "tadanyadbrahma nāstyeva, vedasya kāryaparatvena manābhavādityarthaḥ /",
  "GSP33brssgo1u:2370": "mānābhāve 'siddha ityāha--tanneti /",
  "GSP33brssgo1u:2371": "ajñātasya phalasvarūpasyātmana upaniṣadekavedyasyākāryaśeṣatvāt kṛtsnavedasya kāryaparatvamaprasiddham /",
  "GSP33brssgo1u:2372_0": "na ca pravṛttinivṛttiliṅgābhyāṃ śrotustadhetuṃ kāryabodhamanumāya vaktṛvākyasya kāryaparatvaṃ",
  "GSP33brssgo1u:2372_1": "niścitya vākyasthapadānāṃ kāryānvite śaktigrahānna siddhasyāpadārthasya vākyārthatvamiti vācyam,",
  "GSP33brssgo1u:2373": "putraste jāta iti vākyaśrotuḥ piturharṣaliṅgeneṣṭaṃ putrajanmānumāya putrādipadānāṃ siddhe saṃgatigrahāt,",
  "GSP33brssgo1u:2374": "kāryānvitāpekṣayānvitārthe śaktirityaṅgīkāre lāghavāt,",
  "GSP33brssgo1u:2375": "siddhasyāpi vākyārthatvādityalam /",
  "GSP33brssgo1u:2376": "kiñca brahmaṇo nāstītvādeva kṛtsnavedasya kāryaparatvaṃ uta vedānteṣu tasyābhānāt,",
  "GSP33brssgo1u:2377": "atha vā kāryaśeṣatvāt,",
  "GSP33brssgo1u:2378": "kiṃ vā lokasiddhatvādāhosvit mānāntaravirodhāt /",
  "GSP33brssgo1u:2379": "tatrādyaṃ pakṣatrayaṃ nirācaṣṭe--yo 'sāviti /",
  "GSP33brssgo1u:2380": "ananyaśeṣatvārthaṃ 'asaṃsārī'ityādi viśeṣaṇam /",
  "GSP33brssgo1u:2381": "nāstītvābhāve hetuṃ vedāntamānasiddhatvamuktvā hetvantaramātmatvamāha--sa eṣa iti /",
  "GSP33brssgo1u:2382": "itiridamarthe /",
  "GSP33brssgo1u:2383": "idaṃ na idaṃ na iti sarvadṛśyaniṣedhena ya ātmā upadiṣṭaḥ sa eṣa ityarthaḥ /",
  "GSP33brssgo1u:2384": "caturthaṃ śaṅkate--nanvātmāhamiti /",
  "GSP33brssgo1u:2385": "ātmano 'haṅkārādisākṣitvenāhandhīviṣayatvasya nirastatvānna lokasiddhatetyāha--neti /",
  "GSP33brssgo1u:2386": "yaṃ tīrthakārā api na jānanti tasyālaikikatvaṃ kimu vācyamityāha--nahīti /",
  "GSP33brssgo1u:2387": "samastāratamyavarjitaḥ /",
  "GSP33brssgo1u:2388": "tattanmate ātmānadhigatidyotakāni viśeṣaṇāni /",
  "GSP33brssgo1u:2389": "pañcamaṃ nirasyati--ata iti /",
  "GSP33brssgo1u:2390": "kenacidvādinā pramāṇena yuktyā vetyarthaḥ /",
  "GSP33brssgo1u:2391": "agamyātvānna mānāntaravirodha iti bhāvaḥ /",
  "GSP33brssgo1u:2392": "sākṣīkarmāṅgaṃ cotanatvāt, kartṛvaditi, tatrāha--vidhīti /",
  "GSP33brssgo1u:2393": "ajñātasākṣiṇo 'nupayogājjñātasya vyāghātakatvānna karmaśeṣatvamityarthaḥ /",
  "GSP33brssgo1u:2394": "sākṣiṇaḥ sarvaśeṣitvādaheyānudeyatvācca na karmaśeṣatvamityāha--ātmatvāditi /",
  "GSP33brssgo1u:2395": "anityatvenātmano heyatvamāśaṅkyāha--sarvaṃ hīti /",
  "GSP33brssgo1u:2396": "pariṇāmitvena heyatāṃ nirācaṣṭe--vikrīyeti /",
  "GSP33brssgo1u:2397": "upādeyatvaṃ nirācaṣṭe---ata eveti /",
  "GSP33brssgo1u:2398": "nirvikāritvādityarthaḥ /",
  "GSP33brssgo1u:2399": "upādeyatvaṃ hi sādhyasya na tvātmanaḥ /",
  "GSP33brssgo1u:2400": "nityasiddhatvādityarthaḥ /",
  "GSP33brssgo1u:2401": "paraprāptyarthaṃ ātmā heyā ityata āha-tasmāt, puruṣānna paraṃ kiñciditi /",
  "GSP33brssgo1u:2402": "kāṣṭhā sarvasyāvadhiḥ /",
  "GSP33brssgo1u:2403": "evamātmano 'nanyaśeṣatvāt, abādhyatvāt, apūrvatvāt, vedānteṣu sphuṭabhānācca /",
  "GSP33brssgo1u:2404": "vedāntaikavedyatvamuktam /",
  "GSP33brssgo1u:2405": "tatra śrutimāha--taṃ tveti /",
  "GSP33brssgo1u:2406": "taṃ sakāraṇasūtrasyādhiṣṭhānaṃ puruṣaṃ pūrṇaṃ he śākalya, tvā tvāṃ pṛcchāmītyarthaḥ /",
  "GSP33brssgo1u:2407": "ata iti /",
  "GSP33brssgo1u:2408": "uktaliṅgaiḥ śrutyā ca vedāntānāmātmavastuparatvaniścayādityarthaḥ /",
  "GSP33brssgo1u:2409": "pūrvoktamanuvadati--yadapīti /",
  "GSP33brssgo1u:2410": "vedasya nairarthakye śaṅkite tasyārthavattāparamidaṃ bhāṣyam--dṛṣṭo hīti /",
  "GSP33brssgo1u:2411": "tatra 'phalavadarthāvabodhanam'iti vaktavye dharmavicāraprakramāt 'karmāvabodhanaṃ'ityuktaṃ naitāvatā vedāntānāṃ brahmaparatvanirāsaḥ /",
  "GSP33brssgo1u:2412": "ata eva 'anupalabdher'the tatpramāṇam'iti sūtrakāro dharmasya phalavadajñātatvenaiva vedārthatāṃ darśayati taccāvaśiṣṭaṃ brahmaṇa iti na vṛddhavākyairvirodha ityāha-taddharmeti /",
  "GSP33brssgo1u:2413": "niṣedhaśāstrasyāpi nivṛttikāryaparatvamasti,",
  "GSP33brssgo1u:2414": "tatsūtrabhāṣyavākyajātaṃ karmakāṇḍasya kāryaparatvābhiprāyamityarthaḥ /",
  "GSP33brssgo1u:2415": "vastutastu liṅarthe karmakāṇḍasya tātparyaṃ,",
  "GSP33brssgo1u:2416": "liṅarthaśca,",
  "GSP33brssgo1u:2417_0": "loke pravartakajñānagocaratvena kḷptaṃ yāgādikriyāgatamiṣṭasādhanatvameva na kriyāto",
  "GSP33brssgo1u:2417_1": "'tiriktaṃ kāryaṃ tasya kūrmalomavadaprasiddhatvāditi tasyāpi parābhimatakāryavilakṣaṇe",
  "GSP33brssgo1u:2417_2": "siddhe prāmāṇyaṃ kimuda jñānakāṇḍasyeti mantavyam /",
  "GSP33brssgo1u:2418": "kiṃ ca vedāntāḥ siddhavastuparāḥ,phalavadbhūtaśabdatvāt, dadhyādi śabdavadityāha--api ceti /",
  "GSP33brssgo1u:2419": "kimakrīyārthakaśabdānāmānarthakyamabhidheyābhāvaḥ,",
  "GSP33brssgo1u:2420": "phalābhāvo vā /",
  "GSP33brssgo1u:2421": "ādya āha--āmnāyasyeti /",
  "GSP33brssgo1u:2422": "iti nyāyena etadabhidheyarāhityaṃ niyamenāṅgīkurvatāṃ 'somena yajeta' 'dadhnā juhoti'ityādi vākyeṣu dadhisomādiśabdānāmarthaśūnyatvaṃ syādityarthaḥ /",
  "GSP33brssgo1u:2423": "nanu kenoktamabhidheyarāhityamityāśaṅkyāha--pravṛttīti /",
  "GSP33brssgo1u:2424": "kāryātirekeṇa bhavyārthatvena kāryaśeṣatvena dadhyādiśabdo bhūtaṃ vakti cet,",
  "GSP33brssgo1u:2425": "tarhi satyādiśadabdaḥ kūṭasthaṃ na vaktītyatra ko hetuḥ,",
  "GSP33brssgo1u:2426": "kiṃ kūṭasthasyākriyatvādutākriyāśeṣatvādveti praśnaḥ /",
  "GSP33brssgo1u:2427": "nanu dadhyādeḥ kāryānvayitvena kāryatvādupadeśaḥ,",
  "GSP33brssgo1u:2428": "na kūṭasthasyākāryatvādityādyamāśaṅkya nirasyati--nahīti /",
  "GSP33brssgo1u:2429": "dadhyādeḥ kāryatve kāryaśeṣatvahāniḥ /",
  "GSP33brssgo1u:2430": "ato bhūtasya kāryādbhinnasya dadhyādeḥ śabdārthatvaṃ labdhamiti bhāvaḥ /",
  "GSP33brssgo1u:2431": "dvitīyaṃśaṅkate--akriyātve 'pīti /",
  "GSP33brssgo1u:2432": "kāryaśeṣaparaḥ kūṭasthasya tvakāryaśeṣatvānnopadeśava iti bhāvaḥ /",
  "GSP33brssgo1u:2433": "bhūtasya kāryaśeṣatvaṃ śabdārthatvāya phalāya vā, nādya ityāha--naiṣa doṣa iti /",
  "GSP33brssgo1u:2434": "dadhyādeḥ kāryaśeṣatve satyapi śabdena vastumātramevopadiṣṭaṃ na kāryānvayī śabdārthaḥ /",
  "GSP33brssgo1u:2435": "anvitārthamātre śabdānāṃ śaktirityarthaḥ /",
  "GSP33brssgo1u:2436": "dvitīyamaṅgīkaroti--kriyārthatvaṃ tviti /",
  "GSP33brssgo1u:2437": "tasya bhūtaviśeṣasya dadhyādeḥ kriyāśeṣatvaṃ phalamuddiśyāṅgīkriyata ityarthaḥ /",
  "GSP33brssgo1u:2438": "natu brahmaṇa iti tuśabdārthaḥ /",
  "GSP33brssgo1u:2439": "nanu bhūtasya kāryaśeṣatvāṅgīkāre svātantryeṇa kathaṃ śabdārthateti, tatrāha--na ceti /",
  "GSP33brssgo1u:2440": "phalārthaṃ śeṣatvāṅgīkāramātreṇa śabdārthatvabhaṅge nāsti śeṣatvasya śabdārthatāyāmapraveśādityarthaḥ /",
  "GSP33brssgo1u:2441": "ānarthakyaṃ phalābhāva iti pakṣaṃ śaṅkate--yaditi /",
  "GSP33brssgo1u:2442": "yadyapi dadhyādi svato niṣphalamapi kriyādvārā saphalatvādupadiṣṭaṃ tathāpi kūṭasthabrahmavādinaḥ kriyādvārābhāvāt tena dṛṣṭāntena ki phalaṃ syādityarthaḥ /",
  "GSP33brssgo1u:2443": "bhūtasya sāphalye kriyaiva dvāramiti na niyamaḥ,",
  "GSP33brssgo1u:2444": "rajjvāḥjñānamātreṇa sāphalyadarśanādityāha--ucyata iti /",
  "GSP33brssgo1u:2445": "tathaiva /",
  "GSP33brssgo1u:2446": "dadhyādivadevetyarthaḥ /",
  "GSP33brssgo1u:2447": "dadhyādeḥ kriyādvārā sāphalyaṃ brahmaṇastu svata iti viśeṣe satyapi vedāntānāṃ saphalabhūtārthakatvamātreṇa dadhyādyupadeśasāmyamityanavadyam /",
  "GSP33brssgo1u:2448": "idāniṃ vedāntānāṃ niṣedhavākyavatsiddhārthaparatvamityāha--api ceti /",
  "GSP33brssgo1u:2449": "nañaḥ prakṛtyarthena saṃbandhāt hananābhāvo nañarthaḥ,",
  "GSP33brssgo1u:2450": "iṣṭasādhanatvaṃ tadipratyayārthaḥ,",
  "GSP33brssgo1u:2451": "iṣṭaścātra narakaduḥkhābhāvaḥ,",
  "GSP33brssgo1u:2452": "tatparipālako hananābhāvā iti niṣedhavākyārthaḥ /",
  "GSP33brssgo1u:2453": "hananābhāvo duḥkhābhāvaheturityuktāvarthāddhananasya duḥkhasādhanatvadhiyā puruṣo nivartate /",
  "GSP33brssgo1u:2454": "nātra niyogaḥ kaściditi, tasya kriyātatsādhanadadhyādiviṣayatvāt /",
  "GSP33brssgo1u:2455": "na ca hananābhāvarūpā nañvācyā nivṛttiḥ kriyā, abhāvatvāt /",
  "GSP33brssgo1u:2456": "nāpi kriyāsādhanam /",
  "GSP33brssgo1u:2457": "abhāvasya bhāvārthāhetutvādbhāvārthāsattvāccetyarthaḥ /",
  "GSP33brssgo1u:2458": "ato niṣedhaśāstrasya siddhārthe prāmāṇyamiti bhāvaḥ /",
  "GSP33brssgo1u:2459": "vipakṣe daṇḍamāha--akriyeti /",
  "GSP33brssgo1u:2460": "nanu svabhāvato rāgataḥ prāptena hantyarthenānurāgeṇa nañsaṃbandhena hetunā hananavirodhinī saṃkalpakrīyā bodhyate,",
  "GSP33brssgo1u:2461": "sā ca nañartharūpā tatraprāptatvādvidhīyate,",
  "GSP33brssgo1u:2462": "ahananaṃ kuryāditi /",
  "GSP33brssgo1u:2463": "tathā ca kāryārthakamidaṃ vākyamityāśaṅkya niṣedhati-na ceti /",
  "GSP33brssgo1u:2464": "audāsīnyaṃ puruṣasya svarūpaṃ tacca hananakriyānivṛttyupalakṣitaṃ nivṛttyaudāsīnyaṃ hananābhāva iti yāvat /",
  "GSP33brssgo1u:2465": "tadvyatirekeṇa nañaḥ kriyārthatvaṃ kalpayituṃ na ca śakyamiti yojanā /",
  "GSP33brssgo1u:2466": "mukhyārthasyābhāvasya nañarthatvasaṃbhave tadvirodhikriyālakṣaṇāyā anyāyyatvāt niṣedhavākyasyāpi kāryārthakatve vidhiniṣekabhedaviplavāpatteśceti bhāvaḥ /",
  "GSP33brssgo1u:2467": "nanu tadabhāvavattadanyatadviruddhayorapi nañaḥ śaktiḥ kiṃ na syāt,",
  "GSP33brssgo1u:2468": "abrāhmaṇaḥ adharma iti prayogadarśanāditi cenna,",
  "GSP33brssgo1u:2469": "anekārthatvasyānyāyyatvādityāha-nañaśceti /",
  "GSP33brssgo1u:2470": "gavādiśabdānāṃ tu agatyā nānārthakatvaṃ,",
  "GSP33brssgo1u:2471": "svargeṣuvāgvajrādīnāṃ śakyapaśusaṃbandhābhāvena lakṣaṇānavatārāt /",
  "GSP33brssgo1u:2472": "anyaviruddhayostu lakṣyatvaṃ yuktam, śakyasaṃbandhāt /",
  "GSP33brssgo1u:2473": "brāhmaṇādanyasmin kṣatriyādau, dharmaviruddhe vā pāpe brahmaṇādyabhāvasya nañśakyasya saṃbandhāt /",
  "GSP33brssgo1u:2474": "prakṛte ca ākhyātayogānnañ prasajyapratiṣedhaka eva na paryudāsalakṣakaḥ iti mantavyam /",
  "GSP33brssgo1u:2475": "yadvā nañaḥ prakṛtyā na saṃbandhaḥ prakṛteḥ pratyayārtho 'saparjanatvāt,",
  "GSP33brssgo1u:2476": "pradhānasaṃbandhāccāpradhānānāṃ kintu prakṛtyarthaniṣṭhena pratyayārtheneṣṭasādhanatvena saṃbandho nañaḥ,",
  "GSP33brssgo1u:2477": "iṣṭaṃ ca svāpekṣayā balavadaniṣṭānanubandhi yattadeva na tātkālikasukhamātraṃ,",
  "GSP33brssgo1u:2478": "viṣasaṃyuktānnabhogasyāpi iṣṭatvāpatteḥ /",
  "GSP33brssgo1u:2479": "tathā ca na 'hantavyaḥ'hananaṃ balavadaniṣṭāsādhanatve sati iṣṭasādhanaṃ na bhavatītyarthaḥ /",
  "GSP33brssgo1u:2480": "atra ca 'hantavyaḥ'iti hanane viśiṣṭeṣṭasādhanatvaṃ bhrāntiprāptamanūdya netyabhāvabodhane balavadaniṣṭasādhanaṃ hananamiti buddhirbhavati,",
  "GSP33brssgo1u:2481": "hanane tātkālikeṣṭasādhanatvarūpaviśeṣyasatvena viśiṣṭābhāvābuddherviśeṣaṇābhāvaparyavasānāt /",
  "GSP33brssgo1u:2482": "viśeṣaṇaṃ balavadaniṣṭāsādhanatvamiti tadabhāvo balavadaniṣṭasādhanatvaṃ nañarthaṃ iti paryavasannam /",
  "GSP33brssgo1u:2483": "tadbuddhiraudāsīnyaparipāliketyāha-abhāveti /",
  "GSP33brssgo1u:2484": "co 'pyarthaḥ pakṣāntaradyotī /",
  "GSP33brssgo1u:2485": "prakṛtyarthābhāvabuddhivatpratyayārthābhāvabuddhirapītyarthaḥ /",
  "GSP33brssgo1u:2486": "buddheḥ kṣaṇikatvāttadabhāve satyaudāsīnyātpracyutirūpā hananādau pravṛttiḥ syāditi, atrāha-sā ceti /",
  "GSP33brssgo1u:2487": "yathāgnirindanaṃ dagdhvā śyāmyati evaṃ sā nañarthābhāvabuddhiḥ hananādāviṣṭasādhanatvabhrāntimūlaṃ rāgendhanaṃ dagdhvaiva śāmyatītyakṣarārthaḥ /",
  "GSP33brssgo1u:2488": "rāganāśe kṛte pracyutiriti bhāvaḥ /",
  "GSP33brssgo1u:2489": "yadvā rāgataḥ prāptā sā kriyā rāganāśe svayameva śāmyatītyarthaḥ /",
  "GSP33brssgo1u:2490": "parapakṣe tu hananavirodhikriyā kāryetyukte 'pi hananasyeṣṭasādhanatvabhrāntyanirāsāt pracyutirdurvārā /",
  "GSP33brssgo1u:2491": "tasmāttadabhāva eva nañartha ityupasaṃharati--tasmāditi /",
  "GSP33brssgo1u:2492": "bhāvārthābhāvena tadviṣayakakṛtyabhāvāt kāryābhāvastacchabdārthaḥ /",
  "GSP33brssgo1u:2493": "yadvetyuktapakṣe nivṛttyupalakṣitamaudāsīnyaṃ yasmādviśiṣṭābhāvāyattameveti vyākhyeyam /",
  "GSP33brssgo1u:2494": "svataḥsiddhasyaudāsīnyasya nañarthasādhyatvopapādanārthaṃ nivṛttyupalakṣitatvamiti dhyeyam /",
  "GSP33brssgo1u:2495": "'tasya baṭorvratam'ityanuṣṭheyakriyāvācivrataśabdena kāryamupakramya 'nekṣetodyantamādityam'iti prajāpativratamuktam /",
  "GSP33brssgo1u:2496": "ata upakramabalāttatra naña īkṣaṇavirodhisaṃkalpakriyālakṣaṇāṅgīkṛtā /",
  "GSP33brssgo1u:2497": "evamagaurasurā adharma ityādau nāmadhātvarthayuktasya nañaḥ pratiṣedhavācitvāyogāt anyaviruddhalakṣakatvam /",
  "GSP33brssgo1u:2498": "etebhyaḥ prajāpativratādibhyo 'nyatrābhāvameva nañarthaṃ manyāmaha ityarthaḥ /",
  "GSP33brssgo1u:2499": "duḥkhābhāvaphalake nañarthe siddhe niṣedhaśāstramānatvavadvedāntānāṃ brahmaṇi mānatvamiti bhāvaḥ /",
  "GSP33brssgo1u:2500": "tarhyakriyārthānāmānarthakyamiti sūtraṃ kiṃviṣayamiti, tatrāha-tasmāditi /",
  "GSP33brssgo1u:2501": "vedāntānāṃ svārthe phalavatvādvyarthakathāviṣayaṃ tadityarthaḥ /",
  "GSP33brssgo1u:2502": "yadapītyādi spaṣṭārtham /",
  "GSP33brssgo1u:2503": "śravaṇajñānamātrātsaṃsārānivṛttāvapi sākṣātkārājjīvata eva muktirdurapahnayeti sadṛṣṭāntamāha-atrocyata ityādinā /",
  "GSP33brssgo1u:2504": "brahmāhamiti sākṣītkāravirodhādityarthaḥ /",
  "GSP33brssgo1u:2505": "tattvavido jīvanmuktau mānamāha-taduktaṃ śrutyeti /",
  "GSP33brssgo1u:2506": "jīvato 'śarīratvaṃ viruddhamiti śaṅkate-śarīra iti /",
  "GSP33brssgo1u:2507": "ātmano dehasaṃbandhasya bhrāntiprayuktatvāttatvadhiyā tannāśarūpamaśarīratvaṃ jīvato yuktamityāha-netyādinā /",
  "GSP33brssgo1u:2508": "asaṅgātmarūpaṃ tvaśarīratvaṃ tatvadhiyā jīvato vyajyata ityāha-nityamiti /",
  "GSP33brssgo1u:2509": "dehātmanoḥ saṃbandhaḥ satya iti śaṅkate-tatkṛteti /",
  "GSP33brssgo1u:2510": "tannāśārthaṃ kāryāpekṣeti bhāvaḥ /",
  "GSP33brssgo1u:2511": "ātmanaḥ śarīrasaṃbandhe jāte dharmādharmotpattiḥ,",
  "GSP33brssgo1u:2512": "tasyāṃ satyāṃ saṃbandhajanmetyanyonyāśrayādekasyāsiddhyā dvitīyasyāpyasiddhiḥ syāditi pariharati-netyādinā /",
  "GSP33brssgo1u:2513": "nanvetaddehajanyadharmādharmakarmaṇa etadehasaṃbandhahetutve syādanyonyāśrayaḥ /",
  "GSP33brssgo1u:2514": "pūrvadehakarmaṇa etaddehasaṃbandhotpattiḥ,",
  "GSP33brssgo1u:2515": "pūrvadehaśca tatpūrvadehakṛtakarmaṇa iti bījāṅkuravadanāditvānnāyaṃ doṣa ityata āha-andheti /",
  "GSP33brssgo1u:2516": "aprāmāṇikītyarthaḥ /",
  "GSP33brssgo1u:2517": "na hi bījāṅkuraḥ tato bījāntaraṃ ca yathā pratyakṣeṇa dṛśyate tadvadātmano dehasaṃbandhaḥ pūrvakarmakṛtaḥ pratyakṣaḥ /",
  "GSP33brssgo1u:2518": "nāpyasti kaścidāgamaḥ /",
  "GSP33brssgo1u:2519": "pratyuta 'asaṅgo hi'ityādiśrutiḥ sarvakartṛtvaṃ vārayatīti bhāvaḥ /",
  "GSP33brssgo1u:2520": "tatra yuktimāha-kriyeti /",
  "GSP33brssgo1u:2521": "kūṭasthasya kṛtyayogānna kartṛtvamityarthaḥ /",
  "GSP33brssgo1u:2522": "svato niṣkriyasyāpi kārakasaṃnidhinā kartṛtvamiti śaṅkāṃ dṛṣṭāntavaiṣamyeṇa nirasyati-neti /",
  "GSP33brssgo1u:2523": "rājādīnāṃ svakrītabhṛtya kartṛtvaṃ yuktaṃ nātmana ityarthaḥ /",
  "GSP33brssgo1u:2524": "dehakarmaṇoravidyābhūmau bījāṅkuravadāvartamānayorātmanā saṃbandho bhrāntikṛta evetyāha-mithyeti /",
  "GSP33brssgo1u:2525": "nanu 'yajeta'iti vidhyanupapasyātmanaḥ kartṛtvameṣṭavyamiti, tatrāha-eteneti /",
  "GSP33brssgo1u:2526": "bhrāntikṛtena dehādisaṃbandhena yāgādikartṛtvamābrahmabodhādvyākhyātamityarthaḥ /",
  "GSP33brssgo1u:2527": "atrāhuḥ /",
  "GSP33brssgo1u:2528": "prābhākarā ityarthaḥ /",
  "GSP33brssgo1u:2529": "bhrāntyabhāvāddehasaṃbandādikaṃ satyamiti bhāvaḥ /",
  "GSP33brssgo1u:2530": "bhedajñānābhāvānna gauṇa ityāha-neti /",
  "GSP33brssgo1u:2531": "prasiddho jñāto vastunorbhedo yena tasya gauṇamukhyajñānāśrayatva prasiddherityarthaḥ /",
  "GSP33brssgo1u:2532": "yasya tasya puṃso gauṇau bhavatā ityanvayaḥ /",
  "GSP33brssgo1u:2533": "śauryādiguṇaviṣayāvityarthaḥ /",
  "GSP33brssgo1u:2534": "tasya tviti /",
  "GSP33brssgo1u:2535": "bhedajñānaśūnyasya puṃsa ityarthaḥ /",
  "GSP33brssgo1u:2536": "śabdapratyayāviti /",
  "GSP33brssgo1u:2537": "śabdaḥ śābdabodhaścetyarthaḥ /",
  "GSP33brssgo1u:2538": "saṃśayamūlau tāvudāharati-yathā mandeti /",
  "GSP33brssgo1u:2539": "yadā saṃśayamūlayorna gauṇatvaṃ tadā bhrāntimūlayoḥ kiṃ vācyamityāha-yathā veti /",
  "GSP33brssgo1u:2540": "akasmāditi /",
  "GSP33brssgo1u:2541": "atarkitādṛṣṭādināṃ saṃskārodbodhe satītyarthaḥ /",
  "GSP33brssgo1u:2542": "nirupacāreṇa guṇajñānaṃ vinetyarthaḥ /",
  "GSP33brssgo1u:2543": "dehādivyatiriktātmavādināmiti /",
  "GSP33brssgo1u:2544": "dehātmavādināṃ tu prametyabhimāna iti bhāvaḥ /",
  "GSP33brssgo1u:2545": "jīvanmuktau pramāṇamāha-tathā ceti /",
  "GSP33brssgo1u:2546": "tattatra jīvanmuktasya dehe /",
  "GSP33brssgo1u:2547": "yathā dṛṣṭāntaḥ ahinirlvayanī sarpatvak vālmīkādau pratyastā nikṣiptā mṛtā sarpeṇa tyaktābhimānā vartate,",
  "GSP33brssgo1u:2548": "evamevedaṃ viduṣā tyaktābhimānaṃ śarīraṃ tiṣṭhati /",
  "GSP33brssgo1u:2549": "atha tathā tvacā nirmuktasarpavadevāyaṃ dehastho 'śarīraḥ viduṣo dehe sarpasya tvacīvābhimānābhāvādaśarīratvādamṛtaḥ prāṇitīti prāṇo jīvannapi brahmaiva,",
  "GSP33brssgo1u:2550": "kiṃ tadbrahma tejaḥ svayañjyotirānanda evetyarthaḥ /",
  "GSP33brssgo1u:2551": "vastuto 'cakṣurapi bādhitacakṣurādyanivṛtyā sacakṣurivetyādi yojyam /",
  "GSP33brssgo1u:2552": "ityanavadyamiti /",
  "GSP33brssgo1u:2553": "brahmātmajñānānmuktilābhātsiddhaṃ vedāntānāṃ prāmāṇyaṃ,",
  "GSP33brssgo1u:2554": "hitaśāsanācchāstratvaṃ ca nirdeṣatayā sthitamityarthaḥ /",
  "GSP33brssgo1u:2555": "brahmajñānamuddiśya śravaṇavanmanananididhyāsanayorapyavāntaravākyabhedena vidhyaṅgīkārānna brahmaṇo vidhiśeṣatvaṃ uddeśyajñānalabhyatayā prādhānyādityāha-neti /",
  "GSP33brssgo1u:2556": "śravaṇaṃ jñānakaraṇavedāntagocaratvātpradhānaṃ,",
  "GSP33brssgo1u:2557": "manananididhyāsanayoḥ prameyagocaratvāttadaṅgatvaṃ,",
  "GSP33brssgo1u:2558": "niyamādṛṣṭasya jñāna upayogaḥ sarvāpekṣānyāyāditi mantavyam /",
  "GSP33brssgo1u:2559": "tarhi jñāne vidhiḥ kimiti tyaktaḥ, tatrāha-yadi hīti /",
  "GSP33brssgo1u:2560": "yadi jñāne vidhimaṅgīkṛtya vedānatairavagataṃ brahma vidheyajñāne karmakārakatvena viniyujyeta tadā vidhiśeṣatvaṃ syāt /",
  "GSP33brssgo1u:2561": "na tvavagatasya viniyuktatvamasti, prāptāvagatyā phalalābhe vidhyayogādityarthaḥ /",
  "GSP33brssgo1u:2562": "tasmāt--vidhyasaṃbhavāt /",
  "GSP33brssgo1u:2563": "ataḥ-śeṣatvāsaṃbhavāt /",
  "GSP33brssgo1u:2564": "satyādivākyairlabdhajñānenājñānanivṛttirūpaphalalābhe satītyarthaḥ /",
  "GSP33brssgo1u:2565": "sūtraṃ yojayati-svatantramiti /",
  "GSP33brssgo1u:2566": "evaṃ ca satīti /",
  "GSP33brssgo1u:2567": "co 'vadhāraṇe /",
  "GSP33brssgo1u:2568": "uktarītyā brahmaṇaḥ svātantrye satyeva bhagavato vyāsasya pṛthakśāstrakṛtiryuktā,",
  "GSP33brssgo1u:2569": "dharmavilakṣaṇaprameyalābhāt /",
  "GSP33brssgo1u:2570": "vedāntānāṃ kāryaparatve tu prameyābhedānna yuktetyarthaḥ /",
  "GSP33brssgo1u:2571": "nanu mānasadharmavicārārthaṃ pṛthagārambha ityāśaṅkyāha-ārabhyamāṇaṃ ceti /",
  "GSP33brssgo1u:2572": "atha bāhyasādhanadharmavicārānantaram /",
  "GSP33brssgo1u:2573": "ato bāhyadharmasya śuddhidvārā mānasopāsanādharmahetutvātpariśiṣṭo mānasadharmo jijñāsya iti sūtraṃ syāditi /",
  "GSP33brssgo1u:2574": "atra dṛṣṭāntamāha-atheti /",
  "GSP33brssgo1u:2575": "tṛtīyādhyāye śrutyādibhiḥśeṣaśeṣitvanirṇayānantaraṃ śeṣiṇāśeṣasya prayogasaṃbhavāt kaḥ kratuśeṣaḥ ko vā puruṣaśeṣaḥ iti vijñāsyata ityarthaḥ /",
  "GSP33brssgo1u:2576": "evamārabhyeta /",
  "GSP33brssgo1u:2577": "natvārabdhaṃ, tasmādavāntaradharmārthamārambha ityayuktamiti bhāvaḥ /",
  "GSP33brssgo1u:2578": "svamate sūtrānuguṇyamastītyaha-brahmeti /",
  "GSP33brssgo1u:2579": "jaimininā brahma na vicāritamiti tajjijñāsyatvasūtraṇaṃ yuktamityarathaḥ /",
  "GSP33brssgo1u:2580": "vedāntārthaścedadvaitaṃ tarhi dvaitasāpekṣavidhyādīnāṃ kā gatirityāśaṅkya jñānātprāgeva teṣāṃ prāmāṇyaṃ na paścādityāha-tasmāditi /",
  "GSP33brssgo1u:2581": "jñānasya prameyapramātṛbādhakatvādityarthaḥ /",
  "GSP33brssgo1u:2582": "brahma na kāryaśeṣaḥ, tadbodhātprāgeva sarvavyavahāra ityatra brahmavidāṃ gāthāmudāharati-apiceti /",
  "GSP33brssgo1u:2583_0": "sadabādhitaṃ brahma pūrvamātmā viṣayānādatta iti sarvasākṣyahamityevaṃbodhe jāte",
  "GSP33brssgo1u:2583_1": "sati putradehādeḥ sattābādhanāt māyāmātratvaniśyayāt putradārādibhirahamiti svīyaduḥkhasukhabhāvatvaguṇayogādgauṇātmābhimānasya",
  "GSP33brssgo1u:2583_2": "naro 'haṃ kartā mūḍha iti mithyātmābhimānasya ca sarvavyavahārahetorasatve kāryaṃ",
  "GSP33brssgo1u:2583_3": "vidhiniṣedhādivyavahāraḥ kathaṃ bhavet hetvabhāvānna kathañcidbhavedityarthaḥ /",
  "GSP33brssgo1u:2584": "nanvahaṃ brahmeti bodho bādhitaḥ,",
  "GSP33brssgo1u:2585": "ahamarthasya pramātuḥ brahmatvāyoghādityāśaṅkyā pramātṛtvasyājñānavilasitāntaḥkaraṇatādātmyakṛtatvānna bādha ityaha-anveṣṭavyeti /",
  "GSP33brssgo1u:2586": "'ya ātmāpahatapāpmā vijaro vimṛtyurviśokaḥ so 'nveṣṭavya'iti śruteḥ",
  "GSP33brssgo1u:2587": "jñātavyaparamātmavijñānātprāgevājñānācciddhātorātmānaḥ pramātṛtvaṃ pramātaiva jñātaḥ san pāpmarāgadveṣamaraṇavivarjitaḥ paramātmā syādityarthaḥ /",
  "GSP33brssgo1u:2588": "pramātṛtvasya kalpitatve tadāśritānāṃ pramāṇānāṃ prāmāṇya kathamityata āha-deheti /",
  "GSP33brssgo1u:2589": "dehātmatvapratyayaḥ kalpito bhramo 'pi vyavahārāṅgatayā mānatveneṣyate vaidikaiḥ,",
  "GSP33brssgo1u:2590": "tadvallaukikamadhyakṣādikamātmabodhāvadhi vyavahārakāle bādhābhāvāt vyāvahārikaṃ prāmāṇyamiṣyatāṃ,",
  "GSP33brssgo1u:2591": "vedāntānāṃ tu kālatrayābādhyabodhitvāt tatvāvedakaṃ prāmāṇyamiti tu śabdārthaḥ /",
  "GSP33brssgo1u:2592": "ā'tmaniścayāt /",
  "GSP33brssgo1u:2593": "ātmaniśacayādityāṅmaryādāyām /",
  "GSP33brssgo1u:2594": "pramātṛtvasya kalpitatve 'pi viṣayābādhāt prāmāṇyamitibhāvaḥ //",
  "GSP33brssgo1u:2595": "rāmanāmnipare dhāmni kṛtsnāmnāyasamanvayaḥ /",
  "GSP33brssgo1u:2596": "kāryatātparyabādhena sādhitaḥ śuddhabuddhaye //4//",
  "GSP33brssgo1u:2597": "iti catusūtrī samāptā //",
  "GSP33brssgo1u:2598": "END BsCom_1,1.4.4",
  "GSP33brssgo1u:2599": "____________________________________________________________________________________________",
  "GSP33brssgo1u:2600": "START BsCom_1,1.5.5",
  "GSP33brssgo1u:2601": "5 īkṣatyadhikaraṇam / sū. 5 - 11",
  "GSP33brssgo1u:2602": "evaṃ tāvadvedāntavākyānāṃ brahmātmāvagatiprayojanānāṃ brahmātmani tātparyeṇa samanvitānāmantareṇāpi kāryānupraveśaṃ,",
  "GSP33brssgo1u:2603": "brahmaṇi paryavasānamuktam /",
  "GSP33brssgo1u:2604": "brahma ca sarvajñaṃ sarvaśakti jagadutpattisthitināśakāraṇamityuktam /",
  "GSP33brssgo1u:2605": "sāṃkhyādayastu pariniṣṭhitaṃ vastu pramāṇāntaragamyameveti manyamānāḥ pradhānādīni kāraṇāntarāṇyanumimānāstatparatayaiva vedāntavākyāni yojayanti /",
  "GSP33brssgo1u:2606": "sarveṣveva vedāntavākyeṣu sṛṣṭiviṣayeṣvanumānenaiva kāryeṇa kāraṇaṃ lilakṣayiṣitam /",
  "GSP33brssgo1u:2607": "pradhānapuruṣasaṃyogā nityānumeyā iti sāṃkhyā manyante /",
  "GSP33brssgo1u:2608": "kāṇādāstvetebhya eva vākyebhya īśvaraṃ nimittakāraṇamanumimate aṇūṃśca samavāyikāraṇam /",
  "GSP33brssgo1u:2609": "evamanye 'pi tārkikā vākyābhāsayuktyābhāsāvaṣṭambhāḥ pūrvapakṣavādina ihottiṣṭante /",
  "GSP33brssgo1u:2610": "tatra padavākyapramāṇajñenācāryeṇa vedāntavākyānāṃ brahmāvagatiparatvadarśanāya vākyābhāsayuktābhāsavipratipattayaḥ pūrvapakṣīkṛtya nirākriyante /",
  "GSP33brssgo1u:2611_0": "tatra sāṃkhyāḥ pradhānaṃ triguṇamacetanaṃ jagataḥ kāraṇamiti manyamānā āhuḥ- yāni",
  "GSP33brssgo1u:2611_1": "vedāntavākyāni sarvajñasya sarvaśakterbrahmaṇo jagatkāraṇatvaṃ darśayantītyavocastāni",
  "GSP33brssgo1u:2611_2": "pradhānakāraṇapakṣe 'pi yojayituṃ śakyante /",
  "GSP33brssgo1u:2612": "sarvaśaktitvaṃ tāvatpradhānasyāpi svavikāraviṣayamupapadyate /",
  "GSP33brssgo1u:2613": "evaṃ sarvajñatvamapyupapadyate /",
  "GSP33brssgo1u:2614": "katham /",
  "GSP33brssgo1u:2615": "yattu jñānaṃ manyase sa sattvadharmaḥ , 'sattvātsaṃjāyate jñānam' (gī. 14.17) iti smṛteḥ /",
  "GSP33brssgo1u:2616": "tena ca sattvadharmeṇa jñānena kāryakāraṇavantaḥ puruṣāḥ sarvajñā yoginaḥ prasiddhāḥ /",
  "GSP33brssgo1u:2617": "sattvasya hi niratiśayotkarṣe sarvajñatvaṃ prasiddham /",
  "GSP33brssgo1u:2618": "na kevalasyākāryakāraṇasya puruṣopalabdhimātrasya sarvajñatvaṃ kiñcijjñatvaṃ vā kalpayituṃ śakyam /",
  "GSP33brssgo1u:2619": "triguṇatvāttu pradhānasya sarvajñānakāraṇabhūtaṃ sattvaṃ pradhānāvasthāyāmapi vidyata iti pradhānasyācetanasyaiva sataḥ sarvajñatvamupacaryate /",
  "GSP33brssgo1u:2620": "vedāntavākyeṣvavaśyaṃ ca tvayāpi sarvajñaṃ brahmābhyupagacchatā sarvajñānāktimattvenaiva sarvajñatvamupagantavyam /",
  "GSP33brssgo1u:2621": "nahi sarvaviṣayaṃ jñānaṃ kurvadeva brahma vartate /",
  "GSP33brssgo1u:2622": "tathāhi- jñānasya nityatve jñānakriyāṃ prati svātantryaṃ brahmaṇo hīyeta /",
  "GSP33brssgo1u:2623": "athānityaṃ taditi jñānakriyāyā uparametāpi brahma,",
  "GSP33brssgo1u:2624": "tadā sarvajñānāktimattvenaiva sarvajñatvamāpatati /",
  "GSP33brssgo1u:2625": "apica prāgutpatteḥ sarvakārakāśūnyaṃ brahmeṣyate tvayā /",
  "GSP33brssgo1u:2626": "naca jñānasādhanānāṃ śarīrendriyādīnāmabhāve jñānotpattiḥ kasyacidupapannā /",
  "GSP33brssgo1u:2627": "apica pradhānasyanekātmakasya pariṇāmāsaṃbhavātkāraṇatvopapattirmṛdādivat,",
  "GSP33brssgo1u:2628": "nāsaṃhatasyaikātmakasya brahmaṇa ityevaṃ prāptaṃ idaṃ sūtramārabhyate-",
  "GSP33brssgo1u:2629": "----------------------",
  "GSP33brssgo1u:2630": "FN: kāryasaṃbandhaṃvināpi anumeyā iti /",
  "GSP33brssgo1u:2631": "buddhau yaḥ pratibimbaḥ sa tādṛśabimbapūrvakaḥ pratibimbatvāt /",
  "GSP33brssgo1u:2632": "darpaṇe mukhābhāsādityanumānam /",
  "GSP33brssgo1u:2633": "vyākaraṇamīmāṃsānyāyāḥ padavākyapramāṇāni /",
  "GSP33brssgo1u:2634": "vākyābhāseṣu yuktyābhāseṣu ca vipratipattiryeṣāṃ te /",
  "GSP33brssgo1u:2635": "jñānakriyāṃprati jñādhātvarthaṃprati, svātantryaṃ kartṛtvam /",
  "GSP33brssgo1u:2636": "ādipadena jñeyajñātrādisaṃgrahaḥ /",
  "GSP33brssgo1u:2637": "pradhānādeḥ kāraṇatvaṃ tarkapāde yuktibhirnirasyati /",
  "GSP33brssgo1u:2638": "brahmaṇaḥ kāraṇatvaṃ smṛtipāde samarthyate /",
  "GSP33brssgo1u:2639": "īkṣater nāśabdam | BBs_1,1.5 |",
  "GSP33brssgo1u:2640": "na sāṃkhyaparikalpitamacetanaṃ pradhānaṃ jagataḥ kāraṇaṃ śakyaṃ vedānteṣvāśrayitum /",
  "GSP33brssgo1u:2641": "aśabdaṃ hi tat /",
  "GSP33brssgo1u:2642": "kathamaśabdatvaṃ, īkṣateḥ- īkṣitṛtvaśravaṇātkāraṇasya /",
  "GSP33brssgo1u:2643": "katham /",
  "GSP33brssgo1u:2644": "evaṃhi śrūyate- 'sadeva somyedamagra āsīdekamevādvitīyam' /",
  "GSP33brssgo1u:2645": "(chāndo. 6.2.1)",
  "GSP33brssgo1u:2646": "ityupakramya 'tadaikṣata bahu syāṃ prajāyeyeti tattejo 'sṛjata' (chāndo. 6.2.3) iti /",
  "GSP33brssgo1u:2647": "tatredaṃśabdavācyaṃ nāmarūpavyākṛtaṃ jagatprāgutpatteḥ sadātmanāvadhārya tasyaiva prakṛtasya sacchabdavācyasyekṣaṇapūrvakaṃ tejaḥprabhṛteḥ sraṣṭṛtvaṃ darśayati /",
  "GSP33brssgo1u:2648": "tathānyatra- 'ātmā vā idameka evāgra āsīt /",
  "GSP33brssgo1u:2649": "nānyatkiñcana miṣat /",
  "GSP33brssgo1u:2650": "sa īkṣata lokānnu sṛjā iti /",
  "GSP33brssgo1u:2651": "sa imāṃlokānasṛjata' (aita. 1.1.1) itīkṣāpūrvikāmeva sṛṣṭimācaṣṭe /",
  "GSP33brssgo1u:2652": "Dvacicca ṣoḍaṣakalaṃ puruṣaṃ prastutyāha- 'sa īkṣāñcakre /",
  "GSP33brssgo1u:2653": "sa prāṇamasṛjata' (praśna. 6.3) iti /",
  "GSP33brssgo1u:2654": "īkṣateriti ca dhātvarthanirdeśo 'bhipretaḥ, yajateritivat /",
  "GSP33brssgo1u:2655": "na dhātunirdeśaḥ /",
  "GSP33brssgo1u:2656": "tena 'yaḥ sarvajñaḥ sarvavidyasya jñānamayaṃ tapaḥ /",
  "GSP33brssgo1u:2657": "tasmādetadbrahma nāma rūpamannaṃ na jāyate' (muṇḍa. 1.1.9)",
  "GSP33brssgo1u:2658": "ityevamādīnyapi sarvajñeśvarakāraṇaparāṇi vākyānudāhartavyāni /",
  "GSP33brssgo1u:2659": "yattūktaṃ sattvadharmeṇa jñānena sarvajñaṃ pradhānaṃ bhaviṣyatīti, tannopapadyate /",
  "GSP33brssgo1u:2660": "nahi pradhānāvasthāyāṃ guṇasāmyātsattvadharmo jñānaṃ saṃbhavati /",
  "GSP33brssgo1u:2661": "nanūktaṃ sarvajñānaśaktimattvena sarvajñaṃ bhaviṣyatīti /",
  "GSP33brssgo1u:2662": "tadapi nopapadyate /",
  "GSP33brssgo1u:2663": "yadi guṇasāmye sati sattvavyapāśrayāṃ jñānāktimāśritya sarvajñaṃ pradhānamucyeta kāmaṃ rajastamovyapāśrayāmapi jñānapratibandhakaśaktimāśritya kiñcijjñamucyeta /",
  "GSP33brssgo1u:2664": "apica nāsākṣikā sattvavṛttirjānātinābhidhīyete /",
  "GSP33brssgo1u:2665": "na cācetanasya pradhānasya sākṣitvamasti /",
  "GSP33brssgo1u:2666": "tasmādanupapannaṃ pradhānasya sarvajñatvam /",
  "GSP33brssgo1u:2667": "yogināṃ tu cetanatvātsattvotkarṣanimittaṃ sarvajñatvamupapannamityanudāharaṇam /",
  "GSP33brssgo1u:2668": "atha punaḥ sākṣinimittamīkṣitṛtvaṃ kalpyeta, yathāgninimittamayaḥpiṇḍāderdagdhṛtvam /",
  "GSP33brssgo1u:2669": "tathāsati yannimittamīkṣitṛtvaṃ pradhānasya tadeva sarvajñaṃ mukhyaṃ brahma jagataḥ kāraṇamiti yuktam /",
  "GSP33brssgo1u:2670": "yatpunaruktaṃ brahmaṇo 'pi na mukhyaṃ sarvajñatvamupapadyate,",
  "GSP33brssgo1u:2671": "nityajñānakriyatve jñānakriyāṃprati svātantryāsaṃbhavāditi /",
  "GSP33brssgo1u:2672": "atrocyate- idaṃ tāvadbhavānpraṣṭavyaḥ, kathaṃ nityajñānakriyatve sarvajñatvahāniriti /",
  "GSP33brssgo1u:2673": "yasya hi sarvaviṣayāvabhāsanakṣamaṃ jñānaṃ nityamasti so 'sarvajña iti vipratiṣiddham /",
  "GSP33brssgo1u:2674": "anityatve hi jñānasya kadācijjānāti kadācinnajānātītyasarvajñatvamapi syāt /",
  "GSP33brssgo1u:2675": "nāsau jñānanityatve doṣo 'sti jñānanityatve jñānaviṣayaḥ svātantryavyapadeśo nopapadyata iti cenna,",
  "GSP33brssgo1u:2676": "pratatauṣṇyaprakāśe 'pi savitari dahati prakāśayatīti svātantryavyapadeśadarśanāt /",
  "GSP33brssgo1u:2677": "nanu saviturdāhyaprakāśasaṃyoge sati dahati prakāśayatīti vyapadeśaḥ syāt,",
  "GSP33brssgo1u:2678": "natu brahmaṇaḥ prāgutpatterjñānakarmasaṃyogo 'stīti viṣamo dṛṣṭāntaḥ /",
  "GSP33brssgo1u:2679": "na /",
  "GSP33brssgo1u:2680": "asatyapi karmaṇi savitā prakāśata iti kartṛtvavyapadeśadarśanāt /",
  "GSP33brssgo1u:2681": "evamasatyapi jñānakarmaṇi brahmaṇaḥ 'tadaikṣata' iti kartṛtvavyapadeśopapatterna vaiṣamyam /",
  "GSP33brssgo1u:2682": "karmāpekṣāyāṃ tu brahmaṇīkṣitṛtvaśrutayaḥ sutarāmupapannāḥ /",
  "GSP33brssgo1u:2683": "kiṃ punastatkarma, yatprāgutpatterīśvarajñānasya viṣayo bhavatīti /",
  "GSP33brssgo1u:2684": "tattvānyatvābhyāmanirvacanīye nāmarūpe avyākṛte vyācikīrṣite iti brūmaḥ /",
  "GSP33brssgo1u:2685": "yatprasādāddhi yogināmapyatītānāgataviṣayaṃ pratyakṣaṃ jñānamicchanti yogaśāstravidaḥ,",
  "GSP33brssgo1u:2686": "kimu vaktavyaṃ tasya nityasiddhasyeśvarasya sṛṣṭisthitisaṃhṛtiviṣayaṃ nityajñānaṃ bhavatīti /",
  "GSP33brssgo1u:2687": "yadapyuktaṃ prāgutpatterbrahmaṇaḥ śarīrādisaṃbandhamantareṇekṣitṛtvamanupapannamiti,",
  "GSP33brssgo1u:2688": "na taccodyamavatarati,",
  "GSP33brssgo1u:2689": "savitṛprakāśavadbrahmaṇo jñānasvarūpanityatve jñānasādhanāpekṣānupapatteḥ /",
  "GSP33brssgo1u:2690": "apicāvidyādimataḥ saṃsāriṇaḥ śarīrādyapekṣā jñānotpattiḥ syānna jñānapratibandhakāraṇarahitasyeśvarasya /",
  "GSP33brssgo1u:2691": "mantrau cemāvīśvarasya śarīrādyanapekṣatāmanāvaraṇajñānatāṃ ca darśayataḥ- 'na tasya kāryaṃ karaṇaṃ ca vidyate na tatsamaścābhyadhikaśca dṛśyate /",
  "GSP33brssgo1u:2692": "parāsya śaktirvividhaiva śrūyate svābhāvikī jñānabalakriyā ca' (śvetā. 6.8) iti /",
  "GSP33brssgo1u:2693": "'apāṇipādo javano grahītā paśyatyacakṣuḥ sa śṛṇotyakarṇaḥ /",
  "GSP33brssgo1u:2694": "sa vetti vedyaṃ na ca tasyāsti vettā tamāhuragryaṃ puruṣaṃ mahāntam' (śvetā. 3.19) iti ca /",
  "GSP33brssgo1u:2695": "nanu nāsti tāvaj jñānapratibandhakāraṇavānīśvarādanyaḥ saṃsārī,",
  "GSP33brssgo1u:2696": "'nānyo 'stī draṣṭā nānyo 'to 'stī vijñātā' (bṛha. 3.7.23) iti śruteḥ /",
  "GSP33brssgo1u:2697": "tatra kimidamucyate saṃsāriṇaḥ śarīrādyapekṣā jñānotpattirneśvarasyeti /",
  "GSP33brssgo1u:2698": "atrocyate - satyaṃ, neśvarādanyaḥ saṃsārī /",
  "GSP33brssgo1u:2699": "tathāpi dehādisaṃghātopādhisaṃbandha ityata eva, ghaṭakarakagiriguhādyupādhisaṃbandha iva vyomnaḥ /",
  "GSP33brssgo1u:2700": "tatkṛtaśca śabdapratyayavyavahāro lokasya dṛṣṭo ghaṭacchidraṃ karakādicchidramityādirākāśāvyatireke 'pi tatkṛtā cākāśe ghaṭākāśādibhedamithyābuddhirdṛṣṭā /",
  "GSP33brssgo1u:2701": "tathehāpi dehādisaṃghātopādhisaṃbandhāvivekakṛteśvarasaṃsāribhedamithyābuddhiḥ /",
  "GSP33brssgo1u:2702": "dṛśyate cātmana eva sato dehādisaṃghāte 'nātmanyātmatvābhiniveśo mithyābuddhimātreṇa pūrveṇa /",
  "GSP33brssgo1u:2703": "sati caivaṃ saṃsāritve dehādyapekṣamīkṣitṛtvamupapannaṃ saṃsāriṇaḥ /",
  "GSP33brssgo1u:2704": "yadapyuktaṃ pradhānasyānekātmakatvānmṛdādivatkāraṇatvopapattirnāsaṃhatasya brahmaṇa iti,",
  "GSP33brssgo1u:2705": "tatpradhānasyāśabdatvenaiva pratyuktam /",
  "GSP33brssgo1u:2706": "yathā tu tarkeṇāpi brahmaṇa eva kāraṇatvaṃ nirvoḍhuṃ śakyate na pradhānādīnāṃ tathā prapañcayiṣyati- 'na vilakṣaṇatvādasya'- (bra. 2.1.4)",
  "GSP33brssgo1u:2707": "ityevamādinā // 5 //",
  "GSP33brssgo1u:2708": "vṛttamanūdyākṣepalakṣaṇāmavāntarasaṃgatimāha-sāṃkhyādayastviti /",
  "GSP33brssgo1u:2709": "bhavatu siddhe vedāntānāṃ samanvayaḥ tathāpi mānāntarāyoge brahmaṇi śaktigrahāyogāt,",
  "GSP33brssgo1u:2710": "kūṭasthatvenāvikāritvena kāraṇatvāyogācca na samanvayaḥ /",
  "GSP33brssgo1u:2711": "kintu sargādyaṃ kāryaṃ jaḍaprakṛtikaṃ,",
  "GSP33brssgo1u:2712": "kāryatvāt,",
  "GSP33brssgo1u:2713": "ghaṭavat ityanumānagamye triguṇe pradhāne samanvaya ityākṣipantītyarthaḥ /",
  "GSP33brssgo1u:2714": "siddhaṃ mānāntaragamyamevetyāgrahaḥ śaktigrahārthaḥ /",
  "GSP33brssgo1u:2715": "ata eva pradhānādavanumānopasthite śaktigrahasaṃbhavāt tatparatayā vākyāni yojayantītyuktam /",
  "GSP33brssgo1u:2716": "kiṃ ca 'tejasā somyaśuṅgena sanmūlamanviccha'ityādyāḥ śrutayaḥ /",
  "GSP33brssgo1u:2717": "śuṅgena liṅgena kāraṇasya svato 'nveṣaṇaṃ darśayanto mānāntarasiddhameva jagatkāraṇaṃ vadantītyāha-sarveṣviti /",
  "GSP33brssgo1u:2718": "nanvatīndriyatvena prathānādervyāptigrahāyogātkathamanumānam, tatrāha-pradhānamiti /",
  "GSP33brssgo1u:2719": "yatkāryaṃ tajjaḍaprakṛtikaṃ yathā ghaṭaḥ /",
  "GSP33brssgo1u:2720": "yajjaḍaṃ taccetanasaṃyuktaṃ,",
  "GSP33brssgo1u:2721": "yathā rathādiriti sāmānyatodṛṣṭānumānagamyāḥ pradhānapuruṣa saṃyogā ityarthaḥ /",
  "GSP33brssgo1u:2722": "advitīyabrahmaṇaḥ kāraṇatvavirodhimatāntaramāha-kāṇādāstviti /",
  "GSP33brssgo1u:2723": "sṛṣṭivākyebhya eva parārthānumānarūpebhyo yatkāryaṃ tadbuddhimatkartṛkamitīśvaraṃ kartāraṃ,",
  "GSP33brssgo1u:2724": "paramāṇūṃśca yatkāryadravyaṃ tatsvanyūnaparimāṇadravyārabdamityanumimata ityarthaḥ /",
  "GSP33brssgo1u:2725": "anye 'pi bauddhādayaḥ /",
  "GSP33brssgo1u:2726": "'asadvā idamagra āsīt ityādi vākyābhāsaḥ /",
  "GSP33brssgo1u:2727": "yadvastu tacchūnyāvasānaṃ, yathā dīpa iti yuktyābhāsaḥ /",
  "GSP33brssgo1u:2728": "evaṃ vādivipratipattimuktvā tannirāsāyottarasūtrasandarbhamamavatārayati--tatreti /",
  "GSP33brssgo1u:2729": "vādivivāde satītyarthaḥ /",
  "GSP33brssgo1u:2730": "vyākaraṇamīmāṃsānyāyanidhitvātpadavākyapramāṇajñatvam /",
  "GSP33brssgo1u:2731": "yajjagatkāraṇaṃ taccetanamacetanaṃ veti",
  "GSP33brssgo1u:2732": "īkṣaṇasyamukhyatvagauṇatvābhyāṃ saṃśaye pūrvapakṣamāha--tatra sāṃkhyā iti /",
  "GSP33brssgo1u:2733": "apiśabdāvayavakārārtho /",
  "GSP33brssgo1u:2734": "'sadeva'ityādi spaṣṭabrahmaliṅgavākyānāṃ pradhānaparatvanirāsena brahmaparatvokteḥ śrutyādisaṃgatayaḥ /",
  "GSP33brssgo1u:2735": "pūrvapakṣe jīvasyapradhānaikyopāstiḥ, siddhāntebrahmaikyajñānamiti vivekaḥ /",
  "GSP33brssgo1u:2736": "acetanasatvasyaiva sarvajñatvaṃ, na cetanasyetyāha-tena ca satvadharmeṇeti /",
  "GSP33brssgo1u:2737": "na kevalasyeti /",
  "GSP33brssgo1u:2738": "janyajñānasya satvadharmatvānnityopalabdherakāryatvāccinmātrasya na sarvajñānakartṛtvamityarthaḥ /",
  "GSP33brssgo1u:2739": "nanu guṇānāṃ sāmyāvasthāyāṃ satvasyotkarṣābhāvātkathaṃ sarvajñatetyāha-triguṇatvāditi /",
  "GSP33brssgo1u:2740": "trayo guṇā eva pradhānaṃ tasyasāmyavasthā tadabhedapradhānamityucyate /",
  "GSP33brssgo1u:2741": "tadavasthāyāmapi pralaye sarvajñānaktimatvarūpaṃ sarvajñatvamakṣatamityarthaḥ /",
  "GSP33brssgo1u:2742": "nanu mayā kimiti śaktimatvarūpaṃ gauṇaṃ sarvajñatvamaṅgīkāryamiti, tatrāha-nahīti /",
  "GSP33brssgo1u:2743": "anityajñānasya pralaye nāśācchaktimatvaṃ vācyaṃ kārakābhāvāccetyāha-api ceti /",
  "GSP33brssgo1u:2744": "matadvayasāmyamuktvā svamate viśeṣamāha-api ceti /",
  "GSP33brssgo1u:2745": "brahmaṇaḥ kāraṇatvaṃ smṛtipāde samarthyate /",
  "GSP33brssgo1u:2746": "pradhānādeḥ kāraṇatvaṃ tarkapāde yuktibhirnirasyati /",
  "GSP33brssgo1u:2747": "adhunā tu śrutyā nirasyati-īkṣaternāśabdamiti /",
  "GSP33brssgo1u:2748": "īkṣaṇaśravaṇādvedāvācyamaśabdaṃ pradhānam /",
  "GSP33brssgo1u:2749": "aśabdatvānna kāraṇamiti sūtrayojanā /",
  "GSP33brssgo1u:2750": "tatsacchabdavācyaṃ kāraṇamaikṣata /",
  "GSP33brssgo1u:2751": "īkṣaṇamevāha--bahviti /",
  "GSP33brssgo1u:2752": "bahu prapañcarūpeṇa sthityarthamahamevopādānatayā kāryābhedājjaniṣyāmītyāha-prajeti /",
  "GSP33brssgo1u:2753": "evaṃ tatsadīkṣitvā ākāśaṃ vāyuṃ ca sṛṣṭvā tejaḥ sṛṣṭavadityāha-taditi /",
  "GSP33brssgo1u:2754": "miṣaccalat /",
  "GSP33brssgo1u:2755_0": "satvākrāntamiti yāvat sa jīvābhinnaḥ paramātmā 'prāṇamasṛjata prāṇācchraddhāṃ khaṃ",
  "GSP33brssgo1u:2755_1": "vāyurjyotirāpaḥ pṛthivīndriyaṃ mano annamannādvīryaṃ tapo mantrāḥ karmalokālokeṣu",
  "GSP33brssgo1u:2755_2": "nāma ca'ityuktāḥ ṣoḍaśakalāḥ /",
  "GSP33brssgo1u:2756": "nanu 'ikśitapo dhātunirdeśe'iti kātyāyanasmaraṇādīkṣateriti padena śtibantena dhāturucyate /",
  "GSP33brssgo1u:2757": "tena dhātvarthaṃ īkṣaṇaṃ kathaṃ vyākhyāyata ityaśaṅkya lakṣaṇayetyāha-īkṣiteriticeti /",
  "GSP33brssgo1u:2758": "'itikartavyatāvidheryajateḥ pūrvavatvaṃ'iti jaiminisūtre yathā yajatipadena lakṣaṇayā dhātvartho yāga ucyate tadvidihāpītyarthaḥ /",
  "GSP33brssgo1u:2759": "sauryādivikṛtiyāgasyāṅgānāmavidhānāt pūrvadarśādiprakṛtisthāṅgavatvamiti sūtrārthaḥ /",
  "GSP33brssgo1u:2760": "dhātvarthanirdeśena lābhamāha-teneti /",
  "GSP33brssgo1u:2761": "sāmānyataḥ sarvajño viśeṣataḥ sarvaviditi bhedaḥ /",
  "GSP33brssgo1u:2762": "jñānamīkṣaṇameva tapaḥ /",
  "GSP33brssgo1u:2763": "tapasvinaḥ phalamāha-tasmāditi /",
  "GSP33brssgo1u:2764": "etatkāryaṃ sūtrākhyaṃ brahma /",
  "GSP33brssgo1u:2765": "kevalasattvavṛtterjñānatvamaṅgīkṛtya pradhānasya sarvajñatvaṃ nirastam /",
  "GSP33brssgo1u:2766": "saṃprati na kevalajaḍavṛttirjñānaśabdārthaḥ kintu sākṣibodhaviśiṣṭā vṛttirvṛttivyaktabodho vā jñānam /",
  "GSP33brssgo1u:2767": "taccāndhasya pradhānasya nāstītyāha-apiceti /",
  "GSP33brssgo1u:2768": "sākṣitvamasti, yenoktajñānavatvaṃ syāditi śeṣaḥ /",
  "GSP33brssgo1u:2769": "nanu sattvavṛttimātreṇa yogināṃ sarvajñatvamuktamityata āha-yogināṃt tviti /",
  "GSP33brssgo1u:2770": "seśvarasāṃkhyāmatamāha-atheti /",
  "GSP33brssgo1u:2771": "sarvajñatvaṃ nāma sarvaghocarajñānatvaṃ,",
  "GSP33brssgo1u:2772": "na jñānakartṛtvaṃ,",
  "GSP33brssgo1u:2773": "jñānasya kṛtyasādhyatvāditi hṛdikṛtvā pṛcchati-idaṃ tāvaditi /",
  "GSP33brssgo1u:2774": "sarvaṃ jānātīti śabdāsādhutvaṃ śaṅkate-jñānanityatva iti /",
  "GSP33brssgo1u:2775": "nityasyāpi jñānasya tattadarthopahitatvena brahmasvarūpādbhedaṃ kalpayitvā kāryatvopacārādbrahmaṇastatkartṛtvavyapadeśaḥ sādhuriti sadṛṣṭāntamāha-na pratateti /",
  "GSP33brssgo1u:2776": "saṃtatetyarthaḥ /",
  "GSP33brssgo1u:2777": "asatyapi avivakṣite 'pi /",
  "GSP33brssgo1u:2778": "nanu prakāśaterakarmakatvātsavitā prakāśata iti prayoge 'pi jānāteḥ sakarmakatvātkarmābhāve 'tadaikṣata'ityayuktamiti,",
  "GSP33brssgo1u:2779": "tatrāha-karmāpekṣāyāṃ tviti /",
  "GSP33brssgo1u:2780": "karmāvivakṣāyāmapi prakāśarūpe savitari prakāśata iti kathañcitprakāśakriyāśrayatvena kartṛtvopacāravaccidātmanyapi cidrūpekṣaṇakartṛtvopacārānna vaiṣamyamityuktaṃ pūrvam /",
  "GSP33brssgo1u:2781_0": "adhunā tu kumbhakārasya svopādhyantaḥkaraṇavṛttirūpekṣaṇavadīśvarasyāpi svopādhyavidyāyāḥ",
  "GSP33brssgo1u:2781_1": "vividhasṛṣṭisaṃskārāyāḥ pralayāvasānenodbuddhasaṃskārāyāḥ sargonmukhaḥ kaścitpariṇāmaḥ saṃbhavati,",
  "GSP33brssgo1u:2782": "ataḥ tasyāṃ sūkṣmarūpeṇa nilīna sarvakāryaviṣayakamīkṣaṇaṃ,",
  "GSP33brssgo1u:2783": "tasya kāryatvātkarmasadbhāvācca tatkartṛtvaṃ mukhyamiti dyotayati-sutarāmiti /",
  "GSP33brssgo1u:2784": "nanu māyopādhikabimbacinmātrasyeśvarasya kathamīkṣaṇaṃ prati mukhyaṃ kartṛtvaṃ,",
  "GSP33brssgo1u:2785": "kṛtyabhāvāditi cenna,",
  "GSP33brssgo1u:2786": "kāryānukūlajñānavata eva kartṛtvādīśvarasyāpi īkṣaṇānukūlanityajñānavattvāt /",
  "GSP33brssgo1u:2787": "na ca nityajñānenaiva kartṛtvanirvāhātkimīkṣaṇeneti vācyam,",
  "GSP33brssgo1u:2788": "vāyvādereva śabdavattvasaṃbhavātkimākāśenetyatiprasaṅgāt /",
  "GSP33brssgo1u:2789": "ataḥ śrutatvādvāyvādikāraṇatvenākāśavadaikṣatetyāgantukatvena śrutamīkṣaṇamākāśādihetutvenāṅgīkāryamityalam /",
  "GSP33brssgo1u:2790": "avyākṛte sūkṣmātmanā sthite vyākartuṃ sthūlīkartumiṣṭe ityarthaḥ /",
  "GSP33brssgo1u:2791": "avyākṛtakāryoparaktacaitanyarūpekṣaṇasya kārakānapekṣatve 'pi vṛttirūpekṣaṇasya kārakaṃ vācyamityāśaṅkyāha-apicāvidyādimata iti /",
  "GSP33brssgo1u:2792": "yathaikasya jñānaṃ tathānyasyāpīti niyamābhāvānmāyino 'śarīrasyāpi janyekṣaṇakārakatvamiti bhāvaḥ /",
  "GSP33brssgo1u:2793": "nanu yajjanyajñānaṃ taccharīrasādhyamiti vyāptirastītyāśaṅkya śrutibādhamāha-mantrau ceti /",
  "GSP33brssgo1u:2794": "kāryaṃ śarīram /",
  "GSP33brssgo1u:2795": "kāraṇamindriyam /",
  "GSP33brssgo1u:2796": "asyeśvarasya śaktirmāyā svakāryāpekṣayā parā, vicitrakāryakāritvāddvividhā /",
  "GSP33brssgo1u:2797": "sā tvaitihyamātrasiddhā na pramāṇasiddhetyāha-śruyata iti /",
  "GSP33brssgo1u:2798": "jñānarūpeṇa balena yā sṛṣṭikriyā sā svābhāvikī /",
  "GSP33brssgo1u:2799": "anādimāyātmakatvādityarthaḥ /",
  "GSP33brssgo1u:2800": "jñānasya caitanyasya balaṃ māyāvṛttipratibimbitattvena sphuṭatvaṃ tasya kriyānāma bimbatvena brahmaṇo janakatā jñātṛtāpi svābhāvikīti vārthaḥ /",
  "GSP33brssgo1u:2801": "apāṇirapi grahītā /",
  "GSP33brssgo1u:2802": "apādopi javanaḥ /",
  "GSP33brssgo1u:2803": "īśvarasyasvakārye laukikahetvapekṣā nāstīti bhāvaḥ /",
  "GSP33brssgo1u:2804": "agryamanādiṃ, puruṣamanantaṃ, mahāntaṃ vibhumityarthaḥ /",
  "GSP33brssgo1u:2805": "apasiddhāntaṃ śaṅkate-nanviti /",
  "GSP33brssgo1u:2806": "jñāne pratibandhakakāraṇānyavidyārāgādīni śrutāvata īśvarādanyo nāstītyanvayaḥ /",
  "GSP33brssgo1u:2807": "aupādikasya jīveśvarabhedasyamayoktatvānnāpasiddhānta ityāha-atrocyata iti /",
  "GSP33brssgo1u:2808": "tatkṛta upādhisaṃbandhakṛtaḥ śabdatajjanyapratyayarūpo vyavahāraḥ /",
  "GSP33brssgo1u:2809": "asaṃkīrṇa iti śeṣaḥ /",
  "GSP33brssgo1u:2810": "avyatireke kathamasaṃkarastatrāha-tatkṛtā ceti /",
  "GSP33brssgo1u:2811": "upādhisaṃbandhakṛtetyarthaḥ /",
  "GSP33brssgo1u:2812": "tatheti /",
  "GSP33brssgo1u:2813": "dehādisaṃbandhatya heturaviveko 'nādyavidyā tayā kṛta ityarthaḥ /",
  "GSP33brssgo1u:2814": "avidyāyāṃ hi pratibimbo jīvaḥ,",
  "GSP33brssgo1u:2815": "bimbacaitanyamīśvara iti bhedo 'vidyādhīnasattākaḥ,",
  "GSP33brssgo1u:2816": "anādibhedasya kāryatvāyogāt /",
  "GSP33brssgo1u:2817": "kāryabuddhyādikṛtapramātrādibhedaśca kārya eveti vivekaḥ /",
  "GSP33brssgo1u:2818": "nanvakhaṇḍasvaprakāśātmani kathamavivekaḥ, tatrāha-dṛśyate ceti /",
  "GSP33brssgo1u:2819": "vastuto dehādibhinnasvaprakāśasyaiva sata ātmano naro 'hamiti bhramodṛṣṭatvāddurapahnavaḥ /",
  "GSP33brssgo1u:2820": "sa ca mithyābuddhyā mīyata iti mithyābuddhimātreṇa bhrāntisiddhājñānena kalpita iti cakārārthaḥ /",
  "GSP33brssgo1u:2821": "yadvoktamithyābuddhau lokānubhavamāha-dṛśyate ceti /",
  "GSP33brssgo1u:2822": "itthaṃbhāve tṛtīyā /",
  "GSP33brssgo1u:2823": "bhrāntyātmanā dṛśyata ityarthaḥ /",
  "GSP33brssgo1u:2824": "pūrvapūrvabhrāntimātreṇa dṛśyate na ca prameyatayeti vārthaḥ /",
  "GSP33brssgo1u:2825": "kūṭhasthasyāpi māyikaṃ kāraṇatvaṃ yuktamityāha-yathā tviti /",
  "GSP33brssgo1u:2826": "yattvavedye śabdaśaktigrahāyoga iti, tanna /",
  "GSP33brssgo1u:2827": "satyādipadānāmabādhitādyartheṣu lokāvagataśaktikānāṃ vāccaikadeśatvenopasthitākhaṇḍabrahmalakṣakatvāditi sthitam //5//",
  "GSP33brssgo1u:2828": "END BsCom_1,1.5.5",
  "GSP33brssgo1u:2829": "____________________________________________________________________________________________",
  "GSP33brssgo1u:2830": "START BsCom_1,1.5.6",
  "GSP33brssgo1u:2831": "atrāha- yaduktaṃ nācetanaṃ pradhānaṃ jagatkāraṇamīkṣitṛtvāditi tadanyathāpyupapadyate,",
  "GSP33brssgo1u:2832": "acetane 'pi cetanavadupacāradarśanāt /",
  "GSP33brssgo1u:2833": "yathā pratyāsannapatanatāṃ nadyāḥ kūlasyālakṣya kūlaṃ pipātiṣatītyacetane 'pi kūle cetanavadupacāro dṛṣṭaḥ,",
  "GSP33brssgo1u:2834": "tadvadacetano 'pi pradhāne pratyāsannasarge cetanavadupacāro bhaviṣyati 'tadaikṣata' iti /",
  "GSP33brssgo1u:2835": "yathā loke kaściccetanaḥ snātvā bhuktvā cāparāhne grāmaṃ rathena gamiṣyāmītīkṣitvānantaraṃ tathaiva niyamena pravartate,",
  "GSP33brssgo1u:2836": "tathā pradhānamapi mahadādyākāreṇa niyamena pravartate /",
  "GSP33brssgo1u:2837": "tasmāccetanavadupacaryate /",
  "GSP33brssgo1u:2838": "kasmātpunaḥ kāraṇādvihāya mukhyamīkṣitṛtvamaupacārikaṃ kalpyate,",
  "GSP33brssgo1u:2839": "'tatteja aikṣata',",
  "GSP33brssgo1u:2840": "'tā āpa aikṣanta' (chāndo. 6.2.3,4)",
  "GSP33brssgo1u:2841": "iti cācetanayorapyaptejasoścetanavadupacāradarśanāt /",
  "GSP33brssgo1u:2842": "tasmātkartṛkamapīkṣaṇamaupacārikamiti gamyate, 'upacāraprāye vacanāt' iti /",
  "GSP33brssgo1u:2843": "evaṃ prāpta idaṃ sūtramārabhyate-",
  "GSP33brssgo1u:2844": "----------------------",
  "GSP33brssgo1u:2845": "FN: sāmānyataḥ sarve jānātīti sarvajñaḥ /",
  "GSP33brssgo1u:2846": "tattadviśeṣadharmaghaṭādipuraskāreṇa sarve vettīti sarvavit /",
  "GSP33brssgo1u:2847": "etadbrahma jāyamānaṃ hiraṇyagarbhākhyaṃ kāryam /",
  "GSP33brssgo1u:2848": "sāṃkhyīyaṃ svamatasamādhānamupanyasya dūṣayati- yattūktamiti /",
  "GSP33brssgo1u:2849": "acetanasyājñātṛtvaṃ tacchabdārthaḥ /",
  "GSP33brssgo1u:2850": "seśvarasāṃkhyamatamāha- atheti /",
  "GSP33brssgo1u:2851": "pratatetyasya saṃtatetyarthaḥ /",
  "GSP33brssgo1u:2852": "asatyapi avivakṣitepi /",
  "GSP33brssgo1u:2853": "prakṛtyarthavatpratyayārthasyāpi bādhābhāvātsutarāmityuktam /",
  "GSP33brssgo1u:2854": "kāryaṃ śarīram, karaṇamindriyajātam /",
  "GSP33brssgo1u:2855": "abhiniveśo mithyābhimānaḥ /",
  "GSP33brssgo1u:2856": "gauṇaścennātmaśabdāt | BBs_1,1.6 |",
  "GSP33brssgo1u:2857": "yaduktaṃ pradhānamacetanaṃ sacchabdavācyaṃ tasminnaupacārika īkṣatiḥ, aptejasoriveti, tadasat /",
  "GSP33brssgo1u:2858": "kasmāt, ātmaśabdāt /",
  "GSP33brssgo1u:2859": "'sadeva somyedamagra āsīt' ityupakramya 'tadaikṣata tattejo 'sṛjata' (chāndo. 6.2.1,3)",
  "GSP33brssgo1u:2860": "iti ca tejo 'bannānāṃ sṛṣṭimuktvā tadeva prakṛtaṃ sadīkṣitṛ,",
  "GSP33brssgo1u:2861": "tāni ca tejo 'bannāni,",
  "GSP33brssgo1u:2862": "devatāśabdena parāmṛśyāha- 'seyaṃ devataikṣata hantāhamimāstisro devatā anena jīvenātmanānupravaśya nāmarūpe vyākaravāṇi' (chāndo. 6.3.2) iti /",
  "GSP33brssgo1u:2863": "tatra yadi pradhānamacetanaṃ guṇavṛttyekṣitṛ kalpyeta tadeva prakṛtatvātseyaṃ devateti parāmṛśyeta /",
  "GSP33brssgo1u:2864": "na tadā devatā jīvātmaśabdenābhidadhyāt /",
  "GSP33brssgo1u:2865": "jīvo hi nāma cetanaḥ śarīrādhyakṣaḥ prāṇānāṃ dhārayitā, tatprasiddhernirvacanācca /",
  "GSP33brssgo1u:2866": "sa kathamacetanasya pradhānasyātmā bhavet /",
  "GSP33brssgo1u:2867": "ātmā hi nāma svarūpam /",
  "GSP33brssgo1u:2868": "nācetanasya pradhānasya cetano jīvaḥ svarūpaṃ bhavitumarhati /",
  "GSP33brssgo1u:2869": "atha tu cetanaṃ brahma mukhyamīkṣitṛ parigṛhyate tasya jīvaviṣaya ātmaśabdaprayoga upapadyate /",
  "GSP33brssgo1u:2870": "tathā 'sa ya eṣo 'ṇimaitadātmyamidaṃ sarvaṃ tatsatyaṃ sa ātmā tattvamasi śvetaketo' (chāndo. 6.14.3)",
  "GSP33brssgo1u:2871": "ityatra 'sa ātmā' iti prakṛtaṃ sadaṇimānamātmānamātmaśabdenopadiśya 'tattvamasi śvetaketo' iti cetanasya śvetaketorātmatvenopadiśati,",
  "GSP33brssgo1u:2872": "aptejasostu viṣayatvādacetanatvaṃ,",
  "GSP33brssgo1u:2873": "nāmarūpavyākaraṇādau ca prayojyatvenaiva nirdeśāt,",
  "GSP33brssgo1u:2874": "nacātmaśabdavatkiñcinmukhyatve kāraṇamastīti yuktaṃ kūlavadgauṇatvamīkṣitṛtvasya /",
  "GSP33brssgo1u:2875": "tayorapi ca sadadhiṣṭhitatvāpekṣamevekṣitṛtvam /",
  "GSP33brssgo1u:2876": "satastvātmaśabdānna gauṇamīkṣitṛtvamityuktam // 6 //",
  "GSP33brssgo1u:2877": "saṃpratyuttarasūtranirasyāśaṅkāmāha-atrāheti /",
  "GSP33brssgo1u:2878": "anyathāpi acetanatve 'pi /",
  "GSP33brssgo1u:2879": "nanu pradhānasya cetanena kiṃ sāmyaṃ yena gauṇamīkṣaṇamiti tatrāha-yatheti /",
  "GSP33brssgo1u:2880": "niyatakramavatkāryakāritvaṃ sāmyamityarthaḥ /",
  "GSP33brssgo1u:2881": "'upacāraprāye vacanāt'iti gauṇārthapracure prakaraṇe samāmnānādityarthaḥ /",
  "GSP33brssgo1u:2882": "aptejasorivācetane sati gauṇī īkṣatiriti cenna,",
  "GSP33brssgo1u:2883": "ātmaśabdātsataścetanatvaniścayāditi sūtrārthamāha-yaduktamityādinā /",
  "GSP33brssgo1u:2884": "sā prakṛtā sacchabdavācyā iyamīkṣitrī devatā parokṣā hanta idānīṃ bhūtasṛṣṭyanantaraṃ imāḥ sṛṣṭāstisrastejo 'bannarūpāḥ /",
  "GSP33brssgo1u:2885": "parokṣatvāddevatā iti dvitīyābahuvacanam /",
  "GSP33brssgo1u:2886": "anena pūrvakalpānubhūtenajīvenātmanā mama svarūpeṇa tā anupraviśya tāsāṃ bhogyatvāya nāma ca rūpaṃ ca sthūlaṃ kariṣyāmītyaikṣatetyanvayaḥ /",
  "GSP33brssgo1u:2887": "laukikaprasiddheḥ, 'jīva prāṇadhāraṇe'iti dhātorjīvatiprāmadhārayatīti nirvacanāccetyarthaḥ /",
  "GSP33brssgo1u:2888": "ata tviti /",
  "GSP33brssgo1u:2889": "svapakṣe tu bimbapratibimbayorloke bhedasyakalpitatvadarśanājjīvo brāhmaṇaḥ sata ātmeti yuktamityarthaḥ /",
  "GSP33brssgo1u:2890": "jīvasya sacchabdārthaṃ pratyātmaśabdāt sanna pradhānamityuktvā satau jīvaṃ pratyātmaśabdānna pradhānamiti vidhāntareṇa hetuṃ vyācaṣṭe-tatheti /",
  "GSP33brssgo1u:2891": "sa yaḥsadākhya eṣoṇimāsūkṣmaḥ,",
  "GSP33brssgo1u:2892": "aitadātmakamidaṃ sarvaṃ jagat,",
  "GSP33brssgo1u:2893": "tatsadeva satyaṃ,",
  "GSP33brssgo1u:2894": "vikārasya mithyātvāt /",
  "GSP33brssgo1u:2895": "saḥ satpadārthaḥ sarvasyātmā /",
  "GSP33brssgo1u:2896": "he śvetaketo, tvaṃ ca nāsi saṃsārī, kintu tadeva sadabhādhitaṃ sarvātmakaṃ brahmāsīti śrutyarthaḥ /",
  "GSP33brssgo1u:2897": "ityatropadiśati /",
  "GSP33brssgo1u:2898": "ataścetanātmākatvāt satvāt saccetanameveti vākyaśeṣaḥ /",
  "GSP33brssgo1u:2899": "yaduktamaptejasoriva sata īkṣaṇaṃ gauṇamiti, tatrāha-attejasostviti /",
  "GSP33brssgo1u:2900": "nāmarūpayorvyākaraṇaṃ sṛṣṭiḥ /",
  "GSP33brssgo1u:2901": "ājipadānniyamanaṃ /",
  "GSP33brssgo1u:2902": "āptejasodṛgviṣayatvātsṛjyatvānniyamyatvāccācetanatvamīkṣaṇasya mukhyatve bādhakamasti sādhakaṃ ca nāstīti hetoryuktamīkṣaṇasya gauṇatvamiti yojanā /",
  "GSP33brssgo1u:2903": "cetanavatkāryakāritvaṃ guṇaḥ 'teja aikṣata'cetanavatkāryakārityarthaḥ /",
  "GSP33brssgo1u:2904": "yadvā tejaḥpadena tadadhiṣṭhānaṃ sallakṣyate /",
  "GSP33brssgo1u:2905": "tathāca mukhyamīkṣaṇamityāha-tayoriti /",
  "GSP33brssgo1u:2906": "syādetadyadi sata īkṣaṇaṃ mukhyaṃ syāttadeva kuta ityata āha-satastviti /",
  "GSP33brssgo1u:2907": "gauṇamukhyayoratulyayoḥ saṃśayābhāvena gauṇaprāyapāṭhasyaniścāyakatvādātmaśabdācca sata īkṣaṇaṃ mukhyamityarthaḥ //6//",
  "GSP33brssgo1u:2908": "END BsCom_1,1.5.6",
  "GSP33brssgo1u:2909": "____________________________________________________________________________________________",
  "GSP33brssgo1u:2910": "START BsCom_1,1.5.7",
  "GSP33brssgo1u:2911": "athocyetācetane 'pi pradhāne bhavatyātmābdaḥ,",
  "GSP33brssgo1u:2912": "ātmanaḥ sarvārthakāritvāt,",
  "GSP33brssgo1u:2913": "yathā rājñaḥ sarvārthakāriṇi bhṛtye bhavatyātmaśabdo mamātmā bhadrasena iti /",
  "GSP33brssgo1u:2914": "pradhānaṃ hi puruṣasyātmano bhogāpavargo kurvadupakaroti,",
  "GSP33brssgo1u:2915": "rājña iva bhṛtyaḥ saṃdhivigrahādiṣu vartamānaḥ /",
  "GSP33brssgo1u:2916": "athavaika evātmaśabdaścetanācetanaviṣayo bhaviṣyati,",
  "GSP33brssgo1u:2917": "bhūtātmendriyātmeti ca prayogadarśanāt /",
  "GSP33brssgo1u:2918": "yathaika eva jyotiḥśabdaḥ kratujvalanaviṣayaḥ /",
  "GSP33brssgo1u:2919": "tatra kuta etadātmaśabdādīkṣateragauṇatvamityata uttaraṃ paṭhati-",
  "GSP33brssgo1u:2920": "----------------------",
  "GSP33brssgo1u:2921": "FN:",
  "GSP33brssgo1u:2922": "anena pūrvasṛṣṭyanubhūtena prāṇadhṛtihetunāmātmanā sadrūpeṇa yathoktā devatāḥ sargānantaraṃ praviśya nāma rūpaṃ ceti vispaṣṭamāsamantātkaravāṇīti parā devatekṣitavatītyarthaḥ /",
  "GSP33brssgo1u:2923": "kūlasya guṇavṛttyā pipatiṣāvadyuktamaptejasorgauṇamīkṣitṛtvamityarthaḥ /",
  "GSP33brssgo1u:2924": "tanniṣṭhasya mokṣopadeśāt | BBs_1,1.7 |",
  "GSP33brssgo1u:2925": "na pradhānamacetanamātmaśabdālambanaṃ bhavitumarhati,",
  "GSP33brssgo1u:2926_0": "'sa ātmā' iti prakṛtaṃ sadaṇimānamādāya 'tattvamasi śvetaketo' iti cetanasya śvetaketormokṣayitavyasya",
  "GSP33brssgo1u:2926_1": "tanniṣṭhamupadiśya 'ācāryavānpuruṣo veda' 'tasya tāvadeva ciraṃ yāvanna vimokṣye",
  "GSP33brssgo1u:2926_2": "'tha saṃpatsye' (chāndo. 6.14.2) iti mokṣopadeśāt /",
  "GSP33brssgo1u:2927": "yadi hyacetanaṃ pradhānaṃ sacchabdavācyaṃ tadasīti grāhayenmumukṣuṃ cetanaṃ santamacetano 'sīti tadā viparītavādī śāstraṃ puruṣasyānarthāyetyapramāṇaṃ syāt /",
  "GSP33brssgo1u:2928": "natu nirdeṣaṃ śāstramapramāṇaṃ kalpayituṃ yuktam /",
  "GSP33brssgo1u:2929": "yadi cājñasya sato mumukṣoracetanamanātmānamātmetyupadiśetpramāṇabhūtaṃ śāstraṃ sa śraddhadhānatayāndhagolāṅgūlanyāyena tadātmadṛṣṭiṃ na parityajet,",
  "GSP33brssgo1u:2930": "tadvyatiriktaṃ cātmānaṃ na pratipadyeta,",
  "GSP33brssgo1u:2931": "tathā sati puruṣārthādvihanyetānarthaṃ na ṛcchet /",
  "GSP33brssgo1u:2932": "tasmādyathā svargādyarthino 'gnihotrādisādhanaṃ yathābhūtamupadiśati tathā mumukṣorapi 'sa ātmā tattvamasi śvetaketo' iti yathābhūtamevātmānamupaduśatīti yuktam /",
  "GSP33brssgo1u:2933": "evañca sati taptaparaśugrahaṇamokṣadṛṣṭāntena satyābhisandhasya mokṣopadeśa upapadyate /",
  "GSP33brssgo1u:2934": "anyathā hyamukhye sadātmatattvopadeśe 'ahamukthamasmīti vidyāt' (ai. āra. 2.1.2.6)",
  "GSP33brssgo1u:2935": "itivatsaṃpanmātramidamanityaphalaṃ syāt /",
  "GSP33brssgo1u:2936": "tatra mokṣopadeśo nopapadyeta /",
  "GSP33brssgo1u:2937": "tasmānna sadaṇimanyātmaśabdasya gauṇatvam /",
  "GSP33brssgo1u:2938": "bhṛtye tu svāmibhṛtyabhedasya pratyakṣatvādupapanno gauṇa ātmaśabdo mamātmā bhadrasena iti /",
  "GSP33brssgo1u:2939": "apica Dvacidgauṇaḥ śabdo dṛṣṭa iti naitāvatā śabdapramāṇaker'tho gauṇī kalpanā nyāyyā,",
  "GSP33brssgo1u:2940": "sarvatrānāśvāsaprasaṅgāt /",
  "GSP33brssgo1u:2941": "yattūktaṃ cetanācetanayoḥ sādhāraṇa ātmābdaḥ kratujvalanayoriva jyotiḥśabda iti,",
  "GSP33brssgo1u:2942": "tanna,",
  "GSP33brssgo1u:2943": "anekārthatvāsyānyāyyatvāt /",
  "GSP33brssgo1u:2944": "tasmāccetanaviṣaya eva mukhya ātmaśabdaścetanatvopacārādbhūtādiṣu prayujyate bhūtātmendriyātmeti ca /",
  "GSP33brssgo1u:2945": "sādhāraṇatve 'pyātmaśabdasya na prakaraṇamupapadaṃ vā kiñcinniścāyakamantareṇānyataravṛttitā nirdhārayituṃ śakyate /",
  "GSP33brssgo1u:2946": "nacātrācetanasya niścāyakaṃ kiñcitkāraṇamasti /",
  "GSP33brssgo1u:2947": "prakṛtaṃ tu sadīkṣitṛ,",
  "GSP33brssgo1u:2948": "saṃnihitaścetanaḥ śvetaketuḥ nahi cetanasya śvetaketoracetana ātmā saṃbhavatītyavocāma /",
  "GSP33brssgo1u:2949": "tasmāccetanaviṣaya ihātmaśabda iti niścīyate /",
  "GSP33brssgo1u:2950": "jyotiḥśabdo 'pi laukikena prayogeṇa jvalana eva rūḍhor'thavādakalpitena tu jvalanasādṛśyena kratau pravṛtta ityadṛṣṭāntaḥ /",
  "GSP33brssgo1u:2951": "athavā pūrvasūtra evātmaśabdaṃ nirastasamastagauṇatvasādhāraṇatvaśaṅkatayā vyākhyāya tataḥ svatantra eva pradhānakāraṇanirākaraṇaheturvyākhyeyaḥ 'tanniṣṭhasya mokṣopadeśāt' iti /",
  "GSP33brssgo1u:2952": "tasmānnācetanaṃ pradhānaṃ sacchabdavācyam // 7 //",
  "GSP33brssgo1u:2953": "----------------------",
  "GSP33brssgo1u:2954": "FN: atrottamapuruṣastūbhayatra prathamapuruṣe chāndasavat /",
  "GSP33brssgo1u:2955": "tadā cetanaṃ santaṃ mumukṣumacetano 'sītibruvacchāstraṃ viparītavādibhūtvā puṃso 'narthāyetikṛtvā syādapramāṇamiti yojanā /",
  "GSP33brssgo1u:2956": "atra vihatirmuktibhāktvābhāvaḥ /",
  "GSP33brssgo1u:2957": "'yathā satyābhisaṃdhastaptaṃ paraśuṃ sa na dahyate 'tha mucyate' iti /",
  "GSP33brssgo1u:2958": "ukthaṃ prāṇaḥ /",
  "GSP33brssgo1u:2959": "mahāvākyotthaṃ jñānamidamucyate /",
  "GSP33brssgo1u:2960": "ātmahitakāritvaguṇayogādātmaśabdo 'pi pradhāne gauṇa iti śaṅkate-athetyādinā /",
  "GSP33brssgo1u:2961": "ātmaśabdo pradhāne 'pi mukhyo nānārthakatvādityāha-athaveti /",
  "GSP33brssgo1u:2962": "nānārthatve dṛṣṭāntaḥ-yatheti /",
  "GSP33brssgo1u:2963": "'athaiṣa jyotiḥ'śrutyā sahasradakṣiṇāke kratau jyotiṣṭome lokaprayogādagnau ca jyotiḥśabdo yathā mukhyastadvadityarthaḥ /",
  "GSP33brssgo1u:2964": "tasminsatpadārthe niṣṭā abhedajñānaṃ yasya sa sanniṣṭhastasya muktiśravaṇāditi sūtrārthamāha-netyādinā /",
  "GSP33brssgo1u:2965": "śrutiḥ samanvayasūtrevyākhyātā /",
  "GSP33brssgo1u:2966": "anarthāyetyuktaṃ prapañcayati-yadi cājñasyeti /",
  "GSP33brssgo1u:2967": "kaścitkila duṣṭātmā mahāraṇyamārge patitamandhaṃ svabandhunagaramaṃ jagamiṣuṃ babhāṣe,",
  "GSP33brssgo1u:2968": "kimātrāyuṣmatā duḥkhitena sthīyata iti /",
  "GSP33brssgo1u:2969": "sa cāndhaḥ sukhāṃ vāṇīmākarṇya tamāptaṃ matvovāca,",
  "GSP33brssgo1u:2970": "aho madbhāgadheyaṃ,",
  "GSP33brssgo1u:2971": "yadatra bhavānmāṃ dīnaṃ svābhīṣṭanagaraprāpyasamarthaṃ bhāṣata iti /",
  "GSP33brssgo1u:2972": "sa ca vipralipsurduṣṭagoyuvānamānīya tadīyalāṅgūlamandhaṃ grāhayāmāsa /",
  "GSP33brssgo1u:2973": "upadideśa ca enamandhaṃ, eṣa goyuvā tvāṃ nagaraṃ neṣyati, mā tyaja lāṅgūlamiti /",
  "GSP33brssgo1u:2974": "sa cāndhaḥ śraddhālutayā tadatyajansvābhīṣṭamaprāpyānarthaparaṃparāṃ prāptaḥ /",
  "GSP33brssgo1u:2975": "tena nyāyenetyarthaḥ /",
  "GSP33brssgo1u:2976": "tathā satīti /",
  "GSP33brssgo1u:2977": "ātmajñānābhāve sati vihanyeta mokṣaṃ na prāpnuyāt pratyutānarthaṃ saṃsāraṃ ca prāpnuyādityarthaḥ /",
  "GSP33brssgo1u:2978": "nanu jīvasya pradhānaikyasaṃpadupāsanārthamidaṃ vākyāmastviti, tatrāha-evaṃ ca satīti /",
  "GSP33brssgo1u:2979": "ahādhitātmapramāyāṃ satyāmityārthaḥ /",
  "GSP33brssgo1u:2980": "kasyacidāropitacoratvasya satyena taptaṃ paraśuṃ gṛhṇato mokṣo dṛṣṭaḥ,",
  "GSP33brssgo1u:2981": "taddṛṣṭāntena satye brahmaṇi ahamityabhisaṃdhimato mokṣo yathā 'satyābhisaṃdhastaptaṃ paraśuṃ gṛhṇāti sa na dahyate 'tha mucyate'iti śrutyopadiṣṭaḥ /",
  "GSP33brssgo1u:2982": "sa upadeśaḥ saṃpatpakṣe na yuktaḥ ityāha-anyatheti /",
  "GSP33brssgo1u:2983": "dehamutthāpayatītyukthaṃ prāṇaḥ /",
  "GSP33brssgo1u:2984": "tasmānmokṣopadeśānmukhye saṃbhavati gauṇatvasyānyāyyatvāccātmaśabdaḥ sati mukhya ityāha-api ceti /",
  "GSP33brssgo1u:2985": "kvacidbhṛtyādau /",
  "GSP33brssgo1u:2986": "sarvatrāhamātmetyatrāpi mukhya ātmaśabdo na syādityarthaḥ /",
  "GSP33brssgo1u:2987": "cetanatvopacārādbhūtādiṣu /",
  "GSP33brssgo1u:2988": "sarvatra caitanyatādātmyādityarthaḥ /",
  "GSP33brssgo1u:2989": "ātmaśabdaścetanasyaivāsādhāraṇa ityuktam /",
  "GSP33brssgo1u:2990": "astuvāvyāpivastūnāṃ sādhāraṇastathāpi tasyātra śrutau pradhānaparatve 'pi niścāyakābhāvānna pradhānavṛttitetyāha-sādhāraṇatve 'pīti /",
  "GSP33brssgo1u:2991": "cetanavācitve tu prakaraṇaṃ śetaketupadaṃ ca niścāyakamastītyāha-prakṛtaṃ tviti /",
  "GSP33brssgo1u:2992": "upapadasya niścāyakatvaṃ sphuṭayati-nahīti /",
  "GSP33brssgo1u:2993": "tataḥ kiṃ, tatrāha-tasmāditi /",
  "GSP33brssgo1u:2994": "ātmaśabdo jyotiḥśabdavannānārthaka ityuktaṃ dṛṣṭāntaṃ nirasyati-jyotiriti /",
  "GSP33brssgo1u:2995": "kathaṃ tarhi 'jyotiṣā yajeta'iti jyotiṣṭome prayogaḥ, tatrāha-arthavādeti /",
  "GSP33brssgo1u:2996": "'etāni vāva tāni jyotīṃṣi ya etasya stomāḥ'ityarthavādena kalpitaṃ jvalanena sādṛśyam /",
  "GSP33brssgo1u:2997": "trivṛtpañcadaśastrivṛtsaptadaśastrivṛdekaviṃśa iti stomāstattadarthaprakāśakatvena guṇena jyotiṣpadoktā ṛksaṃghāḥ /",
  "GSP33brssgo1u:2998": "tathā ca jyotīṃṣi stomā asyeti jyotiṣṭoma ityatra jyotiḥśabdo gauṇa ityarthaḥ /",
  "GSP33brssgo1u:2999": "nanvātmaśabdāditi pūrvasūtra evātmaśabdasya pradhāne gauṇatvasādhāraṇatvaśaṅkānirāsaḥ kartumucitaḥ,",
  "GSP33brssgo1u:3000": "mukhyārthasya lāghavenoktisaṃbhave gauṇatvanānārthakatvāśaṅkāyā durbalatvena tannirāsārthaṃ pṛthaksūtrāyāsānapekṣaṇāt /",
  "GSP33brssgo1u:3001": "tathā ca śaṅkottaratvenāsūtrākhyānaṃ nātīva śobhata ityarucerāha-athaveti /",
  "GSP33brssgo1u:3002": "nirastā samastā gauṇatvanānārthakatvaśaṅkā yasyātmaśabdasya sa tacchaṅkastasya bhāvastattā tayetyarthaḥ /",
  "GSP33brssgo1u:3003": "tata iti /",
  "GSP33brssgo1u:3004": "sata ātmaśabde jīvābhinnatvāditi hetvapekṣayā mokṣopadeśaḥ svatantra eva pradhānakāraṇatvanirāse heturityarthaḥ //7//",
  "GSP33brssgo1u:3005": "END BsCom_1,1.5.7",
  "GSP33brssgo1u:3006": "____________________________________________________________________________________________",
  "GSP33brssgo1u:3007": "START BsCom_1,1.5.8",
  "GSP33brssgo1u:3008": "kutaśca na pradhānaṃ sacchabdavācyam /",
  "GSP33brssgo1u:3009": "heyatvāvacanācca | BBs_1,1.8 |",
  "GSP33brssgo1u:3010_0": "yadyānātmaiva pradhānaṃ sacchabdavācyaṃ 'sa ātmā tattvamasi' itīhopadiṣṭaṃ syātsa",
  "GSP33brssgo1u:3010_1": "tadupadeśaśravaṇādanātmajñatayā tanniṣṭho mā bhūditi mukhyamātmānamupadidikṣustasya heyatvaṃ brūyāt /",
  "GSP33brssgo1u:3011": "yathārundhatīṃ didarśayiṣustatsamīpasthāṃ sthūlāṃ tārāmamukhyāṃ prathamamarundhatiti grāhayitvā tāṃ pratyākhyāya paścādarundhatīmeva grāhayati tadvannāyamātmeti brūyāt /",
  "GSP33brssgo1u:3012": "nacaivamavocat /",
  "GSP33brssgo1u:3013": "sanmātrātmāvagatiniṣṭhaiva hi ṣaṣṭhaprapāṭhakaparisamāptirdṛśyate /",
  "GSP33brssgo1u:3014": "caśabdaḥ",
  "GSP33brssgo1u:3015": "[pratijñāvirodhāt | BBs_1,1.8a |]",
  "GSP33brssgo1u:3016": "pratijñāvirodhābhyuccayapradarśanārthaḥ /",
  "GSP33brssgo1u:3017": "satyapi heyatvavacane pratijñāvirodhaḥ prasajyeta /",
  "GSP33brssgo1u:3018": "kāraṇavijñānāddhi sarvaṃ vijñātamiti pratijñātam /",
  "GSP33brssgo1u:3019_0": "'uta tamādeśamaprākṣyo yenāśrutaṃ śrutaṃ bhavatyamataṃ matamavijñātaṃ vijñātamiti",
  "GSP33brssgo1u:3019_1": "kathaṃ nu bhagavaḥ sa ādeśo bhavatīti yathā somyaikena mṛtpiṇḍena sarvaṃ mṛnmayaṃ",
  "GSP33brssgo1u:3019_2": "vijñātaṃ syādvācārambhaṇaṃ vikāro nāmadheyaṃ mṛttiketyeva satyam' /",
  "GSP33brssgo1u:3020": "'evaṃ somya sa ādeśo bhavati' (chāndo. 6.1.1,3) iti vākyopakrame śravaṇāt /",
  "GSP33brssgo1u:3021": "naca sacchabdavācye pradhāne bhogyavargakāraṇe heyatvenāheyatvena vā vijñāte bhoktṛvargo vijñāto bhavati,",
  "GSP33brssgo1u:3022": "apradhānavikāratvādbhoktṛvargasya /",
  "GSP33brssgo1u:3023": "tasmānna pradhānaṃ sacchabdavācyam // 8 //",
  "GSP33brssgo1u:3024": "nanu yathā kaścidarundhatīṃ darśayituṃ nikaṭasthāṃ sthūlāṃ tārāmarundhatītvenopadiśati,",
  "GSP33brssgo1u:3025": "tadvadanātmana eva pradhānasya satpadārthasyātmatvopadeśa iti śaṅkate-kutaśceti /",
  "GSP33brssgo1u:3026": "pradhānaṃ sacchabdavācyaṃ neti kuta ityarthaḥ /",
  "GSP33brssgo1u:3027": "sautraścakāro 'nuktasamuccayārtha ityāha-caśabda iti /",
  "GSP33brssgo1u:3028": "vivṛṇoti-satyapīti /",
  "GSP33brssgo1u:3029": "apiśabdānnāstyeveti sūcayati /",
  "GSP33brssgo1u:3030": "vedānadhītyāgataṃ stabdhaṃ putraṃ pitovāca-he putra uta api,",
  "GSP33brssgo1u:3031": "ādiśyata ityādeśa upadeśaikalabhyaḥ sdātmā tamapyaprākṣyaḥ gurunikaṭepṛṣṭavānasi,",
  "GSP33brssgo1u:3032": "yasya śravaṇena mananena vijñānenānyasya śravaṇādikaṃ bhavatītyanvayaḥ /",
  "GSP33brssgo1u:3033": "nanvanyena jñātena kathamanyadajñātamapi jñātaṃ syāditi putraḥ śaṅkate-kathamiti /",
  "GSP33brssgo1u:3034": "he bhagavaḥ, kathaṃ nu khalu sa bhavatītyarthaḥ /",
  "GSP33brssgo1u:3035": "kāryasya kāraṇānyatvaṃ nāstītyāha-yatheti /",
  "GSP33brssgo1u:3036": "piṇḍaḥ svarūpaṃ tena /",
  "GSP33brssgo1u:3037": "vijñāteneti śeṣaḥ /",
  "GSP33brssgo1u:3038": "tatra yuktimāha-vāceti /",
  "GSP33brssgo1u:3039": "vācā vāgindriyeṇārabhyata iti vikāro vācārambhaṇam /",
  "GSP33brssgo1u:3040": "nanu vācā nāmaivārabhyate, na ghaṭādirityāśaṅkya nāmamātrameva vikāra ityāha-nāmadheyamiti /",
  "GSP33brssgo1u:3041": "'nāmadheyaṃ vikāro 'yaṃ vācā kevalamucyate /",
  "GSP33brssgo1u:3042": "vastutaḥ kāraṇādbhinno nāsti tasmānmṛṣaiva saḥ //",
  "GSP33brssgo1u:3043": "'iti bhāvaḥ /",
  "GSP33brssgo1u:3044": "vikārasya mithyātve tadabhinnakāraṇasyāpi mithyātvamiti, netyāha-mṛttiketi /",
  "GSP33brssgo1u:3045": "kāraṇaṃ kāryādbhinnasattākaṃ na kāryaṃ kāraṇādbhinnam,",
  "GSP33brssgo1u:3046": "ataḥ kāraṇātiriktasya kāryasvarūpasyābhāvātkāraṇajñānena tajjñānaṃ bhavatīti sthite dārṣṭāntikamāha-evamiti /",
  "GSP33brssgo1u:3047": "mṛdvadbrahmaiva satyaṃ viyadādivikāro mṛṣeti brahmajñāne sati jñeyaṃ kiñcinnāvaśiṣyata ityarthaḥ /",
  "GSP33brssgo1u:3048": "yadyapi pradhāne jñāte tādātmyādvikārāṇāṃ jñānaṃ bhavati tathāpi na puruṣāṇāṃ,",
  "GSP33brssgo1u:3049": "teṣāṃ pradhānavikāratvābhāvādityāha-naceti /",
  "GSP33brssgo1u:3050": "asmākaṃ jīvānāṃ sadrūpatvāttajjñāne jñānamiti bhāvaḥ //8//",
  "GSP33brssgo1u:3051": "END BsCom_1,1.5.8",
  "GSP33brssgo1u:3052": "____________________________________________________________________________________________",
  "GSP33brssgo1u:3053": "START BsCom_1,1.5.9",
  "GSP33brssgo1u:3054": "kutaśca na pradhānaṃ sacchabdavācyam-",
  "GSP33brssgo1u:3055": "he śvetaketo, uta api ādisyata ityādeśastaṃ śāstrācāryoktigamyaṃ vastvaprākṣyaḥ pṛṣṭavānasyācāryam /",
  "GSP33brssgo1u:3056": "vācārabhyamāṇamuccāryamāṇaṃ nāmadheyameva vikāro na tu ghaṭaśarāvādināmātirikto mṛdi vikāro vastuto 'sti paramārthato mṛttikaiva tu satyaṃ vastvastīti /",
  "GSP33brssgo1u:3057": "svāpyayāt | BBs_1,1.9 |",
  "GSP33brssgo1u:3058_0": "tadeva sacchabdavācyaṃ kāraṇaṃ prakṛtya śrūyate- 'yatraitatpuruṣaḥ svapiti nāma satā",
  "GSP33brssgo1u:3058_1": "somya tadā saṃpanno bhavati svamapīto bhavati tasmādenaṃ svapitītyācakṣate svaṃ hyapīto",
  "GSP33brssgo1u:3058_2": "bhavati' (chāndo. 6.8.1) iti /",
  "GSP33brssgo1u:3059": "eṣā śrutiḥ svapitītyetatpuruṣasya lokaprasiddhaṃ nāma nirvakti /",
  "GSP33brssgo1u:3060": "svaśabdenehātmocyate /",
  "GSP33brssgo1u:3061": "yaḥ prakṛtaḥ sacchabdavācyastamapīto bhavatyapigato bhavatītyarthaḥ /",
  "GSP33brssgo1u:3062": "apipūrvasyaiterlaryārthatvaṃ prasiddhaṃ, prabhavāpyayāvityutpattipralayayoḥ prayogadarśanāt /",
  "GSP33brssgo1u:3063": "manaḥpracāropādhiviśeṣasaṃbandhādindriyārthāngṛhyaṃstadviśeṣāpanno jīvo jāgarti /",
  "GSP33brssgo1u:3064": "tadvāsanāviśiṣṭaḥ svapnānpaśyanmanaḥśabdavācyo bhavati /",
  "GSP33brssgo1u:3065": "sa upādhidvayoparame suṣuptāvasthāmupādhikṛtaviśeṣābhāvātsvātmani pralīna iveti 'svaṃ hyapīto bhavati' ityucyate /",
  "GSP33brssgo1u:3066": "yathā hṛdayaśabdanirvacanaṃ śrutvā darśitam- 'sa vā eṣa ātmā hṛdi tasyaitadeva niruktaṃ hṛdyayamiti tasmādhṛdayamiti' (chāndo. 8.3.3) iti /",
  "GSP33brssgo1u:3067": "yathāvāśanāyodanyāśabdapravṛttimūlaṃ darśayati śrutiḥ- 'āpa eva tadaśitaṃ nayante' 'teja eva tatpītaṃ nayante' (chā. 6. 8. 3,5) iti ca /",
  "GSP33brssgo1u:3068": "evaṃ svamātmānaṃ sacchabdavācyamapīto bhavatītīmamarthaṃ svapitināmanirvacanena darśayati /",
  "GSP33brssgo1u:3069": "naca cetana ātmācetanaṃ pradhānaṃ svarūpatvena pratipadyeta /",
  "GSP33brssgo1u:3070": "yadi punaḥ pradhānamevātmīyātvātsvāśabdenaivocyeta,",
  "GSP33brssgo1u:3071": "evamapi cetano 'cetanamapyetīti viruddhamāpadyeta /",
  "GSP33brssgo1u:3072": "śrutyantaraṃ ca - 'prājñenātmanā saṃpariṣvakto na bāhyaṃ kiñcana veda nāntaram' /",
  "GSP33brssgo1u:3073": "(bṛha. 4.3.21) iti suṣuptāvasthāyāṃ cetane 'pyayaṃ darśayati /",
  "GSP33brssgo1u:3074": "ato yasminnapyayaḥ sarveṣāṃ cetanānāṃ taccetanaṃ sacchabdavācyaṃ jagataḥ kāraṇaṃ na pradhānam // 9 //",
  "GSP33brssgo1u:3075": "----------------------",
  "GSP33brssgo1u:3076": "FN:",
  "GSP33brssgo1u:3077": "yatra suptau puṃsaḥ svapitītyetannāma bhavati tadā puruṣaḥ satā saṃpannastenaikībhūta iti yojanā /",
  "GSP33brssgo1u:3078": "kutaśceti /",
  "GSP33brssgo1u:3079": "punarapi kasmādhetorityarthaḥ /",
  "GSP33brssgo1u:3080": "suṣuptau jīvasya sadātmani svasminnapyayaśravaṇātsaccetanameveti sūtrayojanā /",
  "GSP33brssgo1u:3081": "etatsvapanaṃ yathā syāttathā yatra suṣuptau svapitīti nāma bhavati tadā puruṣaḥ satā saṃpanna ekībhavati /",
  "GSP33brssgo1u:3082": "sadaikye 'pi nāmapravṛttiḥ kathaṃ, tatrāha-svamiti /",
  "GSP33brssgo1u:3083": "tatra lokaprasiddhimāha-tasmāditi /",
  "GSP33brssgo1u:3084": "hi yasmātsvaṃ sadātmānamapīto bhavati tasmādityarthaḥ /",
  "GSP33brssgo1u:3085": "śrutestātparyamāha-eṣetyādinā /",
  "GSP33brssgo1u:3086": "kathametāvatā pradhānanirāsa ityata āha-svaśabdeneti /",
  "GSP33brssgo1u:3087": "eterdhātorgatyarthasyāpipūrvasya layārthatve 'pi kathaṃ nityasya jīvasya laya ityāśaṅkya upādhilayāditi vaktuṃ jāgratsvapnayorupādhimāha-mana iti /",
  "GSP33brssgo1u:3088": "aindriyakamanovṛttaya upādhayaḥ,",
  "GSP33brssgo1u:3089": "tairghaṭādisthūlārthaviśeṣāṇāmātmanā saṃbandhādātmā tānindriyārthānpaśyansthūlaviśeṣeṇa dehenaikyabhrāntimāpanno viśvasaṃjño jāgarti /",
  "GSP33brssgo1u:3090": "jāgradvāsanāśrayamanoviśiṣṭaḥ saṃstaijasasaṃjñaḥ svapne vicitravāsanāsahakṛtamāyāpariṇāmānpaśyan 'somya tanmanaḥ'iti śrutisthamanaḥśabdavācyo bhavati /",
  "GSP33brssgo1u:3091": "sa ātmā sthūlasūkṣmopādhidvayoparame 'haṃ naraḥ karteti viśeṣābhimānābhavāllīna ityupacaryata ityarthaḥ /",
  "GSP33brssgo1u:3092": "nanu svapitīti nāmanirukterarthavādatvānna yathārthatetyata āha-yatheti /",
  "GSP33brssgo1u:3093": "tasya hṛdayaśabdasyaitannirvacanam /",
  "GSP33brssgo1u:3094": "tadaśitamannaṃ dravīkṛtya nayante jarayantītyāpa evāśanāyāpadārthaḥ /",
  "GSP33brssgo1u:3095": "tatpītamudakaṃ nayate śoṣayatīti teja evodanyam /",
  "GSP33brssgo1u:3096": "atra dīrghaśchāndasaḥ /",
  "GSP33brssgo1u:3097": "evamidamapi nirvacanaṃ yathārthamityāha-evamiti /",
  "GSP33brssgo1u:3098": "idaṃ ca pradhānapakṣe na yuktamityāha-na ceti /",
  "GSP33brssgo1u:3099": "svaśabdasyātmanīvātmīye 'pi śaktirastītyāśaṅkyāha-yadīti /",
  "GSP33brssgo1u:3100": "prājñena bimbacaitanyeneśvareṇa saṃpariṣvaṅgo bhedabhramābhāvenābheda ityarthaḥ //9//",
  "GSP33brssgo1u:3101": "END BsCom_1,1.5.9",
  "GSP33brssgo1u:3102": "____________________________________________________________________________________________",
  "GSP33brssgo1u:3103": "START BsCom_1,1.5.10",
  "GSP33brssgo1u:3104": "kutaśca na pradhānaṃ jagataḥ kāraṇam-",
  "GSP33brssgo1u:3105": "gatisāmānyāt | BBs_1,1.10 |",
  "GSP33brssgo1u:3106": "yadi tārkikasamaya iva vedānteṣvapi bhinnā kāraṇāvagatirabhaviṣyatkvaciccetanaṃ brahma jagataḥ kāraṇaṃ Dvacidanyadeveti,",
  "GSP33brssgo1u:3107": "tataḥ kadācitpradhānakāraṇavādānurodhenāpīkṣatyādiśravaṇamakalpayiṣyat /",
  "GSP33brssgo1u:3108": "natvetadasti /",
  "GSP33brssgo1u:3109": "samānaiva hi sarveṣu vedānteṣu cetanakāraṇāvagatiḥ /",
  "GSP33brssgo1u:3110": "'yathāgnerjvalataḥ sarvā diśo visphuliṅgā vipratiṣṭherannevamevaitasmādātmanaḥ sarve prāṇā yathāyatanaṃ vipratiṣṭhante prāṇebhyo devā devebhyo lokāḥ' (kau. 3.3) iti /",
  "GSP33brssgo1u:3111": "'tasmādvā etasmādātmana ākāśaḥ saṃbhūtaḥ' (tai. 2.1) iti /",
  "GSP33brssgo1u:3112": "'ātmata evedaṃ sarvam' (chāndo. 7.26.1) iti /",
  "GSP33brssgo1u:3113": "'ātmana eṣa prāṇo jāyate' (pra. 3.3) iti cātmanaḥ kāraṇatvaṃ darśayanti sarve vedāntāḥ /",
  "GSP33brssgo1u:3114": "ātmaśabdaśca cetanavacana ityavocāma /",
  "GSP33brssgo1u:3115": "mahacca prāmāṇyakāraṇametadyadvedāntavākyānāṃ cetanakāraṇatve samānagatitvaṃ,",
  "GSP33brssgo1u:3116": "cakṣurādīnāmiva rūpādiṣu /",
  "GSP33brssgo1u:3117": "ato gatisāmānyātsarvajñaṃ brahma jagataḥ kāraṇam // 10 //",
  "GSP33brssgo1u:3118": "----------------------",
  "GSP33brssgo1u:3119": "FN: gatiravagatiḥ /",
  "GSP33brssgo1u:3120": "vipratiṣṭheran nānāgatitvena diśo daśāpi prasṛtāḥ syurityarthaḥ /",
  "GSP33brssgo1u:3121": "ajñātajñāpakatvaṃ prāmāṇyam /",
  "GSP33brssgo1u:3122": "tattadvedāntajanyānāmavagatīnāṃ cetanakāraṇaviṣayakatvena sāmānyānnācetanaṃ jagataḥ kāraṇamiti sūtrārthaṃ vyatirekamukhenāha-yadi tārkiketyādinā /",
  "GSP33brssgo1u:3123": "anyatparamāṇvādikam /",
  "GSP33brssgo1u:3124": "na tvetaditi /",
  "GSP33brssgo1u:3125": "avagativaiṣamyamityarthaḥ /",
  "GSP33brssgo1u:3126": "vipratiṣṭharanvividhaṃ nānādiśaḥ prati gaccheyuḥ /",
  "GSP33brssgo1u:3127": "prāṇaścakṣurādayo yathāgolakaṃ prādurbhavanti,",
  "GSP33brssgo1u:3128": "prāṇebhyo 'nantaraṃ devāḥ sūryādayastadanugrāhakāḥ,",
  "GSP33brssgo1u:3129": "tadanantaraṃ lokyanta iti lokā viṣayā ityarthaḥ /",
  "GSP33brssgo1u:3130": "nanu vedāntānāṃ svataprāmāṇyatvena pratyakaṃ svārthaniścāyakatvasaṃbhavātkiṃ gatisāmānyenetyata āha-mahacceti /",
  "GSP33brssgo1u:3131": "ekarūpāvagatihetutvaṃ vedāntānāṃ prāmāṇyasaṃśayanivṛttiheturityatra dṛṣṭāntamāha-cakṣuriti /",
  "GSP33brssgo1u:3132": "yathā sarveṣāṃ cakṣuṣāmekarūpāvagatihetutvaṃ,",
  "GSP33brssgo1u:3133": "śravaṇānāṃ śabdāvagatihetutvaṃ ghrāṇādīnāṃ gandhādiṣu,",
  "GSP33brssgo1u:3134": "evaṃ brahmaṇi vedāntānāṃ gatisāmānyaṃ prāmāṇyadārḍhye heturityarthaḥ //10//",
  "GSP33brssgo1u:3135": "END BsCom_1,1.5.10",
  "GSP33brssgo1u:3136": "____________________________________________________________________________________________",
  "GSP33brssgo1u:3137": "START BsCom_1,1.5.11",
  "GSP33brssgo1u:3138": "kutaśca sarvajñaṃ brahma jagataḥ kāraṇam-",
  "GSP33brssgo1u:3139": "śrutatvāc ca | BBs_1,1.11 |",
  "GSP33brssgo1u:3140_0": "svaśabdenaiva ca sarvajña īśvaro jagataḥ kāraṇamiti śrūyate śvetāśvatarāṇāṃ mantropaniṣadi",
  "GSP33brssgo1u:3140_1": "sarvajñamīśvaraṃ prakṛtya 'sa kāraṇaṃ karaṇādhipādhipo na cāsya kaścijjanitā na cādhipaḥ' (śve. 6.9) iti /",
  "GSP33brssgo1u:3141": "tasmāt sarvajñaṃ brahma jagataḥ kāraṇaṃ, nācetanaṃ pradhānamanyadveti siddham // 11 //",
  "GSP33brssgo1u:3142": "----------------------",
  "GSP33brssgo1u:3143": "FN: kāraṇādhipā jīvasteṣāmadhipaḥ /",
  "GSP33brssgo1u:3144": "vastutantraṃ bhavejjñānaṃ karmatantramupāsanam /",
  "GSP33brssgo1u:3145": "āvistarāmatiśayena prakaṭam /",
  "GSP33brssgo1u:3146": "evamīkṣatyādiliṅgairacetane vedāntānāṃ samanvayaṃ nirasya cetanavācakaśabdenāpi nirasyati-śrutatvācceti /",
  "GSP33brssgo1u:3147": "sūtraṃ vyācaṣṭe-svaśabdeneti /",
  "GSP33brssgo1u:3148": "svasya cetanasya vācakaḥ sarvavicchabdaḥ /",
  "GSP33brssgo1u:3149": "'jñaḥ kālakālo guṇī sarvavidyaḥ'iti sarvajñaṃ parameśvaraṃ prakṛtya 'sa sarvavitkāraṇam'iti śrutatvānnācetanaṃ kāraṇamiti sūtrārthaḥ /",
  "GSP33brssgo1u:3150": "karaṇādhipā jīvāsteṣāmadhipaḥ /",
  "GSP33brssgo1u:3151": "adhikaramārthamupasaṃharati-tasmādīti /",
  "GSP33brssgo1u:3152": "īkṣaṇātmaśabdādikaṃ paramāṇvādāvapyayuktamiti matvāha-anyadveti //11//",
  "GSP33brssgo1u:3153": "END BsCom_1,1.5.11",
  "GSP33brssgo1u:3154": "____________________________________________________________________________________________",
  "GSP33brssgo1u:3155": "START BsCom_1,1.6.12",
  "GSP33brssgo1u:3156": "6 ānandamayādhikaraṇam / sū. 12-19",
  "GSP33brssgo1u:3157_0": "'janmādyasya yataḥ' ityārabhya 'śrutatvācca' ityevamantaiḥ sūtrairyānyudāhṛtāni vedāntavākyāni",
  "GSP33brssgo1u:3157_1": "teṣāṃ sarvajñaḥ sarvaśaktirīśvaro jagato janmasthitilayakāraṇamityetasyārthasya pratipādakatvaṃ",
  "GSP33brssgo1u:3157_2": "nyāyapūrvakaṃ pratipāditam /",
  "GSP33brssgo1u:3158": "gatisāmānyopanyāsena ca sarve vedāntāścetanakāraṇavādina iti vyākhyātam /",
  "GSP33brssgo1u:3159": "ataḥ parasya granthasya kimutthānamiti /",
  "GSP33brssgo1u:3160": "ucyate- dvirūpaṃ hi brahmāvagamyate,",
  "GSP33brssgo1u:3161": "nāmarūpavikārabhedopādhiviśiṣṭaṃ,",
  "GSP33brssgo1u:3162": "tadviparītaṃ ca sarvopādhivivarjitam /",
  "GSP33brssgo1u:3163": "'yatra hi dvaitamiva bhavati taditara itaraṃ paśyati yatra tvasya sarvamātmaivābhūttatkena kaṃ paśyet' (bṛha. 4.5.15)",
  "GSP33brssgo1u:3164": "'yatra nānyatpaśyati nānyacchṛṇoti nānyadvijānāti sa bhūmātha yatrānyatpaśyatyanyacchṛṇotyanyadvijānāti tadalpaṃ vo vai bhūmā tadamṛtamatha yadalpaṃ tanmartyam' (chāndo. 7.24.1)",
  "GSP33brssgo1u:3165": "'sarvāṇi rūpāṇi vicitya dhīro nāmāni kṛtvābhivadanyadāste' (tai.ā. 3.12.7)",
  "GSP33brssgo1u:3166": "'niṣkalaṃ niṣkriyaṃ śāntaṃ niravadyaṃ nirañjanam /",
  "GSP33brssgo1u:3167": "amṛtasya paraṃ setuṃ dagdhendhanamivānalam' (śve. 6.19)",
  "GSP33brssgo1u:3168": "'neti neti' (bṛ. 2.3.6)",
  "GSP33brssgo1u:3169": "iti 'asthūlamanaṇu' (bṛ. 3.8.8)",
  "GSP33brssgo1u:3170": "'nyūnamanyatsthānaṃ saṃpūrṇamanyat' iti caivaṃ sahasraśo vidyāvidyāviṣayabhedena brahmaṇo dvirūpatāṃ darśayanti vākyāni /",
  "GSP33brssgo1u:3171": "tatrāvidyāvasthāyāṃ brahmaṇa upāsyopāsakādikṣaṇaḥ sarvo vyavahāraḥ /",
  "GSP33brssgo1u:3172": "tatra kānicidbrahmaṇa upāsanānyabhyudayārthāni,",
  "GSP33brssgo1u:3173": "kānicitkramamuktyarthāni,",
  "GSP33brssgo1u:3174": "kānicitkarmasamṛddhyarthāni /",
  "GSP33brssgo1u:3175": "teṣāṃ guṇaviśeṣopādhibhedena bhedaḥ /",
  "GSP33brssgo1u:3176": "eka eva tu paramātmeśvarastaistairguṇaviśeṣairviśiṣṭa upāsyo yadyapi bhavati tathāpi yathāguṇopāsanameva phalāni bhidyante /",
  "GSP33brssgo1u:3177": "'taṃ yathā yathopāsate tadeva bhavati' iti śruteḥ,",
  "GSP33brssgo1u:3178": "'yathākraturasmiṃloke puruṣo bhavati tathetaḥ pretya bhavati' (chā. 3.14.1) iti ca /",
  "GSP33brssgo1u:3179": "smṛteśca- 'yaṃ yaṃ vāpi smaranbhāvaṃ tyajatyante kalevaram /",
  "GSP33brssgo1u:3180": "taṃ tamevaiti kaunteya sadā tadbhāvabhāvitaḥ //' (gī. 8.6) iti /",
  "GSP33brssgo1u:3181_0": "yadyapyeka ātmā sarvabhūteṣu sthāvarajaṅgameṣu gūḍhastathāpi cittopādhiviśeṣatāratamyādātmanaḥ",
  "GSP33brssgo1u:3181_1": "kūṭasthanityasyaikarūpasyāpyuttarottaramāviṣkṛtasya tāratamyamaiśvaryaśaktiviśeṣaiḥ",
  "GSP33brssgo1u:3181_2": "śrūyate- 'tasya ya ātmānamāvistarāṃ veda' (ai.ā. 2.3.2.1) ityatra /",
  "GSP33brssgo1u:3182": "smṛtāvapi- 'yadyadvibhūtimatsarvaṃ śrīmadūrjitameva vā /",
  "GSP33brssgo1u:3183": "tattadevāvagaccha tvaṃ mama tejoṃ'śasaṃbhavam /' (gī. 10.41) iti /",
  "GSP33brssgo1u:3184": "yatra yatra vibhūtyādyatiśayaḥ sa sa īśvara ityupāsyatayā codyate /",
  "GSP33brssgo1u:3185": "evamihāpyādityamaṇḍale hiraṇmayaḥ puruṣaḥ sarvapāpmodayaliṅgātpara eveti vakṣyati /",
  "GSP33brssgo1u:3186": "evaṃ 'ākāśastalliṅgāt' (bra. 1.1.22) ityādiṣu draṣṭavyam /",
  "GSP33brssgo1u:3187": "evaṃ sadyomuktikāraṇamapyātmajñānamupādhiviśeṣadvāreṇopadiśyamānamapyavivakṣitopādhisaṃbandhaviśeṣaṃ parāparaviṣayatvena saṃdihyamānaṃ vākyagatiparyālocanayā nirṇetavyaṃ bhavati /",
  "GSP33brssgo1u:3188": "yathehaiva tāvat 'ānandamayo 'bhyāsāt' iti /",
  "GSP33brssgo1u:3189": "evamekamapi brahmāpekṣitopādhisaṃbandhaṃ nirastopādhisaṃbandhaṃ copāsyatvena jñeyatvena ca vedānteṣūpadiśyata iti pradarśayituṃ paro grantha ārabhyate /",
  "GSP33brssgo1u:3190": "yacca 'gatisāmānyāt' ityacetanakāraṇanirākaraṇamuktaṃ tadapi vākyāntarāṇi brahmaviṣayāṇi vyācakṣāṇena brahmaviparītakāraṇaniṣedhena prapañcyate-",
  "GSP33brssgo1u:3191": "ānandamayo 'bhyāsāt | BBs_1,1.12 |",
  "GSP33brssgo1u:3192": "taittirīyake 'nnamayaṃ,",
  "GSP33brssgo1u:3193": "prāṇamayaṃ,",
  "GSP33brssgo1u:3194": "manomayaṃ,",
  "GSP33brssgo1u:3195": "vijñānamayaṃ,",
  "GSP33brssgo1u:3196": "cānukramyāmnāyate- 'tasmādvā etasmādvijñānamayāt /",
  "GSP33brssgo1u:3197": "anyo 'ntara ātmānandamayaḥ' (tai. 2.5) iti /",
  "GSP33brssgo1u:3198": "tatra saṃśayaḥ- kimihānandamayaśabdena parameva brahmocyate yatprakṛtam 'satyaṃ jñānamanantaṃ brahma' (tai. 2.1)",
  "GSP33brssgo1u:3199": "iti, kiṃvānnamayādibrahmaṇor'thāntaramiti /",
  "GSP33brssgo1u:3200": "kiṃ tāvatprāptaṃ brahmaṇor'thāntaramamukhya ātmānandamayaḥ syāt /",
  "GSP33brssgo1u:3201": "kasmāt /",
  "GSP33brssgo1u:3202": "annamayādyamukhyātmapravāhapatitatvāt /",
  "GSP33brssgo1u:3203": "athāpi syātsarvāntaratvādānandamayo mukhya evātmeti /",
  "GSP33brssgo1u:3204": "na syātpriyādyavayavayogāccharīratvaśravaṇācca /",
  "GSP33brssgo1u:3205": "mukhyaścedātmānandamayaḥ syānna priyādisaṃsparśaḥ syāt /",
  "GSP33brssgo1u:3206": "iha tu 'tasya priyameva śiraḥ' ityādi śrūyate /",
  "GSP33brssgo1u:3207": "śārīratvaṃ ca śrūyate- 'tasyaiṣa eva śārīra ātmā /",
  "GSP33brssgo1u:3208": "yaḥ pūrvasya' iti /",
  "GSP33brssgo1u:3209": "tasya pūrvasya vijñānamayasyaiṣa eva śārīra ātmā ya eṣa ānandamaya ityarthaḥ /",
  "GSP33brssgo1u:3210": "naca saśarīrasya sataḥ priyāpriyasaṃspārśo vārayituṃ śakyaḥ /",
  "GSP33brssgo1u:3211": "tasmātsaṃsāryevānandamaya ātmetyavaṃ prāpta idamucyate- 'ānandamayo 'bhyāsāt' /",
  "GSP33brssgo1u:3212": "para evātmānandamayo bhavitumarhati /",
  "GSP33brssgo1u:3213": "kutaḥ /",
  "GSP33brssgo1u:3214": "abhyāsāt /",
  "GSP33brssgo1u:3215": "parasminneva hyātmanyānandaśabdo bahukṛtvo 'bhyasyate /",
  "GSP33brssgo1u:3216": "ānandamayaṃ prastutya 'raso vai saḥ' iti tasyaiva rasatvamuktvocyate- 'rasaṃhyevāyaṃ labdhvā'nandī bhavati' iti,",
  "GSP33brssgo1u:3217": "'ko hyevānyātkaḥ prāṇyāt /",
  "GSP33brssgo1u:3218": "yadeṣa ākāśa ānando na syāt /",
  "GSP33brssgo1u:3219": "eṣa hyevānandayāti' /",
  "GSP33brssgo1u:3220": "(tai. 2.7)",
  "GSP33brssgo1u:3221": "'saiṣānandasya mīmāṃsā bhavati',",
  "GSP33brssgo1u:3222": "' etamānandamayamātmānamupasaṃkrāmati',",
  "GSP33brssgo1u:3223": "'ānandaṃ brahmaṇo vidvān na bibheti kutaścana' (tai. 2.8,9) iti /",
  "GSP33brssgo1u:3224": "'ānando brahmeti vyajānāt' (tai. 3.6) iti ca /",
  "GSP33brssgo1u:3225": "śrutyantare ca 'vijñānamānandaṃ brahma' (bṛ. 3.9.28) iti brahmaṇyevānandaśabdo dṛṣṭaḥ /",
  "GSP33brssgo1u:3226": "evamānandaśabdasya bahukṛtvo brahmaṇyabhyāsādānandamaya ātmā brahmeti gamyate /",
  "GSP33brssgo1u:3227": "yattūktamannamayādyamukhyātmapravāhapatitatvādānandamayasyāpyamukhyatvamiti, nāsau doṣaḥ /",
  "GSP33brssgo1u:3228": "ānandamayasya sarvāntaratvāt /",
  "GSP33brssgo1u:3229": "mukhyameva hyātmānamupadidikṣu śāstraṃ lokabuddhimanusarat,",
  "GSP33brssgo1u:3230_0": "annamayaṃ śarīramanātmānamatyantamūḍhānāmātmatvena prasiddhamanūdya mūṣāniṣiktadrutatāmrādipratimāvattato",
  "GSP33brssgo1u:3230_1": "'nantaraṃ tato 'ntaramityevaṃ pūrveṇa pūrveṇa samānamuttaramuttaramanātmānamātmeti grāhayat,",
  "GSP33brssgo1u:3231": "pratipattisaukaryāpekṣayā sarvāntaraṃ mukhyamānandamayamātmānamupadideśeti śliṣṭataram /",
  "GSP33brssgo1u:3232": "yathārundhatīnidarśane barhvīṣvapi tārāsvamukhyāsvarundhatīṣu darśitāsu yāntyā pradarśyate sā mukhyaivārundhatī bhavati,",
  "GSP33brssgo1u:3233": "evamihāpyānandamayasya sarvāntaratvānmukhyamātmatvam /",
  "GSP33brssgo1u:3234": "yattu brūṣe,",
  "GSP33brssgo1u:3235": "priyādīnāṃ śirastvādikalpanānupapannā mukhyasyātmana iti,",
  "GSP33brssgo1u:3236": "ātītānantaropādhijanitā sā na svābhāvikītyadoṣaḥ /",
  "GSP33brssgo1u:3237": "śārīratvamapyānandamayasyānnamayādiśarīraparamparayā pradarśyamānatvāt,",
  "GSP33brssgo1u:3238": "na punaḥ sākṣādeva śārīratvaṃ saṃsārivat,",
  "GSP33brssgo1u:3239": "tasmādāndamayaḥ para evātmā // 12 //",
  "GSP33brssgo1u:3240": "----------------------",
  "GSP33brssgo1u:3241": "FN: tasya niṣkalatvaśrutyā niraṃśatvādityarthaḥ /",
  "GSP33brssgo1u:3242": "kovānyāccalet, ko vā viśiṣya prāṇyājjīvet /",
  "GSP33brssgo1u:3243": "ānandayāti ānandayatītyarthaḥ /",
  "GSP33brssgo1u:3244": "upasaṃkramaṇaṃ prāptiḥ brahmaṇaḥ svarūpamiti śeṣaḥ /",
  "GSP33brssgo1u:3245": "lokabuddheḥ sthūlagrāhitāmanusaradityarthaḥ /",
  "GSP33brssgo1u:3246": "ihāpi amukhyapravāhe patitasyāpi /",
  "GSP33brssgo1u:3247": "vṛttānuvādenottarasūtrasaṃdarbhamākṣipati-janmāditi /",
  "GSP33brssgo1u:3248": "prathamasūtrasya śāstropodghātatvājjanmādisūtramārabhyetyuktam /",
  "GSP33brssgo1u:3249": "sarvavedāntānāṃ kārye pradhānādyacetane ca samanvayanirāsena brahmaparatvaṃ vyākhyātam /",
  "GSP33brssgo1u:3250": "ataḥ prathamādhyāyārthasyasamāptatvāduttaragranthārambhe kiṃ kāraṇamityarthaḥ /",
  "GSP33brssgo1u:3251": "vedānteṣu saguṇanirguṇabrahmavākyānāṃ bahulamupalabdheḥ,",
  "GSP33brssgo1u:3252": "tatra kasya vākyasya saguṇopāsanāvidhidvārā niguṇe samanvayaḥ kasya vā guṇavivakṣāṃ vinā sākṣādeva brahmaṇi samanvaya ityākāṅkṣaiva kāraṇamityāha-ucyata iti /",
  "GSP33brssgo1u:3253": "saṃkṣipya saguṇanirguṇavākyārthamāha-dvirūpaṃ hīti /",
  "GSP33brssgo1u:3254": "nāmarūpātmako vikāraḥ sarvaṃ jagat, tadbhedo hiraṇyaśmaśrutvādiviśeṣa iti vākyārthaḥ /",
  "GSP33brssgo1u:3255": "vākyānudāharati-yatra hītyādinā /",
  "GSP33brssgo1u:3256": "yasyāṃ khalvajñānāvasthāyāṃ dvaitamiva kalpitaṃ bhavati tattadetaraḥ sannitaraṃ paśyatīti dṛśyopādhikaṃ vastu bhāti /",
  "GSP33brssgo1u:3257": "yatra jñānakāle viduṣaḥ sarvaṃ jagadātmamātramabhūttattadā tu kena kaṃ paśyedityākṣepānnirupādhikaṃ tattvaṃ bhāti /",
  "GSP33brssgo1u:3258": "yatra bhumni niścito vidvān dvitīyaṃ kimapi na vetti so 'dvitīyo bhūmā paramātmā nirguṇaḥ /",
  "GSP33brssgo1u:3259": "atha nirguṇoktyanantaraṃ saguṇamucyate /",
  "GSP33brssgo1u:3260": "yatra saguṇe sthito dvitīyaṃ vetti tadalpaṃ paricchinnaṃ, yastu bhūmā tadamṛtaṃ nityam /",
  "GSP33brssgo1u:3261": "atheti /",
  "GSP33brssgo1u:3262": "pūrvavadvyākhyeyam /",
  "GSP33brssgo1u:3263": "dhīraḥ paramātmaiva sarvāṇi rūpāṇi vicitya sṛṣṭvā nāmāni ca kṛtvā buddhyādau praviśya jīvasaṃjño vyavaharanyo vartate sa saguṇastaṃ nirguṇatvena vidvānapyamṛto bhavati /",
  "GSP33brssgo1u:3264": "nirgatāḥ kalā aṃśā yasmāttanniṣkalam /",
  "GSP33brssgo1u:3265": "ato niraṃśatvānniṣkriyam /",
  "GSP33brssgo1u:3266": "ataḥ śāntamapariṇāmi /",
  "GSP33brssgo1u:3267": "niravadyaṃ rāgādidoṣaśūnyam /",
  "GSP33brssgo1u:3268": "añjanaṃ mūlatamaḥsaṃbandho dharmādikaṃ vā tacchūnyaṃ nirañjanam /",
  "GSP33brssgo1u:3269": "kiñcāmṛtasya mokṣasya svayameva vākyotthavṛttisthatvena paramutkṛṣṭaṃ setuṃ laukikasetuvatprāpakam /",
  "GSP33brssgo1u:3270": "yathā dagdhendhano 'nalaḥ śāmyati tamivāvidyāṃ tajjaṃ ca dagdhvā praśāntaṃ nirguṇamātmānaṃ vidyādityarthaḥ /",
  "GSP33brssgo1u:3271": "neti netīti /",
  "GSP33brssgo1u:3272": "vyākhyātam /",
  "GSP33brssgo1u:3273": "sthūlādidvaitaśūnyam /",
  "GSP33brssgo1u:3274": "rūpadvaye śrutimāha-nyūnamiti /",
  "GSP33brssgo1u:3275": "dvaitasthānaṃ nyūnamalpaṃ saguṇarūpaṃ nirguṇādanyat,",
  "GSP33brssgo1u:3276": "tathā saṃpūrṇaṃ nirguṇaṃ saguṇādanyadityarthaḥ /",
  "GSP33brssgo1u:3277": "ekasya dvirūpatvaṃ viruddhamityata āha-vidyeti /",
  "GSP33brssgo1u:3278": "vidyāviṣayo jñeyaṃ nirguṇatvaṃ satyaṃ avidyāviṣaya upāsyaṃ saguṇatvaṃ kalpitamityavirodhaḥ /",
  "GSP33brssgo1u:3279": "tatrāvidyāviṣayaṃ vivṛṇoti-tatreti /",
  "GSP33brssgo1u:3280": "nirguṇajñānārthamāropitaprapañcamāśrityabādhātprākkāle guḍajihvikānyāyena tattatphalārthānyupāsanāni vidhīyante,",
  "GSP33brssgo1u:3281": "teṣāṃ cittaikāgryadvārā jñānaṃ mukhyaṃ phalamiti tadvākyānāmapi mahātātparyaṃ brahmaṇīti mantavyam /",
  "GSP33brssgo1u:3282": "'nāma brahma'ityādyupāstīnāṃ kāmācārādirabhyudayaḥ phalaṃ,",
  "GSP33brssgo1u:3283": "daharādyupāstīnāṃ kāmācārādirabhyudayaḥ phalaṃ,",
  "GSP33brssgo1u:3284": "daharādyupāstīnāṃ kramamuktiḥ,",
  "GSP33brssgo1u:3285": "udbhīthādidhyānasya karmasamṛddhiḥ phalamiti bhedaḥ /",
  "GSP33brssgo1u:3286": "dhyānānāṃ mānasatvāt, jñānāntaraṅgatvācca, jñānakāṇḍe vidhānamiti bhāvaḥ /",
  "GSP33brssgo1u:3287": "nanūpāsyabrahmaṇa ekatvātkathamupāsanānāṃ bhedaḥ, tatrāha-teṣāmiti /",
  "GSP33brssgo1u:3288": "guṇaviśeṣāḥ satyakāmatvādayaḥ /",
  "GSP33brssgo1u:3289": "hṛdayādirupādhiḥ /",
  "GSP33brssgo1u:3290": "atra svayamevāśaṅkya pariharati-eka iti /",
  "GSP33brssgo1u:3291": "paramātmasvarūpābhede 'pyupādhibhedenopahitopāsyarūpabhedādupāsananāṃ bhede sati phalabheda iti bhāvaḥ /",
  "GSP33brssgo1u:3292": "taṃ paramātmānaṃ yadyadguṇatvena lokā rājānamivopāsate tattadguṇavatvameva teṣāṃ phalaṃ bhavati /",
  "GSP33brssgo1u:3293": "kratuḥ saṃkalpo dhyānam /",
  "GSP33brssgo1u:3294": "iha yādṛśadhyānavān bhavati mṛtvā tādṛśopāsyarūpo bhavati /",
  "GSP33brssgo1u:3295": "atraiva bhagavadvākyamāha-smṛteśceti /",
  "GSP33brssgo1u:3296": "nanu sarvabhūteṣu niratiśayātmana ekatvādupāsyopāsakayostāratamyaśrutayaḥ kathamityāśaṅkya pariharati-yadyapyeka iti /",
  "GSP33brssgo1u:3297_0": "uktānāmupādhīnāṃ śuddhitāratamyādaiśvaryajñānasukharūpaśaktīnāṃ tāratamyarūpā viśeṣā",
  "GSP33brssgo1u:3297_1": "bhavanti tairekarūpasyātmana uttarottaraṃ manuṣyādihiraṇyagarbhāntepvāvirbhāvāvatāratamyaṃ śrūyate /",
  "GSP33brssgo1u:3298": "tasyātmana ātmānaṃ svarūpamāvistarāṃ prakaṭataraṃ yo veda upāste so 'śnute taditi tarappratyayādityarthaḥ /",
  "GSP33brssgo1u:3299": "tathāca nikṛṣṭhopādhirātmaivopāsakaḥ,",
  "GSP33brssgo1u:3300": "utkṛṣṭopādhirīśvara upāsya ityaupādhikaṃ tāratamyamaviruddhamiti bhāvaḥ /",
  "GSP33brssgo1u:3301": "atrārthe bhagavadgītāmudāharati-smṛtāviti /",
  "GSP33brssgo1u:3302": "atra sūryāderapi na jīvatvenopāsyatā kintvīśvaratvenetyuktaṃ bhavati /",
  "GSP33brssgo1u:3303": "tatra sūtrakārasaṃmatimāha-evamiti /",
  "GSP33brssgo1u:3304": "udayaḥ asaṃbandhaḥ /",
  "GSP33brssgo1u:3305_0": "evaṃ yasminvākye upādhirvivakṣitaḥ tadvākyamupāsanaparamiti vaktumuttarasūtrasaṃdarbhasyārambha",
  "GSP33brssgo1u:3305_1": "ityuktvā yatra na vivakṣitaḥ tadvākyaṃ jñeyabrahmaparamiti nirṇayārthamārambha ityāha-evaṃ sadya iti /",
  "GSP33brssgo1u:3306": "annamayādikośā upādhiviśeṣāḥ /",
  "GSP33brssgo1u:3307": "vākyagatistātparyam /",
  "GSP33brssgo1u:3308": "ārambhasamarthanamupasaṃharati-evamekamapīti /",
  "GSP33brssgo1u:3309": "siddhavaduktagatisāmānyasya sādhanārthamapyuttarārambha ityāha-yacceti /",
  "GSP33brssgo1u:3310": "annaṃ prasiddhaṃ, prāṇamanobuddhyaḥ hiraṇyagarbharūpāḥ bimbacaitanyāmīśvara ānandaḥ /",
  "GSP33brssgo1u:3311": "teṣāṃ pañcānāṃ vikārā ādhyātmikā dehaprāṇamanobuddhijīvā annamayādayaḥ pañcakośāḥ iti śruteḥ paramārthaḥ /",
  "GSP33brssgo1u:3312_0": "pūrvādhikaraṇe gauṇamukhyekṣaṇayoratulyatvena saṃśayābhāvādgauṇaprāyapāṭho na niścāyaka",
  "GSP33brssgo1u:3312_1": "ityuktaṃ tarhi mayaṭo vikāre prācurye ca mukhyatvātsaṃśaye vikāraprāyapāṭhādānandādhikāro",
  "GSP33brssgo1u:3312_2": "jīva ānandamaya iti niśacayo 'stīti pratyudāharamasaṃgatyā pūrvapakṣamāha kiṃ tāvadityākāṅkṣāpūrvakam-kimiti /",
  "GSP33brssgo1u:3313": "ānandamayapadasyāmukhyārthagrahe hetuṃ pṛcchati-kasmāditi /",
  "GSP33brssgo1u:3314": "vikāraprāyapāṭhahetumāha-annamayādīti /",
  "GSP33brssgo1u:3315": "śrutyādisaṃgatayaḥ sphuṭā eva /",
  "GSP33brssgo1u:3316": "pūrvapakṣe vṛttikāramatejīvopāstyā priyādiprāptiḥ phalaṃ, siddhānte tu brahmopāstyeti bhedaḥ /",
  "GSP33brssgo1u:3317": "śaṅkate-athāpīti /",
  "GSP33brssgo1u:3318": "pariharati-na syāditi /",
  "GSP33brssgo1u:3319": "saṃgṛhītaṃ vivṛṇoti-mukhya iti /",
  "GSP33brssgo1u:3320": "paramātmetyarthaḥ /",
  "GSP33brssgo1u:3321": "śārīratve 'pīśaratvaṃ kiṃ na syādityata āha-naceti /",
  "GSP33brssgo1u:3322": "jīvatvaṃ durvāramityarthaḥ /",
  "GSP33brssgo1u:3323_0": "nanvānandapadābhyāse 'pyānandamayasya brahmatvaṃ kathamityāśaṅkya jyotiṣṭomādhikāre",
  "GSP33brssgo1u:3323_1": "jyotiṣpadasya jyotiṣṭomaparatvavadānandamayaprakaraṇasthānandamayapadasyānandamayaparatvāttadabhyāsastasya",
  "GSP33brssgo1u:3323_2": "brahmatvasādhaka ityabhipretyāha-",
  "GSP33brssgo1u:3324": "ānandamayaṃ prastutyeti /",
  "GSP33brssgo1u:3325": "rasaḥ sāraḥ /",
  "GSP33brssgo1u:3326": "ānanda ityarthaḥ /",
  "GSP33brssgo1u:3327": "ayaṃ lokaḥ /",
  "GSP33brssgo1u:3328": "yadyapi eṣa ākāśaḥ pūrṇaḥ ānandaḥ sākṣiprerako na syāttadā ko vānyāccalet,",
  "GSP33brssgo1u:3329": "ko vā viśiṣyā prāṇyājjīvet,",
  "GSP33brssgo1u:3330": "tasmādeṣa evānandayāti,",
  "GSP33brssgo1u:3331": "ānandayatītyarthaḥ /",
  "GSP33brssgo1u:3332": "'yuvā syātsādhuyuvā'ityādinā vakṣyamāṇā manuṣyayuvānanadamārabhya brahmānandāvasānā eṣā saṃnihitā ānandasya tāratamyamīmāṃsā bhavati /",
  "GSP33brssgo1u:3333": "upasaṃkrāmati vidvānprāpnoti ityekadeśināmarthaḥ /",
  "GSP33brssgo1u:3334": "mukhyasiddhānte tūpasaṃkramaṇaṃ viduṣaḥ kośānāṃ pratyaṅmātratvena vilāpanamiti jñeyam /",
  "GSP33brssgo1u:3335": "śiṣṭamuktārtham /",
  "GSP33brssgo1u:3336": "ānandaśabdādbrahmāvagatiḥ sarvatra samāneti gatisāmānyārthamāha-śrutyantare ceti /",
  "GSP33brssgo1u:3337": "liṅgādamukhyātmasaṃnidherbādha iti matvāha-nāsāviti /",
  "GSP33brssgo1u:3338": "sarvāntaratvaṃ na śrutamityāśaṅkya tato 'nyasyānuktestasya sarvāntaratvamiti vivṛṇoti-mukhyamiti /",
  "GSP33brssgo1u:3339": "lokabuddhimiti /",
  "GSP33brssgo1u:3340": "tasyāḥ sthūlagrāhitāmanusaradityarthaḥ /",
  "GSP33brssgo1u:3341": "tāmrasya mūṣākāratvavatprāṇasya dehākāratvaṃ dehena sāmānyaṃ,",
  "GSP33brssgo1u:3342": "tathā manaḥ prāṇākāraṃ tena samamityāha-pūrveṇeti /",
  "GSP33brssgo1u:3343": "atīto yo 'nantara upādhirvijñānakośastatkṛtā sāvayavatvakalpanā,",
  "GSP33brssgo1u:3344": "śarīreṇa jñeyatvācchārīratvamiti liṅgadvayaṃ durbalam /",
  "GSP33brssgo1u:3345": "ataḥ sahāyābhāvādābhyāsasarvāntaratvābhyāṃ vikārasaṃnidherbādha iti bhāvaḥ //12//",
  "GSP33brssgo1u:3346": "END BsCom_1,1.6.12",
  "GSP33brssgo1u:3347": "____________________________________________________________________________________________",
  "GSP33brssgo1u:3348": "START BsCom_1,1.6.13",
  "GSP33brssgo1u:3349": "vikāraśabdān neti cen na prācuryāt | BBs_1,1.13 |",
  "GSP33brssgo1u:3350": "atrāha- nānandamayaḥ para ātmā bhavitumarhati /",
  "GSP33brssgo1u:3351": "kasmāt, vikāraśabdāt /",
  "GSP33brssgo1u:3352": "prakṛtivacanādayamanyaḥ śabdo vikāravacanaḥ samadhigataḥ, ānandamaya iti mayaṭo vikārthatvāt /",
  "GSP33brssgo1u:3353": "tasmādannamayādiśabdavadvikāraviṣaya evānandamayaśabda iticet, na /",
  "GSP33brssgo1u:3354": "prācuryārthe 'pi mayaṭaḥ smaraṇāt /",
  "GSP33brssgo1u:3355": "'tatprakṛtavacane mayaṭ' (pā. 5.4.21) iti hi pracuratāyāmapi mayaṭ smaryate /",
  "GSP33brssgo1u:3356": "yathā 'annamayo yajñaḥ' ityannapracura ucyate, evamānandapracuraṃ brahmānandamaya ucyate /",
  "GSP33brssgo1u:3357": "ānandapracuratvaṃ ca brahmaṇo manuṣyatvādārabhyottarasminnuttarasminsthāne śataguṇa ānanda ityuktvā brahmānandasya niratiśayatvāvadhāraṇāt /",
  "GSP33brssgo1u:3358": "tasmātprācuryārthe mayaṭ // 13 //",
  "GSP33brssgo1u:3359": "vikārārthakamayaṭ śrutisahāya ityāśaṅkya mayaṭaḥ prācurye 'pi vidhānānmaivamityāha-vikāretyādinā /",
  "GSP33brssgo1u:3360": "tatprakṛtavacane mayaḍiti /",
  "GSP33brssgo1u:3361": "taditiprathamāsamarthācchabdātprācuryaviśiṣṭasya prastutasya vacane 'bhidhāne gamyamāne mayaṭpratyayo bhavatīti sūtrārthaḥ /",
  "GSP33brssgo1u:3362": "atra vacanagrahaṇātprakṛtasya prācuryavaiśiṣṭyasiddhiḥ,",
  "GSP33brssgo1u:3363": "tādṛśasya loke mayaṭo 'bhidhānāt,",
  "GSP33brssgo1u:3364": "yathā 'annamayo yajñaḥ'iti /",
  "GSP33brssgo1u:3365": "atra hyannaṃ pracuramasminnityannaśabdaḥ prathamāvibhaktiśaktastasmānmayaṭ yajñasya prakṛtyarthānnaprācuryavācī dṛśyate na śuddhaprakṛtavacana iti dhyeyam //13//",
  "GSP33brssgo1u:3366": "END BsCom_1,1.6.13",
  "GSP33brssgo1u:3367": "____________________________________________________________________________________________",
  "GSP33brssgo1u:3368": "START BsCom_1,1.6.14",
  "GSP33brssgo1u:3369": "taddhetuvyapadeśāc ca | BBs_1,1.14 |",
  "GSP33brssgo1u:3370": "itaśca prācuryārthe mayaṭ /",
  "GSP33brssgo1u:3371": "yasmādānandahetutvaṃ brahmaṇo vyapadiśati śrutiḥ- 'eṣa hyevānandayāti' iti /",
  "GSP33brssgo1u:3372": "ānandayatītyarthaḥ /",
  "GSP33brssgo1u:3373": "yo hyanyānānandayati sa pracurānanda iti prasiddhaṃ bhavati /",
  "GSP33brssgo1u:3374": "yathā loke yo 'nyeṣāṃ dhanikatvamāpādayati sa pracuradhana iti gamyate, tadvat /",
  "GSP33brssgo1u:3375": "tasmātprācuryārthe 'pi mayaṭaḥ saṃbhavādānandamayaḥ para evātmā // 14 //",
  "GSP33brssgo1u:3376": "sūtrasthacaśabdo 'nuktasamuccayārtha iti matvā vyacaṣṭe-itaśceti /",
  "GSP33brssgo1u:3377": "taccānuktaṃ brahmānandasya niratiśayatvavadhāraṇaṃ pūrvamuktam //14//",
  "GSP33brssgo1u:3378": "END BsCom_1,1.6.14",
  "GSP33brssgo1u:3379": "____________________________________________________________________________________________",
  "GSP33brssgo1u:3380": "START BsCom_1,1.6.15",
  "GSP33brssgo1u:3381": "māntravarṇikameva ca gīyate | BBs_1,1.15 |",
  "GSP33brssgo1u:3382": "itaścānandamayaḥ para evātmā /",
  "GSP33brssgo1u:3383": "yasmāt 'brahmavidāpnoti param' ityupakramya 'satyaṃ jñānamanantaṃ brahma' (tai. 2.1)",
  "GSP33brssgo1u:3384": "ityasminmantre yatprakṛtaṃ brahma satyajñānānantaviśeṣaṇairnirdharitaṃ,",
  "GSP33brssgo1u:3385": "yasmādākāśādikrameṇa sthāvarajaṅgamāni bhūtānyajāyanta,",
  "GSP33brssgo1u:3386": "yacca bhūtāni sṛṣṭvā tānyanupraviśya guhāyāmavasthitaṃ,",
  "GSP33brssgo1u:3387": "sarvāntaraṃ,",
  "GSP33brssgo1u:3388": "yasya vijñānāya 'anyo 'ntara ātmānyo 'ntara ātmā' iti prakrāntaṃ tanmāntravarṇikameva brahmeha gīyate 'anyo 'ntara ātmānandamayaḥ' (tai. 2.5) iti /",
  "GSP33brssgo1u:3389": "mantrabrāhmaṇayoścaikārthatvaṃ yuktaṃ, avirodhāt /",
  "GSP33brssgo1u:3390": "anyathā hi prakṛtahānāprakṛtaprakriye syātām /",
  "GSP33brssgo1u:3391": "na cānnamayādibhya ivānandamayādanyo 'ntara ātmābhidhīyate /",
  "GSP33brssgo1u:3392": "etanniṣṭhaiva ca 'saiṣā bhārgavī vāruṇī vidyā' (tai. 3.6) tasmādānandamayaḥ para evātmā //15 //",
  "GSP33brssgo1u:3393": "----------------------",
  "GSP33brssgo1u:3394": "FN: yasmādityasya tasmāditi vyavahitena saṃbandhaḥ /",
  "GSP33brssgo1u:3395": "yannirdhāritaṃ tadeveha gīyata iti yojanā /",
  "GSP33brssgo1u:3396": "ekārthatvesatyupāyopeyatvayogādityarthaḥ /",
  "GSP33brssgo1u:3397": "ānandamayatasya brahmatve liṅgamuktvā prakaraṇamāha-māntreti /",
  "GSP33brssgo1u:3398": "yasmādevaṃ prakṛtaṃ tasmāttanmāntrāvarṇikameva brahmānandamaya iti vākye gīyata iti yojanā /",
  "GSP33brssgo1u:3399": "nanu mantroktamevātra grāhmamiti ko nirbandhaḥ, tatrāha-mantreti /",
  "GSP33brssgo1u:3400": "brāhmaṇasya mantravyākhyānatvādupāyatvamasti, mantrastūpeyaḥ, tadidamuktam-avirodhāditi /",
  "GSP33brssgo1u:3401": "tayorupāyopeyabhāvādityarthaḥ /",
  "GSP33brssgo1u:3402": "tarhyannamayādīnāmapi māntravarṇikabrahmatvaṃ syādityata āha-na ceti /",
  "GSP33brssgo1u:3403": "kiñca bhṛgave proktā, varuṇenopadiṣṭā bhṛguvallī pañcamaparyāyasthānande pratiṣṭhitā /",
  "GSP33brssgo1u:3404": "tatra sthānanyāyena tadekārthabrahmavallyā ānandamaye niṣṭetyāha-etanniṣṭhaiveti //15//",
  "GSP33brssgo1u:3405": "END BsCom_1,1.6.15",
  "GSP33brssgo1u:3406": "____________________________________________________________________________________________",
  "GSP33brssgo1u:3407": "START BsCom_1,1.6.16",
  "GSP33brssgo1u:3408": "netaro 'nupapatteḥ | BBs_1,1.16 |",
  "GSP33brssgo1u:3409": "itaścānandamayaḥ para evātmā /",
  "GSP33brssgo1u:3410": "netaraḥ /",
  "GSP33brssgo1u:3411": "itara īśvarādanyaḥ saṃsārī jīva ityarthaḥ /",
  "GSP33brssgo1u:3412": "na jīva ānandamayaśabdenābhidhīyate /",
  "GSP33brssgo1u:3413": "kasmāt /",
  "GSP33brssgo1u:3414": "anupapatteḥ /",
  "GSP33brssgo1u:3415": "ānandamayaṃ hi prakṛtya śrūyate- 'so 'kāmayata /",
  "GSP33brssgo1u:3416": "bahu syāṃ prajāyeyeti /",
  "GSP33brssgo1u:3417": "sa tapo 'tapyata /",
  "GSP33brssgo1u:3418": "sa tapastaptvā /",
  "GSP33brssgo1u:3419": "idaṃsarvamasṛjata /",
  "GSP33brssgo1u:3420": "yadidaṃ kiñca' (tai. 2.6) iti /",
  "GSP33brssgo1u:3421": "tatra prākśarīrādyutpatterabhidhyānaṃ sṛjyamānānāṃ ca vikārāṇāṃ sraṣṭuravyatirekaḥ sarvavikārasṛṣṭiśca,",
  "GSP33brssgo1u:3422": "na parasmādātmano 'nyatropapadyate // 16 //",
  "GSP33brssgo1u:3423": "sa īśvaraḥ tapaḥ sṛṣṭyālocanamatapyata kṛtavānityarthaḥ /",
  "GSP33brssgo1u:3424": "abhidhyānaṃ kāmanā /",
  "GSP33brssgo1u:3425": "'buhu syām'ityavyatirekaḥ //16//",
  "GSP33brssgo1u:3426": "END BsCom_1,1.6.16",
  "GSP33brssgo1u:3427": "____________________________________________________________________________________________",
  "GSP33brssgo1u:3428": "START BsCom_1,1.6.17",
  "GSP33brssgo1u:3429": "bhedavyapadeśāc ca | BBs_1,1.17 |",
  "GSP33brssgo1u:3430": "itaśca nānandamayaḥ saṃsārī /",
  "GSP33brssgo1u:3431": "yasmādānandamayādhikāre- 'raso vai saḥ /",
  "GSP33brssgo1u:3432": "rasaṃhyevāyaṃ labdhvānandī bhavati' (tai. 2.7) iti jīvānandamayau bhedena vyapadiśati /",
  "GSP33brssgo1u:3433": "nahi labdhaiva labdhavyo bhavati /",
  "GSP33brssgo1u:3434": "kathaṃ tarhi 'ātmānveṣṭavyaḥ',",
  "GSP33brssgo1u:3435": "'ātmalābhānna paraṃ vidyate' iti śrutismṛtī,",
  "GSP33brssgo1u:3436": "yāvatā na labdhaiva labdhavyo bhavatītyuktam /",
  "GSP33brssgo1u:3437": "bāḍham /",
  "GSP33brssgo1u:3438": "tathāpyātmano 'pracyutātmabhāsyaiva satastatvānavabodhanimitto dehādiṣvanātmasvātmatvaniścayo laukiko dṛṣṭaḥ /",
  "GSP33brssgo1u:3439": "tena dehādibhūtasyātmano 'pyātmānanviṣṭo 'nveṣṭavyo 'labdho labdhavyo 'śrutaḥ śrotavyo 'mato mantavyo 'vijñāto vijñātavya ityādibhedavyapadeśa upapadyate /",
  "GSP33brssgo1u:3440": "pratiṣidhyata eva tu paramārthataḥ sarvajñātparameśvarādanyo draṣṭā śrotā vā 'nānyo 'to 'sti draṣṭā' (bṛ. 3.7.23) ityādinā /",
  "GSP33brssgo1u:3441": "parameśvarastvavidyākalpitāccharīrātkartṛbhoktṛvijñānātmākhyādanyaḥ /",
  "GSP33brssgo1u:3442": "yathā māyāvinaścarmakhaḍgadharātsūtreṇākāśamadhirohataḥ sa eva māyāvī paramārtharūpo bhūmiṣṭho 'nyaḥ /",
  "GSP33brssgo1u:3443": "yathāvā dhaṭākāśādupādhiparicchinnādanupādhiraparicchinna ākāśo 'nyaḥ /",
  "GSP33brssgo1u:3444": "īdṛśaṃ ca vijñānātmaparamātmabhedamāśritya 'netaro 'nupapatteḥ',",
  "GSP33brssgo1u:3445": "'bhedavyapadeśācca' ityuktam // 17 //",
  "GSP33brssgo1u:3446": "----------------------",
  "GSP33brssgo1u:3447": "FN: adhikāraḥ prakaraṇam /",
  "GSP33brssgo1u:3448": "sa ānandamayo rasaḥ sāraḥ /",
  "GSP33brssgo1u:3449": "akhaṇḍaikarasasya /",
  "GSP33brssgo1u:3450": "lokādanapeto laukiko 'prāmāṇikaḥ /",
  "GSP33brssgo1u:3451": "adhikāre prakaraṇe /",
  "GSP33brssgo1u:3452": "sa ānanadamayo rasaḥ /",
  "GSP33brssgo1u:3453": "nanu labdhṛlabdhavyabhāve 'pyabhedaḥ kiṃ na syadata āha-nahi labdhaiveti /",
  "GSP33brssgo1u:3454": "nanulabdhṛlabdhavyayorbhedasyāvaśyakatve śrutismṛtyorbādhaḥ syādityāśaṅkate-kathamiti /",
  "GSP33brssgo1u:3455": "yāvatā yatastvayetyuktamataḥ śrutismṛtī kathamityanvayaḥ /",
  "GSP33brssgo1u:3456": "uktāṃ śaṅkāmaṅgīkaroti-bāḍhamiti /",
  "GSP33brssgo1u:3457": "tarhyātmana evātmanā labhyatvoktibādhaḥ abhedādityāśaṅkya kalpitabhedānna bādha ityāha-tathāpīti /",
  "GSP33brssgo1u:3458": "abhede 'pītyarthaḥ /",
  "GSP33brssgo1u:3459": "laukikaḥ bhramaḥ /",
  "GSP33brssgo1u:3460": "ātmanaḥ svājñānajabhrameṇa dehādyabhinnasya bhedabhrāntyā paramātmano jñeyatvādyuktirityarthaḥ /",
  "GSP33brssgo1u:3461": "anveṣṭavyo dehādiviviktatayā jñeyaḥ,",
  "GSP33brssgo1u:3462": "vivekajñānena labdhavyaḥ sākṣātkartavyaḥ,",
  "GSP33brssgo1u:3463": "tadarthaṃ śrotavyaḥ,",
  "GSP33brssgo1u:3464": "vijñānaṃ nididhyānaṃ sākṣātkāro vā śrutyantarasyārthānuvādādapaunaruktyam /",
  "GSP33brssgo1u:3465": "nanu bhedaḥ satya evāstu, tatrāha-pratiṣidhyata iti /",
  "GSP33brssgo1u:3466": "ata īśvarāddraṣṭā jīvo 'nyo nāstīti cejjīvabhedādīśvarasyāpi mithyātvaṃ syādata āha-parameśvara iti /",
  "GSP33brssgo1u:3467": "avidyāpratibimbatvena kalpitājjīvāccinmātra īśvaraḥ pṛthagastīti na mithyātvam /",
  "GSP33brssgo1u:3468": "kalpitasyādhiṣṭhānābhede 'pyadhiṣṭhānasya tato bheda ityatra dṛṣṭāntamāha-yatheti /",
  "GSP33brssgo1u:3469": "sūtrārūḍhaḥ svato 'pi mithyā, na jīva ityarucyābhedamātramidhyātve dṛṣṭāntāntaramāha-yathāveti /",
  "GSP33brssgo1u:3470": "nanu sūtrabalādbhedaḥ satya ityata āha-īdṛśaṃ ceti /",
  "GSP33brssgo1u:3471": "kalpitamevetyarthaḥ /",
  "GSP33brssgo1u:3472": "sūtre bhedaḥ satya iti padābhāvāt, 'tadananyatva'ādisūtrāṇācchrutyanusārācceti bhāvaḥ //17//",
  "GSP33brssgo1u:3473": "END BsCom_1,1.6.17",
  "GSP33brssgo1u:3474": "____________________________________________________________________________________________",
  "GSP33brssgo1u:3475": "START BsCom_1,1.6.18",
  "GSP33brssgo1u:3476": "kāmāc ca nānumānāpekṣā | BBs_1,1.18 |",
  "GSP33brssgo1u:3477": "ānandamayādhikāre ca 'so 'kāmayata bahusyāṃ prajāyeya' (tai. 2.6)",
  "GSP33brssgo1u:3478": "iti kāmayitṛtvanirdeśānnānumānikamapi sāṃkhyaparikalpitamacetanaṃ pradhānamānandamayatvena kāraṇatvena vāpekṣitavyam /",
  "GSP33brssgo1u:3479": "'īkṣaternāśabdam' (bra. 1.1.5)",
  "GSP33brssgo1u:3480": "iti nirākṛtamapi pradhānaṃ pūrvasūtrodāhṛtāṃ kāmayitṛtvaśrutimāśritya prasaṅgātpunarnirākriyate gatisāmānyaprapañcanāya // 18 //",
  "GSP33brssgo1u:3481": "nanvānandātmakasattvapracuraṃ pradhānamānandamayamastu, tatrāha-kāmācceti /",
  "GSP33brssgo1u:3482": "anumānagamyamānumānikam /",
  "GSP33brssgo1u:3483": "punaruktimāśaṅkyāha-īkṣateriti //18//",
  "GSP33brssgo1u:3484": "END BsCom_1,1.6.18",
  "GSP33brssgo1u:3485": "____________________________________________________________________________________________",
  "GSP33brssgo1u:3486": "START BsCom_1,1.6.19",
  "GSP33brssgo1u:3487": "asminn asya ca tadyogaṃ śāsti | BBs_1,1.19 |",
  "GSP33brssgo1u:3488": "itaśca na pradhāne jīve vānandamayaśabdaḥ /",
  "GSP33brssgo1u:3489": "yasmādasminnānandamaye prakṛta ātmani pratibuddhasyāsya jīvasya tadyogaṃ śāsti /",
  "GSP33brssgo1u:3490": "tadātmanā yogastadyogaḥ, tadbhāvāpattiḥ /",
  "GSP33brssgo1u:3491": "muktirityarthaḥ /",
  "GSP33brssgo1u:3492": "tadyogaṃ śāsti śāstraṃ- 'yadā hyevaiṣa etasminnadṛśye 'nātmye 'nirukte 'nilayane 'bhayaṃ pratiṣṭhāṃ vindate /",
  "GSP33brssgo1u:3493": "atha so 'bhayaṃ gato bhavati /",
  "GSP33brssgo1u:3494": "yadā hyevaiṣa etasminnudaramantaraṃ kurute /",
  "GSP33brssgo1u:3495": "atha tasya bhayaṃ bhavati' (tai. 2.7) iti /",
  "GSP33brssgo1u:3496": "etaduktaṃ bhavati-",
  "GSP33brssgo1u:3497": "yadaitasminnānandamaye 'lpamapyantaramatādātmyarūpaṃ paśyati tadā saṃsārabhayānna nivartate /",
  "GSP33brssgo1u:3498": "yadā tvetasminnānandamaye nirantaraṃ tādātmyena pratitiṣṭhati tadā saṃsārabhayānnivartata iti /",
  "GSP33brssgo1u:3499": "tacca paramātmaparigrahe ghaṭate, na pradhānaparigrahe jīvaparigrahe vā /",
  "GSP33brssgo1u:3500": "tasmādānandamayaḥ paramātmeti sthitam /",
  "GSP33brssgo1u:3501": "idaṃ tviha vaktavyam- 'sa vā eṣa puruṣo 'nnarasamayaḥ' /",
  "GSP33brssgo1u:3502": "'tasmādvā etasmādannarasamayāt /",
  "GSP33brssgo1u:3503": "anyo 'ntara ātmā prāṇamayaḥ' tasmāt 'anyo 'ntara ātmā manomayaḥ' tasmāt 'anyo 'ntara ātmā vijñānamayaḥ' (tai. 2.1,",
  "GSP33brssgo1u:3504": "2,3,4)",
  "GSP33brssgo1u:3505": "iti ca vikārārthe mayaṭpravāhe satyānandamaya evākasmādardhajaratīyanyāyena kathamiva mayaṭaḥ prācuryarthātvaṃ brahmaviṣayatvaṃ cāśrīyata iti /",
  "GSP33brssgo1u:3506": "māntravarṇikabrahmādhikārāditi cet, na /",
  "GSP33brssgo1u:3507": "annamayādīnāmapi tarhi brahmatvaprasaṅgaḥ /",
  "GSP33brssgo1u:3508": "atrāha- yuktamannamayādīnāmabrahmatvaṃ,",
  "GSP33brssgo1u:3509": "tasmāttasmādāntarasyāntarasyānyasyānyasyātmana ucyamānatvāt ānandamayāttu na kaścidanya āntara ātmocyate,",
  "GSP33brssgo1u:3510": "tenānandamayasya brahmatvam,",
  "GSP33brssgo1u:3511": "anyathā prakṛtahānāprakṛtaprakriyāprasaṅgāditi /",
  "GSP33brssgo1u:3512": "atrocyate- yadyapyannamayādibhya ivānandamayādanyo 'ntara ātmeti na śrūyate tathāpi nānandamayasya brahmatvaṃ,",
  "GSP33brssgo1u:3513": "yata ānandamayaṃ prakṛtya śrūyate- 'tasya priyameva śiraḥ /",
  "GSP33brssgo1u:3514": "modo dakṣiṇaḥ pakṣaḥ /",
  "GSP33brssgo1u:3515": "pramoda uttaraḥ pakṣaḥ /",
  "GSP33brssgo1u:3516": "ānanda ātmā /",
  "GSP33brssgo1u:3517": "brahma pucchaṃ pratiṣṭhā' (tai. 2.5) iti /",
  "GSP33brssgo1u:3518": "tatra yadbrahma mantravarṇe prakṛtam- 'satyaṃ jñānamanantaṃ brahma' iti,",
  "GSP33brssgo1u:3519": "tadiha 'brahma pucchaṃ pratiṣṭhā' ityucyate /",
  "GSP33brssgo1u:3520": "tadvijijñāpayiṣayaivānnamayādaya ānandamayaparyantāḥ pañca kośāḥ kalpyante /",
  "GSP33brssgo1u:3521": "tatra kutaḥ prakṛtahānāprakṛtaprakriyāprasaṅgaḥ /",
  "GSP33brssgo1u:3522": "nanvānandamayasyāvayavatvena 'brahma pucchaṃ pratiṣṭhā' ityucyate,",
  "GSP33brssgo1u:3523": "annamayādīnāmiva 'idaṃ pucchaṃ pratiṣṭhā' ityādi /",
  "GSP33brssgo1u:3524": "tatra kathaṃ brahmaṇaḥ svapradhānatvaṃ śakyaṃ vijñātum /",
  "GSP33brssgo1u:3525": "prakṛtatvāditi brūmaḥ /",
  "GSP33brssgo1u:3526": "nanvānandamayāvayavatvenāpi brahmaṇi vijñāyamāne na prakṛtatvaṃ hīyate,",
  "GSP33brssgo1u:3527": "ānandamayasya brahmatvāditi /",
  "GSP33brssgo1u:3528": "atrocyate- tathā sati tadeva brahmānandamaya ātmāvayavī tadeva ca brahmapucchaṃ pratiṣṭhāvayava ityasāmañjasyaṃ syāt /",
  "GSP33brssgo1u:3529": "anyataraparigrahe tu yuktaṃ 'brahma pucchaṃ pratiṣṭhā' ityatraiva brahmanirdeśa āśrayituṃ,",
  "GSP33brssgo1u:3530": "brahmaśabdasaṃyogāt /",
  "GSP33brssgo1u:3531": "nānandamayavākye brahmaśabdasaṃyogābhāvāditi /",
  "GSP33brssgo1u:3532": "apica brahma pucchaṃ pratiṣṭhā ityuktatvedamucyate- 'tadapyeṣa śloko bhavati /",
  "GSP33brssgo1u:3533": "asanneva sa bhavati /",
  "GSP33brssgo1u:3534": "asadbrahmeti veda cet /",
  "GSP33brssgo1u:3535": "asti brahmeti cedveda /",
  "GSP33brssgo1u:3536": "santamenaṃ tato viduriti' (tai. 2.6)",
  "GSP33brssgo1u:3537": "asmiṃśca śloke 'nanukṛṣyānandamayaṃ,",
  "GSP33brssgo1u:3538": "brahmaṇa eva bhāvābhāvavedanayorguṇadoṣābhidhānādgamyate 'brahma pucchaṃ pratiṣṭhā' ityatra brahmaṇa eva svapradhānatvamiti /",
  "GSP33brssgo1u:3539": "na cānandamayasyatmano bhāvābhāvāśaṅkā yuktā,",
  "GSP33brssgo1u:3540": "priyamodādiviśeṣasyānandamayasya sarvalokaprasiddhatvāt /",
  "GSP33brssgo1u:3541": "kathaṃ punaḥ svapradhānaṃ sadbrahma,",
  "GSP33brssgo1u:3542": "ānandamayasya pucchatvena nirdiśyate- 'brahma pucchaṃ pratiṣṭhā' iti /",
  "GSP33brssgo1u:3543": "naiṣa doṣaḥ /",
  "GSP33brssgo1u:3544": "pucchavatpucchaṃ ,",
  "GSP33brssgo1u:3545": "pratiṣṭhā parāyaṇamekanīḍaṃ laukikasyānandajātasya brahmānanda ityetadanena vivakṣyate,",
  "GSP33brssgo1u:3546": "nāvayavatvaṃ,",
  "GSP33brssgo1u:3547": "'etasyaivānandasyānyāni bhūtāni mātrāmupajīvanti' (bṛha. 4.3.32) iti śrutyantarāt /",
  "GSP33brssgo1u:3548": "apica ānandamayasya brahmatve priyādyavayavatvena saviśeṣaṃ brahmābhyupagantavyam /",
  "GSP33brssgo1u:3549": "nirviśeṣaṃ tu brahma vākyaśeṣe śrūyate, vāṅmanasayoragocaratvābhidhānāt- ' yato vāco nivartante /",
  "GSP33brssgo1u:3550": "aprāpya manasā saha /",
  "GSP33brssgo1u:3551": "ānandaṃ brahmaṇo vidvān /",
  "GSP33brssgo1u:3552": "na bibheti kutaścaneti' (tai. 2.9) /",
  "GSP33brssgo1u:3553": "apica ānandapracura ityukte duḥkhāstitvamapi gamyate prācuryasya loke pratiyogyalpatvāpekṣatvāt /",
  "GSP33brssgo1u:3554": "tathāca sati, 'yatra nānyatpaśti nānyacchṛṇoti nānyadvijānāti sa bhūmā' (chā. 7.24.1)",
  "GSP33brssgo1u:3555": "iti bhūmni brahmaṇi tadvyatiriktābhāvaśrutirūparudhyeta /",
  "GSP33brssgo1u:3556": "pratiśarīraṃ ca priyādibhedādānandamayasyāpi bhinnatvam /",
  "GSP33brssgo1u:3557": "brahma tu na pratiśarīraṃ bhidyate, 'satyaṃ jñānamanantaṃ brahma' (taitti. 2.1)",
  "GSP33brssgo1u:3558": "ityānantaśruteḥ, 'eko devaḥ sarvabhūteṣu gūḍhaḥ sarvavyāpī sarvabhūtāntarātmā' (śve. 6.11)",
  "GSP33brssgo1u:3559": "iti ca śrutyantarāt /",
  "GSP33brssgo1u:3560": "nacānandamayasyābhyāsaḥ śrūyate /",
  "GSP33brssgo1u:3561": "prātipadikārthamātrameva hi sarvatrābhyasyate- 'raso vai saḥ,",
  "GSP33brssgo1u:3562": "rasaṃhyevāyaṃ labdhvānandī bhavati,",
  "GSP33brssgo1u:3563": "ko hyevānyātkaḥ prāṇyāt,",
  "GSP33brssgo1u:3564": "yadeṣa ākāśa ānando na syāt' /",
  "GSP33brssgo1u:3565": "'saiṣānandasya mīmāṃsā bhavati' /",
  "GSP33brssgo1u:3566": "'ānandaṃ brahmaṇo vidvānna bibheti kutaścaneti' (tai.2.7.8.9)",
  "GSP33brssgo1u:3567": "'ānando brahmeti vyajānāt' (tai. 6.6) iti ca /",
  "GSP33brssgo1u:3568": "yadica ānandamayaśabdasya brahmaviṣayatvaṃ niścitaṃ bhavet,",
  "GSP33brssgo1u:3569": "tata uttareṣvānandamātraprayogeṣvapyānandamayābhyāsaḥ kalpyeta /",
  "GSP33brssgo1u:3570": "na tvānandamayasya brahmatvamasti, priyaśirastvādibhirhetubhirityavocāma /",
  "GSP33brssgo1u:3571": "tasmācchrutyantare 'vijñānamānandaṃ brahma' (bṛ. 3.9.28)",
  "GSP33brssgo1u:3572": "ityānandaprātipadikasya brahmaṇi prayogadarśanāt,",
  "GSP33brssgo1u:3573": "'yadeṣa ākāśa ānando na syāt' ityādirbrahmaviṣayaḥ prayogo na tvānandamayābhyāsa ityavagantavyam /",
  "GSP33brssgo1u:3574": "yatsvayaṃ mayaḍantasyaivānandaśabdasyābhyāsaḥ - 'etamānandamayātmānamupasaṃkrāmati' (tai. 2.8)",
  "GSP33brssgo1u:3575": "iti,",
  "GSP33brssgo1u:3576": "na tasya brahmaviṣayatvamasti,",
  "GSP33brssgo1u:3577": "vikārātmanāmevānnamayādīnāmanātmanāmupasaṃkramitavyānāṃ pravāhe paṭhitatvāt /",
  "GSP33brssgo1u:3578": "nanvānandamayasyopasaṃkramitavyasyānnamayādivadbrahmatve sati naiva viduṣo brahmaprāptiphalaṃ nirdiṣṭaṃ bhavet /",
  "GSP33brssgo1u:3579": "naiṣa doṣaḥ /",
  "GSP33brssgo1u:3580": "ānandamayopasaṃkramaṇanirdeśenaiva pucchapratiṣṭhābhūtabrahmaprāpteḥ phalasyanirdiṣṭatvāt /",
  "GSP33brssgo1u:3581": "'tadapyeṣa śloko bhavati /",
  "GSP33brssgo1u:3582": "yato vāco nivartante' ityadinā ca prapañcyamānatvāt /",
  "GSP33brssgo1u:3583_0": "yā tvānandamayasaṃnidhāne 'so 'kāmayata bahusyāṃ prajāyeyeti' iyaṃ śrutirudāhṛtā",
  "GSP33brssgo1u:3583_1": "sā 'brahma pucchaṃ pratiṣṭhā' ityanena saṃnihitatareṇa brahmaṇā saṃbadhyamānā nānandamayasya",
  "GSP33brssgo1u:3583_2": "brahmatāṃ pratibodhayati /",
  "GSP33brssgo1u:3584": "tadapekṣatvāccottarasya granthasya 'raso vai saḥ' ityādernānandamayaviṣayatā /",
  "GSP33brssgo1u:3585": "nanu 'so 'kāmayata' iti brahmaṇi puṃliṅganirdeśo nopapadyate /",
  "GSP33brssgo1u:3586": "nāyaṃ doṣaḥ /",
  "GSP33brssgo1u:3587": "'tasmādvā etasmādātmana ākāśaḥ saṃbhūtaḥ' ityatra puṃliṅgenāpyātmaśabdena brahmaṇaḥ prakṛtatvāt /",
  "GSP33brssgo1u:3588": "yā tu bhārgavī vāruṇī vidyā 'ānando brahmeti vyajānāt' iti tasyāṃ mayaḍaśravaṇāt,",
  "GSP33brssgo1u:3589": "priyaśirastvādyaśravaṇācca yuktamānandasya brahmatvam /",
  "GSP33brssgo1u:3590": "tasmādaṇumātramapi viśeṣamanāśritya na svata eva priyaśirastvādi brahmaṇa upapadyate /",
  "GSP33brssgo1u:3591": "naceha saviśeṣaṃ brahma pratipipādayiṣitaṃ, vāṅmanasagocarātikramaśruteḥ /",
  "GSP33brssgo1u:3592": "tasmādannamayādiṣvivānandamaye 'pi vikārārtha eva mayaḍvijñeyo na prācuryārthaḥ /",
  "GSP33brssgo1u:3593": "sūtrāṇi tvevaṃ vyākhyeyāni- 'brahma pucchaṃ pratiṣṭhā' ityatra kimānandamayāvayavatvena brahma vivakṣyata uta svapradhānatveneti /",
  "GSP33brssgo1u:3594": "pucchaśabdādavayavatveneti prāpta ucyate- 'ānandamayo 'bhyāsāt' ānandamaya ātmetyatra 'brahma pucchaṃ pratiṣṭhā' iti svapradhānameva brahmopadiśyate, abhyasāt /",
  "GSP33brssgo1u:3595": "'asanneva sa bhavati' ityasminnigamanāśloke brahmaṇa eva kevalasyābhyasyamānatvāt /",
  "GSP33brssgo1u:3596": "vikāraśabdānneti cenna prācuryāt /",
  "GSP33brssgo1u:3597": "vikāraśabdenāvayavaśabdo 'bhipretaḥ /",
  "GSP33brssgo1u:3598": "pucchamityavayavaśabdānna svapradhānatvaṃ brahmaṇa iti yaduktaṃ, tasya parihāro vaktavyaḥ /",
  "GSP33brssgo1u:3599": "atrocyate- nāyaṃ doṣaḥ, prācuryādapyavayavaśabdopapatteḥ /",
  "GSP33brssgo1u:3600": "prācuryaṃ prāyāpattiḥ, avayavaprāye vacanamityarthaḥ /",
  "GSP33brssgo1u:3601": "annamayādīnāṃ hi śiraādiṣu pucchāntevavayaveḥṣūkte tvānandamayasyāpi śiraādīnyavayavāntarāṇyuktvāvayavaprāyāpattyā 'brahma pucchaṃ pratiṣṭhā' ityāha,",
  "GSP33brssgo1u:3602": "nāvayavavivakṣayā /",
  "GSP33brssgo1u:3603": "yatkāraṇamabhyāsāditi svapradhānatvaṃ brahmaṇaḥ samarthitam /",
  "GSP33brssgo1u:3604": "'taddhetuvyapadeśācca' /",
  "GSP33brssgo1u:3605": "sarvasya vikārajātasya sānandamayasya kāraṇatvena brahma vyapadiśyate- idaṃ sarvamasṛjata /",
  "GSP33brssgo1u:3606": "yadidaṃ kiñca (tai. 2.6) iti /",
  "GSP33brssgo1u:3607": "naca kāraṇaṃ sat brahma svavikārasyānandamayasya mukhyayā vṛttyāvayava upapadyate /",
  "GSP33brssgo1u:3608": "aparāṇyapi sūtrāṇi yathāsaṃbhavaṃ pucchavākyanirdiṣṭasyaiva brahmaṇa upapādakāni draṣṭavyāni // 19//",
  "GSP33brssgo1u:3609": "----------------------",
  "GSP33brssgo1u:3610": "FN: anātmye sasaṃbandhitayādhyastendriyajātenāpañcākṛtabhūtakāryeṇātmyena tādātmyādihīne,",
  "GSP33brssgo1u:3611": "anirukte nikṛṣyocyanta iti niruktāni bhūtasūkṣmāṇi taiścābhedavarjite,",
  "GSP33brssgo1u:3612": "niḥśeṣalayasthānaṃ nilayanaṃ māyā tacchūnye /",
  "GSP33brssgo1u:3613": "udaramiti ut api aramalpam antaraṃ bhedam /",
  "GSP33brssgo1u:3614": "ānandamayāttviti brahmaṇyāntaratvamaśrutaṃ pucchatvaṃ tu śrutamityarthaḥ /",
  "GSP33brssgo1u:3615": "pucchamityādhāratvamātraṃ pratiṣṭheti /",
  "GSP33brssgo1u:3616": "ekanīḍamadhiṣṭhānaṃ sopādānasya jagataḥ /",
  "GSP33brssgo1u:3617": "yato yasmāt vācaḥ śaktivṛttyā tamaprakāśyaiva nivartante /",
  "GSP33brssgo1u:3618": "pratiyogī virodhī tasyātmatvamapekṣate /",
  "GSP33brssgo1u:3619": "yathā vipramayo grāma ityatra śūdralpatvam /",
  "GSP33brssgo1u:3620": "upakramaṇaṃ bādhaḥ /",
  "GSP33brssgo1u:3621": "upasaṃkratimitavyānāṃ vivekena tyājyānām /",
  "GSP33brssgo1u:3622": "prāyāpattiravayavakramasya buddhau prāptiḥ /",
  "GSP33brssgo1u:3623": "asminniti viṣayasaptamī ānandamayaviṣayakaprabodhavato jīvasya tadyogaṃ yasmācchāsti tasmānna pradhānamiti yojanā /",
  "GSP33brssgo1u:3624": "jīvasya pradhānayogo 'pyastītyata āha-tadātmaneti /",
  "GSP33brssgo1u:3625": "jīvasya jīvābhedo 'stītyata āha-muktiriti /",
  "GSP33brssgo1u:3626": "adṛśye sthūlaprapañcaśūnye,",
  "GSP33brssgo1u:3627": "ātmasaṃbandhamātmātmyaṃ liṅgaśarīraṃ tadrahite,",
  "GSP33brssgo1u:3628": "niruktaṃ śabdaśakyaṃ tadbhinne,",
  "GSP33brssgo1u:3629": "niḥśeṣalayasthānaṃ nilayanaṃ māyā tacchūnye brahmaṇi,",
  "GSP33brssgo1u:3630": "abhayaṃ yathā syattathā yadaiva pratiṣṭhāṃ manasaḥ prakṛṣṭāṃ vṛttimeṣa vidvāṃllabhate atha tadaivābhayaṃ brahma prāpnotītyarthaḥ /",
  "GSP33brssgo1u:3631": "ut api aramalpamapyantaraṃ bhedaṃ yadaivaiṣa naraḥ paśyati atha tadā tasya bhayamiti yojanā iti /",
  "GSP33brssgo1u:3632": "vṛttikāramataṃ dūṣayati-idaṃ tviti /",
  "GSP33brssgo1u:3633": "iha paravyākhyāyāṃ vikārārthake mayaṭibuddhisthe satyakasmātkāraṇaṃ vinā ekaprakaraṇasthasya mayaṭaḥ pūrvaṃ vikārārthakatvaṃ,",
  "GSP33brssgo1u:3634": "ante prācuryārthakatvamityardhajaratīyaṃ kathamiva kena dṛṣṭāntenāśrīyata itīdaṃ vaktavyamityanvayaḥ /",
  "GSP33brssgo1u:3635": "praśnaṃ matvāśaṅkyate-māntreti /",
  "GSP33brssgo1u:3636": "spuṭamuttaram /",
  "GSP33brssgo1u:3637": "kimāntara iti na śrūyate,",
  "GSP33brssgo1u:3638": "kiṃvā vastuto 'pyāntaraṃ brahma na śrūyata iti vikalpya ādyamaṅgīkaroti-atrocyate-yadyapīti /",
  "GSP33brssgo1u:3639": "vikāraprāyapāṭhānugrahītamayaṭśruteḥ sāvayavatvaliṅgāccetyāha-tathāpīti /",
  "GSP33brssgo1u:3640": "iṣṭārthasya dṛṣṭyā jātaṃ sukhaṃ priyaṃ,",
  "GSP33brssgo1u:3641": "smṛtyā modaḥ,",
  "GSP33brssgo1u:3642": "sa cābhāyāsātprakṛṣṭaḥ pramodaḥ,",
  "GSP33brssgo1u:3643": "ānandastu kāraṇaṃ,",
  "GSP33brssgo1u:3644": "bimbacaitanyamātmā,",
  "GSP33brssgo1u:3645": "śiraḥpucchayormadhyakāryaḥ brahmaśuddhamiti śrutyarthaḥ /",
  "GSP33brssgo1u:3646": "dvitīyaṃ pratyāha-tatra yaditi /",
  "GSP33brssgo1u:3647": "yanmantre prakṛtaṃ guhānihitatvena sarvāntaraṃ brahma,",
  "GSP33brssgo1u:3648": "tadiha pucchavākye brahmaśabdātpratyabhijñāyate /",
  "GSP33brssgo1u:3649": "tasyaiva vijñāpanecchayā pañcakośarūpā guhā prapañcitā /",
  "GSP33brssgo1u:3650": "tatra tātparyaṃ nāstīti vaktuṃ kalpyanta ityuktam /",
  "GSP33brssgo1u:3651": "evaṃ pucchavākye prakṛtasvapradhānabrahmapare sati na prakṛtahānyādidoṣa ityarthaḥ /",
  "GSP33brssgo1u:3652": "brahmaṇaḥ pradhānatvaṃ pucchaśrutiviruddhamiti śaṅkate-nanviti /",
  "GSP33brssgo1u:3653": "atra brahmaśabdātprakṛtasvapradhānabrahmapratyabhijñāne sati pucchaśabdavirodhaprāptau,",
  "GSP33brssgo1u:3654": "ekasminvākye prathamacaramaśrutaśabdayorādyasyānupasaṃjātavirodhino balīyastavāt,",
  "GSP33brssgo1u:3655": "pucchaśabdena prāptaguṇatvasya bādha iti matvāha-prakṛtatvāditi /",
  "GSP33brssgo1u:3656": "prakaramasyānyathāsiddhimāha-nanviti /",
  "GSP33brssgo1u:3657": "ekasyaivagumatvaṃ pradhānatvaṃ ca viruddhamityāha-atrocyata iti /",
  "GSP33brssgo1u:3658": "tatra virodhanirāsāyānyatarasmanvākye brahmasvīkāre pucchavākye brahma svīkāryamityāha-anyatareti /",
  "GSP33brssgo1u:3659": "vākyaśeṣāccaivamityāha-apiceti /",
  "GSP33brssgo1u:3660": "tattatrabrahmaṇiśloko 'pītyarthaḥ /",
  "GSP33brssgo1u:3661": "pucchaśabdasya gatiṃ pṛcchati-kathaṃ punariti /",
  "GSP33brssgo1u:3662": "tvayāpi pucchaśabdasya mukhyārtho vaktumaśakyaḥ, brahmaṇa ānandamayalāṅgūlatvābhāvāt /",
  "GSP33brssgo1u:3663": "pucchadṛṣṭilakṣaṇāyāṃ cādhāralakṣaṇā yuktā, pratiṣṭhāpadayogāt, brahmaśabdasya mukhyārthalābhācca /",
  "GSP33brssgo1u:3664": "tvatpakṣe brahmapadasyāpyavayavalakṣakatvādityāha-naiṣa doṣa iti /",
  "GSP33brssgo1u:3665": "pucchamityādhāratvamātramuktam /",
  "GSP33brssgo1u:3666": "pratiṣṭhatvekanīḍatvam /",
  "GSP33brssgo1u:3667": "ekaṃ mukhyaṃ nīḍamadhiṣṭhānaṃ sopādānasya jagata ityarthaḥ /",
  "GSP33brssgo1u:3668": "nanu vṛttikārairapi taittirīyavākyaṃ brahmaṇisamanvitamiṣṭaṃ,",
  "GSP33brssgo1u:3669": "tatra kimudāharamabhedenetyāśaṅkyāha-apiceti /",
  "GSP33brssgo1u:3670": "yatra saviśeṣatvaṃ tatra vāṅmanasagocaratvamiti vyāpteratra vyāpakābhāvoktyā nirviśeṣamucyata ityāha-nirviśeṣamiti /",
  "GSP33brssgo1u:3671": "nivartante aśaktā ityarthaḥ /",
  "GSP33brssgo1u:3672": "saviśeṣasya mṛṣātvādabhayaṃ cāyuktam /",
  "GSP33brssgo1u:3673": "ato nirviśeṣajñānārthaṃ pucchavākyamevodāharaṇamiti bhāvaḥ /",
  "GSP33brssgo1u:3674": "prācuryārthakamayaṭā saviśeṣoktau nirviśeṣaśrutibādha uktaḥ /",
  "GSP33brssgo1u:3675": "doṣāntaramāha-apiceti /",
  "GSP33brssgo1u:3676": "pratyayārthatvena pradhānasya prācuryasya prakṛtyartho viśeṣaṇaṃ,",
  "GSP33brssgo1u:3677": "viśeṣasya yaḥ pratiyogī virodhīti tasyālpatvamapekṣate,",
  "GSP33brssgo1u:3678": "yathā vipramayo grāma iti śūdrālpatvam /",
  "GSP33brssgo1u:3679": "astu ko doṣaḥ, tatrāha-tathāceti /",
  "GSP33brssgo1u:3680": "prakṛtyarthaprādhānye tvayaṃ doṣo nāsti, pracuraprakāśaḥ savitetyatra tamaso 'lpasyāpyābhānāt /",
  "GSP33brssgo1u:3681": "parantvānandamayapadasya pracurānandalakṣaṇādoṣaḥ syāditi mantavyam /",
  "GSP33brssgo1u:3682": "kiñca bhinnatvādghaṭavanna brahmatetyāha-pratiśarīramiti /",
  "GSP33brssgo1u:3683": "nanvabhyasyamānānandapadaṃ lakṣaṇayānandamayaparamityabhyāsasiddhirityata āha-yadi ceti /",
  "GSP33brssgo1u:3684": "ānandamayasya brahmatve nirṇīte satyānandapadasya tatparatvajñānādabhyasasiddhiḥ,",
  "GSP33brssgo1u:3685": "tatsiddhau tannirṇaya iti parasparāśraya iti bhāvaḥ /",
  "GSP33brssgo1u:3686": "ayamabhyāsaḥ pucchabrahmaṇa ityāha-tasmāditi /",
  "GSP33brssgo1u:3687": "upasaṃkramaṇaṃ bādhaḥ /",
  "GSP33brssgo1u:3688": "nanu 'sa ya evaṃvit'iti brahmavidaṃ prakramyopasaṃkramaṇavākyena phalaṃ nirdiśyate tattasyābrahmatve na sidhyatīti śaṅkate-nanviti /",
  "GSP33brssgo1u:3689": "upasaṃkramaṇaṃ prāptirityaṅgīkṛtya viśiṣṭaprāptyuktyā viśeṣaṇaprāptiphalamuktamityāha-naiṣa iti /",
  "GSP33brssgo1u:3690": "jñānena kośānāṃ bādhastaditi siddhānte bādhāvadhipratyagānandalābhor'thādukta uttaraślokena sphuṭīkṛta ityāha-tadapīti /",
  "GSP33brssgo1u:3691": "tadapekṣatvāditi /",
  "GSP33brssgo1u:3692": "kāmayitṛpucchabrahmaviṣayatvādityarthaḥ /",
  "GSP33brssgo1u:3693": "yaduktaṃ pañcamasthānasthatvādānandamaye brahmavallī samāptā, bhṛguvallīvaditi, tatrāha-yattviti /",
  "GSP33brssgo1u:3694": "yā tvityarthaḥ /",
  "GSP33brssgo1u:3695": "mayaṭśrutyā sāvayavatvādiliṅgena ca sthānaṃ bādhyamiti bhāvaḥ /",
  "GSP33brssgo1u:3696": "gocarāti kramo gocaratvābhāvaḥ /",
  "GSP33brssgo1u:3697": "vedasūtrayorvirodhe 'guṇe tvanyāyyakalpanā'iti sūtrāṇyanyathā netavyānītyāha-sūtrāṇīti /",
  "GSP33brssgo1u:3698": "pūrvamīkṣateḥ saṃśayābhāvāditi yuktyā prāyapāṭho na niścāyaka ityuktam /",
  "GSP33brssgo1u:3699": "tarhyatra pucchapadasyādhārāvayavayorlakṣaṇāsāmyātsaṃśayo 'stītyavayavaprāyapāṭho niścāyaka iti pūrvādhikaraṇasiddhāntayuktyabhāvena pūrvapakṣayati-pucchaśabdāditi /",
  "GSP33brssgo1u:3700": "tathāca pratyudāharaṇasaṃgatiḥ /",
  "GSP33brssgo1u:3701": "pūrvapakṣe saguṇopāstiḥ, siddhānte nirguṇapramitiḥ phalam /",
  "GSP33brssgo1u:3702": "vedāntavākyasamanvayokteḥ śrutyādisaṃgatayaḥ sphuṭā eva /",
  "GSP33brssgo1u:3703": "sūtrasthānandamayapadena tadvākyasthaṃ brahmapadaṃ lakṣyate /",
  "GSP33brssgo1u:3704": "vikriyate 'neneti vikāro 'vayavaḥ /",
  "GSP33brssgo1u:3705": "prāyāpattiriti /",
  "GSP33brssgo1u:3706": "avayavakramasya buddhau prāptirityarthaḥ /",
  "GSP33brssgo1u:3707": "atra hi prakṛtasya brahmaṇo jñānārthaṃ kośāḥ pakṣitvena kalpyante, nātra tātparyamasti /",
  "GSP33brssgo1u:3708": "tatrānandamayasyāpi avayavāntaroktyanantaraṃ kasmiṃścitpucche vaktavye prakṛtaṃ brahma pucchapadenoktam /",
  "GSP33brssgo1u:3709": "tasyānandamayādhāratvenāvaśyaṃvaktavyatvādityarthaḥ /",
  "GSP33brssgo1u:3710": "taddhetuvyapadeśācca //14//",
  "GSP33brssgo1u:3711": "tasya brahmaṇaḥ sarvakāryahetutvavyapadeśāt /",
  "GSP33brssgo1u:3712": "priyādiviśiṣṭatvākāreṇānandamayasya jīvasya kāryatvāttaṃ prati śeṣatvaṃ brahmaṇo na yuktamityarthaḥ /",
  "GSP33brssgo1u:3713": "māntravarṇikameva ca gīyate //15//",
  "GSP33brssgo1u:3714": "'brahmavidāpnoti param'iti yasya jñānānmuktiruktā,",
  "GSP33brssgo1u:3715": "yat 'satyam jñānam'iti mantroktaṃ brahma,",
  "GSP33brssgo1u:3716": "tadatraiva pucchavākye gīyate brahmapadasaṃyogāt /",
  "GSP33brssgo1u:3717": "nānantamayavākya ityarthaḥ /",
  "GSP33brssgo1u:3718": "netarau anupapatteḥ //16//",
  "GSP33brssgo1u:3719": "itarā ānandamayo jīvo 'tra na pratipādyaḥ /",
  "GSP33brssgo1u:3720": "sarvasraṣṭṛtvādyanupapatterityarthaḥ /",
  "GSP33brssgo1u:3721": "bhedavyapadeśācca //17//",
  "GSP33brssgo1u:3722": "ayamānandamayo brahmarasaṃ labdhvānandī bhavatīti bhedokteśca tasyāpratipādyatetyarthaḥ /",
  "GSP33brssgo1u:3723": "ānandamayo brahma,",
  "GSP33brssgo1u:3724": "taittarīyakapañcamasthānasthatvāt bhṛguvallisthānandavadityāśaṅkyāha-kāmācca nānumānāpekṣā //18//",
  "GSP33brssgo1u:3725": "kāmyata iti kāmānandaḥ tasya bhṛguvallyāṃ pañcamasya brahmatvadṛṣṭerānandamayasyāpi brahmatvānumānāpekṣā na kārya,",
  "GSP33brssgo1u:3726": "vikārārthakamayaḍvirodhādityarthaḥ /",
  "GSP33brssgo1u:3727": "bhedavyapadeśāccetsaguṇaṃ brahmātra vedyaṃ syādityāśaṅkyāha-asminnasya ca tadyogaṃ śāsti //19//",
  "GSP33brssgo1u:3728": "guhānihitatvena pratīci 'sa ekaḥ'ityupasaṃhṛte pucchāvākyokte brahmaṇyahameva paraṃ brahmeti prabodhavata ānandamayasya 'yadā hi 'iti śāstraṃ brahmabhāvaṃ śāsti,",
  "GSP33brssgo1u:3729": "ato nirguṇabrahmaukyajñānārthaṃ jīvabhedānuvāda ityabhipretyāha-aparāṇyapi //19//",
  "GSP33brssgo1u:3730": "END BsCom_1,1.6.19",
  "GSP33brssgo1u:3731": "____________________________________________________________________________________________",
  "GSP33brssgo1u:3732": "START BsCom_1,1.7.20",
  "GSP33brssgo1u:3733": "antaradhikaraṇam /",
  "GSP33brssgo1u:3734": "20-21",
  "GSP33brssgo1u:3735": "antas taddharmopadeśāt | BBs_1,1.20 |",
  "GSP33brssgo1u:3736_0": "idamāmnāyate- 'atha ya eṣo 'ntarāditye hiraṇmayaḥ puruṣo dṛśyate hiraṇyaśmaśrurhiraṇyakeśa",
  "GSP33brssgo1u:3736_1": "āpraṇakhātsarvaṃ eva suvarṇaḥ' 'tasya yathā kapyāsaṃ puṇḍarīkamevamakṣiṇī tasyoditi",
  "GSP33brssgo1u:3736_2": "nāma sa sarvebhyaḥ pāpmabhya udita udeti ha vai sarvebhyaḥ pāpmabhyo ya evaṃ veda'",
  "GSP33brssgo1u:3736_3": "'ityadhidaivatam' ( chā. 1.6.7.8) /",
  "GSP33brssgo1u:3737": "'athādhyātmam' 'atha ya eṣo 'ntarapakṣiṇi puruṣo dṛśyate' (chā. 1.7.1.5) ityādi /",
  "GSP33brssgo1u:3738": "tatra saṃśayaḥ- kiṃ vidyākarmātiśayavaśātprāptotkarṣaḥ kaścitsaṃsārī sūryamaṇḍale cakṣuṣi copāsyātvena śrūyate kiṃvā nityasiddhaḥ parameśvara iti /",
  "GSP33brssgo1u:3739": "kiṃ tāvatprāptaṃ, saṃsārīti /",
  "GSP33brssgo1u:3740": "kutaḥ rūpavattvaśravaṇāt /",
  "GSP33brssgo1u:3741": "ādityapuruṣe tāvat 'hiraṇyaśmaśruḥ' ityādi rūpamudāhṛtam /",
  "GSP33brssgo1u:3742": "akṣipuruṣe 'pi tadevātideśena prāpyate- 'tasyaitasya tadeva rūpaṃ yadamuṣya rūpam' iti /",
  "GSP33brssgo1u:3743": "naca parameśvarasya rūpavattvaṃ yuktam, 'aśabdarmaspāmarūpamavyayam' (kā. 1.3.15)",
  "GSP33brssgo1u:3744": "iti śruteḥ, ādhāraśravaṇācca- 'ya eṣo 'ntarāditye', 'ya eṣo 'ntarakṣiṇi' iti /",
  "GSP33brssgo1u:3745": "nahyanādhārasya svamahimapratiṣṭhasya sarvavyāpinaḥ parameśvarasyādhāra upadiśyeta /",
  "GSP33brssgo1u:3746": "'sa bhagavaḥ kasminpratiṣṭhita iti sve mahimni' (chā. 7.24.1) iti /",
  "GSP33brssgo1u:3747": "'ākāśavatsarvagataśca nityaḥ' iti ca śrutī bhavataḥ /",
  "GSP33brssgo1u:3748": "aiśvaryamaryādāśruteśca /",
  "GSP33brssgo1u:3749": "' sa eṣa ye cāmuṣmātparāñco lokāsteṣāṃ ceṣṭe devakāmānāṃ ca' (chāṃ 1.6.8)",
  "GSP33brssgo1u:3750": "ityādityapuruṣasyaiśvaryamaryādā /",
  "GSP33brssgo1u:3751": "'sa eṣa ye caitasmādarvāñco lokāsteṣāṃ ceṣṭe manuṣyakāmānāṃ ca' ityakṣipuruṣasya /",
  "GSP33brssgo1u:3752": "naca parameśvarasya maryādāvadaiśvaryaṃ yuktam,",
  "GSP33brssgo1u:3753": "'eṣa sarveśvara eṣa bhūtādhipatireṣa bhūtapāla eṣa seturvidhāraṇa eṣāṃ lokānāmasaṃbhedāya' (bṛ. 4.4.22) ityaviśeṣaśruteḥ /",
  "GSP33brssgo1u:3754": "tasmānnākṣyādityayorantaḥ parameśvara ityevaṃ prāpte brūmaḥ- 'antastaddharmopadeśāt' iti,",
  "GSP33brssgo1u:3755": "'ya eṣo 'ntarāditye' 'ya eṣo 'ntarakṣiṇi' iti ca śrūyamāṇaḥ puruṣaḥ parameśvara eva, na saṃsārī /",
  "GSP33brssgo1u:3756": "kutaḥ, taddharmopadeśāt /",
  "GSP33brssgo1u:3757": "tasya hi parameśvarasya dharmā ihopadiṣṭāḥ /",
  "GSP33brssgo1u:3758": "tadyathā- 'tasyoditi nāma' iti śrāvayitvā asyādityapuruṣasya nāma 'sa eṣa sarvebhyaḥ pāpmabhya uditaḥ' iti sarvapāpmāpagamena nirvakti /",
  "GSP33brssgo1u:3759": "tadeva ca kṛtanirvacanaṃ nāmākṣipuruṣasyāpyatidiśati- 'yannāma tannāma' iti /",
  "GSP33brssgo1u:3760": "sarvapāpmāpagamaśca paramātmana eva śrūyate- 'ya ātmāpahatapāpmā' (chāṃ. 8.7.1) ityādau /",
  "GSP33brssgo1u:3761": "tathā cākṣuṣe puruṣe 'saivarktatsamāsa tadukthaṃ tadyajustadbrahma' ityṛksamāsādyātmakatāṃ nirdhārayati /",
  "GSP33brssgo1u:3762": "sā ca parameśvarasyopapadyate,",
  "GSP33brssgo1u:3763": "sarvakāraṇatvātsarvātmakatvopapatteḥ /",
  "GSP33brssgo1u:3764": "pṛthivyagnyādyātmake cādhidaivataṃ ṛksāme,",
  "GSP33brssgo1u:3765": "vākprāṇādyātmake cādhyātmamanukramyāha- 'tasyarkca sāma ca geṣṇau' ityadhidaivatam /",
  "GSP33brssgo1u:3766": "tathādhyātmamapi- ' yāvamuṣya geṣṇau tau geṣṇau' iti /",
  "GSP33brssgo1u:3767": "tacca sarvātmana evopapadyate /",
  "GSP33brssgo1u:3768": "tadya ime vīṇāyāṃ gāyantyetaṃ te gāyanti tasmātte dhanasanayaḥ' (chā. 1.7.6)",
  "GSP33brssgo1u:3769": "iti ca laukikeṣvapi gāneṣvasyaiva gīyamānatvaṃ darśayati /",
  "GSP33brssgo1u:3770": "tacca parameśvaraparigrahe dhaṭate, 'yadyadvibhūtimatsattvaṃ śrīmadūrjitameva vā /",
  "GSP33brssgo1u:3771": "tattadevāvagaccha tvaṃ mama tejoṃśasaṃbhavam /",
  "GSP33brssgo1u:3772": "(10.41) iti bhagavadgītādarśanāt /",
  "GSP33brssgo1u:3773": "lokakāmeśititṛtvamapi niraṅ kuśaṃ śrūyamāṇaṃ parameśvaraṃ gamayati /",
  "GSP33brssgo1u:3774": "yattūktaṃ hiraṇyaśmaśrutvādirūpaśravaṇaṃ parameśvare nopapadyata iti,",
  "GSP33brssgo1u:3775": "atra brūmaḥ- syātparameśvarasyāpīcchāvaśānmāyāmayaṃ rūpaṃ sādhakānugrahārtham /",
  "GSP33brssgo1u:3776": "'māyā hyeṣā mayā sṛṣṭā yanmāṃ paśyasi nārada /",
  "GSP33brssgo1u:3777": "sarvabhūtaguṇairyuktaṃ maivaṃ māṃ jñātumarhasi' iti smaraṇāt /",
  "GSP33brssgo1u:3778": "apica yatra tu nirastasarvaviśeṣaṃ pārameśvaraṃ rūpamupadiśyate,",
  "GSP33brssgo1u:3779": "bhavati tatra śāstram- 'śabdarmasparśamarūpamavyayam' ityādi /",
  "GSP33brssgo1u:3780": "sarvakāraṇattvāttu vikāradharmairapi kaiścidviśiṣṭaḥ parameśvara upāsyatvena nirdiśyate- 'sarvakarmā sarvakāmaḥ sarvagandhaḥ sarvarasaḥ' (chāṃ 3.14.2) ityādinā /",
  "GSP33brssgo1u:3781": "tathā hiraṇyaśmaśrutvādinirdeśo 'pi bhaviṣyati /",
  "GSP33brssgo1u:3782": "yadapyādhāraśravaṇānna parameśvara iti,",
  "GSP33brssgo1u:3783": "atrocyate- svamahimapratiṣṭhasyāpyādhāraviśeṣopadeśa upāsanārtho bhaviṣyati,",
  "GSP33brssgo1u:3784": "sarvagatatvādbrahmaṇo vyomavatsarvāntaratvopapatteḥ /",
  "GSP33brssgo1u:3785": "aiśvaryamaryādāśravaṇamapyadhyātmādhidaivatavibhāgāpekṣamupāsanārthameva /",
  "GSP33brssgo1u:3786": "tasmātparameśvara evākṣyādityayorantarupadiśyate // 20 //",
  "GSP33brssgo1u:3787": "----------------------",
  "GSP33brssgo1u:3788": "FN: antarāditye ādityamaṇḍalamadhye /",
  "GSP33brssgo1u:3789": "hiraṇmayo jyotirmayaḥ /",
  "GSP33brssgo1u:3790": "aprāṇakhānnakhāgramabhivyāpya /",
  "GSP33brssgo1u:3791": "kapermarkaṭasyāsaḥ pṛṣṭa(puccha)",
  "GSP33brssgo1u:3792": "bhāgo 'tyantatejasvī tattulyaṃ puṇḍarīkaṃ yathātyantadīptimattathāsya devasyākṣiṇī prakṛṣṭadīptimatī,",
  "GSP33brssgo1u:3793": "tasya uditīti udita udgataḥ sakāryasarvapāpāspṛṣṭa ityarthaḥ /",
  "GSP33brssgo1u:3794": "sa eṣa ityādhidaivikapuruṣoktiḥ /",
  "GSP33brssgo1u:3795": "amuṣmādādityādūrdhvagā ye lokāsteṣāmīśitā ye ca devānāṃ kāmā bhogāsteṣāṃ cetyarthaḥ /",
  "GSP33brssgo1u:3796": "yau sarvātmakaṛksāmātmakau tāvamuṣyādityarathasya geṣṇau pādaparvaṇī /",
  "GSP33brssgo1u:3797": "saniryāñcāyāṃ /",
  "GSP33brssgo1u:3798": "antastaddharmopadeśāt /",
  "GSP33brssgo1u:3799": "chāndogyavākyamudāharati-atha ya iti /",
  "GSP33brssgo1u:3800": "athetyupāstiprārambhārthaḥ /",
  "GSP33brssgo1u:3801": "hiraṇmayo jyotirvikāraḥ, puruṣaḥ pūrṇo 'pi mūrtimānupāsakairdṛśyate /",
  "GSP33brssgo1u:3802": "mūrtimāha-hiraṇyeti /",
  "GSP33brssgo1u:3803": "praṇakho nākhāgraṃ tena sahetyabhividhāvāṅṣa netrayorviśeṣamāha-tasyeti /",
  "GSP33brssgo1u:3804": "kapermarkaṭasya āsaḥ pucchabhāgo 'tyantatejasvī tattulyaṃ puṇḍarīkaṃ yathā dīptimadevaṃ tasya puruṣasyākṣiṇī,",
  "GSP33brssgo1u:3805": "sadyovikasitaraktāmbhojanayana ityarthaḥ /",
  "GSP33brssgo1u:3806": "upāsanārthamādityamaṇḍalaṃ sthānaṃ, rūpaṃ coktvā nāma karoti-tasyoditi /",
  "GSP33brssgo1u:3807": "tannāma nirvakti-sa iti /",
  "GSP33brssgo1u:3808": "udita udgataḥ /",
  "GSP33brssgo1u:3809": "sarvapāpmāspṛṣṭa ityarthaḥ /",
  "GSP33brssgo1u:3810": "nāmājñāna phalamāha-udeti heti /",
  "GSP33brssgo1u:3811": "devatāsthānamādityamadhikṛtyopāstyuktyanantaramātmānaṃ dehamadhikṛtyāpi taduktirityāha-atheti /",
  "GSP33brssgo1u:3812": "pūrvatra brahmapadamānandamayapadamānandapadābhyāsaśceti mukhyatritayādibahupramāṇavaśānnirguṇanirṇayavat,",
  "GSP33brssgo1u:3813": "rūpavattvādibahupramāṇavaśājjīvo hiraṇmaya itipūrvadṛṣṭāntasaṃgatyā pūrvamutsargataḥ siddhanirguṇasamanvayasyāpavādārthaṃ pūrvapakṣayati-saṃsārīti /",
  "GSP33brssgo1u:3814": "atra pūrvottarapakṣayorjīvabrahmaṇorupāstiḥ phalam /",
  "GSP33brssgo1u:3815": "akṣiṇītyādhāraśravaṇācca saṃsārīti saṃvandhaḥ /",
  "GSP33brssgo1u:3816": "śrutimāha-sa eṣa iti /",
  "GSP33brssgo1u:3817": "ādityasthaḥ puruṣaḥ, amuṣmādādityādūrdhvagā ye kecana lokāsteṣāmīśvaro devabhogānāṃ cetyarthaḥ /",
  "GSP33brssgo1u:3818": "sa eṣo 'kṣisthaḥ puruṣa etasmādakṣṇo 'dhastanā ye lokāḥ,",
  "GSP33brssgo1u:3819": "ye ca manuṣyakāmā bhogāsteṣāmīśvara iti maryādā śrūyate /",
  "GSP33brssgo1u:3820": "ataḥ śruteśca saṃsārityarthaḥ /",
  "GSP33brssgo1u:3821": "'eṣa sarveśvaraḥ'ityaviśeṣaśruteriti saṃbandhaḥ /",
  "GSP33brssgo1u:3822": "bhūtādhipatiryamaḥ bhūtapāla indrādiśca eṣa eva /",
  "GSP33brssgo1u:3823": "kiñca jalānāmasaṃkarāya loke vidhārako yathā setuḥ,",
  "GSP33brssgo1u:3824": "evameṣāṃ lokānāṃ varṇāśramādīnāṃ maryādāhetutvātsetureṣa eva /",
  "GSP33brssgo1u:3825": "ataḥ sarveśavara ityarthaḥ /",
  "GSP33brssgo1u:3826": "sūtraṃ vyācaṣṭe-ya eṣa iti /",
  "GSP33brssgo1u:3827": "yadyapyekasminvākye prathamaśrutānusāreṇa caramaṃ neyaṃ,",
  "GSP33brssgo1u:3828": "tathāpyatra prathamaṃ śrutaṃ rūpavatvaṃ niṣphalaṃ,",
  "GSP33brssgo1u:3829": "dhyānārthamīśvare netuṃ śakyaṃ ca /",
  "GSP33brssgo1u:3830": "sarvapāpmāsaṅgitvaṃ sarvātmaikatvaṃ tu saphalaṃ, jīve netumaśakyañceti prabalaṃm /",
  "GSP33brssgo1u:3831": "naca 'na ha vai devānpāpaṃ gacchati'iti śruterādityajīvasyāpi pāpmāsparśitvamiti vācyam /",
  "GSP33brssgo1u:3832": "śruteradhunā karmānadhikāriṇāṃ devānāṃ kriyamāṇapāpmāsaṃmbandhe tatphalāsparśe vā tātaparyāt,",
  "GSP33brssgo1u:3833": "teṣāṃ saṃcitapāpābhāve 'kṣīṇe puṇye martyalokaṃ viśanti 'ityayogātyabhipretyāha--sarvapāpmāpagamaśca paramātmana eveti /",
  "GSP33brssgo1u:3834": "sārvātmyamāha-tatheti /",
  "GSP33brssgo1u:3835": "atra tacchabdaiścākṣuṣaḥ puruṣa ucyate /",
  "GSP33brssgo1u:3836": "ṛgādyapekṣayā liṅgavyatyayaḥ /",
  "GSP33brssgo1u:3837": "ukthaṃ śastraviśeṣaḥ,",
  "GSP33brssgo1u:3838": "tatsāhacaryātsāma stotram,",
  "GSP33brssgo1u:3839": "ukthādanyacchastramṛgucyate,",
  "GSP33brssgo1u:3840": "yajurvedo yajuḥ,",
  "GSP33brssgo1u:3841": "brahma trayo vedā ityarthaḥ /",
  "GSP33brssgo1u:3842": "pṛthivyāgnyādyātmaka iti /",
  "GSP33brssgo1u:3843": "ādhidaivatamṛk pṛthivyantarikṣadyunakṣatrādityagataśuklabhārūpā pañcavidhā śrutyuktā,",
  "GSP33brssgo1u:3844": "sāma cāgnivāyvādityacandrādityagatātikṛṣṇarūpamuktaṃ pañcavidham /",
  "GSP33brssgo1u:3845": "adhyātmaṃ tu ṛk,",
  "GSP33brssgo1u:3846": "vākcakṣuḥśrotrākṣisthaśuklabhārūpā caturvidhā,",
  "GSP33brssgo1u:3847": "sāma ca prāṇacchāyātmamano 'kṣigatātinīlarūpaṃ caturvidhamuktam /",
  "GSP33brssgo1u:3848": "evaṃ krameṇa ṛksāme anukramyāha śrutiḥ-tasyeti /",
  "GSP33brssgo1u:3849": "yau sarvātmakarksāmātmakau geṣṇāvamuṣyādityasthasyai, tāvevākṣisthasya geṣṇau parvaṇītyarthaḥ /",
  "GSP33brssgo1u:3850": "tacceti /",
  "GSP33brssgo1u:3851": "ṛtksāmageṣṇatvamityarthaḥ /",
  "GSP33brssgo1u:3852": "sarvagānageyatvaṃ liṅgāntaramāha-tadya iti /",
  "GSP33brssgo1u:3853": "tattatra loke, dhanasya sanirlābho yeṣāṃ dhanasanayaḥ, vibhūtimanta ityarthaḥ /",
  "GSP33brssgo1u:3854": "nanu loke rājāno gīyante neśvara ityata āha-yadyaditi /",
  "GSP33brssgo1u:3855": "paśuvittādirvibhūtiḥ,",
  "GSP33brssgo1u:3856": "śrīḥ kāntiḥ,",
  "GSP33brssgo1u:3857": "ūrjitatvaṃ balaṃ,",
  "GSP33brssgo1u:3858": "tadyuktaṃ satvaṃ rajādikaṃ madaṃśa eveti tadgānamīśvarasyaivetyarthaḥ /",
  "GSP33brssgo1u:3859": "niraṅguśamananyādhīnam /",
  "GSP33brssgo1u:3860": "eṣā vicitrarūpā mūrtirmāyāvikṛtitvānmāyā mayā sṛṣṭetyarthaḥ /",
  "GSP33brssgo1u:3861": "taduktam-'aśabdam'ityādivākyaṃ tañjñeyaparamityāha-apiceti /",
  "GSP33brssgo1u:3862": "tarhi rūpaṃ kutaḥ, tatrāha-sarveti /",
  "GSP33brssgo1u:3863": "yatra tūpāsyatvenocyate tatretyadhyāhṛtya sarvakāraṇatvātprāptarūpavatvaṃ 'sarvakarmā'ityādiśrutyā nirdiśyata iti yojanā /",
  "GSP33brssgo1u:3864": "maryādāvadaiśvaryamīśvarasya netyuktaṃ nirākaroti-aiśvaryeti /",
  "GSP33brssgo1u:3865": "adhyātmādhidaivatadhyānayorvibhāgaḥ pṛthakprayogastadapekṣameva,",
  "GSP33brssgo1u:3866": "natvaiśvaryasya paricchedārthamityarthaḥ //20//",
  "GSP33brssgo1u:3867": "END BsCom_1,1.7.20",
  "GSP33brssgo1u:3868": "____________________________________________________________________________________________",
  "GSP33brssgo1u:3869": "START BsCom_1,1.7.21",
  "GSP33brssgo1u:3870": "bhedavyapadeśāc cānyaḥ | BBs_1,1.21 |",
  "GSP33brssgo1u:3871": "asti cādityādiśarīrābhimānibhyo jīvebhyo 'nya īśvaro 'ntaryāmī,",
  "GSP33brssgo1u:3872": "'ya āditye tiṣṭhannādityāntaro yamādityo na veda yasyādityaḥ śarīraṃ ya ādityamantaro yamayatyeṣa ta ātmāntaryāmyamṛtaḥ' (bṛ. 3.7.9)",
  "GSP33brssgo1u:3873": "iti śrutyantare bhedavyapadeśāt /",
  "GSP33brssgo1u:3874": "tatra hi 'ādityādantaro yamādityo na veda' iti vediturādityādvijñānātmano 'ntaryāmī spaṣṭaṃ nirdiśyate /",
  "GSP33brssgo1u:3875": "sa evehāpyantarāditye puruṣo bhavitumarhati, śrutisāmānyāt /",
  "GSP33brssgo1u:3876": "tasmātparameśvara evehopadiśyata iti siddham /",
  "GSP33brssgo1u:3877": "nanu upāsyoddeśenopāstividhervidheyakriyākarmaṇorvrīhyādivadanyataḥ siddhirvācyetyāśaṅkyāha-bhedeti /",
  "GSP33brssgo1u:3878": "ādityajīvādīśvarasya bhedokteḥ śrutyantare jīvādanya īśvaraḥ siddha iti sūtrārthamāha-astīti /",
  "GSP33brssgo1u:3879": "āditye sthitaraśminirāsārthamādityādantara iti jīvaṃ nirasyati-yamiti /",
  "GSP33brssgo1u:3880": "aśarīrasya kathaṃ niyantṛtvaṃ, tatrāha-yasyeti /",
  "GSP33brssgo1u:3881": "antaryāmipadārthamāha-ya iti /",
  "GSP33brssgo1u:3882": "tasyānātmatvanirāsāyāha-eṣa ta iti /",
  "GSP33brssgo1u:3883": "te tava svarūpamityarthaḥ /",
  "GSP33brssgo1u:3884": "ādityāntaratvaśruteḥ samānatvādityarthaḥ /",
  "GSP33brssgo1u:3885": "tasmātpara evādityādisthānaka udgīthe upāsya iti siddham //21//",
  "GSP33brssgo1u:3886": "END BsCom_1,1.7.21",
  "GSP33brssgo1u:3887": "____________________________________________________________________________________________",
  "GSP33brssgo1u:3888": "START BsCom_1,1.8.22",
  "GSP33brssgo1u:3889": "8 ākāśādhikaraṇam / sū. 22",
  "GSP33brssgo1u:3890": "ākāśas talliṅgāt | BBs_1,1.22 |",
  "GSP33brssgo1u:3891_0": "idamāmananti- 'asya lokasya kā gatirityākāśa iti hovāca sarvāṇi ha vā imāni bhūtānyākāśādeva",
  "GSP33brssgo1u:3891_1": "samutpadyanta ākāśaṃ pratyastaṃ yantyākāśo hyevaibhyo jyāyānākāśaḥ parāyaṇam' (chāndo. 1.9.1) iti /",
  "GSP33brssgo1u:3892": "tatra saṃśayaḥ- kimākāśaśabdena paraṃ brahmābhidhīyata uta bhūtākāśamiti /",
  "GSP33brssgo1u:3893": "kutaḥ saṃśayaḥ, ubhayatra prayogadarśanāt /",
  "GSP33brssgo1u:3894": "bhūtaviśeṣe tāvatsuprasiddho lokavedayorākāśaśabdaḥ /",
  "GSP33brssgo1u:3895": "brahmaṇyapi kvacitprayujyamāno dṛśyate /",
  "GSP33brssgo1u:3896": "yatra vākyaśeṣavaśādasādhāraṇaśravaṇādvā nirdhāritaṃ brahma bhavati,",
  "GSP33brssgo1u:3897": "yathā- 'yadeṣa ākāśa ānando na syāt' (tai. 2.7)",
  "GSP33brssgo1u:3898": "iti 'ākāśo vai nāma nāmarūpayornirvahitā te yadantarā tadbrahma' (chā. 8.14.1) iti caivamādau /",
  "GSP33brssgo1u:3899": "ataḥ saṃśayaḥ /",
  "GSP33brssgo1u:3900": "kiṃ punaratra yuktaṃ, bhūtākāśamiti /",
  "GSP33brssgo1u:3901": "kutaḥ, taddhi prasiddhatareṇa prayogeṇa śīghraṃ buddhimārohati /",
  "GSP33brssgo1u:3902": "nacāyamākāśaśabda ubhayoḥ sādhāraṇaḥ śakyo vijñātuṃ, anekārthatvaprasaṅgāt /",
  "GSP33brssgo1u:3903": "tasmādbrahmaṇi gauṇa ākāśaśabdo bhavitumarhati /",
  "GSP33brssgo1u:3904": "vibhutvādibhirhi bahubhirdharmaiḥ sadṛśamākāśena brahma bhavati /",
  "GSP33brssgo1u:3905": "naca mukhyasaṃbhave gauṇor'tho grahaṇamarhati /",
  "GSP33brssgo1u:3906": "saṃbhavati ceha mukhyasyaivākāśasya grahaṇam /",
  "GSP33brssgo1u:3907": "nanu bhūtākāśaparigrahe vākyaśeṣo nopapadyate- 'sarvāṇi ha vā imāni bhūtānyākāśādeva samutpadyante' ityādiḥ /",
  "GSP33brssgo1u:3908": "naiṣa doṣaḥ /",
  "GSP33brssgo1u:3909": "bhūtākāśasyāpi vāyvādikrameṇa kāraṇatvopapatteḥ /",
  "GSP33brssgo1u:3910": "vijñāyate hi- 'tasmādvā etasmādātmana ākāśaḥ saṃbhūtaḥ /",
  "GSP33brssgo1u:3911": "ākāśādvāyuḥ /",
  "GSP33brssgo1u:3912": "vāyoragniḥ' (tai. 2.1) ityādi /",
  "GSP33brssgo1u:3913": "jyāyastvaparāyaṇatve api bhūtāntarāpekṣayopapadyete bhūtākāśasyāpi /",
  "GSP33brssgo1u:3914": "tasmādākāśaśabdena bhūtākāśasya grahaṇamityevaṃ prāpte brūmaḥ- 'ākāśastalliṅgāt' ākāśaśabdena brahmaṇo grahaṇaṃ yuktam /",
  "GSP33brssgo1u:3915": "kutaḥ, talliṅgāt /",
  "GSP33brssgo1u:3916": "parasya hi brahmaṇa idaṃ liṅgam- 'sarvāṇi ha vā imāni bhūtānyākāśādeva samutpadyante' iti /",
  "GSP33brssgo1u:3917": "parasmāddhi brahmaṇo bhūtānāmutpattiriti vedānteṣu maryādā /",
  "GSP33brssgo1u:3918": "nanu bhūtākāśasyāpi vāyvādikrameṇa kāraṇatvaṃ darśitam /",
  "GSP33brssgo1u:3919": "satyaṃ darśitam /",
  "GSP33brssgo1u:3920": "tathāpi mulakāraṇasya brahmaṇo 'parigrahādākāśādevetyavadhāraṇaṃ,",
  "GSP33brssgo1u:3921": "sarvāṇīti ca bhūtaviśeṣaṇaṃ nānukūlaṃ syāt /",
  "GSP33brssgo1u:3922": "tathā 'ākāśaṃ pratyastaṃ yanti' iti brahmaliṅgaṃ 'ākāśo hyevaibhyo jyāyānākāśaḥ parāyaṇam' iti ca jyāyastvaparāyaṇatve /",
  "GSP33brssgo1u:3923": "jyāyastvaṃ hyānāpekṣikaṃ paramātmanyevaikasminnāmnātam- 'jyāyānpṛthivyā jyāyamantarikṣājjyāyāndivo jyāyānebhyo lokebhyaḥ' (chāṃ 3.14.3) iti /",
  "GSP33brssgo1u:3924": "tathā parāyaṇatvamapi paramakāraṇatvātparamātmanyevopapannataram /",
  "GSP33brssgo1u:3925": "śrutiśca bhavati- 'vijñānamānandaṃ brahma rāterdātuḥ parāyaṇam' (bṛ. 3.9.28) iti /",
  "GSP33brssgo1u:3926": "api cāntavattvadoṣeṇa śālāvatyasya pakṣaṃ ninditvā,",
  "GSP33brssgo1u:3927": "anantaṃ kiñcidvaktukāmena jaivalinā ākāśaḥ parigṛhītaḥ,",
  "GSP33brssgo1u:3928": "taṃ cākāśamudgīthe saṃpādyopasaṃharati- 'sa eṣa parovarīyānudgīthaḥ sa eṣo 'nantaḥ' (chāṃ 1.9.2) iti /",
  "GSP33brssgo1u:3929": "taccānantyaṃ brahmaliṅgam /",
  "GSP33brssgo1u:3930": "yatpunaruktaṃ bhūtākāśaṃ prasiddhibalena prathamataraṃ pratīyata iti,",
  "GSP33brssgo1u:3931": "atra brūmaḥ- prathamataraṃ pratītamapi sat vākyaśeṣagatānbrahmaguṇāndṛṣṭvā na parigṛhyate /",
  "GSP33brssgo1u:3932": "darśitaśca brahmaṇyapyākāśaśabdaḥ- 'ākāśo vai nāma nāmarūpayornirvahitā' ityādau /",
  "GSP33brssgo1u:3933": "tathākāśaparyāyavācināmapi brahmaṇi prayogo dṛśyate- 'ṛco akṣare parame vyomandevā adhi viśve niṣeduḥ' (ṛ.saṃ 1.164.39)",
  "GSP33brssgo1u:3934": "'saiṣā bhārgavī vāruṇī vidyā parame vyomanpratiṣṭhitā' (tai. 3.6)",
  "GSP33brssgo1u:3935": "'oṃ kaṃ brahma khaṃbrahma' (chāṃ 4.10.5)",
  "GSP33brssgo1u:3936": "'khaṃ purāṇam' (bṛ. 5.1) iti caivamādau /",
  "GSP33brssgo1u:3937": "vākyopakrame 'pi vartamānasyākāśaśabdasya vākyaśeṣavaśādyuktā brahmaviṣayatvāvadhāraṇā /",
  "GSP33brssgo1u:3938": "'agniradhīte 'nuvākam' iti hi vākyopakramagato 'pyagniśabdo māṇavakaviṣayo dṛśyate /",
  "GSP33brssgo1u:3939": "tasmādākāśaśabdaṃ brahmeti siddham // 22 //",
  "GSP33brssgo1u:3940": "----------------------",
  "GSP33brssgo1u:3941": "FN: vedituḥ pramātuḥ, vijñānātmanaḥ antaḥkaraṇopahitāt /",
  "GSP33brssgo1u:3942": "asyeti śālāvatyo brāhmaṇo jaivarājaṃ pṛcchati /",
  "GSP33brssgo1u:3943": "nirvahitā utpattisthitihetuḥ,",
  "GSP33brssgo1u:3944": "te nāmarūpe yadantarā yasmādanye yasya vā madhye staḥ tannāmarūpāspṛṣṭaṃ brahmeti vākyoṣādatrākāśo brahmetyarthaḥ /",
  "GSP33brssgo1u:3945": "rāterdhanasya dātuḥ yajamānasya /",
  "GSP33brssgo1u:3946": "deśato 'nantatvaṃ paratvaṃ,",
  "GSP33brssgo1u:3947": "guṇata utkṛṣṭatvaṃ varīyastvaṃ,",
  "GSP33brssgo1u:3948": "kālato vastutaścāparicchinnatvamānantyam /",
  "GSP33brssgo1u:3949": "parebhyaḥ svarādibhyo 'tiśayena śraiṣṭhyaṃ vā parovarīyastvam /",
  "GSP33brssgo1u:3950": "vyoman vyomni,",
  "GSP33brssgo1u:3951": "parame prakṛṣṭe,",
  "GSP33brssgo1u:3952": "aśrare kūṭasthe brahmaṇi,",
  "GSP33brssgo1u:3953": "ṛco ṛgupakṣitāḥ sarve vedā jñāpakāḥ santi /",
  "GSP33brssgo1u:3954": "yasminnakṣare viśvedevā adhiniṣeduradhiṣṭhitāḥ /",
  "GSP33brssgo1u:3955": "bhavatu rūpavattvādidurbalaliṅgānāṃ pāpāsparśitvādyavyabhicāribrahmaliṅgairanyathānayanam /",
  "GSP33brssgo1u:3956": "iha tvākāśapadaśrutirliṅgādbalīyasīti pratyudāhaṇena prāpte pratyāha-ākāśastalliṅgāditi /",
  "GSP33brssgo1u:3957": "chandogyavākyamudāharati-idamiti /",
  "GSP33brssgo1u:3958": "śālāvatyo brāhmaṇo jaivaliṃ rājānaṃ pṛcchati, asya pṛthvilokasyānyasya ca ka ādhāra iti /",
  "GSP33brssgo1u:3959": "rājābrūte, 'ākāśa iti ha'iti /",
  "GSP33brssgo1u:3960": "'yadeṣa ākāśaḥ'ityānandatvasyāsādhāraṇasya śravaṇādākāśo brahmetyavadhāritam /",
  "GSP33brssgo1u:3961": "'ākāśo vai nāma'ityatra 'tadbrahma'iti vākyaśeṣāditi vibhāgaḥ /",
  "GSP33brssgo1u:3962": "nirvahitā",
  "GSP33brssgo1u:3963": "utpattisthitihetuḥ /",
  "GSP33brssgo1u:3964": "te nāmarūpe, yadantarā yasmādbhinne /",
  "GSP33brssgo1u:3965": "yatra kalpitatvena madhye sta iti vārthaḥ /",
  "GSP33brssgo1u:3966": "akṣa pūrvapakṣe bhūtākāśātmanodgīthopāstiḥ, siddhānte brahmātmanā iti phalam /",
  "GSP33brssgo1u:3967": "upāsye spaṣṭabrahmaliṅgavākyasamanvayokterāpādaṃ śrutyādisaṃgatayaḥ /",
  "GSP33brssgo1u:3968": "spaṣṭamatra bhāṣyam /",
  "GSP33brssgo1u:3969": "tejaḥprabhṛtiṣu vāyvāderapi kāraṇatvādevakāraśrutibādhaḥ,",
  "GSP33brssgo1u:3970": "sarvaśruteścākāśātiriktaviṣayatvena saṃkocaḥ syādityāha-satyaṃ darśitamiti /",
  "GSP33brssgo1u:3971": "brahmaṇastu sarvātmakatvāt 'tasmādeva sarvam'iti śrutiryukteti bhāvaḥ /",
  "GSP33brssgo1u:3972": "tathā sarvalayādhāratvaṃ,",
  "GSP33brssgo1u:3973": "niratiśayamahattvaṃ,",
  "GSP33brssgo1u:3974": "sthitāvapi paramāśrayatvamityetāni spaṣṭāni brahmaliṅgānītyāha-tathā ākāśamityādinā /",
  "GSP33brssgo1u:3975": "rāterdhanasya dātuḥ /",
  "GSP33brssgo1u:3976": "rātiriti pāṭe bandhurityarthaḥ /",
  "GSP33brssgo1u:3977": "liṅgāntaramāha-api ceti /",
  "GSP33brssgo1u:3978": "dālbhyaśālāvatyau brāhmaṇau rājā ceti traya udgīthavidyākuśalā vicārayāmāsuḥ,",
  "GSP33brssgo1u:3979": "kimudgīthasya parāyaṇamiti /",
  "GSP33brssgo1u:3980_0": "tatra svargādāgatābhiradbhirjīvitena prāṇena kriyamāṇodgīthasya svarga eva parāyaṇamiti",
  "GSP33brssgo1u:3980_1": "dālbhyapakṣamapratiṣṭhādoṣeṇa śālāvatyo ninditvā svargasyāpi karmadvārā heturayaṃ",
  "GSP33brssgo1u:3980_2": "lokaḥ pratiṣṭhetyuvāca /",
  "GSP33brssgo1u:3981": "taṃ śālāvatyasya pakṣaṃ 'antavadvai te kila śālāvatyasāma'iti rājā ninditvānantamevākāśaṃ vakti /",
  "GSP33brssgo1u:3982": "bhūtākāśoktāvantavattvadoṣatādavasthyādityarthaḥ /",
  "GSP33brssgo1u:3983": "nanvākāśo 'nanta iti na śrutamityāśaṅkyāha-taṃ ceti /",
  "GSP33brssgo1u:3984": "udgītha ākāśa eveti saṃpādanādudgīthasyānantatvādikaṃ na svata iti bhāvaḥ /",
  "GSP33brssgo1u:3985": "sa udgīthāvayava oṅkāraḥ,",
  "GSP33brssgo1u:3986": "eṣa ākāśātmakaḥ,",
  "GSP33brssgo1u:3987": "paraḥ rasatamadvādirguṇairutkṛṣṭaḥ,",
  "GSP33brssgo1u:3988": "ato 'kṣarāntarebhyo varīyān /",
  "GSP33brssgo1u:3989": "śreṣṭha ityarthaḥ /",
  "GSP33brssgo1u:3990": "paraḥ ityavyayaṃ sakārāntaṃ vā, paraḥ kṛtsnamiti prayogāt /",
  "GSP33brssgo1u:3991": "paraścāsau varebhyo 'tiśayena varaḥ /",
  "GSP33brssgo1u:3992": "parovarīyānityarthaḥ /",
  "GSP33brssgo1u:3993": "prādhamyāt, śrutatvāccākāśaśabdo balīyānityuktaṃ smārayati-yatpunariti /",
  "GSP33brssgo1u:3994": "evakārasarvaśabdānugṛhītānantyādibahuliṅgānāmanugrahāya 'tyajedekaṃ kulasyārthe'iti nyāyenaikasyāḥ śruterbādho yukta ityāha-atra brūma iti /",
  "GSP33brssgo1u:3995": "ākāśapadādbhūtasyaiva prathamapratītiriti niyamo nāstītyapiśabdena dyotitam /",
  "GSP33brssgo1u:3996": "tatra yuktimāha-darśitaśceti /",
  "GSP33brssgo1u:3997": "ākāśapadādgauṇārthasya brahmaṇo 'pi prathamapratītirasti,",
  "GSP33brssgo1u:3998": "tasya tatparyāyāṇāṃ ca brahmaṇi prayogaprācuryāditi bhāvaḥ /",
  "GSP33brssgo1u:3999": "akṣare kūṭasthe vyoman vyomni ṛco vedāḥ santi /",
  "GSP33brssgo1u:4000": "pramāṇatvena yasminnakṣare viśve devā adhiṣṭhitā ityarthaḥ /",
  "GSP33brssgo1u:4001": "oṅkāraḥ kaṃ sukhaṃ brahma khaṃ vyāpakamityupāsīta /",
  "GSP33brssgo1u:4002": "śrutyantaraprayogamāhaḥkhaṃ purāṇamiti /",
  "GSP33brssgo1u:4003": "vyāpyanādi brahmetyarthaḥ /",
  "GSP33brssgo1u:4004": "'kaṃ brahma khaṃ brahma'iti chāndogyam, 'oṃ khaṃ brahma khaṃ purāṇam'iti bṛhadāraṇyakamiti bhedaḥ /",
  "GSP33brssgo1u:4005": "kiñca tatraiva prathamānusāreṇottaraṃ neyaṃ, yatra tannetuṃ śakyam /",
  "GSP33brssgo1u:4006": "yatra tvaśakyaṃ tatrottarānusāreṇa prathamaṃ neyamityāha-vākyeti /",
  "GSP33brssgo1u:4007": "tasmādupāsye brahmaṇi vākyaṃ samanvitamityupasaṃharati-tasmāditi //22//",
  "GSP33brssgo1u:4008": "END BsCom_1,1.8.22",
  "GSP33brssgo1u:4009": "____________________________________________________________________________________________",
  "GSP33brssgo1u:4010": "START BsCom_1,1.9.23",
  "GSP33brssgo1u:4011": "9 prāṇādhikaraṇam / sū. 23",
  "GSP33brssgo1u:4012": "ata eva prāṇaḥ | BBs_1,1.23 |",
  "GSP33brssgo1u:4013_0": "udgīthe- 'prastotaryā devatā prastāvamanvāyattā' ityupakramya śrūyate- katamā sā",
  "GSP33brssgo1u:4013_1": "devateti prāṇā iti hovāca sarvāṇi ha vā imāni bhūtāni prāṇamevābhisaṃviśanti prāṇamabhyujjihate",
  "GSP33brssgo1u:4013_2": "saiṣā devatā prastāvamanvāyattā' (chāṃ. 1.11.4,5) iti /",
  "GSP33brssgo1u:4014": "tatra saṃśayanirṇayau pūrvavadeva draṣṭavyau /",
  "GSP33brssgo1u:4015": "'prāṇabandhanaṃ hi somya manaḥ' (chāṃ. 6.8.2) 'prāṇasya prāṇam' (bṛ. 4.4.18)",
  "GSP33brssgo1u:4016": "iti caivamādau brahmaviṣayaḥ prāṇaśabdo dṛśyate,",
  "GSP33brssgo1u:4017": "vāyuvikāre tu prasiddhataro lokavedayoḥ,",
  "GSP33brssgo1u:4018": "ata iha prāṇaśabdena katarasyopādānaṃ yuktamiti bhavati saṃśayaḥ /",
  "GSP33brssgo1u:4019": "kiṃ punaratra yuktam /",
  "GSP33brssgo1u:4020": "vāyuvikārasya pañcavṛtteḥ prāṇasyopādānaṃ yuktam /",
  "GSP33brssgo1u:4021": "tatra hi prasiddhataraḥ prāṇaśabda ityavocāma /",
  "GSP33brssgo1u:4022": "nanu pūrvavadihāpi talliṅgādbrahmaṇa eva grahaṇaṃ yuktam /",
  "GSP33brssgo1u:4023": "ihāpi vākyaśeṣe bhūtānāṃ saṃveśanodgamanaṃ pārameśvaraṃ karma pratīyate /",
  "GSP33brssgo1u:4024": "na /",
  "GSP33brssgo1u:4025": "mukhyo 'pi prāṇe bhūtasaṃveśanodgamanasya darśanāt /",
  "GSP33brssgo1u:4026": "evaṃ hyāmnāyate- 'yadā vai puruṣaḥ svapiti prāṇaṃ tarhi vāgapyete prāṇaṃ cakṣuḥ prāṇaṃ manaḥ sa yadā prabudhyate prāṇadevādhi punarjāyante' (śa.brā. 10.3.3.6)",
  "GSP33brssgo1u:4027": "iti. pratyakṣaṃ caitatsvāpakāle prāṇavṛttāvaparilupyamānāyāmindriyavṛttayaḥ parilupyante prabodhakāle ca prādurbhavantīti /",
  "GSP33brssgo1u:4028": "indriyasāratvācca bhūtānāmaviruddho mukhye prāṇe 'pi bhūtasaṃveśanodgamanavādī vākyaśeṣaḥ /",
  "GSP33brssgo1u:4029": "apicādityo 'nnaṃ codgīthapratihārayordevate prastāvadevatāyāḥ prāṇasyantaraṃ nirdiśyete /",
  "GSP33brssgo1u:4030": "naca tayorbrahmatvamasti,",
  "GSP33brssgo1u:4031": "tatsāmānyācca prāṇasyāpi na brahmatvamityevaṃ prāpte sūtrakāra āha- 'ata eva prāṇaḥ' iti /",
  "GSP33brssgo1u:4032": "'talliṅgāt' iti pūrvasūtre nirdiṣṭam /",
  "GSP33brssgo1u:4033": "ata eva talliṅgātprāṇaśabdamapi paraṃ brahma bhavitumarhati /",
  "GSP33brssgo1u:4034": "prāṇasyāpi hi brahmaliṅgasaṃbandhaḥ śrūyate- 'sarvāṇi ha vā imāni bhūtāni prāṇamevābhisaṃviśanti prāṇamabhyujjihate' (chāṃ 1.115) iti /",
  "GSP33brssgo1u:4035": "prāṇanimittau sarveṣāṃ bhūtānāmutpattipralayāvucyamānau prāṇasya brahmatāṃ gamayataḥ /",
  "GSP33brssgo1u:4036": "nanūktaṃ mukhyaprāṇaparigrahe 'pi saṃveśanod gamanadarśanamaviruddhaṃ, svāpaprabodhayordarśanāditi /",
  "GSP33brssgo1u:4037": "atrocyate- svāpaprabodhayorindriyāṇāmeva kevalānāṃ prāṇāśrayaṃ saṃveśanodgamanaṃ dṛśyate,",
  "GSP33brssgo1u:4038": "na sarveṣāṃ bhūtānām /",
  "GSP33brssgo1u:4039": "ihatu sendriyāṇāṃ saśarīrāṇāṃ ca jīvāviṣṭānāṃ bhūtānāṃ, 'sarvāṇi ha vā imāni bhūtāni' iti śruteḥ /",
  "GSP33brssgo1u:4040": "yadāpi bhūtaśrutirmahābhūtaviṣayā parigṛhyate tadāpi brahmaliṅgatvamaviruddham /",
  "GSP33brssgo1u:4041_0": "nanu sahāpi viṣayairindriyāṇāṃ svāpaprabodhayoḥ prāṇe 'pyayaṃ prāṇācca prabhavaṃ",
  "GSP33brssgo1u:4041_1": "śṛṇumaḥ- 'yadā suptaḥsvapnaṃ na kañcana paśyatyathāsminprāṇa evaikadhā bhavati tadainaṃ",
  "GSP33brssgo1u:4041_2": "vāksarvairnāmabhiḥ sahāpyeti' (kau. 3.3) iti /",
  "GSP33brssgo1u:4042": "tatrāpi talliṅgātprāṇaśabdaṃ brahmaiva /",
  "GSP33brssgo1u:4043": "yatpunarannādityasaṃnidhānātprāṇasyābrahmatvamiti, tadayuktam /",
  "GSP33brssgo1u:4044": "vākyaśeṣabalena prāṇaśabdasya brahmaviṣayatāṃ pratīyamānāyāṃ saṃnidhānasyākiñcitkaratvāt /",
  "GSP33brssgo1u:4045": "yatpunaḥ prāṇaśabdasya pañcavṛttau prasiddhataratvaṃ, tadākāśaśabdasyeva pratividheyam /",
  "GSP33brssgo1u:4046": "tasmātsiddhaṃ prastāvadevatāyāḥ prāṇasya brahmatvam /",
  "GSP33brssgo1u:4047": "atra kecidudāharanti- 'prāṇasya prāṇam', 'prāṇabandhanaṃ hi somya manaḥ' iti ca /",
  "GSP33brssgo1u:4048": "tadayuktam /",
  "GSP33brssgo1u:4049": "śabdabhedātprakaraṇācca saṃśayānupapatteḥ /",
  "GSP33brssgo1u:4050": "yathā pituḥ piteti prayoge 'nyaḥ pitā ṣaṣṭīnirdiṣṭo 'nyaḥ prathamānirdiṣṭaḥ pituḥ piteti gamyate,",
  "GSP33brssgo1u:4051": "tadvat 'prāṇasya prāṇam' iti śabdabhedātprasiddhātprāṇādanyaḥ prāṇasya prāṇa iti niścīyate /",
  "GSP33brssgo1u:4052": "nahi sa eva tasyeti bhedanirdeśārhe bhavati /",
  "GSP33brssgo1u:4053": "yasya ca prakaraṇe yo nirdiśyate nāmāntareṇāpi sa eva tatra prakaraṇī nirdiṣṭa iti gamyate /",
  "GSP33brssgo1u:4054": "yathā jyotiṣṭomādhikāre- 'vasante vasante jyotiṣā yajeta' ityatra jyotiḥśabdo jyotiṣṭomaviṣayo bhavati,",
  "GSP33brssgo1u:4055": "tathā parasya brahmaṇaḥ prakaraṇe 'prāṇabandhanaṃ hi somya manaḥ' iti śrutaḥ prāṇaśabdo vāyuvikāramātraṃ kathamavagamayet /",
  "GSP33brssgo1u:4056": "ataḥ saṃśayaviṣayatvānnaitadudāharaṇaṃ yuktam /",
  "GSP33brssgo1u:4057": "prastāvadevatāyāṃ tu prāṇe saṃśayapūrvapakṣanirṇayā upapāditāḥ // 23 //",
  "GSP33brssgo1u:4058": "----------------------",
  "GSP33brssgo1u:4059": "FN: cākrāyaṇarṣirdhanārthī rājño yajñaṃ gatvovāca- he prastotaḥ,",
  "GSP33brssgo1u:4060": "yā devatā prastāvaṃ sāmabhaktimanvāyattānugatā /",
  "GSP33brssgo1u:4061": "saṃveśanodgamanaṃ layodayau /",
  "GSP33brssgo1u:4062": "tarhi tasyāmavasthāyāṃ,",
  "GSP33brssgo1u:4063": "vāk anuktakarmendriyopalakṣaṇam,",
  "GSP33brssgo1u:4064": "cakṣuḥśrotre tādṛgbuddhīndriyāṇāṃ,",
  "GSP33brssgo1u:4065": "buddhirapi manasā lakṣyate /",
  "GSP33brssgo1u:4066": "bhūteṣvindriyāṇi sūkṣmatvādbhoktṛsāmīpyācca sārāṇi atasteṣāṃ layodayoktyetareṣāmapi tatsiddheḥ śeṣaghaṭanetyarthaḥ /",
  "GSP33brssgo1u:4067": "vākyātsaṃnidhānaṃ durlabhamityarthaḥ /",
  "GSP33brssgo1u:4068": "prāṇaḥ paramātmā bandhanamāśrayaḥ svarūpaṃ yasyeti vigrahaḥ /",
  "GSP33brssgo1u:4069": "ākāśavākyoktanyāyaṃ taduttaravākye 'tidiśati-ata eva prāṇaḥ /",
  "GSP33brssgo1u:4070": "udgīthaprakaraṇamiti jñāpanārthamudgītha iti bhāṣyapadam /",
  "GSP33brssgo1u:4071": "udgīthaprakaraṇe śrūyata ityanvayaḥ /",
  "GSP33brssgo1u:4072": "kaścidṛṣiścākrāyaṇaḥ prastotāramuvāca,",
  "GSP33brssgo1u:4073": "he prastotaḥ,",
  "GSP33brssgo1u:4074": "yā devatā prastāvaṃ sāmabhaktimanugatā dhyānārthaṃ,",
  "GSP33brssgo1u:4075": "tāṃ cedajñātvā mama viduṣo nikaṭe prastoṣyasi mūrdhā te patiṣyatīti /",
  "GSP33brssgo1u:4076": "tato bhītaḥ san papraccha, katamā sā devateti /",
  "GSP33brssgo1u:4077": "uttaram, prāṇa iti /",
  "GSP33brssgo1u:4078": "prāṇamabhilakṣya samyagviśanti līyante, tamabhilakṣyojjihate utpadyanta ityarthaḥ /",
  "GSP33brssgo1u:4079": "atideśatvātpūrvavatsaṃśayādi draṣṭavyamityuktaṃ vivṛṇoti-prāṇeti /",
  "GSP33brssgo1u:4080": "manaupādhiko jīvaḥ prāṇena brahmaṇā badhyate suṣuptāvekībhavati /",
  "GSP33brssgo1u:4081": "prāṇasya vāyoḥ prāṇaṃprerakaṃ tasya sattāsphūrtipradamātmānaṃ ye viduste brahmavida ityarthaḥ /",
  "GSP33brssgo1u:4082": "pūrveṇa gatarthātvātpṛthaksūtraṃ vyarthamiti śaṅkate-nanu pūrvavaditi /",
  "GSP33brssgo1u:4083": "adhikāśaṅkānirāsārthamatideśasūtramiti matvā śaṅkāmāha-na /",
  "GSP33brssgo1u:4084": "mukhye 'pīti /",
  "GSP33brssgo1u:4085": "tarhi tadā cakṣurapyetītyevaṃprakāreṇa sarvatra saṃbandhaḥ /",
  "GSP33brssgo1u:4086": "nanvatrendriyāṇāṃ prāṇe layodayau śrūyete,",
  "GSP33brssgo1u:4087": "tāvatā mahābhūtalayādipratipādakavākyaśeṣopapattiḥ kathamityata āha-indriyasāratvāditi /",
  "GSP33brssgo1u:4088": "'tasya hyeṣa rasaḥ'iti śruteḥ /",
  "GSP33brssgo1u:4089": "indriyāṇi liṅgātmarūpāṇi apañcīkṛtabhūtānāṃ sārāṇi teṣāṃ layādyuktyā bhūtānāmapi prāṇe layādisiddheḥ vākyaśeṣopapattirityarthaḥ /",
  "GSP33brssgo1u:4090": "abrahmasahapāṭhācca prāṇo na brahmetyāha-api ceti /",
  "GSP33brssgo1u:4091": "udgātṛpratihartṛbhyāmudgīthe pratihāre ca kā devateti pṛṣṭena cākrāyaṇenādityo 'nnaṃ ca nirdiśyate /",
  "GSP33brssgo1u:4092": "'āditya iti hovāca' 'annamiti hovāca'iti śrutāvityarthaḥ /",
  "GSP33brssgo1u:4093": "sāmānyaṃ sannidhānam /",
  "GSP33brssgo1u:4094": "saṃnidhyanugrahītaprathamaśrutaprāṇaśrutyā mukhyaprāṇanirṇaye taddṛṣṭyā prastāvopāstiriti pūrvapakṣaphalam,",
  "GSP33brssgo1u:4095": "siddhānte brahmadṛṣṭirūpopāstiḥ /",
  "GSP33brssgo1u:4096": "tasyādhikaraṇasyātideśatvameva pūrveṇa saṃgatiriti vibhāgaḥ /",
  "GSP33brssgo1u:4097_0": "bhavantīti bhūtānīti vyutpatyā yatkiñcidbhavanadharmakaṃ kāryamātraṃ tasya layodayau",
  "GSP33brssgo1u:4097_1": "vāyuvikāre prāṇe na yuktāvityuktvā bhūtaśabdasya rūḍhārthagrahe 'pi layāderbrahmanirṇāyakatvamityāha-yadāpīti /",
  "GSP33brssgo1u:4098": "bhaitikaprāṇasya bhūtayonitvāyogādityarthaḥ /",
  "GSP33brssgo1u:4099": "tasya tadyonitvaṃ śrutyāśaṅkate-nanviti /",
  "GSP33brssgo1u:4100": "atha yadā suṣupto jīvaḥ prāṇe brahamaṇyekībhavati tadā enaṃ prāṇaṃ saviṣayavāgadayo 'piyantītyarthaḥ /",
  "GSP33brssgo1u:4101": "atra jīvābhannatve sarvalayādhāratvaliṅgānna mukhyaḥ prāṇa ityāha-tatrāpīti /",
  "GSP33brssgo1u:4102": "vākyāntarasaṃnidhyapekṣayā svavākyagataṃliṅgaṃ balīya ityāha-tadayuktamiti /",
  "GSP33brssgo1u:4103": "ekavākyatvaṃ vākyaśeṣaḥ tasya balaṃ tadgataṃ liṅgaṃ tenetyarthaḥ /",
  "GSP33brssgo1u:4104": "prāṇamevetyavadhāraṇena sarvabhūtaprakṛtitvaliṅgana ca prāṇapadena tatkāraṇaṃ brahma lakṣyamityāha-tadākāśaśabdasyeveti /",
  "GSP33brssgo1u:4105": "vṛttikṛtāmudāharaṇaṃ saṃśayābhāvenāyuktamityāha-atretyādinā /",
  "GSP33brssgo1u:4106": "śabdabhedamuktvā prakaraṇaṃ prapañcayati-yasya ceti //23//",
  "GSP33brssgo1u:4107": "END BsCom_1,1.9.23",
  "GSP33brssgo1u:4108": "____________________________________________________________________________________________",
  "GSP33brssgo1u:4109": "START BsCom_1,1.10.24",
  "GSP33brssgo1u:4110": "jyotiścaraṇādhikaraṇam / sū. 24-27",
  "GSP33brssgo1u:4111": "jyotiś caraṇābhidhānāt | BBs_1,1.24 |",
  "GSP33brssgo1u:4112": "idamāmananti- 'atha yadataḥ paro jyotirdīpyate viśvataḥpṛṣṭeṣu sarvataḥpṛṣṭeṣvanuttameṣūttameṣu lokeṣvidaṃ vāva tadyadidamasminnantaḥpuruṣe jyotiḥ' (chā. 3.13.7) iti /",
  "GSP33brssgo1u:4113": "tatra saṃśayaḥ-kimiha jyotiḥśabdenādityādi jyotirabhidhīyate kiṃvā paramātmeti /",
  "GSP33brssgo1u:4114": "arthāntaraviṣayasyāpi śabdasya talliṅgādabrahmaviṣayatvamuktam /",
  "GSP33brssgo1u:4115": "iha tu talliṅgamevāsti nāstīti vicāryate /",
  "GSP33brssgo1u:4116": "kiṃ tāvatprāptam /",
  "GSP33brssgo1u:4117": "ādityādikameva jyotiḥśabdena parigṛhyata iti /",
  "GSP33brssgo1u:4118": "kutaḥ, prasiddheḥ /",
  "GSP33brssgo1u:4119": "tamo jyotiriti hīmau śabdau parasparapratidvandvī vīṣayau prasiddhau /",
  "GSP33brssgo1u:4120": "cakṣurvṛtternirodhakaṃ śārvarādikaṃ tama ucyate /",
  "GSP33brssgo1u:4121": "tasyā evānugrāhakamādityādikaṃ jyotiḥ /",
  "GSP33brssgo1u:4122": "tathā 'dīpyate' itīyamapi śrutirādityādiviṣayā prasiddhā /",
  "GSP33brssgo1u:4123": "nahi rūpādihīnaṃ brahma 'dīpyate' iti mukhyāṃ śrutirmahati /",
  "GSP33brssgo1u:4124": "dyumaryādatvaśruteśca /",
  "GSP33brssgo1u:4125": "nahi carācarabījasya brahmaṇaḥ sarvātmakasya dyaurmaryādā yuktā /",
  "GSP33brssgo1u:4126": "kāryasya tu jyotiṣaḥ paricchinnasya dyaurmaryādā syāt /",
  "GSP33brssgo1u:4127": "'paro divo jyotiḥ' iti ca brāhmaṇam /",
  "GSP33brssgo1u:4128": "nanu kāryasyāpi jyotiṣaḥ sarvatra gamyamānatvāddyumaryādāvattvamasamañjasam /",
  "GSP33brssgo1u:4129": "astu tarhyatrivṛtkṛtaṃ tejaḥ prathamajam /",
  "GSP33brssgo1u:4130": "na /",
  "GSP33brssgo1u:4131": "atrivṛtkṛtasya tejasaḥ prayojanābhāvāditi /",
  "GSP33brssgo1u:4132": "idameva prayojanaṃ yadupāsyatvamiti cet /",
  "GSP33brssgo1u:4133": "na /",
  "GSP33brssgo1u:4134": "prayojanāntaraprayuktasyaivādityaderupāsyatvadarśanāt /",
  "GSP33brssgo1u:4135": "'tāsāṃ trivṛtaṃ trivṛtamekaikāṃ karavāṇi' (chā. 6.3.3) iti cāviśeṣaśruteḥ /",
  "GSP33brssgo1u:4136": "nacātrivṛtkṛtasyāpi tejaso dyumaryādatvaṃ prasiddham /",
  "GSP33brssgo1u:4137": "astu tarhi trivṛtkṛtamevat tejo jyotiḥśabdam /",
  "GSP33brssgo1u:4138": "nanūktamarvāgapi divo 'vagamyate 'gnyādikaṃ jyotiriti /",
  "GSP33brssgo1u:4139": "naiṣa doṣaḥ /",
  "GSP33brssgo1u:4140": "sarvatrāpi gamyamānasya jyotiṣaḥ 'paro divaḥ' ityupāsanārthaḥ pradeśaviśeṣaparigraho na virudhyate /",
  "GSP33brssgo1u:4141": "natu niṣpradeśasyāpi brahmaṇaḥ pradeśaviśeṣakalpanā bhāginī /",
  "GSP33brssgo1u:4142": "'sarvataḥpṛṣṭeṣvanuttameṣūttameṣu lokeṣu' iti cādhārabahutvaśrutiḥ kārye jyotiṣyupapadyatetarām /",
  "GSP33brssgo1u:4143": "'idaṃ vāva tadyadidamasminnāntaḥ puruṣe jyotiḥ' (chā. 3.13.7)",
  "GSP33brssgo1u:4144": "iti ca kaukṣeye jyotiraṣi paraṃ jyotiradhyasyamānaṃ dṛśyate /",
  "GSP33brssgo1u:4145": "sārūpyanimittāścādhyasā bhavanti /",
  "GSP33brssgo1u:4146": "yathā- 'tasya bhūriti śira ekametadakṣaram' (bṛ. 5.5.3) iti /",
  "GSP33brssgo1u:4147": "kaukṣeyasya tu jyotiṣaḥ prasiddhamabrahmatvam /",
  "GSP33brssgo1u:4148": "'tasyaiṣā dṛṣṭiḥ' (chā. 3.13.7) 'tasyaiṣā śrutiḥ' iti cauṣṇyaghoṣaviśiṣṭatvasya śravaṇāt /",
  "GSP33brssgo1u:4149": "'tadetaddṛṣṭaṃ ca śrutaṃ cepyupāsīta' iti ca śruteḥ /",
  "GSP33brssgo1u:4150": "'cakṣuṣyaḥ śruto bhavati ya evaṃ veda' (chā. 3.13.8) iti cālpaphalaśravaṇādabrahmatvam /",
  "GSP33brssgo1u:4151": "mahate hi phalāya brahmopāsanamiṣyate /",
  "GSP33brssgo1u:4152": "nacānyadapi kiñcitsvavākye prāṇākāśavajjyotiṣo 'sti brahmaliṅgam /",
  "GSP33brssgo1u:4153": "naca pūrvasminnapi vākye brahma nirdiṣṭamasti, 'gāyatrī vā idaṃ sarvaṃ bhūtam' iti chandonirdeśāt /",
  "GSP33brssgo1u:4154": "athāpi kathañcitpūrvasminvākye brahma nirdiṣṭaṃ syādevamapi na tasyeha pratyabhijñānamasti /",
  "GSP33brssgo1u:4155": "tatra hi 'tripādasyāmṛtaṃ divi' (3.12.1,6) iti dyauradhikaraṇatvena śrūyate /",
  "GSP33brssgo1u:4156": "atra punaḥ 'paro divo jyotiḥ' iti dyaurmaryādātvena /",
  "GSP33brssgo1u:4157": "tasmātprākṛtaṃ jyotiriha grāhyamityevaṃ prāpte brūmaḥ-jyotiriha brahma grāhyam /",
  "GSP33brssgo1u:4158": "kutaḥ. caraṇābhidhānāt /",
  "GSP33brssgo1u:4159": "pādābhidhānādityarthaḥ /",
  "GSP33brssgo1u:4160": "pūrvasminhi vākye catuṣpādbrahma nirdiṣṭam- 'tāvānasya mahimā tato jyāyāṃśca pūruṣaḥ /",
  "GSP33brssgo1u:4161": "pādo 'sya sarvā bhūtāni tripādasyāmṛtaṃ divi' (chā. 3.12.6) ityanena mantreṇa /",
  "GSP33brssgo1u:4162": "tatra yaccatuṣpādo brahmaṇastripādamṛtaṃ dyusaṃbandhirūpaṃ nirdiṣṭaṃ tadeveha dyusaṃbandhānnirdiṣṭamiti pratyabhijñāyate /",
  "GSP33brssgo1u:4163": "tatparityajya prākṛtaṃ jyotiḥ kalpayataḥ prakṛtahānāprakṛtaprakriye prasajyeyātām /",
  "GSP33brssgo1u:4164": "na kevalaṃ pūrvavākyājjyotirvākya eva brahmānuvṛttiḥ,",
  "GSP33brssgo1u:4165": "parasyāmapi śāṇḍilyavidyayāmanuvartiṣyate brahma /",
  "GSP33brssgo1u:4166": "tasmādiha jyotiriti brahma pratipattavyam /",
  "GSP33brssgo1u:4167": "yattūktam- 'jyotiradīpyate' iti caitau śabdau kārye jyotiṣi prasiddhāviti /",
  "GSP33brssgo1u:4168": "nāyaṃ doṣaḥ /",
  "GSP33brssgo1u:4169": "prakaraṇādbrahmāvagame satyanayoḥ śabdayoraviśeṣakatvāt /",
  "GSP33brssgo1u:4170": "dīpyamānakāryajyotirupalakṣite brahmaṇyapi prayogasaṃbhavāt /",
  "GSP33brssgo1u:4171": "'yena sūryastapati tejaseddhaḥ' (tai.brā. 3.12.9.7) iti ca mantravarṇāt /",
  "GSP33brssgo1u:4172": "yadvā nāyaṃ jyotiḥśabdaścakṣurvṛtterevānugrāhake tejasi vartate, anyatrāpi prayogadarśanāt /",
  "GSP33brssgo1u:4173": "'vācaivāyaṃ jyotiṣāste' (bṛ. 4.3.5)",
  "GSP33brssgo1u:4174": ", 'mano jyotirjuṣatām' (tai.brā. 1.6.3.3)",
  "GSP33brssgo1u:4175": "iti ca, tasmādyadyatkasyacidavabhāsakaṃ tattajyotiḥśabdenābhidhīyate /",
  "GSP33brssgo1u:4176": "tathā sati brahmaṇo 'pi caitanyarūpasya samastajagadavabhāsahetutvādupapanno jyotiḥśabdaḥ /",
  "GSP33brssgo1u:4177": "'tameva bhāntamanubhāti sarvaṃ tasya bhāsā sarvamidaṃ vibhāti' (kau. 2.5.15)",
  "GSP33brssgo1u:4178": "'taddevā jyotiṣāṃ jyotirāyurhepāsate 'mṛtam' (bṛ. 4.4.16)",
  "GSP33brssgo1u:4179": "ityādiśrutibhyaśca /",
  "GSP33brssgo1u:4180": "yadapyuktaṃ dyumaryādatvaṃ sarvagatasya brahmaṇo nopapadyata iti /",
  "GSP33brssgo1u:4181": "atrocyate- sarvagatasyāpi brahmaṇa upāsanārthaḥ pradeśaviśeṣaparigraho na virudhyate /",
  "GSP33brssgo1u:4182": "nanuktaṃ niṣpradeśasya brahmaṇaḥ pradeśaviśeṣakalpanā nopapadyata iti /",
  "GSP33brssgo1u:4183": "nāyaṃ doṣaḥ /",
  "GSP33brssgo1u:4184": "niṣpradeśasyāpi brahmaṇa upādhiviśeṣasaṃbandhātpradeśaviśeṣakalpanopapatteḥ /",
  "GSP33brssgo1u:4185": "tathāhi- ādityo, cakṣuṣi, hṛdaye, iti pradeśaviśeṣasaṃbandhāni brahmaṇa upāsanāni śrūyante /",
  "GSP33brssgo1u:4186": "etena 'viśvataḥpṛṣṭheṣu' ityādhārabahutvamupapāditam /",
  "GSP33brssgo1u:4187": "yadapyetaduktaṃ,",
  "GSP33brssgo1u:4188": "auṣṇyaghoṣānumite kaukṣeye kārye jyotiṣyadhyasyamānatvātparamapi divaḥ kāryaṃ jyotireveti /",
  "GSP33brssgo1u:4189": "tadapyayuktam /",
  "GSP33brssgo1u:4190": "parasyāpi brahṇaṇo nāmādipratīkatvatkaukṣeyajyotiṣpratīkatvopapatteḥ /",
  "GSP33brssgo1u:4191": "'dṛṣṭaṃ ca śrutaṃ cetyupāsīta' iti tu pratīkadvārakaṃ dṛṣṭatvaṃ śrutatvaṃ ca bhaviṣyati /",
  "GSP33brssgo1u:4192": "yadapyalpaphalaśravaṇānna brahmeti, tadapyanupapannam /",
  "GSP33brssgo1u:4193": "nahīyate phalāya brahmāśrayaṇīyaṃ, iyate neti niyamaheturasti /",
  "GSP33brssgo1u:4194": "yatra hi nirastasarvaviśeṣasaṃbandhaṃ paraṃ brahmātmatvenopadiśyate,",
  "GSP33brssgo1u:4195": "tatraikarūpameva phalaṃ mokṣa ityavagamyate /",
  "GSP33brssgo1u:4196": "yatra tu guṇaviśeṣasaṃbandhaṃ pratīkaviśeṣasaṃbandhaṃ vā brahmopadiśyate,",
  "GSP33brssgo1u:4197": "tatra saṃsāragocarāṇyevoccāvacāni phalāni dṛśyante- 'annādo vasudāno vidante vasu ya evaṃ veda' (bṛ. 4.4.24)",
  "GSP33brssgo1u:4198": "ityādyāsu śrutiṣu /",
  "GSP33brssgo1u:4199": "yadyapi na svavākye kiñcijjyotiṣo brahmaliṅgamasti tathāpi pūrvasminvākye dṛśyamānaṃ grahītavyaṃ bhavati /",
  "GSP33brssgo1u:4200": "taduktaṃ sūtrakāreṇa- 'jyotiścaraṇābhidhānāt' iti kathaṃ punarvākyāntaragatena brahmasaṃnidhānena jyotiḥśrutiḥ svaviṣayācchakyā pracyāvayitum /",
  "GSP33brssgo1u:4201": "naiṣa doṣaḥ /",
  "GSP33brssgo1u:4202_0": "'yadataḥ paro jyotiḥ' iti prathamatarapaṭhitena yacchabdena sarvanāmnā dyusaṃbnandhātpratyabhijñāyamāne",
  "GSP33brssgo1u:4202_1": "pūrvavākyanirdiṣṭe brahmaṇi svasāmārthyena parāmṛṣṭe satyarthājjyotiḥśabdasyāpi brahmaviṣayatvopapatteḥ /",
  "GSP33brssgo1u:4203": "tasmādiha jyotiriti brahma pratipattavyam // 24 //",
  "GSP33brssgo1u:4204": "----------------------",
  "GSP33brssgo1u:4205": "FN: gāyatryupādhibrahmopāstyanantaramupāstyantaroktyartho 'thaśabdaḥ /",
  "GSP33brssgo1u:4206": "ato dyulokātparaḥparastādyajjyotirdīpyate tadidamiti jāṭhare jyotiṣyadhyasyate /",
  "GSP33brssgo1u:4207": "viśvasmātprāṇivargāt sarvasmādbhūrādilokācca pṛṣṭeṣūparītyarthaḥ /",
  "GSP33brssgo1u:4208": "nahīti rūpādimataḥ sāvayavasyaiva dīptiyogādityarthaḥ /",
  "GSP33brssgo1u:4209": "yattejobannābhyāmasaṃpṛktaṃ tadatrivatkṛtamucyate /",
  "GSP33brssgo1u:4210": "prayojanāntaraṃ tamonāśādikam /",
  "GSP33brssgo1u:4211": "tāsāṃ tejobannānāmekaikaṃ dvidhā vibhajya punaścekaikaṃ bhāgaṃ dvedhā kṛtvā svabhāgāditarabhāgayornikṣipya trivṛtkaraṇaṃ saṃpadyate /",
  "GSP33brssgo1u:4212": "bhāginī yuktā /",
  "GSP33brssgo1u:4213": "ekatvasāmyādbhūrityasminnakṣare prajāpateḥ śirodṛṣṭiruktā tathātrāpi sārūpyaṃ vācyaṃ anyathādhyāsāsiddheḥ /",
  "GSP33brssgo1u:4214": "eṣā dṛṣṭiryadetaduṣṇimānaṃ sparśena vijānāti /",
  "GSP33brssgo1u:4215": "eṣā śrutiryatkarṇāvapidhāya ninadamiva śṛṇotīti śeṣaḥ /",
  "GSP33brssgo1u:4216": "cakṣuṣyo darśanīyaḥ /",
  "GSP33brssgo1u:4217": "śruto viśrutaḥ /",
  "GSP33brssgo1u:4218": "prākṛtaṃ prakṛterjātaṃ, kāryamiti yāvat /",
  "GSP33brssgo1u:4219": "brahmaṇo vyavacchidya tejaḥsamarpakatvaṃ viśeṣakatvaṃ tadabhāvo 'viśeṣakatvaṃ,",
  "GSP33brssgo1u:4220": "aviśeṣakatvādbrahmavyāvartakatvādityarthaḥ /",
  "GSP33brssgo1u:4221": "pramityarthatvena upāstyarthatvena vā maryādāvattvam /",
  "GSP33brssgo1u:4222": "divaḥ paramapītyanvayaḥ /",
  "GSP33brssgo1u:4223": "kaukṣeyakaṃ hi jyotirjīvabhāvenānupraviṣṭasya paramātmano vikāraḥ jīvābhāve dehasya śaithilyāt jīvataścauṣṇyājjāyate /",
  "GSP33brssgo1u:4224": "tasmātpratīkopāsanamupapannam /",
  "GSP33brssgo1u:4225": "jīvarūpeṇānnamattītyannādaḥ, annasyāsamantāddātā vā /",
  "GSP33brssgo1u:4226": "vasu hiraṇyaṃ karmaphalaṃ dadātīti vasudāna iti guṇaviśeṣasaṃbandhaḥ /",
  "GSP33brssgo1u:4227": "sarvanāmnā svasāmarthyena svasya sarvanāmnaḥ sāmartyaṃ saṃnihitavācitvaṃ tadbalena parāmṛṣṭe satīti yojanā /",
  "GSP33brssgo1u:4228": "jyotiścaraṇābhidhānāt /",
  "GSP33brssgo1u:4229": "chāndogyamevodāharati-idamiti /",
  "GSP33brssgo1u:4230": "gāyatryupādhikabrahmopāstyānandaryārtho 'thaśabdaḥ /",
  "GSP33brssgo1u:4231": "ato divo dyulokātparaḥ parastādyajjyotirdīpyate tadyatadidamiti jāṭharāgnāvadhyasyate /",
  "GSP33brssgo1u:4232": "kutra dīpyate, tatrāha-viśvata iti /",
  "GSP33brssgo1u:4233": "viśvasmātprāṇivargādupari sarvasmādbhūrādilokādupari ye lokāsteṣūttameṣu na vidyante uttamā yebhya ityanuttameṣu sarvasaṃsāramaṇḍalātītaṃ paraṃ jyotiridameva,",
  "GSP33brssgo1u:4234": "yaddehasthamityarthaḥ /",
  "GSP33brssgo1u:4235": "asya pūrveṇāgatārthatvaṃ vadanpratyudāharaṇasaṃtimāha-arthāntareti /",
  "GSP33brssgo1u:4236": "atra svavākye spaṣṭabrahmaliṅgābhāve 'pi 'pādosya'iti pūrvavākye bhūtapādatvaṃ liṅgamastīti pādasaṃgatiḥ /",
  "GSP33brssgo1u:4237": "pūrvottarapakṣayorjaḍabrahmajyotiṣorupāstiḥ phalamiti bhedaḥ /",
  "GSP33brssgo1u:4238": "nanvajñānatamovirodhitvādbrahmāpi jyotiḥpadaśakyatayā prasiddhamasti, netyāha-cakṣuriti /",
  "GSP33brssgo1u:4239": "śarvaryāṃ rātrau bhavaṃ śārvaram /",
  "GSP33brssgo1u:4240": "nīlamiti yāvat /",
  "GSP33brssgo1u:4241": "anenāvarakatvādrūpavattvācca kuḍyavadbhāvarūpaṃ tama ityarthāduktaṃ bhavati /",
  "GSP33brssgo1u:4242": "jyotiḥśruteranugrāhakaliṅgānyāha-tathetyādinā /",
  "GSP33brssgo1u:4243": "bhāsvararūpātmikā dīptistejasa eva liṅgamityāha-na hīti /",
  "GSP33brssgo1u:4244": "māstu maryādetyāśaṅkya śrutatvānmaivamityāha-paro diva iti /",
  "GSP33brssgo1u:4245": "maryādāṃ brūta iti śeṣaḥ /",
  "GSP33brssgo1u:4246": "brahmavat kāryasyāpi maryādāyogānnirarthakaṃ brāhmaṇamiti kaścidākṣipati-nanviti /",
  "GSP33brssgo1u:4247": "ekadeśī brūte-astviti /",
  "GSP33brssgo1u:4248": "svargādau jātaṃ kiñcidatīndriyaṃ tejo divaḥ parastādasti, śrutiprāmāṇyādityarthaḥ /",
  "GSP33brssgo1u:4249": "adhyayanavidhyupāttaśruterniṣphalaṃ vastu nārtha ityākṣipya brūte-neti /",
  "GSP33brssgo1u:4250": "dhyānaṃ phalamityāśaṅkya niṣphalasya kvāpi dhyānaṃ nāstītyāha-idamevetyādinā /",
  "GSP33brssgo1u:4251": "prayojanāntaraṃ tamonāśādikam /",
  "GSP33brssgo1u:4252": "atrivṛtkṛtaṃ tejo 'ṅgīkṛtyāphalatvamuktvā tadeva nāstītyāha-tāsāmiti /",
  "GSP33brssgo1u:4253_0": "tejo 'bannānāṃ devatānāmekaikaṃ dvidhā vibhajya punaścaikaikaṃ bhāgaṃ dvedhā kṛtvā",
  "GSP33brssgo1u:4253_1": "svabhāgāditarabhāgayornikṣipya tantriguṇarajjuvantrivṛttaṃ karavāṇītyaviśeṣokternāstyatrivṛtkṛtaṃ kiñcidityarthaḥ /",
  "GSP33brssgo1u:4254": "kiñcātra 'yadataḥ paraḥ'iti yacchabdenānyataḥ prasiddhaṃ dyumaryādatvaṃ dhyānāyānūdyate /",
  "GSP33brssgo1u:4255": "na cātrivṛtkṛtasya tasya tatkvacitprasiddhamityāha-na ceti /",
  "GSP33brssgo1u:4256": "ekadeśimate niraste sākṣātpūrvapakṣī brūte-astu tarhīti /",
  "GSP33brssgo1u:4257": "pradeśaviśeṣaḥ divaḥ parastāddedīpyamānaḥ sūryāditejovayavaviśeṣaḥ,",
  "GSP33brssgo1u:4258": "tasya parigraha upasanārtho na viruddhata ityanvayaḥ /",
  "GSP33brssgo1u:4259": "sa eva kaukṣeye jyotiṣi upāsyate /",
  "GSP33brssgo1u:4260": "tasyāpi tejastvāditi bhāvaḥ /",
  "GSP33brssgo1u:4261": "brahmaṇo 'pi dhyānārthaṃ pradeśasthatvaṃ kalpyatāṃ, netyāha-natviti /",
  "GSP33brssgo1u:4262": "niṣpradeśasya niravayavasya viśeṣe 'pi divaḥ parastāddedīpyamānabrahmāvayavakalpanā bhāginī yuktā na tvityanvayaḥ /",
  "GSP33brssgo1u:4263": "apramāṇikagauravāpātāditi bhāvaḥ /",
  "GSP33brssgo1u:4264": "tataḥ kiṃ, tatrāha-sārūpyeti /",
  "GSP33brssgo1u:4265": "yathā ekatvasāmyādbhūritivyāhṛtau prajāpateḥ śirodṛṣṭiḥ śrutā tathā jāṭharāgnāvabrahmatvaṃ ghoṣādiśrutyā prasiddhamiti jaḍajyotiṣṭvaṃ sāmyaṃ vācyamityarthaḥ /",
  "GSP33brssgo1u:4266": "yaddehasparśanenauṣṇyajñānaṃ prasiddhaṃ saiṣā tasya jāṭharāgnerdṛṣṭiḥ,",
  "GSP33brssgo1u:4267": "yatkarṇapidhānena ghoṣaśravaṇaṃ,",
  "GSP33brssgo1u:4268": "saiṣā tasya śrutirityarthaḥ /",
  "GSP33brssgo1u:4269": "jyotiṣo jaḍatve liṅgāntaramāha-tadetaditi /",
  "GSP33brssgo1u:4270": "jyotirityarthaḥ /",
  "GSP33brssgo1u:4271": "cakṣuṣyaścakṣurhitaḥ sundaraḥ, śruto vikhyātaḥ /",
  "GSP33brssgo1u:4272": "na cānyadapīti /",
  "GSP33brssgo1u:4273": "brahmaliṅgamapi kiñcidanyannāstītyanvayaḥ /",
  "GSP33brssgo1u:4274": "nanu 'tripādasyāmṛtaṃ divi'iti pūrvavākyoktaṃ brahmātra jyotiḥpadena gṛhyatāmityāśaṅkyāha-na ceti /",
  "GSP33brssgo1u:4275": "nanu sarvātmakatvāmṛtatvābhyāṃ brahmoktamityata āha-athāpīti /",
  "GSP33brssgo1u:4276": "kathañcicchandodvāretyarthaḥ /",
  "GSP33brssgo1u:4277": "divi diva iti vibhaktibhedānna pratyabhijñetyarthaḥ /",
  "GSP33brssgo1u:4278": "prakṛterjātaṃ prākṛtaṃ, kāryamityarthaḥ /",
  "GSP33brssgo1u:4279": "ācāraṃ nirasyati-pādeti /",
  "GSP33brssgo1u:4280_0": "'gāyatrī vā idaṃ sarvaṃ bhūtam' 'vāgvai gāyatrī' 'yeyaṃ pṛthivī' 'yadidaṃ śarīram'",
  "GSP33brssgo1u:4280_1": "'yadasminpuruṣe hṛdayam' 'ime prāṇāḥ'iti bhūtavākpṛthivīśarīrahṛdayaprāṇātmikā ṣaḍvidhā",
  "GSP33brssgo1u:4280_2": "ṣaḍbhirakṣaraiścatuṣpadā gāyatrīti /",
  "GSP33brssgo1u:4281": "yaduktaṃ tāvān tatparimāṇaḥ sarvaḥ prapañco 'sya gāyatryanugatasya brahmaṇo mahimā vibhūtiḥ,",
  "GSP33brssgo1u:4282": "puruṣastu pūrṇabrahmarūpaḥ,",
  "GSP33brssgo1u:4283": "ataḥ prapañcājjyāyānadhikaḥ /",
  "GSP33brssgo1u:4284": "ādhikyamevāha-pāda iti /",
  "GSP33brssgo1u:4285": "sarvaṃ jagadekaḥ pādo 'ṃśaḥ, 'viṣṭabhyāhamidaṃ kṛtsnamekāṃśena sthito jagat'iti smṛteḥ /",
  "GSP33brssgo1u:4286": "asya puruṣasya divi svaprakāśasvarūpe tripādamṛtaṃ rūpamasti,",
  "GSP33brssgo1u:4287": "divi sūryamaṇḍale vā dhyanārthamasti,",
  "GSP33brssgo1u:4288": "kalpitājjagato brahmasvarūpāmanantamastītyarthaḥ /",
  "GSP33brssgo1u:4289": "yathā loke pādātpādatrayamadhikaṃ tathedamadhikamiti bodhanārthaṃ tripādamṛtamityuktaṃ,",
  "GSP33brssgo1u:4290": "na tripādatvaṃ vivakṣitamiti mantavyam /",
  "GSP33brssgo1u:4291": "'yadataḥ paraḥ'iti yacchabdasya prasiddhārthavācitvātpūrvavākyaprasiddhaṃ brahma grāhmamityāha-tatreti /",
  "GSP33brssgo1u:4292": "nanu 'yadāgneyo 'ṣṭākapālaḥ'ityatra yatpadasyāprakṛtārthakatvaṃ dṛṣṭimityata āha-tatparatyajyeti /",
  "GSP33brssgo1u:4293": "tatra yāgasyānyataḥ prasiddherabhāvenāpūrvatvādagatyā yado 'prasiddhārthatvamāśritam /",
  "GSP33brssgo1u:4294": "iha tu pūrvavākyaprasiddhasya brahmaṇo dyusaṃbandhena pratyabhijñātasya yadarthatvaniśacayādyatpadaikārthakajyotiḥpadasyāpi sa evārtha ityarthaḥ /",
  "GSP33brssgo1u:4295": "saṃdaṃśanyāyādapyevamityāha-na kevalamiti /",
  "GSP33brssgo1u:4296": "'sarvaṃ khalvidaṃ brahma'ityuttaratra brahmānuvṛttermadhyasthaṃ jyotirvākyaṃ brahmaparamityarthaḥ /",
  "GSP33brssgo1u:4297": "prakaraṇāditi /",
  "GSP33brssgo1u:4298": "prakṛtāpekṣayatpadaśrutyā dyusaṃbandhabhūtapādatvādiliṅgaiścetyarthaḥ /",
  "GSP33brssgo1u:4299": "ataḥ prakaraṇājjyotiḥśrutibādho na yukta iti nirastam /",
  "GSP33brssgo1u:4300": "aviśeṣakatvāditi /",
  "GSP33brssgo1u:4301": "brahmavyāvartakatvābhāvādityarthaḥ /",
  "GSP33brssgo1u:4302": "yena cetasā caitanyeneddhaḥ prakāśitaḥ sūryastapati prakāśayati taṃ bṛhantamavedavinna manuta ityarthaḥ /",
  "GSP33brssgo1u:4303": "jyotiḥśabdasya kāryajyotiṣyeva śaktirityaṅgīkṛtya kāraṇabrahmalakṣakatvamuktvā brahmaṇyapi śaktimāha-yadveti /",
  "GSP33brssgo1u:4304": "gāḍhāndhakāre vācaiva jyotiṣā loka āsanādivyavahāraṃ karotītyarthaḥ /",
  "GSP33brssgo1u:4305": "ājyaṃ juṣatāṃ pibatāṃ mano jyotiḥ prakāśakaṃ bhavati ityājyastutiḥ /",
  "GSP33brssgo1u:4306": "yathā gacchantamanugacchataḥ svasyāpi gatirasti tathā sarvasya svaniṣṭhaṃ bhānaṃ syādityata āha-tasya bhāseti /",
  "GSP33brssgo1u:4307": "tat kālānavacchinnaṃ brahma sūryādijyotiṣāṃ sākṣibhūtamāyuramṛtamiti ca devā upāsata ityarthaḥ /",
  "GSP33brssgo1u:4308": "yoṣito 'gnitvavat dyumaryādatvādikaṃ dhyānārthaṃ kalpitaṃ brahmaṇo yuktamityāha-atrocyata ityādinā /",
  "GSP33brssgo1u:4309": "divaḥ paramapītyanvayaḥ /",
  "GSP33brssgo1u:4310": "āropyasya dhyeyasyālambanasya ca sādṛśyaniyamo nāstītyāha-parasyāpīti /",
  "GSP33brssgo1u:4311": "bhaviṣyati brahmajyotiṣa iti śeṣaḥ /",
  "GSP33brssgo1u:4312": "'taṃ yathā yathopāsate tathā tathā phalaṃ bhavati'iti śruterityāha-na hīyata iti /",
  "GSP33brssgo1u:4313": "jñānaphalavadupāstīphalamekarūpaṃ kiṃ na syādata āha-yatra hīti /",
  "GSP33brssgo1u:4314": "jñeyaikatvādityarthaḥ /",
  "GSP33brssgo1u:4315": "dhyeyaṃ tu nānetyāha-yatra tviti /",
  "GSP33brssgo1u:4316": "īśvaro jīvarūpeṇānnamattītyannādaḥ annasyāsamantāddātā vā vasu hiraṇyaṃ dadātīti vasudāna iti guṇaviśeṣasaṃbandhaṃ yo veda sa dhanaṃ vindate,",
  "GSP33brssgo1u:4317": "dīptāgniśca bhavati /",
  "GSP33brssgo1u:4318": "nāmno vāguttamā, mano vā pratīkaṃ vāco bhūya iti pratīkaviśeṣadhyānaśrutisaṃgrahārthamādyapadam /",
  "GSP33brssgo1u:4319": "saṃnidheḥ śrutirbalīyasīti śaṅkate-kathaṃ punariti /",
  "GSP33brssgo1u:4320": "atha prathamaśrutyanusāreṇa caramaśrutirnīyata ityāha-naiṣa iti /",
  "GSP33brssgo1u:4321": "sarvanāmnā svasāmarthyena svasya sarvanāmnaḥ sāmarthyaṃ saṃnihitavācitvaṃ tadbalena parāmṛṣṭe satīti yojanā /",
  "GSP33brssgo1u:4322": "arthādyatpadasāmānādhikaraṇyādityarthaḥ //24//",
  "GSP33brssgo1u:4323": "END BsCom_1,1.10.24",
  "GSP33brssgo1u:4324": "____________________________________________________________________________________________",
  "GSP33brssgo1u:4325": "START BsCom_1,1.10.25",
  "GSP33brssgo1u:4326": "chando 'bhidhānān neti cen na tathā ceto'rpaṇanigadāt tathā hi darśanam | BBs_1,1.25 |",
  "GSP33brssgo1u:4327": "atha yaduktaṃ pūrvasminnapi vākye na brahmabhihitamiti,",
  "GSP33brssgo1u:4328": "'gāyatrī vā idaṃ sarvaṃ bhūtaṃ yadidaṃ kiñca' (chāṃ. 3.12.1)",
  "GSP33brssgo1u:4329": "iti gāyatryākhyasya chandaso 'bhihitatvāditi, tatparihartavyam /",
  "GSP33brssgo1u:4330": "kathaṃ punaśchandobhidhānānna brahmābhihitamiti śakyate vaktuṃ,",
  "GSP33brssgo1u:4331": "yāvatā 'tāvānasya mahimā' ityetasyāmṛci catuṣpādbrahma darśitam /",
  "GSP33brssgo1u:4332": "naitadasti /",
  "GSP33brssgo1u:4333_0": "'gāyatrī vā idaṃ sarvam' iti gāyatrīmupakramya tāmeva bhūtapṛthivīśarīrahṛdayavākyapramāṇabhedairvyakhyāya",
  "GSP33brssgo1u:4333_1": "'saiṣā catuṣpādā ṣaḍvidhā gāyatrī tadetadṛcābhyanuktaṃ tāvānasya mahimā' iti tasyāmeva",
  "GSP33brssgo1u:4333_2": "vyākhyātarūpāyāṃ gāyatryāmudāhṛto mantraḥ kathamakasmādbrahma catuṣpādabhidadhyāt /",
  "GSP33brssgo1u:4334": "yo 'pi tatra 'yadvai tadbrahma' (chā. 3.12.5,6)",
  "GSP33brssgo1u:4335": "iti brahmaśabdaḥ so 'pi chandasaḥ prakṛtatvācchandoviṣaya eva 'ya etāmevaṃ brahmopaniṣadaṃ veda' (chāṃ 3.11.3)",
  "GSP33brssgo1u:4336": "ityatra hi vedopaniṣadamiti vyācakṣate, tasmācchandobhidhānānna brahmaṇaḥ prakṛtatvamiticet /",
  "GSP33brssgo1u:4337": "naiṣa doṣaḥ /",
  "GSP33brssgo1u:4338": "'tathā cetorpaṇanigahāt' tathā gāyatryākhyacchandodvāreṇa tadanugate brahmaṇi cetasor'paṇaṃ cittasamādhānamanena brahmaṇavākyena nigadyate- 'gāyatrī vā idaṃ sarvam' iti /",
  "GSP33brssgo1u:4339": "nahyakṣarasaṃniveśamātrāyā gāyatryāḥ sarvātmakatvaṃ saṃbhavati /",
  "GSP33brssgo1u:4340": "tasmādyādgāyatryākhyavikāre 'nugataṃ jagatkāraṇaṃ brahma tadiha sarvamityucyate /",
  "GSP33brssgo1u:4341": "yathā 'sarvaṃ khalvidaṃ brahma' (chā. 3.14.1) iti /",
  "GSP33brssgo1u:4342": "kāryaṃ ca kāraṇādavyatiriktamiti vakṣyāmaḥ- 'tadananyatvamārambhaṇaśabdādibhyaḥ' (bra. 2.1.14) ityatra /",
  "GSP33brssgo1u:4343": "tathānyatrāpi vikāradvāreṇa brahmaṇa upāsanaṃ dṛśyate- 'etaṃ hyeva bahvṛcā mahatyukthe mīmāṃsanta etamagnāvadhvaryava etaṃ mahāvrate chandogāḥ' (ai.ā. 3.23.12) iti /",
  "GSP33brssgo1u:4344": "tasmādasti chandobhidhāne 'pi pūrvasminvākye catuṣpādbrahma nirdiṣṭam /",
  "GSP33brssgo1u:4345": "tadeva jyotirvākye 'pi parāmṛśyata upāsanāntaravidhānāya /",
  "GSP33brssgo1u:4346": "apara āha- sākṣādeva gāyatrīśabdena brahma pratipādyate, saṃkhyāsāmānyāt /",
  "GSP33brssgo1u:4347": "yathā gāyatrī catuṣpadā ṣaḍakṣaraiḥ pādaistathā brahma catuṣpāt /",
  "GSP33brssgo1u:4348": "tathānyatrāpi chandobhidhāyī śabdor'thāntare saṃkhyāsāmānyātprayujyamāno dṛśyate /",
  "GSP33brssgo1u:4349": "tadyathā- 'te vā ete pañcānye pañcānye daśa santastatkṛtam' ityupakramyāha 'saiṣā virāḍannādi' (chā. 4.3.8) iti /",
  "GSP33brssgo1u:4350": "asminpakṣe brahmaivābhihitamiti na chandobhidhānam /",
  "GSP33brssgo1u:4351": "sarvathāpyasti pūrvasminvākye prakṛtaṃ brahma // 25 //",
  "GSP33brssgo1u:4352": "----------------------",
  "GSP33brssgo1u:4353": "FN:",
  "GSP33brssgo1u:4354": "ya etāṃ prakṛtāṃ brahmopaniṣadaṃ vedarahasyaṃ madhuvidyārūpaṃ veda tasyodayāstamayarahitabrahmaprāptirbhavatītyarthaḥ /",
  "GSP33brssgo1u:4355": "etamṛgvedino mahatyukthe śastre upāsate,",
  "GSP33brssgo1u:4356": "adhvaryavo yajurvedinaḥ kratau chandogāḥ sāmavedino mahāvrate kratau /",
  "GSP33brssgo1u:4357": "saṃvargavidyāyāṃ adhidaivamagnisūryacandrāmbhāṃsi vāyau līyate /",
  "GSP33brssgo1u:4358": "adhyatmaṃ vāk cakṣuḥśrotramanasi prāṇamapiyanti /",
  "GSP33brssgo1u:4359": "te vā ete pañcānye ādhidaivikāḥ, pañcānye ādhyātmikāste militvā daśa santaḥ kṛtamityucyate /",
  "GSP33brssgo1u:4360": "kṛtaṃ dyūtam /",
  "GSP33brssgo1u:4361": "chandobhidhānādbrahma prakṛtaṃ nāstīti śaṅkāmekadeśī dūṣayati-kathamiti /",
  "GSP33brssgo1u:4362": "śaṅkāṃ sādhayati-naitadityādinā /",
  "GSP33brssgo1u:4363": "catuṣpadatvādikaṃ pūrvameva vyākhyātam /",
  "GSP33brssgo1u:4364": "ya etāmevamiti /",
  "GSP33brssgo1u:4365": "vedarahasyabhūtāṃ madhuvidyāmevamuktarītyā yaḥ kaścidveda tasyodayāstamayarahitabrahmā prāptirbhavatītyarthaḥ /",
  "GSP33brssgo1u:4366": "tathāca vedatvādgāyatryāṃ brahmaśabdo yukta iti bhāvaḥ /",
  "GSP33brssgo1u:4367": "gāyatrīśabdena tadupādānatvenānugatabrahmalakṣaṇāyāṃ bījamanupapattimāha-na hyakṣareti /",
  "GSP33brssgo1u:4368": "brahmaṇo 'pi kathaṃ sarvātmakatvaṃ, tatrāha-kāryaṃ ceti /",
  "GSP33brssgo1u:4369": "naca gāyatryā dhyānārthaṃ sarvātmatvāropa iti vācyaṃ,",
  "GSP33brssgo1u:4370": "svataḥ sarvātmano dhyānasaṃbhavenāsadāropāyogādīti bhāvaḥ /",
  "GSP33brssgo1u:4371": "'tathāhi darśanam'iti sūtraśeṣaṃ vyācaṣṭe-tathānyatreti /",
  "GSP33brssgo1u:4372": "dṛśyata iti darśanam /",
  "GSP33brssgo1u:4373": "dṛṣṭamityarthaḥ /",
  "GSP33brssgo1u:4374": "etaṃ paramātmānaṃ bahvṛcā ṛgvedino mahatyukthe śastre tadanugatamupāsate /",
  "GSP33brssgo1u:4375": "etamevāgnirahasye 'tametamagnirityadhvaryava upāsate'iti śruteḥ yajurvedino 'gnau upāsate /",
  "GSP33brssgo1u:4376": "etameva chantogāḥ sāmavedino mahāvrate kratau upāsata ityaitareyake dṛṣṭamityarthaḥ /",
  "GSP33brssgo1u:4377": "gāyatrīśabdo brahmalakṣaka iti vyākhyāya gauṇa ityāha-apara iti /",
  "GSP33brssgo1u:4378": "sākṣādeva /",
  "GSP33brssgo1u:4379": "vācyārthagrahaṇaṃ vinaiveti yāvat /",
  "GSP33brssgo1u:4380": "pūrvaṃ tūpāsyatayā gāyatrīpadenājahallakṣaṇayā gāyatrībrahmaṇī dve api lakṣite /",
  "GSP33brssgo1u:4381": "naca gāyatrī sarvamityanvayāsaṃbhavaḥ,",
  "GSP33brssgo1u:4382": "ghaṭo rūpīti padārthaikadeśe vyaktau rūpānvayavat,",
  "GSP33brssgo1u:4383": "gāyatrīpadārthaikadeśe gāyatryanugate brahmaṇi pradhāne sarvātmakatvānvayasaṃbhavāditi bhāvaḥ /",
  "GSP33brssgo1u:4384": "tathāca sūtre siddhāntabhāgasyāyamarthaḥ-tathā gāyatrīvaccatuṣpātvaguṇasāmānyāt,",
  "GSP33brssgo1u:4385": "ceto brahmaṇi samarpyate yena sa cetorpaṇo gāyatrīśabdastena brahmaṇa eva nigadādabhidhānāt chandobhidhānamasiddhamiti /",
  "GSP33brssgo1u:4386": "adhunā 'tathāhi darśanam'iti śeṣaṃ vyācaṣṭe-tatheti /",
  "GSP33brssgo1u:4387": "saṃvargavidyāyāmādhidaivamagnisūryacandrāmbhāṃsi vāyau līyante,",
  "GSP33brssgo1u:4388": "adhyātmaṃ vākcakṣuḥśrotramanāṃsi prāṇamapiyantītyuktam /",
  "GSP33brssgo1u:4389": "te vā ete pañcānye ādhidaivikāḥ,",
  "GSP33brssgo1u:4390": "pañcānye ādhyātmikāste militvā daśasaṃkhyākāḥ santaḥ kṛtamityucyante /",
  "GSP33brssgo1u:4391": "santi hi kṛtatretādvāparakalisaṃjñakāni catvāri dyutāni krameṇa caturaṅkatryaṅkadvyaṅkaikāṅkāni /",
  "GSP33brssgo1u:4392": "tatra kṛtaṃ daśātmakaṃ bhavati, caturṣvaṅkeṣu trayāṇāṃ triṣu dvayordvayorekasya cāntarbhāvāt /",
  "GSP33brssgo1u:4393": "tathācca daśatvaguṇena vāyvādeḥ kṛtaśabdenocyanate /",
  "GSP33brssgo1u:4394": "eve kṛtatvaṃ vāyvādīnāmupakramyāha-saiṣeti /",
  "GSP33brssgo1u:4395": "vidheyāpekṣayā strīliṅganirdeśaḥ /",
  "GSP33brssgo1u:4396": "virāṭpadaṃ chantovācakaṃ, 'daśākṣarā virāṭ'iti śruteḥ /",
  "GSP33brssgo1u:4397": "daśatvasāmyena vāyvādayo virāḍityucyante /",
  "GSP33brssgo1u:4398": "evañca daśatvadvārā vāyvādiṣu kṛtatvaṃ virāṭtvaṃ ca dhyeyam /",
  "GSP33brssgo1u:4399": "tatra virāṭtvadhyānātsarvamasyānnaṃ bhavati, 'annaṃ virāṭ'iti śruteḥ /",
  "GSP33brssgo1u:4400": "kṛtatvadhyānādannādo bhavati, kṛtatadyūtasyānnādatvāt /",
  "GSP33brssgo1u:4401": "kṛtaṃ hi svīyacaturaṅgeṣu tryaṅkādikamantarbhāvayadannamattīva lakṣyate /",
  "GSP33brssgo1u:4402": "ata eva kṛtajayāditaradyūtajayaḥ śrutyuktaḥ-'kṛtāyavijitāyādhareyāḥ saṃyanti'iti /",
  "GSP33brssgo1u:4403": "ayo dyūtaṃ,",
  "GSP33brssgo1u:4404": "kṛtasaṃjño 'yaḥ kṛtāyaḥ sa vijito yena tasmai,",
  "GSP33brssgo1u:4405": "adhareyāstryaṅkādayaḥ ayāḥ saṃyanti upanamante /",
  "GSP33brssgo1u:4406": "tena jitā bhavantītyarthaḥ /",
  "GSP33brssgo1u:4407": "evañca sā vāyvādidaśātmikā eṣā kṛtaśabditā virāḍannaṃ, kṛtatvādannādinītyarthaḥ /",
  "GSP33brssgo1u:4408": "sarvathāpīti /",
  "GSP33brssgo1u:4409": "gāyatrīti padasya lakṣakatve gauṇatve 'pi cetyarthaḥ /",
  "GSP33brssgo1u:4410": "atrāpara āhetyaparapadena gauṇatve svamataṃ neti dyotayati /",
  "GSP33brssgo1u:4411": "ajahallakṣaṇāpakṣe hi 'vāgvai gāyatrī'iti vāgātmatvaṃ gāyati ca trāyate ca iti niruktanāmakatvaṃ ca gāyatryā upādhitvenopāsyatvādupapannataram /",
  "GSP33brssgo1u:4412": "gauṇapakṣe gāyatrītyāgāttadubhayaṃ sarvātmakatvamātreṇopapādanīyam /",
  "GSP33brssgo1u:4413": "evaṃ gāyatrīpadasya svārthatyāgaḥ,",
  "GSP33brssgo1u:4414": "aprasiddhacatuṣpāttvaguṇadvārā viprakṛṣṭalakṣaṇā ceti bahvasamañjasam //25//",
  "GSP33brssgo1u:4415": "END BsCom_1,1.10.25",
  "GSP33brssgo1u:4416": "____________________________________________________________________________________________",
  "GSP33brssgo1u:4417": "START BsCom_1,1.10.26",
  "GSP33brssgo1u:4418": "bhūtādipādavyapadeśopapatteś caivam | BBs_1,1.26 |",
  "GSP33brssgo1u:4419": "itaścaivamabhyupagantavyamiti, pūrvasminvākye prakṛtaṃ brahmeti /",
  "GSP33brssgo1u:4420": "yato bhūtādīnpādānvyapadiśati /",
  "GSP33brssgo1u:4421": "bhūtapṛthivīśarīrahṛdayāni hi nirdiśyāha- 'saiṣā catuṣpadā ṣaḍvidhā gāyatrī' iti /",
  "GSP33brssgo1u:4422": "nahi brahmānāśrayaṇe kevalasya chandaso bhūtādayaḥ pādā upapadyante /",
  "GSP33brssgo1u:4423": "apica brahmānāśrayaṇe neyamṛksaṃbodhyeta- 'tāvānasya' iti /",
  "GSP33brssgo1u:4424": "anayā hi ṛcā svarasena brahmaivābhidhīyate,",
  "GSP33brssgo1u:4425": "'pādo 'sya sarvā bhūtāni tripādasyāmṛtaṃ divi' (chā. 3.12.5)",
  "GSP33brssgo1u:4426": "iti sarvātmatvopapatteḥ /",
  "GSP33brssgo1u:4427": "puruṣasūkte 'pīyamṛgbrahmaparatayaiva samāmnāyate /",
  "GSP33brssgo1u:4428": "smṛtiśca brahmaṇa evaṃrūpatāṃ darśayati- 'viṣṭabhyāhamidaṃ kṛtsnamekāṃśena sthito jagat' (bhaga. 10.42) iti /",
  "GSP33brssgo1u:4429": "'yadvai tadbrahma' (chā. 3.12.7) iti ca nirdeśa evaṃ sati mukhyārtha upapadyate /",
  "GSP33brssgo1u:4430": "'pañca brahmapuruṣāḥ' (chā. 3.13.6)",
  "GSP33brssgo1u:4431": "iti ca hṛdayasuṣiṣu brahmapuruṣaśrutirbrahmasaṃbandhitāyāṃ vivakṣitāyāṃ saṃbhavati /",
  "GSP33brssgo1u:4432": "tasmādasti pūrvasminvākye brahma prakṛtam /",
  "GSP33brssgo1u:4433": "tadeva brahma jyotirvākye dyusaṃbandhātpratyabhijñāyamānaṃ parāmṛśyata iti sthitam // 26 //",
  "GSP33brssgo1u:4434": "----------------------",
  "GSP33brssgo1u:4435": "FN: bhūtapṛthivīśarīrahṛdayavākprāṇa iti ṣaṭprakārā gāyatryākhyasya brahmaṇaḥ śrūyante /",
  "GSP33brssgo1u:4436": "suṣayaśchidrāṇi /",
  "GSP33brssgo1u:4437_0": "nanu 'gāyatrī vā idaṃ sarvam'iti prathama gāyatrīśruteḥ kathaṃ lakṣaṇetyāśaṅkya vākyaśeṣagatasarvātmakatvādyanekabalavatpramāṇasaṃvādena",
  "GSP33brssgo1u:4437_1": "brahmami tātparyāvagamādityāha-bhūtādipādeti /",
  "GSP33brssgo1u:4438": "evaṃ padārthamāha-itaśceti /",
  "GSP33brssgo1u:4439": "sūtrasthādipadārthaṃ darśayati-bhūtapṛthivīti /",
  "GSP33brssgo1u:4440": "atra sūtrabhāṣyakārayorbhūtādibhiścatuṣpadā gāyatrīti saṃmatam,",
  "GSP33brssgo1u:4441": "ṣaḍakṣaraiśacatuṣpātvaṃ vṛttikāroktamaprasiddhaṃ cakārasūcitam /",
  "GSP33brssgo1u:4442": "yuktyantaramāha-api ceti /",
  "GSP33brssgo1u:4443": "brahmaparasūktotpannatvācca tasyāstatparatvamityāha-puruṣeti /",
  "GSP33brssgo1u:4444": "brahmapadasya chandovācitvamuktaṃ nirasyati-yadvai tadbrahmeti /",
  "GSP33brssgo1u:4445": "pūrvasyāmṛci brahmoktāvityarthaḥ /",
  "GSP33brssgo1u:4446": "hṛdayasya caturdikṣūrdhvaṃ ca pañca suṣayaḥ santi /",
  "GSP33brssgo1u:4447": "teṣu brahmasthānahṛnnagarasya prāgādidvāreṣu krameṇa prāṇavyānāpānasamānodānāḥ pañcadvārapālā iti dhyānārthaṃ śrutyā kalpitam /",
  "GSP33brssgo1u:4448": "tatra hṛdayacchidrasthaprāṇeṣu brahmapuruṣatvaśrutirhṛdi gāyatryākhyabrāhmaṇa upāsanāsaṃbandhitāyāṃ brahmaṇo dvārapālatvādbrahmapuruṣā iti saṃbhavatītyāha-pañca brahmeti //26//",
  "GSP33brssgo1u:4449": "END BsCom_1,1.10.26",
  "GSP33brssgo1u:4450": "____________________________________________________________________________________________",
  "GSP33brssgo1u:4451": "START BsCom_1,1.10.27",
  "GSP33brssgo1u:4452": "upadeśabhedān neti cen nobhayasminn apy avirodhāt | BBs_1,1.27 |",
  "GSP33brssgo1u:4453": "yadapyetaduktaṃ pūrvatra- 'tripādasyāmṛtaṃ divi' iti saptamyā dyaurādhāratvenopadiṣṭā iti,",
  "GSP33brssgo1u:4454": "punaḥ 'atha yadataḥ paro divaḥ' iti pañcamyā maryādātvena,",
  "GSP33brssgo1u:4455": "tasmādupadeśabhedānna tasyeha pratyabhijñānamasti, tatparihartavyam /",
  "GSP33brssgo1u:4456": "atrocyate- nāyaṃ doṣaḥ, ubhayasminnapyavirodhāt /",
  "GSP33brssgo1u:4457": "ubhayasminnapi saptamyante pañcamyante copadeśe na pratyabhijñānaṃ virudhyate /",
  "GSP33brssgo1u:4458": "yathā loke vṛkṣāgrasaṃbaddho 'pi śyena ubhayathopadiśyamāno dṛśyate,",
  "GSP33brssgo1u:4459": "vṛkṣāgre śyeno vṛkṣāgrātparataḥ śyena iti ca /",
  "GSP33brssgo1u:4460": "evaṃ divyeva sadbrahma divaḥ paramityupadiśyate /",
  "GSP33brssgo1u:4461": "apara āha- yathā loke vṛkṣāgreṇāsaṃbaddho 'pi śyena ubhayathopadiśyamāno dṛśyate,",
  "GSP33brssgo1u:4462": "vṛkṣāgre śyeno vṛkṣāgrātpurataḥ śyena iti ca /",
  "GSP33brssgo1u:4463": "evaṃ ca divaḥ paramapi sadbrahma divītyupadiśyate /",
  "GSP33brssgo1u:4464": "tasmādasti pūrvanirdiṣṭasya brahmaṇa iha pratyabhijñānam /",
  "GSP33brssgo1u:4465": "ataḥ parameva brahma jyotiḥśabdamiti siddham // 27 //",
  "GSP33brssgo1u:4466": "divi diva iti vibhaktibhedātprakṛtapratyabhijñā nāstītyuktaṃ nopakṣaṇīyamityāha-tatparihartavyamiti /",
  "GSP33brssgo1u:4467": "parihāraṃ pratījānīte-atreti /",
  "GSP33brssgo1u:4468": "sūtre nañarthaṃ vadanparihāramāha-nāyamiti /",
  "GSP33brssgo1u:4469": "evaṃ sarvatra vyākhyoyam /",
  "GSP33brssgo1u:4470": "pradhānaprātipadikārthadyusaṃbandhena pratyabhijñāyā vibhaktyarthabhedo na pratibandhakaḥ,",
  "GSP33brssgo1u:4471": "kathañcidādhārasyāpi maryādātvasaṃbhavāt /",
  "GSP33brssgo1u:4472": "yathā vṛkṣāgraṃ svalagnabhagāvacchinnaśyenasyādhāraḥ sanneva svālagnabhāgāvacchinnasya tasyaiva maryādā bhavati,",
  "GSP33brssgo1u:4473": "evaṃ divi sūrye hārdākāśe vā mukhye ādhāre sabrahmadivo maryadātvaṃ tadalagnākāśāvacchinnaṃ brahma prati kalpayitvā divaḥ paramityucyata ityarthaḥ /",
  "GSP33brssgo1u:4474": "yadyākāśena anavacchinnaṃ brahma gṛhītvā pañcamyā divo maryādātvameva mukhyaṃ tadā gaṅgāyāṃ gheṣa itivatsaptamyā sāmīpyalakṣaṇayādhāratvaṃ vyākhyeyamityāha-apara iti /",
  "GSP33brssgo1u:4475": "sabaddhaṃ pratyādhāratvaṃ mukhyaṃ pūrvamuktaṃ divyeva saditi /",
  "GSP33brssgo1u:4476": "asaṃbaddhaṃ prati maryādātvaṃ mukhyamadhunocyate divaḥ paramapīti bhedaḥ /",
  "GSP33brssgo1u:4477": "tasmājjyotirvākyamupāsye brahmaṇi samanvitamiti siddham //27//",
  "GSP33brssgo1u:4478": "END BsCom_1,1.10.27",
  "GSP33brssgo1u:4479": "____________________________________________________________________________________________",
  "GSP33brssgo1u:4480": "START BsCom_1,1.11.28",
  "GSP33brssgo1u:4481": "pratardanādhikaraṇam / sū. 28-31",
  "GSP33brssgo1u:4482": "prāṇas tathānugamāt | BBs_1,1.28 |",
  "GSP33brssgo1u:4483": "asti kauṣītakibrāhmaṇopaniṣadīndrapratardanākhyāyikā- 'pratardano ha vai daivodāsirindrasya priyaṃ dhāmopajagāma yuddhena ca pauruṣeṇa ca' ityārabhyāmnātā /",
  "GSP33brssgo1u:4484": "tasyāṃ śrūyate- 'sa hovāca praṇo 'smi prajñātmā taṃ māmāyuramṛtamityupāḥsva' iti /",
  "GSP33brssgo1u:4485": "tathottaratrāpi 'atha khalu prāṇa eva prajñātmedaṃ śarīraṃ parigṛhyotthāpayati' (ko. 1.1,2,3) iti /",
  "GSP33brssgo1u:4486": "tathā 'na vācaṃ vijijñāsīta vaktāraṃ vidyāt' ityādi /",
  "GSP33brssgo1u:4487": "ante ca 'sa eṣa prāṇa eva prajñātmānando 'jaro 'mṛtaḥ' (ko. 3.8) ityādi /",
  "GSP33brssgo1u:4488": "tatra saṃśayaḥ- kimiha prāṇaśabdena vāyumātramabhidhīyata upa devatātmeti,",
  "GSP33brssgo1u:4489": "jīvo 'thavā paraṃ brahmeti /",
  "GSP33brssgo1u:4490": "nanu 'ata eva prāṇaḥ' ityatra varṇitaṃ prāṇaśabdasya brahmaparatvam /",
  "GSP33brssgo1u:4491": "ihāpi ca brahmaliṅgamasti- 'ānando 'jaro 'mṛtaḥ' ityādi /",
  "GSP33brssgo1u:4492": "kathamiha punaḥ saṃśayaḥ saṃbhavati /",
  "GSP33brssgo1u:4493": "anekaliṅgadarśanāditi brūmaḥ /",
  "GSP33brssgo1u:4494": "na kevalamiha brahmaliṅgamevopalabhyate /",
  "GSP33brssgo1u:4495": "santi hītaraliṅgānyapi /",
  "GSP33brssgo1u:4496": "'māmeva vijānīhi' (kau. 3.1) itīndrasya vacanaṃ devatātmaliṅgam /",
  "GSP33brssgo1u:4497": "idaṃ śarīraṃ parigṛhyotthāpayatīti prāṇaliṅgam /",
  "GSP33brssgo1u:4498": "'na vācaṃ vijijñāsīta vaktāraṃ vidyāt' ityādi jīvaliṅgam /",
  "GSP33brssgo1u:4499": "ata upapannaḥ saṃśayaḥ /",
  "GSP33brssgo1u:4500": "tatra prasiddhervāyuḥ prāṇa iti prāpta ucyate-prāṇaśabdaṃ brahma vijñeyam /",
  "GSP33brssgo1u:4501": "kutaḥ, tathānugamāt /",
  "GSP33brssgo1u:4502": "tathāhi- paurvāparyeṇa paryalocyamāne vākye padārthānāṃ samanvayo brahmapratipādanapara upalabhyate /",
  "GSP33brssgo1u:4503": "upakrame tāvat,",
  "GSP33brssgo1u:4504": "'varaṃ vṛṇīṣva' itīndreṇoktaḥ pratardanaḥ paramaṃ puruṣārthaṃ varamupacikṣepa- 'tvameva me vṛṇīśva yaṃ tvaṃ manuṣyāya hitatamaṃ manyase' iti /",
  "GSP33brssgo1u:4505": "tasmai hitatamatvenopadiśyamānaḥ prāṇaḥ kathaṃ paramātmā na syāt /",
  "GSP33brssgo1u:4506": "nahyanyatra paramātmajñānāddhitatamaprāptirasti /",
  "GSP33brssgo1u:4507": "'tameva viditvātimṛtyumeti nānyaḥ panthā vidyate 'yanāya' (śvetā. 3.8) ityādiśrutibhyaḥ /",
  "GSP33brssgo1u:4508": "tathā 'sa yo māṃ veda na ha vai tasya kenacana karmaṇā loko mīyate na steyena na bhrūṇahatyayā' (kau. 3.1)",
  "GSP33brssgo1u:4509": "ityādi ca brahmaparigrahe ghaṭate /",
  "GSP33brssgo1u:4510": "brahmavijñānena hi sarvakarmakṣayaḥ prasiddhaḥ- 'kṣīyante cāsya karmāṇi tasmindṛṣṭe parāvare' (mu. 2.2.8)",
  "GSP33brssgo1u:4511": "ityādyāsu śrutiṣu /",
  "GSP33brssgo1u:4512": "prajñātmatvaṃ ca brahmapakṣa evopapadyate /",
  "GSP33brssgo1u:4513": "nahyacetanasya vāyoḥ prajñātmatvaṃ saṃbhavati /",
  "GSP33brssgo1u:4514": "tathopasaṃhāre 'pi 'ānando 'jaro 'mṛtaḥ' ityānandatvādīni na brahmaṇo 'nyatra samyak saṃbhavati /",
  "GSP33brssgo1u:4515": "'sa na sādhunā karmaṇā bhūyānbhavati no evāsādhunā karmaṇā kanīyāneṣa hyeva sādhu karma kārayati taṃ yamebhyo lokasya unninīṣate /",
  "GSP33brssgo1u:4516": "eṣa u bhavāsādhu karma kārayati taṃ yamebhyo lokebhyo 'dho ninīṣate' iti,",
  "GSP33brssgo1u:4517": "'eṣa lokādhipatireṣa lokeśaḥ' (kau. 3.8) iti ca /",
  "GSP33brssgo1u:4518": "sarvametatparasmaninbrahmaṇyāśrīyamāṇe 'nugantuṃ śakyate na mukhye prāṇe /",
  "GSP33brssgo1u:4519": "tasmātprāṇo brahma // 28 //",
  "GSP33brssgo1u:4520": "----------------------",
  "GSP33brssgo1u:4521": "FN: brahmapratipādanaparatvenaiva padānāmanvayadṛṣṭerityarthaḥ /",
  "GSP33brssgo1u:4522": "sa netyādinā dharmādyaspṛṣṭatvaṃ tatkārayitṛtvaṃ tadīśitṛtvaṃ ca sarvamuktam /",
  "GSP33brssgo1u:4523": "prāṇastathānugamāt /",
  "GSP33brssgo1u:4524": "divodāsyāpatyaṃ daivodāsiḥ pratardano nāma rājā yuddhena puruṣakāreṇa ca karaṇenendrasya premāspadaṃ gṛhaṃ jagāma /",
  "GSP33brssgo1u:4525": "taṃ ha indra uvāca, pratardana varaṃ te dadānīti /",
  "GSP33brssgo1u:4526": "sa hovāca pratardanaḥ, yaṃ tvaṃ martyāya hitatamaṃ manyase taṃ varaṃ tvamevālocya mahyaṃ dehīti /",
  "GSP33brssgo1u:4527": "tata indra idamāha-'prāṇosmi'ityādi /",
  "GSP33brssgo1u:4528": "mukhyaṃ prāṇaṃ nirasituṃ prajñātmatvamuktam /",
  "GSP33brssgo1u:4529": "nirviśeṣacinmātraṃ nirasyati-taṃ māmiti /",
  "GSP33brssgo1u:4530": "idaṃ prāṇasyendridevatātve liṅgam /",
  "GSP33brssgo1u:4531": "mukhyaprāṇatve liṅgamāha-atheti /",
  "GSP33brssgo1u:4532": "vāgādīnāṃ dehadhāraṇaśaktyabhāvaniścayānantaramityarthaḥ /",
  "GSP33brssgo1u:4533": "prāṇasya dehadhārakatvamutthāpakatvaṃ ca prasiddhamiti vaktuṃ khalvityuktam /",
  "GSP33brssgo1u:4534": "prāṇasya jīvatve vaktṛtvaṃ liṅgamāha-na vācamiti /",
  "GSP33brssgo1u:4535": "ānantatvādikaṃ brahmaliṅgamāha-ante ceti /",
  "GSP33brssgo1u:4536": "anekeṣu liṅgeṣu dṛśyamāneṣu balābalanirṇayārthamidamadhikaramamityagatārthamāha-anekaliṅgeti /",
  "GSP33brssgo1u:4537": "pūvartra prakṛtabrahmavācakayacchabdabalājjyotiḥśrutiḥbrahmaparetyuktaṃ,",
  "GSP33brssgo1u:4538": "na tatheha prāṇaśrutibhaṅge kiñcidbalamasti,",
  "GSP33brssgo1u:4539": "mitho viruddhānekaliṅgānāmaniścāyakatvāditi pratyudāharaṇasaṃgatyā pūrvapakṣayati-tatreti /",
  "GSP33brssgo1u:4540": "pūrvaṃ pradhānaprātipadikārthabalāt vibhaktyarthabādhavadvākyārthajñānaṃ prati hetutvena pradhānānekapadārthabalādekavākyatābhaṅga iti dṛṣṭāntasaṃgatirvāstu /",
  "GSP33brssgo1u:4541": "pūrvapakṣe prāṇādyanekopāstiḥ, siddhānte pratyagbrahmadhīriti vivekaḥ /",
  "GSP33brssgo1u:4542": "tathā brahmaparatvena padānāmanvayāvagamāditi hetvarthamāha-tathāhīti /",
  "GSP33brssgo1u:4543": "hitatamatvakarmakṣayādipadārthānāṃ saṃbandho brahmaṇi tātparyaniścāyaka upalabhyata ityuktaṃ vivṛṇoti-upakrama ityādinā /",
  "GSP33brssgo1u:4544": "yaṃ manyase taṃ varaṃ tvameva prayacchetyarthaḥ /",
  "GSP33brssgo1u:4545": "sa yaḥ kaścinmāṃ brahmarūpaṃ vedasākṣādanubhavati,",
  "GSP33brssgo1u:4546": "tasya viduṣo loko mokṣo mahatāpi pātakena na ha mīyate naiva hiṃsyate na pratibadhyate jñānāgninā karmatūlarāśerdagdhatvādityāha-sa ya iti /",
  "GSP33brssgo1u:4547": "sādhvasādhunī puṇyapāpe /",
  "GSP33brssgo1u:4548": "tābhāyāmaspṛṣṭatvaṃ, tatkārayitṛtvaṃ, niraṅkuśaiśvaryaṃ ca sarvametaditityarthaḥ //28//",
  "GSP33brssgo1u:4549": "END BsCom_1,1.11.28",
  "GSP33brssgo1u:4550": "____________________________________________________________________________________________",
  "GSP33brssgo1u:4551": "START BsCom_1,1.11.29",
  "GSP33brssgo1u:4552": "na vaktur ātmopadeśād iti ced adhyātmasaṃbandhabhūmā hy asmin | BBs_1,1.29 |",
  "GSP33brssgo1u:4553": "yaduktaṃ prāṇo brahmeti, tadākṣipyate /",
  "GSP33brssgo1u:4554": "na paraṃ brahma prāṇaśabdam /",
  "GSP33brssgo1u:4555": "kasmāt, vakturātmopadeśāt /",
  "GSP33brssgo1u:4556": "vaktā hīndro nāma kaścidvigrahavāndevatāviśeṣaḥ svamātmānaṃ pratardanāyācacakṣe- 'māmeva vijānīhi' ityupakramya 'prāṇo 'smi prajñātmā' ityahaṅkāravādena /",
  "GSP33brssgo1u:4557": "sa eṣa vakturātmatvenopadiśyamānaḥ prāṇaḥ kathaṃ brahma syāt /",
  "GSP33brssgo1u:4558": "nahi brahmaṇo vaktṛtvaṃ saṃbhavati 'avāgamanāḥ' (bṛha /",
  "GSP33brssgo1u:4559": "3.8.8) ityādiśrutibhyaḥ /",
  "GSP33brssgo1u:4560": "tathā vigrahasaṃbandhibhireva brahmaṇyasaṃbhavadbhirdharmairātmānaṃ tuṣṭāva- 'triśīrṣāṇaṃ tvāṣṭramahanamarunmukhānyatīñśālāvṛkebhyaḥ prāyaccham' ityevamādibhiḥ /",
  "GSP33brssgo1u:4561": "prāṇatvaṃ cendrasya balavatvādupapadyate /",
  "GSP33brssgo1u:4562": "'prāṇo vai balam' iti hi vijñāyate /",
  "GSP33brssgo1u:4563": "balasya cendro devatā prasiddhā /",
  "GSP33brssgo1u:4564": "'yā ca kācidbalakṛtirindrakarmaiva ta' diti hi vadanti /",
  "GSP33brssgo1u:4565": "prajñātmatvamapyapratihatajñānatvāddevatātmanaḥ saṃbhavati /",
  "GSP33brssgo1u:4566": "apratihatajñānā devatā iti hi vadanti /",
  "GSP33brssgo1u:4567": "niścite caivaṃ devatātmopadeśe hitatamatvādivacanāni yathāsaṃbhavaṃ tadviṣayāṇyeva yojayitavyāni /",
  "GSP33brssgo1u:4568": "tasmādukturindrasyātmopadeśānna prāṇo brahmetyākṣipya pratisamādhīyate- 'adhyātmasaṃbhandhabhūmā hyasmin' iti /",
  "GSP33brssgo1u:4569": "adhyātmasaṃbandhaḥ pratyagātmasaṃbandhasya bhūmābāhulyasminnadhyāya upalabhyate /",
  "GSP33brssgo1u:4570": "'yāvaddhyasmiñsarīre prāṇo vasati tāvadāyuḥ' iti prāṇasyaiva prajñātmanaḥ pratyagbhūtasyāyuṣyapradhānopasaṃhārayoḥ svātantryaṃ darśayati na devatāviśeṣasya parācīnasya /",
  "GSP33brssgo1u:4571": "tathāstitve ca prāṇānāṃ niḥśreyasamityadhyātmamevendriyāśrayaṃ prāṇaṃ darśayati /",
  "GSP33brssgo1u:4572": "tathā 'prāṇa eva prajñātmedaṃ śarīraṃ parigṛhyotthāpayati' (kau. 3.3)",
  "GSP33brssgo1u:4573": "iti,",
  "GSP33brssgo1u:4574_0": "'na vācaṃ vijijñāsīta vaktāraṃ vidyāt' iti cepakramya 'tadyathā rathasyāreṣu nemirarpitā",
  "GSP33brssgo1u:4574_1": "nābhāvarā arpitā evamevaitā bhūtamātrāḥ prajñāmātrāsvarpitāḥ prajñāmātrāḥ prāṇe 'rpitāḥ",
  "GSP33brssgo1u:4574_2": "sa eṣa prāṇa eva prajñātmānando 'jaro 'mṛtaḥ' iti viṣayondriyavyavahārānabhibhūtaṃ",
  "GSP33brssgo1u:4574_3": "pratyagātmānamevopasaṃharati /",
  "GSP33brssgo1u:4575": "'sa ma ātmeti vidyāt' iti copasaṃhāraḥ pratyagātmaparigrahe sādhurna parācīnaparigrahe /",
  "GSP33brssgo1u:4576": "'ayamātmā brahma sarvānabhūḥ' (bṛha. 2.5.19) iti ca śrutyantaram /",
  "GSP33brssgo1u:4577": "tasmādadhyātmasaṃbandhabāhulyādbrahmopadeśa evāyaṃ na devatātmopadeśaḥ // 29 //",
  "GSP33brssgo1u:4578": "kathaṃ tarhi vakturātmopadeśaḥ-",
  "GSP33brssgo1u:4579": "----------------------",
  "GSP33brssgo1u:4580": "FN: tvaṣṭṛputraṃ viśvarūpaṃ brāhmaṇaṃ ahanaṃ,",
  "GSP33brssgo1u:4581": "arunmukhān rauti yathārthaṃ śabdayatīti rut vedāntavākyaṃ tanmukhe yeṣāṃ te runmukhāstebhyo 'nyānvedāntabahirmukhānyatīn sālāvṛkebhyo 'raṇyaśvabhyo dattavānasmi /",
  "GSP33brssgo1u:4582": "yasyāreṣu neminābhyormadhyasthaśalākāsu cakropāntarūpā nemirarpitā,",
  "GSP33brssgo1u:4583": "nābhau cakrapiṇḍikāyāmarā arpitāḥ evaṃ bhūtāni pṛthivyādīni pañca mīyanta iti mātrā bhogyāḥ śabdādayaḥ pañceti daśa bhūtamātrāḥ /",
  "GSP33brssgo1u:4584": "ahaṅkāravādena svātmavācakaśabdairācacakṣe, uktavānityarthaḥ /",
  "GSP33brssgo1u:4585": "vākyasya indropapāsanāparatve liṅgāntaramāha-tathā vigraheti /",
  "GSP33brssgo1u:4586": "trīṇi śīrṣāṇi yasyeti triśīrṣā tvaṣṭuḥ putro viśvarūpo nāma brāhmaṇaḥ taṃ hatavānasmi /",
  "GSP33brssgo1u:4587": "rauti yathārthaṃ śabdayatīti rut vedāntavākyaṃ,",
  "GSP33brssgo1u:4588": "tanmukhe yeṣāṃ te runmukhāstebhyo 'nyānvedāntabahirmukhān yatīnaraṇyaśvabhyo dattavānasmītyarthaḥ /",
  "GSP33brssgo1u:4589": "indre prāṇaśabdopapattimāha-prāṇatvaṃ ceti /",
  "GSP33brssgo1u:4590": "vadanti laukikā apītyarthaḥ /",
  "GSP33brssgo1u:4591": "balavācinā prāṇaśabdena baladevatā lakṣyata iti bhāvaḥ /",
  "GSP33brssgo1u:4592": "indro hitapradātṛtvādhitatamaḥ, karmānadhikārādapāpa ityevaṃ vyākhyeyānītyāha-niścite ceti /",
  "GSP33brssgo1u:4593": "kimindrapadena vigrahopalakṣitaṃ cinmātramucyate uta vigrahaḥ /",
  "GSP33brssgo1u:4594": "ādye vākyasya brahmaparatvaṃ siddham /",
  "GSP33brssgo1u:4595": "na dvitīya ityāha-adhyātmeti /",
  "GSP33brssgo1u:4596": "ātmani dehe 'dhigata ityadhyātmaṃ pratyagātmā /",
  "GSP33brssgo1u:4597": "sa saṃbadhyate yaiḥ śarīrasthatvādibhirindratanāvasaṃbhāvitairdharmaiste adhyātmasaṃbandhāsteṣāṃ bhūmetyarthaḥ /",
  "GSP33brssgo1u:4598": "āyuratra dehe prāṇavāyusaṃcāraḥ /",
  "GSP33brssgo1u:4599": "astitve prāṇasthitau prāṇānāmindriyāṇāṃ sthitirityarthataḥ śrutimāha-astitva iti /",
  "GSP33brssgo1u:4600": "'athāto niśreyasādānam'ityādyā śrutiḥ /",
  "GSP33brssgo1u:4601": "indriyasthāpakatvavaddehotthāpakatvamāha-tatheti /",
  "GSP33brssgo1u:4602": "vaktṛtvamuktvā sarvādhiṣṭhānatvaṃ darśitamityāha-iti copakramyeti /",
  "GSP33brssgo1u:4603": "tattatra nānāprapañcasyātmani kalpanāyāṃ yathā dṛṣṭāntaḥ,",
  "GSP33brssgo1u:4604": "loke prasiddhasya rathasyāreṣu neminābhyormadhyasthaśalākāsu cakropāntarūpā nemirarpitā,",
  "GSP33brssgo1u:4605": "nābhaucakrapiṇḍikāyāmarā arpitāḥ,",
  "GSP33brssgo1u:4606": "evaṃ bhūtāni pañca pṛthivyādīni mīyanta iti,",
  "GSP33brssgo1u:4607": "mātrāḥ bhogyāḥ śabdādayaḥ pañceti daśa bhūtamātrāḥ prajñāmātrāsu daśasvarpitāḥ /",
  "GSP33brssgo1u:4608": "indriyajāḥ pañca śabdādiviṣayaprajñāḥ mīyante ābhiriti mātrāḥ pañca dhīndriyāṇi /",
  "GSP33brssgo1u:4609": "nemivadgrāhyaṃ grāhakeṣu areṣu kalpitamityuktvā nābhisthānīye prāṇe sarvaṃ kalpitamityāha-prāṇe 'rpitā iti /",
  "GSP33brssgo1u:4610": "sa prāṇo mama svarūpamityāha-sa ma iti /",
  "GSP33brssgo1u:4611": "tarhi pratyagātmani samanvayo na tu brahmaṇi, tatrāha-ayamiti //29//",
  "GSP33brssgo1u:4612": "END BsCom_1,1.11.29",
  "GSP33brssgo1u:4613": "____________________________________________________________________________________________",
  "GSP33brssgo1u:4614": "START BsCom_1,1.11.30",
  "GSP33brssgo1u:4615": "śāstradṛṣṭyā tūpadeśo vāmadevavat | BBs_1,1.30 |",
  "GSP33brssgo1u:4616": "indro nāma devatātmānaṃ svamātmānaṃ paramātmatvenāhameva paraṃ brahmetyārṣeṇa darśanena yathāśāstraṃ paśyannupadiśati sma- 'māmeva vijānīhi' iti /",
  "GSP33brssgo1u:4617": "yathā 'taddhaitatpaśyannṛṣirvāmadevaḥ pratipede 'haṃ manurabhavaṃ sūryaśca' iti tadvat /",
  "GSP33brssgo1u:4618": "'tadyo yo devānāṃ pratyabudhyata sa eva tadabhavat' (bṛ. 1.4.10) iti śruteḥ /",
  "GSP33brssgo1u:4619": "yatpunaruktaṃ 'māmeva vijānīhi' ityuktvā vigrahadharmairindra ātmānaṃ tuṣṭāva tvāṣṭravadhādibhiriti, tatparihartavyam /",
  "GSP33brssgo1u:4620": "atrocyate- na tvāṣṭravadhādīnāṃ vijñeyendrastutyarthatvenopanyāso yasmādevaṅkarmāhaṃ tasmānmāṃ vijānīhīti /",
  "GSP33brssgo1u:4621": "kathaṃ tarhi /",
  "GSP33brssgo1u:4622": "vijñānastutyarthatvena /",
  "GSP33brssgo1u:4623_0": "yatkāraṇaṃ tvāṣṭravadhādīni sāhasānyupanyasya pareṇa vijñānastutimanusaṃdadhāti-",
  "GSP33brssgo1u:4623_1": "'tasya me tatra lobha ca na mīyate sa yo māṃ veda na ha vai tasya kena ca karmaṇā",
  "GSP33brssgo1u:4623_2": "loko mīyate' ityādinā /",
  "GSP33brssgo1u:4624": "etaduktaṃ bhavati-",
  "GSP33brssgo1u:4625": "yasmādīdṛśānyapi krūrāṇi karmāṇi kṛtavato mama brahmabhūtasya lomāpi na hiṃsyate,",
  "GSP33brssgo1u:4626": "sa yo 'nyo 'pi māṃ veda na tasya kenacidapi karmaṇā loko hiṃsyata iti /",
  "GSP33brssgo1u:4627": "vijñeyaṃ tu brahmaiva 'prāṇo 'smi prajñātmā' iti vakṣyamāṇam /",
  "GSP33brssgo1u:4628": "tasmādbrahmavākyametat // 30 //",
  "GSP33brssgo1u:4629": "ahaṅkāravādasya gatiṃ pṛcchati-kathamiti /",
  "GSP33brssgo1u:4630": "sūtramuttaram /",
  "GSP33brssgo1u:4631": "tadvyākhyāti-indra iti /",
  "GSP33brssgo1u:4632": "janmāntarakṛtaśravaṇādinā asmiñjanmani svataḥsiddhaṃ darśanamārṣam /",
  "GSP33brssgo1u:4633": "vijñeyendrastutyartha upanyāso na cetkathaṃ tarhi sa iti pṛcchati-kathamiti /",
  "GSP33brssgo1u:4634": "brahmajñānastutyarthaḥ sa ityāha-vijñāneti /",
  "GSP33brssgo1u:4635": "niyāmakaṃ brūte-yaditi /",
  "GSP33brssgo1u:4636": "pareṇa /",
  "GSP33brssgo1u:4637": "'tasya me'ityādinā vākyenetyanvayaḥ /",
  "GSP33brssgo1u:4638": "stutimāha-etaduktamiti /",
  "GSP33brssgo1u:4639": "tasmājjñānaṃ śreṣṭhamiti śeṣaḥ /",
  "GSP33brssgo1u:4640": "stutajñānaviṣaya indra ityata āha-vijñeyaṃ tviti //30//",
  "GSP33brssgo1u:4641": "END BsCom_1,1.11.30",
  "GSP33brssgo1u:4642": "____________________________________________________________________________________________",
  "GSP33brssgo1u:4643": "START BsCom_1,1.11.31",
  "GSP33brssgo1u:4644": "jīvamukhyaprāṇaliṅgān neti cen nopāsātraividhyādāśritatvād iha tadyogāt | BBs_1,1.31 |",
  "GSP33brssgo1u:4645": "yadyapyadhyātmasaṃbandhabhūmadarśanānna parācīnasya devatātmana upadeśaḥ tathāpi na brahmavākyaṃ bhavitumarhati /",
  "GSP33brssgo1u:4646": "kutaḥ, jīvaliṅgānmukhyaprāṇaliṅgācca /",
  "GSP33brssgo1u:4647": "jīvasya tāvadasminvākye vispaṣṭaṃ liṅgamupalabhyate 'na vācaṃ vijijñāsīta vaktāraṃ vidyāt' ityādi /",
  "GSP33brssgo1u:4648": "atra hi vāgādibhiḥ karaṇairvyāpṛtasya kāryakaraṇādhyakṣasya jīvasya vijñeyatvamabhidhīyate /",
  "GSP33brssgo1u:4649": "tathā mukhyaprāṇaliṅgamapi- 'atha khalu prāṇa eva prajñātmedaṃ śarīraṃ parigṛhyotthāpayati' iti /",
  "GSP33brssgo1u:4650": "śarīradhāraṇaṃ ca mukhyaprāṇasya dharmaḥ,",
  "GSP33brssgo1u:4651": "prāṇasaṃvāde vāgādīnprāṇānprakṛtya- 'tānvariṣṭhaḥ prāṇa uvāca mā mohamāpadyathāhamevaitatpañcadhātmānaṃ pravibhajyaitadprāṇamavaṣṭabhya vidhārayāmi' (pra. 2.3) iti śravaṇāt /",
  "GSP33brssgo1u:4652": "ye tu imaṃ śarīraṃ parigṛhya iti paṭhanti teṣāmimaṃ jīvamindriyagrāmaṃ vā parigṛhya śarīramutthāpayatīti vyākhyeyam /",
  "GSP33brssgo1u:4653": "prajñātmatvamapi jīve tāvaccetanatvādupapannam /",
  "GSP33brssgo1u:4654": "mukhye 'pi prāṇe prajñāsādhanaprāṇāntarāśrayatvādupapannameva /",
  "GSP33brssgo1u:4655_0": "jīvamukhyaprāṇaparigrahe ca prāṇaprajñātmanoḥ sahavṛttitvenābhedanirdeśaḥ svarūpeṇa",
  "GSP33brssgo1u:4655_1": "ca bhedanirdeśa ityubhayayā nirdeśa upapadyate- 'yo vai prāṇaḥ sā prajñā yā vai prajñā",
  "GSP33brssgo1u:4655_2": "sa prāṇaḥ saha hyetāvasmiñśarīre vasataḥ sahotkrāmataḥ' iti /",
  "GSP33brssgo1u:4656": "brahmaparigrahe tu kiṃ kasmadbhidyeta /",
  "GSP33brssgo1u:4657": "tasmādihajīvamukhyaprāṇayorantara ubhau vā pratīyeyātāṃ na brahmeti cet,",
  "GSP33brssgo1u:4658": "naitadevaṃ, upāsātraividyāt /",
  "GSP33brssgo1u:4659": "evaṃ sati trividhamupāsanaṃ prasajyeta- jīvopāsane mukhyaprāṇopāsanaṃ brahmopāsanaṃ ceti /",
  "GSP33brssgo1u:4660": "nacaitadekasminvākye 'bhyupagantuṃ yuktam /",
  "GSP33brssgo1u:4661": "upakramopasaṃhārābhyāṃ hi vākyaikatvamavagamyate /",
  "GSP33brssgo1u:4662": "'māmeva vijānīhi' ityupakramya 'prāṇo 'smi prajñātmā taṃ māmāyuramṛtamityupāḥsva' ityuktvānte 'sa eṣa prāṇa eva prajñātmānando 'jaro 'mṛtaḥ' ityekarūpāvupakramopasaṃhārau dṛśyete /",
  "GSP33brssgo1u:4663": "tatrārthaikatvaṃ yuktamāśrayitum /",
  "GSP33brssgo1u:4664": "naca brahmaliṅgamanyaparatvena pariṇetuṃ śakyam /",
  "GSP33brssgo1u:4665": "daśānāṃ bhūtamātrāṇāṃ prajñāmātrāṇāṃ ca brahmaṇo 'nyatrārpaṇānupapatteḥ /",
  "GSP33brssgo1u:4666": "āśritatāvāccānyatrāpi brahmaliṅgavaśātprāṇaśabdasya brahmaṇi vṛtteḥ /",
  "GSP33brssgo1u:4667": "ihāpi ca hitatamopanyāsādibrahmaliṅgayogādbrahmopadeśa evāyamiti gamyate /",
  "GSP33brssgo1u:4668": "yattu mukhyaprāṇaliṅgaṃ darśitam- 'idaṃ śarīraṃ parigṛhyotthāpayati' iti, tadasat /",
  "GSP33brssgo1u:4669": "prāṇavyāpārasyāpi paramātmāyattatvātparamātmanyupacarituṃ śakyatvāt /",
  "GSP33brssgo1u:4670": "'na prāṇena nāpānena martyo jīvati kaścana /",
  "GSP33brssgo1u:4671": "itareṇa tu jīvanti yasminnetāvupāśritau' (kāṭha. 2.5.5) iti śruteḥ /",
  "GSP33brssgo1u:4672": "yadapi na vācaṃ vijijñāsīta vaktāraṃ vidyāt ityādi jīvaliṅgaṃ darśitaṃ tadapi na brahmapakṣaṃ nivārayati /",
  "GSP33brssgo1u:4673": "nahi jīvo nāmātyantabhinno brahmaṇaḥ, 'tattvamasi', 'ahaṃ brahmāsmi' ityādiśrutibhyaḥ /",
  "GSP33brssgo1u:4674": "buddhyādyupādhikṛtaṃ tu viśeṣamāśritya brahmaiva sañjīvaḥ kartā bhoktā cetyucyate /",
  "GSP33brssgo1u:4675": "tasyopādhikṛtaviśeṣaparityāgena svarūpaṃ brahma darśayituṃ 'na vācaṃ vijijñāsīta vaktāraṃ vidyāt' ityādinā pratyagātmābhimukhīkaraṇārthamupadeśo na virudhyate /",
  "GSP33brssgo1u:4676": "'yadvācānabhyuditaṃ yena vāgabhyudyate /",
  "GSP33brssgo1u:4677": "tadeva brahma tvaṃ viddhi nedaṃ yadidamupāsate //",
  "GSP33brssgo1u:4678": "' (ke. 1.4) ityādi ca śrutyantaraṃ vacanādikriyāvyāpṛtasyaivātmano brahmatvaṃ darśayati /",
  "GSP33brssgo1u:4679": "yatpunaretaduktam- 'saha hyetāvasmiñśarīre vasataḥ sahotkrāmataḥ' iti prāṇaprajñātmanorbhedadarśanaṃ brahmavāde nopapadyata iti /",
  "GSP33brssgo1u:4680": "naiṣa doṣaḥ /",
  "GSP33brssgo1u:4681_0": "jñānakriyāśaktidvayāśrayayorbuddhiprāṇayoḥ pratyagātmopādhibhūtayorabhedanirdeśopapatteḥ",
  "GSP33brssgo1u:4681_1": "upādhidvayopahitasya tu pratyagātmanaḥ svarūpeṇābheda ityataḥ prāṇa eva prajñātmetyekīkaraṇamaviruddham /",
  "GSP33brssgo1u:4682": "athavā nopāsātraividhyādāśritatvādiha tadyogāt ityasyāyamanyor'thaḥ- na brahmavākyo 'pi jīvamukhyaprāṇaliṅgaṃ virudhyate /",
  "GSP33brssgo1u:4683": "katham, upāsātraividhyāt /",
  "GSP33brssgo1u:4684": "trividhamiha brahmopāsane vivakṣitaṃ prāṇadharmeṇa prajñādharmeṇa svadharmeṇa ca /",
  "GSP33brssgo1u:4685": "tatra 'āyuramṛtamupāḥsvāyuḥ prāṇaḥ' iti,",
  "GSP33brssgo1u:4686": "'idaṃ śarīraṃ parigṛhyotthāpayati' iti,",
  "GSP33brssgo1u:4687": "'tasmādetadevokthamupāsīta' iti ca prāṇadharmaḥ /",
  "GSP33brssgo1u:4688_0": "'atha yathāsyai prajñāyai sarvāṇi bhūtānyekībhavanti tadvyākhyāsyāmaḥ' ityupakramya",
  "GSP33brssgo1u:4688_1": "'vāgevāsyā ekamaṅgamadūduhattasyai nāma parastātprativihitā bhūtamātrā prajñayā vācaṃ",
  "GSP33brssgo1u:4688_2": "samāruhya vācā sarvāṇi nāmānyāpnoti' ityādiḥ prajñādharmaḥ /",
  "GSP33brssgo1u:4689": "tā vā etā daśaiva bhūtamātrā adhiprajñaṃ daśa prajñāmātrā adhibhūtam /",
  "GSP33brssgo1u:4690": "yaddhi bhūtamātrā na syurna prajñāmātrāḥ syuḥ /",
  "GSP33brssgo1u:4691": "yaddhi prajñāmātrā na syurna bhūtamātrāḥ syuḥ /",
  "GSP33brssgo1u:4692": "nahyantarato rūpaṃ kiñcana siddhyet /",
  "GSP33brssgo1u:4693": "no etannānā /",
  "GSP33brssgo1u:4694": "'tadyathā rathasyāreṣu nemirarpitā nābhāvarā arpitā evamevaitā bhūtamātrāḥ prajñāmātrāsvarpitāḥ prajñāmātrāḥ prāṇe 'rpitāḥ sa eṣa prāṇa eva prajñātmā' ityādirbrahmadharmaḥ /",
  "GSP33brssgo1u:4695": "tasmādbrahma evaitadupādhidvayadharmeṇa svadharmeṇa caikamupāsanaṃ trividhaṃ vivakṣitam /",
  "GSP33brssgo1u:4696": "anyatrāpi 'manomayaḥ prāṇaśarīraḥ' (chā. 3.14.2) ityādāvupādhidharmeṇa brahmaṇa upāsanamāśritam /",
  "GSP33brssgo1u:4697": "ihāpi tadyujyate vākyasyopakramopasaṃhārābhyāmekārthatvāvagamātprāṇaprajñābrahmaliṅgāvagamācca /",
  "GSP33brssgo1u:4698": "tasmādbrahmavākyametaditi siddham // 31 //",
  "GSP33brssgo1u:4699": "iti śrīmacchārīrakamīmāṃsābhāṣye śrīśaṅkarabhagavatpādakṛtau prathamādhyāyasya prathamaḥ pādaḥ // 1 //",
  "GSP33brssgo1u:4700": "----------------------",
  "GSP33brssgo1u:4701": "FN: yathāyogaṃ kiñcidatra jīvavākyaṃ kiñcinmukhyaprāṇavākyaṃ kiñcidbrahmavākyamityarthaḥ /",
  "GSP33brssgo1u:4702": "prāṇasaṃvāde- vāgādayaḥ sarve pratyekamātmanaḥ śraiṣṭhyaṃ manyamānāstannirdidhārayiṣayā prajāpatimupajagmuḥ /",
  "GSP33brssgo1u:4703": "sa tānuvāca yasminnutkrānte śarīraṃ pāpiṣṭhataramiva bhavati sa vaḥ śreṣṭha iti /",
  "GSP33brssgo1u:4704": "tataḥ krameṇa vāgādiṣūtkrānteṣvapi śarīraṃ svasthamasthat /",
  "GSP33brssgo1u:4705": "mukhyaprāṇasyoccikramiṣāyāṃ sarveṣāṃ vyākulatve /",
  "GSP33brssgo1u:4706": "variṣṭhaḥ prāṇo 'bravīdahameva pañcadhā prāṇāpānādibhāvenātmānaṃ vibhajya etadbhāti gacchatīti vānaṃ tadeva bāṇamasthiraṃ śarīramavaṣṭabhyāśrityeti /",
  "GSP33brssgo1u:4707": "pañca śabdādayaḥ pañca pṛthivyādaya iti daśa bhūtamātrāḥ /",
  "GSP33brssgo1u:4708": "pañca buddhīndriyāṇi pañca buddhaya iti daśa prajñāmātrāḥ /",
  "GSP33brssgo1u:4709": "anyatra 'ata eva prāṇa' ityādau /",
  "GSP33brssgo1u:4710": "yena caitanyena vāgabhyudyate preryate vadanasāmarthyamāpadyate tadeva vāgāderagamyaṃ brahma /",
  "GSP33brssgo1u:4711": "upāseti svatantrāṇāṃ trayāṇāmupāstau vākyabhedaḥ, natvekasyaiva brahmaṇastaddharmeṇetyarthaḥ /",
  "GSP33brssgo1u:4712": "tasyāyuṣṭvaṃ jīvanasya tadadhīnatvāt /",
  "GSP33brssgo1u:4713": "utthāpayatītyukthamiti prāṇadharmaḥ /",
  "GSP33brssgo1u:4714": "atheti jīvadharmaḥ /",
  "GSP33brssgo1u:4715": "dehotthāpanaṃ jīvaliṅgaṃ kiṃ na syāt, tatrāha-śarīradhāraṇaṃ ceti /",
  "GSP33brssgo1u:4716": "sarve vāgādayaḥ prāṇā ahamahaṃ śreṣṭha iti vivadamānāḥ prajāpatimupajagmuḥ /",
  "GSP33brssgo1u:4717": "sa ca tānuvāca,",
  "GSP33brssgo1u:4718": "yasminnutkrānte śarīraṃ pāpiṣṭhataraṃ patiṣyati sa vaḥ śreṣṭha iti tathākrameṇa vāgādipūtkrānteṣvapi mūkādibhāvena śarīraṃ svasthamasthāt /",
  "GSP33brssgo1u:4719": "mukhyaprāṇasya tu uccikramiṣāyāṃ sarveṣāṃ vyākulatvāptau tānvāgādīnvariṣṭhaḥ prāṇa uvāca,",
  "GSP33brssgo1u:4720": "yūyaṃ mohaṃ māpadyatha yato 'hamevaitatkaromi /",
  "GSP33brssgo1u:4721": "kiṃ tat,",
  "GSP33brssgo1u:4722": "pañcadhā prāṇāpānādibhāvenātmānaṃ vibhajya etadvāti gacchatīti vānaṃ tadeva bāṇamasthiraṃ śarīramavaṣṭabhyāśritya dhārayāmītyarthaḥ /",
  "GSP33brssgo1u:4723": "dvivacanasahavāsotkrāntiśruteśca na brahma grāhyamityāha-jīvamukhyeti /",
  "GSP33brssgo1u:4724": "abhedanirdeśamāha-yo vā iti /",
  "GSP33brssgo1u:4725": "bhedamāha-saheti /",
  "GSP33brssgo1u:4726": "yadi jīvamukhyaprāṇayorliṅgādupāstatvaṃ tarhi brahmaṇo 'pi liṅgānāmuktatvādupāsanaṃ syāt /",
  "GSP33brssgo1u:4727": "na ceṣṭāpattiḥ. upakramādina niścitaikavākyatābhaṅgaprasaṅgādityāha-naitadevamityādinā /",
  "GSP33brssgo1u:4728": "naca svatantrapadārthabhedādvākyabhedaḥ kiṃ na syāditi vācyaṃ,",
  "GSP33brssgo1u:4729": "jīvamukhyaprāṇayoruktaliṅgānāṃ brahmaṇinetaṃ śakyatayā svātantryāsiddheḥ,",
  "GSP33brssgo1u:4730": "aphalapadārthasya phalavadvākyārthaśeṣatvena pradhānavākyārthānusāreṇa talliṅganayasyocitatvācca /",
  "GSP33brssgo1u:4731": "nahi pradhānavākyārthabrahmaliṅgamanyathā netuṃ śakyaṃ, na vā taducitamityāha-naca brahmaliṅgamiti /",
  "GSP33brssgo1u:4732": "sūtraśeṣaṃ vyācaṣṭe-āśritatvācceti /",
  "GSP33brssgo1u:4733": "anyatra 'ata eva prāṇaḥ'ityādau vṛtterāśritvādihāpi tasya brahmaliṅgasya yogādbrahmapara eva prāṇaśabda ityarthaḥ /",
  "GSP33brssgo1u:4734": "prāṇādiliṅgāni sarvātmake brahmaṇyanāyāsena netuṃ śakyanītyāha-yattvityādinā /",
  "GSP33brssgo1u:4735": "yasminnetau preryatvena sthitau tenetareṇa brahmaṇā sarve prāṇādivyāpāraṃ kurvantītyarthaḥ /",
  "GSP33brssgo1u:4736": "viśeṣaṃ paricchedābhimānamityarthaḥ /",
  "GSP33brssgo1u:4737": "'vatkāraṃ vidyāt'iti na vakturjñeyatvamucyate,",
  "GSP33brssgo1u:4738": "tasya lokasiddhatvāt,",
  "GSP33brssgo1u:4739": "kintu tasya brahmatvaṃ bodhyate /",
  "GSP33brssgo1u:4740": "tadbodhābhimukhyāya liṅgādaya ityatra śrutyantaramāha-yadvāceti /",
  "GSP33brssgo1u:4741": "yena caitanyena vāgabhyudyate svakāryābhimukhyena preryate tadeva vāgādiragamyaṃ brahmetyarthaḥ /",
  "GSP33brssgo1u:4742": "tattvaṃpadavācyayoḥ svarūpato bhedasthābhyāmupalakṣyātmasvarūpābhedādekatvaṃ nirdiśyata ityāha-naiṣa doṣa iti /",
  "GSP33brssgo1u:4743": "svamatena sūtraṃ vyākhyāya vṛttikṛnmatena vyācaṣṭe-athaveti /",
  "GSP33brssgo1u:4744": "upāsanātritvaprasaṅgāditi pūrvamuktam /",
  "GSP33brssgo1u:4745": "atra triprakārakasyaikabrahmaviśeṣekasyaikasyopāsanasya vivakṣitatvādityarthaḥ /",
  "GSP33brssgo1u:4746": "ato na vākyobheda iti bhāvaḥ /",
  "GSP33brssgo1u:4747": "dehaceṣṭātmakajīvanahetutvaṃ prāṇasyāyuṣṭvaṃ dehāpekṣayā tasya āmukteravasthānādamṛtatvaṃ,",
  "GSP33brssgo1u:4748": "utthāpayatītyukthatvamiti prāṇadharmaḥ /",
  "GSP33brssgo1u:4749": "jīvadharmānāha-atheti /",
  "GSP33brssgo1u:4750": "buddhiprāṇayoḥ sahasthityutkrāntyuktyanantaramityarthaḥ /",
  "GSP33brssgo1u:4751": "atra prajñāpadena sābhāsā jīvākhyā buddhirucyate /",
  "GSP33brssgo1u:4752": "tasyāḥ saṃbhandhīni dṛśyāni sarvāṇi bhūtāni yathaikaṃ bhavantyadhiṣṭhānacidātmanā tathā vyākhyāsyāma ityupakramyoktam-'vāgeva'ityādi /",
  "GSP33brssgo1u:4753": "cakṣurevāsyā ekamaṅgamadūduhadityādiparyāyāṇāṃ saṃkṣiptārthaṃ ucyate /",
  "GSP33brssgo1u:4754": "utpannāyā asatkalpanāyāḥ sābhāsabuddhernāmaprapañcaviṣayitvamardhaṃ śarīram,",
  "GSP33brssgo1u:4755": "arthātmakarūpaprapañcaviṣayitvamardhaṃ śarīramiti militvā viṣayitvākhyaṃ pūrṇaṃ śarīramindriyasādhyam /",
  "GSP33brssgo1u:4756": "tatra karmendriyeṣu vāgevāsyāḥ prajñāyā ekamaṅgaṃ dehārdhamadūduhat pūrayāmāsa /",
  "GSP33brssgo1u:4757": "vāgindriyadvārā nāmaprapañcaviṣayitvaṃ buddhirlabhata ityarthaḥ /",
  "GSP33brssgo1u:4758": "caturthī ṣaṣṭhyarthā /",
  "GSP33brssgo1u:4759": "tasyāḥ punarnāma kila cakṣurādinā prativihitā jñāpitābhūtamātrā rūpādyartharūpā parastādaparārdhe kāraṇaṃ bhavati /",
  "GSP33brssgo1u:4760": "jñānakāraṇadvarārthaprapañcaviṣayitvaṃ buddhiḥ prāpnotītyarthaḥ /",
  "GSP33brssgo1u:4761": "evaṃ buddheḥ sarvārthadraṣṭṛtvamupapādya tanniṣṭhacitpratibimbadvārā sākṣiṇi draṣṭṛtvādhyāsamāha-prajñayeti /",
  "GSP33brssgo1u:4762": "buddhidvārā cidātmā vācamindriyaṃsamāruhya tasyāḥ prerako bhūtvā vācā karaṇena sarvāṇi nāmāni vaktavyatvenāpnoti,",
  "GSP33brssgo1u:4763": "cakṣuṣā sarvāṇi rūpāṇi paśyatītyevaṃ draṣṭā bhavatītyarthaḥ /",
  "GSP33brssgo1u:4764": "tathāca sarvadraṣṭṛtvaṃ cidātmani draṣṭṛtvādhyāsanimittatvaṃ ca buddherdharma ityuktaṃ bhavati sarvādhāratvāndatvādiḥ brahmadharma ityāha-tā vā iti /",
  "GSP33brssgo1u:4765": "daśatvaṃ vyākhyātam /",
  "GSP33brssgo1u:4766": "prajñā indriyajātyā adhikṛtya grāhyā bhūtamātrā vartante,",
  "GSP33brssgo1u:4767": "prajñāmātrā indriyāṇi grāhyaṃ bhūtajātamadhikṛtya vartanta iti grāhya grāhakayormithaḥ sāpekṣatvamuktaṃ sādhayati-yaditi /",
  "GSP33brssgo1u:4768": "tadeva sphuṭayati-na hīti /",
  "GSP33brssgo1u:4769": "grāhyeṇa grāhyasvarūpaṃ na sidhyati kintu grāhakeṇa /",
  "GSP33brssgo1u:4770": "evaṃ grāhakamapi grāhyamanapekṣyā na sidhyati /",
  "GSP33brssgo1u:4771": "tasmātsāpekṣatvādetadgrāhyagrāhakadvayaṃ vastuto na bhinnaṃ kintu cidātmanyaropitamityāha-",
  "GSP33brssgo1u:4772": "no iti /",
  "GSP33brssgo1u:4773": "tadyathetyādi kṛtavyākhyānam /",
  "GSP33brssgo1u:4774": "sūtrārthamupasaṃharati-tasmāditi /",
  "GSP33brssgo1u:4775": "anyadharmeṇānyasyopāsanaṃ kathamityāśaṅkyāśritatvādityāha-anyatrāpīti /",
  "GSP33brssgo1u:4776": "upādhirjīvaḥ /",
  "GSP33brssgo1u:4777": "tat anyadharmeṇopāsanam /",
  "GSP33brssgo1u:4778": "iyamasaṃgatā vyākhyā /",
  "GSP33brssgo1u:4779": "tathāhi-na tāvadāruṇyādyanekaguṇaviśiṣṭaprāptakrayaṇavadupāsātrayaviśiṣṭasya brahmaṇo vidhiḥ saṃbhavati,",
  "GSP33brssgo1u:4780": "siddhasya vidhyanarhatvāt /",
  "GSP33brssgo1u:4781": "nāpi brahmānuvādenopāsātrayavidhiḥ, vākyabhedāt /",
  "GSP33brssgo1u:4782": "naca nānādharmaviśiṣṭamekamupāsanaṃ vidhīyata iti vācyaṃ, tādṛśavidhivākyasyātrāśravaṇāt /",
  "GSP33brssgo1u:4783": "naca 'taṃ māmāyuramṛtamityupāḥsva'ityatra māmiti jīvena,",
  "GSP33brssgo1u:4784": "āyuriti prāṇena,",
  "GSP33brssgo1u:4785": "amṛtamiti brahmaṇā svasvadharmavatā viśiṣṭopāsanāvidhiriti vācyaṃ,",
  "GSP33brssgo1u:4786": "sarveṣāṃ dharmāṇāmaśravaṇāt, brahmāśruteśca /",
  "GSP33brssgo1u:4787": "'prāṇo vā amṛtam'iti prāṇasyaivāmṛtatvaśruteḥ /",
  "GSP33brssgo1u:4788": "ata upāsanāvidhilubdhena 'vaktāraṃ vidyāt' 'etadevokthamupāsīta' 'sa ma ātmeti vidyāt'iti jīvaprāṇabrahmopāsanavidhayaḥ,",
  "GSP33brssgo1u:4789": "anye guṇavidhaya iti svīkṛtyaikavākyatvaṃ tyājyaṃ,",
  "GSP33brssgo1u:4790": "taccāyuktaṃ,",
  "GSP33brssgo1u:4791": "upakramādinaikavākyatānirṇayāditi /",
  "GSP33brssgo1u:4792": "tasmājjñeyapratyagbrahmaparamidaṃ vākyamityupasaṃharati-tasmāditi //31//",
  "GSP33brssgo1u:4793": "END BsCom_1,1.11.31",
  "GSP33brssgo1u:4794": "iti śrīmatparamahaṃsaparivrājakācāryaśrīgovindānandabhagavatpādakṛtau śrīmacchārīrakamīmāṃsāvyākhāyāyāṃ bhāṣyaratnaprabhāyāṃ prathamādhyāyasya prathamaḥ pādaḥ //1//",
  "GSP33brssgo1u:4795": "// iti prathamasyādhyāyasya spaṣṭabrahmaliṅgaśrutisamanvayākhyaḥ prathamaḥ pādaḥ //",
  "GSP33brssgo1u:4796": "____________________________________________________________________________________________",
  "GSP33brssgo1u:4797": "____________________________________________________________________________________________",
  "GSP33brssgo1u:4798": "prathamādhyāye dvitīyaḥ pādaḥ /",
  "GSP33brssgo1u:4799": "[atrāspaṣṭabrahmaliṅgayuktavākyānāmupāsyabrahmaviṣayāṇāṃ vicāraḥ] /",
  "GSP33brssgo1u:4800": "1 sarvatra prasiddhyadhikaraṇam / sū. 1-8",
  "GSP33brssgo1u:4801": "prathame pāde 'janmādyasya yataḥ' ityākāśādeḥ samastasya jagato janmādikāraṇaṃ brahmetyuktam /",
  "GSP33brssgo1u:4802": "tasya samastajagatkāraṇasya brahmaṇo vyāpitvaṃ,",
  "GSP33brssgo1u:4803": "nityatvaṃ,",
  "GSP33brssgo1u:4804": "sarvajñatvaṃ,",
  "GSP33brssgo1u:4805": "sarvaśaktitvaṃ,",
  "GSP33brssgo1u:4806": "sarvātmatvamityevañjātīyakā dharmā uktā eva bhavanti /",
  "GSP33brssgo1u:4807": "arthāntaraprasiddhānāṃ ca keṣāñcicchabdānāṃ brahmaviṣayatvahetupratipādanena kānicidvākyāni spaṣṭabrahmaliṅgāni saṃdihyamānāni brahmaparatayā nirṇītīni /",
  "GSP33brssgo1u:4808": "punarapyanyāni vākyānyaspaṣṭabrahmaliṅgāni saṃdihyante- kiṃ paraṃ brahma pratipādayantyāhosvidarthāntaraṃ kiñcidasti /",
  "GSP33brssgo1u:4809": "tannirṇayāya dvitīyatṛtīyau pādāvārabhyete /",
  "GSP33brssgo1u:4810": "prathamādhyāye dvitīyaḥ pādaḥ /",
  "GSP33brssgo1u:4811": "śrīrāmaṃ siddhamattāraṃ guhāśāyinamāntaram /",
  "GSP33brssgo1u:4812": "antaryāmiṇamajñeyaṃ vaiśvānaramahaṃ bhaje //1//",
  "GSP33brssgo1u:4813": "____________________________________________________________________________________________",
  "GSP33brssgo1u:4814": "START BsCom_1,2.1.1",
  "GSP33brssgo1u:4815": "sarvatra prasiddhopadeśāt | BBs_1,2.1 |",
  "GSP33brssgo1u:4816": "idamāmnāyate- 'sarvaṃ khalvidaṃ brahma tajjalāniti śānta upāsīta /",
  "GSP33brssgo1u:4817": "atha khalu kratumayaḥ puruṣo yathākraturasmiṃlloke puruṣo bhavati tathetaḥ pretya bhavati sa kratuṃ kurvīta',",
  "GSP33brssgo1u:4818": "'manomayaḥ prāṇaśarīro bhārūpaḥ' (chā. 3.14.1,2) ityādi /",
  "GSP33brssgo1u:4819": "tatra saṃśayaḥ- kimiha manomayatvādibhirdharmaiḥ śārīra ātmopāsyatvenopadiśyata āhosvitparaṃ brahmeti /",
  "GSP33brssgo1u:4820": "kiṃ tāvatprāptam /",
  "GSP33brssgo1u:4821": "śārīra iti /",
  "GSP33brssgo1u:4822": "kutaḥ,",
  "GSP33brssgo1u:4823": "tasya hi kāryakaraṇādhipateḥ prasiddho manaādibhiḥ saṃbandho na parasya brahmaṇaḥ,",
  "GSP33brssgo1u:4824": "'aprāṇo hyamanāḥ śubhraḥ' (mu. 2.1.2) ityādiśrutibhyaḥ /",
  "GSP33brssgo1u:4825": "nanu 'sarvaṃ khalvidaṃ brahma' iti svaśabdenaiva brahmopāttaṃ,",
  "GSP33brssgo1u:4826": "kathamiha śārīra ātmopāsya āśaṅkyate /",
  "GSP33brssgo1u:4827": "naiṣa doṣaḥ /",
  "GSP33brssgo1u:4828": "nedaṃ vākyaṃ brahmopāsanāvidhiparaṃ kiṃ tarhi śamavidhiparam /",
  "GSP33brssgo1u:4829": "yatkāraṇaṃ 'sarvaṃ khalvidaṃ brahma tajjalāniti śānta upāsīta' ityāha /",
  "GSP33brssgo1u:4830": "etaduktaṃ bhavati- yasmātsarvamidaṃ vikārajātaṃ brahmaiva, tajjatvāttallatvāttadanatvācca /",
  "GSP33brssgo1u:4831": "naca sarvasyaikātmatve rāgādayaḥ saṃbhavanti, tasmācchānta upāsīteti /",
  "GSP33brssgo1u:4832": "naca śamavidhiparatve satyanena vākyena brahmopāsanaṃ niyantuṃ śakyate /",
  "GSP33brssgo1u:4833": "upāsanaṃ tu 'sa kratuṃ kurvīta' ityanena vidhīyate /",
  "GSP33brssgo1u:4834": "kratuḥ saṃkalpo dhyānamityarthaḥ /",
  "GSP33brssgo1u:4835": "tasya ca viṣayatvaṃna śrūyate- 'manomayaḥ prāṇaśarīraḥ' iti jīvaliṅgam /",
  "GSP33brssgo1u:4836": "ato brūmo jīvaviṣayametadupāsanamiti /",
  "GSP33brssgo1u:4837": "'sarvakarmā sarvakāmaḥ' ityādyapi śrūyamāṇaṃ paryāyeṇa jīvaviṣayamupapadyate /",
  "GSP33brssgo1u:4838": "'eṣa ma ātmāntarhṛdaye 'ṇīyānvrīhervā yavādvā' iti ca hṛdayāyatanatvamaṇīyastvaṃ cārāgramātrasya jīvasyāvakalpate nāparicchinnasya brahmaṇaḥ /",
  "GSP33brssgo1u:4839": "nanu 'jyāyānpṛthivyā' ityādyapi na paricchinne 'vakalpata iti /",
  "GSP33brssgo1u:4840": "atra brūmaḥ- na tāvadaṇīyastvaṃ jyāyastvaṃ cobhayamekasminsamāśrayituṃ śakyaṃ, virodhāt /",
  "GSP33brssgo1u:4841": "anyatarāśrayaṇe ca prathamaśrutatvādaṇīyastvaṃ yuktamāśrayituṃ,",
  "GSP33brssgo1u:4842": "jyāyastvaṃ tu brahmabhāvāpekṣayā bhaviṣyatīti /",
  "GSP33brssgo1u:4843": "niścite ca jīvaviṣayatve yadante brahmasaṃkīrtanaṃ 'etadbrahma' (chā. 3.14.4)",
  "GSP33brssgo1u:4844": "iti, tadapi prakṛtaparāmarśārthatvājjīvaviṣayameva /",
  "GSP33brssgo1u:4845": "tasmānmanomayatvādibhirdharmairupāsyam /",
  "GSP33brssgo1u:4846": "kutaḥ, sarvatra prasiddhopadeśāt /",
  "GSP33brssgo1u:4847": "yatsarveṣu vedānteṣu prasiddhaṃ brahmaśabdasyālambanaṃ jagatkāraṇaṃsa iha ca 'sarvaṃ khalvidaṃ brahma' iti vākyopakrame śrute,",
  "GSP33brssgo1u:4848": "tadeva manomayatvādidharmairviśiṣṭamupadiśyata iti yuktam /",
  "GSP33brssgo1u:4849": "evañca prakṛtahānāprakṛtaprakriye na bhaviṣyataḥ /",
  "GSP33brssgo1u:4850": "nanu vākyopakrame śamavidhivivakṣayā brahma nirdiṣṭaṃ na svavivakṣayetyuktam /",
  "GSP33brssgo1u:4851": "atrocyate- yadyapi śamavidhivivakṣayā brahma nirdiṣṭaṃ tathāpi manomayatvādiṣūpadiśyamāneṣu tadeva brahma saṃnihitaṃ bhavati /",
  "GSP33brssgo1u:4852": "jīstu na saṃnihito naca svaśabdenopātta iti vaiṣamyam // 1 //",
  "GSP33brssgo1u:4853": "----------------------",
  "GSP33brssgo1u:4854": "FN: tasmin jāyata iti tajjaṃ,",
  "GSP33brssgo1u:4855": "tasmin iti tallaṃ,",
  "GSP33brssgo1u:4856": "tasminnaniti ceṣṭata iti tadanaṃ tajjaṃ catallaṃ ca tadanaṃ ceti tajjalān /",
  "GSP33brssgo1u:4857": "śākapārthivādinyāyena madhyamasya tacchabdasya lopaḥ /",
  "GSP33brssgo1u:4858": "tajjalānamiti vaktavye chāndaso 'vayavalopaḥ /",
  "GSP33brssgo1u:4859": "vibhaktivyatyayena manomayaṃ prāṇaśarīraṃ bhārūpaṃ dhyāyedityarthaḥ /",
  "GSP33brssgo1u:4860": "yata evamāha tasmācchamavidhiparamityarthaḥ /",
  "GSP33brssgo1u:4861": "totraprotāyaḥśalākāgraparimāṇasyetyarthaḥ /",
  "GSP33brssgo1u:4862": "prāṇaḥ śarīramasyeti samāsagatasarvanāmnā saṃnihitārthena prakṛtaṃ brahma hitvā jīvamaprakṛtamicchataḥ prakṛtahāniraprakṛtaprakriyācetyarthaḥ /",
  "GSP33brssgo1u:4863": "vaiṣamyaṃ jīvabrahmaṇoriti śeṣaḥ /",
  "GSP33brssgo1u:4864": "pūrvapādenottarapādayoḥ saṃgatiṃ vaktuṃ vṛttamanuvadati-prathama iti /",
  "GSP33brssgo1u:4865": "jagatkāraṇatvoktayā vyāpitvādikamarthātsidvam /",
  "GSP33brssgo1u:4866": "tadupajīvyottaraṃ pādadvayaṃ pravartata iti hetuhetumadvāvaḥ saṃgatiḥ /",
  "GSP33brssgo1u:4867": "kathaṃ pādabheda ityāśaṅkya pādānāṃ prameyabhedamāha-arthāntareti /",
  "GSP33brssgo1u:4868": "ākāśādiśabdānāṃ spaṣṭabrahmaliṅgairbrahmaṇi samanvayo darśitaḥ /",
  "GSP33brssgo1u:4869": "aspaṣṭabrahmaliṅgavākyasamanvayaḥ pādadvaye vakṣyate /",
  "GSP33brssgo1u:4870": "prāyeṇopāsyajñeyabrahmabhedātpādayoravāntarabheda iti bhāvaḥ /",
  "GSP33brssgo1u:4871": "chāndogyavākyamudāharati-idamiti /",
  "GSP33brssgo1u:4872": "tasmājjāyata iti tajjaṃ,",
  "GSP33brssgo1u:4873": "tasmiṃllīyata iti tallaṃ,",
  "GSP33brssgo1u:4874": "tasminnaniti ceṣṭata iti tadanaṃ,",
  "GSP33brssgo1u:4875": "tajjaṃ ca tallaṃ ca tadanaṃ ceti tajjalān /",
  "GSP33brssgo1u:4876": "karmadhāraye 'smin śākapārthivanyāyena madhyamapadasya tacchabdasya lopaḥ /",
  "GSP33brssgo1u:4877": "tajjalānamiti vācye chāndaso 'vayavalopaḥ /",
  "GSP33brssgo1u:4878": "itiśabdo hetau /",
  "GSP33brssgo1u:4879": "sarvamidaṃ jagadbrahmaiva, tadvivartatvādityarthaḥ /",
  "GSP33brssgo1u:4880": "brahmaṇi mitrāmitrabhedābhāvācchānto rāgādirahito bhavediti guṇavidhiḥ /",
  "GSP33brssgo1u:4881": "sakratumupāsanaṃ kurvīteti vihitopāsanasya 'upāsīta'ityanuvādātphalamāha-atheti /",
  "GSP33brssgo1u:4882": "kratumayaḥ saṃkalpavikāra ityarthaḥ /",
  "GSP33brssgo1u:4883": "puruṣasya dhyānavikāratvaṃ sphuṭayati-yatheti /",
  "GSP33brssgo1u:4884": "iha yadhyāyati, mṛtvā dhyānamahimnā tadhyeyarūpeṇa jāyata ityarthaḥ /",
  "GSP33brssgo1u:4885": "kratumayaḥ saṃkalpapradhāna iti vārthaḥ /",
  "GSP33brssgo1u:4886": "kratorviṣayamāhamana iti /",
  "GSP33brssgo1u:4887": "brahmotyupakramānmanomayaṃ prāṇaśarīraṃ bhārūpaṃ satyasaṃkalpamantarhradaye dhyeyamityarthaḥ /",
  "GSP33brssgo1u:4888": "pūrvatra brahmaliṅgairabrahmaliṅgabādha uktaḥ,",
  "GSP33brssgo1u:4889": "na tathehopakrame brahmaṇo liṅgamasti, kintu prakaraṇam /",
  "GSP33brssgo1u:4890": "tacca śāntiguṇavidhānārthamanyathāsidvam /",
  "GSP33brssgo1u:4891": "ato jīvaliṅgaṃ balīya iti pratyudāharaṇena pūrvapakṣayati-śārīra ityādinā /",
  "GSP33brssgo1u:4892": "śrutimāśaṅkyānyathāsidyā pariharati-naiṣa doṣa iti /",
  "GSP33brssgo1u:4893": "śamavidhiparatve hetumāha-yatkāraṇamiti /",
  "GSP33brssgo1u:4894": "yata evamāha tasmācchamavidhiparamityanvayaḥ /",
  "GSP33brssgo1u:4895": "[atredaṃśabdaḥ prakṛtabrahmaparāmarśārtho natu jagatparāmarśārthaḥ, jagadviśeṣaṇe prayojanābhāvāt /",
  "GSP33brssgo1u:4896": "atra prayojanābhāve 'pi yatra prayojanaṃ tatra bhavatyeva jagadviśeṣaṇaṃ,",
  "GSP33brssgo1u:4897": "yathā 'ātmaivedaṃ sarvam' /",
  "GSP33brssgo1u:4898": "atra bādhāyāṃ samānādhikaraṇadārḍhyārthaṃ viśeṣaṇamāvaśyakaṃ, tadvākyasya jñeyabrahmaviṣayatvāt /",
  "GSP33brssgo1u:4899": "atra tūpāsanāyāṃ bādhānāvaśyakatvadviṣayābhedena brahmaṇa upāsyatvāt /",
  "GSP33brssgo1u:4900": "ṭanaca śameti /",
  "GSP33brssgo1u:4901": "śamadhyānayorvidhau vākyabhedāpatterityarthaḥ /",
  "GSP33brssgo1u:4902": "janmaparamparayā jīvasyāpi sarvakarmatvādisaṃbhavamāha-sarvakarmeti /",
  "GSP33brssgo1u:4903": "sarvāṇi karmāṇi yasya /",
  "GSP33brssgo1u:4904": "sarve kāmā bhogya yasya /",
  "GSP33brssgo1u:4905": "sarvagandhaḥ sarvarasa ityādirādiśabdārthaḥ /",
  "GSP33brssgo1u:4906": "ārāgramātrasyeti /",
  "GSP33brssgo1u:4907": "totraprotāyaḥ-śalākāgraparimāṇasyetyarthaḥ /",
  "GSP33brssgo1u:4908": "sarvatra prasidvabrahmaṇa evātropāsyatvopadeśānna jīva upāsya iti sūtrārthamāha-sarvatreti /",
  "GSP33brssgo1u:4909": "yatra phalaṃ nocyate tatra pūrvottarapakṣasidviḥ phalamiti mantavyam /",
  "GSP33brssgo1u:4910": "tadyapi nirākāṅkṣaṃ brahma tathāpi manaḥpracuramupadhirasya,",
  "GSP33brssgo1u:4911": "prāṇaḥ śarīramasyeti samāsāntargatasarvanāmnaḥ saṃnihitaviśeṣyākāṅkṣatvādbrahma saṃbadhyate /",
  "GSP33brssgo1u:4912": "'syonaṃ te sadanaṃ karomi'iti saṃskārārthasadanasya nirākāṅkṣasyāpi 'tasminsīda'iti sākāṅkṣatacchabdena parāmarśadarśanādityāha-atrocyata iti /",
  "GSP33brssgo1u:4913": "syonaṃ pātraṃ te puroḍāśasyeti śrutyarthaḥ /",
  "GSP33brssgo1u:4914": "jīvo 'pi liṅgātsaṃnihita ityata āha-jīvastviti /",
  "GSP33brssgo1u:4915": "idaṃ hi liṅgadvayaṃ lokasidvaṃ jīvaṃ na saṃnidhāpayati,",
  "GSP33brssgo1u:4916": "duḥkhina upāstyayogyatvātphalābhāvācca /",
  "GSP33brssgo1u:4917": "ato viśvajinnyāyena sarvābhilaṣitamānandarūpaṃ brahmaivopāsanākriyānubandhīti bhāvaḥ /",
  "GSP33brssgo1u:4918": "kiñca brahmapadaśrutyā liṅgabādha ityāha-naceti /",
  "GSP33brssgo1u:4919": "anyatarākāṅkṣānugṛhītaṃ phalavatprakaraṇaṃ viphaliṅgādvalīya iti samudāyārthaḥ //1//",
  "GSP33brssgo1u:4920": "END BsCom_1,2.1.1",
  "GSP33brssgo1u:4921": "____________________________________________________________________________________________",
  "GSP33brssgo1u:4922": "START BsCom_1,2.1.2",
  "GSP33brssgo1u:4923": "vivakṣitaguṇopapatteś ca | BBs_1,2.2 |",
  "GSP33brssgo1u:4924": "vaktumiṣṭā vivakṣitāḥ /",
  "GSP33brssgo1u:4925": "yadyapyapauruṣeye vede vakturabhāvānneccārthaḥ saṃbhavati tathāpyupādānena phalenopacaryate /",
  "GSP33brssgo1u:4926": "loke hi yacchabdābhihitamupādeyaṃ bhavati tadvivakṣitamityucyate, yadanupādeyaṃ tadavivakṣitamiti /",
  "GSP33brssgo1u:4927": "tadamavede 'pyupādeyatvenābhihitaṃ vivakṣitaṃ bhavati, itaradavivakṣitam /",
  "GSP33brssgo1u:4928": "upādānānupādāne tu vedavākyatātparyābhyāmavagamyate /",
  "GSP33brssgo1u:4929": "tadiha ye vivakṣitā guṇā upāsanāyāmupādeyatvenopadiṣṭāḥ satyasaṃkalpaprabhṛtayaste parasminbrahmaṇyupapadyante /",
  "GSP33brssgo1u:4930": "satyasaṃkalpatvaṃ hi sṛṣṭisthitisaṃhāreṣvapratibaddhaśaktitvātparamātmana evāvakalpate /",
  "GSP33brssgo1u:4931": "paramātmaguṇatvena ca 'ya ātmāpahṛtapāpmā' (chā. 8.7.1)",
  "GSP33brssgo1u:4932": "ityatra 'satyakāmaḥ satyasaṃkalpa' iti śrutam /",
  "GSP33brssgo1u:4933": "ākāśātmetyādinākāśavadātmāsyetyarthaḥ /",
  "GSP33brssgo1u:4934": "sarvagatatvādibhirdharṇaiḥ saṃbhavatyākāśena sāmyaṃ brahmaṇaḥ /",
  "GSP33brssgo1u:4935": "'jyāyānpṛthivyāḥ' ityādinā caitadeva darśayati /",
  "GSP33brssgo1u:4936": "yadāpyākāśa ātmā yasyeti vyākhyāyacate,",
  "GSP33brssgo1u:4937": "tadapi saṃbhavati sarvajagatkāraṇasya sarvātmano brahma ākāśātmatvam /",
  "GSP33brssgo1u:4938": "ata eva 'sarvakarmā' ityādi /",
  "GSP33brssgo1u:4939": "evamihopāsyatayā vivakṣitā guṇā brahmaṇyupapadyante /",
  "GSP33brssgo1u:4940": "yattūktaṃ 'manomayaḥ prāṇaśarīraḥ' iti jīvaliṅgaṃ na tadbrahmaṇyupapadyata iti,",
  "GSP33brssgo1u:4941": "tadapi brahmaṇyupapadyata iti brūmaḥ /",
  "GSP33brssgo1u:4942": "sarvātmatvāddhi brahmaṇo jīvasaṃbandhīni manomayatvādīni brahmasaṃbandhīni bhavanti /",
  "GSP33brssgo1u:4943": "tathāca brahmaviṣaye śrutismṛtī bhavataḥ- 'tvaṃ strī tvaṃ kumāra uta vā kumārī /",
  "GSP33brssgo1u:4944": "tvaṃ jīrṇo daṇḍena vañcasi tvaṃ jāto bhavasi viśvatomukhaḥ' (śve. 4.3)",
  "GSP33brssgo1u:4945": "iti, sarvataḥpāṇipādaṃ tatsarvatokṣiśiromukham /",
  "GSP33brssgo1u:4946": "sarvataḥśrutimalloke sarvamāvṛtya tiṣṭhati (gī. 13.13) iti ca /",
  "GSP33brssgo1u:4947": "'aprāṇo hyamanāḥ śubhraḥ' iti śrutiḥ śuddhabrahmaviṣayā,",
  "GSP33brssgo1u:4948": "iyaṃ tu 'manomayaḥ prāṇaśarīraḥ' iti saguṇabrahmaviṣayeti viśeṣaḥ /",
  "GSP33brssgo1u:4949": "ato vivakṣitaguṇopapatteḥ parameva brahmehopāsyatvenopadiṣṭamiti gamyate // 2 //",
  "GSP33brssgo1u:4950": "----------------------",
  "GSP33brssgo1u:4951": "FN: upādānānupādāne parigrahaparityāgau /",
  "GSP33brssgo1u:4952": "tāttaryaṃ nāma phalavadarthapratītyanukūtvaṃ śabdadharmaḥ /",
  "GSP33brssgo1u:4953": "upakramādinā jñānāttayoravagama ityarthaḥ /",
  "GSP33brssgo1u:4954": "jīrṇaḥ sthaviro bhūtvā yodaṇḍena vañcati gacchati, tathā yo jātaḥ bālaḥ so 'pi tvameva /",
  "GSP33brssgo1u:4955": "vastuno vivakṣāyāḥ phalamupādānaṃ svīkāraḥ,",
  "GSP33brssgo1u:4956": "sa ca prakṛteṣu guṇeṣvastīti vivakṣopacāra ityāha-tathāpyupādāneneti /",
  "GSP33brssgo1u:4957": "nanvidaṃ grāhyamidaṃ tyājyamiti dhīrvivakṣādīnā vede kutaḥ syādityata āha-upādānānupādāne tviti /",
  "GSP33brssgo1u:4958": "tātparyaṃ nāma phalavadarthapratityanukūlatvaṃ śabdadharmaḥ /",
  "GSP33brssgo1u:4959": "upakramādinā tasya jñānāttayoravagama ityarthaḥ /",
  "GSP33brssgo1u:4960": "tadiheti /",
  "GSP33brssgo1u:4961": "tat tasmāt /",
  "GSP33brssgo1u:4962": "tātparyavattvādityarthaḥ /",
  "GSP33brssgo1u:4963": "sarvātmatve pramāṇamāha-tathāceti /",
  "GSP33brssgo1u:4964": "jīrṇaḥ sthaviro yo daṇḍena vañcati gacchati so 'pi tvameva /",
  "GSP33brssgo1u:4965": "yo jāto bālaḥ sa tvameva /",
  "GSP33brssgo1u:4966": "sarvataḥ sarvāsu dikṣu śrutayaḥ śrotrāṇyasyeti sarvataḥ śrutimat /",
  "GSP33brssgo1u:4967": "sarvajantūnāṃ prasidvāḥ pāṇyādayastasyeti sarvātmatvoktiḥ //2//",
  "GSP33brssgo1u:4968": "END BsCom_1,2.1.2",
  "GSP33brssgo1u:4969": "____________________________________________________________________________________________",
  "GSP33brssgo1u:4970": "START BsCom_1,2.1.3",
  "GSP33brssgo1u:4971": "anupapattes tu na śārīraḥ | BBs_1,2.3 |",
  "GSP33brssgo1u:4972": "pūrveṇa sutreṇa brahmaṇi vivakṣitānāṃ guṇānāmupapattiruktā /",
  "GSP33brssgo1u:4973": "anena tu śārīre teṣāmanupapattirucyate /",
  "GSP33brssgo1u:4974": "tuśabdo 'vadhāraṇārthaḥ /",
  "GSP33brssgo1u:4975": "brahmaivoktena nyāyena manomayatvādiguṇaṃ, natu śārīro jīvo manomayatvādiguṇaḥ /",
  "GSP33brssgo1u:4976": "yatkāraṇaṃ 'satyasaṃkalpaḥ,",
  "GSP33brssgo1u:4977": "ākāśātmā,",
  "GSP33brssgo1u:4978": "avākī,",
  "GSP33brssgo1u:4979": "anādaraḥ,",
  "GSP33brssgo1u:4980": "jyāyānpṛthivyā' iti caivañjātīyakā guṇā na śārīra āñjasyenopapadyante /",
  "GSP33brssgo1u:4981": "śārīra iti śarīre bhava ityarthaḥ /",
  "GSP33brssgo1u:4982": "nanvīśvaro 'pi śarīre bhavati /",
  "GSP33brssgo1u:4983": "satyam /",
  "GSP33brssgo1u:4984": "śarīre bhavati natu śarīra eva bhavati,",
  "GSP33brssgo1u:4985": "'jyāyānpṛthivyā jyāyānantarikṣāt',",
  "GSP33brssgo1u:4986": "'ākāśavatsarvagataśca nityaḥ' iti ca vyāpitatvaśravaṇāt /",
  "GSP33brssgo1u:4987": "jīvastu śarīra eva bhavati, tasya bhogādhiṣṭhānāccharīrādanyatra vṛttyabhāvāt // 3 //",
  "GSP33brssgo1u:4988": "----------------------",
  "GSP33brssgo1u:4989": "FN: vāgeva vākaḥ so 'syāstīti vākī na vākī avākī vāgādisarvendriyarahitaḥ /",
  "GSP33brssgo1u:4990": "āptakāmatvānna kutracitadādaro 'stītyanādaraḥ /",
  "GSP33brssgo1u:4991": "nanu jīvadharmaścebrahmaṇi yojyante tarhi brahmadharmā eva jīve kimiti na yojyante,",
  "GSP33brssgo1u:4992": "tatrāha-anupapatteriti /",
  "GSP33brssgo1u:4993": "sūtraṃ vyācaṣṭe-pūrveṇeti /",
  "GSP33brssgo1u:4994": "sarvātmatvādirūktanyāyaḥ /",
  "GSP33brssgo1u:4995": "kalpitasya dharmā adhiṣṭhāne saṃbadhyante, nādhiṣṭhānadharmāḥ kalpita iti bhāvaḥ /",
  "GSP33brssgo1u:4996": "jhradhiṣṭhānajñānakāle kalpitadharmābhāvāt /",
  "GSP33brssgo1u:4997": "ṭavāgeva vākaḥ so 'syāstīti vākī, na vākī avākī /",
  "GSP33brssgo1u:4998": "anindriya ityarthaḥ /",
  "GSP33brssgo1u:4999": "kutrāpyādaraḥ kāmo 'sya nāstītyanādaraḥ /",
  "GSP33brssgo1u:5000": "nityatṛpta ityarthaḥ /",
  "GSP33brssgo1u:5001": "jyāyastvādyanupapattau śārīra iti paricchedo hetuḥ sūtroktaḥ /",
  "GSP33brssgo1u:5002": "sa tu jīvasyaiva nośvarasyetyāha-satyamityādinā //3 //",
  "GSP33brssgo1u:5003": "END BsCom_1,2.1.3",
  "GSP33brssgo1u:5004": "____________________________________________________________________________________________",
  "GSP33brssgo1u:5005": "START BsCom_1,2.1.4",
  "GSP33brssgo1u:5006": "karmakartṛvyapadeśāc ca | BBs_1,2.4 |",
  "GSP33brssgo1u:5007": "itaśca na śārīro manomayatvādiguṇaḥ,",
  "GSP33brssgo1u:5008": "yasmātkarmakartṛvyapadeśo bhavati 'etamitaḥ pretyābhisaṃbhavitāsmi' (chā. 3.14.4) iti /",
  "GSP33brssgo1u:5009": "etamiti prakṛtaṃ manomayatvādiguṇamupāsyamātmānaṃ karmatvena prāpyatvena vyapadiśati /",
  "GSP33brssgo1u:5010": "abhisaṃbhavitāsmīti śārīramupāsakaṃ kartṛtvena prāpakatvena /",
  "GSP33brssgo1u:5011": "abhisaṃbhavitāsmīti /",
  "GSP33brssgo1u:5012": "prāptāsmītyarthaḥ /",
  "GSP33brssgo1u:5013": "naca satyāṃ gatāvekasya karmakartṛvyapadeśo yuktaḥ /",
  "GSP33brssgo1u:5014": "tathopāsyopāsakabhāvo 'pi bhedādhiṣṭhāna eva /",
  "GSP33brssgo1u:5015": "tasmādapi na śārīro manomayatvādiviśiṣṭaḥ // 4 //",
  "GSP33brssgo1u:5016": "----------------------",
  "GSP33brssgo1u:5017": "FN: etamiti prāpakatvena vyapadiśatīti saṃbandhaḥ /",
  "GSP33brssgo1u:5018": "prāpakatvena vyapadiśatīti saṃbandhaḥ /",
  "GSP33brssgo1u:5019": "karmakartṛvyapadeśapadasyārthāntaramāha-tathopāsyeti //4 //",
  "GSP33brssgo1u:5020": "END BsCom_1,2.1.4",
  "GSP33brssgo1u:5021": "____________________________________________________________________________________________",
  "GSP33brssgo1u:5022": "START BsCom_1,2.1.5",
  "GSP33brssgo1u:5023": "śabdaviśeṣāt | BBs_1,2.5 |",
  "GSP33brssgo1u:5024": "itaśca śārīrādanyo manomayatvādiguṇaḥ,",
  "GSP33brssgo1u:5025": "yasmācchabdaviśeṣo bhavati samānaprakaraṇe śrutyantari- 'yathāvrīhirvā yavo vā śyamako vā śyamākataṇḍulo vaivamayamantarātmanpuruṣo hiraṇmayaḥ' (śata. brā. 10.6.3.2) iti /",
  "GSP33brssgo1u:5026": "śārīrasyatno yaḥ śabdo 'bhidhāyakaḥ saptamyanto 'ntarātmanniti tasmādviśiṣṭo 'nyaḥ prathamāntaḥ puruṣaśabdo manomayatvādiviśiṣṭasyātmano 'bhidhāyakaḥ /",
  "GSP33brssgo1u:5027": "tasmāttayorbhedo 'dhigamyate // 5 //",
  "GSP33brssgo1u:5028": "----------------------",
  "GSP33brssgo1u:5029": "FN: samānaprakaraṇatvamekavidyāviṣayatvām /",
  "GSP33brssgo1u:5030": "antarātmanniti chāndaso vibhaktilopaḥ /",
  "GSP33brssgo1u:5031": "antarātmanītyarthaḥ /",
  "GSP33brssgo1u:5032": "ekārthatvaṃ prakaraṇasya samānatvam /",
  "GSP33brssgo1u:5033": "antarātmanniti vibhaktilopaśchāndasaḥ /",
  "GSP33brssgo1u:5034": "śabdayorviśeṣo vibhaktibhedaḥ /",
  "GSP33brssgo1u:5035": "tasmāttadarthayorbheda iti sūtrārthaḥ //5//",
  "GSP33brssgo1u:5036": "END BsCom_1,2.1.5",
  "GSP33brssgo1u:5037": "____________________________________________________________________________________________",
  "GSP33brssgo1u:5038": "START BsCom_1,2.1.6",
  "GSP33brssgo1u:5039": "smṛteś ca | BBs_1,2.6 |",
  "GSP33brssgo1u:5040": "smṛtiśca śārīraparamātmanorbhedaṃ darśayati- 'īśvaraḥ sarvabhūtānāṃ hṛddeśer'juna tiṣṭati /",
  "GSP33brssgo1u:5041": "bhrāmayansarvabhūtāni yantrārūḍhāni māyayā' /",
  "GSP33brssgo1u:5042": "(gī. 18.61) ityādyā /",
  "GSP33brssgo1u:5043": "atrāha- kaḥ punarayaṃ śārīro nāma paramātmano 'nyaḥ,",
  "GSP33brssgo1u:5044": "yaḥ pratiṣidhyate 'anupapattestu na śārīraḥ' ityādinā /",
  "GSP33brssgo1u:5045": "śrutistu- 'nānyo 'to 'sti draṣṭā śrotā' (bṛha. 3.7.23)",
  "GSP33brssgo1u:5046": "ityevañjātīyakā paramātmano 'nyamātmānaṃ vārayati /",
  "GSP33brssgo1u:5047": "tathā smṛtirapi- 'kṣetrajñaṃ cāpi māṃ viddhi sarvakṣetreṣu bhārata' (gī. 13.2) ityevañjātīyaketi /",
  "GSP33brssgo1u:5048": "atrocyate- satyametat /",
  "GSP33brssgo1u:5049": "para evātmā dehendriyamanobuddhyupādhibhiḥ paricchidyamāno bālaiḥ śārīra ityupacaryate /",
  "GSP33brssgo1u:5050": "yathā ghaṭakarakādyupādhivaśādaparicchinnamapi nabhaḥ paricchinnavadavabhāsate, tadvat /",
  "GSP33brssgo1u:5051": "tadapekṣayā ca karmakartṛtvādibhedavyavahāro na virudhyate prāk 'tattvamasi' ityātmaikatvopadeśaghaṇāt /",
  "GSP33brssgo1u:5052": "gṛhīte tvātmaikatve bandhamokṣādisarvavyavahāraparisamāptireva syāt // 6 //",
  "GSP33brssgo1u:5053": "----------------------",
  "GSP33brssgo1u:5054": "FN: tadapekṣayā aupādhikabhedāpekṣayā /",
  "GSP33brssgo1u:5055": "smṛtau hṛdisthasya jīvādbhedokterannāpi hṛdistho manomaya īśvara ityāha-smṛteśceti /",
  "GSP33brssgo1u:5056": "bhūtāni jīvān /",
  "GSP33brssgo1u:5057": "yantraṃ śarīram /",
  "GSP33brssgo1u:5058": "atra sūtrakṛtā satyabheda ukta iti bhrāntinirāsāyekṣatyadhikaraṇe nirastamapi codyamudbhāvya nirasyati-atrāhetyādinā /",
  "GSP33brssgo1u:5059": "tvaduktarītyā vastuta ekatvameva, bhedastu kalpitaḥ sūtreṣvanūdyata ityāha-satyamiti //6//",
  "GSP33brssgo1u:5060": "END BsCom_1,2.1.6",
  "GSP33brssgo1u:5061": "____________________________________________________________________________________________",
  "GSP33brssgo1u:5062": "START BsCom_1,2.1.7",
  "GSP33brssgo1u:5063": "arbhakaustvāt tadvyapadeśāc ca neti cen na nicāyyatvād evaṃ vyomavac ca | BBs_1,2.7 |",
  "GSP33brssgo1u:5064": "arbhakamalpamoko nīḍaṃ,",
  "GSP33brssgo1u:5065": "'eṣa ma ātmāntarhṛdaye' iti paricchinnāyatanatvāt,",
  "GSP33brssgo1u:5066": "svaśabdena ca 'aṇīyānvrīhervā yavādvā' ityaṇīyastvavyapadeśāt,",
  "GSP33brssgo1u:5067": "śārīra evārāgramātro jīva ihopadiśyate,",
  "GSP33brssgo1u:5068": "na karvagataḥ paramātmeti yaduktaṃ tatparihartavyam /",
  "GSP33brssgo1u:5069": "atrocyate- nāyaṃ doṣaḥ /",
  "GSP33brssgo1u:5070": "na tāvatparicchinnadeśasya sarvagatatvavyapadeśaḥ kathamapyupapadyate /",
  "GSP33brssgo1u:5071": "sarvagatasya tu sarvadeśeṣu vidyamānatvātparicchinnadeśavyapadeśo 'pi kayācidapekṣayā saṃbhavati /",
  "GSP33brssgo1u:5072": "yathā samastavasudhādhipatirapi hi sannayodhyādhipatiriti vyapadiśyate kayā punarapekṣayā sarvagataḥ sannīśvaror'bhakaukā aṇīyāṃśca vyapadiśyata iti /",
  "GSP33brssgo1u:5073": "nicāyyatvādevamiti brūmaḥ /",
  "GSP33brssgo1u:5074": "evamaṇīyastvādiguṇagaṇopeta īśvarastatra hṛdayapuṇḍarīke nicāyyo draṣṭavya upadiśyate /",
  "GSP33brssgo1u:5075": "yathā śālagrāme hariḥ /",
  "GSP33brssgo1u:5076": "tatrāsya buddhivijñānaṃ grāhakam /",
  "GSP33brssgo1u:5077": "sarvagato 'pīśvarastatropāsyamānaḥ prasīdati /",
  "GSP33brssgo1u:5078": "vyomavaccaitaddraṣṭavyam /",
  "GSP33brssgo1u:5079": "yathā sarvagatamapi sadvyoma sūcīpāśādyapekṣāyārbhakauko 'ṇīyaśca vyapadiśyate, evaṃ brahmāpi /",
  "GSP33brssgo1u:5080": "tadevaṃ nicāyyatvāpekṣaṃ brahmaṇor'bhakaukastvamaṇīyastvaṃ ca na pāramārthikam /",
  "GSP33brssgo1u:5081": "tatra yadaśaṅkyate,",
  "GSP33brssgo1u:5082": "hṛdayāyatanatvādbrahmaṇo hṛdayāyatanānāṃ ca pratiśarīraṃ bhinnatvādbhinnāyatanānāṃ ca śukādīnāmanekatvasāvayavatvānityatvādidoṣadarśanādbrahmaṇo 'pi tatprasaṅga iti,",
  "GSP33brssgo1u:5083": "tadapi parihṛtaṃ bhavati // 7 //",
  "GSP33brssgo1u:5084": "----------------------",
  "GSP33brssgo1u:5085": "FN: arbhakaśabdasya śiśuviṣayatvaniṣedhārthamalpamiti paryāyatvokti /",
  "GSP33brssgo1u:5086": "kathamapi brahmabhāvapekṣe 'pi /",
  "GSP33brssgo1u:5087": "nicāyyatvāddraṣṭavyatvāt /",
  "GSP33brssgo1u:5088": "arbhakamoko yasya sor'bhakaukāḥ tasya bhāvastattvaṃ tasmādārthikamalpatvam /",
  "GSP33brssgo1u:5089": "aṇīyānityalpatvavācakaśabdenāpi śrutamityāha-svaśabdeneti /",
  "GSP33brssgo1u:5090": "nāyaṃ doṣa ityuktaṃ vivṛṇoti-na tāvaditi /",
  "GSP33brssgo1u:5091": "kathamapi /",
  "GSP33brssgo1u:5092": "brahmabhāvapekṣayāpītyarthaḥ /",
  "GSP33brssgo1u:5093": "paricechedatyāgaṃ vinā brahmatvāsaṃbhavāt tattyāge ca brahmaṇa evopāsyatvamāyātīti bhāvaḥ /",
  "GSP33brssgo1u:5094": "vibhoḥ paricchedoktau dṛṣṭāntamāha-yathā samasyeti /",
  "GSP33brssgo1u:5095": "sarveśvarasyāyodhyāyāṃ sthityapekṣayā paricchedoktivadalpahṛdi dhyeyatvena tathoktirityarthaḥ /",
  "GSP33brssgo1u:5096": "nanu kimiti hṛdayabheva prāyeṇocyate, tatrāha-tatreti /",
  "GSP33brssgo1u:5097": "hṛdaye paramātmano budvivṛttirgrahikā bhavati /",
  "GSP33brssgo1u:5098": "ata īśvarābhivyaktisthānatvāttaduktirityarthaḥ /",
  "GSP33brssgo1u:5099": "vyomadṛṣṭāntāsinā śaṅkālatāpi kācicchinnetyāha-tatra yadāśaṅkyata ityādinā /",
  "GSP33brssgo1u:5100": "bhinnāyatanatve 'pi vyomnaḥ satyabhedādyabhāvāditi bhāvaḥ //7//",
  "GSP33brssgo1u:5101": "END BsCom_1,2.1.7",
  "GSP33brssgo1u:5102": "____________________________________________________________________________________________",
  "GSP33brssgo1u:5103": "START BsCom_1,2.1.8",
  "GSP33brssgo1u:5104": "saṃbhogaprāptir iti cen na vaiśeṣyāt | BBs_1,2.8 |",
  "GSP33brssgo1u:5105": "vyemavatsarvagatasya brahmaṇaḥ sarvaprāṇihṛdayasaṃbandhāt,",
  "GSP33brssgo1u:5106": "cidrūpatayā ca śārīrādaviśiṣṭatvāt,",
  "GSP33brssgo1u:5107": "sukhaduḥkhādisaṃbhogo 'pyaviśiṣṭaḥ prasajyeta /",
  "GSP33brssgo1u:5108": "ekatvācca /",
  "GSP33brssgo1u:5109": "nahi parasmādātmano 'nyaḥ kaścidātmā saṃsārī vidyate,",
  "GSP33brssgo1u:5110": "'nānyo 'to 'sti vijñātā' (bṛ. 3.7.23) ityādiśrutibhyaḥ /",
  "GSP33brssgo1u:5111": "tasmātparasyeva saṃsārasaṃbhogaprāptiriti cet, na vaiśeṣyāt /",
  "GSP33brssgo1u:5112": "na tāvatsarvaprāṇihṛdayasaṃbandhāccharīravadbrahṇaḥ saṃbhogaprasaṅgaḥ, vaiśeṣyāt /",
  "GSP33brssgo1u:5113": "viśeṣo hi bhavati śārīraparameśvarayoḥ /",
  "GSP33brssgo1u:5114": "ekaḥ kartā bhoktā dharmādharmasādhanaḥ sukhaduḥkhādimāṃśca /",
  "GSP33brssgo1u:5115": "ekastadviparīto 'pahatapāpmatvādiguṇaḥ /",
  "GSP33brssgo1u:5116": "etasmādanayorviśeṣādekasya bhogo netarasya /",
  "GSP33brssgo1u:5117": "yadi ca saṃnidhānamātreṇa vastuśaktimanāśritya kāryasaṃbandho 'bhyupagamyeta,",
  "GSP33brssgo1u:5118": "ākāśādīnāmapi dāhādiprasaṅgaḥ /",
  "GSP33brssgo1u:5119": "sarvagatānekātmavādināmapi samāvetau codyaparihārau /",
  "GSP33brssgo1u:5120": "yadapyekatvādbrahmaṇa ātmāntarābhāvāccharīrasya bhogena brahṇo bhogaprasaṅga iti /",
  "GSP33brssgo1u:5121": "atra vadāmaḥ- idaṃ tāvaddevānāṃpriyaḥ praṣṭavyaḥ /",
  "GSP33brssgo1u:5122": "kathamayaṃ tvayātmāntarābhāvo 'dhyavasita iti /",
  "GSP33brssgo1u:5123": "'tattavamasi' 'ahaṃ brahmāsmi' 'nānyo 'to 'sti vijñātā' ityādiśāstrebhya iti cet,",
  "GSP33brssgo1u:5124": "yathāśāstraṃ tarhi śāstrīyor'thaḥ pratipattavyo na tatrārdhajaratīyaṃ labhyam /",
  "GSP33brssgo1u:5125": "śāstraṃ ca tattvamasi ityapahatapāpmatvādiviśeṣaṇaṃ brahma śārīrasyātmatvenopadiśacchārīrasyaiva tāvadupabhoktṛtvaṃ vārayati /",
  "GSP33brssgo1u:5126": "kutastadupabhogena brahmaṇa upabhogaprasaṅgaḥ /",
  "GSP33brssgo1u:5127": "athāgṛhītaṃ śārīrasya brahmaṇaikatvaṃ tadā mithyājñānanimittaḥ śārīrasyopabhogaḥ,",
  "GSP33brssgo1u:5128": "na tena paramārtharūpasya brahmaṇaḥ saṃsparśaḥ /",
  "GSP33brssgo1u:5129": "nahi bālaistalamalinatādibhirvyomni vikalpyamāne talamalitādiviśiṣṭameva paramārthato vyoma bhavati /",
  "GSP33brssgo1u:5130": "tadāha- na vaiśeṣyāditi /",
  "GSP33brssgo1u:5131": "naikatve 'pi śārīrasyopabhogena brahmaṇa upabhogaprasaṅgaḥ, vaiśeṣyāt /",
  "GSP33brssgo1u:5132": "viśeṣo hi bhavati mithyājñānasamyagjñanayoḥ /",
  "GSP33brssgo1u:5133": "mithyājñānakalpita upabhogaḥ, samyagjñānadṛṣṭamekatvam /",
  "GSP33brssgo1u:5134": "naca mithyājñānakalpitenopabhogena samyagjñānadṛṣṭaṃ vastu saṃspṛśyate /",
  "GSP33brssgo1u:5135": "tasmānnopabhogagandho 'pi śakya īśvarasya kalpayitum // 8 //",
  "GSP33brssgo1u:5136": "----------------------",
  "GSP33brssgo1u:5137": "FN: dharmādharmattvamupādhirityarthaḥ /",
  "GSP33brssgo1u:5138": "ayameva viśeṣo vaiśeṣyaṃ /",
  "GSP33brssgo1u:5139": "svārthe ṣyañ pratyayaḥ /",
  "GSP33brssgo1u:5140": "viśeṣasyātiśayārtho vā /",
  "GSP33brssgo1u:5141": "dharmādeḥ svāśraye phalahetutvamatiśayastasmāditi sutrārthaḥ /",
  "GSP33brssgo1u:5142": "vibhavo bahavaścātmana iti vādinām /",
  "GSP33brssgo1u:5143": "ardheti /",
  "GSP33brssgo1u:5144": "ardhaṃmukhamātraṃ jaratyā buddhāyāḥ kāmayate nāṅāgānīti so 'yamardhajaratīnyāyaḥ /",
  "GSP33brssgo1u:5145": "manomayatvādiviśiṣṭasyaiveśvarasya dhyānārthaṃ hārdatve 'pi nirdeṣatvāttasminneva śāṇḍilyavidyāvidye sarvaṃ ityādivākyaṃ samanvitamityarthaḥ /",
  "GSP33brssgo1u:5146": "brahmaṇo hārdatve 'niṣṭasaṃbhogāpatterjīva eva hārda upāsya iti śaṅkāṃ vyācaṣṭe-vyomavaditi /",
  "GSP33brssgo1u:5147": "brahma bhoktṛ syāta, hārdatve sati cetanatvāt, jīvābhinnatvācca jīvavadityuktaṃ nirasyati-na /",
  "GSP33brssgo1u:5148": "vaiśeṣyāditi /",
  "GSP33brssgo1u:5149": "dharmādharmavattvamupādhirityarthaḥ /",
  "GSP33brssgo1u:5150": "ayameva viśeṣo vaiśeṣyaṃ /",
  "GSP33brssgo1u:5151": "svārthe ṣyañpratyayaḥ /",
  "GSP33brssgo1u:5152": "viśeṣasyātiśayārtho vā /",
  "GSP33brssgo1u:5153": "dharmādeḥ svāśraye phalahetutvamatiśayaḥ, tasmāditi sūtrārthaḥ /",
  "GSP33brssgo1u:5154": "kiñca vibhavo bahava ātmāna iti vādināmekasmindehe sarvātmanāṃ bhoktṛtvaprasaṅgaḥ,",
  "GSP33brssgo1u:5155": "svakarmārjita eva dehe bhoga iti parihāraśca tulya iti na vayaṃ paryanuyojyā ityāha-sarvagateti /",
  "GSP33brssgo1u:5156": "vastutasteṣāmeva bhogasāṃkaryamityagre vakṣyate /",
  "GSP33brssgo1u:5157": "brahmaṇo jīvābhinnatvaṃ śrutyā niścitya tena bhoktṛtvānumāne upajīvyaśrutibādhamāha-yathāśāstramiti /",
  "GSP33brssgo1u:5158": "arthaṃ mukhamātraṃ jaratyā vṛddhāyāḥ kāmayate nāṅgānīti so 'yamardhajaratīyanyāyaḥ /",
  "GSP33brssgo1u:5159": "sa cātra na yuktaḥ /",
  "GSP33brssgo1u:5160": "na hyabhedamaṅgīkṛtyābhoktṛtvaṃ tyaktuṃ yuktaṃ,",
  "GSP33brssgo1u:5161": "śrutyaivābheda siddhyarthaṃ bhoktṛtvavāraṇādityāha-śāstraṃ ceti /",
  "GSP33brssgo1u:5162": "nanvekatvaṃ mayā śrutyā na gṛhītaṃ, yonopajīvyabādhaḥ syāt /",
  "GSP33brssgo1u:5163": "kintu tvaduktyā gṛhītamityāśaṅkya bimbapratibimbayoḥ kalpitabhedena bhoktṛtvābhoktṛtvavyavasthopapatteraprayojako heturityāha-athāgṛhītamityādinā /",
  "GSP33brssgo1u:5164": "kalpitāsaṅgitvamadhiṣṭhānasya vaiśeṣyamityasminnarthe 'pi sūtraṃ pātayati-tadāheti /",
  "GSP33brssgo1u:5165": "brahmaṇo hārdatve bādhakābhāvacchāṇḍilyavidyāvākyaṃ brahmaṇyupāsye samanvitamiti sidvam //8//",
  "GSP33brssgo1u:5166": "END BsCom_1,2.1.8",
  "GSP33brssgo1u:5167": "____________________________________________________________________________________________",
  "GSP33brssgo1u:5168": "START BsCom_1,2.2.9-10",
  "GSP33brssgo1u:5169": "2 antradhikaraṇam /",
  "GSP33brssgo1u:5170": "9-10",
  "GSP33brssgo1u:5171": "attā carācaragrahaṇāt | BBs_1,2.9 |",
  "GSP33brssgo1u:5172": "kaṭhavallīṣu paṭhyate- 'yasya brahma ca kṣatraṃ cobhe bhavata odanaḥ /",
  "GSP33brssgo1u:5173": "mṛtyūryasyopasevanaṃ ka ityā veda yatra saḥ' (1.2.24) iti /",
  "GSP33brssgo1u:5174": "atra kaścidodanopasecanasūcito 'ttā pratīyate /",
  "GSP33brssgo1u:5175": "tatra kimagnirattā syāt, uta jīvaḥ, athavā paramātmeti saṃśayaḥ /",
  "GSP33brssgo1u:5176": "viśeṣānavadhāraṇāt /",
  "GSP33brssgo1u:5177": "trayāṇāṃ cāgnijīvaparamātmanāmasmingranthe praśnopanyāsopalabdheḥ /",
  "GSP33brssgo1u:5178": "kiṃ tāvatprāptam /",
  "GSP33brssgo1u:5179": "agniratteti /",
  "GSP33brssgo1u:5180": "kutaḥ, 'agnirannādaḥ' (bṛ. 1.4.6) iti śrutiprasiddhibhyām /",
  "GSP33brssgo1u:5181": "jīvo vāttā syāt, 'tayoranyaḥ pippalaṃ svādvatti' iti darśanāt /",
  "GSP33brssgo1u:5182": "na paramātmā, 'anaśnannanyo 'abhicākaśīti' (muṇḍa. 3.1.1)",
  "GSP33brssgo1u:5183": "iti darśanādityevaṃ prāpte brūmaḥ- attātra paramātmā bhavitumarhati /",
  "GSP33brssgo1u:5184": "kutaḥ, carācaragrahaṇāt /",
  "GSP33brssgo1u:5185": "carācaraṃ hi sthāvarajaṅgamaṃ mṛtyupasecanamihādyātvena pratīyate,",
  "GSP33brssgo1u:5186": "tādṛśasya cādyasya na paramātmano 'nyaḥ kārtsyenāttā saṃbhavati /",
  "GSP33brssgo1u:5187": "paramātmā tu vikārajātaṃ saṃharansarvamattītyupapadyate /",
  "GSP33brssgo1u:5188": "nanviha carācaragrahaṇaṃ nopalabhyate, kathaṃ siddhavaccarācaragrahaṇaṃ hetutvenopādīyate /",
  "GSP33brssgo1u:5189": "naiṣa doṣaḥ /",
  "GSP33brssgo1u:5190": "mṛtyupasecanatvena sarvasya prāṇinikāyasya pratīyamānatvāt,",
  "GSP33brssgo1u:5191": "brahmakṣatrayośca prādhānyātpradarśanārthatvopapatteḥ /",
  "GSP33brssgo1u:5192": "yattu paramātmano 'pi nāttṛtvaṃ saṃbhavati, 'anaśnannanyo 'abhicākaśīti' iti darśanāditi /",
  "GSP33brssgo1u:5193": "atrocyate- karmaphalabhogasyapratiṣedhakametaddarśanaṃ, tasya saṃnihitatvāt /",
  "GSP33brssgo1u:5194": "na vikārasaṃhārasya pratiṣedhakaṃ,",
  "GSP33brssgo1u:5195": "sarvavedānteṣu sṛṣṭisthitisaṃhārakāraṇatvena brahmaṇaḥ prasiddhatvāt /",
  "GSP33brssgo1u:5196": "tasmātparamātmātmaivehāttā bhavitumarhati // 9 //",
  "GSP33brssgo1u:5197": "----------------------",
  "GSP33brssgo1u:5198": "FN: yasya paramātmano brahma kṣatraṃ cobhe jātī prasiddhānnavadodanau bhavataḥ,",
  "GSP33brssgo1u:5199": "yasya mṛtyuḥ sarvamārakaḥ sannupasecanamodanamiśraghṛvattiṣṭhati,",
  "GSP33brssgo1u:5200": "yatra so 'ttā kāraṇātmā vartate,",
  "GSP33brssgo1u:5201": "taṃ nirviśeṣamātmānaṃ 'nāvirato duścaritāt' iti mantroktopāyavānyathā veda itthā itthamanyastadrahito na vedetyarthaḥ /",
  "GSP33brssgo1u:5202": "pradarśanamupalakṣaṇam /",
  "GSP33brssgo1u:5203": "naca brahkṣatre evātra vivakṣite, mṛtyūpasecanena prāṇabhṛnmātropasthāpanāt /",
  "GSP33brssgo1u:5204": "prāṇiṣu pradhānatvena ca brahmakṣatropanyāsasyopapatteḥ /",
  "GSP33brssgo1u:5205": "____________________________________________________________________________________________",
  "GSP33brssgo1u:5206": "prakaraṇāc ca | BBs_1,2.10 |",
  "GSP33brssgo1u:5207": "itaśca paramātmaivehāttā bhavitumarhati,",
  "GSP33brssgo1u:5208": "yatkāraṇaṃ prakaraṇamidaṃ paramatmanaḥ,",
  "GSP33brssgo1u:5209": "'na jāyate mriyate vā vipaścit' (kāṭha. 1.2.18)",
  "GSP33brssgo1u:5210": "ityādi prakṛtagrahaṇaṃ ca nyāyyam /",
  "GSP33brssgo1u:5211": "'ka itthā veda yatra saḥ' iti ca durvijñānatvaṃ paramātmaliṅgam // 10 //",
  "GSP33brssgo1u:5212": "attācarācaragrahaṇāt /",
  "GSP33brssgo1u:5213": "'yasya brahmakṣatrādijagadodanaḥ,",
  "GSP33brssgo1u:5214": "mṛtyuḥ sarvaprāṇimārako 'pi yasyopasecanamodanasaṃskārakaghṛtaprāyaḥ,",
  "GSP33brssgo1u:5215": "so 'ttā yatra śuddhe cinmātre 'bhedakalpanayā vartate tacchudvaṃ brahma itthā itthaṃ īśvarasyāpyadhiṣṭhānabhūtaṃ ko veda /",
  "GSP33brssgo1u:5216": "cittaśuddhādyupāyaṃ vinā ko 'pi na jānātītyarthaḥ /",
  "GSP33brssgo1u:5217": "saṃśayabījamāha-viśeṣeti /",
  "GSP33brssgo1u:5218": "'sa tvamagni prabrūhi'ityagneḥ,",
  "GSP33brssgo1u:5219": "'yeyaṃ prete vicikitsā'iti jīvasya,",
  "GSP33brssgo1u:5220": "'anyatra dharmāt'iti brahmaṇaḥ praśnaḥ /",
  "GSP33brssgo1u:5221": "'lokādimagniṃ tamuvāca'ityagneḥ /",
  "GSP33brssgo1u:5222": "'hanta ta idaṃ pravakṣyāmi'itītarayoḥ prativacanamupalabhyata ityarthaḥ /",
  "GSP33brssgo1u:5223": "pūrvatra brahmaṇo bhoktṛtvaṃ nāstītyuktaṃ, tadupajīvya pūrvapakṣayati-kiṃ tāvaditi /",
  "GSP33brssgo1u:5224": "agniprakaraṇamatītamityarucerāha-jīvo veti /",
  "GSP33brssgo1u:5225": "pūrvapakṣe jīvopāsti:,sidvānte nirviśeṣabrahmajñānamiti phalabhedaḥ /",
  "GSP33brssgo1u:5226": "odanaśabdo bhogyavācīti pūrvapakṣaḥ /",
  "GSP33brssgo1u:5227": "sidvāntastu brahmakṣatraśabedairūpasthāpitakāryamātre gauṇa odanaśabdaḥ /",
  "GSP33brssgo1u:5228": "guṇaścātra mṛtyūpasecanapadena saṃnidhāpitaṃ prasidvaudanagataṃ vināśyatvaṃ gṛhyate,",
  "GSP33brssgo1u:5229": "gauṇaśabdasya saṃnihitaguṇagrāhitvāt /",
  "GSP33brssgo1u:5230": "tathāca sarvasya vināśyatvena bhānālliṅgādīśvaro 'ttetyāhanaiṣa doṣa iti /",
  "GSP33brssgo1u:5231": "tasya saṃnihitatvāditi /",
  "GSP33brssgo1u:5232": "'pippalaṃ svādvatti'iti bhogasya pūrvoktatvādityarthaḥ //9 // //10//",
  "GSP33brssgo1u:5233": "END BsCom_1,2.2.9-10",
  "GSP33brssgo1u:5234": "____________________________________________________________________________________________",
  "GSP33brssgo1u:5235": "START BsCom_1,2.3.11",
  "GSP33brssgo1u:5236": "3 guhāpraviṣṭādhikaraṇam / sū. 11-12",
  "GSP33brssgo1u:5237": "guhāṃ praviṣṭāv ātmānau hi taddarśanāt | BBs_1,2.11 |",
  "GSP33brssgo1u:5238": "kaṭhavallīṣveva paṭhyate- 'ṛtaṃ pibantau loke guhāṃ praviṣṭau parame parārdhe /",
  "GSP33brssgo1u:5239": "chāyātapau brahmavido vadanti pañṭagnayo ye ca triṇāciketāḥ' (kāṭha. 1.3.1) iti /",
  "GSP33brssgo1u:5240": "tatra saṃśayaḥ, kimiha buddhijīvau nirdiṣṭāvuta jīvaparamātmānāviti /",
  "GSP33brssgo1u:5241": "yadi buddhijīvau, tato buddhipradhānātkāryakaraṇasaṃghātādvilakṣaṇo jīvaḥ pratipādito bhavati /",
  "GSP33brssgo1u:5242": "tadapīha pratipāditavyaṃ, 'yeyaṃ prete vicikitsā manuṣye 'stītyeke nāyamastīti caike /",
  "GSP33brssgo1u:5243": "etadvidyāmanuśiṣṭastvayāhaṃ varāṇāmeṣa varastṛtīyaḥ' (kāṭha. 1.1.20) iti pṛṣṭatvāt /",
  "GSP33brssgo1u:5244": "atha jīvaparamātmānau tato jīvādvilakṣaṇaḥ paramātmā pratipādito bhavati /",
  "GSP33brssgo1u:5245": "tadapīha pratipādayitavyaṃ, 'anyatra dharmādanyatrādharmadanyatrāsmātkṛtākṛtāt /",
  "GSP33brssgo1u:5246": "anyatra bhūtācca bhavyācca yattatpaśyasi tadvada' (kāṭha. 1.2.14) iti pṛṣṭatvāt /",
  "GSP33brssgo1u:5247": "atrāhākṣeptā- ubhāpyetau pakṣau na saṃbhavataḥ /",
  "GSP33brssgo1u:5248": "kasmāt,",
  "GSP33brssgo1u:5249": "ṛtapānaṃ karmaphalopabhogaḥ,",
  "GSP33brssgo1u:5250": "sukṛtasya loke,",
  "GSP33brssgo1u:5251": "iti ca dvivacanena dvayoḥ pānaṃ darśayati śrutiḥ /",
  "GSP33brssgo1u:5252": "ato buddhikṣetrajñapakṣastāvanna saṃbhavati /",
  "GSP33brssgo1u:5253": "ata eva kṣetrajñaparamātmapakṣo 'pi na saṃbhavati, cetane 'pi paramātmani ṛtapānāsaṃbhavāt /",
  "GSP33brssgo1u:5254": "'anaś nannanyo 'abhicākaśīti' iti mantravarṇāditi /",
  "GSP33brssgo1u:5255": "atrocyate- naiṣa doṣaḥ /",
  "GSP33brssgo1u:5256": "chatriṇo gacchantītyekenāpi chatriṇā bahūnāṃ chatritvopacāradarśanāt /",
  "GSP33brssgo1u:5257": "evamekenāpi pibatā dvau pibantāvucyete /",
  "GSP33brssgo1u:5258": "yadvā jīvastāvatpibati, īśvarastu pāyayati /",
  "GSP33brssgo1u:5259": "pāyayannapi pibatītyucyate /",
  "GSP33brssgo1u:5260": "pācayitaryapi praktṛtvaprasiddhidarśanāt /",
  "GSP33brssgo1u:5261": "buddhikṣetrajñaparigraho 'pi saṃbhavati, karaṇe kartṛtvopacārāt /",
  "GSP33brssgo1u:5262": "edhāṃsi pacantīti prayogadarśanāt /",
  "GSP33brssgo1u:5263": "nacādhyatmādhikāre 'nyau kaucidhāvṛtaṃ pibantau saṃbhavataḥ /",
  "GSP33brssgo1u:5264": "tasmādbuddhijīvau syātāṃ, jīvaparamātmānau veti saṃśayaḥ /",
  "GSP33brssgo1u:5265": "kiṃ tāvatprāptaṃ. buddhikṣetrajñāviti /",
  "GSP33brssgo1u:5266": "kutaḥ, 'guhāṃ praviṣṭau' iti viśeṣaṇāt /",
  "GSP33brssgo1u:5267": "yadi śarīraṃ guhā, yadi vā hṛdayaṃ, ubhayathāpi buddhikṣetrajñau guhāṃ praviṣṭāvupapadyete /",
  "GSP33brssgo1u:5268": "naca sati saṃbhavesarvagatasya brahmaṇo viśiṣṭadeśatvaṃ yuktaṃ kalpayitum /",
  "GSP33brssgo1u:5269": "'sukṛtasya loke' iti ca karmagocarānatikramaṃ darśayati /",
  "GSP33brssgo1u:5270": "paramātmā tu na sukṛtasya vā duṣkṛtasya vā gocare vartate,",
  "GSP33brssgo1u:5271": "'na karmaṇā vardhate no kanīyān' iti śruteḥ /",
  "GSP33brssgo1u:5272": "'chāyātapau' iti ca tetanācetanayornirdeśa upapadyate /",
  "GSP33brssgo1u:5273": "chāyātapavatparasparavilakṣaṇatvāt /",
  "GSP33brssgo1u:5274": "tasmādbuddhikṣetrajñāvihocyeyātāmityevaṃ prāpte brūmaḥ- vijñānātmaparamātmānāvihocyeyātām /",
  "GSP33brssgo1u:5275": "kasmāt, ātmānau hi tāvubhāvapi cetanau samānasvabhāvau /",
  "GSP33brssgo1u:5276": "saṃkhyāśravaṇe ca samānasvabhāveṣveva loke pratītirdṛśyate /",
  "GSP33brssgo1u:5277": "asya gordvitīyo 'nveṣṭavya ityukte gaureva dvitīyo 'nviṣyate, nāśvaḥ puruṣo vā /",
  "GSP33brssgo1u:5278": "tadiha ṛtapānena liṅgena niścite vijñānātmani dvitīyānveṣaṇāyāṃ samānasvabhāvaścetanaḥ paramātmaiva pratīyate /",
  "GSP33brssgo1u:5279": "nanūktaṃ guhāhitatvadarśanānna paramātmā pratyetavya iti /",
  "GSP33brssgo1u:5280": "guhāhitatvadarśanādeva paramātmāpratyetavya iti vadāmaḥ /",
  "GSP33brssgo1u:5281": "guhāhitatvaṃ tu śrutismṛtiṣvasakṛtparamātmana eva dṛśyate- 'guhāhitaṃ gahvareṣṭhaṃ purāṇam' (kāṭha. 1.2.12)",
  "GSP33brssgo1u:5282": "'yo veda nihitaṃ guhāyāṃ parame vyoman' (tai. 2.1)",
  "GSP33brssgo1u:5283": "'ātmānamanviccha guhāṃ praviṣṭam' ityādyāsu /",
  "GSP33brssgo1u:5284": "sarvagatasyāpi brahmaṇa upalabdhyartho deśaviśeṣopadeśo na virudhyata ityedapyuktameva /",
  "GSP33brssgo1u:5285": "sukṛtalokavartitvaṃ tu chatritvavadekasminnapi vartamānamubhayoraviruddham /",
  "GSP33brssgo1u:5286": "chāyātapāvityapyaviruddham /",
  "GSP33brssgo1u:5287": "chāyātapavatparasparavilakṣaṇatvātsaṃsāritvāsaṃsāritvayoḥ /",
  "GSP33brssgo1u:5288": "avidyākṛtatvātsaṃsāritvasya /",
  "GSP33brssgo1u:5289": "pāramārthikatvāccāsaṃsāritvasya /",
  "GSP33brssgo1u:5290": "tasmādvijñānātmaparamātamānau guhāṃ praviṣṭau gṛhyete // 11//",
  "GSP33brssgo1u:5291": "kutaśca vijñānātmaparamātmānau gṛhyete-",
  "GSP33brssgo1u:5292": "----------------------",
  "GSP33brssgo1u:5293": "FN: ṛtaṃ satyaṃ karmaphalaṃ pibantau,",
  "GSP33brssgo1u:5294_0": "bhuñjānau sukṛtasya loke samyagarjitasyādṛṣṭasya kārye dehe vartamāno parasya brahmaṇor'dhaṃ",
  "GSP33brssgo1u:5294_1": "sthānamarhatīti parārdhaṃ hṛdayaṃ tasminparame śreṣṭhe yā guhā nabhokṣaṇā tāṃ praviśya",
  "GSP33brssgo1u:5294_2": "sathitau chāyātapavanmitho viruddhau,",
  "GSP33brssgo1u:5295": "tau ca brahmavidaḥ karmiṇaśca vadanti /",
  "GSP33brssgo1u:5296": "trirnāciketo 'gniścito yaiste 'pi vadanti /",
  "GSP33brssgo1u:5297": "manuṣye prete mṛtesati yeyaṃ vicikitsā saṃśayaḥ /",
  "GSP33brssgo1u:5298": "paralokabhoktāstītyeke nāstīti cānye /",
  "GSP33brssgo1u:5299": "tvayopadiṣṭo 'hametattatvaṃ jñātumicchāmītyarthaḥ /",
  "GSP33brssgo1u:5300": "anyatra dharmādharmābhyāmanyatra,",
  "GSP33brssgo1u:5301": "asmātkṛtākṛtāt dharmādharmāspṛṣṭaṃ,",
  "GSP33brssgo1u:5302": "kṛtākṛtāt kāryakāraṇādbhinnaṃ yat tadbrahma /",
  "GSP33brssgo1u:5303": "yadveti /",
  "GSP33brssgo1u:5304": "svātantryalakṣaṇaṃ hi kartṛtvaṃ tacca pāturiva pāyayiturapyastīti so 'pi kartā /",
  "GSP33brssgo1u:5305": "ataevāhuryaḥ kārayati so 'pi karteti /",
  "GSP33brssgo1u:5306": "guhāhitaṃ buddhau sthitaṃ gahvare 'nekānarthasaṃkule dehe sthitaṃ, purāṇamādipuruṣam /",
  "GSP33brssgo1u:5307": "parame vyoman śreṣṭhe hārdākāśe tatra guhāyāṃ buddau /",
  "GSP33brssgo1u:5308": "anviccha vicāraya /",
  "GSP33brssgo1u:5309": "attṛvākyānantaravākyasyāpi jñeyātmani samanvayamāha-guhāmiti /",
  "GSP33brssgo1u:5310": "ṛtamavaśyaṃbhāvi karmaphalaṃ pibantau bhuñjānau,",
  "GSP33brssgo1u:5311_0": "sukṛtasya karmaṇo loke kārye dehe parasya brahmaṇor'dhaṃ sthānamarhatīti parārdhaṃ",
  "GSP33brssgo1u:5311_1": "hṛdayaṃ paramaṃ śreṣṭhaṃ tasminyā guhā nabhorūpā vudvirūpā vā tāṃ praviśya sthitau",
  "GSP33brssgo1u:5311_2": "chāyātapavat mitho virudvau tau brahmavidaḥ karmiṇaśca vadanti /",
  "GSP33brssgo1u:5312": "trirnāciketo 'gniścito yaiste triṇāciketāḥ te 'pi vadantītyarthaḥ /",
  "GSP33brssgo1u:5313": "nāciketavākyānāmadhyayanaṃ, tadarthajñānaṃ, tadanuṣṭhānaṃ ceti tritvaṃ bodhyam /",
  "GSP33brssgo1u:5314": "buddhyavacchinnajīvasya paramātmanaśca prakṛtatvātsaṃśayamāha-tatreti /",
  "GSP33brssgo1u:5315": "pūrvottarapakṣayoḥ phalaṃ svayamevāha-yadītyādinā /",
  "GSP33brssgo1u:5316": "tadapi jīvasya budvivailakṣaṇyamapītyarthaḥ /",
  "GSP33brssgo1u:5317": "manuṣye prete mṛte sati yeyaṃ vicikitsā saṃśayaḥ paraloke bhoktāstītyeke, nāstītyanye /",
  "GSP33brssgo1u:5318": "atastvayopadiṣṭo 'hametadātmatattvaṃ jānīyāmityarthaḥ /",
  "GSP33brssgo1u:5319": "tadapi paramātmasvarūpamapītyarthaḥ /",
  "GSP33brssgo1u:5320": "ubhayorbhoktṛtvāyogena saṃśayamākṣipati-atrāheti /",
  "GSP33brssgo1u:5321": "chatripadena gantāra iva pibatpadenājahallakṣaṇayā praviṣṭāvucyete ityāha-atrocyata iti /",
  "GSP33brssgo1u:5322": "pānakartṛvācipadena pānānukūlau vā lakṣyāvityāha-yadveti /",
  "GSP33brssgo1u:5323": "niyatapūrvabhāvikṛtimattvarūpamanukūlatvaṃ kartṛkārayitroḥ sādhāraṇam /",
  "GSP33brssgo1u:5324": "yaḥ kārayati sa karotyeveti nyāyāditi bhāvaḥ /",
  "GSP33brssgo1u:5325": "atra prakṛtirmukhyārthā śatṛpratyaye lakṣaṇā /",
  "GSP33brssgo1u:5326": "miśrāstu kṛtiḥ, pratyayārtho mukhyaḥ /",
  "GSP33brssgo1u:5327": "prakṛtyā tvajahallakṣaṇayā pāyanaṃ lakṣyamityāhuḥ /",
  "GSP33brssgo1u:5328": "pūrvapakṣe 'pibantau'iti kartṛvāciśatṛpratyayena buddhijīvasādhāraṇaṃ kārakatvaṃ lakṣyamityāha-budvīti /",
  "GSP33brssgo1u:5329": "edhāṃsi kāṣṭhāni pacantītyākhyātena kārakatvaṃ lakṣyaṃ, prakṛtistu mukhyaiveti bhāvaḥ /",
  "GSP33brssgo1u:5330": "mukhyapātārau prasidvapakṣiṇau grāhyāvityata āha-na ceti /",
  "GSP33brssgo1u:5331": "brahmakṣatrapadasya saṃnihitamṛtyupadādanityavastuparatvavadihāpi pibatpadasya saṃnihitaguhāpadāhudvijīvaparateti dṛṣṭāntena pūrvapakṣayati-kiṃ tāvaditi /",
  "GSP33brssgo1u:5332": "gocaraḥ phalam /",
  "GSP33brssgo1u:5333": "ekasmiñjātimati kḷpte sajātīyameva dvitīyaṃ grāhyaṃ, vyaktimātragrahe lāghavāt /",
  "GSP33brssgo1u:5334": "na vijātīyaṃ, jātivyaktyubhayakalpanāgauravāt /",
  "GSP33brssgo1u:5335": "na cāstu kārakatvena sajātīyā budvireva jīvasya dvitīyeti vācyaṃ,",
  "GSP33brssgo1u:5336": "cetanatvasya jīvasvabhāvasya kārakatvādantaraṅgatvāt /",
  "GSP33brssgo1u:5337": "tathāca loke dvitīyasyāntaraṅgajātimattvadarśanājjīvasya dvitīyaścetana eveti sūtrārthamāha-saṃkhyāśravaṇe ceti /",
  "GSP33brssgo1u:5338": "guhāyāṃ budvau sthitaṃ,",
  "GSP33brssgo1u:5339": "gahvare 'nekānarthasaṃkule dehe sthitaṃ purāṇamanādipuruṣaṃ viditvā harṣaśokau jahāti /",
  "GSP33brssgo1u:5340": "parame śreṣṭhe,",
  "GSP33brssgo1u:5341": "vyoman hārdākāśe yā guhā buddhiḥ tasyāṃ nihitaṃ brahma yo veda so 'śnute sarvānkāmānityanvayaḥ /",
  "GSP33brssgo1u:5342": "anviccha vicārayetyarthaḥ //11//",
  "GSP33brssgo1u:5343": "END BsCom_1,2.3.11",
  "GSP33brssgo1u:5344": "____________________________________________________________________________________________",
  "GSP33brssgo1u:5345": "START BsCom_1,2.3.12",
  "GSP33brssgo1u:5346": "viśeṣaṇāc ca | BBs_1,2.12 |",
  "GSP33brssgo1u:5347": "viśeṣaṇaṃ ca vijñānātmaparamātmanoreva bhavati /",
  "GSP33brssgo1u:5348": "'ātmānaṃ rathinaṃ viddhi śarīraṃ rathameva tu' (kā. 1.3.3)",
  "GSP33brssgo1u:5349": "ityādinā pareṇa granthena rathirathādirūpakakalpanayā vijñānātnāṃ rathinaṃ saṃsāramokṣayorgantāraṃ kalpayati /",
  "GSP33brssgo1u:5350": "'so 'dhvanaḥ pāramāpnoti tadviṣṇoḥ paramaṃ padam' /",
  "GSP33brssgo1u:5351": "(kā. 1.3.9) iti ca paramātmānaṃ gantavyam /",
  "GSP33brssgo1u:5352": "tathā 'taṃ durdarśa gūḍhamanupraviṣṭhaṃ purāṇam /",
  "GSP33brssgo1u:5353": "adhyātmayogādhigamena devaṃ matvā dhīro harṣaśokau jahāti' (kā. 1.2.12)",
  "GSP33brssgo1u:5354": "iti pūrvasminnapi granthe mantṛmantavyatvenaitāveva viśeṣitau /",
  "GSP33brssgo1u:5355": "prakaraṇaṃ ceda paramātmanaḥ /",
  "GSP33brssgo1u:5356": "brahmavido vadanti iti ca vaktṛviśeṣopādanaṃ paramātmaparigrahe ghaṭate /",
  "GSP33brssgo1u:5357": "tasmādiha jīvaparamātmānāvucyeyātām /",
  "GSP33brssgo1u:5358": "eṣa eva nyāyaḥ 'dvā suparṇā sayujā sakhāyā' (muṇḍa. 3.1.1) ityevamādiṣvapi /",
  "GSP33brssgo1u:5359": "tatrāpi hyadhyātmādhikārānna prākṛtau suparṇāvucyete /",
  "GSP33brssgo1u:5360": "tayoranyaḥ pippalaṃ svāditti ityadanaliṅgādvijñānātmā bhavati /",
  "GSP33brssgo1u:5361": "anaś nannanyo 'bhicākaśīti ityanaśanacetanābhyāṃ paramātmā /",
  "GSP33brssgo1u:5362": "anantare ca mantre tāveva draṣṭṛdraṣṭavyabhāvena viśinaṣṭi- 'samāne vṛkṣe puruṣo nimagno 'nīśayā śocati muhyamānaḥ /",
  "GSP33brssgo1u:5363": "juṣṭaṃ yadā paśyatyanyamīśamasya mahimānamiti vītaśokaḥ' (muṇḍa. 3.1.2) iti /",
  "GSP33brssgo1u:5364": "apara āha- 'dvā suparṇā' iti neyamṛgasyādhikaraṇasya siddhāntaṃ bhajate,",
  "GSP33brssgo1u:5365": "paiṅgirahasyabrāhmaṇenānyathā vyākhyātatvāt /",
  "GSP33brssgo1u:5366": "'tayoranyaḥ pippalaṃ svādittīti sattvamanaś nannanyo 'bhicākaśītītyanaś nannanyo 'bhipaśyati jñastāvetau sattvakṣetrajñau' iti /",
  "GSP33brssgo1u:5367": "sattvaśabdotītyanaś nannanyo 'bhipaśyati yaducyate,",
  "GSP33brssgo1u:5368": "tanna,",
  "GSP33brssgo1u:5369": "sattvakṣetrajñaśabdayorantaḥkaraṇaśarīraparatayā prasiddhatvāt /",
  "GSP33brssgo1u:5370": "tatraiva ca vyākhyātatvāt- 'tadetatsattvaṃ yena svapnaṃ paśyati,",
  "GSP33brssgo1u:5371": "atha yo 'yaṃ śārīra upadraṣṭā sa kṣetrajñastāvetau sattvakṣetrajñau' iti /",
  "GSP33brssgo1u:5372": "nāpyasyādhikaraṇasya pūrvapakṣaṃ bhajate /",
  "GSP33brssgo1u:5373": "nahyatra śārīraḥ kṣetrajñaḥ kartṛtvabhoktṛtvādinā saṃsāradharmeṇopeto vivakṣyate /",
  "GSP33brssgo1u:5374": "kathaṃ tarhi sarvasaṃsāradharmātīto brahmabhāvaścaitanyamātrasvarūpaḥ 'anaś nannanyo 'bhicākaśīti',",
  "GSP33brssgo1u:5375": "'anaś nannanyo 'bhicākaśīti jñaḥ' iti vacanāt /",
  "GSP33brssgo1u:5376": "'tattvamasi' 'kṣetrajñaṃ cāpi māṃ viddhi' (gī. 13.2) ityādiśrutismṛtibhyaśca /",
  "GSP33brssgo1u:5377": "tāvatā ca vidyopasaṃhāradarśanamelamevāvakalpate,",
  "GSP33brssgo1u:5378": "tāvetau sattvakṣetrajñau na ha vā evaṃvidi kiñcana raca ādhvaṃsate ityādi /",
  "GSP33brssgo1u:5379": "kathaṃ punarasminpakṣe tayoranyaḥ pippalaṃ svādittīti sattvam ityacetane sattve bhoktṛtvāvacanamti /",
  "GSP33brssgo1u:5380": "ucyate- neyaṃ śrutiracetanasya sattvasya bhoktṛtvaṃ vakṣyāmīti pravṛttā /",
  "GSP33brssgo1u:5381": "kiṃ tarhi cetanasya kṣetrajñasyābhoktṛtvaṃ brahmasbhāvatāṃ ca vakṣyāmīti /",
  "GSP33brssgo1u:5382": "tadarthaṃ sukhādivikriyāvati sattve bhoktṛtvamadhyāropayati /",
  "GSP33brssgo1u:5383": "idaṃ hi kartṛtvaṃ bhoktṛtvaṃ ta sattvakṣetrajñayoritaretisvabhāvāvivekakṛtaṃ kalpyate /",
  "GSP33brssgo1u:5384": "paramārthatastu nānyatarasyāpi saṃbhavati, acetanatvātsattvasya, avikriyatvācca kṣetrajñasya /",
  "GSP33brssgo1u:5385": "avidyāpratyupasthāpitasvabhāvatvācca sattvasya sutarāṃ na saṃbhavati /",
  "GSP33brssgo1u:5386": "tathāca śrutiḥ- 'yatra vā anyadiva syāttatrānyo 'nyatpaśyet' ityādinā svapnadṛṣṭahastyādivyavahāravadavidyāviṣaya eva kartṛtvādivyavahāraṃ darśayati /",
  "GSP33brssgo1u:5387": "'yatra tvasya sarvamātmaivābhūttatkena kaṃ paśyet' (bṛ. 4.5.15)",
  "GSP33brssgo1u:5388": "ityādinā ca vivekinaḥ kartṛtvādivyavaharābhāvam darśayati // 12 //",
  "GSP33brssgo1u:5389": "----------------------",
  "GSP33brssgo1u:5390": "FN: sa iti jīvaḥ sarvanāmārthaḥ /",
  "GSP33brssgo1u:5391": "adhvanaḥ saṃsāramārgasya /",
  "GSP33brssgo1u:5392": "durdarśe durjñānaṃ,",
  "GSP33brssgo1u:5393": "tata eva gūḍhamanupraviṣṭaṃ gahanatāṃ gatamīśvaram adhyātmaprayogaḥ pratyagātmanyeva cittasamādhānaṃ tenādhigamo mahāvākyajā vṛttistayā viditvetyarthaḥ /",
  "GSP33brssgo1u:5394": "sahaiva yujyete niyamyaniyāmakatveneti sayujau /",
  "GSP33brssgo1u:5395": "anīśayā svasyeśvaratvāpratītyā /",
  "GSP33brssgo1u:5396": "juṣṭaṃ dhyānādinā sevitaṃ yadā dhyānaparipākadaśāyāmīśamanyaṃ viśiṣṭarūpādbhinnaṃ pasyati /",
  "GSP33brssgo1u:5397": "sattvaṃ buddhiḥ /",
  "GSP33brssgo1u:5398": "tāvatā mantravyākhyāmātreṇa /",
  "GSP33brssgo1u:5399": "rajaḥ avidyā, ādhvaṃsate, saṃśliṣati /",
  "GSP33brssgo1u:5400": "anyadivābhāsabhūtaṃ nānātvaṃ dṛṣṭaṃ syāttatra avidyakabuddhyādisaṃbandhādanyo bhūtvānyacakṣuṣā paśyet /",
  "GSP33brssgo1u:5401": "tatrāvidyāyām /",
  "GSP33brssgo1u:5402": "yatra tu vidyāvasthāyām /",
  "GSP33brssgo1u:5403": "viśeṣaṇaṃ gantṛgantavyatvādikaṃ liṅgamāha-viśeṣaṇācceti /",
  "GSP33brssgo1u:5404": "sa jīvo 'dhvanaḥ saṃsāramārgasya paramaṃ pāraṃ,",
  "GSP33brssgo1u:5405": "kiṃ tat,",
  "GSP33brssgo1u:5406": "viṣṇorvyāpanaśīlasya paramātmanaḥ padaṃ svarūpamāpnotītyarthaḥ /",
  "GSP33brssgo1u:5407": "durdarśaṃ durjñānaṃ,",
  "GSP33brssgo1u:5408": "tatra heturgūḍhaṃ māyāvṛtaṃ māyānupraviṣṭaṃ paścādguhāhitaṃ guhādvārā gahvareṣṭhaṃ,",
  "GSP33brssgo1u:5409": "evaṃ bahirāgatamātmānaṃ,",
  "GSP33brssgo1u:5410": "adhyātmayogaḥ sthūlasūkṣmakāraṇadehalayakrameṇa pratyagātmani cittasamādhānaṃ tenādhigamo mahāvākyajā vṛttistayā viditvetyarthaḥ /",
  "GSP33brssgo1u:5411": "ṛtapānamatre jīvānuvādena vākyārthajñānāya tatpadārtho brahma pratipādyata ityupasaṃharati-tasmādiheti /",
  "GSP33brssgo1u:5412": "uktanyāyamatidiśati-eṣa iti /",
  "GSP33brssgo1u:5413": "dvā dvau /",
  "GSP33brssgo1u:5414": "chāndaso dvivacanasyākāraḥ /",
  "GSP33brssgo1u:5415": "suparṇāviva sahaiva yujyete niyamyaniyāmakabhāveneti sayujau /",
  "GSP33brssgo1u:5416": "sakhāyau cetanatvena tulyasvabhāvau /",
  "GSP33brssgo1u:5417": "samānamekaṃ vṛkṣaṃ chedanayogyaṃ śarīramāśritya sthitāvityarthaḥ /",
  "GSP33brssgo1u:5418": "guhāṃ praviṣṭāviti yāvat /",
  "GSP33brssgo1u:5419": "etāvātmanau, talliṅgadarśanādityāha-tayoranya iti /",
  "GSP33brssgo1u:5420": "viśeṣaṇāccetyāha-anantare ceti /",
  "GSP33brssgo1u:5421": "anīśayā svasyeśvaratvāpratītyā dehe nimagnaḥ puruṣo jīvaḥ śocati /",
  "GSP33brssgo1u:5422": "nimagnapadārthamāha-muhyamāna iti /",
  "GSP33brssgo1u:5423": "naro 'hamiti bhrānta ityarthaḥ /",
  "GSP33brssgo1u:5424": "juṣṭaṃ dhyānādinā sevitaṃ yadā dhyānaparipākadaśāyāmīśamanyaṃ viśiṣṭarūpādbhinnaṃ śodhitacinmātraṃ pratyaktvena paśyati tadāsya mahimānaṃ svarūpameti prāpnotīva /",
  "GSP33brssgo1u:5425": "tato vītaśoko bhavatītyarthaḥ /",
  "GSP33brssgo1u:5426": "'dvā suparṇā'iti vākyaṃ jīveśvaraparaṃ kṛtvā cintitam /",
  "GSP33brssgo1u:5427": "adhunākṛtvācintāmuddhāṭayati-apara iti /",
  "GSP33brssgo1u:5428": "anyathā buddhivilakṣaṇatvaṃ padalakṣyaparatvenetyarthaḥ /",
  "GSP33brssgo1u:5429": "sattvaṃ buddhiriti śaṅkate-sattvaśabda iti /",
  "GSP33brssgo1u:5430": "buddhijīvau cetpūrvapakṣārthaḥ syādityata āhanāpīti /",
  "GSP33brssgo1u:5431": "pūrvapakṣārthastadā syāt, yadyatra buddhibhinnaḥ saṃsārī pratipadyeta /",
  "GSP33brssgo1u:5432": "nahyatra saṃsārī vivikṣyate kintu śodhitastvamartho brahmetyarthaḥ /",
  "GSP33brssgo1u:5433": "śrutismṛtibhyaścāyamartho yukta iti śeṣaḥ /",
  "GSP33brssgo1u:5434": "tāvatā matravyākhyāmātreṇa /",
  "GSP33brssgo1u:5435": "evameva jīvasya brahmātvoktāveva /",
  "GSP33brssgo1u:5436": "nāhi jīvo buddhibhinna iti vivekamātreṇopasaṃhāro yuktaḥ /",
  "GSP33brssgo1u:5437": "bhedajñānasya bhrantitvādvaiphalyācceti bhāvaḥ /",
  "GSP33brssgo1u:5438": "avidyā viduṣi kimapi svakāryaṃ nādhvaṃsate na saṃpādayati,",
  "GSP33brssgo1u:5439": "jñānāgninā svasyā eva dagdhatvādityarthaḥ /",
  "GSP33brssgo1u:5440": "avidyā nāgacchatīti vārthaḥ /",
  "GSP33brssgo1u:5441": "jīvasya brahmatvaparamidaṃ vākyamiti pakṣe śaṅkate-kathamiti /",
  "GSP33brssgo1u:5442": "buddhorbhauktṛtvoktāvatātparyānnātra yukticintayā manaḥ khedanīyamityāha-ucyata iti /",
  "GSP33brssgo1u:5443": "tadarthaṃ brahmatvabhodhanārthaṃ bhoktṛtvamupādhimastake nikṣipatītyarthaḥ /",
  "GSP33brssgo1u:5444": "vastuto jīvasyābhoktṛtve bhoktṛtvadhīḥ kathamityata āha-idaṃ hīti /",
  "GSP33brssgo1u:5445": "cittādātmyena kalpitā buddhiḥ sukhādirūpeṇa pariṇamate /",
  "GSP33brssgo1u:5446": "buddhyavivekācidātmanaḥ sukhādirūpavṛttivyaktacaitanyavattvaṃ bhoktṛtvaṃ bhātītyarthaḥ /",
  "GSP33brssgo1u:5447": "bhoktṛtvamāvidyakaṃ, na vastuta ityatra mānamāha-tathāceti /",
  "GSP33brssgo1u:5448": "yatrāvidyākāle caitanyaṃ bhinnamiva bhavati tadā /",
  "GSP33brssgo1u:5449": "draṣṭṛtvādikaṃ na vastuni jñāta ityarthaḥ /",
  "GSP33brssgo1u:5450": "tasmāt 'ṛtaṃ pibantau'iti vākyameva guhādhikaraṇaviṣaya iti sthitam //12//",
  "GSP33brssgo1u:5451": "END BsCom_1,2.3.12",
  "GSP33brssgo1u:5452": "____________________________________________________________________________________________",
  "GSP33brssgo1u:5453": "START BsCom_1,2.4.13",
  "GSP33brssgo1u:5454": "4 antaradhikaraṇam / sū. 13-17",
  "GSP33brssgo1u:5455": "antara upapatteḥ | BBs_1,2.13 |",
  "GSP33brssgo1u:5456": "'ya eṣo 'kṣiṇi puruṣo dṛśyata eṣa ātmeti hovācaitadamṛtamabhayametadbrahmeti /",
  "GSP33brssgo1u:5457": "etadyapyasminsarpirvodakaṃ vā siñcati vartmani eva gacchati' (chā. 4.15.1) ityādi śra8yate /",
  "GSP33brssgo1u:5458": "tatra saṃśayaḥ kimayaṃ pratibimbātmakṣyadhikaraṇo nirdiśyate 'thavā vijñānātmā uta devatātmendriyasyādhiṣṭhātāthaveśvara iti /",
  "GSP33brssgo1u:5459": "kiṃ tāvatprāptam, chāyātmā puruṣapratirūpā iti /",
  "GSP33brssgo1u:5460": "kutaḥ, tasya dṛśyamānatvaprasiddheḥ /",
  "GSP33brssgo1u:5461": "'ya eṣo 'kṣiṇi puruṣo dṛśyate' iti ca prasiddavadupadeśāt /",
  "GSP33brssgo1u:5462": "vijñānātmano vāyaṃ nirdeśa iti yuktam /",
  "GSP33brssgo1u:5463": "sa hi cakṣuṣā rūpaṃ paśyaṃścakṣuṣi saṃnihito bhavati /",
  "GSP33brssgo1u:5464": "ātmaśabdaścāsminpakṣe 'nukūlo bhavati /",
  "GSP33brssgo1u:5465": "ādityapuruṣo vā cakṣuṣo 'nugrāhakaḥ pratīyate,",
  "GSP33brssgo1u:5466": "'raśmibhireṣo 'sminpratiṣṭhitaḥ' (bṛ. 5.5.2) iti śruteḥ /",
  "GSP33brssgo1u:5467": "amṛtatvādīnāṃ ca devatātnyapi kathañcitsaṃbhavāt /",
  "GSP33brssgo1u:5468": "neśvaraḥ, sthānaviśeṣanirdeśādityevaṃ prāpte brūmaḥ /",
  "GSP33brssgo1u:5469": "parameśvara evākṣiṇyabhyantaraḥ puruṣa ihopadiṣṭa iti /",
  "GSP33brssgo1u:5470": "kasmāt, upapatteḥ /",
  "GSP33brssgo1u:5471": "upapadyate hi parameśvare guṇajātamihopadiśyamānam /",
  "GSP33brssgo1u:5472": "ātmatvaṃ tāvanmukhyayā vṛttyā parameśvara upapadyate /",
  "GSP33brssgo1u:5473": "'sa ātmā tattvamasi' iti śruteḥ /",
  "GSP33brssgo1u:5474": "amṛtatvābhayatve ca tasminnasakṛcchrutau śrūyete /",
  "GSP33brssgo1u:5475": "tathā parameśvarānurūpametadakṣisthānam /",
  "GSP33brssgo1u:5476": "yathāhi parameśvaraḥ sarvadoṣairaliptaḥ, apahatapāpmatvādiśravaṇāt /",
  "GSP33brssgo1u:5477": "tathākṣisthānaṃ sarvaleparahimupadiṣṭaṃ,",
  "GSP33brssgo1u:5478": "'tadyadyapyasminsarpirvodakaṃ vā siñcati vartmani eva gacchati' iti śruteḥ /",
  "GSP33brssgo1u:5479": "saṃyadvāmatvādiguṇopadeśaśca tasminnavakalpate /",
  "GSP33brssgo1u:5480": "'etaṃ saṃyaddhāma ityācakṣate etaṃ hi sarvāṇi vāmānyabhisaṃyanti' /",
  "GSP33brssgo1u:5481": "'eṣa u eva vāmanīreṣa hi sarvāṇi vāmāni nayati' /",
  "GSP33brssgo1u:5482": "' eṣa u eva bhāmānīreṣa hi sarveṣu lokeṣu bhāti' (chā. 4.15.2,3,4) iti ca /",
  "GSP33brssgo1u:5483": "ata upapatterantaraḥ parameśvaraḥ // 13 //",
  "GSP33brssgo1u:5484": "----------------------",
  "GSP33brssgo1u:5485": "FN: vartmani pakṣmasthāne /",
  "GSP33brssgo1u:5486": "prasiddhavadupadeśaścakṣuṣatvoktireva /",
  "GSP33brssgo1u:5487": "ihetyakṣipuruṣoktiḥ /",
  "GSP33brssgo1u:5488": "saṃyaddhāmeti /",
  "GSP33brssgo1u:5489": "vāmāni karmaphalānyetamakṣipuruṣaṃ hetumāśritya abhisaṃyantyutpadyante /",
  "GSP33brssgo1u:5490": "vāmanīrvāmāni śobhanāni lokaṃ prāpayati /",
  "GSP33brssgo1u:5491": "bhāmanīrbhāmāni bhānāni sarvatra nayatīti /",
  "GSP33brssgo1u:5492": "antara upapatteḥ /",
  "GSP33brssgo1u:5493": "upakosalavidyāvākyamudāharati-ya iti /",
  "GSP33brssgo1u:5494": "tadakṣisthānamasaṅgatvena brahmaṇo 'nurūpaṃ yato 'sminkṣiptaṃ vartmanī pakṣmaṇī eva gacchatītyarthaḥ /",
  "GSP33brssgo1u:5495": "darśanasya laukikatvaśāstrīyatvābhyāṃ saṃśayamāha-tatreti /",
  "GSP33brssgo1u:5496": "pūrvaṃ 'pibantau'iti prathamaśrutacetanatvānusāreṇa caramaśrutā guhāpraveśādayo nītāḥ,",
  "GSP33brssgo1u:5497": "tadvadihāpi dṛśyata iti cākṣuṣatvānusāreṇamṛtatvādayo dhyānārthaṃ kalpitatvena neyā iti dṛṣṭāntena pūrvapakṣayati-chāyātmeti /",
  "GSP33brssgo1u:5498": "pūrvapakṣe pratibimbopāstiḥ, sidvānte brahmopāstiriti phalam /",
  "GSP33brssgo1u:5499": "prasidvavaditi /",
  "GSP33brssgo1u:5500": "cākṣuṣatvenetyarthaḥ /",
  "GSP33brssgo1u:5501": "saṃbhāvanāmātreṇa pakṣantaramāha-vijñānātmana ityādinā /",
  "GSP33brssgo1u:5502": "'mano brahma'itivat, 'etadbrahmeti'iti vākyasyetipadaśiraskatvānna svārthaparatvamiti pūrvapakṣaḥ /",
  "GSP33brssgo1u:5503": "'mano brahmetyupāsīta'ityatra itipadasya pratyayaparatvāt,",
  "GSP33brssgo1u:5504": "iha ca brahmetyuvācetyanvayena itipadasyoktisaṃbandhinor'thaparatvādvaiṣamyamiti sidvāntayati-parameśvara eveti /",
  "GSP33brssgo1u:5505": "bahupramāṇasaṃvādastātparyānugrāhaka iti nyāyānugṛhītābhyāmātmabrahmaśrutibhyāṃ dṛśyaliṅgaṃ bādhyamityāha-saṃyadvāmeti /",
  "GSP33brssgo1u:5506": "vāmāni karmaphalānyetamakṣipuruṣamabhilakṣya saṃyanti utpadyante /",
  "GSP33brssgo1u:5507": "sarvaphalodayaheturityarthaḥ /",
  "GSP33brssgo1u:5508": "lokānāṃ phaladātāpyayamevetyāha-vāmanīriti /",
  "GSP33brssgo1u:5509": "nayati phalāni lokānprāpayatītyarthaḥ /",
  "GSP33brssgo1u:5510": "bhāmāni bhānāni nayatyayamityāha-bhāmanīriti /",
  "GSP33brssgo1u:5511": "sarvārthaprakāśaka ityarthaḥ //13//",
  "GSP33brssgo1u:5512": "END BsCom_1,2.4.13",
  "GSP33brssgo1u:5513": "____________________________________________________________________________________________",
  "GSP33brssgo1u:5514": "START BsCom_1,2.4.14",
  "GSP33brssgo1u:5515": "sthānādivyapadeśāc ca | BBs_1,2.14 |",
  "GSP33brssgo1u:5516": "kathaṃ punarākaśavatsarvagatasya brahmaṇo 'kṣyalpasthānamupapadyata iti /",
  "GSP33brssgo1u:5517": "atrocyate- bhavedeṣānavakḷptiḥ, yadyetadevaikaṃ sthānamasya nirdiṣṭaṃ bhavet /",
  "GSP33brssgo1u:5518": "santi hyanyānyapi pṛthivyādīni sthānānyasya nirdiṣṭāni- 'yaḥ pṛthivyāṃ tiṣṭhan' (bṛ. 3.7.3) ityādinā /",
  "GSP33brssgo1u:5519": "teṣu hi cakṣurapi nirdiṣṭam- 'yaścakṣuṣi tiṣṭhan' iti /",
  "GSP33brssgo1u:5520": "'sthānādivyapadeśāt' ityādigrahaṇenaitaddarśayati- na kevalaṃ sthānamevaikamanucitaṃ brahmaṇo nirdiśyamānaṃ dṛśyate,",
  "GSP33brssgo1u:5521": "kiṃ tarhi nāmarūpamityevañjātīyakamapyanāmarūpasya brahmaṇo 'nucitaṃ nirdiśyamānaṃ dṛśyate- 'tasyoditi nāma' 'hiraṇyaśmaśruḥ' (chā. 1.6.7,6) ityādi /",
  "GSP33brssgo1u:5522": "nirguṇamapi sadbrahma nāmarūpagatairguṇaiḥ saguṇamupāsanārthaṃ tatra tatropadiśyata ityetadapyuktameva /",
  "GSP33brssgo1u:5523": "sarvagatasyāpi brahmaṇa upalabdhyarthaṃ sthānaviśeṣo na virudhyate,",
  "GSP33brssgo1u:5524": "śālagrāma iva viṣṇorityetadapyuktameva // 14 //",
  "GSP33brssgo1u:5525": "----------------------",
  "GSP33brssgo1u:5526": "FN:",
  "GSP33brssgo1u:5527": "sthānādanyādayo yeṣāṃ te sthānādayo nāmarūpaprakārāsteṣāṃ vyapadeśātsarvaṅgatasyaikasthānaniyamo nāvakalpate /",
  "GSP33brssgo1u:5528": "sthānanāmarūpāṇāṃ dhyānārthaṃ śrutyantare 'pyupadeśādakṣisthānatvoktiratra na doṣa iti sūtrayojanā /",
  "GSP33brssgo1u:5529": "anavakḷptiḥ akḷptakalpanā tadā bhavet, yadyatraiva nirdiṣṭaṃ bhavedityanvayaḥ /",
  "GSP33brssgo1u:5530": "nanvanucitabāhulyoktirasamādhānamityāśaṅkya yuktimāha-nirguṇamapīti //14//",
  "GSP33brssgo1u:5531": "END BsCom_1,2.4.14",
  "GSP33brssgo1u:5532": "____________________________________________________________________________________________",
  "GSP33brssgo1u:5533": "START BsCom_1,2.4.15",
  "GSP33brssgo1u:5534": "sukhaviśiṣṭābhidhānād eva ca | BBs_1,2.15 |",
  "GSP33brssgo1u:5535": "apica naivātra vivaditavyaṃ, kiṃ brahmāsminvākye 'bhidhīyate na veti /",
  "GSP33brssgo1u:5536": "sukhaviśiṣṭābhidhānameva brahmatvaṃ siddham /",
  "GSP33brssgo1u:5537": "sukhaviśiṣṭaṃ hi brahma yadvākyopakrame prakrāntaṃ 'prāṇo brahma kaṃ brahma khaṃ brahma' iti tadevehābhihitaṃ,",
  "GSP33brssgo1u:5538": "prakṛtaparigrahasya nyāyyatvāt /",
  "GSP33brssgo1u:5539": "'ācāryastu te gatiṃ vaktā' (chā. 4 14.1) iti ca gatimātrābhidhānapratijñānāt /",
  "GSP33brssgo1u:5540": "kathaṃ punarvākyopakrame sukhaviśiṣṭaṃ brahma vijñāyata iti /",
  "GSP33brssgo1u:5541": "ucyate- 'prāṇo brahma kaṃ brahma khaṃ brahma' ityetadagnīnāṃ vacanaṃ śrutvopakosala uvāca- 'vijānāmyahaṃ yatprāṇo brahma kaṃ ca tu khaṃ ca na vijānāmi' iti /",
  "GSP33brssgo1u:5542": "tatredaṃ prativacanam- 'yadvāva kaṃ tadeva khaṃ yadeva khaṃ tadeva kaṃ' (chā. 4.10.5)",
  "GSP33brssgo1u:5543": "iti /",
  "GSP33brssgo1u:5544": "tatra khaṃśabdo bhūtākāśe nirūḍho loke /",
  "GSP33brssgo1u:5545": "yadi tasya viśeṣaṇatvena kaṃśabdaḥ sukhavācī nopādīyeta /",
  "GSP33brssgo1u:5546": "tathā sati kevale bhūtākāśe brahmaśabdo nāmādiṣviva pratīkābhiprāyeṇa prayukta iti pratītiḥ syāt /",
  "GSP33brssgo1u:5547": "tathā kaṃśabdasya viṣayendriyasaṃparkajanite sāmaye sukhe prasiddhatvāt,",
  "GSP33brssgo1u:5548": "yadi tasya khaṃśabdo viśeṣaṇatvena nopādīyeta,",
  "GSP33brssgo1u:5549": "laukikaṃ sukhaṃ brahmeti pratītiḥ syāt /",
  "GSP33brssgo1u:5550": "itaretaraviśeṣatau tu kaṅkhaṃśabdau sukhātmakaṃ brahma gamayataḥ /",
  "GSP33brssgo1u:5551": "tatra dvitīye brahmaśabde 'nupādīyamāne kaṃ khaṃ brahmetyevocyamāne kaṃśabdasya viśeṣaṇatvenaivopayuktatvātasukhasya guṇasyādhyeyatvaṃ syāt,",
  "GSP33brssgo1u:5552": "tanmā bhūdityubhayoḥ kaṅkhaṃśabdayorbrahmaśabdaśirastvaṃ 'kaṃ brahma khaṃ brahma' iti /",
  "GSP33brssgo1u:5553": "iṣṭaṃ hi sukhasyāpi guṇasya guṇavaddhyeyatvam /",
  "GSP33brssgo1u:5554": "tadevaṃ vākyopakrame sukhaviśiṣṭaṃ brahmopadiṣṭam /",
  "GSP33brssgo1u:5555": "pratyekaṃ ca gārhapatyādayo 'gnayaḥ svaṃ svaṃ mahimānamupadiśya 'eṣā somya te 'smadvidyātmavidyā ca' ityupasaṃharantaḥ pūrvatra brahma nirdiṣṭamiti jñāpayanti /",
  "GSP33brssgo1u:5556": "'ācāryastu te gatiṃ vaktā' iti ca gatimātrābhidhānapratijñānamarthāntaravivakṣāṃ vārayati /",
  "GSP33brssgo1u:5557": "'yathā puṣkarapalāśā āpo na śliṣyanta evamevaṃvidi pāpaṃ karma na śliṣyate' (chā. 4.14.3)",
  "GSP33brssgo1u:5558": "iti cākṣisthānaṃ puruṣaṃ vijānataḥ pāpenānupaghātaṃ bruvannakṣisthānasya puruṣasya brahmatvaṃ darśayati /",
  "GSP33brssgo1u:5559_0": "tasmātprakṛtasyaiva brahmaṇo 'kṣisthānatāṃ saṃyadvāmatvādiguṇatāṃ coktvārcirādikāṃ",
  "GSP33brssgo1u:5559_1": "tadvido gatiṃ vakṣyāmītyupakramate- 'ya eṣo 'kṣiṇi puruṣo dṛśyata eṣa ātmeti hovāca'",
  "GSP33brssgo1u:5559_2": "(chā. 4.15.1) iti // 15 //",
  "GSP33brssgo1u:5560": "----------------------",
  "GSP33brssgo1u:5561": "FN: pratīko nāmāśrayāntarapratyayasyāśrayāntare prakṣepaḥ /",
  "GSP33brssgo1u:5562": "kṣayitā pāratantryādirvā āmayastatsahita ityarthaḥ /",
  "GSP33brssgo1u:5563": "tadarthayorviśeṣitatvātchabdāvapi viśeṣitāvucyete /",
  "GSP33brssgo1u:5564": "viśeṣaṇatvena svasya bhūtatvavyāvartakatvena /",
  "GSP33brssgo1u:5565": "brahmapadaṃ śiro yayoste brahmaśirasī tayorbhāvo brahmaśirastvam /",
  "GSP33brssgo1u:5566": "prakaraṇādapi brahma grāhyamityāha-sukhaviśiṣṭeti /",
  "GSP33brssgo1u:5567": "dhyānārthaṃ bhedakalpanayā sukhaguṇaviśiṣṭasya brahmaṇaḥ prakṛtasya ya eṣa iti sarvanāmnābhidhānādantaraḥ paramātmā syāditi sūtrārthaḥ /",
  "GSP33brssgo1u:5568": "nanu prakaraṇātprabalena dṛśyatvaliṅgenopasthāpitaśchāyātmā sarvanāmārtha ityata āha-ācāryastviti /",
  "GSP33brssgo1u:5569": "upakosalo nāma kaścidbrahmacāri jābālasyācāryasyāgnīndvādaśavatsarānparicacāra /",
  "GSP33brssgo1u:5570": "tamanupadiśaya deśāntaragate jābāle gārhapatyādyagnibhirdayayā 'prāṇo brahma'ityātmavidyāmupadiśyoktam-ācāryastviti /",
  "GSP33brssgo1u:5571": "tavātmavidyāphalāvāptaye mārgamarcirādikaṃ vadiṣyatītyarthaḥ /",
  "GSP33brssgo1u:5572": "paścādācāryeṇāgatya 'ya eṣo 'kṣiṇi'ityuktārcirādikā gatiruktā /",
  "GSP33brssgo1u:5573": "tathā cāgnibhiruktātmavidyāvākyasya gativākyenaikavākyatā vācyā,",
  "GSP33brssgo1u:5574": "sā ca sarvanāmnā prakṛtātmagrahe nirvahatītyekavākyatānirvāhakaṃ prakaraṇaṃ vākyabhedakālliṅgadbalavaditi bhāvaḥ /",
  "GSP33brssgo1u:5575": "śrutiṃ vyacaṣṭe-ucyata iti /",
  "GSP33brssgo1u:5576": "prāṇaśca sūtrātmā bṛhattvādbrahmeti yattajjānāmi,",
  "GSP33brssgo1u:5577": "kaṃ viṣayasukhaṃ khaṃ ca bhūtākāśaṃ brahmatvena jñātuṃ na śaknomītyarthaḥ /",
  "GSP33brssgo1u:5578": "khaṃ kathaṃbhūtaṃ, yatkaṃ tadeva khamiti sukhena viśeṣitasya khasya bhūtatvanirāsaḥ /",
  "GSP33brssgo1u:5579": "tathā kaṃ kathaṃbhūtaṃ,",
  "GSP33brssgo1u:5580": "yatkhaṃ tadeva kamiti vibhutvena viśeṣitasya kasya janyatvanirāsa iti vyatirekamukhenāha-tatra khamityādinā /",
  "GSP33brssgo1u:5581": "'ātmavidyā'iti śrutivirodhātpratīkadhyānamatrāniṣṭamiti bhāvaḥ /",
  "GSP33brssgo1u:5582": "sāmaya iti /",
  "GSP33brssgo1u:5583": "āmayo doṣaḥ sādhanapāratantrayānityatvādiḥ, tatsahita ityarthaḥ /",
  "GSP33brssgo1u:5584": "pratyekagrahaṇe doṣamuktvā dvayorgrahaṇe phalitamāha-itaretareti /",
  "GSP33brssgo1u:5585": "viśeṣitārthakāvityarthaḥ /",
  "GSP33brssgo1u:5586": "nanvekaṃ brahmaivātra dhyeyaṃ cedbrahmapadāntaraṃ kimarthamityata āha-tatreti /",
  "GSP33brssgo1u:5587": "viśeṣaṇatvena khasya bhūtatvavyāvartakatvenetyarthaḥ /",
  "GSP33brssgo1u:5588": "brahmaśabdaḥ śiro yayostattvamiti vigrahaḥ /",
  "GSP33brssgo1u:5589": "adhyeyatve ko doṣaḥ, tatrāha-iṣṭaṃ hīti /",
  "GSP33brssgo1u:5590": "mārgoktyā suguṇavidyātvāvagamāditi bhāvaḥ /",
  "GSP33brssgo1u:5591": "ātmavidyāpadenopasaṃhārādapi prakṛtaṃ brahmetyāha-pratyekaṃ ceti /",
  "GSP33brssgo1u:5592": "pṛthivyagnirannamāditya iti mama catasrastanavo vibhūtiriti gārhapatya upadideśa /",
  "GSP33brssgo1u:5593": "āpo diśo nakṣatrāṇi candramā ityanvāhāryapacana uvāca /",
  "GSP33brssgo1u:5594": "prāṇa ākāśo dyaurvidyuditi svamahimānamāhavanīyo jagādeti vibhāgaḥ /",
  "GSP33brssgo1u:5595": "iyamasmākamagnīnāṃ vidyā pratyekamuktā /",
  "GSP33brssgo1u:5596": "ātmavidyā tu pūrvamasmābhirmilitvā 'prāṇo brahma'ityuktetyarthaḥ /",
  "GSP33brssgo1u:5597": "ucyatāmagnibhirbrahma, chāyātmā guruṇocyatāṃ vaktṛbhedāditi tatrāha-ācāryastviti /",
  "GSP33brssgo1u:5598": "ekavākyatāniścayādvaktṛbhede 'pi nārthabheda ityarthaḥ //15//",
  "GSP33brssgo1u:5599": "END BsCom_1,2.4.15",
  "GSP33brssgo1u:5600": "____________________________________________________________________________________________",
  "GSP33brssgo1u:5601": "START BsCom_1,2.4.16",
  "GSP33brssgo1u:5602": "śrutopaniṣatkagatyabhidhānāc ca | BBs_1,2.16 |",
  "GSP33brssgo1u:5603": "itaścākṣisthānaḥ puruṣaḥ parameśvaraḥ,",
  "GSP33brssgo1u:5604_0": "yasmācchrutopaniṣatkasya śrutarahasyavijñānasya brahmavido yā gatirdevayānākhyā prasiddhā",
  "GSP33brssgo1u:5604_1": "śrutau- 'athottareṇa tapasā brahmacaryeṇa śraddhayā vidyayātmānamanviṣyādityamabhijayanta",
  "GSP33brssgo1u:5604_2": "etadvai prāṇānāmāyatanametadamṛtamabhayametatparāyaṇametasmānna punarāvartante' (praśna. 1.10) iti /",
  "GSP33brssgo1u:5605": "smṛtāvapi- 'agnirjyotirahaḥ śuklaḥ ṣaṇmāsā uttarāyaṇam /",
  "GSP33brssgo1u:5606": "tatra prayātā gacchanti brahma brahmavido janāḥ' (gī. 8.24) iti /",
  "GSP33brssgo1u:5607": "saivāhākṣipuruṣavido 'bhidhīyamānā dṛśyate /",
  "GSP33brssgo1u:5608_0": "'atha yadu caivāsmiñchavyaṃ kurvanti yadi ca nārciṣamevābhisaṃbhavanti' ityupakramya",
  "GSP33brssgo1u:5608_1": "'ādityāccandramasaṃ candramaso vidyutaṃ tatpuruṣo 'mānavaḥ sa enānbrahma gamayatyeva",
  "GSP33brssgo1u:5608_2": "devapatho brahmapatha etena pratipadyamānā imaṃ mānavamāvarte nāvartante' (chā. 4.17.5) iti /",
  "GSP33brssgo1u:5609": "tadiha brahmavidviṣayā prasiddhayā gatyākṣisthānasya brahmatvaṃ niścīyate // 16 //",
  "GSP33brssgo1u:5610": "----------------------",
  "GSP33brssgo1u:5611": "FN: dehapātānantaryamathaśabdārthaḥ /",
  "GSP33brssgo1u:5612": "etat vyaṣṭisamaṣṭikāraṇātmakaṃ hairaṇyagarbhaṃ padam /",
  "GSP33brssgo1u:5613": "asminnupāsake mṛte putrādayaḥ śavyaṃ śavasaṃbandhi saṃskārādikarma kurvanti /",
  "GSP33brssgo1u:5614": "mānavaṃ manoḥ sarge, āvarte janmamaraṇādyāvṛttiyuktam /",
  "GSP33brssgo1u:5615": "śrutā anuṣṭhitā upaniṣat rahasyaṃ saguṇabrahmopāsanaṃ yena tasya yā gatiḥ śrutau smṛtau ca prasidvā tasyā atrābhidhānālliṅgaditi sūtrārthamāha-itaśceti /",
  "GSP33brssgo1u:5616": "yasmādṛśyate tattasmādihetyanvayaḥ /",
  "GSP33brssgo1u:5617": "śrutimāha-atheti /",
  "GSP33brssgo1u:5618": "dehapātānantaramityarthaḥ /",
  "GSP33brssgo1u:5619": "svadharmastapaḥ tapobrahmacaryaśraddhāvidyābhirātmānaṃ dhyātvā tayā dhyānavidyayottaraṃ devayānamārgaṃ prāpyate nottareṇa pathā /",
  "GSP33brssgo1u:5620": "ādityadvārā saguṇabrahmasthānaṃ gacchanti,",
  "GSP33brssgo1u:5621": "etadvai brahma prāṇānāṃ vyaṣṭisamaṣṭirūpāṇāmāyatanaṃ liṅgātmakaṃ hiraṇyagarbharūpaṃ,",
  "GSP33brssgo1u:5622": "vastutastvetadamṛtādirūpaṃ nirguṇaṃ sarvādhiṣṭhānam /",
  "GSP33brssgo1u:5623": "ataḥ kāryaṃ brahma prāpya tatsvarūpaṃ nirguṇaṃ jñātvā mucyanta ityarthaḥ /",
  "GSP33brssgo1u:5624": "agnireva jyotirdevatā evamaharādyā devatā eva smṛtāvuktāḥ /",
  "GSP33brssgo1u:5625": "asminnupāsake mṛte sati yadi putrādayaḥ śavyaṃ śavasaṃskārādikaṃ kurvanti yadi ca na kurvanti ubhayathāpyupāstimahimnā arcirādidevānkrameṇa gacchanti /",
  "GSP33brssgo1u:5626": "ārciṣamagniṃ,",
  "GSP33brssgo1u:5627": "tato 'haḥ,",
  "GSP33brssgo1u:5628": "ahnaḥ śuklapakṣaṃ,",
  "GSP33brssgo1u:5629": "tatra uttarāyaṇaṃ,",
  "GSP33brssgo1u:5630": "tasmātsaṃvatsaraṃ,",
  "GSP33brssgo1u:5631": "tato devalokaṃ,",
  "GSP33brssgo1u:5632": "tato vāyuṃ,",
  "GSP33brssgo1u:5633": "vāyorādityaṃ,",
  "GSP33brssgo1u:5634": "tataścandraṃ,",
  "GSP33brssgo1u:5635": "candrādvidyutaṃ gatvā tatra vidyulloke sthitānupāsakānamānavaḥ puruṣo brahmalokādāgatya kāryaṃ brahmalokaṃ prāpayati /",
  "GSP33brssgo1u:5636": "eṣo 'rcirādibhirdevairviśiṣṭo devapatho gantavyena brahmaṇā yogādbrahmapathaśca /",
  "GSP33brssgo1u:5637": "ta etatkāryaṃ brahma pratipadyamānā upāsakā imaṃ mānavaṃ manoḥ sargaṃ āvartaṃ janmamaraṇāvṛttiyuktaṃ nāvartante nāgacchantītyarthaḥ //16//",
  "GSP33brssgo1u:5638": "END BsCom_1,2.4.16",
  "GSP33brssgo1u:5639": "____________________________________________________________________________________________",
  "GSP33brssgo1u:5640": "START BsCom_1,2.4.17",
  "GSP33brssgo1u:5641": "anavasthiter asaṃbhavāc ca netaraḥ | BBs_1,2.17 |",
  "GSP33brssgo1u:5642": "yatpunaruktaṃ chāyātmā, vijñānātmā, devatātmā vā syādakṣisthāna iti /",
  "GSP33brssgo1u:5643": "atrocyate- na chāyātmādiritara iha grahaṇamarhati /",
  "GSP33brssgo1u:5644": "kasmāt, anavasthiteḥ /",
  "GSP33brssgo1u:5645": "na tāvacchāyātmanaścakṣuṣi nityamavasthānaṃ saṃbhavati /",
  "GSP33brssgo1u:5646": "yadaiva hi kaścitpuruṣaścakṣurāsīdati tadā cakṣuṣi puruṣacchāyā dṛśyate, apagate tasminna dṛśyate /",
  "GSP33brssgo1u:5647": "'ya eṣo 'kṣiṇi puruṣaḥ' iti ca śrutiḥ saṃnidhānātsvacakṣuṣi dṛśyamānaṃ puruṣamupāsyatvenopadiśati /",
  "GSP33brssgo1u:5648": "nacopāsanākāle chāyākaraṃ kañcitpuruṣaṃ cakṣuḥsamīpe saṃnidhāpyopāsta iti yuktaṃ kalpayitum /",
  "GSP33brssgo1u:5649": "'asyaiva śarīrasya nāśamanveṣa naśyati' (chā. 8.9.1)",
  "GSP33brssgo1u:5650": "iti śrutiśchāyātmano 'pyanavasthitatvaṃ darśayati /",
  "GSP33brssgo1u:5651": "asaṃbhavācca tasminnamṛtatvādīnāṃ guṇānāṃ na chāyātmani pratītiḥ /",
  "GSP33brssgo1u:5652": "tathā vijñānātmano 'pi sādhāraṇe kṛtsnaśarīrendriyasaṃbandhe sati cakṣuṣyevāvasthitatvaṃ vaktuṃ na śakyam /",
  "GSP33brssgo1u:5653": "brahmaṇastu vyāpino 'pi dṛṣṭa upalabdhyartho hṛdayādideśaviśeṣasaṃbandhaḥ /",
  "GSP33brssgo1u:5654": "samānaśca vijñānātmanyapyamṛtatvādīnāṃ guṇānāmasaṃbandhaḥ /",
  "GSP33brssgo1u:5655": "yadyapi vijñānātmā paramātmano 'nanya eva,",
  "GSP33brssgo1u:5656": "tathāpyavidyākāmakarmakṛtaṃ tasminmartyatvamadhyaropitaṃ bhayaṃ cetyamṛtatvābhayatve nopapadyete /",
  "GSP33brssgo1u:5657": "saṃyadvāmatvādayaścaitasminnanaiśvaryādanupapannā eva /",
  "GSP33brssgo1u:5658": "devatātmanastu 'raśmibhireṣo 'sminpratiṣṭhitaḥ' iti śruteryadyapi cakṣuṣyavasthānaṃ syāttathāpyātmatvaṃ tāvanna saṃbhavati, parāgrūpatvāt /",
  "GSP33brssgo1u:5659": "amṛtatvādayo 'pi na saṃbhavanti, utpattipralayaśravaṇāt /",
  "GSP33brssgo1u:5660": "amaratvamapi devānāṃ cirakālāvasthānāpekṣam /",
  "GSP33brssgo1u:5661": "aiśvaryamapi parameśvarāyattaṃ na svābhāvikam /",
  "GSP33brssgo1u:5662": "bhīṣāsmādvātaḥ pavate bhīṣodeti sūryaḥ /",
  "GSP33brssgo1u:5663": "bhīṣāsmādagniścendraśca mṛtyurdhāvati pañcamaḥ' (tai. 2.8) iti mantravarṇāt /",
  "GSP33brssgo1u:5664": "tasmātparameśvara evāyamakṣisthānaḥ pratyetavyaḥ /",
  "GSP33brssgo1u:5665": "asmiṃśca pakṣe dṛśyata iti prasiddhavadupādānaṃ śāstrādyapekṣaṃ vidvadviṣayaṃ prarocanārthamiti vyākhyeyam // 17 //",
  "GSP33brssgo1u:5666": "----------------------",
  "GSP33brssgo1u:5667": "FN: asya chāyākarasya bimbasya /",
  "GSP33brssgo1u:5668": "parāk bāhyaṃ jagat /",
  "GSP33brssgo1u:5669": "bhīṣā bhayena, asmāt brahmaṇaḥ, pavate calati /",
  "GSP33brssgo1u:5670": "uktāpekṣayā pañcamo mṛtyuḥ samāptāyuṣāṃ nikaṭe dhāvatītyarthaḥ /",
  "GSP33brssgo1u:5671": "cakṣurāsīdatīti /",
  "GSP33brssgo1u:5672": "upagacchatītyarthaḥ /",
  "GSP33brssgo1u:5673": "anavasthitasyopāsyatvaṃ sadā na sidyatīti bhāvaḥ /",
  "GSP33brssgo1u:5674": "kiñcāvyavadhānātsvākṣistha upāsyaḥ /",
  "GSP33brssgo1u:5675": "naca tasya svacakṣuṣā darśanaṃ saṃbhavatītyāha-ya eṣa iti /",
  "GSP33brssgo1u:5676": "astu tarhi pareṇa dṛśyamānasyopāstirityata āha-naceti /",
  "GSP33brssgo1u:5677": "kalpanāgauravādityarthaḥ /",
  "GSP33brssgo1u:5678": "yuktisiddhānavasthitatve śrutimāha-asyeti /",
  "GSP33brssgo1u:5679": "chāyākarasya bimbasya nāśamadarśanamanusṛtyaiṣa chāyātmā naśyatītyarthaḥ /",
  "GSP33brssgo1u:5680": "jīvaṃ nirasyati-tatheti /",
  "GSP33brssgo1u:5681": "jātyandhasyāpyahamityaviśeṣaṇa jīvasyābhivyakteścakṣureva sthānamityayuktamityarthaḥ /",
  "GSP33brssgo1u:5682": "dṛṣṭa iti /",
  "GSP33brssgo1u:5683": "śrutāviti śeṣaḥ /",
  "GSP33brssgo1u:5684": "nanu 'cakṣoḥ sūryo ajāyata''sūryo 'stameti'iti vākyaṃ amarā devā iti prasiddhibādhitamityāśaṅkyāha-amaratvamapīti /",
  "GSP33brssgo1u:5685": "bhīṣā bhayenāsmādīśvarādvāyuścalati /",
  "GSP33brssgo1u:5686": "agniścendraśca svasvakāryaṃ kurutaḥ /",
  "GSP33brssgo1u:5687": "uktāpekṣayā pañcamo mṛtyuḥ samāptāyuṣāṃ nikaṭe dhāvatītyarthaḥ /",
  "GSP33brssgo1u:5688": "īśvarapakṣe dṛśyata ityuktaṃ, tatrāha-asminniti /",
  "GSP33brssgo1u:5689": "darśanamanubhavaḥ /",
  "GSP33brssgo1u:5690": "tasyaśāstre śrutasya śāstrameva karaṇaṃ kalpyaṃ, saṃnidhānāt /",
  "GSP33brssgo1u:5691": "tathāca śāstrakaraṇako vidvadanubhava upāsanāstutyartha ucyata ityarthaḥ /",
  "GSP33brssgo1u:5692": "tasmādupakosalavidyāvākyamupāsye brahmaṇi samanvitamiti siddham //17//",
  "GSP33brssgo1u:5693": "END BsCom_1,2.4.17",
  "GSP33brssgo1u:5694": "____________________________________________________________________________________________",
  "GSP33brssgo1u:5695": "START BsCom_1,2.5.18",
  "GSP33brssgo1u:5696": "5 antaryāmyadhikaraṇam / sū. 18-20",
  "GSP33brssgo1u:5697": "antaryāmyadhidaivādhilokādiṣu taddharmavyapadeśāt | BBs_1,2.18 |",
  "GSP33brssgo1u:5698_0": "'ya imaṃ ca lokaṃ paraṃ ca lokaṃ sarvāṇi ca bhūtāni yo 'ntaro yamayati' ityupakramya",
  "GSP33brssgo1u:5698_1": "śrūyate- 'yaḥ pṛthivyāṃ tiṣṭhanpṛthivyā antaro yaṃ pṛthivī na veda yasya pṛthivī",
  "GSP33brssgo1u:5698_2": "śarīraṃ yaḥ pṛthivīmantaro yamayatyeṣa ta ātmāntaryāmyamṛtaḥ' (bṛha. 3.7.1,2) ityādi /",
  "GSP33brssgo1u:5699": "atrādhidaivatamadhilokamadhivedamadhiyajñamadhibhūtamadhyātmaṃ ca kaścidantaravasthito yamayitāntaryāmīti śrūyate /",
  "GSP33brssgo1u:5700": "sa kimadhidaivādyabhimānī devatātmā kaścitkiṃvā prāptāṇimādyaiśvaryaḥ kaścidyogī kiṃvā paramātmā kiṃvārthāntaraṃ kiñcidityapūrvasaṃjñādarśanātmasaṃśayaḥ /",
  "GSP33brssgo1u:5701": "kiṃ tāvannaḥ pratibhāti,",
  "GSP33brssgo1u:5702": "saṃjñayā aprasiddhatvātsaṃjñino 'pyasiddhenārthāntareṇa kenacidbhavitavyamiti /",
  "GSP33brssgo1u:5703": "athavā nānirūpitarūpamarthāntaraṃ śakyamastyabhyupagantum /",
  "GSP33brssgo1u:5704": "antaryāmiśabdaścāntaryamanayogena pravṛtto nātyantamaprasiddhaḥ /",
  "GSP33brssgo1u:5705": "tasmātpṛthivyādyabhimānī kaściddevo 'ntaryāmī syāt /",
  "GSP33brssgo1u:5706": "tathāca śrūyate- 'pṛthivyeva yasyāyatanamagnirloko mano jyotiḥ' (bṛ. 3.9.10) ityādi /",
  "GSP33brssgo1u:5707": "sa ca kāryakāraṇavattvātpṛthivyādīnantastiṣṭhanyamayatīti yuktaṃ devatātmano yamayitṛtvam /",
  "GSP33brssgo1u:5708": "yogino vā kasyacitsiddhasya sarvānupraveśena yamayitṛtvaṃ syāt,",
  "GSP33brssgo1u:5709": "natu paramātmā pratīyeta,",
  "GSP33brssgo1u:5710": "akāryakaraṇatvādityevaṃ prāpta idamucyate- yo 'ntaryāmyadhidaivādiṣu śrūyate sa paramātmaiva syānnānya iti /",
  "GSP33brssgo1u:5711": "kutaḥ, taddharmavyapadeśāt /",
  "GSP33brssgo1u:5712": "tasya hi paramātmano dharmā iha nirdiśyamānā dṛśyante /",
  "GSP33brssgo1u:5713": "pṛthivyādi tāvadadhidaivatādibhedabhinnaṃ samastaṃ vikārajātamantastiṣṭanyamayatīti paramātmano yamayitṛtvaṃ dharma upapadyate /",
  "GSP33brssgo1u:5714": "sarvavikārakāraṇatve sati sarvaśaktyupapatteḥ /",
  "GSP33brssgo1u:5715": "eṣa ta 'ātmāntaryāmyamṛtaḥ' iti cātmatvāmṛtatve mukhye paramātmana upapadyete /",
  "GSP33brssgo1u:5716": "'yaṃ pṛthivī na veda' iti ca pṛthivīdevatāyā avijñeyamantaryāmiṇaṃ bruvandevatātmano 'nyamantaryāmiṇaṃ darśayati /",
  "GSP33brssgo1u:5717": "'pṛthivī devatā hyahamasmi pṛthivītyatmānaṃ vijānīyāt' /",
  "GSP33brssgo1u:5718": "tathā 'adṛṣṭo 'śrutaḥ' ityādivyapadeśo rūpādivihīnatvātparamātmana upapadyata iti /",
  "GSP33brssgo1u:5719": "yattvakāryakaraṇasya paramātmano yamayitṛtvaṃ nopapadyata iti /",
  "GSP33brssgo1u:5720": "naiṣa doṣaḥ /",
  "GSP33brssgo1u:5721": "yānniyacchati tatkāryakaraṇaireva, tasya kāryakaraṇattvopapatteḥ /",
  "GSP33brssgo1u:5722": "tasyāpyanyo niyantetyanavasthādoṣaśca na saṃbhavati, bhedābhāvāt /",
  "GSP33brssgo1u:5723": "bhede hi satyanavasthādoṣopapattiḥ /",
  "GSP33brssgo1u:5724": "tasmātparamātmaivāntaryāmī // 18 //",
  "GSP33brssgo1u:5725": "----------------------",
  "GSP33brssgo1u:5726": "FN: āyatanaṃ śarīraṃ, lokyate 'neneti lokacakṣuḥ, jyotirmanaḥ /",
  "GSP33brssgo1u:5727": "antaryāmyadhidaivādiṣu taddharmavyapadeśāt /",
  "GSP33brssgo1u:5728": "bṛhadāraṇyakavākyamudāharati-ya iti /",
  "GSP33brssgo1u:5729": "antaryāmibrahmaṇe pratīyamānārthamāha-atreti /",
  "GSP33brssgo1u:5730": "'yaḥ pṛthivyām'ityādinā devatāḥ pṛthivyādyā adhikṛtya yamayitā śrūyate /",
  "GSP33brssgo1u:5731": "tathā 'yaḥ sarveṣu lokeṣu'ityadhilokaṃ,",
  "GSP33brssgo1u:5732": "'yaḥ sarveṣu vedeṣu'ityadhivedaṃ,",
  "GSP33brssgo1u:5733": "'yaḥ sarveṣu yajñeṣu'ityadhiyajñaṃ,",
  "GSP33brssgo1u:5734": "'yaḥ sarveṣu bhūteṣu'ityadhibhūtaṃ,",
  "GSP33brssgo1u:5735": "'yaḥ prāṇe tiṣṭhan'ityādi 'ya ātmāni'ityantamadhyātmaṃ ceti vibhāgaḥ /",
  "GSP33brssgo1u:5736": "aśarīrasya niyantṛtvasaṃbhavāsaṃbhavābhyāṃ saṃśayaḥ /",
  "GSP33brssgo1u:5737": "pūrvatreśvarasyākṣisthānatvasiddhaye pṛthivyādisthānanirdeśo dṛṣṭānta uktaḥ,",
  "GSP33brssgo1u:5738": "tasya dṛṣṭāntavākyasyeśvaraparatvamatrākṣipya samādhīyata ityākṣepasaṃgatiḥ /",
  "GSP33brssgo1u:5739": "ataḥ pūrvaphalenāsya palavattvam /",
  "GSP33brssgo1u:5740": "avāntaraphalaṃ tu pūrvapakṣe anīśvaropāstiḥ, sidvānte pratyagbrahmajñānamiti mantavyam /",
  "GSP33brssgo1u:5741": "svayamevāruciṃ vadanpakṣāntaramāha-athaveti /",
  "GSP33brssgo1u:5742": "aniścitārthe phalābhāvenāphalasya vedārthatvāyogāditi bhāvaḥ /",
  "GSP33brssgo1u:5743": "tathāca śrūyate vede /",
  "GSP33brssgo1u:5744": "pṛthivī yasya devasyāyatanaṃ śarīraṃ,",
  "GSP33brssgo1u:5745": "lokyate 'neneti lokaścakṣuḥ,",
  "GSP33brssgo1u:5746": "jyotiḥ sarvārthaprakāśakaṃ mana ityarthaḥ /",
  "GSP33brssgo1u:5747": "upakramādināntaryāmyaikyaniścayādanekadevapakṣo na yukta ityarucerāha-yogino veti /",
  "GSP33brssgo1u:5748": "āgantukasiddhasyāntaryāmitve 'prasiddhasādhanakalpanāgauravānnityasiddha evāntaryāmīti siddhāntayati-evaṃ prāpta iti /",
  "GSP33brssgo1u:5749": "devatānirāse hetvantaramāha-yaṃ pṛthivīti /",
  "GSP33brssgo1u:5750": "īśvaro na niyantā, aśarīratvāt, ghaṭavadiyuktaṃ nirasyati-naiṣa doṣa iti /",
  "GSP33brssgo1u:5751": "niyamyātiriktaśarīraśūnyatvaṃ vā hetuḥ, śarīrāsaṃbandhitvaṃ vā /",
  "GSP33brssgo1u:5752": "ādhye, svadehaniyantari jīve vyabhicāraḥ /",
  "GSP33brssgo1u:5753": "dvitīyastvasiddhaḥ, īśvarasya svāvidyopārjitasarvasaṃbandhitvādityāha-yānniyacchatīti /",
  "GSP33brssgo1u:5754": "saśarīro niyantetilokadṛṣṭimanusṛtyaitaduktam /",
  "GSP33brssgo1u:5755": "vastutastu cetanasāṃnidhyājjaḍasya vyāpāro niyamanaṃ tacchaktimattvaṃ niyantṛtvaṃ /",
  "GSP33brssgo1u:5756": "taccācintyamāyāśakteścidātmanaḥ śarīraṃ vinaivopapannaṃ /",
  "GSP33brssgo1u:5757": "nanu dehaniyanturjīvasyānyo niyantā cettasyāpyanya ityanavasthetyata āha-tasyāpīti /",
  "GSP33brssgo1u:5758": "niraṅkuśaṃ sarvaniyantṛtvamīśvarasya śrutaṃ,",
  "GSP33brssgo1u:5759": "tasya niyantrantarānumāne śrutibādha dati nānavasthetyarthaḥ /",
  "GSP33brssgo1u:5760": "yadvā īśvarādbhedakalpanayā jīvasya niyantṛtvokteḥ satyabhedābhāvānnānavasthetyarthaḥ //18//",
  "GSP33brssgo1u:5761": "END BsCom_1,2.5.18",
  "GSP33brssgo1u:5762": "____________________________________________________________________________________________",
  "GSP33brssgo1u:5763": "START BsCom_1,2.5.19",
  "GSP33brssgo1u:5764": "na ca smārtam ataddharmābhilāpāt | BBs_1,2.19 |",
  "GSP33brssgo1u:5765": "syādetat /",
  "GSP33brssgo1u:5766": "adṛṣṭatvādayo dharmāḥ sāṃkhyasmṛtikalpitasya pradhānasyāpyupapadyante,",
  "GSP33brssgo1u:5767": "rūpādihīnatayā tasya tairabhyupagamāt /",
  "GSP33brssgo1u:5768": "'apratarkyamavijñeyaṃ prasuptamiva sarvataḥ' (manu. 1.5)",
  "GSP33brssgo1u:5769": "iti hi smaranti, tasyāpi niyantṛtvaṃ sarvavikārakāraṇatvādupapadyate /",
  "GSP33brssgo1u:5770": "tasmātpradhānamantaryāmiśabdaṃ syāt /",
  "GSP33brssgo1u:5771": "'īkṣaternāśabdam' (bra. 1.1.5)",
  "GSP33brssgo1u:5772": "ityatra nirākṛtamapi satpradhānamihādṛṣṭatvādivyapadeśasaṃbhavena punarāśaṅkyate /",
  "GSP33brssgo1u:5773": "ata uttaramucyate- naca smārte pradhānamantaryāmiśabdaṃ bhavitumarhati /",
  "GSP33brssgo1u:5774": "kasmāt,ataddharmābhilāpāt /",
  "GSP33brssgo1u:5775": "yadyapyadṛṣṭatvādivyapadeśaḥ pradhānasyasaṃbhavati tathāpi na draṣṭṛtvādivyapeśaḥ saṃbhavati,",
  "GSP33brssgo1u:5776": "pradhānasyācetanatvena tairabhyupagamāt /",
  "GSP33brssgo1u:5777": "'adṛṣṭo draṣṭāśrutaḥ śrotāmato mantāvijñāto vijñātā' (bṛha. 3.7.23) iti hi vākyaśeṣa iha bhavati /",
  "GSP33brssgo1u:5778": "ātmatvamapi na pradhānasyopapadyate /",
  "GSP33brssgo1u:5779": "19 //",
  "GSP33brssgo1u:5780": "yadi pradhānamātmatvadraṣṭṛtvādyasaṃbhavānnāntaryāmyabhyupagamyate, śārīrastarhyantaryāmī bhavatu /",
  "GSP33brssgo1u:5781": "śārīro hi cetanatvāddraṣṭā śrotā mantā vijñātā ca bhavati, ātmā ca pratyaktvāt /",
  "GSP33brssgo1u:5782": "amṛtaśca, dharmādharmaphalopabhogopapatteḥ /",
  "GSP33brssgo1u:5783": "adṛṣṭatvādayaśca dharmāḥ śārīre parasiddhāḥ darśanādikriyāyāḥ kartari pravṛttivirodhāt /",
  "GSP33brssgo1u:5784": "'na dṛṣṭerdraṣṭāraṃ paśyeḥ' (bṛ. 3.4.2) ityādiśrutibhyaśca /",
  "GSP33brssgo1u:5785": "tasya ca kāryakaraṇasaṃghātamantaryamayituṃ śīlaṃ, bhoktṛtvāt /",
  "GSP33brssgo1u:5786": "tasmācchārīro 'ntaryāmītyata uttaraṃ paṭhati-",
  "GSP33brssgo1u:5787": "----------------------",
  "GSP33brssgo1u:5788": "FN: amṛtaśceti vināśino dehāntarabhogānupapatterityarthaḥ /",
  "GSP33brssgo1u:5789": "kartarīti kriyāyāṃ guṇaḥ kartā,",
  "GSP33brssgo1u:5790": "pradhānaṃ karma,",
  "GSP33brssgo1u:5791": "tatraikasyāṃ kriyāyāmekasya guṇatvapradhānatvayorvirodhānna kartuḥ karmatvamityarthaḥ /",
  "GSP33brssgo1u:5792": "pradhānaṃ mahadādikrameṇa kathaṃ pravartata iti tarkasyāviṣaya ityāha-apratarkyamiti /",
  "GSP33brssgo1u:5793": "rūpādihīnatvādavijñeyaṃ, sarvato dikṣu prasuptamiva tiṣṭhati jaḍatvādityarthaḥ /",
  "GSP33brssgo1u:5794": "atat apradhānaṃ cetanaṃ, tasya dharmāṇāmabhidhānāditi hetvarthaḥ //19//",
  "GSP33brssgo1u:5795": "END BsCom_1,2.5.19",
  "GSP33brssgo1u:5796": "____________________________________________________________________________________________",
  "GSP33brssgo1u:5797": "START BsCom_1,2.5.20",
  "GSP33brssgo1u:5798": "śarīraś cobhaye 'pi hi bhedenainam adhīyate | BBs_1,2.20 |",
  "GSP33brssgo1u:5799": "neti pūrvasūtrādanuvartate /",
  "GSP33brssgo1u:5800": "śārīraśca nāntaryāmīṣyate /",
  "GSP33brssgo1u:5801": "kasmāt /",
  "GSP33brssgo1u:5802": "yadyapi draṣṭṛtvādayo dharmastasya saṃbhavanti tathāpi ghaṭākāśavadupādhiparicchinnatvānna kārtsyena pṛthivyādiṣvantaravasthātuṃ niyantuṃ ca śaknoti /",
  "GSP33brssgo1u:5803": "apicobhaye 'pi hi śākhinaḥ kāṇvā mādhyandinānāścāntaryāmiṇo bhedenainaṃ śārīraṃ pṛthivyādivadadhiṣṭhānatvena niyamyatvena cādhīyate- 'yo vijñāne tiṣṭhan' (bṛ. 3.7.22) iti kāṇvāḥ /",
  "GSP33brssgo1u:5804": "'ya ātmani tiṣṭhan' iti mādhyandināḥ /",
  "GSP33brssgo1u:5805": "'ya ātmani tiṣṭhan' ityasminstāvatpāṭhe bhavatyātmaśabdaḥ śārīrasya vācakaḥ /",
  "GSP33brssgo1u:5806": "'yo vijñāne tiṣṭhan' ityasminnapi pāṭhe vijñānaśabdena śārīra ucyate /",
  "GSP33brssgo1u:5807": "vijñānamayo hi śārīraḥ /",
  "GSP33brssgo1u:5808": "tasmācchārīradanya īśvaro 'ntaryāmīti siddham /",
  "GSP33brssgo1u:5809": "kathaṃ punarekasmindehe dvau draṣṭāravupapadyete, yaścāyamīśvaro 'ntaryāmī yaścāyamitaraḥ śārīraḥ /",
  "GSP33brssgo1u:5810": "kā punarihānupapattiḥ /",
  "GSP33brssgo1u:5811": "'nānyo 'to 'sti draṣṭā' ityādi śrutivacanaṃ virudhyeta /",
  "GSP33brssgo1u:5812": "atra hi prakṛtādantaryāmiṇo 'nyaṃ draṣṭāraṃ, śrotāraṃ, mantāraṃ, vijñātāraṃ cātmānaṃ pratiṣedhati /",
  "GSP33brssgo1u:5813": "niyantrantarapratiṣedhārthametadvacanamiticet, na, niyantrantarāprasaṅgādaviśeṣaśravaṇācca /",
  "GSP33brssgo1u:5814": "atrocyate-",
  "GSP33brssgo1u:5815": "avidyāpratyupasthāpitakāryakaraṇopādhinimitto 'yaṃ śārīrāntaryāmiṇorbhedavyapadeśo na pāramārthikaḥ /",
  "GSP33brssgo1u:5816": "eko hi pratyagātmā bhavati, na dvau pratyagātmānau saṃbhavataḥ /",
  "GSP33brssgo1u:5817": "ekasyaiva tu bhedavyavahāra upādhikṛto yathā ghaṭākāśo mahākāśa iti /",
  "GSP33brssgo1u:5818": "tataśca jñātṛjñeyādibhedaśrutayaḥ pratyakṣādīni ca pramāṇāni saṃsārānubhavo vidhipratiṣedhaśāstraṃ ceti sarvametadupapadyate /",
  "GSP33brssgo1u:5819": "tathāca śrutiḥ 'yatra hi dvaitamiva bhavati taditara itaraṃ paśyati' itvavidyāviṣaye sarve vyavahāraṃ darśayati /",
  "GSP33brssgo1u:5820": "'yatra tvasya sarvamātmaivābhūttatkena kaṃ paśyet' iti vidyāviṣaye sarve vyavahāraṃ vārayati // 20 //",
  "GSP33brssgo1u:5821": "attarasūtranirasyāśaṅkāmāha-yadi pradhānamityādinā /",
  "GSP33brssgo1u:5822": "amṛtaśceti /",
  "GSP33brssgo1u:5823": "vināśino dehāntarabhogānupapatterityarthaḥ /",
  "GSP33brssgo1u:5824": "yathā devadattakartṛkagamanakriyāyā grāmaḥ karma na devadattaḥ,",
  "GSP33brssgo1u:5825": "tathātmakartṛkadarśanādikriyāyā anātmā viṣayaḥ na tvātmā,",
  "GSP33brssgo1u:5826": "kriyāyāḥ kartṛviṣayatvāyogādityāha-kartarīti /",
  "GSP33brssgo1u:5827": "kriyāyāṃ guṇaḥ kartā,",
  "GSP33brssgo1u:5828": "pradhānaṃ karma,",
  "GSP33brssgo1u:5829": "tatraikasyāṃ kriyāyāmekasya guṇatvapradhānatvayorvirodhānna kartuḥ karmatvamityarthaḥ /",
  "GSP33brssgo1u:5830": "dṛṣṭerdraṣṭāramātmānaṃ tayā dṛśyayā dṛṣṭyā na viṣayīkuryā ityādiśruteścādṛṣṭatvādidharmāḥ śārīrasyetyāha-neti /",
  "GSP33brssgo1u:5831": "apiśabdasūcitaṃ hetumuktvā kaṇṭhoktaṃ hetumāha-api cobhaye 'pīti /",
  "GSP33brssgo1u:5832": "bhedeneti sūtrāttāttvikabhedabhrāntiṃ nirasituṃ śaṅkate-kathamiti /",
  "GSP33brssgo1u:5833": "nanvatraiko bhoktā jīvaḥ, īśvarastvabhokteti na virodha iti śaṅkate-kā punariti /",
  "GSP33brssgo1u:5834": "tayorbhedaḥ śrutiviruddha iti pūrvavādyāha-nānya iti /",
  "GSP33brssgo1u:5835": "sa eva śrutyarthamāha-atreti /",
  "GSP33brssgo1u:5836": "śruterarthāntaramāśaṅkya niṣedhati-niyantrantaretyādinā /",
  "GSP33brssgo1u:5837": "na kevalamaprasaktapratiṣedhaḥ,",
  "GSP33brssgo1u:5838": "kintvaviśeṣeṇa draṣṭrantaraniṣedhaśruterantaryāmyantaraniṣedhārthatve bādhaścetyāha-aviśeṣeti /",
  "GSP33brssgo1u:5839": "tasmātsūtre,",
  "GSP33brssgo1u:5840": "'ya ātmāni tiṣṭhan'iti śrutau ca draṣṭṛbhedoktirayuktā,",
  "GSP33brssgo1u:5841": "'nānyaḥ'iti vākyaśeṣe bhedanirāsāditi prāpte,",
  "GSP33brssgo1u:5842": "bheda upādhikalpitaḥ śrutisūtrābhyāmanūdyata iti samādhatte-atrocyata iti /",
  "GSP33brssgo1u:5843": "bhedaḥ satyaḥ kiṃ na syādata āha-eko hīti /",
  "GSP33brssgo1u:5844": "gauraveṇa dvayorahandhīgocaratvāsaṃbhāvadeka eva tadgocaraḥ /",
  "GSP33brssgo1u:5845": "tadgocarasya ghaṭavadanātmatvānnātmabhedaḥ satya ityarthaḥ /",
  "GSP33brssgo1u:5846": "tataśceti /",
  "GSP33brssgo1u:5847": "kalpitabhedāṅgīkārādbhedāpekṣaṃ sarvaṃ yujyata ityarthaḥ /",
  "GSP33brssgo1u:5848": "tasmādantaryāmibrāhmaṇaṃ jñeye brahmaṇi samanvitamiti siddham //20//",
  "GSP33brssgo1u:5849": "END BsCom_1,2.5.20",
  "GSP33brssgo1u:5850": "____________________________________________________________________________________________",
  "GSP33brssgo1u:5851": "START BsCom_1,2.6.21",
  "GSP33brssgo1u:5852": "adṛśyatvādhikaraṇam / sū. 21-23",
  "GSP33brssgo1u:5853": "adṛśyatvādiguṇako dharmokteḥ | BBs_1,2.21 |",
  "GSP33brssgo1u:5854": "'atha parā yayā tadakṣaramadhigamyate',",
  "GSP33brssgo1u:5855": "'yattadadreśyamagrāhyamagotramavarṇamacakṣuḥśrotraṃ tadapāṇipādaṃ nityaṃ vibhuṃ sarvagataṃ susūkṣmaṃ tadavyayaṃ yadbhūtayoniṃ paripaśyanti dhīrāḥ' (muṇḍa. 1.1.5,6) iti śrūyate /",
  "GSP33brssgo1u:5856": "tatra saṃśayaḥ- kimayamadreśyatvādiguṇako bhūtayoniḥ pradhānaṃ syāduta śārīra āhosvitparameśvara iti /",
  "GSP33brssgo1u:5857": "tatra pradhānamacetanaṃ bhūtayoniriti yuktaṃ, acetanānāmeva taddṛṣṭāntatvenopādānāt /",
  "GSP33brssgo1u:5858": "'yathorṇanābhiḥ sṛjate gṛhyate ca yathā pṛthivyāmoṣadhaḥ saṃbhavanti /",
  "GSP33brssgo1u:5859": "yathā sataḥ puruṣotkeśalomāni tathākṣarātsaṃbhavatīha viśvam' (muṇḍa. 1.1.7) iti /",
  "GSP33brssgo1u:5860": "nanūrṇanābhiḥ puruṣaśca cetanāviha dṛṣṭāntatvenopāttau /",
  "GSP33brssgo1u:5861": "neti brūmaḥ /",
  "GSP33brssgo1u:5862": "nahi kevalasya cetanasya tatra sūtrayonitvaṃ keśalomayonitvaṃ cāsti /",
  "GSP33brssgo1u:5863": "cetanādhiṣṭhitaṃ hyacetanamūrṇanābhiśarīraṃ sūtrasya yoniḥ,",
  "GSP33brssgo1u:5864": "puruṣaśarīraṃ ca keśalomnāmiti prasiddham /",
  "GSP33brssgo1u:5865": "apica pūrvatrādṛṣṭatvādyabhilāṣasaṃbhave 'pi draṣṭṛtvādyabhilāṣāsaṃbhavānna pradhānamabhyupagatam /",
  "GSP33brssgo1u:5866": "iha tvadṛśyatvādayo dharmāḥ pradhāne saṃbhavanti /",
  "GSP33brssgo1u:5867": "nacātra virudhyamāno dharmaḥ kaścidabhilapyate /",
  "GSP33brssgo1u:5868": "nanu 'yaḥ sarvajñaḥ sarvavit' (muṇḍa. 1.1.9)",
  "GSP33brssgo1u:5869": "ityayaṃ vākyaśeṣo 'cetane pradhāne na saṃbhavanti, kathaṃ pradhānaṃ bhūtayoniḥ pratijñāyata iti /",
  "GSP33brssgo1u:5870": "atrocyate- 'yayā tadakṣaramadhigamyate' 'yattadadreśyam' ityakṣaraśabdenādṛśyatvādiguṇakaṃ bhūtayoniṃ śrāvayitvā punarante śrāvayiṣyati- 'akṣarātparataḥ paraḥ' (muṇḍa. 2.1.2) iti /",
  "GSP33brssgo1u:5871": "tatra yaḥ paro 'kṣarācchrutaḥ sa sarvajñaḥ sarvavitsaṃbhaviṣyati /",
  "GSP33brssgo1u:5872": "pradhānameva tvakṣaraśabdanirdiṣṭaṃ bhūtayoniḥ /",
  "GSP33brssgo1u:5873": "yadā tu yoniśabdo nimittavācī tadā śārīro 'pi bhūtayoniḥ syāt,",
  "GSP33brssgo1u:5874": "dharmādharmābhyāṃ bhūtajātasyopārjanāditi /",
  "GSP33brssgo1u:5875": "evaṃ prāpte 'bhidhīyate- yoyamadṛśyatvādiguṇako bhūtayoniḥ sa parameśvara eva syānnānya iti /",
  "GSP33brssgo1u:5876": "kathametadavagamyate /",
  "GSP33brssgo1u:5877": "dharmokteḥ /",
  "GSP33brssgo1u:5878": "parameśvarasya hi dharma ihocyamāno dṛśyate- 'yaḥ sarvajñaḥ sarvavit' iti /",
  "GSP33brssgo1u:5879": "nahi pradhānasyācetanasya śārīrasya vopādhiparicchinnadṛṣṭeḥ sarvajñatvaṃ sarvavittvaṃ vā saṃbhavati /",
  "GSP33brssgo1u:5880": "nanvakṣaraśabdanirdiṣṭādbhūtayoneḥ parasyaiva tatsarvajñatvaṃ ca na bhūtayoniviṣayamityuktam /",
  "GSP33brssgo1u:5881": "atrocyate- naivaṃ saṃbhavati /",
  "GSP33brssgo1u:5882_0": "yatkāraṇaṃ 'akṣarātsaṃbhavatīha viśvam' iti prakṛtaṃ bhūtayonimiha jāyamānaprakṛtitvena",
  "GSP33brssgo1u:5882_1": "nirdiśyānantaramapi jāyamānaprakṛtitvenaiva sarvajñaṃ nirdiśati- 'yaḥ sarvajñaḥ sarvavidyasya jñānamayaṃ tapaḥ /",
  "GSP33brssgo1u:5883": "tasmādetadbrahma nāma rūpamannaṃ ca jāyate' iti /",
  "GSP33brssgo1u:5884": "tasmānnirdeśasāmyena pratyabhijñāyamānatvātprakṛtasyaivākṣarasya bhūtayoneḥ sarvajñatvaṃ sarvavittvaṃ ca dharma ucyata iti gamyate /",
  "GSP33brssgo1u:5885": "'akṣarātparataḥ paraḥ' ityatrāpi na prakṛtādbhūtayonerakṣarātparaḥ kaścidabhidhūyate /",
  "GSP33brssgo1u:5886": "kathametadavagamyate /",
  "GSP33brssgo1u:5887": "'yenākṣaraṃ puruṣaṃ veda satyaṃ provāca tāṃ tattvato brahmavidyām' (muṇḍa. 1.2.13)",
  "GSP33brssgo1u:5888": "iti prakṛtya tasyaivākṣarasya bhūtayoneradṛśyatvādiguṇakasya vaktavyatvena pratijñātatvāt /",
  "GSP33brssgo1u:5889": "kathaṃ tarhi 'akṣarātparataḥ paraḥ' iti vyapadiśyata iti, uttarasūtre tadvakṣyāmaḥ /",
  "GSP33brssgo1u:5890": "apicātra dve vidye veditavye ukte- 'parā caivāparā ca' iti /",
  "GSP33brssgo1u:5891": "tatrāparāmṛgvedādilakṣaṇāṃ vidyāmuktvā bravīti- 'atha parā yayā tadakṣaramadhigamyate ityādi /",
  "GSP33brssgo1u:5892": "tatra parasyā vidyāyā viṣayatvenākṣaraṃ śrutam /",
  "GSP33brssgo1u:5893": "yadi punaḥ parameśvarādanyadadṛśyatvādiguṇakamakṣaraṃ parikalpyeta neyaṃ parā vidyā syāt /",
  "GSP33brssgo1u:5894": "parāparavibhāgo hyayaṃ vidyayorabhyudayaniḥśreyasaphalatayā parikalpyate /",
  "GSP33brssgo1u:5895": "naca pradhānavidyā niḥśreyasaphalā kenacidabhyupagamyate /",
  "GSP33brssgo1u:5896": "tisraśca vidyāḥ pratijñāyeran, tvatpakṣe 'kṣarādbhūtayoneḥ parasya paramātmanaḥ pratipādyamānatvāt /",
  "GSP33brssgo1u:5897": "dve eva tu vidye veditavye iha nirdiṣṭe /",
  "GSP33brssgo1u:5898": "'kasminnu bhagavo vijñāte sarvamidaṃ vijñātaṃ bhavati' (muṇḍa. 1.1.3)",
  "GSP33brssgo1u:5899": "iti caikavijñānena sarvavijñānāpekṣaṇaṃ sarvātmake brahmaṇi vivakṣyamāṇe 'vakalpyate,",
  "GSP33brssgo1u:5900": "nācetanamātraikāyatane pradhāne,",
  "GSP33brssgo1u:5901": "bhogyavyatirikte vā bhoktari /",
  "GSP33brssgo1u:5902": "apica 'sa brahmavidyāṃ sarvavidyāpratiṣṭhāmatharvāya jyeṣṭhaputrāya prāha' (muṇḍa. 1.1.1)",
  "GSP33brssgo1u:5903": "iti brahmavidyāṃ prādhānyenopakramya parāparavibhāgena parāṃ vidyāmakṣarādhigamanīṃ darśayaṃstayā brahmavidyātvaṃ darśayati /",
  "GSP33brssgo1u:5904": "sā ca brahmavidyāsamākhyā tadadhigamyasyākṣarasyābrahmatve bādhitā syāt /",
  "GSP33brssgo1u:5905": "aparargvedādilakṣaṇā karmavidyā brahmavidyopakrama upanyasyate brahmavidyāpraśaṃsāyai /",
  "GSP33brssgo1u:5906": "'plavā hyete adṛḍhā yajñarūpā aṣṭādaśoktamavaraṃ yeṣu karma /",
  "GSP33brssgo1u:5907": "etacchreyo yo 'bhinandanti mūḍhā jarāmṛtyuṃ te punarevāpiyanti' (muṇḍa. 1.2.7)",
  "GSP33brssgo1u:5908": "ityevamādinindāvacanāt /",
  "GSP33brssgo1u:5909": "ninditvā cāparāṃ vidyāṃ tato viraktasya paravidyādhikāraṃ darśayati- 'parīkṣya lokānkarmacitānbrāhmaṇo nirvedamāyānnāstyakṛtaḥ kṛtena /",
  "GSP33brssgo1u:5910": "tadvijñānārthaṃ sa gurumevābhigacchetsamitpāṇiḥ śretriyaṃ brahmaniṣṭham' (muṇḍa. 1.2.12) iti /",
  "GSP33brssgo1u:5911": "yattūktamacetanānāṃ pṛthivyādīnāṃ dṛṣṭāntatvenopādānāddārṣṭāntikenāpyacetanena bhūtayoninā bhavitavyamiti /",
  "GSP33brssgo1u:5912": "tadayuktam /",
  "GSP33brssgo1u:5913": "nahi dṛṣṭāntadārṣṭāntikayoratyantasāmyena bhavitavyamiti niyamo 'sti /",
  "GSP33brssgo1u:5914": "apica sthūlāḥ pṛthivyādayo dṛṣṭāntatvenopāttā iti na sthūla eva dārṣṭāntiko bhūtayonirabhyupagamyate /",
  "GSP33brssgo1u:5915": "tasmādadṛśyatvādiguṇako bhūtayoniḥ parameśvara eva // 21 //",
  "GSP33brssgo1u:5916": "----------------------",
  "GSP33brssgo1u:5917": "FN: adreśyamadṛśyaṃ jñānendriyaiḥ, agrāhyaṃ karmendriyaiḥ /",
  "GSP33brssgo1u:5918": "ūrṇanābhirlūtākīṭaḥ /",
  "GSP33brssgo1u:5919": "pūrvatra pūrvasminnadhikaraṇe /",
  "GSP33brssgo1u:5920": "nahīti /",
  "GSP33brssgo1u:5921": "'aktāḥ śarkarā upadadhātī' tyatra 'tejo vai ghṛtaṃ' iti śeṣānnirṇayavadatrāpi adṛśyavādeḥ śeṣānnirṇayaḥ /",
  "GSP33brssgo1u:5922": "yena jñānenākṣaraṃ prakṛtaṃ bhūtayoniṃ puruṣaṃ satyaṃ veda /",
  "GSP33brssgo1u:5923": "sarvavidyānāṃ pratiṣṭhā samāptiryasyām /",
  "GSP33brssgo1u:5924": "plavante gacchanti asthāyina iti plavāḥ /",
  "GSP33brssgo1u:5925": "aṣṭādaśeti ṣoḍaśārtvijaḥ yajamānaḥ patnī cetyaṣṭādaśa /",
  "GSP33brssgo1u:5926": "yeṣūktaṃ avaramanityaṃ karma yajñaḥ /",
  "GSP33brssgo1u:5927": "apiyanti prāpnuvanti /",
  "GSP33brssgo1u:5928": "pratyakṣādinā karmasādhyāṃllokānanityatayā jñātvā nirvedaṃ vairāgyaṃ gacchet /",
  "GSP33brssgo1u:5929": "kutaḥ, kṛtena karmaṇā akṛto mokṣo nāsti /",
  "GSP33brssgo1u:5930": "adṛśyatvādiguṇako dharmokteḥ /",
  "GSP33brssgo1u:5931": "muṇḍakavākyamudāharati-atheti /",
  "GSP33brssgo1u:5932": "karma vidyārūpāparavidyoktyanantaraṃ yayā nirguṇaṃ jñāyate parā socyate /",
  "GSP33brssgo1u:5933": "tāmaiva viṣayoktyā nirdiśati-yattaditi /",
  "GSP33brssgo1u:5934": "adreśyaṃ adṛśyaṃ jñānendriyaiḥ,",
  "GSP33brssgo1u:5935": "agrāhyaṃ karmendriyaiḥ,",
  "GSP33brssgo1u:5936": "gotraṃ vaṃśaḥ,",
  "GSP33brssgo1u:5937": "varṇo brāhmaṇatvādijātiḥ,",
  "GSP33brssgo1u:5938": "cakṣuḥśrotraśūnyamacakṣuḥśrotraṃ,",
  "GSP33brssgo1u:5939": "pāṇipādaśūnyamapāṇipādaṃ,",
  "GSP33brssgo1u:5940": "jñānakarmendriyavikalamityarthaḥ /",
  "GSP33brssgo1u:5941": "vibhuṃ prabhuṃ, susūkṣmaṃ durjñeyatvāt /",
  "GSP33brssgo1u:5942": "nityāvyayapadābhyāṃ nāśāpakṣayayornirāsaḥ /",
  "GSP33brssgo1u:5943": "bhūtānāṃ yoniṃ prakṛtiṃ yatpaśyanti dhīrāḥ paṇḍitāstadakṣaraṃ tadvidyā paretyanvayaḥ /",
  "GSP33brssgo1u:5944": "adreśyatvādiguṇānāṃ brahmapradhānasādhāraṇatvātsaṃśayaḥ /",
  "GSP33brssgo1u:5945": "pūrvavadraṣṭṛtvādīnāṃ cetanadharmāṇāmatrāśruterastu pradhānamiti pratyudāharaṇena pūrvapakṣayati-tatreti /",
  "GSP33brssgo1u:5946": "pūrvapakṣe pradhānādyupāstiḥ, sidvānte nirguṇadhīriti phalam /",
  "GSP33brssgo1u:5947": "ūrṇanābhirlūtākīṭaḥ tantūnsvadehātsṛjati, upasaṃharati cetyarthaḥ /",
  "GSP33brssgo1u:5948": "sato jīvataḥ /",
  "GSP33brssgo1u:5949": "nanu pūrvaṃ nirastaṃ pradhānaṃ kathamutthāpyate, tatrāha-apiceti /",
  "GSP33brssgo1u:5950": "atra pradhāne virudhyamāno 'saṃbhāvito vākyaśeṣaḥ śruta iti śaṅkate-nanu ya iti /",
  "GSP33brssgo1u:5951": "pañcamyantākṣaraśrutyā bhūtaprakṛteḥ pratyabhijñānātprathamāntaparaśabdoktasya jagannimitteśvarasya sarvajñatvādikamityāha-atrocyata iti /",
  "GSP33brssgo1u:5952": "'saṃdigdhe tu vākyaśeṣāt'iti nyāyena siddhāntayati-evaṃ prāpta iti /",
  "GSP33brssgo1u:5953": "cetanācetanatvena saṃdigdhe bhūtayonau 'yaḥ sarvajñaḥ'iti vākyaśeṣādīśvaratvanirṇaya ityayuktaṃ,",
  "GSP33brssgo1u:5954": "vākyaśeṣe bhūtayoneḥ pratyabhijñāpakābhāvāditi śaṅkate-nanviti /",
  "GSP33brssgo1u:5955_0": "'janikartṛḥ prakṛtiḥ'iti sūtreṇa prakṛterapādānasaṃjñāyāṃ pañcamīsmaraṇādakṣarātsaṃbhavatīti",
  "GSP33brssgo1u:5955_1": "prakṛtitvenoktākṣarasya bhūtayonirvākyaśeṣe tasmāditi prakṛtitvaliṅgena pratyabhijñānamastīti",
  "GSP33brssgo1u:5955_2": "samādhatte-atrocyata iti /",
  "GSP33brssgo1u:5956": "etatkāryaṃ brahma sūkṣmātmakaṃ nāma rūpaṃ, sthūlaṃ tato 'nnaṃ vrīhyādītyarthaḥ /",
  "GSP33brssgo1u:5957": "yaduktaṃ pañcamyantākṣaraśrutyā bhūtayoneḥ pratyabhijñānadacetanatvamiti,",
  "GSP33brssgo1u:5958": "tatrāha-akṣarātparata iti /",
  "GSP33brssgo1u:5959": "nāyamakṣaraśabdo bhūtayoniṃ parāmṛśati,",
  "GSP33brssgo1u:5960": "paravidyādhigamyatvenoktasyākṣarasya bhūtayoneḥ 'akṣaraṃ puruṣaṃ vedā'ityakṣaraśrutyā vedyatvaliṅgavatyā pūrvameva brahmatvena parāmarśādityāha-yeneti /",
  "GSP33brssgo1u:5961_0": "yena jñānenākṣaraṃ bhūtayoniṃ sarvajñaṃ puruṣaṃ veda tāṃ brahmavidyāṃ yogyāya śiṣyāya",
  "GSP33brssgo1u:5961_1": "prabrūyādityupakramya 'aprāṇo hyamanāḥ śubhraḥ' 'akṣarātparataḥ paraḥ'ityucyamānaḥ",
  "GSP33brssgo1u:5961_2": "paro bhūtayoniriti gamyata ityarthaḥ /",
  "GSP33brssgo1u:5962": "tarhi pañcamyantākṣaraśabdārthaḥ ka ityāśaṅkyājñānamiti vakṣyata ityāha-kathamiti /",
  "GSP33brssgo1u:5963": "paravidyeti samākhyayāpi tadviṣayasya brahmatvamityāha-apiceti /",
  "GSP33brssgo1u:5964": "nanu pradhānavidyāpi kāraṇaviṣayatvātparetyata āha-parāparavibhāgo iti /",
  "GSP33brssgo1u:5965": "anityaphalatvenāparavidyāṃ ninditvā muktyarthine brahmavidyāṃ provāceti vākyaśeṣokterityarthaḥ /",
  "GSP33brssgo1u:5966": "astu pradhānavidyāpi muktiphalatvena paretyata āha-naceti /",
  "GSP33brssgo1u:5967": "nanu 'yaḥ sarvajñaḥ'ityagre paravidyāviṣaya ucyate,",
  "GSP33brssgo1u:5968": "adreśyavākyena tu pradhānavidyocyata ityata āha-tisraśceti /",
  "GSP33brssgo1u:5969": "itaśca bhūtayonerbrahmatvamityāha-kasminniti /",
  "GSP33brssgo1u:5970": "acetanamātrasyaikāyatanamupādānaṃ tajjñānātkāryajñāne 'pi tadakāryāṇāmātmanāṃ jñānaṃ na bhavati /",
  "GSP33brssgo1u:5971": "evaṃ jīve jñāte tadakāryasya bhogyasya jñānaṃ na bhavatītyarthaḥ /",
  "GSP33brssgo1u:5972": "brahmavidyāśabdācca bhūtayonirbrahmetyāha-apiceti /",
  "GSP33brssgo1u:5973": "sa brahmavidyāṃ sarvavidyānāṃ pratiṣṭhāṃ samāptibhūmiṃ brahmavidyāmuvāca /",
  "GSP33brssgo1u:5974": "brahmaṇi sarvavidyānāṃ vidyāphalānāṃ cāntarbhāvādbrahmavidyā sarvavidyāpratiṣṭhā /",
  "GSP33brssgo1u:5975": "nanvaparavidyā paraprakaraṇe kimarthamuktetyata āha-apareti /",
  "GSP33brssgo1u:5976": "plavante gacchantīti plavā vināśinaḥ,",
  "GSP33brssgo1u:5977": "adṛḍhānityaphalasaṃpādanāśaktāḥ,",
  "GSP33brssgo1u:5978": "ṣoḍaśartvijaḥ patnīyajamānaścetyaṣṭādaśa /",
  "GSP33brssgo1u:5979": "yajñena nāmanimittena nirūpyanta iti yajñarūpāḥ /",
  "GSP33brssgo1u:5980": "tathāhi ṛtuṣu yācayanti yajñaṃ kārayantītyṛtvijaḥ,",
  "GSP33brssgo1u:5981": "yajata iti yajamānaḥ,",
  "GSP33brssgo1u:5982": "'patyurno yajñasaṃyoge'iti sūtreṇa patiśabdasya nakāro 'ntādeśo yajñasaṃbandhe vihita iti patnī,",
  "GSP33brssgo1u:5983": "evamṛtvigādināmapravṛttinimittaṃ yajña iti yajñarūpāḥ /",
  "GSP33brssgo1u:5984": "yeṣvavaramanityaphalakaṃ karma śrutyuktaṃ,",
  "GSP33brssgo1u:5985": "etadeva karma śreyo nānyadātmajñānamiti ye mūḍhāstuṣyanti te punaḥ punarjanmamaraṇamāpnuvantītyarthaḥ /",
  "GSP33brssgo1u:5986": "tadvijñānārthaṃ brahmavijñānārthaṃ gurumabhigacchedeveti niyamaḥ /",
  "GSP33brssgo1u:5987": "brahmaniṣṭhasyāpyanadhītavedasya gurutvaṃ vārayati-śrotriyamiti /",
  "GSP33brssgo1u:5988": "kāryamupādānābhinnamityaṃśe dṛṣṭāntaḥ /",
  "GSP33brssgo1u:5989": "sarvasāmye tathāpyaniṣṭāpatterityāha-apica sthūlā iti //21//",
  "GSP33brssgo1u:5990": "END BsCom_1,2.6.21",
  "GSP33brssgo1u:5991": "____________________________________________________________________________________________",
  "GSP33brssgo1u:5992": "START BsCom_1,2.6.22",
  "GSP33brssgo1u:5993": "viśeṣaṇabhedavyapadeśābhyāṃ ca netarau | BBs_1,2.22 |",
  "GSP33brssgo1u:5994": "itaśca parameśvara eva bhūtayonirnetarau śārīraḥ pradhānaṃ vā /",
  "GSP33brssgo1u:5995": "kasmāt /",
  "GSP33brssgo1u:5996": "viśeṣaṇabhedavyapadeśābhyām /",
  "GSP33brssgo1u:5997": "viśinaṣṭi hi prakṛtaṃ bhūtayoniṃ śārīrādvilakṣaṇatvena- ' divyo hyamūrtaḥ puruṣaḥ sabāhyābhyantaro hyajaḥ /",
  "GSP33brssgo1u:5998": "aprāṇo hyamanāḥ śubhraḥ' (muṇḍa. 2.1.2) iti /",
  "GSP33brssgo1u:5999": "nahyetaddivyādiviśeṣaṇamavidyāpratyupasthāpitanāmarūpaparicchedābhimāninastaddharmānsvātmani kalpayataḥ śārīrasyopapadyate /",
  "GSP33brssgo1u:6000": "tasmātsākṣādaupaniṣadaḥ puruṣa ihocyate /",
  "GSP33brssgo1u:6001": "tathā pradhānādapi prakṛtaṃ bhūtayoniṃ bhedena vyapadiśati- 'akṣarātparataḥ paraḥ' iti /",
  "GSP33brssgo1u:6002_0": "akṣaramavyākṛtaṃ nāmarūpabījaśaktirūpaṃ bhūtasūkṣmamīśvarāśrayaṃ tasyaivopādhibhūtaṃ",
  "GSP33brssgo1u:6002_1": "sarvasmādvikārātparo yo 'vikārastasmātparataḥ para iti bhedena vyapadeśātparamātmānamiha",
  "GSP33brssgo1u:6002_2": "vivakṣitaṃ darśayati /",
  "GSP33brssgo1u:6003": "nātra pradhānaṃ nāma kiñcitsvatantraṃ tattvamabhyupagamya tasmādbhedavyapadeśa ucyate /",
  "GSP33brssgo1u:6004": "kiṃ tarhi yadi pradhānamapi kalpyamānaṃ śrutyavirodhenāvyākṛtādiśabdavācyaṃ bhūtasūkṣmaṃ parikalpyeta parikalpyatām /",
  "GSP33brssgo1u:6005": "tasmādbhedavyapadeśātparameśvaro bhūtayonirityetadiha pratipādyate // 22 //",
  "GSP33brssgo1u:6006": "kutaśca parameśvaro bhūtayoniḥ-",
  "GSP33brssgo1u:6007": "----------------------",
  "GSP33brssgo1u:6008": "FN: aśnoti vyāpnoti svavikārajātamityakṣaram /",
  "GSP33brssgo1u:6009": "avyākṛtamavyaktam /",
  "GSP33brssgo1u:6010": "nāmarūpayorbījamīśvarastasya śaktirūpam /",
  "GSP33brssgo1u:6011": "viśeṣaṇānna jīvo bhedokterna pradhānamiti hetudvayaṃ vibhajya vyācaṣṭe-viśinaṣṭi hītyādinā /",
  "GSP33brssgo1u:6012": "divyo dyotanātmakaḥ svayañjyotiḥ,",
  "GSP33brssgo1u:6013": "amūrtaḥ pūrṇaḥ,",
  "GSP33brssgo1u:6014": "puruṣaḥ puriśayaḥ pratyagātmā,",
  "GSP33brssgo1u:6015": "bāhyaṃ sthūlamābhyantaraṃ kāraṇaṃ sūkṣmaṃ tābhyāṃ sahādhiṣṭhānatvena tiṣṭhatīti sabāhyābhyantaraḥ,",
  "GSP33brssgo1u:6016": "hi tathā śrutiṣu prasiddha ityarthaḥ /",
  "GSP33brssgo1u:6017": "avidyākṛtaṃ nāmarūpātmakaṃ śarīraṃ tena paricchedo 'lpatvam /",
  "GSP33brssgo1u:6018": "tasya śarīrasya dharmājjāḍyamūrtatvādīnityarthaḥ /",
  "GSP33brssgo1u:6019": "nanvakṣaraśabdena pradhānoktāvaśabdatvaṃ pradhānasya pratijñātaṃ bādhyeta,",
  "GSP33brssgo1u:6020": "tatrāha-akṣaramavyākṛtamiti /",
  "GSP33brssgo1u:6021": "aśnoti vyāpnoti svavikārajātamityakṣaram /",
  "GSP33brssgo1u:6022": "avyākṛtamavyaktam /",
  "GSP33brssgo1u:6023": "anādīti yāvat /",
  "GSP33brssgo1u:6024": "nāmarāpayorbījamīśvaraḥ tasya śaktirūpam /",
  "GSP33brssgo1u:6025": "paratantratvādupādānamapi śaktirityuktam /",
  "GSP33brssgo1u:6026": "bhūtānāṃ sūkṣmāḥ saṃskārā yatra tadbhūtasūkṣmaṃ īśvaraścinmātra āśrayo yasya tattathā /",
  "GSP33brssgo1u:6027": "tasyaiva cinmātrasya jīveśvarabhedopādhibhūtam /",
  "GSP33brssgo1u:6028": "yattu īśvara āśrayo viṣayo yasyeti nānājīvavādināṃ vyākhyānaṃ tadbāṣyabahirbhūtaṃ,",
  "GSP33brssgo1u:6029": "'etasminkhalvakṣare gārgi ākāśa otaśca protaśca'ityotaprotabhāvenāvyākṛtasya cidāśrayatvaśruterāśrayapadalakṣaṇāyā nirmūlatvāt /",
  "GSP33brssgo1u:6030": "nahi mūlaprakṛterbhede kiñcinmānamasti /",
  "GSP33brssgo1u:6031": "naca 'indro māyābhiḥ'iti śrutirmānaṃ,",
  "GSP33brssgo1u:6032": "'ajāmekām'ityādyanekaśrutibalena lāghavatarkasahāyena tasyāḥ śruterbuddhibhedena māyābhedānuvāditvāt /",
  "GSP33brssgo1u:6033": "taduktaṃ sureśvarācāryaiḥ-'svatastvavidyābhedo 'tra manāgapi na vidyate'iti /",
  "GSP33brssgo1u:6034": "sāṃkhyayogācāryāḥ purāṇetihāsakartāraśca mūlaprakṛtyaikyaṃ vadanti /",
  "GSP33brssgo1u:6035": "nanvavidyaikye bandhamuktivyavasthā katham /",
  "GSP33brssgo1u:6036": "naca vyavasthā nāstīti vācyaṃ,",
  "GSP33brssgo1u:6037": "śravaṇe pravṛttyādibādhāpatāditi cet,",
  "GSP33brssgo1u:6038": "ucyate-ye hyavidyānānātvamicchanti tairapi pariṇāmitvena sāṃśatvamavidyāyā aṅgīkāryaṃ,",
  "GSP33brssgo1u:6039": "tathā cānarthātmakasvīyasaṃghātātmanā pariṇatāvidyāṃśopahitajīvabhedādvyavasthā sidhyati /",
  "GSP33brssgo1u:6040": "yasya jñānamantaḥkaraṇe jāyate tasyāntaḥ karaṇapariṇāmyajñānāṃśanaśo muktiriti /",
  "GSP33brssgo1u:6041": "evaṃ ca śrotuḥ svarūpānandaprāptiḥ,",
  "GSP33brssgo1u:6042": "śravaṇādo pravṛttiḥ,",
  "GSP33brssgo1u:6043": "vidvadanubhavaḥ,",
  "GSP33brssgo1u:6044": "jīvanmuktiśāstraṃ ceti sarvamabādhitaṃ bhavati /",
  "GSP33brssgo1u:6045": "nacaivaṃ nānājīvapakṣādaviśeṣaḥ, mūlaprakṛtinānātvābhāvādityalam /",
  "GSP33brssgo1u:6046": "paratvehetuḥ-avikāra iti /",
  "GSP33brssgo1u:6047": "nanu sūtrakṛtā śrutau pradhānādbhedavyapadeśa uktastatra kathamajñānādbhedoktirvyākhyāyate, tatrāha-nātreti /",
  "GSP33brssgo1u:6048": "kāryātmanā pradhīyata iti pradhānamajñānameva /",
  "GSP33brssgo1u:6049": "tato 'nyasyāpramāṇikatvādityarthaḥ /",
  "GSP33brssgo1u:6050": "ato 'trājñānameva bhūtayoniriti pūrvapakṣaṃ kṛtvā nirasyate /",
  "GSP33brssgo1u:6051": "tannirāsenārthātsāṃkhyākalpitapradhānanirāsa iti mantavyam //22//",
  "GSP33brssgo1u:6052": "END BsCom_1,2.6.22",
  "GSP33brssgo1u:6053": "____________________________________________________________________________________________",
  "GSP33brssgo1u:6054": "START BsCom_1,2.6.23",
  "GSP33brssgo1u:6055": "rūpopanyāsāc ca | BBs_1,2.23 |",
  "GSP33brssgo1u:6056_0": "apica 'akṣarātparataḥ paraḥ' ityasyānantaram 'etasmājjāyate prāṇaḥ' iti prāṇaprabhṛtīnāṃ",
  "GSP33brssgo1u:6056_1": "pṛthivīparyantānāṃ tatvānāṃ sargamuktvā tasyaiva bhūtayoneḥ sarvavikārātmakaṃ rūpamupanyasyamānaṃ",
  "GSP33brssgo1u:6056_2": "paśyāmaḥ- 'agnirmūrdhā cakṣuṣī candrasūryau diśaḥ śrotre vāgvivṛtāśca vedāḥ /",
  "GSP33brssgo1u:6057": "vāyuḥ prāṇo hṛdayaṃ viśvamasya padbhyāṃ pṛthivī hyeṣa sarvabhūtāntarātmā' (muṇḍa. 2.1.4) iti /",
  "GSP33brssgo1u:6058": "tacca parameśvarasyaivocitaṃ, sarvavikārakāraṇatvāt /",
  "GSP33brssgo1u:6059": "na śārīrasya tanumahimnaḥ /",
  "GSP33brssgo1u:6060": "nāpi pradhānasyāyaṃ rūpopanyāsaḥ saṃbhavati, sarvabhūtāntarātmatvāsaṃbhavāt /",
  "GSP33brssgo1u:6061": "tasmātparameśvara eva bhūtayonirnetarāviti gamyate /",
  "GSP33brssgo1u:6062": "kathaṃ punarbhūtayonerayaṃ rūpopanyāsa iti gamyate, prakaraṇāt, 'eṣaḥ' iti ca prakṛtānukarṣaṇāt /",
  "GSP33brssgo1u:6063": "bhūtayoniṃ hi prakṛtya 'etasmājjāyate prāṇaḥ',",
  "GSP33brssgo1u:6064": "'eṣa sarvabhūtāntarātmā' iti vacanaṃ bhūtayoniviṣayameva bhavati /",
  "GSP33brssgo1u:6065": "yathopādhyāyaṃ prakṛtyaitasmādadhīṣvaiṣa vedavedāṅgapāraga iti vacanamupādhyāyaviṣayaṃ bhavati tadvat /",
  "GSP33brssgo1u:6066": "kathaṃ punaradṛśyatvādiguṇakasya bhūtayonervigrahavadrūpaṃ saṃbhavati /",
  "GSP33brssgo1u:6067": "sarvātmatvavivakṣayedamucyate natu vigrahavattvavivakṣayetyadoṣaḥ /",
  "GSP33brssgo1u:6068": "'ahamannamahamannādaḥ' (tai. 3.10.6) ityādivat /",
  "GSP33brssgo1u:6069": "anye punarmanyante- nāyaṃ bhūtayone rūpopanyāsaḥ, jāyamānatvenopanyāsāt /",
  "GSP33brssgo1u:6070": "'etasmājjāyate prāṇo manaḥ sarvendriyāṇi ca /",
  "GSP33brssgo1u:6071": "khaṃ vāyurjyotirāpaḥ pṛthivī viśvasya dhāriṇī' iti hi pūrvatra prāṇādipṛthivyantaṃ tattvajātaṃ jāyamānatvena niradikṣat /",
  "GSP33brssgo1u:6072": "uttaratrāpi ca 'tasmādagniḥ samidho yaśca sūryaḥ' ityevamādi,",
  "GSP33brssgo1u:6073": "'ataśca sarvā oṣadhayo rasāśca' ityevamantaṃ jāyamānatvenaiva nirdekṣyati /",
  "GSP33brssgo1u:6074": "ihaiva kathamakasmādantarāle bhūtayone rūpamupanyaset /",
  "GSP33brssgo1u:6075": "sarvātmatvamapi sṛṣṭiṃ parisamāpyopadekṣyati- 'puruṣa evedaṃ viśvaṃ karma' (muṇḍa. 2.1.10) ityādinā /",
  "GSP33brssgo1u:6076": "śrutismṛtyośca trailokyaśarīrasya prajāpaterjanmādi nirdiśyamānamupalabhāmahe- 'hiraṇyagarbhaḥ samavartatāgne bhūtasya jātaḥ patireka āsīt /",
  "GSP33brssgo1u:6077": "sa dādhāra pṛthivī dyāmutemāṃ kasmai devāya haviṣā vidhema' (ṛ.sa. 10.121.1) iti /",
  "GSP33brssgo1u:6078": "samavartatetyajāyatetyarthaḥ /",
  "GSP33brssgo1u:6079": "tathā 'sa vai puruṣa ucyate /",
  "GSP33brssgo1u:6080": "ādikartā sa bhūtānāṃ brahmāgre samavartata' iti ca /",
  "GSP33brssgo1u:6081": "vikārapuruṣasyāpi sarvabhūtāntarātmatvaṃ saṃbhavati, prāṇātmanā sarvabhūtānāmadhyātmamavasthānāt /",
  "GSP33brssgo1u:6082": "asminpakṣe 'puruṣa evedaṃ viśvaṃ karma' ityādi sarvarūpopanyāsaḥ parameśvarapratipattiheturiti vyākhyeyam // 23 //",
  "GSP33brssgo1u:6083": "----------------------",
  "GSP33brssgo1u:6084": "FN: agnirdyulokaḥ vivṛtā veda vāk, padbhyāṃ pādau /",
  "GSP33brssgo1u:6085": "tanumahimno 'lpaśakteḥ /",
  "GSP33brssgo1u:6086": "yaśca sūryo dyulokāgneḥ samidha iva bhāsakaḥ /",
  "GSP33brssgo1u:6087": "hiraṇyagarbhaḥ agre samavartata /",
  "GSP33brssgo1u:6088": "jātaḥ san bhūtagrāmasyaikaḥ patirbabhūveti śeṣaḥ /",
  "GSP33brssgo1u:6089": "kasmai prajāpataye /",
  "GSP33brssgo1u:6090": "vidhema paricarema /",
  "GSP33brssgo1u:6091": "vṛttikṛnmatenādau sūtraṃ vyācaṣṭe-apicetyādinā /",
  "GSP33brssgo1u:6092": "'prāṇo manaḥ sarvendriyāṇi ca khaṃ vāyurjyotirāpaḥ pṛthivī'iti śrutiḥ /",
  "GSP33brssgo1u:6093": "agnirdhulokaḥ, 'asau vāva loko gautamāgniḥ'iti śruteḥ /",
  "GSP33brssgo1u:6094": "vivṛtā vedāḥ vāgityanvayaḥ /",
  "GSP33brssgo1u:6095": "padbhyāṃ pādāvityarthaḥ /",
  "GSP33brssgo1u:6096": "yasyedaṃ rūpaṃ sa eṣa sarvaprāṇināmantarātmetyartha /",
  "GSP33brssgo1u:6097": "tanumahimna iti /",
  "GSP33brssgo1u:6098": "alpaśakterityarthaḥ /",
  "GSP33brssgo1u:6099": "yathā kaścibrahmavitsvasya sarvātmatvaprakaṭanārthamahamannamiti sāma gāyati na tvannatvādikamātmano vivakṣati,",
  "GSP33brssgo1u:6100": "aphalatvāt,",
  "GSP33brssgo1u:6101": "tathehāpītyāha-ahamannamiti /",
  "GSP33brssgo1u:6102": "vṛttikṛdvyākhyāṃ dūṣayati-anye punariti /",
  "GSP33brssgo1u:6103": "eṣa sarvabhūtāntarātmā sūtrātmā etasmādbhūtayonerjāyata iti śrutyanvayena hiraṇyagarbhasyātra jāyamānatvenopanyāsādityarthaḥ /",
  "GSP33brssgo1u:6104": "niradikṣadavocadityarthaḥ /",
  "GSP33brssgo1u:6105": "agnirdyuloko yasya, yasya samidrūpaḥ sūryaḥ so 'pidyulokāgnistasmādajāyatetyarthaḥ /",
  "GSP33brssgo1u:6106": "'tasmāditya eva samit'iti śrutyantarāt /",
  "GSP33brssgo1u:6107": "ato madhye 'pi sṛṣṭireva vācyā na rūpamiti bhāvaḥ /",
  "GSP33brssgo1u:6108": "yaduktam 'agnirmūrdhā'ityatra bhūtayoneḥ sarvātmatvaṃ vivakṣitamiti, tatretyāha-sarvātmatvamapīti /",
  "GSP33brssgo1u:6109": "nanu hiraṇyagarbhasya janmānyatrānuktaṃ kathamatra vaktavyaṃ, tatrāha-śrutīti /",
  "GSP33brssgo1u:6110": "agre samavartata jātaḥ sanbhūtagrāmasyaikaḥ patirīśvaraprasādādabhavat /",
  "GSP33brssgo1u:6111": "sa sūtrātmā dyāmimāṃ pṛthivīṃ ca sthūlaṃ sarvamadhārayat /",
  "GSP33brssgo1u:6112": "kaśabdasya prajāpatisaṃjñātve sarvanāmatvābhāvena smā ityayogādekāralopenaikasmai devāya prāṇātmane haviṣā vidhema paricaremeti vyākhyeyaṃ,",
  "GSP33brssgo1u:6113": "'katama eko deva iti prāṇaḥ'iti śruteḥ /",
  "GSP33brssgo1u:6114": "yadvā yasmādayaṃ jātastasmā ekasmai devāyetyarthaḥ,",
  "GSP33brssgo1u:6115": "'eko devaḥ sarvabhūteṣu gūḍhaḥ'iti śrutyantarāt /",
  "GSP33brssgo1u:6116": "nanu tasya bhūtāntarātmatvaṃ kathaṃ, tatrāha-vikāreti /",
  "GSP33brssgo1u:6117_0": "pūrvakalpe prakṛṣṭopāsanākarmasamuccayānuṣṭhānadasminkalpe sarvaprāṇivyaṣṭiliṅgānāṃ",
  "GSP33brssgo1u:6117_1": "vyāpakaṃ sarvaprāṇyantargataṃ jñānakarmendriyaprāṇātmakaṃ samaṣṭiliṅgaśarīraṃ jāyate",
  "GSP33brssgo1u:6117_2": "tadrūpasya sūtrātmanaḥ sarvabhūtāntarātmatvaṃ yuktamityarthaḥ /",
  "GSP33brssgo1u:6118": "svapakṣe sūtrārthamāha-asminpakṣa iti /",
  "GSP33brssgo1u:6119": "karma saphalaṃ sarvaṃ śrautasmārtādikaṃ tapaśca puruṣa eveti sarvāntaratvarūpopanyāsācca bhūtayonau jñeye vākyaṃ samanvitamityarthaḥ //23//",
  "GSP33brssgo1u:6120": "END BsCom_1,2.6.23",
  "GSP33brssgo1u:6121": "____________________________________________________________________________________________",
  "GSP33brssgo1u:6122": "START BsCom_1,2.7.24",
  "GSP33brssgo1u:6123": "vaiśvānarādhikaraṇam / sū. 24-32",
  "GSP33brssgo1u:6124": "vaiśvānaraḥ sādhāraṇaśabdaviśeṣāt | BBs_1,2.24 |",
  "GSP33brssgo1u:6125": "'ko na ātmā kiṃ brahma' iti,",
  "GSP33brssgo1u:6126": "'ātmānamevemaṃ vaiśvānaraṃ saṃpratyadhyeṣi tameva no brūhi' (chā. 5.11.1,6)",
  "GSP33brssgo1u:6127": "iti copakramya dyusūryavāyvākāśavāripṛthivīnāṃ sutejastvādiguṇayogamekaikopāsananindayā ca vaiśvānaraṃ pratyeṣāṃ mūrdhādibhāvamupadiśyāmnāyate-",
  "GSP33brssgo1u:6128_0": "'yastvetamevaṃ prādeśamātramabhivimānamātmānaṃ vaiśvānaramupāḥse sa sarveṣu lokeṣu",
  "GSP33brssgo1u:6128_1": "bhūteṣu sarveṣvātmasvannamatti tasya ha vā etasyātmano vaiśvānarasya mūrdhaiva sutejāścakṣurviśvarūpaḥ",
  "GSP33brssgo1u:6128_2": "prāṇaḥ pṛthagvartmātmā saṃdeho bahulo bastireva rayiḥ pṛthivyeva pādāvura eva vedirlomāni",
  "GSP33brssgo1u:6128_3": "barhirhṛdayaṃ gārhapatyo mano 'nvāhāryapacana āsyamāvahanīyaḥ' (chā. 5.18.2) ityādi /",
  "GSP33brssgo1u:6129": "tatra saṃśayaḥ- kiṃ vaiśvānaraśabdena jāṭharo 'gnirupadiśyata uta bhūtāgniratha tadabhimāninī devatā athavā śārīra āhosvitparameśvara iti /",
  "GSP33brssgo1u:6130": "kiṃ punaratra saṃśayakāraṇam /",
  "GSP33brssgo1u:6131": "vaiśvānara iti jāṭharabhūtāgnidevatānāṃ sādhāraṇaśabdaprayogādātmeti ca śārīraparameśvarayoḥ /",
  "GSP33brssgo1u:6132": "tatra kasyopādānaṃ nyāyyaṃ kasya vā hānamiti bhavati saṃśayaḥ /",
  "GSP33brssgo1u:6133": "kiṃ tāvatprāptam, jāṭharo 'gniriti /",
  "GSP33brssgo1u:6134": "kutaḥ /",
  "GSP33brssgo1u:6135": "tatra hi viśeṣaṇa kvacitprayogo dṛśyate- 'ayamagnirvaiśvānaro yo 'yamantaḥ puruṣe yenedamannaṃ pacyate yadidamadyate' (bṛha. 5.9) ityādau /",
  "GSP33brssgo1u:6136": "agnimātraṃ vā syāt,",
  "GSP33brssgo1u:6137": "sāmānyenāpi prayogadarśanāt 'viśvasmā agniṃ bhuvanāya devā vaiśvānaraṃ ketumahnāmakṛṇvan' (ṛ.saṃ. 10.88.12) ityādau /",
  "GSP33brssgo1u:6138": "agniśarīrā vā devatā syāt,",
  "GSP33brssgo1u:6139": "tasyāmapi prayogadarśanāt 'vaiśvānarasya sumatau syāma rājā hi kaṃ bhuvanānāmabhiśrīḥ' (ṛ.saṃ. 1.18.1)",
  "GSP33brssgo1u:6140": "ityevamādyāyāḥ śruterdevatāyāmaiśvaryādyupetāyāṃ saṃbhavāt /",
  "GSP33brssgo1u:6141": "athātmaśabdasāmānādhikaraṇyādupakrame ca 'ko na ātmā kiṃ brahma' iti kevalātmaśabdaprayogādātmaśabdavaśena ca vaiśvānaraśabdaḥ pariṇeya ityucyate,",
  "GSP33brssgo1u:6142": "tathāpi śārīra ātmā syāt,",
  "GSP33brssgo1u:6143": "tasya bhauktṛtvena vaiśvānarasaṃnikarṣāt /",
  "GSP33brssgo1u:6144": "prādeśamātramiti ca viśeṣaṇasya tasminnupādhiparicchinne saṃbhavāt /",
  "GSP33brssgo1u:6145": "tasmānneśvaro vaiśvānara ityevaṃ prāpte tata idamucyate- vaiśvānaraḥ paramātmā bhavitumarhatīti /",
  "GSP33brssgo1u:6146": "kutaḥ, sādhāraṇaśabdaviśeṣāt /",
  "GSP33brssgo1u:6147": "sādhāraṇaśabdayorviśeṣaḥ sādhāraṇaśabdaviśeṣaḥ /",
  "GSP33brssgo1u:6148": "yadyapyetāvubhāvapyātmavaiśvānaraśabdau sādhāraṇaśabdau,",
  "GSP33brssgo1u:6149": "vaiśvānaraśabdastu trayasya sādhāraṇaḥ,",
  "GSP33brssgo1u:6150": "ātmaśabdaśca dvayasya tathāpi viśeṣo dṛśyate,",
  "GSP33brssgo1u:6151": "yena parameśvaraparatvaṃ tayorabhyupagamyate,",
  "GSP33brssgo1u:6152": "'tasya ha vā etasyāmātmano vaiśvānarasya mūrdhaiva sutejāḥ' ityādi /",
  "GSP33brssgo1u:6153": "atra hi parameśvara eva dyumūrdhatvādiviśiṣṭo 'vasthāntaragataḥ pratyagātmatvenopanyasta ādhyānāyeti gamyate, kāraṇatvāt /",
  "GSP33brssgo1u:6154": "kāraṇasya hi sarvābhiḥ kāryagatābhiravasthābhiravasthāvattvāddyulokādyavayavatvamupapadyate /",
  "GSP33brssgo1u:6155": "'sa sarveṣu lokeṣu sarveṣu bhūteṣu sarveṣvātmasvannamatti' iti ca sarvalokādyāśrayaṃ phalaṃ śrūyamāṇaṃ paramakāraṇaparigrahe saṃbhavati /",
  "GSP33brssgo1u:6156": "'evaṃ hāsya sarve pāpmānaḥ pradūyante' (chā. 5.24.3) iti ca tadvidaḥ sarvapāpmapradāhaśravaṇam /",
  "GSP33brssgo1u:6157": "'ko na ātmā kiṃ brahma' iti cātmabrahmaśabdābhyāmupakrama ityevametāni liṅgāni parameśvaramevāvagamayanti /",
  "GSP33brssgo1u:6158": "tasmātparameśvara eva vaiśvānaraḥ // 24 //",
  "GSP33brssgo1u:6159": "----------------------",
  "GSP33brssgo1u:6160": "FN: ko na iti /",
  "GSP33brssgo1u:6161": "prācīnaśālasatyayajñendradyumnajanabuḍilāḥ sametyetthaṃ mīmāṃsāṃ cakruḥ kekayarājaṃ gatvā /",
  "GSP33brssgo1u:6162": "adhyeṣi smarasi /",
  "GSP33brssgo1u:6163": "ābhimukhyenāparokṣatayā viśvaṃ mimīte jānātītyabhivimānastam /",
  "GSP33brssgo1u:6164": "saṃdeho dehasya madhyabhāgaḥ /",
  "GSP33brssgo1u:6165": "rayirdhanam /",
  "GSP33brssgo1u:6166": "viśvasmai bhuvanāya vaiśvānaramagnimahnāṃ ketuṃ cihnaṃ sūryamakṛṇvandevāḥ /",
  "GSP33brssgo1u:6167": "tadudaye dinavyavahārāt /",
  "GSP33brssgo1u:6168": "vaiśvānarasya devasya sumatau śobhanabuddhau vayaṃ syāma bhavema /",
  "GSP33brssgo1u:6169": "tasyāsmadvaṣayā sumatirbhavatvityarthaḥ /",
  "GSP33brssgo1u:6170": "avasthāntaramadhyātmamadhidaivamityevaṃrūpam /",
  "GSP33brssgo1u:6171": "yathāgnau nikṣiptamiṣīkātūlaṃ dahyate evaṃ hāsya viduṣaḥ /",
  "GSP33brssgo1u:6172": "vaiśvānaraḥ /",
  "GSP33brssgo1u:6173": "chāndogyamudāharati-ko na iti /",
  "GSP33brssgo1u:6174": "prācīnaśālasatyayajñendradyumnajanabuḍilā militvā mīmāṃsāṃ cakruḥ-'ko na ātmā kiṃ brahma'iti /",
  "GSP33brssgo1u:6175": "ātmaiva brahmeti jñāpanārthaṃ padadvayam /",
  "GSP33brssgo1u:6176": "te pañcāpi niścayārthamuddālakamājagmuḥ /",
  "GSP33brssgo1u:6177": "so 'pi samyaṅna vedeti tenoddālakena saha ṣaḍapyaśvapatiṃ kaikeyaṃ rājānamāgatyocuḥ-ātmānamiti /",
  "GSP33brssgo1u:6178": "adhyeṣi smarasi tameva no brūhīti /",
  "GSP33brssgo1u:6179": "rājā tu teṣāṃ bhrāntinirāsārthaṃ tānpratyekamapṛcchat-'kaṃ tvamātmānamupāḥse'iti /",
  "GSP33brssgo1u:6180": "te ca prācīnaśālādayaḥ krameṇa pratyekamūcuḥ-divamevāhaṃ vaiśvānaraṃ vedmi /",
  "GSP33brssgo1u:6181": "ādityamevāhaṃ vedmi /",
  "GSP33brssgo1u:6182": "vāyumeva /",
  "GSP33brssgo1u:6183": "ākāśameva /",
  "GSP33brssgo1u:6184": "apa eva /",
  "GSP33brssgo1u:6185": "pṛthivīmevāhaṃ vedmīti /",
  "GSP33brssgo1u:6186_0": "tato rājā dyusūryādīnāṃ ṣaṇṇāṃ yathākrameṇa sutejastvaviśvarūpatvapṛthagvartmātmatvabahulatvarayitvapratiṣṭhātvaguṇānvidhāya",
  "GSP33brssgo1u:6186_1": "bhavanto yadi māmapṛṣṭvā dyusūryādiṣu bhagavato vaiśvānarasyāṅgeṣveva pratyekaṃ vaiśvānaratvadṛṣṭayo",
  "GSP33brssgo1u:6186_2": "bhaveyustadā krameṇa mūrdhapātāndhatvapramāṇotkramaṇadehaviśīrṇatvabastibhedapādaśoṣā",
  "GSP33brssgo1u:6186_3": "bhavatāṃ syuriti pratyekopāsanaṃ ninditvā,",
  "GSP33brssgo1u:6187": "sutejastvaguṇako dyuloko 'syātmano vaiśvānarasya mūrdhā,",
  "GSP33brssgo1u:6188": "viśvarūpatvaguṇakaḥ sūryo 'sya cakṣurityevaṃ dyusūryādīnāṃ mūrdhādibhāvamupadiśya samastavaiśvānaradhyānavidhirāmnāyate-yastvetamiti /",
  "GSP33brssgo1u:6189": "ābhimukhyenāparokṣatayā viśvaṃ mimīte jānātītyabhivimānaḥ /",
  "GSP33brssgo1u:6190": "taṃ sarvajñaṃ sa tadupāsakaḥ sarvatra bhogaṃ bhuṅkta ityarthaḥ /",
  "GSP33brssgo1u:6191": "lokā bhūrādayaḥ, bhūtāni śarīrāṇi, ātmāno jīvā iti bhedaḥ /",
  "GSP33brssgo1u:6192": "suṣṭhu tejaḥ kāntiryasya dyulokasya sa sutejāḥ /",
  "GSP33brssgo1u:6193": "viśvāni rūpāṇyasya sūryasya, 'eṣa śukla eṣa nīlaḥ'iti śruteḥ /",
  "GSP33brssgo1u:6194": "pṛthak nānāvidhaṃ vartma gamanaṃ ātmā svabhāvo yasya vāyoḥ sa nānāgatitvaguṇako 'sya prāṇaḥ /",
  "GSP33brssgo1u:6195": "bahulatvaṃ vyāpitvaṃ tadguṇa ākāśo 'sya saṃdeho dehamadhyam /",
  "GSP33brssgo1u:6196": "rayitvaṃ dhanatvaṃ tadguṇā āpo yasya bastirmūtrasthānam /",
  "GSP33brssgo1u:6197": "pratiṣṭhātvaguṇā pṛthivī tasya pādau /",
  "GSP33brssgo1u:6198": "tasya homādhāratvaṃ saṃpādayati-ura evetyādinā /",
  "GSP33brssgo1u:6199": "pūrvamupakramasthādṛśyatvādisādhāraṇadharmasya vākyaśeṣasthasarvajñātvādiliṅgena brahmaniṣṭhatvamuktaṃ,",
  "GSP33brssgo1u:6200": "tadvadatrāpyupakramasthasādhāraṇavaiśvānaraśabdasya vākyaśeṣasthahomādhāratvaliṅgena jāṭharaniṣṭhatvamiti dṛṣṭāntena pūrvapakṣayati-kintāvadityādinā /",
  "GSP33brssgo1u:6201": "pūrvottarapakṣayorjāṭharabrahmaṇordhyānaṃ phalam /",
  "GSP33brssgo1u:6202": "yadadyate tadannaṃ, yena pacyate so 'yaṃ puruṣaśarīre 'ntarastītyarthaḥ /",
  "GSP33brssgo1u:6203": "pakṣāntaramāha-agnimātraṃ veti /",
  "GSP33brssgo1u:6204": "viśvasmai bhuvanāya vaiśvānaramagnimahnāṃ ketuṃ cihnaṃ sūryaṃ devā akṛṇvan kṛtavantaḥ /",
  "GSP33brssgo1u:6205": "sūryodaye dinavyavahārādityarthaḥ /",
  "GSP33brssgo1u:6206": "syādvaiśvānara ityanuṣaṅgaḥ /",
  "GSP33brssgo1u:6207": "hi yasmātkaṃ sukhaprado bhuvanānāṃ rājā vaiśvānaro 'bhimukhā śrīrasyetyabhiśrīrīśvaraḥ,",
  "GSP33brssgo1u:6208": "tasmāttasya vaiśvānarasya sumatau vayaṃ syāma tasyāsmadviṣayā śubhamatirbhavatvityarthaḥ /",
  "GSP33brssgo1u:6209": "pakṣatraye 'pyaruciṃ vadankalpāntaramāha-athetyādinā /",
  "GSP33brssgo1u:6210": "'ātmā vaiśvānaraḥ'iti śruterityarthaḥ /",
  "GSP33brssgo1u:6211": "kevalatvaṃ vaiśvānaraśabdaśūnyatvam /",
  "GSP33brssgo1u:6212": "atra jāṭharo vaiśvānara iti mukhyaḥ pūrvapakṣaḥ, prāṇāgnihotrahomādhāratvaliṅgat /",
  "GSP33brssgo1u:6213": "tasya dehavyāpitvādātmatvaṃ śrutyā dyumūrdhatvādikalpanayā bṛhattvādbrahmatvamiti dhyeyam /",
  "GSP33brssgo1u:6214": "sidvāntayati-tata idamiti /",
  "GSP33brssgo1u:6215": "sādhāraṇaśrutyorūpakramasthayorviśeṣātprathamaśrutamukhyatrailokyaśarīraliṅgātsarvātmakeśvaraparatvaṃ yuktaṃ,",
  "GSP33brssgo1u:6216": "na caramaśrutakalpitahomādhāratvaliṅgena jāṭharatvamityarthaḥ /",
  "GSP33brssgo1u:6217": "nanu nirviśeṣasya kuto viśeṣa ityata āha-atra hīti /",
  "GSP33brssgo1u:6218": "avasthāntaragataḥ trailokyātmanā sthita ityarthaḥ /",
  "GSP33brssgo1u:6219": "jāṭharasyāpi dhyānārthaṃ viśeṣakalpaneti cet, na, asatkalpanāpatteḥ /",
  "GSP33brssgo1u:6220": "īśvarasya tu upādānatvādviśeṣaḥ sanneva dhyānārthamucyatāmityāha-kāraṇatvāditi /",
  "GSP33brssgo1u:6221": "liṅgāntarāṇyāha-sa sarveṣvityādinā /",
  "GSP33brssgo1u:6222": "yathāgnau nikṣiptamiṣīkātūlaṃ dahyate evaṃ hāsya viduṣa ityarthaḥ //24//",
  "GSP33brssgo1u:6223": "END BsCom_1,2.7.24",
  "GSP33brssgo1u:6224": "____________________________________________________________________________________________",
  "GSP33brssgo1u:6225": "START BsCom_1,2.7.25",
  "GSP33brssgo1u:6226": "smaryamāṇam anumānaṃ syād iti | BBs_1,2.25 |",
  "GSP33brssgo1u:6227": "itaśca parameśvara eva vaiśvānaraḥ,",
  "GSP33brssgo1u:6228": "yasmātparameśvarasyaivāgnirāsyaṃ dyaurmūrdhetīdṛśaṃ trailokyātmakaṃ rūpaṃ smaryate- 'yasyāgnirāsyaṃ dyaurmūrdhā khaṃ nābhiścaraṇau kṣitiḥ /",
  "GSP33brssgo1u:6229": "sūryaścakṣurdiśaḥ śrotraṃ tasmai lokātmane namaḥ //",
  "GSP33brssgo1u:6230": "' iti /",
  "GSP33brssgo1u:6231": "etatsmaryamāṇaṃ rūpaṃ mūlabhūtāṃ śrutimanumāpayadasya vauśvānaraśabdasya parameśvaraparatve 'numānaṃ liṅgaṃ gamakaṃ syādityarthaḥ /",
  "GSP33brssgo1u:6232": "itiśdo hetvarthaḥ /",
  "GSP33brssgo1u:6233": "yasmādidaṃ gamakaṃ tasmādapi vaiśvānaraḥ paramātmaivetyarthaḥ /",
  "GSP33brssgo1u:6234": "yadyapi stutiriyaṃ 'tasmai lokātmane namaḥ' iti /",
  "GSP33brssgo1u:6235": "stutitvamapi nāsati mūlabhūte vedavākye samāyagīdṛśena rūpeṇa saṃbhavati /",
  "GSP33brssgo1u:6236": "'dyāṃ mūrdhānaṃ yasya viprā vadanti khaṃ vai nābhiṃ candrasūryau ca netre /",
  "GSP33brssgo1u:6237": "diśaḥ śrotre viddhi pādau kṣitiṃ ca so 'cintyātmā sarvabhūtapraṇetā //",
  "GSP33brssgo1u:6238": "'ityevañjātīyakā ca smṛtirihodāhartavyā // 25 //",
  "GSP33brssgo1u:6239": "nanvasadāropeṇāpi stutisaṃbhavānna mūlaśrutyapekṣetyāśaṅkyāha-yadyapi stutiriti /",
  "GSP33brssgo1u:6240": "tathāpītipadamarthataḥ paṭhati-stutitvamapīti /",
  "GSP33brssgo1u:6241": "dyumūrdhatvādirūpeṇa stutirnaramātreṇa kartumaśakyā vinā śrutimityarthaḥ /",
  "GSP33brssgo1u:6242": "satā rūpeṇa stuti saṃbhavānnāsadāropa iti bhāvaḥ //25//",
  "GSP33brssgo1u:6243": "END BsCom_1,2.7.25",
  "GSP33brssgo1u:6244": "____________________________________________________________________________________________",
  "GSP33brssgo1u:6245": "START BsCom_1,2.7.26",
  "GSP33brssgo1u:6246": "śabdādibhyo 'ntaḥpratiṣṭhānāc ca neti cen na tathā dṛṣṭyupadeśād asambhavāt puruṣamapi cainam adhīyate | BBs_1,2.26 |",
  "GSP33brssgo1u:6247": "atrāha- na parameśvaro vaiśvanaro bhavitumarhati /",
  "GSP33brssgo1u:6248": "kutaḥ, śabdādibhyo 'ntaḥpratiṣṭhānācca /",
  "GSP33brssgo1u:6249": "śabdastāvadvaiśvānaraśabdo na parameśvare saṃbhavati, arthāntare rūḍhatvāt /",
  "GSP33brssgo1u:6250": "tathāgniśabdaḥ 'sa eṣo 'gnirvaiśvānaraḥ' iti /",
  "GSP33brssgo1u:6251": "ādiśabdāt 'hṛdayaṃ gārhapatyaḥ' (chā. 5.18.2) ityādyagnitretāprakalpanam /",
  "GSP33brssgo1u:6252": "'tadyadbuktaṃ prathamamāgacchettaddhomīyam' (chā. 5.10.1)",
  "GSP33brssgo1u:6253": "ityādinā ca prāṇāhutyadhikaraṇatāsaṃkīrtanam /",
  "GSP33brssgo1u:6254": "etebhyo hetubhyo jāṭharo vaiśvānaraḥ pratyetavyaḥ /",
  "GSP33brssgo1u:6255": "tathāntaḥpratiṣṭhānamapi śrūyate- 'puruṣe 'ntaḥpratiṣṭhitaṃ veda' iti /",
  "GSP33brssgo1u:6256": "tacca jāṭhare saṃbhavati /",
  "GSP33brssgo1u:6257": "yadapyuktaṃ- mūrdhaiva sutejā ityāderviśeṣātkāraṇātparamātmā vaiśvānara iti /",
  "GSP33brssgo1u:6258": "atra brūmaḥ- kuto hyeṣa nirṇayaḥ,",
  "GSP33brssgo1u:6259": "yadubhayathāpi viśeṣapratibhāne sati parameśvaraviṣaya eva viśeṣa āśrayaṇīyo na jāṭharaviṣaya iti /",
  "GSP33brssgo1u:6260": "athavā bhūtāgnerantarbahiścāvatiṣṭhamānasyaiṣa nirdeśo bhaviṣyati /",
  "GSP33brssgo1u:6261": "tasyāpi hi dyulokādisaṃbandho mantravarṇādavagamyate- 'yo bhānunā pṛthivī dyāmutemāmātatāna rodasī antarikṣam' (ṛ.sa. 10.88.3) ityādau /",
  "GSP33brssgo1u:6262": "athavā taccharīrāyā devatāyā aiśvaryayogāddyulokādyavayavatvaṃ bhaviṣyati /",
  "GSP33brssgo1u:6263": "tasmānna parameśvaro vaiśvānara iti /",
  "GSP33brssgo1u:6264": "atrocyate- na tathādṛṣṭyupadeśāditi /",
  "GSP33brssgo1u:6265": "na śabdādibhyaḥ kāraṇebhyaḥ parameśvarasya pratyākhyānaṃ yuktam /",
  "GSP33brssgo1u:6266": "kutaḥ, tathā jāṭharāparityāgena dṛṣṭyupadeśāt /",
  "GSP33brssgo1u:6267": "parameśvaradṛṣṭirhi jāṭhare vaiśvānara ihopadiśyate,",
  "GSP33brssgo1u:6268": "'mano brahmetyupāsīta' (chā. 3.18.1) ityādivat /",
  "GSP33brssgo1u:6269": "athavā jāṭharavaiśvānaropādhibhiḥ parameśvara iha draṣṭavyatvenopadiśyate,",
  "GSP33brssgo1u:6270": "'manomayaḥ prāṇaśarīro bhārūpaḥ' (chā. 3.14.2) ityādivat /",
  "GSP33brssgo1u:6271": "yadi ceha parameśvaro na vivakṣyeta kevala eva jāṭharo 'gnirvivakṣyeta tato mūrdhaiva sutejā ityādirviśeṣasyāsaṃbhava eva syāt /",
  "GSP33brssgo1u:6272": "yathā tu devatābhūtāgnivyapāśrayeṇāpyayaṃ viśeṣa upapādayituṃ na śakyate tathottarasūtre vakṣyāmaḥ /",
  "GSP33brssgo1u:6273": "yadi ca kevala eva jāṭharo vivakṣyeta,",
  "GSP33brssgo1u:6274": "puruṣe 'ntaḥpratiṣṭhitatvaṃ kevalaṃ tasya syānna tu puruṣatvam /",
  "GSP33brssgo1u:6275": "puruṣamapi cainamadhīyate vājasaneyinaḥ- 'sa eṣo 'gnirvaiśvānaro yatpuruṣaḥ sa yo haitamevamagniṃ vaiśvānaraṃ puruṣavidhaṃ puruṣe 'ntaḥpratiṣṭhitaṃ veda' (śa.brā. 10.6.1.11) iti /",
  "GSP33brssgo1u:6276": "parameśvarasya tu sarvātmatvātpuruṣatvaṃ puruṣe 'ntaḥpratiṣṭhitatvaṃ cobhayamupapadyate /",
  "GSP33brssgo1u:6277": "ye tu 'puruṣavidhamapi cainamadhīyate' iti sūtrāvayavaṃ paṭhanti,",
  "GSP33brssgo1u:6278": "teṣāmeṣor'thaḥ- kevalajāṭharaparigrahe puruṣe 'ntaḥpratiṣṭhitatvaṃ kevalaṃ syānna puruṣavidhatvam /",
  "GSP33brssgo1u:6279": "puruṣavidhamapi cainamadhīyate vājasaneyinaḥ- 'puruṣavidhaṃ puruṣe 'ntaḥpratiṣṭhitaṃ veda' iti /",
  "GSP33brssgo1u:6280": "puruṣavidhatvaṃ ca prakaraṇādyadadhidaivataṃ dyumūrdhatvādi pṛthivīpratiṣṭhitatvāntaṃ,",
  "GSP33brssgo1u:6281": "yaccādhyātmaṃ prasiddhaṃ mūrdhatvādi cubukapratiṣṭhitatvāntaṃ tatparigṛhyate // 26 //",
  "GSP33brssgo1u:6282": "----------------------",
  "GSP33brssgo1u:6283": "FN: bhaktamannaṃ homīyaṃ homasādhanaṃ tena prāṇāgnihotraṃ kāryamityarthaḥ /",
  "GSP33brssgo1u:6284": "imāṃ pṛthivīmuta dyāmapi dyāvāpṛthivyāveva rodasī yo bhānurūpeṇātatāna vyāptavān /",
  "GSP33brssgo1u:6285": "antarikṣaṃ ca tayormadhyamātatāna sa devo dyulokādyavayavo dhyeya ityarthaḥ /",
  "GSP33brssgo1u:6286": "yat yaḥ /",
  "GSP33brssgo1u:6287": "puruṣaḥ pūrṇaḥ /",
  "GSP33brssgo1u:6288": "yo veda sa sarvatra bhuṅkte /",
  "GSP33brssgo1u:6289": "śabdādīnāṃ gatiṃ vaktumuktasidvāntamākṣipya samādhatte-śabdādibhya iti /",
  "GSP33brssgo1u:6290": "'sa eṣo 'gnirvaiśvānaraḥ'ityagnirahasye vaiśvānaravidyāyāṃ śruto 'gniśabda īśvare na saṃbhavatītyanvayaḥ /",
  "GSP33brssgo1u:6291": "sūtrasthādiśabdārthamāha-ādiśabdāditi /",
  "GSP33brssgo1u:6292": "bhaktamannaṃ, homīyaṃ homasādhanaṃ, tena prāṇāgnihotraṃ kāryamityarthaḥ /",
  "GSP33brssgo1u:6293_0": "vājasaneyināmagnirahasye saprapañcāṃ vaiśvānaravidyāmuktvā 'sa yo haitamagniṃ vaiśvānaraṃ",
  "GSP33brssgo1u:6293_1": "puruṣavidhaṃ puruṣe 'ntaḥpratiṣṭhitaṃ veda sa sarvatrānnamatti'ityuktaṃ dehāntaḥsthatvaṃ jāṭhare saṃbhavati,",
  "GSP33brssgo1u:6294": "prasiddherityāha-tatheti /",
  "GSP33brssgo1u:6295": "atra sūtre ādipadenaivāntaḥpratiṣṭhānasya grahe saṃbhavati pṛthaguktiḥ sādhāraṇaliṅgatvadyotanārthā /",
  "GSP33brssgo1u:6296": "śabdādibalādidamapi jāṭharaṃ gamayatītyabhyuccayaḥ /",
  "GSP33brssgo1u:6297": "yadyapi dyumūrdhatvādiviśeṣa īśvarapakṣapātī homādhāratvādirjāṭharapakṣapātīti pratibhānaṃ samaṃ tathāpi pārameśvaro viśeṣo jāṭhare na saṃbhavatīti balavānityata āha-athaveti /",
  "GSP33brssgo1u:6298": "eṣa dyumūrdhatvādinirdeśa ityarthaḥ /",
  "GSP33brssgo1u:6299": "imāṃ pṛthivīṃ dyāmapi te eva dyāvāpṛthivyau rodasī tathormadhyamantarikṣaṃ ca yo bhūtāgnirbhānurūpeṇātatāna vyāptavān sa dhyātavya ityarthaḥ /",
  "GSP33brssgo1u:6300": "jaḍamātrasya na dhyeyatvamityata āha-athaveti /",
  "GSP33brssgo1u:6301": "siddhāntayati-na tathādṛṣṭyupadeśāditīti /",
  "GSP33brssgo1u:6302": "parameśvaradṛṣṭyopāsyajāṭharāgnipratīkavācakābhyāmagnivaiśvānaraśabdābhyāṃ dyumūrdhatvādimānīśvaro lakṣya ityuktvā kalpāntaramāha-athavā jāṭhareti /",
  "GSP33brssgo1u:6303": "asminpakṣe prādhānyeneśvaropāsyatā pūrvatra guṇatayeti bhedaḥ /",
  "GSP33brssgo1u:6304": "upādhivācibhyāṃ padābhyāmupahito lakṣya ityarthaḥ /",
  "GSP33brssgo1u:6305": "lakṣaṇābījamasaṃbhavaṃ vyācaṣṭe-yadi ceti /",
  "GSP33brssgo1u:6306": "puruṣamapītyādisūtraśeṣaṃ vyācaṣṭe-yadi ca kevala iti /",
  "GSP33brssgo1u:6307": "īśvarapratīkatvopādhitvaśūnyaityartho vivakṣyeta tadeti śeṣaḥ /",
  "GSP33brssgo1u:6308": "yat yaḥ, puruṣaḥ, sa eṣo 'gnirvaiśvānaraśabditajāṭharopādhika iti śrutyarthaḥ /",
  "GSP33brssgo1u:6309": "yo veda sa sarvatra bhuṅkta ityarthaḥ /",
  "GSP33brssgo1u:6310": "puruṣatvaṃ pūrṇatvamacetanasya jāṭharasya netyuktvā pāṭhāntare puruṣavidhatvaṃ dehākāratvaṃ tasya netyāha-ye tviti /",
  "GSP33brssgo1u:6311": "nanu jāṭharasyāpi dehavyāpitvāttadvidhatvaṃ syādityata āha-puruṣavidhatvaṃ ca prakaraṇāditi /",
  "GSP33brssgo1u:6312": "na dehavyāpitvaṃ puruṣavidhatvaṃ kintu virāḍdehākāratvaṃ,",
  "GSP33brssgo1u:6313": "adhidaivaṃ puruṣavidhatvamadhyātmaṃ copāsakamūrdhādicubukānteṣvaṅgeṣu saṃpannatvamīśvarasya puruṣavidhatvamityarthaḥ //26//",
  "GSP33brssgo1u:6314": "END BsCom_1,2.7.26",
  "GSP33brssgo1u:6315": "____________________________________________________________________________________________",
  "GSP33brssgo1u:6316": "START BsCom_1,2.7.27",
  "GSP33brssgo1u:6317": "ata eva na devatā bhūtaṃ ca | BBs_1,2.27 |",
  "GSP33brssgo1u:6318": "yatpunaruktaṃ bhūtāgnerapi mantravarṇe dyulokādisaṃbandhadarśanānmūrdhaiva sutejā ityādyavayavakalpanaṃ tasyaiva bhaviṣyatīti,",
  "GSP33brssgo1u:6319": "yaccharīrāyā devatāyā vaiśvaryayogāditi, tatparihartavyam /",
  "GSP33brssgo1u:6320": "atrocyate- ata evoktebhyo hetubhyo na devatā vaiśvānaraḥ /",
  "GSP33brssgo1u:6321": "tathābhūtāgnirapi na vaiśvānaraḥ /",
  "GSP33brssgo1u:6322": "nahi bhūtāgnerauṣṇyaprakāśamātrātmakasya dyumūrdhatvādikalpanopapadyate,",
  "GSP33brssgo1u:6323": "vikārasya vikārāntarātmatvāsaṃbhavāt /",
  "GSP33brssgo1u:6324": "tathā devatāyāḥ satyapyaiśvaryayoge na dyumūrdhatvādikalpanā saṃbhavati /",
  "GSP33brssgo1u:6325": "akāraṇatvātparameśvarādhīnaiśvaryatvācca /",
  "GSP33brssgo1u:6326": "ātmaśabdāsaṃbhavaśca sarveṣveṣu pakṣeṣu sthita eva // 27 //",
  "GSP33brssgo1u:6327": "īśvarasyāṅgeṣu saṃpattirvakṣyate /",
  "GSP33brssgo1u:6328": "evaṃ jāṭharaṃ nirasya pakṣadvayaṃ nirasyati-ata eveti /",
  "GSP33brssgo1u:6329": "sūtraṃ vyācaṣṭe-yatpunarityādinā /",
  "GSP33brssgo1u:6330": "dyumūrdhatvādiḥ, sarvalokaphalabhāktvaṃ, sarvapāpmapradāhaḥ, ātmabrahmaśabdopakrama uktahetavaḥ /",
  "GSP33brssgo1u:6331": "tāneva smārayati-na hi bhūtāgnerityādinā /",
  "GSP33brssgo1u:6332": "'yo bhānunā'iti mantreṇeśvaradṛṣṭyā mahimokta iti bhāvaḥ //27//",
  "GSP33brssgo1u:6333": "END BsCom_1,2.7.27",
  "GSP33brssgo1u:6334": "____________________________________________________________________________________________",
  "GSP33brssgo1u:6335": "START BsCom_1,2.7.28",
  "GSP33brssgo1u:6336": "sākṣād apy avirodhaṃ jaiminiḥ | BBs_1,2.28 |",
  "GSP33brssgo1u:6337": "pūrve jāṭharāgnipratīko jāṭharāgnyupādhiko vā parameśvara upāsya ityuktamantaḥpratiṣṭhitatvādyanurodhena /",
  "GSP33brssgo1u:6338": "idānīṃ tu vinaiva pratīkopādhikalpanābhyāṃ sākṣādapi parameśvaropāsanaparigrahe na kaścidvirodha iti jaiminirācāryo manyante /",
  "GSP33brssgo1u:6339": "nanu jāṭharāgnyaparigrahe 'ntaḥpratiṣṭhitatvavacanaṃ śabdadīni ca kāraṇāni virudhyeranniti /",
  "GSP33brssgo1u:6340": "atrocyate- antaḥpratiṣṭhitatvavacanaṃ tāvanna virudhyate /",
  "GSP33brssgo1u:6341": "nahīha 'puruṣavidhaṃ puruṣe 'ntaḥpratiṣṭhitaṃ veda' iti jāṭharāgnyabhiprāyeṇedamucyate /",
  "GSP33brssgo1u:6342": "tasyāprakṛtatvādasaṃśabditatvācca /",
  "GSP33brssgo1u:6343": "kathaṃ tarhi yatprakṛtaṃ mūrdhādicubukānteṣu puruṣāvayaveṣu puruṣavidhitvaṃ kalpitaṃ tadabhiprāyeṇedamucyate- 'puruṣavidhaṃ puruṣe 'ntaḥpratiṣṭhitaṃ veda' iti /",
  "GSP33brssgo1u:6344": "yathā vṛkṣe śākhāṃ pratiṣṭhitāṃ paśyatīti tadvat /",
  "GSP33brssgo1u:6345": "athavā yaḥ prakṛtaḥ paramātmādhyātmamadhidaivataṃ ca puruṣavidhitvopādhistasya yatkevalaṃ sākṣirūpaṃ tadabhiprāyeṇedamucyate- 'puruṣe 'ntaḥpratiṣṭhitaṃ veda' iti /",
  "GSP33brssgo1u:6346": "niścite ca pūrvāparālocanavaśena paramātmaparigrahe tadviṣaya eva vaiśvānaraśabdaḥ kenacidyogena vartiṣyate /",
  "GSP33brssgo1u:6347": "viśvaścāyaṃ naraśceti,",
  "GSP33brssgo1u:6348": "viśveṣāṃ vāyaṃ naraḥ,",
  "GSP33brssgo1u:6349": "viśve vā narā asyeti viśvānaraḥ,",
  "GSP33brssgo1u:6350": "paramātmā, sarvātmatvāt /",
  "GSP33brssgo1u:6351": "viśvānara eva vaiśvānaraḥ /",
  "GSP33brssgo1u:6352": "taddhito 'nanyārthaḥ, rākṣasavāyasādivat /",
  "GSP33brssgo1u:6353": "agniśabdo 'pyagraṇītvādiyogāśrayaṇena paramātmaviṣaya eva bhaviṣyati /",
  "GSP33brssgo1u:6354": "gārhapatyādikalpanaṃ prāṇāhutyadhikaraṇatvaṃ ca paramātmano 'pi sarvātmatvādupapadyate // 28 //",
  "GSP33brssgo1u:6355": "kathaṃ punaḥ parameśvaraparigrahe prādeśamātraśrutirupapadyata iti tāṃ vyākhyātumārabhate-",
  "GSP33brssgo1u:6356": "----------------------",
  "GSP33brssgo1u:6357": "FN: antaḥpratiṣṭhitatvaṃ mādhyasthyaṃ sākṣitvamityarthaḥ /",
  "GSP33brssgo1u:6358": "atra nare 'saṃjñāyā' miti pūrvapadasya dīrghatvam /",
  "GSP33brssgo1u:6359": "ananyārthatvaṃ prakṛtyarthātiriktārthaśūnyatvam /",
  "GSP33brssgo1u:6360": "pūrvamagnivaiśvānaraśabdāvīśvaralakṣakāvityuktam /",
  "GSP33brssgo1u:6361_0": "adhunā pratīkopādhiparītyāgena virāṭpuruṣākārasya bhagavato vaiśvānarasyādhyātmaṃ",
  "GSP33brssgo1u:6361_1": "mūrdhādicubukānteṣu saṃpādyopāsyatvāṅgīkāre 'pi na śabdādivirodhaḥ śabdayorīśvare",
  "GSP33brssgo1u:6361_2": "yogavṛttyā mukhyatvāt,",
  "GSP33brssgo1u:6362": "antaḥsthatvādīnāṃ ca tatra saṃbhavādityāha-sākṣādapīti /",
  "GSP33brssgo1u:6363": "sākṣātpadasyārthamāha-vinaiveti /",
  "GSP33brssgo1u:6364": "jāṭharāgnisaṃbandhaṃ vineśvarasyopāsyatve 'pi śabdādyavirodhaṃ jaiminirmanyata ityarthaḥ /",
  "GSP33brssgo1u:6365": "idamantasthatvamudarasthatvarūpaṃ nocyate kintu nakhādiśikhāntāvayavasamudāyātmakapuruṣaśarīre mūrdhādicibukāntāṅgāni vṛkṣe śākhāvatpratiṣṭhitāni,",
  "GSP33brssgo1u:6366": "teṣu saṃpanno vaiśvānaraḥ puruṣe 'ntaḥpratiṣṭhita ityucyate /",
  "GSP33brssgo1u:6367": "ato yathā śākhāsthasya pakṣiṇo vṛkṣāntaḥsthatvaṃ tathā vaiśvānarasya puruṣāntaḥsthatvamityāha-na hīha puruṣavidhamityādinā /",
  "GSP33brssgo1u:6368": "agnyādiśabdasyeśvaravācitvājjāṭharāgnerasaṃśabditatvam /",
  "GSP33brssgo1u:6369": "atreśvarasya puruṣāvayaveṣu saṃpādanātpuruṣavidhatvamantaḥsthatvaṃ cetyarthaḥ /",
  "GSP33brssgo1u:6370": "pakṣāntaramāha-athaveti /",
  "GSP33brssgo1u:6371": "puruṣavidhatvaṃ pūrvavat /",
  "GSP33brssgo1u:6372": "antaḥ sthatvaṃ mādhyasthyaṃ sākṣitvamityarthaḥ /",
  "GSP33brssgo1u:6373": "evamantaḥsthatvamīśvare vyākhyāya śabdādīni vyācaṣṭe-niścite ceti /",
  "GSP33brssgo1u:6374": "viśvaścāyaṃ naro jīvaśca sarvātmatvāt /",
  "GSP33brssgo1u:6375": "viśveṣāṃ vikārāṇāṃ vā naraḥ kartā /",
  "GSP33brssgo1u:6376": "viśve sarve narā jīvā asyātmatvena niyamyatvena vā santīti viśvānaraḥ /",
  "GSP33brssgo1u:6377": "rakṣa eva rākṣasa itivatsvārthe taddhitapratyayaḥ /",
  "GSP33brssgo1u:6378": "'nare saṃjñāyāṃ'iti pūrvapadasya dīrghatā /",
  "GSP33brssgo1u:6379": "agidhātorgatyarthasya nipratyayāntasya rūpamagniriti /",
  "GSP33brssgo1u:6380": "aṅgayati gamayatyagraṃ karmaṇaḥ phalaṃ prāpayatīti agniragraṇīruktaḥ /",
  "GSP33brssgo1u:6381": "abhito 'ga iti vā agniḥ /",
  "GSP33brssgo1u:6382": "vaiśvānaropāsakasyātithibhojanātpūrvaṃ prāṇāgnihotraṃ vidyāṅgatvena vihitaṃ,",
  "GSP33brssgo1u:6383": "tadarthamagnitretādikalpanaṃ pradhānāvirodhena netavyamityāha-gārhapatyeti //28//",
  "GSP33brssgo1u:6384": "END BsCom_1,2.7.28",
  "GSP33brssgo1u:6385": "____________________________________________________________________________________________",
  "GSP33brssgo1u:6386": "START BsCom_1,2.7.29",
  "GSP33brssgo1u:6387": "abhivyakter ity āśmarathyaḥ | BBs_1,2.29 |",
  "GSP33brssgo1u:6388": "atimātrasyāpi parameśvarasya prādeśamātratvamabhivyaktinimittaṃ syāt /",
  "GSP33brssgo1u:6389": "abhivyajyate kila prādeśamātraparimāṇaḥ parameśvara upāsakānāṃ kṛte /",
  "GSP33brssgo1u:6390": "pradeśeṣu vā hṛdayādiṣūpalabdhisthāneṣu viśeṣaṇābhivyajyate /",
  "GSP33brssgo1u:6391": "ataḥ parameśvare 'pi prādeśamātraśrutirabhivyakterupapadyata ityāśmarathya ācāryo manyate // 29 //",
  "GSP33brssgo1u:6392": "----------------------",
  "GSP33brssgo1u:6393": "FN: atikrāntā mātrāḥ parimāṇaṃ yasya tasyeti yāvat /",
  "GSP33brssgo1u:6394": "pradeśeṣu vā mīyata iti prādeśamātraḥ /",
  "GSP33brssgo1u:6395": "mātrāṃ parimāṇamatikrānto 'timātraḥ tasya vibhorityarthaḥ /",
  "GSP33brssgo1u:6396": "upāsakānāṃ kṛte 'nugrahāya prādeśamātro 'bhivyajyate,",
  "GSP33brssgo1u:6397": "pradeśeṣu vā mīyate 'bhivyajyata iti prādeśamātraḥ //29//",
  "GSP33brssgo1u:6398": "END BsCom_1,2.7.29",
  "GSP33brssgo1u:6399": "____________________________________________________________________________________________",
  "GSP33brssgo1u:6400": "START BsCom_1,2.7.30",
  "GSP33brssgo1u:6401": "anusmṛter bādariḥ | BBs_1,2.30 |",
  "GSP33brssgo1u:6402": "prādeśamātrahṛdayapratiṣṭhena vāyaṃ manasānusmaryate tena prādeśamātra ityucyate /",
  "GSP33brssgo1u:6403": "yathā prasthamitāyavāḥ prasthā ityucyante tadvat /",
  "GSP33brssgo1u:6404": "yadyapi ca yaveṣu svagatameva parimāṇaṃ prasthasaṃbandhādvyajyate /",
  "GSP33brssgo1u:6405": "naceha parameśvaragataṃ kiñcitparimāṇamasti yaddhṛdayasaṃbandhādvyajyate /",
  "GSP33brssgo1u:6406": "tathāpi prayuktāyāḥ pradeśamātraśruteḥ saṃbhavati yathākathañcidanusmaraṇamālambanamityucyate /",
  "GSP33brssgo1u:6407": "prādeśamātratvena vāyamaprādeśamātro 'pyanusmaraṇīyaḥ prādeśamātraśrutyarthavattāyai /",
  "GSP33brssgo1u:6408": "evamanusmṛtinimittā parameśvare prādeśamātraśrutiriti bādarirācāryo manyate // 30 //",
  "GSP33brssgo1u:6409": "----------------------",
  "GSP33brssgo1u:6410": "FN: prādeśena manasā mīyata iti vā /",
  "GSP33brssgo1u:6411": "prayuktāyāstadarthe vartamānāyāḥ /",
  "GSP33brssgo1u:6412": "matāntaramāha-anusmṛteriti /",
  "GSP33brssgo1u:6413": "prādeśena manasā mitaḥ prādeśamātra ityarthaḥ /",
  "GSP33brssgo1u:6414": "yathākathañciditi /",
  "GSP33brssgo1u:6415": "manaḥsthaṃ prādeśamātratvaṃ smṛtidvārā smaryamāṇe kalpitaṃ śruterālambanamityarthaḥ /",
  "GSP33brssgo1u:6416": "sūtrasyārthantaramāha-prādeśeti //30//",
  "GSP33brssgo1u:6417": "END BsCom_1,2.7.30",
  "GSP33brssgo1u:6418": "____________________________________________________________________________________________",
  "GSP33brssgo1u:6419": "START BsCom_1,2.7.31",
  "GSP33brssgo1u:6420": "saṃpatter iti jaiminis tathā hi darśayati | BBs_1,2.31 |",
  "GSP33brssgo1u:6421": "saṃpattinimittā vā syātprādeśamātraśrutiḥ /",
  "GSP33brssgo1u:6422": "kutaḥ /",
  "GSP33brssgo1u:6423_0": "tathāhi- samānaprakaraṇaṃ vājasaneyibrāhmaṇaṃ dyuprabhṛtīnpṛthivīparyantāṃstrailokyātmano",
  "GSP33brssgo1u:6423_1": "vaiśvānarasyāvayavānadhyātmamūrdhaprabhṛtiṣu cubukaparyanteṣu dehāvayaveṣu saṃpādayatprādeśamātrasaṃpattiṃ",
  "GSP33brssgo1u:6423_2": "parameśvarasya darśayati- 'prādeśamātramiva ha vai devāḥ suviditā abhisaṃpannāstathā",
  "GSP33brssgo1u:6423_3": "nu va etānvakṣyāmi yathā prādeśamātramevābhisaṃpādayiṣyāmīti /",
  "GSP33brssgo1u:6424": "sa hovāca mūrdhānamupadiśannuvācaiṣa vā atiṣṭhā vaiśvānara iti /",
  "GSP33brssgo1u:6425": "cakṣuṣī upadiśannuvācaiṣa vai sutejā vaiśvānara iti /",
  "GSP33brssgo1u:6426": "nāsike upadiśannuvācaiṣa vai pṛthagvartmātmā vaiśvānara iti /",
  "GSP33brssgo1u:6427": "mukhyamākāśamupadiśannuvācaiṣa vai bahulo vaiśvanara iti /",
  "GSP33brssgo1u:6428": "mukhyā apa upadiśannuvācaiṣa vai rayirvaiśvānara iti /",
  "GSP33brssgo1u:6429": "cubukamupadiśannuvācaiṣa vai pratiṣṭhā' iti /",
  "GSP33brssgo1u:6430": "cubukamityadharaṃ mukhaphalakamucyate /",
  "GSP33brssgo1u:6431": "yadyapi vājasaneyake dyauratiṣṭhātvaguṇāsamāmnāyata ādityaśca sutejastvaguṇaḥ /",
  "GSP33brssgo1u:6432": "chāndogye punardyaiḥ sutejastvaguṇā samāmnāyata ādityaśca viśvarūpaguṇaḥ /",
  "GSP33brssgo1u:6433": "tathāpi naitāvatā viśeṣeṇa kiñciddhīyate, prādeśamātraśruteraviśeṣāt /",
  "GSP33brssgo1u:6434": "sarvaśākhāpratyayatvācca /",
  "GSP33brssgo1u:6435": "saṃpattinimittāṃ prādeśamātraśrutiṃ yuktatarāṃ jaimnirācāryo manyate // 31 //",
  "GSP33brssgo1u:6436": "saṃprati śrutyuktāṃ prādeśamātraśrutergatimāha-saṃpatteriti /",
  "GSP33brssgo1u:6437": "brāhmaṇaṃ paṭhati-prādeśamātramiveti /",
  "GSP33brssgo1u:6438": "aparicchinnamapīśvaraṃ prādeśamātratvena saṃpattyā kalpitaṃ samyagviditavanto devāstameveśvaramabhi pratyaktvena saṃpannāḥ prāptavantaḥ,",
  "GSP33brssgo1u:6439": "ha vai pūrvakāle,",
  "GSP33brssgo1u:6440": "tato vo yuṣmabhyaṃ,",
  "GSP33brssgo1u:6441_0": "tathā dyuprabhṛtīnavayavānvakṣyāmi yathā prādeśamātraṃ prādeśaparimāṇamanatikramya",
  "GSP33brssgo1u:6441_1": "mūrdhādyadhyātmāṅgeṣu vaiśvānaraṃ saṃpādayiṣyāmīti prācīnaśāladīnprati rājā pratijñāya",
  "GSP33brssgo1u:6441_2": "svakīyamūrdhānamupadiśan kareṇa darśayannuvāca-eṣa vai me mūrdhā bhūrādīṃllokānatītya",
  "GSP33brssgo1u:6441_3": "upari tiṣṭhatītyatiṣṭāsau dyuloko vaiśvānaraḥ /",
  "GSP33brssgo1u:6442": "tasya mūrdheti yāvat /",
  "GSP33brssgo1u:6443": "adhyātmamūrdhābhedenādhidaivamūrdhā saṃpādya dhyeya ityarthaḥ /",
  "GSP33brssgo1u:6444": "evaṃ cakṣurādiṣūhanīyam /",
  "GSP33brssgo1u:6445": "svakīyacakṣuṣī darśayan 'eṣa vai sutejāḥ sūryo vaiśvānarasya cakṣurityuvāca' /",
  "GSP33brssgo1u:6446": "nāsikāpadena tanniṣṭhaḥ prāṇe lakṣyate tasminnādhyātmikaprāṇe 'dhidaivaprāṇasya vāyordṛṣṭimāha-nāsika iti /",
  "GSP33brssgo1u:6447": "atra sarvatra vaiśvānaraśabdastadaṅgaparaḥ /",
  "GSP33brssgo1u:6448": "mukhasthaṃ mukhyaṃ tasminnadhidaivaṃ bahulākaśadṛṣṭiḥ mukhasthalālārūpāsvapsu raiśabditatadīyabastisthodakadṛṣṭiḥ cibuke pratiṣṭhā pādarūpā pṛthivī draṣṭavyā /",
  "GSP33brssgo1u:6449": "nanu guṇāvaiṣamyeṇa vidyayorbhedādagnirahasye śrutyanusāreṇa chāndogyasthaprādeśamātrakṣutiḥ kathaṃ vyākhyeyetyāśaṅkyāha-yadyapītyādinā /",
  "GSP33brssgo1u:6450": "etāvatālpavaiṣamyeṇa bahutarapratyabhijñāsiddhaṃ vidyaikyaṃ na hīyate /",
  "GSP33brssgo1u:6451": "śākhābhede 'pi sarvaśākhāsu pratīyamānaṃ vaiśvānarādyupāsanamekamiti nyāyasya vakṣyamāṇatvācca /",
  "GSP33brssgo1u:6452": "atiṣṭhātvaguṇaśchāndogya upasaṃhartavyaḥ /",
  "GSP33brssgo1u:6453": "viśvarūpatvaguṇaśca vājibhirgrāhyaḥ /",
  "GSP33brssgo1u:6454": "tathāca dyusūryayoḥ sutejastvaṃ samamatiṣṭhātvaviśvarūpatvayorvyavasthā /",
  "GSP33brssgo1u:6455": "yadvā śākhābhedena guṇavyavasthāstu na vidyābheda iti bhāvaḥ //31//",
  "GSP33brssgo1u:6456": "END BsCom_1,2.7.31",
  "GSP33brssgo1u:6457": "____________________________________________________________________________________________",
  "GSP33brssgo1u:6458": "START BsCom_1,2.7.32",
  "GSP33brssgo1u:6459": "āmananti cainam asmin | BBs_1,2.32 |",
  "GSP33brssgo1u:6460": "āmananti cainaṃ parameśvaramasminmūrdhacubukāntarāle jābālāḥ- 'ya eṣo 'nto 'vyakta ātmā so 'vimukte pratiṣṭhita iti /",
  "GSP33brssgo1u:6461": "so 'vimuktaḥ kasminpratiṣṭhita iti /",
  "GSP33brssgo1u:6462": "varaṇāyāṃ nāsyāṃ ca madhye pratiṣṭhita iti /",
  "GSP33brssgo1u:6463": "kā vai varaṇā kā ca nāsīti' /",
  "GSP33brssgo1u:6464": "tatra cemāmeva nāsikāṃ varaṇā nāsīti nirucya yā sarvāṇīndriyakṛtāni pāpāni vārayatīti sā varaṇā,",
  "GSP33brssgo1u:6465": "sarvāṇīndriyakṛtāni pāpāni nāśayatīti sā nāsīti /",
  "GSP33brssgo1u:6466": "punarāmananti- 'ka tamaccāsya sthānaṃ bhavatīti /",
  "GSP33brssgo1u:6467": "bhruvordhāraṇasya ca yaḥ saṃdhiḥ sa eṣa dyulokasya parasya ca saṃdhirbhavatīti' (jābā. 1) /",
  "GSP33brssgo1u:6468": "tasmādupapannā parameśvare prādeśamātraśrutiḥ /",
  "GSP33brssgo1u:6469": "abhivimānaśrutiḥ pratyagātmatvābhiprāyā /",
  "GSP33brssgo1u:6470": "pratyagātmatayā sarvaiḥ prāṇibhirabhivimīyata ityabhimānaḥ /",
  "GSP33brssgo1u:6471": "abhigato vāyaṃ pratyagātmatvādvimānaśca mānaviyogādityabhivimānaḥ /",
  "GSP33brssgo1u:6472": "abhivimimīyate vā sarve jagatkāraṇatvādityabhivimānaḥ /",
  "GSP33brssgo1u:6473": "tasmātparameśvaro vaiśvānara iti siddham // 32 //",
  "GSP33brssgo1u:6474": "iti śrīmacchaṅkarabhagavatpādakṛtau śārīrakamīmāṃsābhāṣye prathamādhyāyasya dvitīyaḥ pādaḥ // 2 //",
  "GSP33brssgo1u:6475": "----------------------",
  "GSP33brssgo1u:6476": "FN: avimukte avidyopādhikalpitāvacchede jīvātmi bhedakalpanayā pratiṣṭhita upāsyaḥ /",
  "GSP33brssgo1u:6477": "varaṇā bhrūḥ /",
  "GSP33brssgo1u:6478": "vimīyate jñāyate /",
  "GSP33brssgo1u:6479": "abhivimīmīte nirmimīte /",
  "GSP33brssgo1u:6480": "prādeśatvasya saṃpattiprayuktatve śrutyantaraṃ saṃvādayati-āmantīti /",
  "GSP33brssgo1u:6481": "ya eṣo 'nanto 'paricchinnaḥ ato 'vyakto durvijñeyastaṃ kathaṃ jānīyāmityatreḥ praśne yājñavalkyasyottaraṃ,",
  "GSP33brssgo1u:6482": "sa īśvaro 'vimukte kāmādibhirbaddhe jīve bhedakalpanayā pratiṣṭhita upāsyaḥ /",
  "GSP33brssgo1u:6483": "punaratripraśnaḥ sa iti, uttaraṃ varaṇāyāmiti /",
  "GSP33brssgo1u:6484": "evaṃ praśnottare agre 'pi jñeye /",
  "GSP33brssgo1u:6485": "tatra ca śrutau imāmeva bhrūsahitāṃ nāsikāṃ nirucyeti bhāṣyayojanā /",
  "GSP33brssgo1u:6486": "sarvānindrayakṛtāndoṣānvārayatīti varaṇā bhrūḥ,",
  "GSP33brssgo1u:6487": "sarvāndoṣānnāśayatīti nāsī nāsiketi nirvacanaṃ śrutam /",
  "GSP33brssgo1u:6488": "nāsābhruvorjīvadvāreśvarasthānatvadhyānātpāpavārakatvamiti mantavyam /",
  "GSP33brssgo1u:6489": "tayormadhye 'pi viśiṣya jīvasya sthānaṃ pṛcchati katamaditi, bhruvorityuttaram /",
  "GSP33brssgo1u:6490": "prāṇasyeti pāṭhe 'pi ghrāṇasyetyarthaḥ /",
  "GSP33brssgo1u:6491": "sa eṣa saṃdhirdyulokasya svargasya parasya ca brahmalokasya saṃdhitvena dhyeya ityāha-sa eṣa iti /",
  "GSP33brssgo1u:6492": "ābhimukhyenāhaṃ brahmeti vimīyate jñāyate ityabhivimānaḥ pratyagātmā /",
  "GSP33brssgo1u:6493": "abhigataścāsau vimānaśca, sarvasvarūpatve satyānantyāt /",
  "GSP33brssgo1u:6494": "mānamatra parimāṇam /",
  "GSP33brssgo1u:6495": "abhivimimīte nirmimīte /",
  "GSP33brssgo1u:6496": "tasmādvaiśvānaravākyamupāsye brahmaṇi samanvitamiti siddham //32//",
  "GSP33brssgo1u:6497": "END BsCom_1,2.7.32",
  "GSP33brssgo1u:6498": "iti śrīmatparamahaṃsaparivrājakācāryaśrīgovindānandabhagavatpādakṛtau śrīmacchārīrakamīmāṃsāvyākhyāyāṃ bhāṣyaratnaprabhāyāṃ prathamādhyāyasya dvitīyaḥ pādaḥ //2//",
  "GSP33brssgo1u:6499": "iti prathamādhyāyasya upāsyabrahmavācakāspaṣṭaśrutisamanvayākhyo dvitīyaḥ pādaḥ //",
  "GSP33brssgo1u:6500": "____________________________________________________________________________________________",
  "GSP33brssgo1u:6501": "____________________________________________________________________________________________",
  "GSP33brssgo1u:6502": "prathamādhyāye tṛtīyaḥ pādaḥ /",
  "GSP33brssgo1u:6503": "[atrāspaṣṭabrahmaliṅgānāṃ prāyo jñeyabrahmaviṣayāṇāṃ vicāraḥ /",
  "GSP33brssgo1u:6504": "evaṃ pādatrayeṇāpi vākyavicāraḥ]",
  "GSP33brssgo1u:6505": "1 dyubhvādyadhikaraṇam / sū. 1-7",
  "GSP33brssgo1u:6506": "prathamādhyāye tṛtīyaḥ pādaḥ /",
  "GSP33brssgo1u:6507": "dyubhvādyāyatanaṃ svaśabdāt //1//",
  "GSP33brssgo1u:6508": "dyubhvotabhūmapadamakṣaramīkṣaṇīyaṃ śrīrāmamalpahradi bhāntamadhīśitāram /",
  "GSP33brssgo1u:6509": "indrādivedyamakhilasya ca śāsitāraṃ jyotirnabhaḥ padamanidramajaṃ bhaje 'ham //1//",
  "GSP33brssgo1u:6510": "____________________________________________________________________________________________",
  "GSP33brssgo1u:6511": "START BsCom_1,3.1.1",
  "GSP33brssgo1u:6512": "dyubhvādyāyatanaṃ svaśabdāt | BBs_1,3.1 |",
  "GSP33brssgo1u:6513": "idaṃ śrūyate- 'yasmindyauḥ pṛthivī cāntarikṣamotaṃ manaḥ saha prāṇaiśca sarvaiḥ /",
  "GSP33brssgo1u:6514": "tamevaikaṃ jānatha ātmānamanyā vāco vimucyathāmṛtasyaiṣa setuḥ' (muṇḍa. 2.2.5) iti /",
  "GSP33brssgo1u:6515": "atra yadetaddyuprabhṛtīnāmotatvavacanādāyatanaṃ kiñcidavagamyate,",
  "GSP33brssgo1u:6516": "tatkiṃ paraṃ brahma syādāhosvidarthāntaramiti saṃdihyate /",
  "GSP33brssgo1u:6517": "tatrārthāntaraṃ kimapyāyatanaṃ syāditi prāptam /",
  "GSP33brssgo1u:6518": "kasmāt, 'amṛtasyaiṣa setuḥ' iti śravaṇāt /",
  "GSP33brssgo1u:6519": "pāravānhi loke setuḥ prakhyātaḥ /",
  "GSP33brssgo1u:6520": "naca parasya brahmaṇaḥ pāravattvaṃ śakyamabhyupagantuṃ,",
  "GSP33brssgo1u:6521": "'anantamapāram' (bṛha. 2.4.12) iti śravaṇāt /",
  "GSP33brssgo1u:6522": "arthāntare cāyatane parigṛhyamāṇe smṛtiprasiddhaṃ pradhānaṃ parigrahītavyaṃ,",
  "GSP33brssgo1u:6523": "tasya kāraṇatvādāyatanatvopapatteḥ /",
  "GSP33brssgo1u:6524": "śrutiprasiddho vā vāyuḥ syāt,",
  "GSP33brssgo1u:6525": "'vāyurvai gautama tatsūtraṃ vāyunā vai gautama sūtreṇāyaṃ ca lokaḥ sarvāṇi ca bhūtāni saṃdṛbdhāni bhavanti' (bṛha. 3.7.2)",
  "GSP33brssgo1u:6526": "iti vāyorapi vidhāraṇatvaśravaṇāt /",
  "GSP33brssgo1u:6527": "śārīro vā syāt /",
  "GSP33brssgo1u:6528": "tasyāpi bhoktṛtvādbhogyaṃ prapañcaṃ pratyāyatanatvopapatterityevaṃ prāpta idamāha- dyubhvādyāyatanamiti /",
  "GSP33brssgo1u:6529": "dyauśca bhūśca dyubhuvau dyubhuvāvādī yasya tadidaṃ dyubhvādi /",
  "GSP33brssgo1u:6530": "yadetadasminvākye dyauḥ pṛthivyantarikṣaṃ manaḥ prāṇā ityevamasmākaṃ jagadotatvena nirdiṣṭaṃ tasyāyatanaṃ paraṃ brahma bhavitumarhati /",
  "GSP33brssgo1u:6531": "kutaḥ /",
  "GSP33brssgo1u:6532": "svaśabdāt, ātmaśabdādityarthaḥ /",
  "GSP33brssgo1u:6533": "ātmaśabdo hīha bhavati- 'tamevaikaṃ jānatha ātmānam' iti /",
  "GSP33brssgo1u:6534": "ātmaśabdaśca paramātmaparigrahe samyagavakalpate nārthāntaraparigrahe /",
  "GSP33brssgo1u:6535": "kvacicca svaśabdenaiva brahmaṇa āyatanatvaṃ śrūyate-' sanmūlāḥ somyemāḥ sarvāḥ prajāḥ sadāyatanāḥ satpratiṣṭhāḥ' (chā. 6.8.4) iti /",
  "GSP33brssgo1u:6536": "svaśabdenaiva ceha purastādupariṣṭācca brahma saṃkīrtyate- 'puruṣa evedaṃ viśvaṃ karma tapo brahma parāmṛtam' iti /",
  "GSP33brssgo1u:6537": "'brahmaivedamamṛtaṃ purastādbrahma paścādbrahma dakṣiṇaścottareṇa' (muṇḍa. 2.2.11) iti ca /",
  "GSP33brssgo1u:6538": "tatra tvāyatanāyatanayadbhāvaśravaṇāt /",
  "GSP33brssgo1u:6539": "sarvaṃ brahmeti ca sāmānādhikaraṇyāt /",
  "GSP33brssgo1u:6540": "yathānekātmako vṛkṣaḥ śākhā skandho mūlaṃ cetyevaṃ nānāraso vicitra ātmetyāśaṅkā saṃbhavati,",
  "GSP33brssgo1u:6541": "tāṃ nivartayituṃ sāvadhāraṇamāha- 'tamevaikaṃ jānatha ātmānam' iti /",
  "GSP33brssgo1u:6542": "etaduktaṃ bhavati- na kāryaprapañcaviśiṣṭo vicitra ātmā vijñeyaḥ /",
  "GSP33brssgo1u:6543": "kintarhyavidyākṛtaṃ kāryaprapañcaṃ vidyayā pravilāpayantastamevaikamāyatanabhūtamātmānaṃ jānathaikarasamiti /",
  "GSP33brssgo1u:6544": "yathā yasmānnāste devadattastadānayetyukta āsanamevānayati na devadattam /",
  "GSP33brssgo1u:6545": "tadvadāyatanabhūtasyaivaikarasasyātmano vijñeyatvamupadiśyate /",
  "GSP33brssgo1u:6546": "vikārānṛtābhisaṃdhasya cāpavādaḥ śrūyate- 'mṛtyoḥ sa mṛtyumāpnoti ya iha nāneva paśyati' (kā. 2.4.11) iti /",
  "GSP33brssgo1u:6547": "sarvaṃ brahmeti tu sāmānādhikaraṇyaṃ prapañcapravilāpanārthaṃ nānekarasatāpratipādanārtham /",
  "GSP33brssgo1u:6548": "'sa yathā saindhavaghano 'nantaro 'bāhyaḥ kṛtsno rasaghana evaivaṃ vā are 'yamātmānantaro 'bāhyaḥ kṛtsnaḥ prajñānaghana eva' (bṛha. 4.5.13)",
  "GSP33brssgo1u:6549": "ityekarasatāśravaṇāt /",
  "GSP33brssgo1u:6550": "tasmāddyubhvādyāyatanaṃ paraṃ brahma /",
  "GSP33brssgo1u:6551": "yattūktaṃ,",
  "GSP33brssgo1u:6552": "setuśruteḥ setośca pāravattvopapatterbrahmaṇor'thāntareṇa dyubhvādyāyatanena bhavitavyamiti /",
  "GSP33brssgo1u:6553": "atrocyate- vidhāraṇatvamātramatra setuśrutyā vivakṣyate na pāravattvādi /",
  "GSP33brssgo1u:6554": "nahi mṛddārumayo loke seturdṛṣṭa ityatrāpi mṛddārumaya evaseturabhyupagamyate /",
  "GSP33brssgo1u:6555": "setuśabdārtho 'pi vidhāraṇatvamātrameva na pāravattvādi ṣiño bandhanakarmaṇaḥ setuśabdavyutpatteḥ /",
  "GSP33brssgo1u:6556": "apara āha- 'tamevaikaṃ jānatha ātmānam' iti yadetatsaṃkīrtitamātmajñānaṃ,",
  "GSP33brssgo1u:6557": "yaccaitat 'anyā vāco vimuñcatha' iti vāgvimocanaṃ,",
  "GSP33brssgo1u:6558": "tadatrāmṛtatvasādhanatvāt,",
  "GSP33brssgo1u:6559": "'amṛtasyaiṣa setuḥ' iti setuśrutyā saṃkīrtyate na tu dyubhvādyāyatanam /",
  "GSP33brssgo1u:6560": "tatra yaduktaṃ setuśruterbrahmaṇor'thāntareṇa dyubhvādyāyatanena bhāvyamityetadayuktam // 1 //",
  "GSP33brssgo1u:6561": "----------------------",
  "GSP33brssgo1u:6562": "FN: amṛtasyeti śravaṇāt seturiti śravaṇāditi yojanā /",
  "GSP33brssgo1u:6563": "seturiti śravaṇāditi vyācaṣṭhe- pāravānhīti /",
  "GSP33brssgo1u:6564": "saṃdṛbdhani saṃgrathitāni /",
  "GSP33brssgo1u:6565": "sāmānādhikaraṇyāt vicitra ātmeti saṃbandhaḥ /",
  "GSP33brssgo1u:6566": "vikāre 'nṛte kalpite abhisaṃdho 'bhimāno yasya /",
  "GSP33brssgo1u:6567": "sinoti badhnātīti setuḥ /",
  "GSP33brssgo1u:6568": "padārthaikadeśo vidhāraṇamityarthaḥ /",
  "GSP33brssgo1u:6569": "evaṃ rūḍhipadabahulānāṃ prāyeṇa saviśeṣavākyānāṃ samanvayo dvitīyapāde darśitaḥ /",
  "GSP33brssgo1u:6570": "adhunā yaugikapadabahulānāṃ nirviśeṣapradhānānāṃ vākyānāṃ samanvayaṃ vaktuṃ tṛtīyaḥ pāda ārabhyate /",
  "GSP33brssgo1u:6571": "ato 'trādhikaraṇānāṃ śrutyadhyāyapādasaṃgatayaḥ /",
  "GSP33brssgo1u:6572": "tatra pūrvamupakramasthasādhāraṇaśabdasya vākyaśeṣasthadyumūrdhatvādinā brahmaparatvamuktaṃ,",
  "GSP33brssgo1u:6573": "tadvadatrāpyupakramasthasādhāraṇāyatanatvasya vākyaśeṣasthasetuśrutyā vastutaḥ paricchinne pradhānādau vyavastheti dṛṣṭāntalakṣaṇādhikaraṇasaṃgatiḥ /",
  "GSP33brssgo1u:6574": "pūrvapakṣe pradhānādyupāstiḥ, sidvānte nirviśeṣabrahmadhīriti phalam /",
  "GSP33brssgo1u:6575": "muṇḍakavākyamudāharati-idamiti /",
  "GSP33brssgo1u:6576": "yasmin lokatrayātmā virāṭ,",
  "GSP33brssgo1u:6577": "prāṇaiḥ sarvaiḥ saha manaḥ sūtrātmakaṃ,",
  "GSP33brssgo1u:6578": "cakārādavyākṛtaṃ kāraṇamotaṃ kalpitaṃ tadapavādena tamevādhiṣṭhānātmānaṃ pratyagabhinnaṃ jānatha śravaṇādinā /",
  "GSP33brssgo1u:6579": "anyā anātmavāco vimuñcatha viśeṣeṇa niḥśeṣaṃ tyajatha /",
  "GSP33brssgo1u:6580": "eṣa vāgvimokapūrvakātmasākṣātkāro 'mṛtasya mokṣasyāsārāpāradurvārasaṃsāravāridheḥ parapārasya seturiva setuḥ prāpaka iti mātṛvacchrutirmumukṣūnupadiśati /",
  "GSP33brssgo1u:6581": "tatrāyatanatvasya sādhāraṇadharmasya darśanātsaṃśayamāha-tatkimiti /",
  "GSP33brssgo1u:6582": "amṛtasya brahmaṇaḥ seturiti ṣaṣṭhyā brahmaṇo bhinnatvena setoḥ śrutatvādeṣaśabdaparāmṛṣṭaṃ dyubhvādyāyatanamabrahmaiva seturiva seturityāha-amṛtasyeti /",
  "GSP33brssgo1u:6583": "bhedaśravaṇāt seturiti śravaṇaccetyarthaḥ /",
  "GSP33brssgo1u:6584": "tatra bhedaśravaṇaṃ vyākhyātam /",
  "GSP33brssgo1u:6585": "setuśravaṇaṃ svayaṃ vivṛṇoti-pāravāniti /",
  "GSP33brssgo1u:6586": "anantaṃ kālataḥ /",
  "GSP33brssgo1u:6587": "apāraṃ deśataḥ /",
  "GSP33brssgo1u:6588": "jalavidhārakamukhyasetorgrahaṇāsaṃbhavādgauṇasetugrahe kartavye mukhyasetvavinābhūtapāravattvaguṇavāneva kaścidgrāhyaḥ /",
  "GSP33brssgo1u:6589": "natu mukhyasyāniyatavidhāraṇaguṇavānīśvara iti bhāvaḥ /",
  "GSP33brssgo1u:6590": "yathā loke maṇayaḥ sūtreṇa grathitā evaṃ he gautama,",
  "GSP33brssgo1u:6591": "samaṣṭiliṅgātmakavāyunā sthūlāni sarvāṇi saṃdṛbdhāni grathitāni bhavantīti śrutyarthaḥ /",
  "GSP33brssgo1u:6592": "ātmaśabdātpakṣadvayamayapyuktamityata āha-śārīro veti /",
  "GSP33brssgo1u:6593": "sadvitīyatvena setuśabdopapatteścetyarthaḥ /",
  "GSP33brssgo1u:6594": "nanvātmaśabdo jīve saṃbhavatītyata āha-ātmaśabdaśceti /",
  "GSP33brssgo1u:6595": "upādhiparicchinnasya jīvasya sarvavastu pratyekaṃ mukhyaṃ nāstītyarthaḥ /",
  "GSP33brssgo1u:6596": "upakramasthasādhāraṇāyatanasya gauṇasetutvaliṅgātprathamaśrutātmaśrutyā brahmaniścaya iti bhāvaḥ /",
  "GSP33brssgo1u:6597": "svaśabdādityasyārthāntaramāha-kvacicceti /",
  "GSP33brssgo1u:6598": "prajānāmūtpattau sadeva mūlaṃ,",
  "GSP33brssgo1u:6599": "sthitāvāyatanaṃ,",
  "GSP33brssgo1u:6600": "laye pratiṣṭheti brahmavācisatpadena chāndogye brahmaṇa āyatanatvaśruteratrāpi tathetyarthaḥ /",
  "GSP33brssgo1u:6601": "arthāntaramāha-svaśabdenaiveti /",
  "GSP33brssgo1u:6602": "'yasmin dyauḥ'iti vākyātpūrvottaravākyayoḥ puruṣabrahmādiśabdena brahmasaṃkīrtanānmadhye 'pi brahma grāhyamityarthaḥ /",
  "GSP33brssgo1u:6603": "puruṣa iti pūrvavākyaṃ, brahmaivetyuttaravākyaṃ, sarvāsu dikṣu sthitaṃ sarvaṃ brahmaivetyarthaḥ /",
  "GSP33brssgo1u:6604": "uttareṇottarasyāṃ diśi /",
  "GSP33brssgo1u:6605": "udāhṛtavākyasya saviśeṣabrahmaparatvamāśaṅkya vākyaṃ vyācaṣṭe-tatretyādinā /",
  "GSP33brssgo1u:6606": "sāmānādhikaraṇyādvicitra ātmeti saṃbandhaḥ /",
  "GSP33brssgo1u:6607": "yasmin sarvamotaṃ tamevaikamityevakāraikaśabdābhyāṃ nirviśeṣaṃ jñeyamityuktvā hetvantaramāha-vikārānṛteti /",
  "GSP33brssgo1u:6608": "vikāre 'nṛte kalpite abhisaṃdho 'bhimāno yasya tasyānarthabhāktvena nindāśruteśca kūṭasthasatyaṃ jñeyamityarthaḥ /",
  "GSP33brssgo1u:6609": "kathaṃ tarhi sāmānādhikaraṇyaṃ, tatrāha-sarvaṃ brahmeti /",
  "GSP33brssgo1u:6610": "yaścoraḥ sa sthāṇuritivat yatsarvaṃ tadbrahmeti sarvoddeśena brahmatvavidhānādbādhanārthaṃ,",
  "GSP33brssgo1u:6611": "na tu yadbrahma tatsarvamiti nānārasatvārthamityarthaḥ /",
  "GSP33brssgo1u:6612": "tatra niyāmakamāha-sa yatheti /",
  "GSP33brssgo1u:6613": "lavaṇapiṇḍo 'ntarbahiśca rasāntaraśūnyaḥ sarvo lavaṇaikaraso yathā,",
  "GSP33brssgo1u:6614": "evamare maitreyi,",
  "GSP33brssgo1u:6615": "cidekarasa ātmetyarthaḥ /",
  "GSP33brssgo1u:6616_0": "yadyapi pāravattvasāvayavatvādikaṃ mukhyasetvavyabhicāri tathāpi setorjalādibandhanarūpaṃ",
  "GSP33brssgo1u:6616_1": "yadvidhāraṇaṃ tadeva vyabhicāritve 'pi setupadārthaikadeśatvāduṇatvena grāhyaṃ natu",
  "GSP33brssgo1u:6616_2": "padārthabahirbhūtaṃ pāravattvādikamityāha-atrocyata iti /",
  "GSP33brssgo1u:6617": "dṛṣṭatvāttadgrahe 'tiprasaṅgamāha-nahīti /",
  "GSP33brssgo1u:6618": "atra śrutau pareṇeti śeṣaḥ vidhāraṇasya śabdārthatvaṃ sphuṭayati-ṣiñ iti /",
  "GSP33brssgo1u:6619": "sinoti badhnātīti setupadārthaikadeśo vidhāraṇamityarthaḥ /",
  "GSP33brssgo1u:6620": "tathā cāmṛtapadasya bhāvapradhānatvādamṛtatvasya seturvidhārakaṃ brahma /",
  "GSP33brssgo1u:6621": "asyaivāmṛtatvaṃ nānyasyetyarthaḥ /",
  "GSP33brssgo1u:6622": "yadvā dyubhvādyādhāro brahma na setuśabdārthaḥ kintvavyavahitaṃ jñānamityāha-apara iti /",
  "GSP33brssgo1u:6623": "phalitamāha-tatra yaduktamiti /",
  "GSP33brssgo1u:6624": "jñāne setau gṛhīte satītyarthaḥ //1//",
  "GSP33brssgo1u:6625": "END BsCom_1,3.1.1",
  "GSP33brssgo1u:6626": "____________________________________________________________________________________________",
  "GSP33brssgo1u:6627": "START BsCom_1,3.1.2",
  "GSP33brssgo1u:6628": "muktopasṛpyavyapadeśāc ca | BBs_1,3.2 |",
  "GSP33brssgo1u:6629": "itaśca parameva brahma dyubhvādyāyatanam /",
  "GSP33brssgo1u:6630": "yasmānmuktopasṛpyatāsya vyapadiśyamānā dṛśyate /",
  "GSP33brssgo1u:6631": "muktairupasṛpyam muktopasṛpyam /",
  "GSP33brssgo1u:6632": "dehādiṣvanātmasvahamasmītyātmabuddhiravidyā,",
  "GSP33brssgo1u:6633": "tatastatpūjanādau rāgastatparibhavādau dveṣastaducchedadarśanādbhayaṃ mohaścetyevamayamanantabhedo 'narthavrātaḥ saṃtataḥ sarveṣāṃ naḥ pratyakṣaḥ /",
  "GSP33brssgo1u:6634": "tadviparyayeṇāvidyārāgadveṣādidoṣamuktairupasṛpyaṃ gamyametaditi dyubhvādyāyatanaṃ prakṛtya vyapadeśo bhavati /",
  "GSP33brssgo1u:6635": "katham, 'bhidyate hṛdayagranthiśchidyante sarvasaṃśayāḥ /",
  "GSP33brssgo1u:6636": "kṣīyante cāsya karmāṇi tasmindṛṣṭe parāvare' (muṇḍa. 2.2.8)",
  "GSP33brssgo1u:6637": "ityuktvā bravīti- 'tathā vidvānnāmarūpādvimuktaḥ parātparaṃ puruṣamupaiti divyam' (muṇḍa. 3.2.7) iti /",
  "GSP33brssgo1u:6638": "brahmaṇaśca muktopasṛpyatvaṃ prasiddhaṃ śāstre- 'yadā sarve pramucyante kāmā ye 'sya hṛdi śritāḥ /",
  "GSP33brssgo1u:6639": "atha martyo 'mṛto bhavatyatra brahma samaśnute' (bṛha. 4.4.7) ityevamādau /",
  "GSP33brssgo1u:6640": "pradhānādīnāṃ tu na kvacinmuktopasṛpyamasti prasiddham /",
  "GSP33brssgo1u:6641": "apica 'tamevaikaṃ jānatha ātmānamanyā vāco vimuñcathāmṛtasyaiva setuḥ' iti vāgvimokapūrvakaṃ vijñeyatvamiha dyubhvādyāyatanasyocyate /",
  "GSP33brssgo1u:6642": "tacca śrutyantare brahmaṇo dṛṣṭam- 'tameva dhīro vijñāya prajñāṃ kurvati brāhmaṇaḥ /",
  "GSP33brssgo1u:6643": "nānudhyāyādvahūñśabdānvāco viglāpanaṃ hi tat' (bṛha. 4.4.21) iti /",
  "GSP33brssgo1u:6644": "tasmādapi dyubhvādyāyatanaṃ paraṃ brahma // 2 //",
  "GSP33brssgo1u:6645": "----------------------",
  "GSP33brssgo1u:6646": "FN: prajñā vākyārthadhīḥ /",
  "GSP33brssgo1u:6647": "brāhmaṇapadamanuktadvijopalakṣaṇam /",
  "GSP33brssgo1u:6648": "muktairūpasṛpyaṃ pratyaktvena prāpyaṃ yadbrahma tasyātrokteriti sūtrārthaḥ /",
  "GSP33brssgo1u:6649": "muktipratiyoginaṃ bandhaṃ darśayati-dehādiṣviti /",
  "GSP33brssgo1u:6650": "tadviparyayeṇeti /",
  "GSP33brssgo1u:6651": "uktapañcakleśātmakabandhanivṛttyātmanā sthitamityarthaḥ /",
  "GSP33brssgo1u:6652_0": "yathā nadyo gaṅgādyā nāmarūpe vihāya samudrātmanā tiṣṭhanti tathā brahmātmavidapi",
  "GSP33brssgo1u:6652_1": "saṃsāraṃ vihāya parātkāraṇādavyaktātparaṃ pūrṇaṃ svayañjyotirānandaṃ pratyaktvena",
  "GSP33brssgo1u:6652_2": "prāpya tiṣṭhatītyāha-tathā vidvāniti /",
  "GSP33brssgo1u:6653": "idaṃ pradhānādeḥ kiṃ na syādata āha-brahmaṇaśceti /",
  "GSP33brssgo1u:6654": "asya mumukṣoḥ, hṛdīti padenātmadharmatvaṃ kāmānāṃ nirastam /",
  "GSP33brssgo1u:6655": "yadā kāmanivṛttiratha tadāmṛto bhavati;maraṇahetvabhāvāt /",
  "GSP33brssgo1u:6656": "na kevalamanarthanivṛttiḥ kintvatra dehe tiṣṭhanneva brahmānandamaśnuta ityarthaḥ /",
  "GSP33brssgo1u:6657": "liṅgāntaramāha-apiceti /",
  "GSP33brssgo1u:6658": "dhīro vivekī tamevātmānaṃ vijñāya viśuddaṃ lakṣyapadārthaṃ jñātvā vākyārthajñānaṃ kuryāt /",
  "GSP33brssgo1u:6659": "jñānārthino jñānapratibandhakakarmakāṇḍādervaimukhyamāha-neti /",
  "GSP33brssgo1u:6660": "bahūnityuktyā alpānvedāntaśabdānaṅgīkaroti /",
  "GSP33brssgo1u:6661": "'aṣṭau sthānāni varṇānāmuraḥ kaṇṭhaḥ śirasthatā /",
  "GSP33brssgo1u:6662": "jihvāmūlaṃ ca dantāśca nāsikoṣṭhau ca tālu ca //",
  "GSP33brssgo1u:6663": "'ityetāni vāgindriyasthānatvādvākśabdenocyante /",
  "GSP33brssgo1u:6664": "teṣāṃ śoṣaṇamātramanātmaśabdoccāraṇaphalaṃ tadvayānānmanaso glānimātramityarthaḥ //2//",
  "GSP33brssgo1u:6665": "END BsCom_1,3.1.2",
  "GSP33brssgo1u:6666": "____________________________________________________________________________________________",
  "GSP33brssgo1u:6667": "START BsCom_1,3.1.3",
  "GSP33brssgo1u:6668": "nānumānam atacchabdāt | BBs_1,3.3 |",
  "GSP33brssgo1u:6669": "yathā brahmaṇaḥ pratipādakaḥ vaiśeṣiko heturukto naivamarthāntarasya vaiśeṣiko hetuḥ pratipādako 'stītyāha /",
  "GSP33brssgo1u:6670": "nānumānikaṃ sāṃkhyasmṛtiparikalpitaṃ pradhānamiha dyubhvādyāyatanatvena pratipattavyam /",
  "GSP33brssgo1u:6671": "kasmāt, atacchabdāt /",
  "GSP33brssgo1u:6672": "tasyācetanasya pradhānasya pratipādakaḥ śabdastacchabdaḥ, na tacchabdo 'tacchabdaḥ /",
  "GSP33brssgo1u:6673": "na hyatrācetanasya pradhānasya pratipādakaḥ kaścicchabdo 'sti,",
  "GSP33brssgo1u:6674": "yenācetanaṃ pradhānaṃ kāraṇatvenāyatanatvena vāvagamyeta /",
  "GSP33brssgo1u:6675": "tadviparītasya cetanasya pratipādakaśabdo 'trāsti- 'yaḥ sarvajñaḥ sarvavit' (muṇḍa.1.1.9) ityādiḥ /",
  "GSP33brssgo1u:6676": "ata eva na vāyurapīha dyubhvādyātanatvenāśrīyate // 3 //",
  "GSP33brssgo1u:6677": "vaiśeṣika iti /",
  "GSP33brssgo1u:6678": "asādhāraṇa ātmaśabdādirityarthaḥ /",
  "GSP33brssgo1u:6679": "atacchabdādityasyārthāntaramāha-tadviparītasyeti /",
  "GSP33brssgo1u:6680": "ata evātacchabdādeva //3//",
  "GSP33brssgo1u:6681": "END BsCom_1,3.1.3",
  "GSP33brssgo1u:6682": "____________________________________________________________________________________________",
  "GSP33brssgo1u:6683": "START BsCom_1,3.1.4",
  "GSP33brssgo1u:6684": "prāṇabhṛc ca | BBs_1,3.4 |",
  "GSP33brssgo1u:6685_0": "yadyapi prāṇabhṛto vijñānātmana ātmatvaṃ cetanatvaṃ ca saṃbhavati tathāpyupādhiparicchinnajñānasya",
  "GSP33brssgo1u:6685_1": "sarvajñatvādyasaṃbhave satyasmādevātacchabdātprāṇabhṛdapi na dyubhvādyāyatanāśrayitavyaḥ /",
  "GSP33brssgo1u:6686": "nacopādhiparicchinnasyāvibhoḥ prāṇabhṛto dyubhvādyāyatanatvamapi samyaksaṃbhavati /",
  "GSP33brssgo1u:6687": "pṛthagyogakaraṇamuttarārtham // 4 //",
  "GSP33brssgo1u:6688": "prāṇābhṛcceti /",
  "GSP33brssgo1u:6689": "sūtre cakāraḥ pūrvasūtrasthanaño 'nuṣaṅgārthaḥ /",
  "GSP33brssgo1u:6690": "sarvajñapadasamānādhikaraṇaṃ ātmaśabdo na jīvavācītyatacchabdastasmādityarthaḥ /",
  "GSP33brssgo1u:6691": "nanu 'nānumānaprāṇabhṛtāvatacchabdāt'ityekameva sūtraṃ kimarthaṃ na kṛtaṃ ubhayanirāsahetorekatvādityata āha-pṛthagiti /",
  "GSP33brssgo1u:6692": "yogaḥ sūtram /",
  "GSP33brssgo1u:6693": "uttarasūtrasthahetūnāṃ jīvamātranirāsenānvaye 'pi subodhārthaṃ prāṇabhṛcceti pṛthaksūtrakaraṇamityarthaḥ //4//",
  "GSP33brssgo1u:6694": "END BsCom_1,3.1.4",
  "GSP33brssgo1u:6695": "____________________________________________________________________________________________",
  "GSP33brssgo1u:6696": "START BsCom_1,3.1.5-6",
  "GSP33brssgo1u:6697": "kutaśca na prāṇabhṛddyabhvādyāyatanatvenāśritavyaḥ-",
  "GSP33brssgo1u:6698": "bhedavyapadeśāt | BBs_1,3.5 |",
  "GSP33brssgo1u:6699": "bhedavyapadeśaśceha bhavati- 'tamevaikaṃ jānatha ātmānam' iti jñeyajñātṛbhāvena /",
  "GSP33brssgo1u:6700": "tatra prāṇabhṛttāvanmumukṣutvāj jñātā,",
  "GSP33brssgo1u:6701": "pariśeṣādātmaśabdavācyaṃ brahma dyubhvādyāyatanamiti gamyate,",
  "GSP33brssgo1u:6702": "na prāṇabhṛt // 5 //",
  "GSP33brssgo1u:6703": "kutaśca na prāṇabhṛddyubhvādyāyatanatvenāśrayitavyaḥ-",
  "GSP33brssgo1u:6704": "____________________________________________________________________________________________",
  "GSP33brssgo1u:6705": "prakaraṇāt | BBs_1,3.6 |",
  "GSP33brssgo1u:6706": "prakaraṇaṃ cedaṃ paramātmanaḥ /",
  "GSP33brssgo1u:6707": "'kasminnu bhagavo vijñāte sarvamidaṃ vijñātaṃ bhavati' (mu. 1.1.3)",
  "GSP33brssgo1u:6708": "ityekavijñānena sarvavijñānāpekṣaṇāt /",
  "GSP33brssgo1u:6709": "paramātmani hi sarvātmake vijñāte sarvamidaṃ vijñātaṃ syānna kevale prāṇabhṛti // 6 //",
  "GSP33brssgo1u:6710": "tāneva hetūnākāṅkṣādvārā vyācaṣṭe--kutaścetyādinā /",
  "GSP33brssgo1u:6711": "yadyapi viśuddhaḥ pratyagātmaivātra jñeyaḥ tathāpi jīvatvākāreṇa jñāturjñeyādbhedānna jñeyarūpatvamityarthaḥ /",
  "GSP33brssgo1u:6712": "evaṃ ca jīvatvaliṅgaviśiṣṭatvena jīvasya dyubhvādivākyarthatvaṃ nirasyate na śuddharūpeṇeti mantavyam //5 // //6//",
  "GSP33brssgo1u:6713": "END BsCom_1,3.1.5-6",
  "GSP33brssgo1u:6714": "____________________________________________________________________________________________",
  "GSP33brssgo1u:6715": "START BsCom_1,3.1.7",
  "GSP33brssgo1u:6716": "kutaśca na prāṇabhṛḍyubhvādyāyatanatvenāśrayitavyaḥ-",
  "GSP33brssgo1u:6717": "sthityadanābhyāṃ ca | BBs_1,3.7 |",
  "GSP33brssgo1u:6718": "dyubhvādyāyatanaṃ ca prakṛtya 'dvā supraṇā sayujā sakhāyā' (mu. 3.1.1)",
  "GSP33brssgo1u:6719": "ityatra sthityadane nirdiśyete /",
  "GSP33brssgo1u:6720": "'tayoranyaḥ pippalaṃ svādvatti' itikarmaphalāśanaṃ,",
  "GSP33brssgo1u:6721": "'anaśnannanyo 'bhicākaśīti' ityaudāsīnyenāvasthānaṃ ca /",
  "GSP33brssgo1u:6722": "tābhyāṃ ca sthityadanābhyāmīśvarakṣetrajñau tatra gṛhyete /",
  "GSP33brssgo1u:6723": "yadi ceśvaro dyubhvādyāyatanatvena vivakṣitastatastasya prakṛtasyeśvarasya kṣetrajñātpṛthagvacanamavakalpate /",
  "GSP33brssgo1u:6724": "anyathā hyaprakṛtavacanamākasmikamasaṃbaddhaṃ syāt /",
  "GSP33brssgo1u:6725": "nanu tavāpi kṣetrajñasyeśvarātpṛthagvacanamākasmikameva prasajyeta /",
  "GSP33brssgo1u:6726": "na /",
  "GSP33brssgo1u:6727": "tasyāvivakṣitatvāt /",
  "GSP33brssgo1u:6728": "kṣetrajñau hi kartṛtvena bhoktṛtvena ca pratiśarīraṃ buddhyādyupādhisaṃbaddho lokata eva prasijaddho nāsau śrutyā tātparyeṇa vivakṣyate /",
  "GSP33brssgo1u:6729": "īśvarastu lokato 'prasiddhatvācchrutyā tātparyeṇa vivakṣyata iti na tasyākasmikaṃ vacanaṃ yuktam /",
  "GSP33brssgo1u:6730": "'guhāṃ praviṣṭāvātmānau hi' ityatrāpyetaddarśitaṃ 'dvā suparṇā' ityasyāmṛcīśvarakṣetrajñāvucyete iti /",
  "GSP33brssgo1u:6731": "yadāpi paiṅgyupaniṣatkṛtena vyākhyānenāsyāmṛci sattvakṣetrajñāvucyete tadāpi na virodhaḥ kaścit /",
  "GSP33brssgo1u:6732": "katham /",
  "GSP33brssgo1u:6733": "prāṇabhṛddhīha ghaṭādicchidravatsattvādyupādhyabhimānitvena pratiśarīraṃ gṛhyamāṇo dyubhvādyāyatanaṃ na bhavatīti niṣidhyate /",
  "GSP33brssgo1u:6734": "yastu sarvaśarīreṣūpādhibhirvinopalakṣyate na bhavatīti niṣidhyate /",
  "GSP33brssgo1u:6735": "yastu sarvaśarīreṣūpādhibhirvinopalakṣyate paramātmaiva sa bhavati /",
  "GSP33brssgo1u:6736": "yathā ghaṭādicchidrāṇi ghaṭādibhirupādhibhirvinopalakṣyamāṇāni mahākāśa eva bhavanti,",
  "GSP33brssgo1u:6737": "tadvatprāṇabhṛtaḥ parasmādanyatvānupapatteḥ pratiṣedho nopapadyate /",
  "GSP33brssgo1u:6738": "tasmātsattvādyupādhyabhimānina eva dyubhvādyāyatanatvapratiṣedhaḥ /",
  "GSP33brssgo1u:6739": "tasmātparameva brahma dyubhvādyāyatanam /",
  "GSP33brssgo1u:6740": "tadetat 'adṛśyatvādiguṇako dharmokteḥ' ityanenaiva siddham /",
  "GSP33brssgo1u:6741": "tasyaiva hi bhūtayonivākyasya madhya idaṃ paṭhitam 'yasmindyauḥ pṛthivī cāntarikṣam' iti /",
  "GSP33brssgo1u:6742": "prapañcārthaṃ tu punarupanyastam // 7 //",
  "GSP33brssgo1u:6743": "nanu sthityeśvarasyādanājīvasya 'dvā suparṇā'ityatroktāvapi īśvara āyatanavākyena kimarthaṃ grāhya ityata āha-yadi ceśvara iti /",
  "GSP33brssgo1u:6744": "atra ceśvaraḥ śuddhacinmātro grāhyaḥ, na sarvajñatvādiviśiṣṭaḥ, tasyātrāpratipādyatvāt /",
  "GSP33brssgo1u:6745": "tathā cāpratipādyārthasyākasmānmadhye vacanāsaṃbhavādādyavākyena grahaṇaṃ kāryamityabhisaṃdhiḥ /",
  "GSP33brssgo1u:6746": "tamajñātvā śaṅkate-nanu tavāpīti /",
  "GSP33brssgo1u:6747": "brahmasvarūpapratipādanārthamakasmādaprakṛtasyāpi lokaprasiddhasya jīvasyānuvādasaṃbhava iti pariharati-neti /",
  "GSP33brssgo1u:6748": "nanu 'dvā suparṇā'ityatra buddhijīvayorukteḥ kathamidaṃ sūtramityata iti-guhāmiti /",
  "GSP33brssgo1u:6749": "sthityadanābhyāmīśvarakṣetrajñayoranuvādenaikyaṃ darśitamityarthaḥ /",
  "GSP33brssgo1u:6750": "nanvatra jīveśau nānuvādyau, paiṅgivyākhyāvirodhādataḥ sūtrāsaṃgatirityata āha-yadāpīti /",
  "GSP33brssgo1u:6751": "tadāpi sūtrasyāsaṃgatirnāstītyarthaḥ /",
  "GSP33brssgo1u:6752": "adanavākyena buddhimanūdya sthitivākyena buddhyādivilakṣaṇaśuddhapratyagbrahmaṇo jñeyasyokterdyubhvādivākye tadeva grāhyaṃ,",
  "GSP33brssgo1u:6753": "na buddhyupahito jīva iti sūtrasaṃgatimāha-kathamityādinā /",
  "GSP33brssgo1u:6754": "nanvatrānupahito jīva ukto na paraṃ brahmetyata āha-yastviti /",
  "GSP33brssgo1u:6755": "paunaruktyaṃ śaṅkate-tadetaditi /",
  "GSP33brssgo1u:6756": "dyubhvādivākyasya brahmaparatvamityarthaḥ /",
  "GSP33brssgo1u:6757": "samādhatte-prapañcārthamiti /",
  "GSP33brssgo1u:6758": "setuśabdavyākhyānena bhūtayoneḥ pratyagātmatvasphuṭīkaraṇārthamityarthaḥ /",
  "GSP33brssgo1u:6759": "tasmānmuṇḍakopaniṣad brahmaṇi samanviteti siddham //7//",
  "GSP33brssgo1u:6760": "END BsCom_1,3.1.7",
  "GSP33brssgo1u:6761": "____________________________________________________________________________________________",
  "GSP33brssgo1u:6762": "START BsCom_1,3.2.8",
  "GSP33brssgo1u:6763": "2 bhūmādhikaraṇam / sū. 8-9",
  "GSP33brssgo1u:6764": "bhūmā saṃprasādād adhyupadeśāt | BBs_1,3.8 |",
  "GSP33brssgo1u:6765": "idaṃ samāmananti- 'bhūmā tveva vidijñāsitavya iti bhūmānaṃ bhagavo vijijñāsa iti /",
  "GSP33brssgo1u:6766": "yatra nānyatpaśyati nānyacchṛṇoti nānyadvijānāti sa bhūmātha yatrānyatpaśyatyanyacchṛṇotyanyadvijānāti tadalpam' (chā. 7.23,24) ityādi /",
  "GSP33brssgo1u:6767": "tatra saṃśayaḥ /",
  "GSP33brssgo1u:6768": "bhūmeti tāvadbahutvamabhidhīyate, 'bahorlopo bhū ca bahoḥ' (pā. 6.4.158)",
  "GSP33brssgo1u:6769": "iti bhūmaśabdasya bhāvapratyayāntatāsmāraṇāt /",
  "GSP33brssgo1u:6770": "kimātmakaṃ punastadbahutvamiti viśeṣākāṅkṣāyāṃ 'prāṇo vā āśābhūyān' (chā. 7.15.1)",
  "GSP33brssgo1u:6771": "iti saṃnidhānātprāṇo bhūmeti pratibhāti /",
  "GSP33brssgo1u:6772": "tathā 'śrutaṃ hyeva me bhagavaddṛśebhyastarati śokamātmaviditi so 'haṃ bhagavaḥ śocāmi taṃ mā bhagavāñśokasya pāraṃ tārayatu' (chāṃ. 7.1.3)",
  "GSP33brssgo1u:6773": "iti prakaraṇotthānātparamātmā bhūmetyapi pratibhāti /",
  "GSP33brssgo1u:6774": "tatra kasyopādanaṃ nyāyyaṃ kasya vā hānamiti bhavati saṃśayaḥ /",
  "GSP33brssgo1u:6775": "kiṃ tāvatprāptam /",
  "GSP33brssgo1u:6776": "prāṇo bhūmeti /",
  "GSP33brssgo1u:6777": "kasmāt /",
  "GSP33brssgo1u:6778": "bhūyaḥ praśnaprativacanaparaṃparādarśanāt /",
  "GSP33brssgo1u:6779": "yathā hi 'asti bhagavo nāmno bhūyaḥ' iti, 'vāgvāva nāmno bhūyasī' iti /",
  "GSP33brssgo1u:6780": "tathā 'asti bhagavo nāmno bhūyaḥ' iti,",
  "GSP33brssgo1u:6781": "mano vāva vāco bhūyaḥ' iti ca nāmādibhyo hyā prāṇādbhūyaḥpraśnaprativacanapravāhaḥ pravṛttaḥ /",
  "GSP33brssgo1u:6782": "naivaṃ prāṇātparaṃ bhūyaḥpraśnaprativacanaṃ dṛśyate 'sti bhagavaḥ prāṇādbhūya ityādo vāva prāṇādbhūya iti /",
  "GSP33brssgo1u:6783_0": "prāṇameva tu nāmādibhya āśāntebhyo bhūyāsaṃ 'prāṇo vā āśāyā bhūyān' ityādinā saprapañcamuktvā",
  "GSP33brssgo1u:6783_1": "prāṇadarśinaścātivāditvam- 'ativādyasītyativādyasmīti brūyānnāpahnuvīta' ityabhyanujñāya",
  "GSP33brssgo1u:6783_2": "'eṣa tu vā ativadati yaḥ satyenātivadati' iti prāṇavratamativāditvamanukṛṣyāparityajyaiva",
  "GSP33brssgo1u:6783_3": "prāṇaṃ satyādiparamparayā bhūmānamavatārayanprāṇameva bhūmānaṃ manyanta iti gamyate /",
  "GSP33brssgo1u:6784": "kathaṃ punaḥ prāṇe bhūmani vyākhyāyamāne 'yatra nānyatpaśyati' ityetadbhūmno lakṣaṇaparaṃ vacanaṃ vyākhyāyeteti /",
  "GSP33brssgo1u:6785": "ucyate- suṣuptyavasthāyāṃ prāṇagrasteṣu karaṇeṣu darśanādivyavahāranivṛttidarśanātsaṃbhavati prāṇasyāpi 'yatra nānyatpaśyati' ityetallakṣaṇam /",
  "GSP33brssgo1u:6786": "tathāca śrutiḥ 'na śṛṇoti na paśyati' ityādinā sarvakaraṇavyāpārapratyastamayarūpāṃ suṣuptyavasthāmuktvā 'prāṇāgnaya evaitasminpure jāgrati' (pra. 4.2.3)",
  "GSP33brssgo1u:6787": "iti tasyāmevāvasthāyāṃ pañcavṛtteḥ prāṇasya jāgaraṇaṃ bruvatī prāṇapradhānāṃ suṣuptyavasthāṃ darśayati /",
  "GSP33brssgo1u:6788": "yaccaitadbhūmnaḥ sukhatvaṃ śrutam- 'yo vai bhūmā tatsukham' (chā. 7.23) iti, tadapyaviruddham /",
  "GSP33brssgo1u:6789": "'atraiṣa devaḥ svapnānna paśyatyatha yadetasmiñśarīre sukhaṃ bhavati' (pra. 4.6)",
  "GSP33brssgo1u:6790": "iti suṣuptyavasthāyāmeva sukhaśravaṇāt /",
  "GSP33brssgo1u:6791": "yacca 'yo vai bhūmā tadamṛtam' (chā. 7.24.1)",
  "GSP33brssgo1u:6792": "iti tadapi prāṇasyāviruddhaṃ, 'prāṇo vā amṛtam' (kau. 3.2) iti śruteḥ /",
  "GSP33brssgo1u:6793": "kathaṃ punaḥ prāṇaṃ bhūmānaṃ manyamānasya tarati śokamātmavit ityātmavividiṣayā prakaraṇasyotthānamupapadyate /",
  "GSP33brssgo1u:6794": "prāṇa evehātmā vivakṣita iti brūmaḥ /",
  "GSP33brssgo1u:6795": "tathāhi-' prāṇo ha pitā prāṇo mātā prāṇo bhrātā prāṇaḥ svasā prāṇa ācāryaḥ prāṇo brāhmaṇaḥ' (chā. 7.15.1)",
  "GSP33brssgo1u:6796": "iti prāṇameva sarvātmānaṃ karoti /",
  "GSP33brssgo1u:6797": "'yathā vā arā nābhau samarpitā evamasminprāṇe sarvaṃ samarpitam' iti ca sarvātmatvāranābhinidarśanābhyāṃ ca saṃbhavati vaipulyātmikā bhūmarūpatā prāṇasya /",
  "GSP33brssgo1u:6798": "tasmātprāṇo bhūmetyevaṃ prāptam /",
  "GSP33brssgo1u:6799": "tata idamucyate- paramātmaiveha bhūmā bhavitumarhati na prāṇaḥ /",
  "GSP33brssgo1u:6800": "kasmāt /",
  "GSP33brssgo1u:6801": "saṃprasādādadhyupadeśāt /",
  "GSP33brssgo1u:6802": "saṃprasāda iti suṣuptaṃ sthānamucyate, samyakprasīdatyasminniti nirvacanāt /",
  "GSP33brssgo1u:6803": "bṛhadāraṇyake ca svapnajāgaritasthānābhyāṃ saha pāṭhāt tasyāṃ ca saṃprasādāvasthāyāṃ prāṇo jāgartīti prāṇo 'tra saṃprasādo 'bhipreyate /",
  "GSP33brssgo1u:6804": "prāṇādūrdhvaṃ bhūmna upadiśyamānatvādityarthaḥ /",
  "GSP33brssgo1u:6805": "prāṇa eva cedbhūmāsyātsa eva tasmādūrdhvamupadiśyetetyaśliṣṭamevaitatsyāt /",
  "GSP33brssgo1u:6806": "nahi nāmaiva nāmno bhūya iti nāmna ūrdhvamupadiṣṭam /",
  "GSP33brssgo1u:6807": "kiṃ tarhi nāmno 'nyadarthāntaramupadiṣṭaṃ vāgākhyam- 'vāgvāva nāmno bhūyasī' iti /",
  "GSP33brssgo1u:6808": "tathā vāgādibhyo 'pyā prāṇādarthāntarameva tatra tatrordhvamupadiṣṭam /",
  "GSP33brssgo1u:6809": "tadvatprāṇādūrdhvamupadiśyamāno bhūmā prāṇādarthāntarabhūto bhavitumarhati /",
  "GSP33brssgo1u:6810": "nanviha nāsti praśno 'sti bhagavaḥ prāṇādbhūya iti,",
  "GSP33brssgo1u:6811": "nāpi prativacanamasti prāṇādvāva bhūyo 'stīti,",
  "GSP33brssgo1u:6812": "kathaṃ prāṇādadhi bhūmopadiśyate /",
  "GSP33brssgo1u:6813": "prāṇaviṣayameva cātivāditvāmuttaratrānukṛṣyamāṇaṃ paśyāmaḥ- 'eṣa tu vā ativadati yaḥ satyenātivadati' iti /",
  "GSP33brssgo1u:6814": "tasmānnāsti prādadhyupadeśa iti /",
  "GSP33brssgo1u:6815": "atrocyate- na tāvatprāṇaviṣayasyaivātivāditvasyaitadanukarṣaṇamiti śakyaṃ vaktuṃ,",
  "GSP33brssgo1u:6816": "viśeṣavādāt 'yaḥ satyenātivadati' iti /",
  "GSP33brssgo1u:6817": "nanu viśeṣavādo 'pyayaṃ prāṇaviṣaya eva bhaviṣyati /",
  "GSP33brssgo1u:6818": "katham /",
  "GSP33brssgo1u:6819": "yathaiṣo 'gnihotrī yaḥ satyaṃ vadatītyukte na satyavadanenāgnihotritvaṃ,",
  "GSP33brssgo1u:6820": "kena tarhi, agnihotreṇaiva /",
  "GSP33brssgo1u:6821": "satyavadanaṃ tvagnihotriṇo viśeṣa ucyate /",
  "GSP33brssgo1u:6822": "tathā 'eṣa tu vā ativadati yaḥ satyenātivadati' ityukte na satyavadanenātivāditvam,",
  "GSP33brssgo1u:6823": "kena tarhi,",
  "GSP33brssgo1u:6824": "prakṛtena prāṇavijñānenaiva /",
  "GSP33brssgo1u:6825": "satyavadanaṃ tu prāṇavido viśeṣo vivakṣyata iti /",
  "GSP33brssgo1u:6826": "neti brūmaḥ /",
  "GSP33brssgo1u:6827": "śrutyarthaparityāgaprasaṅgāt /",
  "GSP33brssgo1u:6828": "śrutyā hyatra satyavadanenātivāditvaṃ pratīyate- 'yaḥsatyenātivadati so 'tivadati' iti /",
  "GSP33brssgo1u:6829": "nātra prāṇavijñānasya saṃkīrtanamasti /",
  "GSP33brssgo1u:6830": "prakaraṇāttu prāṇavijñānaṃ saṃbadhyeta /",
  "GSP33brssgo1u:6831": "tatra prakaraṇānurodhena śrutiḥ parityaktā syāt /",
  "GSP33brssgo1u:6832": "prakṛtavyāvṛttyarthaśca tuśabdo na saṃgacchate 'eṣa tu vā ativadati' iti /",
  "GSP33brssgo1u:6833": "'satyaṃ tveva vijijñāsitavyam' (chā. 7.16) iti ca prayatnāntarakaraṇamarthāntaravivakṣāṃ sūcayati /",
  "GSP33brssgo1u:6834": "tasmādyathaikavedapraśaṃsāyāṃ prakṛtāyāmeṣa tu mahābrāhmaṇo yaścaturo vedānadhīta ityekavedebhyor'thāntarabhūtaścaturvedaḥ praśasyate tādṛgetaddraṣṭavyam /",
  "GSP33brssgo1u:6835": "naca praśnaprativacanarūpayaivārthāntaravivakṣayā bhavitavyamiti niyamo 'sti /",
  "GSP33brssgo1u:6836": "prakṛtasaṃbandhāsaṃbhavakāritatvādarthāntaravivakṣāyāḥ /",
  "GSP33brssgo1u:6837": "tatra prāṇāntamanuśāsanaṃ śrutvā tūṣṇībhūtaṃ nāradaṃ svayameva sanatkumāro vyutpādayati /",
  "GSP33brssgo1u:6838": "yatprāṇavijñānena vikārānṛtaviṣayeṇātivāditvamanativāditvameva tat 'eṣa tu vā ativadati yaḥ satyenātivadati' iti /",
  "GSP33brssgo1u:6839": "tatra satyamiti paraṃ brahmocyate, paramārtharūpatvāt /",
  "GSP33brssgo1u:6840": "'satyaṃ jñānamanantaṃ brahma' (tai. 2.1) iti ca śrutyantarāt /",
  "GSP33brssgo1u:6841": "tathā vyutpāditāya nāradāya 'so 'haṃ bhagavaḥ satyenātivadāni' ityevaṃ pravṛttāya vijñānādisādhanaparamparayā bhūmānamupadiśati /",
  "GSP33brssgo1u:6842": "tatra yatprāṇādadhi satyaṃ vaktavyaṃ pratijñātaṃ tadeveha bhūmetyucyata iti gamyate /",
  "GSP33brssgo1u:6843": "tasmādasti prāṇādadhi bhūmna upadeśa ityataḥ prāṇādanyaḥ paramātmā bhūmā bhavitumarhati /",
  "GSP33brssgo1u:6844": "evañcehātmavividiṣayā prakaraṇasyotthānamupapannaṃ bhaviṣyati /",
  "GSP33brssgo1u:6845": "prāṇa evehātmā vivakṣita ityetadapi nopapadyate /",
  "GSP33brssgo1u:6846": "nahi prāṇasya mukhyayā vṛttyātmatvamasti /",
  "GSP33brssgo1u:6847": "nacānyatra paramātmajñānācchokavinivṛttirasti,",
  "GSP33brssgo1u:6848": "'nānyaḥ panthā vidyate 'yanāya' (śve. 6.15) iti śrutyantarāt /",
  "GSP33brssgo1u:6849": "'taṃ mā bhagavāñśokasya pāraṃ tārayatu' (chā. 7.1.3)",
  "GSP33brssgo1u:6850": "iti copakramyopasaṃharati- 'tasmai mṛditakaṣāyāya tamasaḥ pāraṃ darśayati bhagavānsanatkumāraḥ' (chā. 7.26.2) iti /",
  "GSP33brssgo1u:6851": "tama iti śokādikāraṇamavidyocyate /",
  "GSP33brssgo1u:6852": "prāṇānte cānuśāsane na prāṇasyānyāyattatocyeta /",
  "GSP33brssgo1u:6853": "'ātmataḥ prāṇaḥ' (chā. 7.26.2) iti ca brāhmaṇam /",
  "GSP33brssgo1u:6854": "prakaraṇānte paramātmavivakṣā bhaviṣyati, 'bhūmā tu prāṇa eveti cet' na /",
  "GSP33brssgo1u:6855": "'sa bhagavaḥ kasminpratiṣṭhita iti sve mahimni' (chā. 7.24.1)",
  "GSP33brssgo1u:6856": "ityādinā bhūmna evā prakaraṇasamāpteranukarṣaṇāt /",
  "GSP33brssgo1u:6857": "vaipulyātmikā ca bhūmarūpatā sarvakāraṇatvātparamātmanaḥ sutarāmupapadyate // 8//",
  "GSP33brssgo1u:6858": "----------------------",
  "GSP33brssgo1u:6859": "FN: vyavahārātitaṃ pūrṇaṃ vastu bhūmā /",
  "GSP33brssgo1u:6860": "bhagavaddṛśebhyo yuṣmatsadṛśebhyaḥ /",
  "GSP33brssgo1u:6861": "devaḥ buddhyādyupādhiko jīvaḥ /",
  "GSP33brssgo1u:6862": "prakaraṇāttu saṃbadhyeta ativāditve hetutveneti śeṣaḥ /",
  "GSP33brssgo1u:6863": "prayatnāntaraṃ vicāraḥ /",
  "GSP33brssgo1u:6864": "vijñānamatra nididhyāsanādi /",
  "GSP33brssgo1u:6865": "bhūmā /",
  "GSP33brssgo1u:6866": "chāndogyamudāharati-idamiti /",
  "GSP33brssgo1u:6867": "nālpe sukhamasti bhūmaiva sukham,",
  "GSP33brssgo1u:6868": "tasmānniratiśayasukhārthinā bhūmaiva vicārya iti nāradaṃ prati sanatkumāreṇokte sati nārado brūte-bhūmānamiti /",
  "GSP33brssgo1u:6869": "bhūmno lakṣaṇamadvitīyatvamāha-yatreti /",
  "GSP33brssgo1u:6870": "bhūmalakṣaṇaṃ paricchinnalakṣaṇoktyā sphuṭayati-atheti /",
  "GSP33brssgo1u:6871": "atra saṃśayabījaṃ praśnapūrvakamāha-kuta ityādinā /",
  "GSP33brssgo1u:6872": "bahorbhāva iti vigrahe 'pṛthvādibhyā imanic'itīmanpratyaye kṛte 'bahorlopo bhū ca bahoḥ'iti sūtreṇa bahoḥ parasyemanicpratyayasyāderikārasya lepaḥ syāt,",
  "GSP33brssgo1u:6873": "bahoḥ sthāne bhūrityādeśaśca syādityukterbhūmanniti śabdo niṣpannaḥ /",
  "GSP33brssgo1u:6874": "tasya bhāvārthakemanpratyayāntatvādbahutvaṃ vācyam /",
  "GSP33brssgo1u:6875": "tatkindharmikamityākāṅkṣāyāṃ saṃnihitaprakaraṇasthaḥ prāṇo dharmo bhāti /",
  "GSP33brssgo1u:6876": "vākyopakramastha ātmāpi svapratipādanāpekṣo dharmitvena bhātīti saṃnihitavyavahitaprakaraṇābhyāṃ saṃśaya ityarthaḥ /",
  "GSP33brssgo1u:6877": "pūrvamātmaśabdāt dyubhvādyāyatanaṃ brahmetyuktaṃ,",
  "GSP33brssgo1u:6878": "tadayuktaṃ,",
  "GSP33brssgo1u:6879": "'tarati śokamātmavit'ityabrahmaṇyapyātmaśabdaprayogādityākṣepasaṃgatyā pūrvapakṣyati-prāṇo bhūmeti /",
  "GSP33brssgo1u:6880": "dharmadharmiṇorabhedātsāmānādhikaraṇyaṃ dṛṣṭavyam /",
  "GSP33brssgo1u:6881": "pūrvottarapakṣayoḥ prāṇopāstiḥ brahmajñānaṃ ca phalaṃ krameṇa mantavyam /",
  "GSP33brssgo1u:6882": "atrādhyāye bhūyaḥ praśnottarabhedādarthabhedo dṛśyate /",
  "GSP33brssgo1u:6883": "bhūmā tu prāṇātparaṃ bhūyaḥprakṣaṃ vinaivoktaliṅgena prāṇādabhinna ityāha-kasmādityādinā /",
  "GSP33brssgo1u:6884": "prāṇādbhūya iti na dṛśyata iti pūrveṇa saṃbandhaḥ /",
  "GSP33brssgo1u:6885": "nanu 'eṣa tu vā ativadati'iti tuśabdena prāṇaprakaraṇavicchedānna prāṇo bhūmetyata āha-prāṇameveti /",
  "GSP33brssgo1u:6886": "nāmādyaśāntānupāsyānatītya prāṇaṃ śreṣṭhaṃ vadatītyativādi prāṇavid taṃ prati ativādyasīti kenacitpraśne kṛte asmīti brūyāt,",
  "GSP33brssgo1u:6887": "nāhamativādītyapahnavaṃ na kuryādityuktam /",
  "GSP33brssgo1u:6888": "prāṇavidameṣa iti parāmṛśya satyavacanadhyānamananaśraddhādidharmaparamparāṃ vidhāya bhūmopadeśānna prakaraṇavicchedaḥ /",
  "GSP33brssgo1u:6889": "tuśabdo nāmādyupāsakasyātivāditvanirāsārtha ityarthaḥ /",
  "GSP33brssgo1u:6890": "bhūmno lakṣaṇavacanaṃ sukhatvamamṛtatvaṃ ca prāṇe praśnapūrvakaṃ yojayatikathaṃ punarityādinā /",
  "GSP33brssgo1u:6891": "prāṇagrasteṣu prāṇe līneṣu na śṛṇoti suṣuptapuruṣa iti śeṣaḥ /",
  "GSP33brssgo1u:6892": "'gārhapatyo ha vā eṣo 'pāno vyāno 'nvāhāryapacana āhavanīyaḥ prāṇaḥ'iti śruteḥ prāṇā agnaya iha pure śarīre jāgrati savyāpārā eva tiṣṭhantītyarthaḥ /",
  "GSP33brssgo1u:6893": "devo jīvaḥ /",
  "GSP33brssgo1u:6894": "atha tadā svapnādarśanakāle sukhaśravaṇātprāṇasya sukhatvamaviruddhamityanvayaḥ /",
  "GSP33brssgo1u:6895": "ātmapadenopakramavirodhaṃ pariharati-prāṇa eveti /",
  "GSP33brssgo1u:6896": "prāṇasyātmatvaṃ kathamityāśaṅkya śrutatvādityāha-tathā hīti /",
  "GSP33brssgo1u:6897": "sarvaṃ samarpitamiti ca sarvādhiṣṭhānaṃ prāṇaṃ svīkaroti śrutirityanvayaḥ ata ātmatvaṃ mukhyārthaṃ darśayati-saṃprasāda iti /",
  "GSP33brssgo1u:6898": "sa vā eṣa etasminsaṃprasāde sthitvā punarādravatīti prayogācca /",
  "GSP33brssgo1u:6899": "tatpadaṃ suṣuptivācakamityāha-bṛhaditi /",
  "GSP33brssgo1u:6900": "vācyārthasaṃbandhātprāṇo lakṣya ityāha-tasyāṃ ceti /",
  "GSP33brssgo1u:6901": "atra sūtra ityarthaḥ /",
  "GSP33brssgo1u:6902": "bhūmā prāṇādbhinno 'trādhyāye, tasmādūrdhvamupadiṣṭatvāt, nāmāderūrdhvamupadiṣṭavāgādivadityarthaḥ /",
  "GSP33brssgo1u:6903": "vipakṣahetūcchedaṃ bādhakamāha-prāṇa eva cediti /",
  "GSP33brssgo1u:6904": "svasyaiva svasmādūrdhvamupadiṣṭatvamayuktaṃ, nāmādiṣvadṛṣṭaṃ cetyarthaḥ /",
  "GSP33brssgo1u:6905": "hetvasiddhiṃ śaṅkate-nanviheti /",
  "GSP33brssgo1u:6906": "prakṛtaprāṇavitparāmarśaka eṣaśabdo na bhavati, tasya yacchabdaparatantratvena satyavādajivācitvāt /",
  "GSP33brssgo1u:6907": "ataḥ prāṇaprakaraṇaṃ vicchinnamiti hetusidvirityāha-atrocyata iti /",
  "GSP33brssgo1u:6908": "satyenātivāditvaṃ viśeṣaḥ, tadvato ya eṣa ityukterna pūrvānukarṣa ityarthaḥ /",
  "GSP33brssgo1u:6909": "ya eṣa prāṇavidativadatītyanūdya sa satyaṃ vadediti vidhānānna prāṇaprakaraṇaviccheda iti dṛṣṭāntena śaṅkate-nanviti /",
  "GSP33brssgo1u:6910": "satyaśabdo hyabādhite rūḍho brahmavācakaḥ, tadanyasya mithyātvāt /",
  "GSP33brssgo1u:6911": "satyavacane tvabādhitārthasaṃbandhāllākṣaṇika iti nātra lakṣyavacanavidhirityāha-neti brūma iti /",
  "GSP33brssgo1u:6912": "kiñca satyena brahmaṇātivadatīti tṛtīyāśrutyā brahmakaraṇakamativāditvaṃ śrutaṃ,",
  "GSP33brssgo1u:6913": "tasya prakaraṇādbādho na yukta ityāha-śrutyā hītyādinā /",
  "GSP33brssgo1u:6914": "atreti /",
  "GSP33brssgo1u:6915": "satyavākya ityarthaḥ /",
  "GSP33brssgo1u:6916": "evaṃ satyeneti śrutyā prakaraṇaṃ bādhyamityuktvā tuśabdenāpi bādhyamāha-prakṛteti /",
  "GSP33brssgo1u:6917": "vijijñāsyatvaliṅgācca pūrvoktādbhinnamityāha-satyaṃ tveveti /",
  "GSP33brssgo1u:6918": "prakaraṇavicchede dṛṣṭāntamāha-tasmāditi /",
  "GSP33brssgo1u:6919": "śrutiliṅgabalādetatsatyaṃ prakṛtātprāṇātprādhānyena bhinnaṃ dṛṣṭavyamityarthaḥ /",
  "GSP33brssgo1u:6920": "evamativāditvasya brahmasaṃbandhoktyā prāṇaliṅgatvaṃ nirastam /",
  "GSP33brssgo1u:6921": "yattu praśnaṃ vinoktatvaliṅgādbhūmā prāṇa iti, tanna, tasyāprayojakatvādityāha-na ceti /",
  "GSP33brssgo1u:6922": "praśnabhedādarthabheda iti na niyamaḥ, ekasyātmano maitreyyā bahuśaḥ pṛṣṭatvāt /",
  "GSP33brssgo1u:6923": "praśnaṃ vinoktacāturvedasya prakṛtaikavedādbhinnatvadarśanāccetyarthaḥ /",
  "GSP33brssgo1u:6924": "tatra yathā caturvedatvasya prakṛtāsaṃbandhādarthabhedaḥ, evamihāpīti sphuṭayati-tatretyadinā /",
  "GSP33brssgo1u:6925": "satyapadena prāṇoktirityata āha-tatra satyamiti /",
  "GSP33brssgo1u:6926": "vijñānaṃ nididhyāsanam /",
  "GSP33brssgo1u:6927": "ādipadānmananaśraddhāśravaṇamanaḥśuddhiniṣṭātaddhetukarmāṇi gṛhyante /",
  "GSP33brssgo1u:6928": "imānyati śravaṇādīni jñeyasya satyasya brahmatve liṅgāni /",
  "GSP33brssgo1u:6929": "evaṃ śrutiliṅgaiḥ prāṇasyāvāntaraprakaraṇaṃ bādhitvā prastutaṃ satyaṃ brahma bhūmapadoktabahutvadharmītyāha-tatra yaditi /",
  "GSP33brssgo1u:6930_0": "kiñca 'saṃnihitādapi vyavahitaṃ sākāṅkṣaṃ balīyaḥ'iti nyāyena saṃnihitaṃ nirākāṅkṣaṃ",
  "GSP33brssgo1u:6930_1": "prāṇaṃ dṛṣṭvā vākyopakramastha ātmā svapratipādanāya bhūmavākyāpekṣa iha bhūmā grāhya ityāha-evaṃ ceti /",
  "GSP33brssgo1u:6931": "kiñca śokasya pāramityupakramya tamasaḥ pāramityupasaṃhārāt,",
  "GSP33brssgo1u:6932": "śokasya mūlocchedaṃ vinā taraṇāyogācca,",
  "GSP33brssgo1u:6933": "śokapadena mūlatamo gṛhyate /",
  "GSP33brssgo1u:6934": "tannivartakajñānagamyatvaliṅgādātmā brahmetyāha-na cānyatreti /",
  "GSP33brssgo1u:6935": "brāhmaṇamātmāyattatvaṃ prāṇasya vadatīti saṃbandhaḥ /",
  "GSP33brssgo1u:6936": "nanvidaṃ caramaṃ brāhmaṇaṃ brahmaparamastu,",
  "GSP33brssgo1u:6937": "tataḥ prāgukto bhūmā prāṇa iti śaṅkate-prakaraṇānta iti /",
  "GSP33brssgo1u:6938": "tacchabdena bhūmānukarṣānmaivamityāha-neti //8//",
  "GSP33brssgo1u:6939": "END BsCom_1,3.2.8",
  "GSP33brssgo1u:6940": "____________________________________________________________________________________________",
  "GSP33brssgo1u:6941": "START BsCom_1,3.2.9",
  "GSP33brssgo1u:6942": "dharmopapatteś ca | BBs_1,3.9 |",
  "GSP33brssgo1u:6943": "apica ye bhūmni śrūyante dharmāste paramātmanyupapadyante /",
  "GSP33brssgo1u:6944": "'yatra nānyatpaśyati nānyacchṛṇoti nānyadvajānāti sa bhūmā' iti darśanādivyavahārābhāvaṃ bhūmānyavagamayati /",
  "GSP33brssgo1u:6945": "paramātmani cāyaṃ darśanādivyavahārābhāvo 'vagataḥ /",
  "GSP33brssgo1u:6946": "'yatra tvasya sarvamātmaivābhūttatkena kaṃ paśyet' (bṛ. 4.5.15) ityādiśrutyantarāt /",
  "GSP33brssgo1u:6947": "yo 'pyasau suṣuptāvasthāyāṃ darśanādivyavahārābhāva uktaḥ so 'pyātmana evāsaṅgatvavivakṣayokto na prāṇasvabhāvavivakṣayā,",
  "GSP33brssgo1u:6948": "paramātmaprakaraṇāt /",
  "GSP33brssgo1u:6949": "yadapi tasyāmavasthāyāṃ sukhamuktaṃ, tadapyātmana eva sukharūpatvavivakṣayoktam /",
  "GSP33brssgo1u:6950": "yata āha- 'eṣo 'sya parama ānanda etasyaivānandasyānyāni bhūtāni mātrāmupajīvanti' (bṛ. 4.3.32) iti /",
  "GSP33brssgo1u:6951": "ihāpi 'yo vai bhūmā tatsukhaṃ nālpe sukhamasti bhūmaiva sukham' iti sāmayasukhanirākaraṇena brahmaiva sukhaṃ bhūmānaṃ darśayati /",
  "GSP33brssgo1u:6952": "'yo vai bhūmā tadamṛtam' ityamṛtatvamapīha śrūyamāṇaṃ paramakāraṇaṃ gamayati /",
  "GSP33brssgo1u:6953": "vikārāṇāmṛtatvasyāpekṣikatvāt, 'ato 'nyadārtam' (bṛ. 3.4.2) iti ca śrutyantarāt /",
  "GSP33brssgo1u:6954": "tathāca satyatvaṃ svamahimapratiṣṭhitatvaṃ sarvagatatvaṃ sarvāttmatvamiti caite dharmāḥ śrūyamāṇāḥ paramātmanyevopapadyante nānyatra /",
  "GSP33brssgo1u:6955": "tasmādbhūmeti siddham // 9 //",
  "GSP33brssgo1u:6956": "----------------------",
  "GSP33brssgo1u:6957": "FN: ukto na śṛṇotītyādinā /",
  "GSP33brssgo1u:6958": "āmayena duḥkhena sahitaṃ sāmayam /",
  "GSP33brssgo1u:6959": "ārte naśvaram /",
  "GSP33brssgo1u:6960": "bhūmno brahmatve liṅgāntaramāha-dharmeti /",
  "GSP33brssgo1u:6961": "sūtram /",
  "GSP33brssgo1u:6962": "yaduktaṃ bhūmno lakṣaṇaṃ sukhatvamamṛtatvaṃ ca prāṇeṣu yojyamiti tadanūdya vighaṭayati-yo 'pyasāvityādinā /",
  "GSP33brssgo1u:6963": "sati buddhyādyupādhāvātmano draṣṭṛtvādiḥ,",
  "GSP33brssgo1u:6964": "tadabhāve suṣuptau tadabhāva ityasaṅgatvajñānārthaṃ praśnopaniṣadi 'na śṛṇoti na paśyati'iti paramātmānaṃ prakṛtyoktam /",
  "GSP33brssgo1u:6965": "tathā tatraivātmanaḥ sukhatvamuktaṃ na prāṇasya /",
  "GSP33brssgo1u:6966": "yataḥ śrutyantaramātmana eva sukhatvamāha tasmādityarthaḥ /",
  "GSP33brssgo1u:6967": "āmayo nāśādidoṣaḥ tatsahitaṃ sāmayam /",
  "GSP33brssgo1u:6968": "ārtaṃ naśvaram /",
  "GSP33brssgo1u:6969": "'sa evādhastāt sa upariṣṭāt'iti sarvagatatvaṃ,",
  "GSP33brssgo1u:6970": "'sa evedaṃ sarvam'iti sarvātmatvaṃ ca śrutaṃ,",
  "GSP33brssgo1u:6971": "tasmādbhūmādhyāyo nirguṇe samanvita iti siddham //9//",
  "GSP33brssgo1u:6972": "END BsCom_1,3.2.9",
  "GSP33brssgo1u:6973": "____________________________________________________________________________________________",
  "GSP33brssgo1u:6974": "START BsCom_1,3.3.10",
  "GSP33brssgo1u:6975": "3 akṣarādhikaraṇam / sū. 10-12",
  "GSP33brssgo1u:6976": "akṣaram ambarāntadhṛteḥ | BBs_1,3.10 |",
  "GSP33brssgo1u:6977": "'kasminnu khalvākāśa otaśca protaśceti /",
  "GSP33brssgo1u:6978": "sa hovācaitadvai tadakṣaraṃ gārgi brāhmaṇā abhivadantyasthūlamanaṇu' (bṛ. 3.8.7,8)ityādi śrūyate /",
  "GSP33brssgo1u:6979": "tatra saṃśayaḥ- kimakṣaraśabdena varṇa ucyate kiṃvā parameśvara iti /",
  "GSP33brssgo1u:6980": "tatrākṣarasamāmnāya ityādāvakṣaraśabdasya varṇe prasiddhatvāt prasiddhyatikramasya cāyuktatvāt 'oṅkāra evedaṃ sarvam' (chā. 2.23.3)",
  "GSP33brssgo1u:6981": "ityādau ca śrutyantare varṇasyāpyupāsyatvena sarvātmakatvāvadhāraṇāt,",
  "GSP33brssgo1u:6982": "varṇa evākṣaraśabda iti,",
  "GSP33brssgo1u:6983": "evaṃ prāpta ucyate- para evātmākṣaraśabdavācyaḥ /",
  "GSP33brssgo1u:6984": "kasmāt /",
  "GSP33brssgo1u:6985": "ambarāntadhṛteḥ- pṛthivyāderākāśāntasya vikārajātasya dhāraṇāt /",
  "GSP33brssgo1u:6986_0": "tatra hi pṛthivyādeḥ samastavikārajātasya kālatrayavibhaktasya 'ākāśa eva tadotaṃ",
  "GSP33brssgo1u:6986_1": "ca protaṃ ca' ityākāśe pratiṣṭhitatvamuktvā 'kasminnu khalvākāśa otaśca protaśca'",
  "GSP33brssgo1u:6986_2": "ityanena praśnenedamakṣaramavatāritam /",
  "GSP33brssgo1u:6987": "tathācopasaṃhṛtam- 'etasminnu khalvakṣare gārgyākāśa otaśca protaśca' iti /",
  "GSP33brssgo1u:6988": "naceyamambarāntadhṛtirbrahmaṇo 'nyatra saṃbhavati /",
  "GSP33brssgo1u:6989": "yadapi 'oṅkāra evedaṃ sarvam' iti tadapi brahmapratipattisādhanatvātstutyarthaṃ draṣṭavyam /",
  "GSP33brssgo1u:6990": "tasmānna kṣaratyaśnute ceti nityatvāvyāpitatvābhyāmakṣaraṃ parameva brahma // 10 //",
  "GSP33brssgo1u:6991": "----------------------",
  "GSP33brssgo1u:6992": "FN: 'rūḍhiryogamapaharati' iti nyāyenāha- prasiddhīti /",
  "GSP33brssgo1u:6993": "akṣaramambarāntadhṛteḥ /",
  "GSP33brssgo1u:6994": "bṛhadāraṇyakaṃ paṭhati-kasminnviti /",
  "GSP33brssgo1u:6995": "yadbhūtaṃ bhavacca bhaviṣyacca tatsarvaṃ kasminnotamiti gārgyā pṛṣṭhena muninā yājñavalkyenāvyākṛtākāśaḥ kāryamātrāśraya uktaḥ /",
  "GSP33brssgo1u:6996": "ākāśaḥ kasminnota iti dvitīyapraśne sa muniruvāca,",
  "GSP33brssgo1u:6997": "tadavyākṛtasyādhikaraṇametadakṣaramasthūlādirūpamityarthaḥ /",
  "GSP33brssgo1u:6998": "ubhayatrākṣaraśabdaprayogātsaṃśayaḥ /",
  "GSP33brssgo1u:6999": "yathā satyaśabdo brahmaṇi rūḍha iti brahma bhūmetyuktaṃ tathākṣaraśabdo varṇe rūḍha iti dṛṣṭāntena pūrvapakṣaḥ /",
  "GSP33brssgo1u:7000": "tatra oṅkāropāstiḥ phalaṃ, siddhānte nirguṇabrahmadhīriti vivekaḥ /",
  "GSP33brssgo1u:7001": "nanu na kṣaratītyacalatvānāśitvayogādbrahmaṇyapyakṣaraśabdo mukhya ityata āha-prasiddhyatikramasyeti /",
  "GSP33brssgo1u:7002": "'rūḍharyogamapaharati'iti nyāyādityarthaḥ /",
  "GSP33brssgo1u:7003": "varṇasya oṅkārasya sarvāśrayatvaṃ kathamityāśaṅkya dhyānārthamidaṃ yathā śrutyantare sarvātmatvamityāha-oṅkāra iti /",
  "GSP33brssgo1u:7004": "praśnaprativacanābhyāmākāśāntajagadādhāratve tātparyaniścayānna dhyānārthatā,",
  "GSP33brssgo1u:7005": "atastalliṅgabalādrūḍhiṃ bādhitvā yogavṛttirgrāhyeti sidvāntayati-evamityādinā //10//",
  "GSP33brssgo1u:7006": "END BsCom_1,3.3.10",
  "GSP33brssgo1u:7007": "____________________________________________________________________________________________",
  "GSP33brssgo1u:7008": "START BsCom_1,3.3.11",
  "GSP33brssgo1u:7009": "'syādetat kāryasya cetkāraṇādhīnatvamambarāntadhṛtirabhyupagamyate,",
  "GSP33brssgo1u:7010": "pradhānakāraṇavādino 'pīyamupapadyate /",
  "GSP33brssgo1u:7011": "kathamambarāntadhṛterbrahmatvapratipattiḥ' /",
  "GSP33brssgo1u:7012": "ata uttaraṃ paṭhati-",
  "GSP33brssgo1u:7013": "sā ca praśāsanāt | BBs_1,3.11 |",
  "GSP33brssgo1u:7014": "sā cāmbarāntadhṛtiḥ parameśvarasyaiva karma /",
  "GSP33brssgo1u:7015": "kasmāt /",
  "GSP33brssgo1u:7016": "praśāsanāt /",
  "GSP33brssgo1u:7017": "praśāsanaṃ hīha śrūyate- 'etasya vā akṣarasya praśāsane gārgi sūryācandramasau vidhṛtau tiṣṭhataḥ' (bṛ. 3.8.9) ityādi /",
  "GSP33brssgo1u:7018": "praśāsanaṃ ca pārameśvaraṃ karma /",
  "GSP33brssgo1u:7019": "nācetanasya pradhānasya praśāsanaṃ bhavati /",
  "GSP33brssgo1u:7020": "na hyacetanānāṃ ghaṭādikāraṇānāṃ mṛdādīnāṃ ghaṭādiviṣayaṃ praśāsanamasti // 11 //",
  "GSP33brssgo1u:7021": "ākāśaṃ bhūtaṃ kṛtvā śaṅkate -syādetaditi /",
  "GSP33brssgo1u:7022": "cetanakartṛkaśikṣāyā atra śrutermaivamityāha-sā ceti /",
  "GSP33brssgo1u:7023": "sūtraṃ vyācaṣṭe-sā ceti /",
  "GSP33brssgo1u:7024": "cakāra ākāśasya bhūtatvanirāsārthaḥ /",
  "GSP33brssgo1u:7025": "bhūtākāśasya kāryantaḥpātinaḥ śrutasarvakāryāśrayatvāyogādavyākṛtamajñānamevākāśaḥ pradhānaśabdita iti tadāśrayatvāccākṣaraṃ na pradhānamityarthaḥ /",
  "GSP33brssgo1u:7026": "vidhṛtau viṣayatvena dhṛtau //11//",
  "GSP33brssgo1u:7027": "END BsCom_1,3.3.11",
  "GSP33brssgo1u:7028": "____________________________________________________________________________________________",
  "GSP33brssgo1u:7029": "START BsCom_1,3.3.12",
  "GSP33brssgo1u:7030": "anyabhāvavyāvṛtteśca | BBs_1,3.12 |",
  "GSP33brssgo1u:7031": "anyabhāvavyāvṛtteśca kāraṇādbrahmaivākṣaraśabdavācyam /",
  "GSP33brssgo1u:7032": "tasyaivāmbarāntadhṛtiḥ karma nānyasya kasya cit /",
  "GSP33brssgo1u:7033": "kimidamanyabhāvavyāvṛtteriti /",
  "GSP33brssgo1u:7034": "anyasya bhāvo 'nyabhāvasyasmādvyāvṛttiranyabhāvavyāvṛttiriti /",
  "GSP33brssgo1u:7035": "etaduktaṃ bhavati-",
  "GSP33brssgo1u:7036_0": "yadanyadbrahmaṇo 'kṣaraśabdavācyamihāśaṅkyate tadbhāvādidamambarāntavidhāraṇamakṣaraṃ",
  "GSP33brssgo1u:7036_1": "vyāvartayati śrutiḥ- 'tadvā etadakṣaraṃ gārgyadṛṣṭaṃ daṣṭraśrutaṃ śrotramataṃ mantravijñātaṃ",
  "GSP33brssgo1u:7036_2": "vijñātṛ' (bṛ. 3.8.11) iti /",
  "GSP33brssgo1u:7037": "tatrādṛṣṭatvādivyapadeśaḥ pradhānasyāpi saṃbhavati /",
  "GSP33brssgo1u:7038": "draṣṭṛtvādivyapadeśastu na saṃbhavatyacenatvāt /",
  "GSP33brssgo1u:7039": "tathā 'nānyadato 'sti draṣṭṛ nānyadatosti śrotṛ nānyadato 'sti mantṛ nānyadato 'sti vijñātṛ' ityātmabhedapratiṣedhāt na śārīrasyāpyupādhimato 'kṣaraśabdavācyatvam /",
  "GSP33brssgo1u:7040": "'acakṣuṣkamaśrotramavāgamanaḥ' (bṛ. 3.8.8) iti copādhimattāpratiṣedhāt /",
  "GSP33brssgo1u:7041": "nahi nirupādhikaḥ śārīro nāma bhavati /",
  "GSP33brssgo1u:7042": "tasmātparameva brahmākṣaramiti niścayaḥ // 12 //",
  "GSP33brssgo1u:7043": "praśnapūrvakaṃ sūtraṃ vyākaroti-kimidamiti /",
  "GSP33brssgo1u:7044": "ghaṭatvādvayāvṛttiriti bhrāntiṃ nirasyati-etaditi /",
  "GSP33brssgo1u:7045": "ambarāntasyādhāramakṣaraṃ śrutiracetanatvādvyāvartayatītyartaḥ /",
  "GSP33brssgo1u:7046": "jīvanirāsaparatvenāpi sūtraṃ yojayati-tatheti /",
  "GSP33brssgo1u:7047": "anyabhāvo bhedastanniṣedhāditi sūtrārthaḥ /",
  "GSP33brssgo1u:7048": "tarhi śodhito jīva evākṣaraṃ na para ityata āha-nahīti /",
  "GSP33brssgo1u:7049": "śodhite jīvatvaṃ nāstītyarthaḥ /",
  "GSP33brssgo1u:7050": "tasmādgārgibrāhmaṇaṃ nirguṇākṣare samanvitamiti siddham //12//",
  "GSP33brssgo1u:7051": "END BsCom_1,3.3.12",
  "GSP33brssgo1u:7052": "____________________________________________________________________________________________",
  "GSP33brssgo1u:7053": "START BsCom_1,3.4.13",
  "GSP33brssgo1u:7054": "4 īkṣatikarmavyapadeśādhikaraṇam / sū. 13",
  "GSP33brssgo1u:7055": "īkṣatikarmavyapadeśāt saḥ | BBs_1,3.13 |",
  "GSP33brssgo1u:7056_0": "'etadvai satyakāma paraṃ cāparaṃ ca brahma yadoṅkārastasmādvidvānetenaivāyatanenaikataramanveti",
  "GSP33brssgo1u:7056_1": "iti prakṛtya śrūyate- 'yaḥ punaretaṃ trimātreṇomithyetenaivākṣareṇa paraṃ puruṣamabhidhyāyīta' (pra. 5.2,5) iti /",
  "GSP33brssgo1u:7057": "kimasminvākye paraṃ brahmābhidhyātavyamudiśyata āhosvidaparamiti /",
  "GSP33brssgo1u:7058": "etenaivāyatanena paramaparaṃ caikataramanvetīti prakṛtatvātsaṃśayaḥ /",
  "GSP33brssgo1u:7059": "tatrāparamidaṃ brahmeti prāptam /",
  "GSP33brssgo1u:7060": "kasmāt /",
  "GSP33brssgo1u:7061": "'sa tejasi sūrye saṃpannaḥ'' 'sa sāmabhirunnīyate brahmalokam' iti ca tadvido deśaparicchinnasya phalasyocyamānatvāt /",
  "GSP33brssgo1u:7062": "nahi parabrahmaviddeśaparicchinnaṃ phalamaśnuvīteti yuktam, sarvagatatvātparasya brahmaṇaḥ /",
  "GSP33brssgo1u:7063": "nanvāparabrahmaparigrahe paraṃ puruṣamiti viśeṣaṇaṃ nopapadyate /",
  "GSP33brssgo1u:7064": "naiṣa doṣaḥ /",
  "GSP33brssgo1u:7065": "piṇḍāpekṣayā prāṇasya paratvopapatteḥ /",
  "GSP33brssgo1u:7066": "ityevaṃ prāpte 'bhidhīyate- parameva brahmehābhidhyātavyamupadiśyate /",
  "GSP33brssgo1u:7067": "kasmāt /",
  "GSP33brssgo1u:7068": "īkṣatikarmavyapadeśāt /",
  "GSP33brssgo1u:7069": "īkṣatirdarśanam /",
  "GSP33brssgo1u:7070": "darśanavyāpyamīkṣatikarmā /",
  "GSP33brssgo1u:7071": "īkṣatikarmatvenāsyābhidhyātavyasya puruṣasya vākyaśeṣe vyapadeśo bhavati- 'sa etasmājjīvaghanātparātparaṃ puriśayaṃ puraṣamīkṣate' iti /",
  "GSP33brssgo1u:7072": "tatrābhidhyāyateratathābhūtamapi vastu karma bhavati /",
  "GSP33brssgo1u:7073": "manorathakalpitasyāpyabhidhyāyatikarmatvāt /",
  "GSP33brssgo1u:7074": "īkṣatestu tathābhūtameva vastu loke karma dṛṣṭamityataḥ paramātmaivāyaṃ samyagdarśanaviṣayabhūta īkṣatikarmatvena vyadiṣṭa iti gamyate /",
  "GSP33brssgo1u:7075": "sa eva ceha parapuruṣaśabdābhyāmabhidhyātavyaḥ pratyabhijñāyate /",
  "GSP33brssgo1u:7076": "nanvabhidhyāne paraḥ puruṣa uktaḥ, īkṣaṇe tu parātparaḥ, kathamitara itaratra pratyabhijñāyata iti /",
  "GSP33brssgo1u:7077": "atrocyate- parapuruṣaśabdau tāvadubhayatra sādhāraṇau /",
  "GSP33brssgo1u:7078": "nacātra jīvanaghanaśabdena prakṛto 'bhidhyātavyaḥ paraḥ puruṣaḥ parāmṛśyate,",
  "GSP33brssgo1u:7079": "yena tasmātparātparo 'yamīkṣitavyaḥ puruṣo 'nyaḥ syāt /",
  "GSP33brssgo1u:7080": "kastarhi jīvaghana iti /",
  "GSP33brssgo1u:7081": "ucyate- ghano mūrtiḥ /",
  "GSP33brssgo1u:7082": "jīvalakṣaṇo ghano jīvaghanaḥ /",
  "GSP33brssgo1u:7083": "saindhavakhilyavadyaḥ paramātmano jīvarūpaḥ khilyabhāva upādhikṛtaḥ paraśca viṣayendriyebhyaḥ so 'tra jīvaghana iti /",
  "GSP33brssgo1u:7084": "apara āha- 'sa sāmabhirunnīyate brahmalokam' ityatītānantaravākyanirdiṣṭo yo brahmalokaḥ paraśca lokāntarebhyaḥ so 'trajīvaghana ityucyate /",
  "GSP33brssgo1u:7085": "jīvānāṃ hi sarveṣāṃ karaṇaparivṛtānāṃ sarvakaraṇātmani hiraṇyagarbhe brahmalokanivāsini saṃghātopapatterbhavati brahmaloko jīvaghanaḥ /",
  "GSP33brssgo1u:7086": "tasmātparo yaḥ paramātmekṣaṇakarmabhūtaḥ sa evābhidhyāne 'pi karmabhūta iti gamyate /",
  "GSP33brssgo1u:7087": "paraṃ puruṣamiti ca viśeṣaṇaṃ paramātmaparigraha evāvakalpate /",
  "GSP33brssgo1u:7088": "paro hi puruṣaḥ paramātmaiva bhavati yasmātparaṃ kiñcidanyannāsti,",
  "GSP33brssgo1u:7089": "'puruṣānna paraṃ kiñcitsā kāṣṭhā sā parā gatiḥ' iti ca śrutyantarāt /",
  "GSP33brssgo1u:7090": "'paraṃ cāparaṃ ca brahma yadoṅkāraḥ' iti ca vibhajyānantaramoṅkāreṇa paraṃ puruṣamabhidhyātavyaṃ bruvanparameva brahmaparaṃ puruṣaṃ gamayati /",
  "GSP33brssgo1u:7091": "'yathā pādodarastvacā vinirmucyata evaṃ ha vai sa pāpmanā vinirmucyate' iti pāpmavinirmokaphalavacanaṃ paramātmānamihābhidhyātavyaṃ sūcayati /",
  "GSP33brssgo1u:7092": "atha yaduktaṃ paramātmābhidhyāyino na deśaparicchinnaphalaṃ yujyata iti /",
  "GSP33brssgo1u:7093": "atrocyate- trimātreṇoṅkāreṇālambanena paramātmānamabhidhyāyataḥ phalaṃ brahmalokaprāptiḥ krameṇa ca samyagdarśanotpattiriti kramamuktyabhiprāyametadbhaviṣyatītyadoṣaḥ // 13 //",
  "GSP33brssgo1u:7094": "----------------------",
  "GSP33brssgo1u:7095": "FN: paraṃ nirviśeṣam, aparaṃ kāryaṃ, āyatanena prāptisādhanena, anveti prāpnoti /",
  "GSP33brssgo1u:7096": "aparaṃ brahma hiraṇyagarbhaḥ /",
  "GSP33brssgo1u:7097": "piṇḍaḥ sthūlo virāṭ tadapekṣayā sūtrasya paratvamti samādhyarthaḥ /",
  "GSP33brssgo1u:7098": "vyāpyaṃ viṣayaḥ /",
  "GSP33brssgo1u:7099": "saindhavākhilyo lavaṇapiṇḍaḥ, khilyabhāvo 'lpatvam /",
  "GSP33brssgo1u:7100": "pādodaraḥ sarpaḥ /",
  "GSP33brssgo1u:7101": "īkṣatikarmavyapadeśātsaḥ /",
  "GSP33brssgo1u:7102": "praśnopaniṣadamūdāharati-etaditi /",
  "GSP33brssgo1u:7103": "pippalādo guruḥ satyakāmena pṛṣṭo brūte,",
  "GSP33brssgo1u:7104": "he satyakāma,",
  "GSP33brssgo1u:7105": "paraṃ nirguṇamaparaṃ saguṇaṃ brahmaitadeva yo 'yaṃ oṅkāraḥ /",
  "GSP33brssgo1u:7106": "sa hi pratimeva viṣṇostasya pratīkaḥ /",
  "GSP33brssgo1u:7107_0": "tasmātpraṇavaṃ brahmātmanā vidvānetenaiva oṅkāradhyānenāyatanena prāptisādhanena",
  "GSP33brssgo1u:7107_1": "yathādhyānaṃ paramaparaṃ vānveti prāpnotīti prakṛtya madhye ekamātradvimātroṅkārayordhyānamuktvā",
  "GSP33brssgo1u:7107_2": "bravīti-yaḥ punariti /",
  "GSP33brssgo1u:7108": "itthaṃbhāve tṛtīyā, brahmoṅkārayorabhedopakramāt /",
  "GSP33brssgo1u:7109": "yo hyakārādimātrātraye ekasyā mātrāyā akārasya ṛṣyādikaṃ jāgradādivibhūtiṃ ca jānāti tena samyagjñātā ekā mātrā yasyoṅkārasya sa ekamātraḥ /",
  "GSP33brssgo1u:7110": "evaṃ mātrādvayasya samyagvibhūtijñāne dvimātrastathā trimātraḥ /",
  "GSP33brssgo1u:7111": "tamoṅkāraṃ puruṣaṃ yo 'bhidhyāyīta sa oṅkāravibhūtitvena dhyātaiḥ sāmabhiḥ sūryadvārā brahmalokaṃ gatvā paramātmānaṃ puruṣamīkṣata ityarthaḥ /",
  "GSP33brssgo1u:7112": "saṃśayaṃ tadbījaṃ cāha-kimityādinā /",
  "GSP33brssgo1u:7113": "asmin trimātravākya ityarthaḥ /",
  "GSP33brssgo1u:7114": "pūrvatra pūrvapakṣatvenokte oṅkāre buddhisthaṃ dhyātavyaṃ niścīyata iti prasaṅgasaṃgatiḥ /",
  "GSP33brssgo1u:7115": "yadvā pūrvatra varṇe rūḍhasyākṣaraśabdasya liṅgādbrahmaṇi vṛttiruktā,",
  "GSP33brssgo1u:7116": "tadvadatrāpi brahmalokaprāptiliṅgatparaśabdasya hiraṇyagarbhe vṛttiriti dṛṣṭāntena pūrvapakṣayati-tatrāparamiti /",
  "GSP33brssgo1u:7117": "kāryaparabrahmaṇorūpāstirūbhayatra phalam /",
  "GSP33brssgo1u:7118": "sa upāsakaḥ /",
  "GSP33brssgo1u:7119": "sūrye saṃpannaḥ praviṣṭaḥ nanu vasudāna īśvara iti dhyānādvindate vasvityalpamapi phalaṃ brahmopāsakasya śrutamityata āha-nahīti /",
  "GSP33brssgo1u:7120": "anyatra tathātve 'pi atra paravitparamaparavidaparamanvetītyupakramātparavido 'paraprāptirayuktā, upakramavirodhāt /",
  "GSP33brssgo1u:7121": "na cātra paraprāptirevokteti vācyaṃ,",
  "GSP33brssgo1u:7122": "parasya sarvagatatvādatraiva prāptisaṃbhavena sūryadvārā gativaiyarthyāt /",
  "GSP33brssgo1u:7123": "tasmādupakramānugṛhītādaparaprāptirūpālliṅgātparaṃ puruṣamiti paraśrutirbādhyetyarthaḥ /",
  "GSP33brssgo1u:7124": "paraśrutergatiṃ pṛcchati-nanviti /",
  "GSP33brssgo1u:7125": "piṇḍaḥ sthūlo virāṭ tadapekṣayā sūtrasya paratvamiti samādhyarthaḥ /",
  "GSP33brssgo1u:7126": "sūtre saśabda īśvarapara iti pratijñatatvena taṃ vyācaṣṭe-parameveti /",
  "GSP33brssgo1u:7127": "sa upāsaka etasmādviraṇyagarbhātparaṃ puruṣaṃ brahmāhamitīkṣata ityarthaḥ /",
  "GSP33brssgo1u:7128": "nanvīkṣaṇaviṣayo 'pyaparostu, tatrāha-tatrābhidhyāyateriti /",
  "GSP33brssgo1u:7129": "nanvīkṣaṇaṃ pramātvādviṣayasatyatāmapekṣata iti bhavatu satyaḥ para īkṣaṇīyaḥ /",
  "GSP33brssgo1u:7130": "dhyātavyastvasatyo 'paraḥ kiṃ na syādityata āha-sa eveti /",
  "GSP33brssgo1u:7131": "śrutibhyāṃ pratyabhijñānātsa evāyamiti sautraḥ saśabdo vyākhyātaḥ atraivaṃ sūtrayojanā-oṅkāre yo dhyeyaḥ sa para evātmā,",
  "GSP33brssgo1u:7132": "vākyaśeṣe īkṣaṇīyatvokteḥ /",
  "GSP33brssgo1u:7133": "atra ca śrutipratyabhijñānātsa evāyamiti /",
  "GSP33brssgo1u:7134": "nanu śabdabhedānna pratyabhijñeti śaṅkate-nanviti /",
  "GSP33brssgo1u:7135": "parātpara iti śabdabhedamaṅgīkṛtya śrutibhyāmuktapratyabhijñāyā avirodhamāha-atreti /",
  "GSP33brssgo1u:7136": "nanu 'etasmājjīvadhanātparāt'ityetatpadenopakrāntadhyātavyaparāmarśādīkṣaṇīyaḥ /",
  "GSP33brssgo1u:7137": "parātmā dhyeyādanya ityata āha-na cātreti /",
  "GSP33brssgo1u:7138": "dhyānasya tatphalekṣaṇasya ca loke samānaviṣayatvāddhyeya evekṣaṇīyaḥ /",
  "GSP33brssgo1u:7139": "evaṃ copakramopasaṃhārayorekavākyatā bhavatīti bhāvaḥ /",
  "GSP33brssgo1u:7140": "'sa sāmabhirūnnīyate brahmalokam''sa etasmājjīvaghanāt'ityetatpadena saṃnihitataro brahmalokasvāmī parāmṛśyata iti praśnapūrvakaṃ vyācaṣṭe-kastarhītyādinā /",
  "GSP33brssgo1u:7141": "'mūrtau ghanaḥ'iti sūtrāditi bhāvaḥ /",
  "GSP33brssgo1u:7142": "saindhavakhilyo lavaṇapiṇḍaḥ /",
  "GSP33brssgo1u:7143": "khilyavadalpo bhāvaḥ paricchedo yasya sa khilyabhāvaḥ /",
  "GSP33brssgo1u:7144": "etatpadena brahmaloko vā parāmṛśyata ityāha-apara iti /",
  "GSP33brssgo1u:7145": "jīvaghanaśabdasya brahmaloke lakṣaṇāṃ darśayati-jīvānāṃ hīti /",
  "GSP33brssgo1u:7146": "vyaṣṭikaraṇābhimānināṃ jīvānāṃ ghanaḥ saṃghāto yasminsarvakaraṇābhimānini sa jīvaghanaḥ tatsvāmikatvātparaṃparāsaṃbandhena loko lakṣya ityarthaḥ /",
  "GSP33brssgo1u:7147": "tasmātparaḥ sarvalokātītaḥ śuddha ityarthaḥ /",
  "GSP33brssgo1u:7148": "parapuruṣaśabdasya paramātmani mukhyatvācca sa eva dhyeya ityāha-paramiti /",
  "GSP33brssgo1u:7149": "yasmātparaṃ nāparamasti kiñcit sa evaṃ mukhyaḥ paraḥ na tu piṇḍātparaḥ sūtrātmetyarthaḥ /",
  "GSP33brssgo1u:7150": "kiñca paraśabdenopakrame niścitaṃ paraṃ brahmaivātra vākyaśeṣe dhyātavyamityāha-paraṃ cāparaṃ ceti /",
  "GSP33brssgo1u:7151": "pāpanivṛttiliṅgācetyāha-yatheti /",
  "GSP33brssgo1u:7152": "pādodaraḥ sarpaḥ /",
  "GSP33brssgo1u:7153": "oṅkāre parabrahmopāsanayā sūryadvārā brahmalokaṃ gatvā parabrahmekṣitvā tadeva śāntamabhayaṃ paraṃ prāpnotītyavirodhamāha-atrocyata iti /",
  "GSP33brssgo1u:7154": "evamekavākyatāsamarthanaprakaraṇānugṛhītaparapuruṣaśrutibhyāṃ parabrahmapratyabhijñayā brahmalokaprāptiliṅgaṃ bādhitvā vākyaṃ praṇavadhyeye brahmaṇi samanvitamiti siddham //13//",
  "GSP33brssgo1u:7155": "END BsCom_1,3.4.13",
  "GSP33brssgo1u:7156": "____________________________________________________________________________________________",
  "GSP33brssgo1u:7157": "START BsCom_1,3.5.14",
  "GSP33brssgo1u:7158": "5 daharādhikaraṇam / sū. 14-21",
  "GSP33brssgo1u:7159": "dahara uttarebhyaḥ | BBs_1,3.14 |",
  "GSP33brssgo1u:7160": "'atha yadidamasminbrahmapure daharaṃ puṇḍarīkaṃ veśma daharo 'sminnantarākāśastasminyadantastadanveṣṭavyaṃ tadbhāva vijijñāsitavyam' /",
  "GSP33brssgo1u:7161": "(chā. 8.1.1) ityādivākyaṃ samāmnāyate /",
  "GSP33brssgo1u:7162": "tatra yo 'yaṃ dahare hṛdayapuṇrīke dahara ākāśaḥ śrutaḥ sa kiṃ bhūtākāśo 'thavā vijñānātmā'thavā paramātmeti saṃśayyate /",
  "GSP33brssgo1u:7163": "kutaḥ saṃśayaḥ /",
  "GSP33brssgo1u:7164": "ākāśabrahmapuraśabdābhyām /",
  "GSP33brssgo1u:7165": "ākāśaśabdo hyayaṃ bhūtākāśe parasmiṃśca prayujyamāno dṛśyate /",
  "GSP33brssgo1u:7166": "tatra kiṃ bhūtākāśa eva daharaḥ syātkiṃvā para iti saṃśayaḥ /",
  "GSP33brssgo1u:7167": "tathā brahmapuramiti kiṃ jīvo 'tra brahmanāmā tasyedaṃ puraṃ śarīraṃ brahmapuramathavā parasyaiva brahmaṇaḥ puraṃ brahmapuramiti /",
  "GSP33brssgo1u:7168": "tatra jīvasya parasya vānyatarasya purasvāmino daharākāśatve saṃśayaḥ /",
  "GSP33brssgo1u:7169": "tatrākāśaśabdasya bhūtākāśe rūḍhatvādbhūtākāśa eva daharaśabda iti prāptam /",
  "GSP33brssgo1u:7170": "tasya ca daharāyatanāpekṣayā daharatvam /",
  "GSP33brssgo1u:7171": "'yāvānvā ayamākāśastāvāneṣo 'ntarhadaya ākāśaḥ' iti ca bāhyāyantarabhāvakṛtabhedasyopamānopameyabhāvaḥ dyāvāpṛthivyādi ca tasminnantaḥ samāhitaṃ,",
  "GSP33brssgo1u:7172": "avakāśātmanākāśasyaikatvāt /",
  "GSP33brssgo1u:7173": "athavā jīvo dahara iti prāptam, brahmapuraśabdāt /",
  "GSP33brssgo1u:7174": "jīvasya hīdaṃ puraṃ saccharīraṃ brahmapuramityucyate /",
  "GSP33brssgo1u:7175": "tasya svakarmaṇopārjitatvāt /",
  "GSP33brssgo1u:7176": "bhaktyā ca tasya brahmaśabdavācyatvam /",
  "GSP33brssgo1u:7177": "nahi parasya brahmaṇaḥ śarīreṇa svasvāmibhāvaḥ saṃbandho 'sti /",
  "GSP33brssgo1u:7178": "tatra purasvāminaḥ puraikadeśe 'vasthānaṃ dṛṣṭaṃ yathā rājñaḥ /",
  "GSP33brssgo1u:7179": "manaupādhikaśca jīvaḥ,",
  "GSP33brssgo1u:7180": "manaśca prāyeṇa hṛdaye pratiṣṭhitamityato jīvasyaivedaṃ hṛdaye 'ntaravasthānaṃ syāt /",
  "GSP33brssgo1u:7181": "daharatvamapi tasyaiva ārāgropamitatvādavakalpate /",
  "GSP33brssgo1u:7182": "ākāśopamitatvādi ca brahmābhedavivakṣayā bhaviṣyati /",
  "GSP33brssgo1u:7183": "nacātra daharasyākāśasyānveṣyatvaṃ vijijñāsitavyatvaṃ ca śrūyate /",
  "GSP33brssgo1u:7184": "'tasminyadantaḥ' iti paraviśeṣaṇatvenopādānāditi /",
  "GSP33brssgo1u:7185": "ata uttaraṃ brūmaḥ- parameśvara evātra daharākāśo bhavitumarhati na bhūtākāśo jīvo vā /",
  "GSP33brssgo1u:7186": "kasmāt /",
  "GSP33brssgo1u:7187": "uttarebhyo vākyaśeṣagatebhyo hetubhyaḥ /",
  "GSP33brssgo1u:7188_0": "tathāhi- anveṣṭavyatayā vihitasya daharasyākāśasya 'taṃ cedbrūyuḥ' ityupakramya 'kiṃ",
  "GSP33brssgo1u:7188_1": "tadatra vidyate yadanveṣṭavyaṃ yadbhāva vijijñāsitavyam' ityevamākṣepapūrvakaṃ pratisamādhānavacanaṃ bhavati /",
  "GSP33brssgo1u:7189": "'sa brūyādyavānvā ayamākāśastāvāneṣo 'ntarhṛdaya ākāśa ubhe asmindyāvāpṛthivī antareva samāhite' (chā. 8.1.3) ityādi /",
  "GSP33brssgo1u:7190": "tatra puṇḍarīkadaharatvena prāptadaharatvasyākāśasya prasiddhākāśaupamyena daharatvaṃ nivartayanbhūtākāśatvaṃ daharasyākāśasya nivartayatīti gamyate /",
  "GSP33brssgo1u:7191": "yadyapyākāśaśabdo bhūtākāśe rūḍhastathāpi tenaiva tasyopamā nopapadyata iti bhūtākāśaśaṅkā nivartitā bhavati /",
  "GSP33brssgo1u:7192": "nanvekasyāpyākāśasya bāhyābhyantaratvakalpitena bhedenopamānopameyabhāvaḥ saṃbhavatītyuktam /",
  "GSP33brssgo1u:7193": "naivaṃ saṃbhavati /",
  "GSP33brssgo1u:7194": "agatikā hīyaṃ gatiḥ, yatkālpanikabhedāśrayaṇam /",
  "GSP33brssgo1u:7195": "apica kalpayitvāpi bhedamupamānopameyabhāvaṃ varṇayataḥ paricchinnatvādabhyantarākāśasya na bāhyākāśaparimāṇatvamupapadyeta /",
  "GSP33brssgo1u:7196": "nanu parameśvarasyāpi 'jyāyānākāśāt' (śata. brā. 10.6.6.2)",
  "GSP33brssgo1u:7197": "iti śrutyantarānnaivākāśaparimāṇatvamupapadyate /",
  "GSP33brssgo1u:7198": "naiṣa doṣaḥ /",
  "GSP33brssgo1u:7199": "puṇḍarīkaveṣṭanaprāptadaharatvanivṛttiparatvādvākyasya na tāvattvapratipādanaparatvam /",
  "GSP33brssgo1u:7200": "ubhayapratipādane hi vākyaṃ bhidyeta /",
  "GSP33brssgo1u:7201": "naca kalpitabhede piṇḍarīkaveṣṭita ākāśaikadeśe dyāvāpṛthivyādīnāmantaḥsamādhānamupapadyate /",
  "GSP33brssgo1u:7202": "'eṣa ātmāpahatapāpmā vijaro vimṛtyurvīśoko vijighatso 'pipāsaḥ satyakāmaḥ satyasaṃkalpaḥ' iti cātmatvāpahatapāpmatvādayaśca guṇā na bhūtākāśe saṃbhavanti /",
  "GSP33brssgo1u:7203": "yadyapyātmaśabdo jīve saṃbhavati tathāpītarebhyaḥ kāraṇebhyo jīvāśaṅkāpi nivartitā bhavati /",
  "GSP33brssgo1u:7204": "nahyupādhiparicchinnasyārāgropamitasya jīvasya puṇḍarīkaveṣṭhanakṛtaṃ daharatvaṃ śakyaṃ nivartayitum /",
  "GSP33brssgo1u:7205": "brahmābhedavivakṣayā jīvasya sarvagatatvādi vivakṣyeteti cet /",
  "GSP33brssgo1u:7206": "yadātmatayā jīvasya sarvagatatvādi vivakṣyeta tasyaiva brahmaṇaḥ sākṣātsarvagatatvādivivakṣyatāmiti yuktam /",
  "GSP33brssgo1u:7207": "yadapyuktaṃ brahmapuramiti jīvena parasyopalakṣitatvādrājña iva jīvasyaivedaṃ purasvāminaḥ puraikadeśavartitvamastviti /",
  "GSP33brssgo1u:7208": "atra brūmaḥ- parasyaivedaṃ brahmaṇaḥ puraṃ saccharīraṃ brahmapuramityucyate,",
  "GSP33brssgo1u:7209": "brahmaśabdasya tasminmukhyatvāt /",
  "GSP33brssgo1u:7210": "tasyāpyasti pureṇānena saṃbandhaḥ, upalabdhyadhiṣṭhānatvāt /",
  "GSP33brssgo1u:7211": "'sa etasmājjīvaghanātparātparaṃ puriśayaṃ puruṣamīkṣate' (praṃ 5.5)",
  "GSP33brssgo1u:7212": "'sa vā ayaṃ puruṣaḥ sarvāsu pūrṣu puriśayaḥ' (bṛ. 2.5.18) ityādiśrutibhyaḥ /",
  "GSP33brssgo1u:7213": "athavā jīvapura evāsminbrahma saṃnihitamupalakṣyate /",
  "GSP33brssgo1u:7214": "yathā śālagrāme viṣṇaḥ saṃnihita iti tadvat /",
  "GSP33brssgo1u:7215": "'tadyatheha karmacito lokaḥ kṣīyata evamevāmutra puṇyacito lokaḥ kṣīyate' (chā. 8.1.6)",
  "GSP33brssgo1u:7216_0": "iti ca karmaṇāmantavatphalamuktvā 'atha ya ihātmānamanuvidya vrajatyetāṃśca satyānkāmānsteṣāṃ",
  "GSP33brssgo1u:7216_1": "sarveṣu lokeṣu kāmacāro bhavati' iti prakṛtadaharākāśavijñānasyānantaphalatvaṃ vadanparamātmatvamasya sūcayati /",
  "GSP33brssgo1u:7217": "yadapyetaduktaṃ,",
  "GSP33brssgo1u:7218": "na daharasyākāśasyānveṣṭavyatvaṃ vijijñāsitavyaṃ ca śrutaṃ,",
  "GSP33brssgo1u:7219": "paraviśeṣaṇatvenopādānāditi atra brūmaḥ- yadyākāśo nānveṣṭavyatvenoktaḥ syāt 'yāvānvā ayamākāśastāvāneṣo 'ntarhadaya ākāśaḥ' ityādyākāśasvarūpapradarśanaṃ nopayujyate /",
  "GSP33brssgo1u:7220": "nanvetadapyantarvartivastusadbhāvapradarśanāyaiva pradarśyate /",
  "GSP33brssgo1u:7221_0": "'taṃ cedbrūyuryadidamasminbrahmapure daharaṃ puṇḍarīkaṃ veśma daharo 'sminnantarākāśaḥ",
  "GSP33brssgo1u:7221_1": "kiṃ tadatra vidyate yadanveṣṭavyaṃ yadbhāva vijijñāsitavyam' ityākṣipya parihārāvasara",
  "GSP33brssgo1u:7221_2": "ākāśaupamyopakrameṇa dyāvāpṛthivyādīnāmantaḥsamāhitatvadarśanāt /",
  "GSP33brssgo1u:7222": "naitadevam /",
  "GSP33brssgo1u:7223": "evaṃ hi sati yadantaḥsamāhitaṃ dyāvāpṛthivyādi tadanveṣṭavyaṃ vijijñāsitavyaṃ cokta syāt /",
  "GSP33brssgo1u:7224": "tatra vākyaśeṣo nopapadyeta /",
  "GSP33brssgo1u:7225_0": "'asminkāmāḥ samāhitāḥ' 'eṣa ātmāpahatapāpmā' iti hi prakṛtaṃ dyāvāpṛthivyādisamādhānādhāramākāśamākṛṣya",
  "GSP33brssgo1u:7225_1": "'atha ya ihātmānamanuvidya vrajantyetāṃśca satyānkāmān' iti samuccayārthena caśabdenātmānaṃ",
  "GSP33brssgo1u:7225_2": "kāmādhārāśritāṃśca kāmānvijñeyānvākyaśeṣo darśayati /",
  "GSP33brssgo1u:7226": "tasmādvākyopakrame 'pi dahara evākāśo hṛdayapuṇḍarīkādhiṣṭhānaḥ sahāntaḥsthaiḥ samāhitaiḥ pṛthivyādibhiḥ satyaiśca kāmairvijñeya ukta iti gamyate /",
  "GSP33brssgo1u:7227": "sa coktebhyo hetubhyaḥ parameśvara iti // 14 //",
  "GSP33brssgo1u:7228": "----------------------",
  "GSP33brssgo1u:7229": "FN: brahmapuraṃ śarīraṃ, daharaṃ sūkṣmaṃ, puṇḍarīkaṃ tadākāratvātprakṛtaṃ hṛdayameva /",
  "GSP33brssgo1u:7230": "tatra parasya saṃnidherveśmaśabdaḥ /",
  "GSP33brssgo1u:7231": "bhaktyā caitanyaguṇayogena /",
  "GSP33brssgo1u:7232": "vigatā jighatsā jagdhumicchā yasya /",
  "GSP33brssgo1u:7233": "babhukṣāśūnya ityarthaḥ /",
  "GSP33brssgo1u:7234": "daharatvaṃ alpatvam /",
  "GSP33brssgo1u:7235": "ādipadaṃ sarvādhāratvādisaṃgrahārtham /",
  "GSP33brssgo1u:7236": "pūrṣu śarīreṣu, puri hṛdaye vā śete iti puruṣaḥ /",
  "GSP33brssgo1u:7237": "anuvidya dhyāyenānubhūya /",
  "GSP33brssgo1u:7238": "samāhitāḥ pratiṣṭhitāḥ /",
  "GSP33brssgo1u:7239": "dahara uttarebhyaḥ /",
  "GSP33brssgo1u:7240": "chandogyamudāharati-atheti /",
  "GSP33brssgo1u:7241": "bhūmavidyānantaraṃ daharavidyāprārambhārtho 'thaśabdaḥ /",
  "GSP33brssgo1u:7242": "brahmaṇo 'bhivyaktisthānatvādbrahmapuraṃ śarīram /",
  "GSP33brssgo1u:7243": "asmin yatprasiddhaṃ daharamalpaṃ hṛtpadmaṃ tasminhṛdaye yadantarākāśaśabditaṃ brahma tadanveṣṭavyaṃ vicārya jñeyamityarthaḥ /",
  "GSP33brssgo1u:7244": "atrākāśo jijñāsyaḥ, tadantaḥsthaṃ veti prathamaṃ saṃśayaḥ kalpyaḥ /",
  "GSP33brssgo1u:7245": "tatra yadyākāśastadā saṃśayadvayam /",
  "GSP33brssgo1u:7246": "tatrākāśaśabdādekaṃ saṃśayamuktvā brahmapuraśabdātsaṃśayāntaramāha-tathā brahmapuramitīti /",
  "GSP33brssgo1u:7247": "atra śabde /",
  "GSP33brssgo1u:7248": "jīvasya brahmaṇo vā puramiti saṃśayaḥ /",
  "GSP33brssgo1u:7249": "tatra tasminsaṃśaye satīti yojanā /",
  "GSP33brssgo1u:7250": "parapuruṣaśabdasya brahmaṇi mukhyatvādbrahma dhyeyamityuktam /",
  "GSP33brssgo1u:7251": "tathehāpyākāśapadasya bhūtākāśe rūḍhatvādbhūtākāśo dhyeya iti dṛṣṭāntena pūrvapakṣayati-tatrākāśetyādinā /",
  "GSP33brssgo1u:7252": "daharavākyasyānantaraprajāpativākyasya ca saguṇe nirguṇe ca samanvayokteḥ śrutyādisaṃgatayaḥ /",
  "GSP33brssgo1u:7253": "pūrvapakṣe bhūtākāśādyupāstiḥ, siddhānte saguṇabrahmopāstyā nirguṇadhīriti phalabhedaḥ /",
  "GSP33brssgo1u:7254": "naca 'ākāśastalliṅgāt'ityanenāsya punaruktatā śaṅkanīyā /",
  "GSP33brssgo1u:7255": "atra tasmin 'yadantastadanveṣṭavyam'ityākāśāntaḥ sthasyānveṣṭavyatvādiliṅganvayena daharākāśasya brahmatve spaṣṭaliṅgābhāvāt /",
  "GSP33brssgo1u:7256": "nanu bhūtākāśasyālpatvaṃ kathaṃ,",
  "GSP33brssgo1u:7257": "ekasyopamānatvamupameyatvaṃ ca kathaṃ,",
  "GSP33brssgo1u:7258": "'ubhe asmin dyāvāpṛthivī antareva samāhite /",
  "GSP33brssgo1u:7259": "ubhāvagniśca vāyuśca'ityādinā śrutasarvāśrayatvaṃ ca kathamityāśaṅkya krameṇa pariharati-tasyetyādinā /",
  "GSP33brssgo1u:7260": "hṛdayāpekṣayā alpatvaṃ, dhyānārthaṃ kalpitabhedātsādṛśyaṃ, svata ekatvātsarvāśrayatvamityarthaḥ /",
  "GSP33brssgo1u:7261": "nanu 'eṣa ātmā'ityātmaśabdo bhūte na yukta ityarūcerāha-athaveti /",
  "GSP33brssgo1u:7262": "bhaktyeti /",
  "GSP33brssgo1u:7263": "caitanyaguṇayogenetyarthaḥ /",
  "GSP33brssgo1u:7264": "mukhyaṃ brahma gṛhyatāmityata āha-na hīti /",
  "GSP33brssgo1u:7265": "astu purasvāmījīvaḥ, hṛdayasthākāśastu brahmetyata āha-tatreti /",
  "GSP33brssgo1u:7266": "purasvāmina eva tadantaḥsthatvasaṃbhavānnānyāpekṣetyarthaḥ /",
  "GSP33brssgo1u:7267": "vyāpino 'ntaḥsthatvaṃ kathamityata āha-mana iti /",
  "GSP33brssgo1u:7268": "ākāśapadena daharamanukṛṣyoktopamādikaṃ brahmābhedavivakṣayā bhaviṣyatītyāha-ākāśeti /",
  "GSP33brssgo1u:7269": "nanu jīvasyākāśapadārthatvamayuktamityāśaṅkya tarhi bhūtākāśa eva daharo 'stu tasminnantaḥsthaṃ kiñciddhyeyamiti pakṣāntaramāha-na cātreti /",
  "GSP33brssgo1u:7270": "paramāntaḥsthaṃ vastu, tadviśeṣaṇatvenādhāratvena daharākāśasya tacchabdenopādānādityarthaḥ /",
  "GSP33brssgo1u:7271": "yadvā anveṣyatvādiliṅgāddaharasya brahmatvaniścayāt 'ākāśastalliṅgāt'ityanena gatārthatvamiti śaṅkātra nirasanīyā /",
  "GSP33brssgo1u:7272": "anveṣyatvādeḥ paraviśeṇatvena grahaṇāddarahasya brahmatve liṅgaṃ nāstītyarthaḥ /",
  "GSP33brssgo1u:7273": "apahatapāpmatvādiliṅgopetātmakaśrutyā kevalākāśaśrutirbādhyeti siddhāntayati-parameśvara ityādinā /",
  "GSP33brssgo1u:7274": "ākāśasyākṣepapūrvakamiti saṃbandhaḥ /",
  "GSP33brssgo1u:7275": "tamācāryaṃ prati yadi brūyuḥ,",
  "GSP33brssgo1u:7276": "hṛdayameva tāvadalpaṃ tatratyākāśo 'lpataraḥ kiṃ tadatrālpe vidyate yadvicāryā jñeyamiti,",
  "GSP33brssgo1u:7277": "tadā sa ācāryo brūyādākāśasyālpatānivṛttimityarthaḥ /",
  "GSP33brssgo1u:7278": "vākyasya tātparyamāha-tatreti /",
  "GSP33brssgo1u:7279": "nivartayati /",
  "GSP33brssgo1u:7280": "ācārya iti śeṣaḥ /",
  "GSP33brssgo1u:7281": "nanvākāśaśabdena rūḍhyā bhūtākāśasya bhānātkathaṃ tannivṛttirityāśaṅkyāha-yadyapīti /",
  "GSP33brssgo1u:7282": "nanu 'rāmarāvaṇayoryuddhaṃ rāmarāvaṇayoriva'ityabhede 'pyupamā dṛṣṭeticet,",
  "GSP33brssgo1u:7283": "na abhede sādṛśyasyānanvayena yuddhasya nirūpamatve tātparyādayamananvayālaṅkāra iti kāvyavidaḥ /",
  "GSP33brssgo1u:7284": "pūrvoktamanūdya nirasyati-nanvityādinā /",
  "GSP33brssgo1u:7285_0": "'sītāśliṣṭa ivābhāti kodaṇḍaprabhayā yutaḥ'ityādau prabhāyogasītāśleṣarūpaviśeṣaṇabhedādbhedāśrayaṇamekasyaiva",
  "GSP33brssgo1u:7285_1": "śrīrāmasyopamānopameyabhāvasiddhyarthamagatya kṛtamityanudāharaṇaṃ draṣṭavyam /",
  "GSP33brssgo1u:7286": "naivamatrāśrayaṇaṃ yuktam /",
  "GSP33brssgo1u:7287": "vākyasyālpatvanivṛttiparatvena gatisadbhāvāt /",
  "GSP33brssgo1u:7288": "kiñca hārdākāśasyāntaratvātyāge alpatvena vyāpakabāhyākāśasādṛśyaṃ na yuktamityāha-apiceti /",
  "GSP33brssgo1u:7289": "āntaratvatyāge tu atyantābhedānna sādṛśyamiti bhāvaḥ /",
  "GSP33brssgo1u:7290": "nanu hārdākāśasyālpatvanivṛttau tāvattve ca tātparyaṃ kiṃ na syādityata āha-ubhayeti /",
  "GSP33brssgo1u:7291": "ato 'lpāvanivṛttāveva tātparyamiti bhāvaḥ /",
  "GSP33brssgo1u:7292": "evamākāśopamitatvāddaharākāśo na bhūtamityuktam /",
  "GSP33brssgo1u:7293": "sarvāśrayatvādiliṅgebhyaśca tathetyāha-nacetyādinā /",
  "GSP33brssgo1u:7294": "vigatā jighatsā jagdhumicchā yasya so 'yaṃ vijighatsaḥ /",
  "GSP33brssgo1u:7295": "bubhukṣāśūnya ityarthaḥ /",
  "GSP33brssgo1u:7296": "prathamaśrutabrahmaśabdena tatsāpekṣacaramaśrutaṣaṣṭhīvibhaktyarthaḥ saṃbandho neyaḥ,",
  "GSP33brssgo1u:7297": "na tu brahmaṇaḥ puramiti ṣaṣṭhyarthaḥ svasvāmibhāvo grāhyaḥ 'nirapekṣeṇa tatsāpekṣaṃ bādhyam'iti nyāyādityāha-atra brūma iti /",
  "GSP33brssgo1u:7298": "śarīrasya brahmaṇa tadupalabdhisthānatvarūpe saṃbandhe mānamāha-sa iti /",
  "GSP33brssgo1u:7299": "pūrṣu śarīreṣu, puri hṛdaye śaya iti puruṣa ityanvayaḥ /",
  "GSP33brssgo1u:7300": "nanu brahmaśabdasya jīve 'pyannādinā śarīravṛddhihetau mukhyatvānna ṣaṣṭhyarthaḥ kathañcinneya ityata āha-athaveti /",
  "GSP33brssgo1u:7301": "bṛṃhayati dehamiti brahma jīvaḥ tatsvāmike pure hṛdayaṃ brahmaveśma bhavatu,",
  "GSP33brssgo1u:7302": "rājapure maitrasadbhavadityarthaḥ /",
  "GSP33brssgo1u:7303": "anantaphalaliṅgādapi daharaḥ paramātmetyāha-tadyatheti /",
  "GSP33brssgo1u:7304_0": "atha karmaphalādvaurāgyānantaramiha jīvadaśāyāmātmānaṃ daharaṃ tadāśritāṃśca satyakāmādiguṇān",
  "GSP33brssgo1u:7304_1": "ācāryopadeśamanuvidya dhyānenānubhūya ye paralokaṃ gacchanti teṣāṃ sarvalokeṣvanantamaiśvaryaṃ",
  "GSP33brssgo1u:7304_2": "svecchayā saṃcalanādikaṃ bhavatītyarthaḥ /",
  "GSP33brssgo1u:7305": "dahare uktaliṅgānyanyathāsiddhāni teṣāṃ tadantaḥsthaguṇatvādiyuktaṃ smārayitvā dūṣayati-yadapītyādinā /",
  "GSP33brssgo1u:7306": "uttaratrākāśasvarūpapratipādanānyathānupapattyā pūrvaṃ tasyānveṣyatvādikamityatrānyathopapattiṃ śaṅkate nanviti /",
  "GSP33brssgo1u:7307": "etat ākāśasvarūpam /",
  "GSP33brssgo1u:7308": "ākṣepabījamākāśasyālpatvamupamayā nirasyāntaḥsthavastūktestadantaḥsthameva dhyeyamityarthaḥ /",
  "GSP33brssgo1u:7309": "tarhi jagadeva dhyeyaṃ syādityāha-naitadevamiti /",
  "GSP33brssgo1u:7310": "astu ko doṣaḥ, tatrāha-tatreti /",
  "GSP33brssgo1u:7311": "sarvanāmabhyāṃ daharākāśamākṛṣyātmatvādiguṇānuktvā guṇaiḥ saha tasyaiva dhyeyatvaṃ vākyaśeṣo brūte tadvirodha ityarthaḥ /",
  "GSP33brssgo1u:7312": "'tasmin yadantaḥ'iti tatpadena vyavahitamapi hṛdayaṃ yogyatayā grāhyamityāha-tasmāditi /",
  "GSP33brssgo1u:7313": "yadvā ākāśastasmin yadantastadubhayamanveṣṭavyamiti yojanāṃ sūcayati-sahāntaḥsthairiti //14//",
  "GSP33brssgo1u:7314": "END BsCom_1,3.5.14",
  "GSP33brssgo1u:7315": "____________________________________________________________________________________________",
  "GSP33brssgo1u:7316": "START BsCom_1,3.5.15",
  "GSP33brssgo1u:7317": "gatiśabdābhyāṃ tathā hi dṛṣṭaṃ liṅgaṃ ca | BBs_1,3.15 |",
  "GSP33brssgo1u:7318": "daharaḥ parameśvara uttarebhyo hetubhya ityuktam /",
  "GSP33brssgo1u:7319": "ta evottare hetava idānīṃ prapañcyante /",
  "GSP33brssgo1u:7320": "itaśca parameśvara eva daharaḥ,",
  "GSP33brssgo1u:7321": "yasmāddaharavākyaśeṣe parameśvarasyaiva pratipādakau gatiśabdau bhavataḥ- 'imāḥ sarvāḥ prajā aharahargacchantya etaṃ brahmalokaṃ na vindanti' (chā. 8.3.2) iti /",
  "GSP33brssgo1u:7322": "tatra prakṛtaṃ daharaṃ brahmalokaśabdenābhidhāya tadviṣayā gatiḥ prajāśabdavācyānāṃ jīvānāmabhidhīyamānā daharasya brahmatāṃ gamayati /",
  "GSP33brssgo1u:7323": "tathā hyaharaharjīvānāṃ suṣuptavasthāyāṃ brahmaviṣayaṃ gamanaṃ dṛṣṭaṃ śrutyantare- 'satā somya tadā saṃpanno bhavati' (chā. 6.8.1) ityevamādau /",
  "GSP33brssgo1u:7324": "loke 'pi kila gāḍhaṃ suṣuptamācakṣate brahmībhūto brahmatāṃ gata iti /",
  "GSP33brssgo1u:7325": "tathā brahmalokaśabdo 'pi prakṛte dahare prayujyamāno jīvabhūtākāśaśaṅkāṃ nivartayanbrahmatāmasya gamayati /",
  "GSP33brssgo1u:7326": "nanu kamalāsanalokamapi brahmalokaśabdo gamayet /",
  "GSP33brssgo1u:7327": "gamayedyadi brahmaṇo loka iti ṣaṣṭhīsamāsavṛttyā vyutpādyeta /",
  "GSP33brssgo1u:7328": "sāmānādhikaraṇavṛttyā tu vyutpādyamāno brahmaiva loko brahmaloka iti parameva brahma gamayiṣyati /",
  "GSP33brssgo1u:7329": "etadeva cāhararbrahmalokagamanaṃ dṛṣṭaṃ brahmaśabdasya sāmānādhikaraṇyavṛttiparigrahe liṅgam /",
  "GSP33brssgo1u:7330": "nahyaharaharimāḥ prajāḥ kāryabrahmalokaṃ satyalokākhyaṃ gacchantīti śakyaṃ kalpayitum // 15 //",
  "GSP33brssgo1u:7331": "daharākāśasya brahmatve hetvāntaramāha-gatīti /",
  "GSP33brssgo1u:7332": "prajā jīvā etaṃ hṛdayasthaṃ daharaṃ brahmasvarūpaṃ lokamaharahaḥ pratyahaṃ svāpe gacchantyastadātmanā sthitā apyanṛtājñānenāvṛtāstaṃ na jānanti ataḥ punaruttiṣṭhantītyarthaḥ /",
  "GSP33brssgo1u:7333": "nanvetatpadaparāmṛṣṭadaharasya svāpe jīvagamyatve 'pi brahmatve kimāyātamityaśaṅkya 'tathā hi dṛṣṭam'iti vyācaṣṭe-tathā hīti /",
  "GSP33brssgo1u:7334": "loke 'pi dṛṣṭamityarthāntaramāha-loke 'pīti /",
  "GSP33brssgo1u:7335": "gatiliṅgaṃ vyākhyāya śabdaṃ vyācaṣṭe-tatheti /",
  "GSP33brssgo1u:7336": "jīvabhūtākāśayorbrahmalokaśabdasyāprasiddheriti bhāvaḥ /",
  "GSP33brssgo1u:7337": "brahmaṇyapi tasyāprasiddhiṃ śaṅkate-nanviti /",
  "GSP33brssgo1u:7338": "niṣādasthapatinyāyena samādhatte-gamayediti /",
  "GSP33brssgo1u:7339": "ṣaṣṭhe cintitam-svapatirniṣādaḥ, śabdasāmarthyāt /",
  "GSP33brssgo1u:7340": "raudrīmiṣṭiṃ vidhāya 'etayā niṣādasthapatiṃ yājayet'ityāmnāyate /",
  "GSP33brssgo1u:7341": "tatra niṣādānāṃ sthapatiḥ svāmīti ṣaṣṭhīsamāsena traivarṇiko grāhyaḥ, agnividyādisāmarthyāt /",
  "GSP33brssgo1u:7342": "na tu niṣādaścāsau sthapatiriti karmadhārayeṇa niṣādo grāhyaḥ, asāmarthyāditi prāpte siddhāntaḥ /",
  "GSP33brssgo1u:7343": "niṣāda eva sthapatiḥ syāt, niṣādaśabdasya niṣāde śaktatvāt,",
  "GSP33brssgo1u:7344": "tasyāśrutaṣaṣṭhyarthasaṃbandhalakṣakatvalpanāyogāt śrutadvitīyāvibhakteḥ pūrvapadasaṃbandhakalpanāyāṃ lāghavāt,",
  "GSP33brssgo1u:7345": "ato niṣādasyeṣṭisāmarthyamātraṃ kalpyamiti /",
  "GSP33brssgo1u:7346": "tadbrahmalokaśabde karmadhāraya ityarthaḥ /",
  "GSP33brssgo1u:7347": "karmadhāraye liṅgaṃ cāstīti vyācaṣṭe-etadeveti /",
  "GSP33brssgo1u:7348": "sūtre cakāra uktanyāyasamuccayārthaḥ //15//",
  "GSP33brssgo1u:7349": "END BsCom_1,3.5.15",
  "GSP33brssgo1u:7350": "____________________________________________________________________________________________",
  "GSP33brssgo1u:7351": "START BsCom_1,3.5.16",
  "GSP33brssgo1u:7352": "dhṛteś ca mahimno 'syāsminn upalabdheḥ | BBs_1,3.16 |",
  "GSP33brssgo1u:7353": "dhṛteśca hetoḥ parameśvara evāyaṃ daharaḥ /",
  "GSP33brssgo1u:7354": "katham /",
  "GSP33brssgo1u:7355_0": "'daharo 'sminnantarākāśaḥ' iti hi prakṛtyākāśaupamyapūrvakaṃ tasminsarvasamādhānamuktvā",
  "GSP33brssgo1u:7355_1": "tāṃ sminneva cātmaśabdaṃ prayujyāpahatapāpmatvādiguṇayogaṃ copaduśya tamevānativṛttaprakaraṇaṃ",
  "GSP33brssgo1u:7355_2": "nirdiśati- 'atha ya ātmā sa seturvidhṛtireṣalokānāmasaṃbhedāya' (chā. 8.4.1) iti /",
  "GSP33brssgo1u:7356": "tatra vidhṛtirityātmaśabdasāmānādhikaraṇyādvidhārayitocyate, kticaḥ kartari smaraṇāt /",
  "GSP33brssgo1u:7357": "yathodakasaṃtānasya vidhārayitā loke setuḥ kṣetrasaṃpadāmasaṃbhedāya,",
  "GSP33brssgo1u:7358": "evamayamātmātmaiṣāmadhyātmādibhedabhinnānāṃ lokānāṃ varṇāśramādīnāṃ ca vidhāritā seturasaṃbhedāyāsaṃkarāyeti /",
  "GSP33brssgo1u:7359": "evamiha prakṛte dahare vidhāraṇalakṣaṇaṃ mahimānaṃ darśayati /",
  "GSP33brssgo1u:7360": "ayaṃ ca mahimā parameśvara eva śrutyantarādupalabhyate 'etasya vā akṣarasya praśāsane gārgi sūryācandramasau vidhṛtau tiṣṭhataḥ' ityādeḥ /",
  "GSP33brssgo1u:7361": "tathānyatrāpi niścite parameśvaravākye śrūyate- 'eṣa sarveśvara eṣa bhūtādhipatireṣa bhūtapāla eṣa seturvidhāraṇa eṣāṃ lokānāmasaṃbhedāya' iti /",
  "GSP33brssgo1u:7362": "evaṃ dhṛteśca hetoḥ parameśvara evāyaṃ daharaḥ // 16 //",
  "GSP33brssgo1u:7363": "----------------------",
  "GSP33brssgo1u:7364": "FN: seturasaṃkarahetuḥ /",
  "GSP33brssgo1u:7365": "sarvajagaddhāraṇaliṅgācca daharaḥ para ityāha-dhṛteriti /",
  "GSP33brssgo1u:7366": "nanvathaśabdāddaharaprakaraṇaṃ vicchidya śrutā dhṛtirna daharaliṅgamiti śaṅkate-kathamiti /",
  "GSP33brssgo1u:7367": "'ya ātmā'iti prakṛtākarṣādathaśabdo daharasya dhṛtiguṇavidhiprārambhārtha ityāha-daharo 'sminnityādinā /",
  "GSP33brssgo1u:7368": "śrutau vidhṛtiśabdaḥ kartṛvācitvāt ktijantaḥ /",
  "GSP33brssgo1u:7369": "sūtre tu mahimaśabdasāmānādhikaraṇyāddhṛtiśabdaḥ ktinnanto vidhāraṇaṃ brūte,",
  "GSP33brssgo1u:7370": "'striyāṃ ktin'iti bhāve ktino vidhānāditi vibhāgaḥ /",
  "GSP33brssgo1u:7371": "seturasaṃkarahetuḥ, vidhṛtistu sthitiheturityapaunaruktyamāha-yathodaketi /",
  "GSP33brssgo1u:7372": "sūtraṃ yojayati-evamiheti /",
  "GSP33brssgo1u:7373": "dhṛteśca daharaḥ paraḥ asya dhṛtirūpasya niyamanasya ca mahimno 'sminparamātmanyeva śrutyantara upalabdheriti sūtrārthaḥ /",
  "GSP33brssgo1u:7374": "dhṛteśceti cakārātsetupadoktaniyāmakatvaliṅgaṃ grāhyam /",
  "GSP33brssgo1u:7375": "tatra niyamane śrutyantaropalabdhimāha-etasyeti /",
  "GSP33brssgo1u:7376": "dhṛtau tamāha-tatheti //16//",
  "GSP33brssgo1u:7377": "END BsCom_1,3.5.16",
  "GSP33brssgo1u:7378": "____________________________________________________________________________________________",
  "GSP33brssgo1u:7379": "START BsCom_1,3.5.17",
  "GSP33brssgo1u:7380": "prasiddheś ca | BBs_1,3.17 |",
  "GSP33brssgo1u:7381": "itaśca parameśvara eva 'daharo 'sminnantarākāśaḥ' ityucyate /",
  "GSP33brssgo1u:7382": "yatkāraṇamākāśaśabdaḥ parameśvare prasiddhaḥ /",
  "GSP33brssgo1u:7383": "'ākāśo vai nāma nāmarūpayornirvahitā' (chā. 8.1.4)",
  "GSP33brssgo1u:7384": ", 'sarvāṇi ha vā imāni bhūtānyākāśādeva samutpadyante' (chā. 1.9.1)",
  "GSP33brssgo1u:7385": "ityādiprayogadarśanāt /",
  "GSP33brssgo1u:7386": "jīve tu na kvacidākāśaśabdaḥ prayujyamāno dṛśyate /",
  "GSP33brssgo1u:7387": "bhūtākāśastu satyāmapyākāśaśabdaprasiddhāvupamānopameyabhāvādyasaṃbhavānna grahītavya ityuktam // 17 //",
  "GSP33brssgo1u:7388": "----------------------",
  "GSP33brssgo1u:7389": "FN: ā samāntātkāśate dīpyata ityākāśaḥ svayañjyotirīśvaraḥ /",
  "GSP33brssgo1u:7390": "ā samantātkāśate dīpyata iti svayañjyotiṣi brahmaṇyākāśaśabdasya vibhutvaguṇato vā prasiddhiḥ prayogaprācuryam //17//",
  "GSP33brssgo1u:7391": "END BsCom_1,3.5.17",
  "GSP33brssgo1u:7392": "____________________________________________________________________________________________",
  "GSP33brssgo1u:7393": "START BsCom_1,3.5.18",
  "GSP33brssgo1u:7394": "itaraparāmarśāt sa iti cen nāsaṃbhavāt | BBs_1,3.18 |",
  "GSP33brssgo1u:7395_0": "yadi vākyaśeṣabalena dahara iti parameśvaraḥ parigṛhyetāstītarasyāpi jīvasya vākyaśeṣe",
  "GSP33brssgo1u:7395_1": "parāmarśaḥ - 'atha ya eṣa saṃprasādo 'smāccharīrātsamutthāya paraṃ jyotirūpasaṃpadya",
  "GSP33brssgo1u:7395_2": "svena rūpeṇābhiniṣpadyata eṣa ātmeti hovāca' (chā. 8.3.4) iti /",
  "GSP33brssgo1u:7396": "atra hi saṃprasādaśabdaḥ śrutyantare suṣuptāvasthāyāṃ dṛṣṭatvāttadavasthāvantaṃ jīvaṃ śaknotyupasthāpayituṃ nārthāntaram /",
  "GSP33brssgo1u:7397": "tathā śarīravyapāśrayasyeva jīvasya śarīrātsamutthānaṃ saṃbhavati /",
  "GSP33brssgo1u:7398": "yathākāśavyapāśrayāṇāṃ vāyvādīnāmākāśātsamutthānaṃ tadvat /",
  "GSP33brssgo1u:7399_0": "yathā cādṛṣṭo 'pi loke parameśvaraviṣaya ākāśaśabdaḥ parameśvaradharmasamabhivyāhārāt",
  "GSP33brssgo1u:7399_1": "'ākāśo vai nāma nāmarūpayornirvahitā' ityevamādau parameśvaraviṣayo 'bhyupagata evaṃ",
  "GSP33brssgo1u:7399_2": "jīvaviṣayo 'pi bhaviṣyati /",
  "GSP33brssgo1u:7400": "tasmāditaraparāmarśāt 'daharo 'sminnantarākāśa' ityatra sa eva jīva ucyate iti cet /",
  "GSP33brssgo1u:7401": "naitadevaṃ syāt /",
  "GSP33brssgo1u:7402": "kasmāt. asaṃbhavāt /",
  "GSP33brssgo1u:7403": "nahi jīvo buddhyādyupādhiparicchedābhimānī sannākāśenopamīyeta /",
  "GSP33brssgo1u:7404": "nacopādhidharmānabhimanyamānasyāpahatapāpmatvādayo dharmāḥ saṃbhavanti /",
  "GSP33brssgo1u:7405": "prapañcitaṃ caitatprathamasūtre /",
  "GSP33brssgo1u:7406": "atirekāśaṅkāparihārāyātra tu punarupanyastam /",
  "GSP33brssgo1u:7407": "paṭhiṣyati copariṣṭāt 'anyārthaśca parāmarśaḥ' (bra. 1.3.20) iti // 18 //",
  "GSP33brssgo1u:7408": "----------------------",
  "GSP33brssgo1u:7409": "FN:",
  "GSP33brssgo1u:7410": "samyakprasīdatyasmiñjīvo viṣayendriyasaṃyogajanitaṃ kāluṣyaṃ jahātīti suṣuptiḥ saṃprasādo jīvasyāvasthābhedaḥ /",
  "GSP33brssgo1u:7411": "'saṃprasāde ratvā caritvā' iti bṛhadāraṇyakasthaṃ śrutyantaram /",
  "GSP33brssgo1u:7412": "upādhidharmāḥ pāpmādayaḥ /",
  "GSP33brssgo1u:7413": "yadi 'eṣa ātmāpahatapāpmā'ityādivākyaśeṣabalena daharaḥ parastarhi jīvo 'pītyāśaṅkya niṣedhati-itareti /",
  "GSP33brssgo1u:7414": "jīvasyāpi vākyaśeṣamāha-atheti /",
  "GSP33brssgo1u:7415": "daharoktyanantaraṃ muktopasṛpyaṃ śuddhaṃ brahmocyate /",
  "GSP33brssgo1u:7416_0": "ya eṣa saṃprasādo jīvo 'smātkāryakaraṇasaṃghātātsamyagutthāya ātmānaṃ tasmādvivicya",
  "GSP33brssgo1u:7416_1": "viviktamātmānaṃ svena brahmarūpeṇābhiniṣpadya sākṣātkṛtya tadeva pratyakparaṃ jyotirūpasaṃpadyate",
  "GSP33brssgo1u:7416_2": "prāpnotīti vyākhyeyam /",
  "GSP33brssgo1u:7417": "yathā mukhaṃ vyādāya svapitīti vākyaṃ suptvā mukhaṃ vyādatte iti vyākhyāyate tadvat /",
  "GSP33brssgo1u:7418": "jyotiṣo 'nātmatvaṃ nirasyati-eṣa iti /",
  "GSP33brssgo1u:7419": "'saṃprasāde ratvācaritvā'iti śrutyantaram /",
  "GSP33brssgo1u:7420": "avasthāvadutthānamapi jīvasya liṅgamityāha-tatheti /",
  "GSP33brssgo1u:7421": "tadāśritasya tasmātsamutthāne dṛṣṭāntaḥ-yatheti /",
  "GSP33brssgo1u:7422": "nanu kvāpyākāśaśabdo jīve na dṛṣṭa ityāśaṅkyoktāvasthotthānaliṅgabalātkalpya ityāha-yathā ceti /",
  "GSP33brssgo1u:7423": "niyāmakābhāvājjīvo daharaḥ kiṃ na syāditi prāpte niyāmakamāha-naitadityādinā /",
  "GSP33brssgo1u:7424": "dahare śrutadharmāṇāmasaṃbhavānna jīvo dahara ityarthaḥ /",
  "GSP33brssgo1u:7425": "tarhi punaruktiḥ, tatrāha-atireketi /",
  "GSP33brssgo1u:7426": "uttarāccetyādhikāśaṅkānirāsārthamityarthaḥ /",
  "GSP33brssgo1u:7427": "kā tarhi jīvaparāmarśasya gatiḥ, tatrāha-paṭhiṣyatīti /",
  "GSP33brssgo1u:7428": "jīvasya svāpasthānabhūtabrahmajñānārtho 'yaṃ parāmarśa iti vakṣyate //18//",
  "GSP33brssgo1u:7429": "END BsCom_1,3.5.18",
  "GSP33brssgo1u:7430": "____________________________________________________________________________________________",
  "GSP33brssgo1u:7431": "START BsCom_1,3.5.19",
  "GSP33brssgo1u:7432": "uttarāc ced āvirbhūtasvarūpas tu | BBs_1,3.19 |",
  "GSP33brssgo1u:7433": "itaraparāmarśādyā jīvāśaṅkā jātā sāsaṃbhavānnirākṛtā /",
  "GSP33brssgo1u:7434": "athedānīṃ mṛtasyevāmṛtasekātpunaḥ samutthānaṃ jīvāśaṅkāyāḥ kriyate uttarasmātprajāpatyādvākyāt /",
  "GSP33brssgo1u:7435": "tatrahi 'ya ātmāpahatapāpmā' ityapahatapāpmatvādiguṇakamātmānamanveṣṭavyaṃ vijijñāsitavyaṃ ca pratijñāya 'ya eṣo 'kṣiṇi puruṣo dṛśyata eṣa ātmā'",
  "GSP33brssgo1u:7436": "(chā. 8.7.4) iti bruvannakṣisthaṃ draṣṭāraṃ jīvamātmānaṃ nirdiśati /",
  "GSP33brssgo1u:7437": "'etaṃ tveva te bhūyo 'nuvyākhyāsyāmi' (chā. 8.9.3)",
  "GSP33brssgo1u:7438": "iti ca tameva punaḥ punaḥ parāmṛśya 'ya eṣa svapne mahīyamānaścaratyeṣa ātmā' (chā. 8.10.1)",
  "GSP33brssgo1u:7439": "iti 'tadyatraitatsuptaḥ samastaḥ saṃprasannaḥ svapnaṃ na vijānātyeṣa ātmā' iti ca jīvamevāvasthāntaragataṃ vyācaṣṭe /",
  "GSP33brssgo1u:7440": "tasyaiva cāpahatapāpmatvādi darśayati- 'etadamṛtamabhayametadbrahma' iti /",
  "GSP33brssgo1u:7441": "nāhaṃ khalvayamevaṃ saṃpratyātmānaṃ jānātyayamahamasmīti no evemāni bhūtāni' (chā. 8.11.1,2)",
  "GSP33brssgo1u:7442_0": "iti ca suṣuptāvasthāyāṃ doṣamupalabhya 'etaṃ tveva te bhūyo 'nuvyākhyāsyāmi no evānyatraitasmāt",
  "GSP33brssgo1u:7442_1": "iti copakramya śarīrasaṃbandhanindāpūrvakaṃ 'eṣa saṃprasādo 'smāccharīrātsamutthāya",
  "GSP33brssgo1u:7442_2": "paraṃ jyotirupasaṃpadya svena rūpeṇābhiniṣpadyate sa uttamaḥ puruṣaḥ' iti jīvameva",
  "GSP33brssgo1u:7442_3": "śarīrātsamutthitamuttamapuruṣaṃ darśayati /",
  "GSP33brssgo1u:7443": "tasmādasti saṃbhavo jīve pārameśvarāṇāṃ dharmāṇām /",
  "GSP33brssgo1u:7444": "ataḥ 'daharo 'sminnantarākāśaḥ' iti jīva evokta iti cetkaścidbrūyāt,",
  "GSP33brssgo1u:7445": "taṃ prati brūyāt- 'āvirbhūtasvarūpastu' iti /",
  "GSP33brssgo1u:7446": "tuśabdaḥ pūrvapakṣavyāvṛttyarthaḥ /",
  "GSP33brssgo1u:7447": "nottarasmādapi vākyādiha jīvasyāśaṅkā saṃbhavatītyarthaḥ /",
  "GSP33brssgo1u:7448": "kasmāt /",
  "GSP33brssgo1u:7449": "yatastatrāpyāvirbhūtasvarūpo jīvo vivakṣyate /",
  "GSP33brssgo1u:7450": "āvirbhūtaṃ svarūpamasyetyāvirbhūtasvarūpaḥ /",
  "GSP33brssgo1u:7451": "bhūtapūrvagatyā jīvavacanam /",
  "GSP33brssgo1u:7452_0": "etaduktaṃ bhavati- 'ya eṣo 'kṣiṇi ityakṣilakṣitaṃ draṣṭāraṃ nirdiśyodaśarāvabrāhmaṇenainaṃ",
  "GSP33brssgo1u:7452_1": "śarīrātmatāyā vyutthāpya 'etaṃ tveva te' iti punaḥpunastameva vyākhyāyeyatvenākṛṣya",
  "GSP33brssgo1u:7452_2": "svapnasuṣuptopanyāsakrameṇa 'paraṃ jyotirupasaṃpadya svena rūpeṇābhiniṣpadyate' iti",
  "GSP33brssgo1u:7452_3": "yadasya pāramārthikaṃ svarūpaṃ paraṃ brahma tadrūpatayainaṃ jīvaṃ vyācaṣṭe na jaivena rūpeṇa /",
  "GSP33brssgo1u:7453": "yatparaṃ jyotirūpasaṃpattavyaṃ śrutaṃ tatparaṃ brahma /",
  "GSP33brssgo1u:7454": "taccāpahatapāpmatvādidharmakaṃ,",
  "GSP33brssgo1u:7455": "tadeva ca jīvasya pāramārthikaṃ svarūpaṃ 'tattvamasi' ityādiśāstrebhyaḥ,",
  "GSP33brssgo1u:7456": "netaradupādhikalpitam /",
  "GSP33brssgo1u:7457": "yāvadeva hi sthāṇāviva puruṣabuddhiṃ dvaitalakṣaṇāmavidyāṃ nivartayankūṭasthanityadṛksvarūpamātmānamahaṃ brahmāsmīti na pratipadyate tāvajjīvasya jīvatvam /",
  "GSP33brssgo1u:7458": "yadā tu dehendriyamanobuddhisaṃghātādvyutthāpya śrutyā pratibodhyate,",
  "GSP33brssgo1u:7459": "nāsi tvaṃ dehendriyamanobuddhisaṃghātaḥ,",
  "GSP33brssgo1u:7460": "nāsi saṃsārī,",
  "GSP33brssgo1u:7461": "kiṃ tarhi tadyatsatyaṃ sa ātmā caitanyamātrasvarūpastattvamasīti,",
  "GSP33brssgo1u:7462": "tadā kūcasthanityadṛksvarūpamātmānaṃ pratibudadhyāsmāccharīrādyabhimānātsamuttiṣṭhansa eva kūṭasthanityadṛksvarūpa ātmā bhavati /",
  "GSP33brssgo1u:7463": "'sa yo ha vai tatparamaṃ brahma veda brahmaiva bhavati' (muṇḍa. 3.2.1) ityādiśrutibhyaḥ /",
  "GSP33brssgo1u:7464": "tadeva cāsya pāramārthikaṃ svarūpaṃ yena śarīrātsamutthāya svena rūpeṇābhiniṣpadyate /",
  "GSP33brssgo1u:7465_0": "kathaṃ punaḥ svaṃ ca rūpaṃ svenaiva niṣpadyata iti saṃbhavati kūṭasthanityasya suvarṇādīnāṃ",
  "GSP33brssgo1u:7465_1": "tu dravyāntarasaṃparkādabhibhūtasvarūpāṇāmanabhivyaktāsādhāraṇaviśeṣāṇāṃ kṣāraprakṣepādibhiḥ",
  "GSP33brssgo1u:7465_2": "śodhyamānānāṃ svarūpeṇābhiniṣpattiḥ syāt /",
  "GSP33brssgo1u:7466": "tathā nakṣatrādīnāmahanyabhibhūtaprakāśānāmabhibhāvakaviyoge rātrau svarūpeṇābhiniṣpattiḥ syāt /",
  "GSP33brssgo1u:7467": "natu tathātmacaitanyajyotiṣo nityasya kenacidabhibhavaḥ saṃbhavatyasaṃsargitvādvyomna iva, dṛṣṭavirodhācca /",
  "GSP33brssgo1u:7468": "dṛṣṭiśrutimativijñātayo hi jīvasya svarūpam /",
  "GSP33brssgo1u:7469": "tacca śarīrādasamutthitasyāpi jīvasya sadā niṣpannameva dṛśyate /",
  "GSP33brssgo1u:7470": "sarvo hi jīvaḥ paśyanśṛṇvanmanvāno vijānanvyavaharatyanyathā vyavahārānupapatteḥ /",
  "GSP33brssgo1u:7471": "tacceccharīrātsamutthitasya niṣpadyeta prāksamutthānāddṛṣṭo vyavahāro virudhyeta /",
  "GSP33brssgo1u:7472": "ataḥ kimātmakamidaṃ śarīrātsamutthānaṃ, kimātmikā vā svarūpeṇābhiniṣpattiriti /",
  "GSP33brssgo1u:7473": "atrocyate- prāgvivekavijñānotpatteḥ śarīrendriyamanobuddhiviṣayavedanopādhibhiraviviktamiva jīvasya dṛṣṭyādijyotiḥsvarūpaṃ bhavati /",
  "GSP33brssgo1u:7474": "yathā śuddhasya sphaṭikasya svācchyaṃ śauklyaṃ ca svarūpaṃ prāgvivekagrahaṇādraktanīlādyupādhibhiraviviktamiva bhavati /",
  "GSP33brssgo1u:7475": "pramāṇajanitavivekagrahaṇāttu parācīnaḥ sphaṭikaḥ svācchyena śauklyena ca svenarūpeṇābhiniṣpadyata ityucyate prāgapi tathaiva san /",
  "GSP33brssgo1u:7476": "tathā dehādyupādhyaviviktasyaiva sato jīvasya śrutikṛtaṃ vivekavijñānaṃ śarīrātsamutthānaṃ vivekavijñānaphalaṃ svarūpeṇābhiniṣpattiḥ kevalātmasvarūpāvagatiḥ /",
  "GSP33brssgo1u:7477": "tathā vivekāvivekamātreṇaivātmano 'śarīratvaṃ saśarīratvaṃ ca,",
  "GSP33brssgo1u:7478": "mantravarṇāt 'aśarīraṃ śarīreṣu' (kā. 1.2.22)",
  "GSP33brssgo1u:7479": "iti, 'śarīrastho 'pi kaunteya na karoti na lipyate' (gī.13.31)",
  "GSP33brssgo1u:7480": "iti ca saśarīratvāśarīratvaviśeṣābhāvasmaraṇāt /",
  "GSP33brssgo1u:7481": "tasmādvivekavijñānābhāvādanāvirbhūtasvarūpaḥ sanvivekavijñānādāvirbhūtasvarūpa ityucyate /",
  "GSP33brssgo1u:7482": "natvānyādṛśāvāvirbhāvānāvirbhāvau svarūpasya saṃbhavataḥ svarūpatvādeva /",
  "GSP33brssgo1u:7483": "evaṃ mithyājñānakṛta eva jīvaparameśvarayorbhedo na vastukṛtaḥ, vyomavadasaṅgatvāviśeṣāt /",
  "GSP33brssgo1u:7484": "kutaścidevaṃ pratipattavyam /",
  "GSP33brssgo1u:7485": "yato 'ya eṣo 'kṣiṇi puruṣo dṛśyate' ityupadiśya 'etadamṛtamabhayametadbrahma' ityupadiśati /",
  "GSP33brssgo1u:7486": "yo 'kṣiṇi prasiddho draṣṭā draṣṭṛtvena vibhāvyate so 'mṛtābhayalakṣaṇādbrahmaṇo 'nyaścetsyāttato 'mṛtābhayabrahmasāmānādh ikaraṇyaṃ na syāt /",
  "GSP33brssgo1u:7487": "nāpi praticchāyātmāyamakṣilakṣito nirdiśyate, prajāpatermṛṣāvāditvaprasaṅgāt /",
  "GSP33brssgo1u:7488": "tathā dvitīye 'pi paryāye 'ya eṣaḥ svapne mahīyamānaścarati' iti na prathamaparyāyanirdiṣṭādakṣipuruṣāddraṣṭuranyo nirdiṣṭaḥ,",
  "GSP33brssgo1u:7489": "'etaṃ tveva te bhūyo 'nuvyākhyāsyāmi' ityupakramāt /",
  "GSP33brssgo1u:7490": "kiñcāhamadya svapne hastinamadrākṣaṃ nedānīṃ taṃ paśyāmīti dṛṣṭameva pratibuddhaḥ pratyācaṣṭe /",
  "GSP33brssgo1u:7491": "draṣṭāraṃ tu tameva pratyabhijānāti ya evāhaṃ svapnamadrākṣaṃ sa evāhaṃ jāgaritaṃ paśyamīti /",
  "GSP33brssgo1u:7492_0": "tathā tṛtīye 'pi paryāye 'nahi khalvayamevaṃ saṃpratyātmānaṃ jānātyayamahamasmīti",
  "GSP33brssgo1u:7492_1": "no evemāni bhūtāni iti suṣuptāvasthāyāṃ viśeṣavijñānābhāvameva darśayati na vijñātāraṃ pratiṣedhati /",
  "GSP33brssgo1u:7493": "yattu tatra 'vināśamevāpīto bhavati' iti tadapi viśeṣavijñānavināśābhiprāyameva na vijñātṛvināśābhiprāyam /",
  "GSP33brssgo1u:7494": "'nahi vijñāturvijñāterviparilopo vidyate 'vināśitvāt' (bṛ. 4.3.30) iti śrutyantarāt /",
  "GSP33brssgo1u:7495_0": "tathā caturthe 'pi paryāye 'etaṃ tveva te bhūyo 'nuvyākhyāsyāmi no evānyatraitasmāt'",
  "GSP33brssgo1u:7495_1": "ityupakramya 'maghavanmartyaṃ vā idaṃ śarīram' ityādinā prapañcena śarīrādupādhisaṃbandhapratyākhyānena",
  "GSP33brssgo1u:7495_2": "saṃprasādaśabdoditaṃ jīvaṃ 'svena rūpeṇābhiniṣpadyate' iti brahmasvarūpāpannaṃ darśayanna",
  "GSP33brssgo1u:7495_3": "parasmādbrahmaṇo 'mṛtābhayasvarūpādanyaṃ jīvaṃ darśayati /",
  "GSP33brssgo1u:7496": "kecittu paramātmavivakṣāyāṃ 'etaṃ tveva te' iti jīvākarṣaṇamanyāyyaṃ manyamānā etameva vākyopakramasūcitamapahatapāpmatvādiguṇakamātmānaṃ te bhūyo 'nuvyākhyāsyāmīti kalpayanti /",
  "GSP33brssgo1u:7497": "teṣāmetamiti saṃnihitāvalambinī sarvanāmaśrutirviprakṛṣyeta /",
  "GSP33brssgo1u:7498": "bhūyaḥśrutiścoparudhyeta, paryāyāntarābhihitasya paryāyāntare 'nabhidhīyamānatvāt /",
  "GSP33brssgo1u:7499": "'etaṃ tveva te' iti ca pratijñāya prākcaturthātparyāyādanyamanyaṃ vyācakṣāṇasya prajāpateḥ pratārakatvaṃ prasajyeta /",
  "GSP33brssgo1u:7500_0": "tasmādyadavidyāpratyupasthāpitapāramārthikaṃ jaivaṃ rūpaṃ kartṛbhoktṛrāgadveṣādidoṣakaluṣitamanekānarthayogi",
  "GSP33brssgo1u:7500_1": "tadvilayanena tadviparītamapahatapāpmatvādiguṇakaṃ pārameśvaraṃ svarūpaṃ vidyayā pratipādyate,",
  "GSP33brssgo1u:7501": "sarpādivilayaneneva rajjvādīn /",
  "GSP33brssgo1u:7502": "apare tu vādinaḥ pāramārthikameva jaivaṃ rūpamiti manyante 'smadīyāśca kecit /",
  "GSP33brssgo1u:7503": "teṣāṃ sarveṣāmātmaikatvasamyagdarśanapratipakṣabhūtānāṃ pratibodhāyedaṃ śārīrakamārabdham /",
  "GSP33brssgo1u:7504": "eka eva parameśvaraḥ kūṭasthanityo vijñānadhāturavidyayā māyayā māyāvivadanekadhā vibhāvyate nānyo vijñānadhāturastīti /",
  "GSP33brssgo1u:7505": "yattvidaṃ parameśvaravākye jīvamāśaṅkhya pratiṣedhati sūtrakāraḥ - 'nāsaṃbhavāt' (bra.1.3.18) ityādinā /",
  "GSP33brssgo1u:7506": "tatrāyamabhiprāyaḥ - nityaśuddhabuddhamuktasvabhāve kūṭasthanitye ekasminnasaṅge paramātmani tadviparītaṃ jaivaṃ rūpaṃ vyomnīva talamalādiparikalpitam /",
  "GSP33brssgo1u:7507": "tadātmaikatvapratipādanaparairvākyairnyāyopetairdvaitavādapratiṣedhaiścāpaneṣyāmīti paramātmano jīvādanyatvaṃ draḍhayati /",
  "GSP33brssgo1u:7508": "jīvasya tu na parasmādanyatvaṃ pratipipādayiṣati kiṃ tvanuvadatyevāvidyākalpitaṃ lokaprasiddhaṃ jīvabhedam /",
  "GSP33brssgo1u:7509": "evaṃ hi svābhāvikakartṛtvabhoktṛtvānuvādena pravṛttāḥ karmavidhayo na virudhyanta iti manyate /",
  "GSP33brssgo1u:7510": "pratipādyaṃ tu śāstrārthamātmaikatvameva darśayati- 'śāstradṛṣṭyā tūpadeśo vāmadevavat' (bra. 1.1.30)",
  "GSP33brssgo1u:7511": "ityādināvarṇiścāsmābhirvidvadbhedena karmavidhivirodhaparihāraḥ // 19 //",
  "GSP33brssgo1u:7512": "----------------------",
  "GSP33brssgo1u:7513": "FN: mahīyamāno vāsanāmayairviṣayaiḥ pūjyamāna iti svapnaparyāye,",
  "GSP33brssgo1u:7514": "tadyatreti suṣuptiparyāye ca jīvameva prajāpatirvyācaṣṭa ityanvayaḥ /",
  "GSP33brssgo1u:7515": "aheti nipātaḥ khede /",
  "GSP33brssgo1u:7516": "etasmātprakṛtādātmano 'nyatra anyam /",
  "GSP33brssgo1u:7517": "udaśarāveti udakapūrṇe śarāve pratibimbātmānaṃ dehaṃ svasyājñātaṃ yattanmahyaṃ vācyamityuktaḥ śrutyarthaḥ /",
  "GSP33brssgo1u:7518": "vyutthāpya vicārya /",
  "GSP33brssgo1u:7519": "abhiniṣpadyata ityatra etaduktaṃ bhavatīti saṃbandhaḥ /",
  "GSP33brssgo1u:7520": "abhibhāvakaḥ saurālokāstadviyoge /",
  "GSP33brssgo1u:7521": "vedanā harṣaśokādayaḥ /",
  "GSP33brssgo1u:7522": "vivekavijñānaṃ tvaṃpadārthaśodhanam /",
  "GSP33brssgo1u:7523": "anyādṛśau satyau /",
  "GSP33brssgo1u:7524": "aṃśādiśūnyatvamasaṅgatvam /",
  "GSP33brssgo1u:7525": "ayaṃ suṣuptaḥ, saṃprati suṣuptau, ahaṃ ātmānaṃ ahaṅkārāspadamātmānaṃ na jānāti /",
  "GSP33brssgo1u:7526": "nahīti ātmānaḥ svabhāvabhūtavijñāpternānyathābhāvo yogyatvādityarthaḥ /",
  "GSP33brssgo1u:7527": "vilayanena śodhanena /",
  "GSP33brssgo1u:7528": "vidyayā mahāvākyena /",
  "GSP33brssgo1u:7529": "vākyāni tattvamasyādīni jīvabrahmaṇoścaitanyāviśeṣāttadākāreṇākārāntareṇa vā bhedāyogo nyāyaḥ /",
  "GSP33brssgo1u:7530": "nehanānenetyādayo dvaitavādaniṣedhāḥ /",
  "GSP33brssgo1u:7531": "asaṃbhāvāditi hetorasiddhimāśaṅkya pariharati-uttarāccediti /",
  "GSP33brssgo1u:7532": "sūtranirākṛtāyā jīvāśaṅkāyāḥ prajāpativākyabalātpunaḥ samutthānaṃ kriyate /",
  "GSP33brssgo1u:7533": "tatra jīvasyaivāpahatapāpmatvādigrahaṇenāsaṃbhavāsiddherityarthaḥ /",
  "GSP33brssgo1u:7534": "kathaṃ tatra jīvoktiḥ, tatrāha-tatretyādinā /",
  "GSP33brssgo1u:7535_0": "yadyapyupakrame jīvaśabdo nāsti tathāpyapahatapāpmatvādiguṇakamātmānamupakramya tasya",
  "GSP33brssgo1u:7535_1": "jāgradādyavasthātrayopanyāsādavasthāliṅgena jīvaniścayāttasyaiva te guṇāḥ saṃbhavantīti samudāyārthaḥ /",
  "GSP33brssgo1u:7536": "indraṃ prajāpatirbūte-ya eṣa iti /",
  "GSP33brssgo1u:7537": "prādhānyādakṣigrahaṇaṃ sarvairindriyairviṣayadarśanarūpajāgradavasthāpannamityāha-draṣṭārami ti /",
  "GSP33brssgo1u:7538": "mahīyamānaḥ vāsanāmayairviṣayaiḥ pūjyamāna iti svapnaparyāye,",
  "GSP33brssgo1u:7539": "yadyatreti suṣuptiparyāye ca jīvameva prajāpatirvyācaṣṭa ityanvayaḥ /",
  "GSP33brssgo1u:7540": "tatra kāle tadetatsvapanaṃ yathā syāttathā suptaḥ,",
  "GSP33brssgo1u:7541": "samyak asto nirastaḥ karaṇagrāmo yasya sa samastaḥ,",
  "GSP33brssgo1u:7542": "ata evopahṛtakaraṇatvāttatkṛtakāluṣyahīnaḥ saṃprasannaḥ,",
  "GSP33brssgo1u:7543": "svapnaṃ prapañcamajñānamātratvena vilāpayati ato 'jñānasattvāt muktādvilakṣaṇaḥ prājña eṣa svacaitanyena kāraṇaśarīrasākṣī tasya sākṣyasya sattāsphūrtipradatvādātmetyarthaḥ /",
  "GSP33brssgo1u:7544": "caturthaparyāye brahmoktestasyaivāpahatapāpmatvādiguṇā ityāśaṅkya tasyāpi paryāyasya jīvatvamāha-nāheti /",
  "GSP33brssgo1u:7545": "aheti nipātaḥ khedārthe /",
  "GSP33brssgo1u:7546": "khidyamāno hīndra uvāca,",
  "GSP33brssgo1u:7547": "na khalu suptaḥ pumānayaṃ saṃprati suṣuptyavasthāyāmayaṃ devadatto 'hamityevamātmānaṃ jānāti /",
  "GSP33brssgo1u:7548": "no eva naivemāni bhūtāni jānāti kintu vināśameva prāpto bhavati,",
  "GSP33brssgo1u:7549": "nāhamatra bhogyaṃ paśyāmīti doṣamupalabhya punaḥ prajāpatimupasasāra /",
  "GSP33brssgo1u:7550": "taṃ doṣaṃ śrutvā prajāpatirāha-etamiti /",
  "GSP33brssgo1u:7551": "etasmātprakṛtādātmano 'nyatrānyaṃ na vyākhyāsyāmītyupakramya 'maghavanmartyaṃ vā idaṃ śarīram'iti nindāpūrvakaṃ jīvameva darśayatītyarthaḥ /",
  "GSP33brssgo1u:7552": "tasmāt prajāpativākyāt /",
  "GSP33brssgo1u:7553": "ataḥ saṃbhavāsiddheḥ /",
  "GSP33brssgo1u:7554": "siddhāntayati-taṃ pratīti /",
  "GSP33brssgo1u:7555": "avasthātrayaśodhanenāvirbhūtatvaṃ śodhitatvamarthasya vākyotthavṛttyābhivyaktatvamityarthaḥ /",
  "GSP33brssgo1u:7556": "tarhi sūtre puṃliṅgena jīvoktiḥ kathaṃ, jñānena jīvatvasya nivṛttatvādityata āha-bhūtapūrveti /",
  "GSP33brssgo1u:7557": "jñānātpūrvamavidyātatkāryapratibimbitatvarūpaṃ jīvatvamabhūditi kṛtvā jñānānantaraṃ brahmarūpo 'pi jīvanāmnocyata ityarthaḥ /",
  "GSP33brssgo1u:7558": "viśvataijasaprājñaturīyaparyāyacatuṣṭayātmakaprajāpativākyasya tātparyamāha-etaditi /",
  "GSP33brssgo1u:7559": "janmānāśavattvāt /",
  "GSP33brssgo1u:7560": "pratibimbavadbimbadeho nātmeti jñāpanārthaṃ prajāpatirinindravirocanau pratyuvāca,",
  "GSP33brssgo1u:7561": "udaśarāva ātmānamavekṣya yadātmano rūpaṃ na vijānīthastanme brūtamityādi brāhmaṇenetyāha-udaśarāveti /",
  "GSP33brssgo1u:7562": "udakapūrṇe śarāve pratibimbātmānaṃ dehaṃ dṛṣṭvā svasyājñātaṃ yattanmahyaṃ vācyamityuktaśrutyarthaḥ /",
  "GSP33brssgo1u:7563": "vyutthāpya vicārya /",
  "GSP33brssgo1u:7564": "abhiniṣpadyata ityatraitaduktaṃ bhavatīti saṃbandhaḥ /",
  "GSP33brssgo1u:7565": "kimuktamityata āha-yadasyeti /",
  "GSP33brssgo1u:7566": "jīvatvarūpeṇa jīvaṃ na vyācaṣṭe lokasiddhatvāt kintu tamanūdya parasparavyabhicāriṇībhyo 'vasthābhyo vivicya brahmasvarūpaṃ bodhayati,",
  "GSP33brssgo1u:7567": "ato yadbrahma tadevāpahatapāpmatvādidharmakaṃ na jīva ityuktaṃ bhavati,",
  "GSP33brssgo1u:7568": "śodhitasya brahmabhedena taddharmokterityarthaḥ /",
  "GSP33brssgo1u:7569": "evamavasthopanyāsasya vivekārthatvānna jīvaliṅgatvaṃ,",
  "GSP33brssgo1u:7570": "'etadamṛtamabhayametabrahma'iti liṅgopetaśrutivirodhāditimantavyam /",
  "GSP33brssgo1u:7571": "nanu jīvatvabrahmatvaviruddhadharmavatoḥ kathamabhedaḥ, tatrāha-tadeveti /",
  "GSP33brssgo1u:7572": "anvayavyatirekābhyāṃ jīvatvasyāvidyākalpitatvādavirodha iti matvā dṛṣṭāntenānvayamāha-yāvaditi /",
  "GSP33brssgo1u:7573": "vyatirekamāha-yadeti /",
  "GSP33brssgo1u:7574": "avidyāyāṃ satyāṃ jīvatvaṃ, vākyotthaprabhodhāttannivṛttau tannivṛttirityāvidyakaṃ tadityarthaḥ /",
  "GSP33brssgo1u:7575": "saṃsāritvasya kalpitatve siddhaṃ nigamayati-tadeva cāsyeti /",
  "GSP33brssgo1u:7576": "'samutthāya svena rūpeṇābhiniṣpadyate'iti śrutiṃ vyākhyātumākṣipati-kathaṃ punarityādinā /",
  "GSP33brssgo1u:7577": "kūṭasthanityasya svarūpamityanvayaḥ /",
  "GSP33brssgo1u:7578": "manaḥsaṅgino hi kriyayā malanāśādabhivyaktirna tu kūṭasthasyāsaṅgina ityāha-suvarṇeti /",
  "GSP33brssgo1u:7579": "dravyāntaraṃ pārthivo malaḥ /",
  "GSP33brssgo1u:7580": "abhibhūtetyasya vyākhyānamanabhivyakteti /",
  "GSP33brssgo1u:7581": "asādhāraṇo bhāsvaratvādiḥ /",
  "GSP33brssgo1u:7582": "abhibhāvakaḥ saurālokaḥ /",
  "GSP33brssgo1u:7583": "jīvasvarūpasyābhibhave bādhakamāha-dṛṣṭeti /",
  "GSP33brssgo1u:7584": "'vijñānaghana eva'iti śrutyā cinmātrastāvadātmā /",
  "GSP33brssgo1u:7585": "taccaitanyaṃ cakṣurādijanyavṛttivyaktaṃ dṛṣṭyādipadavācyaṃ sat vyavahārāṅgaṃ jīvasya svarūpaṃ bhavatīti tasyābhibhūtatve dṛṣṭo vyavahāro virudhyeta /",
  "GSP33brssgo1u:7586": "hetvabhāvādvyavahāro na syādityartha /",
  "GSP33brssgo1u:7587": "ajñasyāpi svarūpaṃ vṛttiṣu vyaktamityaṅgīkāryaṃ, vyavahāradarśanādityāha-tacceti /",
  "GSP33brssgo1u:7588": "anyathetyuktaṃ sphuṭayati-taccediti /",
  "GSP33brssgo1u:7589": "svarūpaṃ cejjñānina eva vyañjyeta jñānātpūrvaṃ vyavahārocchittirityarthaḥ /",
  "GSP33brssgo1u:7590": "ataḥ sadaiva vyaktasvarūpatvādityarthaḥ /",
  "GSP33brssgo1u:7591": "sadā vṛttiṣu vyaktasya vastuto 'saṅgasyātmana āvidyakadehādyavivekarūpasya malasaṅgasya sattvāttadvivekāpekṣayā samutthānādiśrutirityuttaramāha-atreti /",
  "GSP33brssgo1u:7592": "vedanā harṣaśokādiḥ /",
  "GSP33brssgo1u:7593": "aviviktamiveti tādātmyasya saṅgasya kalpitatvamuktam /",
  "GSP33brssgo1u:7594": "tatra kalpitasaṅge dṛṣṭāntaḥ-yatheti /",
  "GSP33brssgo1u:7595": "śrutikṛtamiti /",
  "GSP33brssgo1u:7596": "tvaṃpadārthaśrutyā 'yo 'yaṃ vijñānamayaḥ prāṇeṣu'ityādyayā siddhamityarthaḥ /",
  "GSP33brssgo1u:7597": "prāṇādibhinnaśuddhatvaṃpadārthajñānasya vākyārthasākṣātkāraḥ phalamityāha-kevaleti /",
  "GSP33brssgo1u:7598": "saśarīratvasya satyatvātsamutthānamutkrāntiriti vyākhyeyaṃ na viveka ityāśaṅkyāha-tathā viveketi /",
  "GSP33brssgo1u:7599": "uktaśrutyanusāreṇetyarthaḥ /",
  "GSP33brssgo1u:7600": "śarīreṣvaśarīramavasthitamiti śruteravivekamātrakalpitaṃ saśarīratvam /",
  "GSP33brssgo1u:7601": "ato viveka eva samutthānamityarthaḥ /",
  "GSP33brssgo1u:7602": "nanu svakarmārjite śarīre bhogasyāparihāryatvātkathaṃ jīvata eva svarūpāvirbhāva ityata āha-śarīrastho 'pīti /",
  "GSP33brssgo1u:7603": "aśarīratvavaccharīrasthasyāpi bandhābhāvasmṛterjīvato muktiryuktetyarthaḥ /",
  "GSP33brssgo1u:7604": "aviruddhe śrutyarthe sūtraśeṣo yukta ityāha-tasmāditi /",
  "GSP33brssgo1u:7605": "anyādṛśau satyāvityarthaḥ /",
  "GSP33brssgo1u:7606": "jñānājñānakṛtāvāvirbhāvatirobhāvāviti sthite bhedo 'pyaṃśāṃśitvakṛto nirasta ityāha-evamiti /",
  "GSP33brssgo1u:7607": "aṃśādiśūnyatvamasaṅgatvam /",
  "GSP33brssgo1u:7608": "ātmā dravyatvavyāpyajātiśūnyaḥ vibhutvāt, vyomavadityātmaikyasiddherbhedo mithyetyarthaḥ /",
  "GSP33brssgo1u:7609": "prajāpativākyācca bhedo mithyetyākāṅkṣāpūrvakamāha--kutaścetyādinā /",
  "GSP33brssgo1u:7610": "etadbhedasya satyatvameva nāstīti kuta ityanvayaḥ chāyāyāṃ brahmadṛṣṭiparamidaṃ vākyaṃ nābhedaparamityata āha-nāpīti /",
  "GSP33brssgo1u:7611": "yasya jñānātkṛtakṛtyatā sarvakāmaprāptistamātmānamanvicchāva iti pravṛttayorindravirocanayoryadyanātmacchāyāṃ prajāpatirbrūyāttadā mṛṣāvādi syādityarthaḥ /",
  "GSP33brssgo1u:7612": "prathamavat dvitīyādiparyāye vyāvṛttāsvavasthāsu unusyūtātmā brahmatvenokta ityāha-tatheti /",
  "GSP33brssgo1u:7613": "avasthābhede 'payanusyūtau yuktimāha-kiñceti /",
  "GSP33brssgo1u:7614": "suṣuptau jñāturvyāvṛttimāśaṅkyāha-tathā tṛtīya iti /",
  "GSP33brssgo1u:7615": "saṣuptau nirvikalpajñānarūpa ātmāstīyatra bṛhadāraṇyakaśrutimāha-nahīti /",
  "GSP33brssgo1u:7616": "buddheḥ sākṣiṇo nāśo nāsti, nāśakābhāvādityarthaḥ /",
  "GSP33brssgo1u:7617": "etamavasthābhirasaṅgatvenokta ātmaiva turīye 'pi brahmatvenokta ityāha-tatheti /",
  "GSP33brssgo1u:7618": "śruterekadeśivyākhyāṃ dūṣayati-kecittviti /",
  "GSP33brssgo1u:7619": "jīvaparayorbhadāditi bhāvaḥ /",
  "GSP33brssgo1u:7620": "śrutibādhānmaivamityāha-teṣāmiti /",
  "GSP33brssgo1u:7621": "saṃnihito jīva eva sarvanāmārtha ityarthaḥ /",
  "GSP33brssgo1u:7622": "uktasya punaruktau bhūya iti yujyate /",
  "GSP33brssgo1u:7623": "tava tu upakrāntaparamātmanaścaturtha evoktestadbāda ityāha-bhūya iti /",
  "GSP33brssgo1u:7624": "lokasiddhajīvānuvādena brahmatvaṃ bodhyata iti svamatamupasaṃharati-tasmāditi /",
  "GSP33brssgo1u:7625": "vyākhyānāntarasaṃbhavādityarthaḥ /",
  "GSP33brssgo1u:7626": "vilayanaṃ śodhanam /",
  "GSP33brssgo1u:7627": "vidyayā mahāvākyeneti yāvat /",
  "GSP33brssgo1u:7628": "ye tu saṃsāraṃ satyamicchanti teṣāmidaṃ śārīrakamevottaramityāha-apare tvityādinā /",
  "GSP33brssgo1u:7629": "śārīrakasyārthaṃ saṃkṣepaṇopadiśati-eka eveti /",
  "GSP33brssgo1u:7630": "avidyāmāyayorbhedaṃ nirasituṃ sāmānādhikaraṇyaṃ,",
  "GSP33brssgo1u:7631": "āvaraṇavikṣepaśaktirūpaśabdapravṛttinimittabhedāt sahaprayogaḥ /",
  "GSP33brssgo1u:7632": "brahmaivāvidyayā saṃsarati na tato 'nyo jīva iti śārīrakārtha ityarthaḥ /",
  "GSP33brssgo1u:7633": "tarhi sūtrakāraḥ kimiti bhedaṃ brūte, tatrāha-yasttviti /",
  "GSP33brssgo1u:7634": "paramātmano 'saṃsāritvasidyarthaṃ jīvādbhedaṃ draḍhayati /",
  "GSP33brssgo1u:7635": "tasyāsaṃsāritvaniścayābhāve tadabhedoktāvapi jīvasya saṃsāritvānapāyādityarthaḥ /",
  "GSP33brssgo1u:7636": "adhiṣṭhānasya kalpitādbhede 'pi kalpitasyādhiṣṭhānānna pṛthaksattvamityāha-jīvasya tviti /",
  "GSP33brssgo1u:7637": "kalpitabhedānuvādasya phalamāha-evaṃ hīti /",
  "GSP33brssgo1u:7638": "sūtreṣvabhedo nokta iti bhrāntiṃ nirasyati-pratipādyamiti /",
  "GSP33brssgo1u:7639": "ātmeti tūpagacchantītyādisūtrāṇyādipadārthaḥ /",
  "GSP33brssgo1u:7640": "nanvadvaitasya śāstrārthatve dvaitāpekṣavidhivirodhaḥ tatrāha-varṇitaśceti /",
  "GSP33brssgo1u:7641": "advaitamajānataḥ kalpitadvaitāśrayā vidhayo na viduṣa iti sarvamupapannamityarthaḥ //19//",
  "GSP33brssgo1u:7642": "END BsCom_1,3.5.19",
  "GSP33brssgo1u:7643": "____________________________________________________________________________________________",
  "GSP33brssgo1u:7644": "START BsCom_1,3.5.20",
  "GSP33brssgo1u:7645": "anyārthaś ca parāmarśaḥ | BBs_1,3.20 |",
  "GSP33brssgo1u:7646": "atha yo daharavākyaśeṣe jīvaparāmarśo darśitaḥ - 'atha ya eṣa saṃprasādaḥ' (chā. 8.3.4)",
  "GSP33brssgo1u:7647": "ityādi,",
  "GSP33brssgo1u:7648": "sa dahare parameśvare vyākhyāyamāne na jīvopāsanopadeśo na prakṛtaviśeṣopadeśa ityarthakatvaṃ prāpnotīti /",
  "GSP33brssgo1u:7649": "ata āha- anyārtho 'yaṃ jīvaparāmarśau na jīvasvarūpaparyavasāyī kiṃ tarhi parameśvarasvarūpaparyavasāyī /",
  "GSP33brssgo1u:7650": "katham /",
  "GSP33brssgo1u:7651_0": "saṃprasādaśabdodito jīvo jāgaritavyavahāre dehendriyapañjarādhyakṣo bhūtvā tadvāsanānirmitāṃśca",
  "GSP33brssgo1u:7651_1": "svapnānnāḍīcaro 'nubhūya śrāntaḥ śaraṇaṃ prepsurubhayarūpādapi śarīrābhimānātsamutthāya",
  "GSP33brssgo1u:7651_2": "suṣuptāvasthāyāṃ paraṃ jyotirākāśaśabditaṃ paraṃ brahmopasaṃpadya viśeṣavijñānavattvaṃ",
  "GSP33brssgo1u:7651_3": "ca parityajya svena rūpeṇābhiniṣpadyate /",
  "GSP33brssgo1u:7652_0": "yadasyopasaṃpattavyaṃ paraṃ jyotiryena svena rūpeṇāyamabhiniṣpadyate sa eṣa ātmāpahatapāpmatvādiguṇa",
  "GSP33brssgo1u:7652_1": "upāsya ityevamartho 'yaṃ jīvaparāmarśaḥ parameśvaravādino 'pyupapadyate // 20 //",
  "GSP33brssgo1u:7653": "evaṃ prajāpativākye jīvānuvādena brahmaṇa evāpahatapāpmatvādyukterjīve tadasaṃbhavānna jīvo dahara ityuktam /",
  "GSP33brssgo1u:7654": "tarhi jīvaparāmarśasya kā gatirityata āha-anyārthaśceti /",
  "GSP33brssgo1u:7655": "sūtraṃ vyācaṣṭe-athetyādinā /",
  "GSP33brssgo1u:7656": "prakṛte dahare viśeṣo guṇastadupadeśo 'pi netyarthaḥ /",
  "GSP33brssgo1u:7657": "tatra daharavākyaśeṣarūpaṃ saṃprasādavākyamāśaṅkāpūrvakaṃ daharabrahmaparatvena vyācaṣṭe-kathamityādinā //20//",
  "GSP33brssgo1u:7658": "END BsCom_1,3.5.20",
  "GSP33brssgo1u:7659": "____________________________________________________________________________________________",
  "GSP33brssgo1u:7660": "START BsCom_1,3.5.21",
  "GSP33brssgo1u:7661": "alpaśruter iti cet tad uktam | BBs_1,3.21 |",
  "GSP33brssgo1u:7662": "yadapyuktam,",
  "GSP33brssgo1u:7663": "'daharo 'sminnantarākāśaḥ' ityākāśasyālpatvaṃ śrūyamāṇaṃ parameśvare nopapadyate,",
  "GSP33brssgo1u:7664": "jīvasya tvārāgropanimitasyālpatvamavakalpata iti tasya parihāro vaktavyaḥ /",
  "GSP33brssgo1u:7665": "ukto hyasya parihāraḥ parameśvarasyāpekṣikamalpatvamavakalpata iti 'arbhakaukastvāttadvyapadeśācca neti cenna nicāyyatvādevaṃ vyomavacca' (bra. 1.2.7) ityatra /",
  "GSP33brssgo1u:7666": "sa eveha parihāro 'nusaṃdhātavya iti sūcayati /",
  "GSP33brssgo1u:7667": "śrutyaiva cedamalpatvaṃ pratyuktaṃ prasiddhenākāśenopamimānayā 'yāvānvā ayamākāśastāvāneṣo 'ntarhṛdaya ākāśaḥ' iti // 21 //",
  "GSP33brssgo1u:7668": "upāsyatvādalpatvamuktamiti vyākhyāya śrutyā nirastamityarthāntaramāha-śrutyaiva cedamiti /",
  "GSP33brssgo1u:7669": "evaṃ daharavākyaṃ prajāpativākyaṃ ca saguṇe nirguṇe ca samanvitamiti siddham //21//",
  "GSP33brssgo1u:7670": "END BsCom_1,3.5.21",
  "GSP33brssgo1u:7671": "____________________________________________________________________________________________",
  "GSP33brssgo1u:7672": "START BsCom_1,3.6.22",
  "GSP33brssgo1u:7673": "6 anukṛtyadhikaraṇam. sū. 22-23",
  "GSP33brssgo1u:7674": "anukṛtes tasya ca | BBs_1,3.22 |",
  "GSP33brssgo1u:7675": "'na tatra sūryo bhāti na candratārakaṃ nemā vidyuto bhānti kuto 'yamāgniḥ /",
  "GSP33brssgo1u:7676": "tameva bhāntamanubhāti sarvaṃ tasya bhāsā sarvamidaṃ vibhāti' (mu. 2.210) iti samāmananti /",
  "GSP33brssgo1u:7677": "yatra yaṃ bhāntamanubhāti sarvaṃ yasya ca bhāsā sarvamidaṃ vibhāti sa kiṃ tejodhātuḥ kaściduta prājña ātmeti vicikitsāyāṃ tejodhāturiti tāvatprāptam /",
  "GSP33brssgo1u:7678": "kutaḥ, tejodhātūnāmeva suryādīnāṃ bhānapratiṣedhāt /",
  "GSP33brssgo1u:7679": "tejaḥsvabhāvakaṃ hi candratārakādi tejaḥsvabhāvaka eva suryo bhāsamāne 'hani na bhāsata iti prasiddham /",
  "GSP33brssgo1u:7680": "tathā saha sūryeṇa sarvamidaṃ candratārakādi yasminna bhāsate so 'pi tejaḥsvabhāva eva kaścidityavagamyate /",
  "GSP33brssgo1u:7681": "anubhānamapi tejaḥsvabhāvaka evo 'papadyate, samānasvabhāvakeṣvanukāradarśanāt /",
  "GSP33brssgo1u:7682": "gacchantamanugacchatītivat /",
  "GSP33brssgo1u:7683": "tasmāttejodhātuḥ kaścidityevaṃ prāpte brūmaḥ - prājña evātmā bhavitumarhati /",
  "GSP33brssgo1u:7684": "kasmāt /",
  "GSP33brssgo1u:7685": "anukṛteḥ /",
  "GSP33brssgo1u:7686": "anukaraṇamanukṛtiḥ /",
  "GSP33brssgo1u:7687": "yadetat 'tameva bhāntamanubhāti sarvam' ityanubhānaṃ, tatprājñaparigrahe 'vakalpate /",
  "GSP33brssgo1u:7688": "'bhārūpaḥ satyasaṃkalpaḥ' (chā.",
  "GSP33brssgo1u:7689": "3.14.2) iti hi prājñamātmānamāmananti /",
  "GSP33brssgo1u:7690": "na tu tejodhātuṃ kañcitsūryādayo 'nubhāntīti prasiddham /",
  "GSP33brssgo1u:7691": "samatvācca tejodhātūnāṃ sūryādīnāṃ na tejodhātumanyaṃ pratyapekṣāsti yaṃ bhāntamanubhāyuḥ /",
  "GSP33brssgo1u:7692": "nahi pradīpaḥ pradīpāntaramanubhāti /",
  "GSP33brssgo1u:7693": "yadapyuktaṃ samānasvabhāvakeṣvanukāro dṛśyata iti /",
  "GSP33brssgo1u:7694": "nāyamekānto niyamaḥ /",
  "GSP33brssgo1u:7695": "bhinnasvabhāvakeṣvapi hyanukāro dṛśyate /",
  "GSP33brssgo1u:7696": "yathā sutapto 'yaḥpiṇḍo 'gnyanukṛtiragniṃ dahantamanudahati,",
  "GSP33brssgo1u:7697": "bhaumaṃ vā rajo vāyuṃ vahantamanuvahantīti /",
  "GSP33brssgo1u:7698": "anukṛterityanubhānamasūsucat /",
  "GSP33brssgo1u:7699": "tasya ceti caturthaṃ pādamasya ślokasya sūcayati /",
  "GSP33brssgo1u:7700": "'tasya bhāsā sarvamidaṃ vibhāti' iti tadhetukaṃ bhānaṃ sūryāderucyamānaṃ prājñamātmānaṃ gamayati /",
  "GSP33brssgo1u:7701": "'taddevā jyotiṣāṃ jyotirāyurhepāsate 'mṛtam' (bṛ. 4.4.16) iti hi prājñamātmānamāmananti /",
  "GSP33brssgo1u:7702": "tejontareṇa suryāditejo vibhātītyaprasiddhaṃ viruddhaṃ ca, tejontareṇa tejontarasya pratidhātāt /",
  "GSP33brssgo1u:7703": "athavā na sūryādīnameva ślokaparipaṭhitānāmidaṃ taddhetukaṃ vibhānamucyate /",
  "GSP33brssgo1u:7704": "kiṃ tarhi 'sarvamidam' ityaviśeṣaśruteḥ sarvasyaivāsya nāmarūpakriyākārakaphalajātasya yābhivyaktiḥ sā brahmajyotiḥsattānimittā /",
  "GSP33brssgo1u:7705": "yathā sūryādijyotiḥsattānimittā sarvasya rūpajātasyābhivyaktistadvat /",
  "GSP33brssgo1u:7706": "'na tatra sūryo bhāti' iti ca tatraśabdamāharanprakṛtagrahaṇaṃ darśayati /",
  "GSP33brssgo1u:7707": "prakṛtaṃ ca brahma 'yasmindyauḥ pṛthivī cāntarikṣamotam' (mu. 2.2.5) ityādinā /",
  "GSP33brssgo1u:7708": "anantaraṃ ca 'hiraṇmaye pare kośe virajaṃ brahma niṣphalam /",
  "GSP33brssgo1u:7709": "tacchubhraṃ jyotiṣāṃ jyotistadyadātmavido viduḥ' iti /",
  "GSP33brssgo1u:7710": "kathaṃ tajjyotiṣāṃ jyotirityata idamutthitam-'na tatra sūryo bhāti' iti /",
  "GSP33brssgo1u:7711": "yadapyuktaṃ sūryādīnāṃ tejasāṃ bhānapratiṣedhastejodhātāvevanyasminnavakalpate sūrya ivetareṣāmiti /",
  "GSP33brssgo1u:7712": "tatra tu sa eva tejodhāturanyo na saṃbhavatītyupapāditam /",
  "GSP33brssgo1u:7713": "brahmaṇyapi caiṣāṃ bhānapratiṣedho 'vakalpate /",
  "GSP33brssgo1u:7714": "yato yadupalabhante tatsarvaṃ brahmaṇaiva jyotiṣopalabhyate,",
  "GSP33brssgo1u:7715": "brahma tu nānyena jyotiṣopalabhyate svayaṃ jyotiḥsvarūpatvāt,",
  "GSP33brssgo1u:7716": "yena sūryādayastasminbhāyuḥ /",
  "GSP33brssgo1u:7717": "brahma hyānyadvyanakti natu brahmānyena vyajyate /",
  "GSP33brssgo1u:7718": "'ātmanaivāyaṃ jyotiṣāste' (bṛ. 4.3.6), 'āgṛhyo nahi gṛhyate' (bṛ. 4.2.4) ityādiśrutibhyaḥ // 22 //",
  "GSP33brssgo1u:7719": "----------------------",
  "GSP33brssgo1u:7720": "FN: tatra tārakāntarāṇi candrādi ca na bhāti taṃ na bhāsayatīti yāvat /",
  "GSP33brssgo1u:7721": "prājñatvaṃ svaprakāśakatvaṃ bhāsakatvārthamuktam /",
  "GSP33brssgo1u:7722": "anukāraḥ anubhānam /",
  "GSP33brssgo1u:7723": "virajaṃ āgantukamalaśūnyam /",
  "GSP33brssgo1u:7724": "śubhraṃ naisargikamalaśūnyam /",
  "GSP33brssgo1u:7725": "anukṛtestasya ca /",
  "GSP33brssgo1u:7726": "muṇḍakavākyamudāharati-na tatreti /",
  "GSP33brssgo1u:7727": "tasmin brahmaṇi viṣaye na bhāti, taṃ na bhāsayatīti yāvat /",
  "GSP33brssgo1u:7728": "yadā candrabhāskarādirna bhāsayati tadā alpadīpteragneḥ kā kathetyāha-kuta iti /",
  "GSP33brssgo1u:7729": "kiñca sarvasya sūryādestadbhāsyatvānna tadbhāsakatvamityāha-tameveti /",
  "GSP33brssgo1u:7730": "anugamanavadanumānaṃ svagatamiti śaṅkāṃ nirasyati-tasyeti /",
  "GSP33brssgo1u:7731": "tatreti saptamyāḥ sati viṣaye ca sādhāraṇyātsaṃśayamāha-tatreti /",
  "GSP33brssgo1u:7732": "pūrvatrātmaśrutyādibalādākāśaśabdasya rūḍhityāgādīśvare vṛttirāśritā /",
  "GSP33brssgo1u:7733": "tathehāpi satisaptamībalādvartamānārthatyāgena yasminsati sūryādayo na bhāsyanti sa tejoviśeṣa upāsya iti bhaviṣyadarthe vṛttirāśrayaṇīyā /",
  "GSP33brssgo1u:7734": "adhunā bhāsamāne sūryādau na bhātīti virodhāditi dṛṣṭāntena pūrvapakṣayati-tejodhāturiti /",
  "GSP33brssgo1u:7735": "tejodhānaṃ, nirguṇasvayañjyotirātmajñānamityubhayatra phalam /",
  "GSP33brssgo1u:7736": "tejodhātutve liṅgamāha-tejodhātūnāmiti /",
  "GSP33brssgo1u:7737": "yattejaso 'bhibhāvakaṃ tatteja iti vyāptimāha-tejaḥsvabhāvakamiti /",
  "GSP33brssgo1u:7738": "yasminsati yanna bhāti tadanu tadbhātīti viruddhamityata āha-anubhānamiti /",
  "GSP33brssgo1u:7739": "tato nikṛṣṭabhānaṃ vivakṣitamiti bhāvaḥ /",
  "GSP33brssgo1u:7740": "mukhyasaṃbhave vivakṣānupapatteḥ mukhyānubhānaliṅgātsarvabhāsakaḥ paramātmā svaprakāśako 'tra grāhya iti siddhāntamāha-prājña iti /",
  "GSP33brssgo1u:7741": "prājñatvaṃ svaprakāśakatvaṃ bhāsakatvārthamuktam /",
  "GSP33brssgo1u:7742": "tatra śrutimāha-bhārūpa iti /",
  "GSP33brssgo1u:7743": "mānābhāvācca tejodhāturnā grāhya ityāha-na tviti /",
  "GSP33brssgo1u:7744": "kiñca sūryādayastejontarabhānamanu na bhānti, tejastvāt, pradīpavadityāha-samatvācceti /",
  "GSP33brssgo1u:7745": "yo 'yamanukaroti sa tajjātīya iti niyamo nāstītyāha-nāyamekānta iti /",
  "GSP33brssgo1u:7746": "paunaruktyamāśaṅkyoktānuvādapūrvakaṃ sūtroktaṃ hetvantaraṃ vyācaṣṭe-anukṛteriti /",
  "GSP33brssgo1u:7747": "'tameva bhāntam'ityevakāroktaṃ tadbhānaṃ vinā sarvasya pṛthagbhānābhāvarūpamanubhānamanukṛterityanenoktam-tasya ceti /",
  "GSP33brssgo1u:7748": "sarvabhāsakatvamuktamityapaunaruktyamityarthaḥ /",
  "GSP33brssgo1u:7749": "ātmanaḥ sūryādibhāsakatvaṃ śrutyantaraprasiddhamaviruddhaṃ cetyāha-taddevā iti /",
  "GSP33brssgo1u:7750": "sarvaśabdaḥ prakṛtasūryādivācakatvena vyākhyātaḥ /",
  "GSP33brssgo1u:7751": "saṃprati tasyāsaṃkucadvṛttitāṃ matvārthāntaramāha-athaveti /",
  "GSP33brssgo1u:7752": "tatreti sarvanāmaśrutyā prakṛtaṃ brahma grāhyamityāha-na tatra sūrya iti /",
  "GSP33brssgo1u:7753": "kiñca spaṣṭabrahmaparapūrvamantrākāṅkṣāpūrakatvādayaṃ mantro brahmapara ityāha-anantaraṃ ceti /",
  "GSP33brssgo1u:7754": "hiraṇmaye jyotirmaye annamayādyapekṣayā pare kośe ānandamayākhye pucchaśabditaṃ brahma virajaṃ āgantukamalaśūnyaṃ,",
  "GSP33brssgo1u:7755": "niṣkalaṃ niravayavaṃ,",
  "GSP33brssgo1u:7756": "śubhraṃ naisargikamalaśūnyaṃ,",
  "GSP33brssgo1u:7757": "sūryādisākṣibhūtaṃ brahmavitprasiddhamityarthaḥ /",
  "GSP33brssgo1u:7758": "satisaptamīpakṣamanuvadati-yadapīti /",
  "GSP33brssgo1u:7759": "sūryādyabhibhāvakatejodhātau prāmāṇike tasyeha grahaṇaśaṅkā syāt,",
  "GSP33brssgo1u:7760": "na tatra pramāṇamastītyāha-tatreti /",
  "GSP33brssgo1u:7761": "siddhānte tatreti vākyārthaḥ kathamityāśaṅkyāha-brahmaṇyapīti /",
  "GSP33brssgo1u:7762": "satisaptamīpakṣe na bhātīti śrutaṃ vartamānatvaṃ tyaktvā tasminsati na bhāsyantītyaśrutabhaviṣyattvaṃ kalpanīyaṃ pratyakṣavirodhanirāsāya /",
  "GSP33brssgo1u:7763": "viṣayasaptamīpakṣe tu na bhāsayatītyaśrutaṇijadhyāhāramātraṃ kalpyaṃ na śrutatyāga iti lāghavaṃ,",
  "GSP33brssgo1u:7764": "ato brahmaṇi viṣaye sūryāderbhāsakatvaniṣedhena brahmabhāsyatvamucyata ityarthaḥ /",
  "GSP33brssgo1u:7765": "yenānyābhāsyatvena hetunā sūryādayastasminbrahmaṇi viṣaye bhāsakāḥ syustathā tu brahmānyena nopalabhyate svaprakāśatvāditi yojanā /",
  "GSP33brssgo1u:7766": "uktameva śrutyantareṇa draḍhayati-brahmeti /",
  "GSP33brssgo1u:7767": "svaprakāśatve 'nyābhāsyatve ca śrutidvayam /",
  "GSP33brssgo1u:7768": "grahaṇāyogyatvādagrāhya ityarthaḥ //22//",
  "GSP33brssgo1u:7769": "END BsCom_1,3.6.22",
  "GSP33brssgo1u:7770": "____________________________________________________________________________________________",
  "GSP33brssgo1u:7771": "START BsCom_1,3.6.23",
  "GSP33brssgo1u:7772": "api ca smaryate | BBs_1,3.23 |",
  "GSP33brssgo1u:7773": "apicedṛgrūpatvaṃ prājñasyaivaitmanaḥ smaryate bhagavadgītāsu- 'na tadbhāsayate sūryo na śaśāṅ ko na pāvakaḥ /",
  "GSP33brssgo1u:7774": "yadgatvā na nivartante taddhāma paramaṃ mama' (15.6)",
  "GSP33brssgo1u:7775": "iti, 'yadādityagataṃ tejo jagadbhāsayate 'khilam /",
  "GSP33brssgo1u:7776": "yaccandramasi yaccāgnau tattejo viddhi māmakam' (15.12) iti ca // 23 //",
  "GSP33brssgo1u:7777": "ṇijadhyāhārapakṣe smṛtibalamapyastītyāha-apiceti /",
  "GSP33brssgo1u:7778": "sūtraṃ vyācaṣṭe-apiceti /",
  "GSP33brssgo1u:7779": "abhāsyatve sarvabhāsakatve ca ślokadvayaṃ draṣṭavyam /",
  "GSP33brssgo1u:7780": "tasmādanubhānamantro brahmaṇi samanvita iti siddham //23//",
  "GSP33brssgo1u:7781": "END BsCom_1,3.6.23",
  "GSP33brssgo1u:7782": "____________________________________________________________________________________________",
  "GSP33brssgo1u:7783": "START BsCom_1,3.7.24",
  "GSP33brssgo1u:7784": "7 pramitādhikaraṇam / sū. 24-25",
  "GSP33brssgo1u:7785": "śabdād eva pramitaḥ | BBs_1,3.24 |",
  "GSP33brssgo1u:7786": "'aṅguṣṭamātraḥ puruṣaḥ madhya ātmani tiṣṭhati' iti śrūyate /",
  "GSP33brssgo1u:7787": "tathā aṅguṣṭamātraḥ puruṣo jyotirivādhūmakaḥ /",
  "GSP33brssgo1u:7788": "īśāno bhūtabhavyasya sa evādya sa u śva etadvai tat' (kā. 2.4.13) iti ca /",
  "GSP33brssgo1u:7789": "tatra yo 'yamaṅguṣṭhamātraḥ puruṣaḥ śrūyate sa kiṃ vijñānātmā kiṃvā paramātmeti saṃśayaḥ /",
  "GSP33brssgo1u:7790": "tatra parimāṇopadeśāttāvadvijñānātmeti prāptam /",
  "GSP33brssgo1u:7791": "nahyanantāyāmavistārasya paramātmano 'ṅguṣṭhaparimāṇamupapadyate /",
  "GSP33brssgo1u:7792": "vijñānātmananastūpādhimattvātsaṃbhavati kayācitkalpanayāṅguṣṭhamātratvam /",
  "GSP33brssgo1u:7793": "smṛteśca- 'atha satyavataḥ kāyātpāśabaddhaṃ vaśaṃ gatam /",
  "GSP33brssgo1u:7794": "aṅguṣṭhamātraṃ puruṣaṃ niścakarṣaṃ yamo balāt' //",
  "GSP33brssgo1u:7795": "(ma.bhā. 3.297.17)",
  "GSP33brssgo1u:7796": "iti /",
  "GSP33brssgo1u:7797_0": "nahi parameśvaro balādyamena niṣkraṣṭuṃ śakyastena tatra saṃsāryaṅguṣṭhamātro niścitaḥ",
  "GSP33brssgo1u:7797_1": "sa evehāpītyevaṃ prāpte brūmaḥ - paramātmaivāyamaṅguṣṭhamātraparimitaḥ puruṣo bhavitumarhati /",
  "GSP33brssgo1u:7798": "kasmāt, śabdāt, 'īśāno bhūtabhavyasya' iti /",
  "GSP33brssgo1u:7799": "nahyanyaḥ parameśvarādbhūtabhavyasya niraṅ kuśamīśitā /",
  "GSP33brssgo1u:7800": "'etadvai tat' iti ca prakṛtaṃ pṛṣṭamihānusaṃdadhāti /",
  "GSP33brssgo1u:7801": "etadvai tadyatpṛṣṭaṃ brahmetyarthaḥ /",
  "GSP33brssgo1u:7802": "pṛṣṭaṃ ceha brahma 'anyatra dharmādanyatrādharmādanyatrāsmātkṛtākṛtāt /",
  "GSP33brssgo1u:7803": "anyatra bhūtācca bhavyācca yattatpaśyasi tadvada' (kā. 1.2.14)",
  "GSP33brssgo1u:7804": "iti śabdādevetyabhidhānaśrutereveśāna iti parameśvaro 'yaṃ gamyata ityarthaḥ // 24 //",
  "GSP33brssgo1u:7805": "kathaṃ punaḥ sarvagatasya paramātmanaḥ parimāṇopadeśa ityatra brūmaḥ -",
  "GSP33brssgo1u:7806": "----------------------",
  "GSP33brssgo1u:7807": "FN: ātmani dehe madhye hṛdayasapranītyarthaḥ /",
  "GSP33brssgo1u:7808": "bhūtabhavyagrahaṇaṃ bhavato 'pi pradarśanārtham kālatrayaniyantetyarthaḥ /",
  "GSP33brssgo1u:7809": "kayāciditi hṛdayakamalakośasya jīvopalabdhisthānasyāṅguṣṭhamātratayetyarthaḥ /",
  "GSP33brssgo1u:7810": "śabdādeva pramitaḥ /",
  "GSP33brssgo1u:7811": "kāṭhakavākyaṃ paṭhati-aṅguṣṭheti /",
  "GSP33brssgo1u:7812": "puruṣaḥ pūrṇo 'pyātmani dehamadhye aṅguṣṭhamātre hṛdaye tiṣṭhatītyaṅguṣṭhamātra ityucyate,",
  "GSP33brssgo1u:7813": "tasyaiva paramātmatvavādivākyāntaramāha-tatheti /",
  "GSP33brssgo1u:7814": "adhūmakamiti paṭhanīyam /",
  "GSP33brssgo1u:7815": "yo 'ṅguṣṭhamātro jīvaḥ sa vastuto nirdhūmajyotirvannirmalaprakāśarūpa iti tamarthaṃ saṃśodhya tasya brahmatvamāha-īśāna iti /",
  "GSP33brssgo1u:7816": "tasyādvitīyatvamāha-sa eveti /",
  "GSP33brssgo1u:7817": "kālatraye 'pi sa evāsti nānyatkiñcit /",
  "GSP33brssgo1u:7818": "yannaciketasā pṛṣṭaṃ brahma tadetadevetyarthaḥ /",
  "GSP33brssgo1u:7819": "parimāṇeśānaśabdābhyāṃ saṃśayamāha-tatreti /",
  "GSP33brssgo1u:7820_0": "yathānubhānādiliṅgāt ṇijadhyāhareṇa sūryādyagocaro brahmetyuktaṃ tathā prathamaśrutaparimāṇaliṅgājjīvapratītāvīśāno",
  "GSP33brssgo1u:7820_1": "'smīti dhyāyediti vidhyadhyāhareṇa dhyānaparaṃ vākyamiti pūrvapakṣayati-tatra parimāṇeti /",
  "GSP33brssgo1u:7821": "pūrvapakṣe brahmadṛṣṭyā jīvopāstiḥ, siddhānte tu pratyagbrahmaikyajñānaṃ phalamiti mantavyam /",
  "GSP33brssgo1u:7822": "āyāmo daidhyaṃ, vistāro mahattvamiti bhedaḥ /",
  "GSP33brssgo1u:7823": "kayāciditi /",
  "GSP33brssgo1u:7824": "aṅguṣṭhamātrahṛdayasya vijñānaśabditabudyabhedādhyāsakalpanayetyarthaḥ /",
  "GSP33brssgo1u:7825": "smṛtisaṃvādādapyaṅguṣṭhamātro jīvaityāha-smṛteśceti /",
  "GSP33brssgo1u:7826": "atha maraṇānantaraṃ yamapāśaurbaddhaṃ karmavaśaṃ prāptamityarthaḥ /",
  "GSP33brssgo1u:7827": "tatrāpīśvaraḥ kiṃ na syādityata āha--nahīti /",
  "GSP33brssgo1u:7828": "'prabhavati saṃyamane mamāpi viṣṇuḥ'iti yamasyeśvaraniyamyatvasmaraṇāditi bhāvaḥ /",
  "GSP33brssgo1u:7829": "bhūtabhavyasvetyupapadādbādhakābhāvācca īśāna itīśatvaśabdānniraṅkuśamīśitā bhātīti śrutyā liṅgaṃ bādhyāmiti siddhāntayati-paramātmaiveti /",
  "GSP33brssgo1u:7830": "prakaraṇācca brahmaparamidaṃ vākyamityāha-etaditi /",
  "GSP33brssgo1u:7831": "śabdo vākyaṃ liṅgāddurbalamityāśaṅkyāha-śabdāditi //24//",
  "GSP33brssgo1u:7832": "END BsCom_1,3.7.24",
  "GSP33brssgo1u:7833": "____________________________________________________________________________________________",
  "GSP33brssgo1u:7834": "START BsCom_1,3.7.25",
  "GSP33brssgo1u:7835": "hṛdyapekṣayā tu manuṣyādhikāratvāt | BBs_1,3.25 |",
  "GSP33brssgo1u:7836": "sarvagatasyāpi paramātmano hṛdaye 'vasthānamapekṣyāṅguṣṭhamātratvamidamucyate /",
  "GSP33brssgo1u:7837": "ākāśasyeva vaṃśaparvāpekṣamaratrimātratvam /",
  "GSP33brssgo1u:7838": "nahyañjasātimātrasya paramātmano 'ṅguṣṭhamātratvamupapadyate /",
  "GSP33brssgo1u:7839": "na cānyaḥ paramātmana iha grahaṇamarhatīśānaśabdādibhya ityuktam /",
  "GSP33brssgo1u:7840": "nanu pratiprāṇibhedaṃ hṛdayānāmanavasthitatvādapekṣamapyaṅguṣṭhamātratvaṃ nopapadyata ityata uttaramucyate- manuṣyādhikāratvāditi /",
  "GSP33brssgo1u:7841": "śāstraṃ hyaviśeṣapravṛttamapi manuṣyānevādhikaroti,",
  "GSP33brssgo1u:7842": "śaktatvādarthitvādaparyudastatvādupanayanādiśāstrācceti varṇitametadadhikāralakṣaṇe (jai. 6.1) /",
  "GSP33brssgo1u:7843": "manuṣyāṇāṃ ca niyataparimāṇaḥ kāyaḥ /",
  "GSP33brssgo1u:7844": "aucityena niyataparimāṇameva caiṣāmaṅguṣṭhamātraṃ hṛdayam /",
  "GSP33brssgo1u:7845": "ato manuṣyādhikāratvācchāstrasya manuṣyahṛdayāvasthānāpekṣamaṅguṣṭhamātratvamupapannaṃ paramātmanaḥ /",
  "GSP33brssgo1u:7846": "yadapyuktaṃ parimāṇopadeśātsmṛteśca saṃsāryevāyamaṅguṣṭamātraḥ pratyetavya iti,",
  "GSP33brssgo1u:7847": "tatpratyucyate- 'sa ātmā tattvamasi' ityādivatsaṃsāriṇa eva sato 'ṅguṣṭhamātrasya brahmatvamidamupadiśyata iti /",
  "GSP33brssgo1u:7848": "dvirūpā hi vedāntavākyānāṃ pravṛttiḥ,",
  "GSP33brssgo1u:7849": "kvacitparamātmasvarūpanirūpaṇaparā kvacidvijñānātmanaḥ paramātmaikatvopadeśaparā /",
  "GSP33brssgo1u:7850": "tadatra vijñānātmanaḥ paramātmanaikatvamupadiśyate nāṅguṣṭhamātratvaṃ kasyacit /",
  "GSP33brssgo1u:7851": "etamevārthaṃ pareṇa sphuṭīkariṣyati- 'aṅguṣṭhamātraḥ puruṣo 'ntarātmā sadā janānāṃ hṛdaye saṃniviṣṭaḥ /",
  "GSP33brssgo1u:7852": "taṃ svāccharīrātpravṛhenmuñjādiveṣikāṃ dhairyeṇa /",
  "GSP33brssgo1u:7853": "taṃ vidyācchukramamṛtam' (kā. 2.6.17) iti //25 //",
  "GSP33brssgo1u:7854": "----------------------",
  "GSP33brssgo1u:7855": "FN: sakaniṣṭhaḥ karo 'ratniḥ /",
  "GSP33brssgo1u:7856": "atra manuṣyaśabdastraivarṇikaparaḥ /",
  "GSP33brssgo1u:7857": "'śūdro yajñe 'navakḷptaḥ' iti paryudāsāt, upanīyata, tamadhyāpayīta, iti śūdrādhikāravāraṇam /",
  "GSP33brssgo1u:7858": "śarīrātsthūlātsūkṣmācca taṃ jīvaṃ pravṛhetpṛthakkaryāt /",
  "GSP33brssgo1u:7859": "dhairyeṇa śamādineti yāvat /",
  "GSP33brssgo1u:7860": "karaḥ sakaniṣṭho 'ratriḥ /",
  "GSP33brssgo1u:7861": "mukhyāṅguṣṭhamātro jīvo gṛhyatāṃ kiṃ gauṇagrahaṇenetyata āha-na cānya iti /",
  "GSP33brssgo1u:7862": "sati saṃbhave mukhyagraho nyāyyaḥ /",
  "GSP33brssgo1u:7863": "atra tu śrutivirodhādasaṃbhava iti gauṇagraha ityartha /",
  "GSP33brssgo1u:7864": "manuṣyāneveti /",
  "GSP33brssgo1u:7865": "traivarṇikānevetyarthaḥ /",
  "GSP33brssgo1u:7866": "śaktatvādityanena paścādīnāṃ devānāmṛṣīṇāṃ cādhikāro vāritaḥ /",
  "GSP33brssgo1u:7867": "tatra paśvādīnāṃ śāstrārthajñānādisāmagryabhāvātkarmaṇyaśaktiḥ /",
  "GSP33brssgo1u:7868": "indrādeḥ svadevatāke karmaṇi svoddeśena dravyatyāgāyogādaśaktiḥ /",
  "GSP33brssgo1u:7869": "ṛṣīṇāmārṣeyavaraṇe ṛṣyantarābhāvādaśaktiḥ /",
  "GSP33brssgo1u:7870": "arthitvādityanena niṣkāmānāṃ mumukṣūṇāṃ sthāvarāṇāṃ cādhikāro vāritaḥ /",
  "GSP33brssgo1u:7871": "tatra mumukṣūṇāṃ śudyarthitve nityādiṣvadhikāro na kāmyeṣu /",
  "GSP33brssgo1u:7872": "śuddhacittānāṃ mokṣārthitve śravaṇādiṣu vyañjakeṣvadhikāro na karmasviti mantavyam /",
  "GSP33brssgo1u:7873": "śūdrasyādhikāraṃ nirasyati-aparyudastatvāditi /",
  "GSP33brssgo1u:7874": "śūdro 'yajñe 'vanakḷptaḥ'iti paryudāsāt,",
  "GSP33brssgo1u:7875": "upanayīta tamadhyāpayīta iti śāstrācca na śūdrasya vaidike karmaṇyadhikāraḥ /",
  "GSP33brssgo1u:7876": "tasyaikajātitvasmṛterūpanayanaprayuktadvijātitvābhāvena vedādhyayanābhāvāt /",
  "GSP33brssgo1u:7877": "atrāpekṣito nyāyaḥ ṣaṣṭhādhyāye varṇita ityāha-varṇitamiti /",
  "GSP33brssgo1u:7878": "'svargakāmo yajeta'ityādiśāstrasyāviśeṣaṇa sarvānphalārthinaḥ prati pravṛttatvāt,",
  "GSP33brssgo1u:7879_0": "prāṇimātrasya sukhārthitvācca phalārthe karmaṇi paśvādīnāmapyadhikāra ityāśaṅkyoktarityāteṣāṃ",
  "GSP33brssgo1u:7879_1": "śaktatvādyabhāvātsvargakāmapadaṃ manuṣyaparatayā saṃkocya manuṣyādhikāratve sthāpite",
  "GSP33brssgo1u:7879_2": "caturvarṇyādhikāritvamāśaṅkya 'vasante brāhmaṇo 'gnīnādadhīta grīṣme rājanyaḥ śaradi",
  "GSP33brssgo1u:7879_3": "vaiśyaḥ'iti trayāṇāmevāgnisaṃbandhaścavaṇātteṣāmevādhikāra iti varṇitamityarthaḥ /",
  "GSP33brssgo1u:7880": "astu, prastute kimāyātaṃ, tatrāha-manuṣyāṇāṃ ceti /",
  "GSP33brssgo1u:7881": "prāyeṇa saptavitastiparimito manuṣyadehaityarthaḥ /",
  "GSP33brssgo1u:7882": "evamaṅguṣṭhaśabdo hṛtparimāṇavācakastatrasthaṃ brahma lakṣayatītyuktam /",
  "GSP33brssgo1u:7883": "saṃprati tacchabdenāṅguṣṭhamātraṃ jīvamanūdyāyamīśāna iti brahmābhedo bodhya iti vaktumanuvadati-yadapīti /",
  "GSP33brssgo1u:7884": "pratipādyābhedavirodhādanuvādyāṅguṣṭhamātratvaṃ bādhyaṃ, tātparyārthasya balavattvādityāha-tadīti /",
  "GSP33brssgo1u:7885": "kvacit'asthūlam'ityādau /",
  "GSP33brssgo1u:7886": "kvacit'tattvamasi'ityādau /",
  "GSP33brssgo1u:7887": "[nanu paramātmano 'ṅguṣṭhaparimāṇatvaṃ na saṃbhavatīti sūtrakāreṇa hṛdayāpekṣamaṅguṣṭhamātratvamuktaṃ,",
  "GSP33brssgo1u:7888": "dvividhetyādibhāṣyāttu jīvamuddiśya brahmatvabodhanamiti pratīyata iti sūtrārthāsparśitvādbhāṣyamanupapannamiti cet,",
  "GSP33brssgo1u:7889": "na,",
  "GSP33brssgo1u:7890": "bhāṣyatātparyānabhijñānāt /",
  "GSP33brssgo1u:7891": "kaṭhavallīvākyasyāvāntaratātparyamekaṃ mahātātparyaṃ caikam /",
  "GSP33brssgo1u:7892": "tatrāvāntaratātparyamupāsye brahmaṇi, mahātātparyaṃ ca jñeye brahmaṇi /",
  "GSP33brssgo1u:7893": "ata eva bhāṣyakārairvākyadvayopanyāsaḥkṛtaḥ /",
  "GSP33brssgo1u:7894": "ata evopāsanāphalaṃ kaṭhavallyāmeva-'śataṃ caikā ca hṛdayasya nāḍyaḥ'ityādinā bodhitam /",
  "GSP33brssgo1u:7895": "ata eva caturthādhyāye dvitīyacaraṇe 'tadokaḥ'iti sūtre hārdavidyāṃ prakṛtya samāmananti iti bhāṣyakāraiḥ prathamavākyasya upāsye brahmaṇi tātparyamiti prakaṭīkṛtam /",
  "GSP33brssgo1u:7896": "itthaṃ cātratyabhāṣyaṃ mahātātparyābhiprāyakamiti draṣṭavyam /",
  "GSP33brssgo1u:7897": "rāmānujabhāṣyakṛtā tu pūrvapakṣo 'smadbhāṣyatātparyājñānenaiva kṛta ityavadheyam /",
  "GSP33brssgo1u:7898": "ekatvārthe vākyaśeṣamanukūlayati-etamiti /",
  "GSP33brssgo1u:7899": "śrutiryamo vā draṣṭavyaḥ /",
  "GSP33brssgo1u:7900": "taṃ jīvaṃ pravṛhetpṛthakkuryāt,",
  "GSP33brssgo1u:7901": "dhairyeṇa balavadindriyanigrahādinā,",
  "GSP33brssgo1u:7902": "taṃ viviktamātmānaṃ śuklaṃ svaprakāśamamṛtaṃ kūṭasthaṃ brahma jānīyādityarthaḥ /",
  "GSP33brssgo1u:7903": "tasmātkaṭhavākyaṃ pratyagbrahmaṇi jñeye samanvitamiti siddham //25//",
  "GSP33brssgo1u:7904": "END BsCom_1,3.7.25",
  "GSP33brssgo1u:7905": "____________________________________________________________________________________________",
  "GSP33brssgo1u:7906": "START BsCom_1,3.8.26",
  "GSP33brssgo1u:7907": "8 devatādhikaraṇam / sū. 26-33",
  "GSP33brssgo1u:7908": "tadupary api bādarāyaṇaḥ saṃbhavāt | BBs_1,3.26 |",
  "GSP33brssgo1u:7909": "aṅguṣṭhamātraśrutirmanuṣyahṛdayāpekṣayā manuṣyādhikāratvācchāstrasyetyuktaṃ,",
  "GSP33brssgo1u:7910": "tatprasaṅgenedamucyate /",
  "GSP33brssgo1u:7911": "bāḍhaṃ manuṣyādhikāreti śāstram /",
  "GSP33brssgo1u:7912": "natu manuṣyānevetīha brahmajñāne niyamo 'sti /",
  "GSP33brssgo1u:7913": "teṣāṃ manuṣyāṇāmupariṣṭādye devādayastānapyadhikaroti śāstramiti bādarāyaṇa ācāryo manyante /",
  "GSP33brssgo1u:7914": "kasmāt /",
  "GSP33brssgo1u:7915": "saṃbhavāt /",
  "GSP33brssgo1u:7916": "saṃbhavati hi teṣāmapyarthitvādyadhikārakāraṇam /",
  "GSP33brssgo1u:7917": "tatrārthitvaṃ tāvanmokṣaviṣayaṃ devādīnāmapi saṃbhavati vikāraviṣayavibhūtyanityatvālocanādinimittam /",
  "GSP33brssgo1u:7918": "tathā sāmarthyamapi teṣāṃ saṃbhavati, mantrārthavādetihāsapurāṇalokebhyo vigrahavattvādyavagamāt /",
  "GSP33brssgo1u:7919": "naca teṣāṃ kaścitpratiṣedho 'sti /",
  "GSP33brssgo1u:7920": "nacopanayanaśāstreṇaiṣāmadhikāro nivartyeta, upanayanasya vedādhyayanārthatvāt /",
  "GSP33brssgo1u:7921": "teṣāṃ ca svayaṃpratibhātavedatvāt /",
  "GSP33brssgo1u:7922": "apicaiṣāṃ vidyāgrahaṇārthaṃ brahmacaryādi darśayati- 'ekaśataṃ ha vai varṣāṇi maghavānprajāpatau brahmacaryamuvāsa' (chā. 8.11.3)",
  "GSP33brssgo1u:7923": ", 'bhṛgurvai vāruṇiḥ /",
  "GSP33brssgo1u:7924": "varuṇaṃ pitaramupasasāra /",
  "GSP33brssgo1u:7925": "adhīhi bhagavo brahma' (tai. 3.1) ityādi /",
  "GSP33brssgo1u:7926": "yadapi karmasvanadhikārakāraṇamuktam- 'na devānāṃ devatāntarābhāvāt' iti,",
  "GSP33brssgo1u:7927": "'na ṛṣīṇāmārṣeyāntarābhāvāt' (jai.6.1.6,7) iti /",
  "GSP33brssgo1u:7928": "na tadvidyāsvasti /",
  "GSP33brssgo1u:7929": "nahīndrādīnāṃ vidyāsvadhakriyamāṇānāmindrādyuddeśena kiñcitkṛtyamasti /",
  "GSP33brssgo1u:7930": "naca bhṛgvādīnāṃ bhṛgvādisagotratayā /",
  "GSP33brssgo1u:7931": "tasmāddevādīnāmapi vidyāsvadhikāraḥ kena vāryate /",
  "GSP33brssgo1u:7932": "devādyadhikāre 'pyaṅguṣṭamātraśrutiḥ svāṅguṣṭhāpekṣayā na virudhyate // 26 //",
  "GSP33brssgo1u:7933": "----------------------",
  "GSP33brssgo1u:7934": "FN: devānāṃ karmasu nādhikāraḥ, devatāntarāṇāmuddeśyānāmabhāvāditi prathamasūtrārthaḥ /",
  "GSP33brssgo1u:7935": "ṛṣīṇāmapi na, ṛṣyāntarābhāvādṛṣiyukte karmaṇyaśakteriti dvitīyasūtrārthaḥ /",
  "GSP33brssgo1u:7936": "tat asāmarthyarūpaṃ kāraṇam /",
  "GSP33brssgo1u:7937": "śāstrasya manuṣyādhikāratve devādīnāṃ brahmavidyāyamāpyanadhikāraḥ syādityāśaṅkyāha-taduparyapi bādarāyaṇaḥ saṃbhavāt /",
  "GSP33brssgo1u:7938": "nanu samanvayādhyāye 'dhikāracintā na saṃgatetyata āha-uṅguṣṭheti /",
  "GSP33brssgo1u:7939": "smṛtasyopekṣānarhatvaṃ prasaṅgaḥ /",
  "GSP33brssgo1u:7940": "atra manuṣyādhikāratvoktyā smṛtānāṃ devādināṃ vedāntaśravaṇādāvadhikāro 'sti na veti saṃdehe bhogāsaktānāṃ vairāgyādyasaṃbhavānneti prāpte siddhāntamāha-bāḍhamiti /",
  "GSP33brssgo1u:7941": "evamadhikāravicārātmakādhikaraṇadvayasya prasaṅgikī saṃgatiḥ /",
  "GSP33brssgo1u:7942": "atra pūrvapakṣe devādināṃ jñānānadhikārāddevatvaprāptidvārā kramamuktiphalāsu daharādyupāsanāsu kramamuktyarthināṃ manuṣyāṇāmapravṛttiḥ phalaṃ,",
  "GSP33brssgo1u:7943": "siddhānte tu pravṛttiḥ /",
  "GSP33brssgo1u:7944": "upāsanābhirdevatvaṃ prāptānāṃ śravaṇādinā jñānānmuktisaṃbhavāditi saphalo 'yaṃ vicāraḥ nanu bhogāsaktānāṃ teṣāṃ mokṣārthitvābhāvānnādhikāra ityata āha-arthitvaṃ tāvaditi /",
  "GSP33brssgo1u:7945": "vikāratvenānṛtaviṣayasukhasya kṣayāsūyādidoṣaddaṣṭyā niratiśayasukhamokṣārthitvaṃ sattvaprakṛtīnāṃ devānāṃ saṃbhavatītyarthaḥ /",
  "GSP33brssgo1u:7946": "nanvindrāya svāhetyādau caturthyantaśabdātiriktā vigrahavatī devatā nāsti,",
  "GSP33brssgo1u:7947": "śabdasya cāsāmarthyānnādhikāra ityata āha--tatheti /",
  "GSP33brssgo1u:7948": "arthitvavadityarthaḥ /",
  "GSP33brssgo1u:7949": "aparyudastatvamāha-nacateṣāmiti /",
  "GSP33brssgo1u:7950": "'śūdro yajñe 'navalkṛptaḥ'itivaddevādīnāṃ vidyādhikāraniṣedho nāstītyarthaḥ /",
  "GSP33brssgo1u:7951": "nanu vigrahavattvena dṛṣṭasāmarthye satyapyupanayanābhāvācchāstrīyaṃ sāmarthyaṃ nāstītyata āha-na ceti /",
  "GSP33brssgo1u:7952": "janmāntarādhyayanabalātsvayameva pratibhātāḥ smṛtā vedā yeṣāṃ te tathā tadbhāvādityarthaḥ /",
  "GSP33brssgo1u:7953": "bālādiṣu praviṣṭapiśācādīnāṃ vedodghoṣadarśanāddevayonīnāṃ janmāntarasmaraṇamastīti smṛtavedāntānāmarthavicāro yukta ityarthaḥ /",
  "GSP33brssgo1u:7954": "devānāmṛṣīṇāṃ ca vidyādhikāre kāraṇamarthitvādikamuktvā śrautaṃ gurukulavāsādiliṅgamāha-apiceti /",
  "GSP33brssgo1u:7955": "nanu brahmavidyā devādīnnādhikaroti, vedārthatvāt, agnihotravadityata āha-yadapīti /",
  "GSP33brssgo1u:7956": "devānāṃ karmasu nādhikāraḥ,",
  "GSP33brssgo1u:7957": "devatāntarāṇāmuddeśyānāmabhāvāditi prathamasūtrārthaḥ /",
  "GSP33brssgo1u:7958": "ṛṣīṇāmanadhikāraḥ, ṛṣyantarābhāvādṛṣiyukte karmaṇyaśakteriti dvitīyasūtrārthaḥ /",
  "GSP33brssgo1u:7959": "asāmarthyamupādhiriti pariharati-na taditi /",
  "GSP33brssgo1u:7960": "asāmarthyarūpaṃ kāraṇamityarthaḥ /",
  "GSP33brssgo1u:7961": "na hyasti yenāsāmarthyaṃ syāditi śeṣaḥ /",
  "GSP33brssgo1u:7962": "'tadyo yo devānāṃ pratyabudhyata sa eva tadabhavattatharṣīṇām'itivākyabādho 'pyanumānasya draṣṭavyaḥ /",
  "GSP33brssgo1u:7963": "nanu devādīnpratyaṅkuṣṭhamātraśrutiḥ kathaṃ,",
  "GSP33brssgo1u:7964": "teṣāṃ mahādehatvena hṛdayasyāsmadaṅguṣṭhamātratvābhāvāt /",
  "GSP33brssgo1u:7965": "ataḥ śrutiṣu teṣāṃ nādhikāra ityata āha-devādyadhikāre 'pīti //26//",
  "GSP33brssgo1u:7966": "END BsCom_1,3.8.26",
  "GSP33brssgo1u:7967": "____________________________________________________________________________________________",
  "GSP33brssgo1u:7968": "START BsCom_1,3.8.27",
  "GSP33brssgo1u:7969": "virodhaḥ karmaṇīti cen nānekapratipatter darśanāt | BBs_1,3.27 |",
  "GSP33brssgo1u:7970": "syādetat,",
  "GSP33brssgo1u:7971": "yadi vigrahavattvādyabhyupagamena devādīnāṃ vidyāsvadhikāro varṇyeta vigrahavattvādṛtvigādindrādīnāmapi svarūpasaṃnidhānena karmāṅgabhāvo 'bhyupagamyeta /",
  "GSP33brssgo1u:7972": "tadā ca virodhaḥ karmaṇi syāt /",
  "GSP33brssgo1u:7973": "nahīndrādīnāṃ svarūpasaṃnidhānena yāge 'ṅgabhāvo dṛśyate /",
  "GSP33brssgo1u:7974": "naca saṃbhavati /",
  "GSP33brssgo1u:7975": "bahuṣu yāgeṣu yugapadekasyendrasya svarūpasaṃnidhānatānupapatteriti cet /",
  "GSP33brssgo1u:7976": "nāyamasti virodhaḥ /",
  "GSP33brssgo1u:7977": "kasmāt /",
  "GSP33brssgo1u:7978": "anekapratipatteḥ /",
  "GSP33brssgo1u:7979": "ekasyāpi devatātmano yugapadanekasvarūpapratipattiḥ saṃbhavati /",
  "GSP33brssgo1u:7980": "kathametadavagamyate /",
  "GSP33brssgo1u:7981": "darśanāt /",
  "GSP33brssgo1u:7982_0": "tathāhi-'kati devāḥ' ityupakramya 'trayaśca trī ca śatā trayaśca trī ca sahasrā'",
  "GSP33brssgo1u:7982_1": "iti nirucya 'katama te' ityasyāṃ pṛcchāyām 'mahimāna evaiṣāmete trayastriṃśattveva",
  "GSP33brssgo1u:7982_2": "devāḥ' (bṛ. 3.9.1,2)",
  "GSP33brssgo1u:7983": "iti nirbruvatī śrutirekaikasya devatātmano yugapadanekarūpatāṃ darśayati /",
  "GSP33brssgo1u:7984": "tathā trayastriṃśato 'pi ṣaḍādyantarbhāvakrameṇa 'katama eko deva iti prāṇaḥ' iti prāṇaikarūpatāṃ devānāṃ darśayantī tasyaikasya prāṇasya yugapadanekarūpatāṃ darśayati /",
  "GSP33brssgo1u:7985": "tathā smṛtirapi- 'ātmano vai śarīrāṇi bahūni bharatarṣabha //",
  "GSP33brssgo1u:7986": "yogī kuryādbalaṃ prāpya taiśca sarvairmahīṃ caret //",
  "GSP33brssgo1u:7987": "prāpnuyādviṣayānkaiścidugraṃ tapaścaret //",
  "GSP33brssgo1u:7988": "saṃkṣipecca punastāni sūryo raśmigaṇāniva' //",
  "GSP33brssgo1u:7989": "ityevañjātīyakā prāptāṇimādyaiśvaryāṇāṃ yogināmapi yugapadanekaśarīrayogaṃ darśayati /",
  "GSP33brssgo1u:7990": "kimu vaktavyamājānasiddhānāṃ devānām /",
  "GSP33brssgo1u:7991": "anekarūpapratipattisaṃbhavāccaikaikā devatā bahubhī rūpairātmānaṃ pravibhajya bahuṣu yāgeṣu yugapadaṅgabhāvaṃ gacchatīti /",
  "GSP33brssgo1u:7992": "paraiśca na dṛśyate 'ntardhānādikriyāyogādityupapadyate //",
  "GSP33brssgo1u:7993": "anekapratipatterdarśanādityasyāparā vyākhyā- vigrahavatāmapi karmāṅgabhāvacodanāsvanekā pratipattirdṛśyate /",
  "GSP33brssgo1u:7994": "kvacideko 'pi vigrahavānanekatra yugapadaṅgabhāvaṃ na gacchati,",
  "GSP33brssgo1u:7995": "yathā bahubhirbhojayadbhirnaiko brāhmaṇo yugapadbhojyate /",
  "GSP33brssgo1u:7996": "kvaciccaiko 'pi vigrahavānanekatra yugapadaṅgabhāvaṃ gacchati,",
  "GSP33brssgo1u:7997": "yathā bahubhirnamaskurvāṇaireko brāhmaṇo yugapannamaskriyate /",
  "GSP33brssgo1u:7998_0": "tadvadihoddeśaparityāgātmakatvādyāgasya vigrahavatīmapyekāṃ devatāmuddiśya bahavaḥ",
  "GSP33brssgo1u:7998_1": "svaṃ svaṃ dravyaṃ yugapatparityakṣyantīti vigrahavattve 'pi devatānāṃ na kiñcitkarmaṇi virudhyate // 27 //",
  "GSP33brssgo1u:7999": "----------------------",
  "GSP33brssgo1u:8000": "FN: darśanāt śrutiprāmāṇyāt /",
  "GSP33brssgo1u:8001": "vaiśvadevaśāstrasya hi nividi kati devā ityupakramya śākalyāya yājñavalkyena trayaścettyuttaram /",
  "GSP33brssgo1u:8002": "nivinnāma śasyamānadevatāsaṃkhyāvācakāni mantrapadāni /",
  "GSP33brssgo1u:8003": "balaṃ yogasiddhim /",
  "GSP33brssgo1u:8004": "'aṇimā mahimā caiva garimā prāptirīśitā /",
  "GSP33brssgo1u:8005": "prākamyaṃ ca vaśitvaṃ ca tatra kāmāvasāyitā' ityaṇimādyāḥ /",
  "GSP33brssgo1u:8006": "ājānasiddhānāṃ janmanaiva prāptiśayānām /",
  "GSP33brssgo1u:8007": "nanu mantrādīnāṃ pratīyamānavigrahavattve tātparyaṃ kalpayitvā devādīnāmadhikāra uktaḥ,",
  "GSP33brssgo1u:8008": "sa cāyuktaḥ,",
  "GSP33brssgo1u:8009": "anyaparāṇāṃ teṣāṃ pratyakṣādivirodhena svārthe tātparyakalpanānupapatterityākṣipya sūtracatuṣṭayena pariharati-virodhaḥkarmaṇītyādinā /",
  "GSP33brssgo1u:8010": "varṇyeta, tarhīti śeṣaḥ /",
  "GSP33brssgo1u:8011": "svarūpaṃ vigrahaḥ /",
  "GSP33brssgo1u:8012": "abhyupagame pratyakṣeṇa devatā dṛśyeta,",
  "GSP33brssgo1u:8013": "naca dṛśyate,",
  "GSP33brssgo1u:8014": "ato yogyānupalabdhyā devatāyā vigrahavatyā abhāvātsaṃpradānakārakābhāvena karmaniṣpattirna syādityāha-tadā ceti /",
  "GSP33brssgo1u:8015": "vigrahasyāṅgatvamupalabdhibādhitaṃ yuktyā ca na saṃbhavatītyāha-na ceti /",
  "GSP33brssgo1u:8016": "tasmādarthopahitaśabda eva devatā, tasyā acetanatvānna vidyādhikāra iti śaṅkārthaḥ /",
  "GSP33brssgo1u:8017": "pariharati-nāyamiti /",
  "GSP33brssgo1u:8018": "ekasyāpi devasya yogabalādanekadehaprāptiḥ śrutismṛtidarśanātsaṃbhavati /",
  "GSP33brssgo1u:8019": "ato na karmaṇi virodha iti vyācaṣṭe-kasmādityādinā /",
  "GSP33brssgo1u:8020": "vaiśvadevaśastre śasyamānadevāḥ katīti śākalyena pṛṣṭo yājñavalkyo nividā 'trayaśca'ityādirūpayottaraṃ dadau /",
  "GSP33brssgo1u:8021": "nivinnāma śasyamānadevasaṃkhyāvācakaḥ śabdaḥ /",
  "GSP33brssgo1u:8022": "ṣaḍadhikāni trīṇi śatāni trīṇi sahasrāṇīti saṃkhyoktau saṃkhyeyasvarūpapraśne,",
  "GSP33brssgo1u:8023_0": "mahimāno vibhūtayaḥ sarve devā eṣāṃ trayastriṃśaddevānāmato 'ṣṭau vasava ekādaśa",
  "GSP33brssgo1u:8023_1": "rudrā dvādaśādityā indraḥ prajāpatiśceti trayastriṃśadevāste 'pi ṣaṇṇāmagnipṛthivīvāyvantarikṣādityadivāṃ",
  "GSP33brssgo1u:8023_2": "mahimānaste 'pi ṣaṭsu deveṣvantarbhavanti /",
  "GSP33brssgo1u:8024": "ṣaṭ devāstriṣu lokeṣu trayaśca dvayorannaprāṇayordvai ca ekasminprāṇe hiraṇyagarbhe 'ntarbhavata iti darśitamityarthaḥ /",
  "GSP33brssgo1u:8025": "trayastriṃśato 'pi devānāmiti saṃbandhaḥ /",
  "GSP33brssgo1u:8026": "darśanaṃ śrautaṃ vyākhyāya smārtaṃ vyācaṣṭe-tathā smṛtiriti /",
  "GSP33brssgo1u:8027": "balaṃ yogasiddhim /",
  "GSP33brssgo1u:8028": "'aṇimā mahimā caiva laghimā prāptirīśitā /",
  "GSP33brssgo1u:8029": "prākāmyaṃ ca vaśitvaṃ ca yatrakāmāvasāyitā //",
  "GSP33brssgo1u:8030": "'ityaṣṭaiśvaryāṇi /",
  "GSP33brssgo1u:8031": "kṣaṇena aṇurmahān laghurguruśca bhavati yogī /",
  "GSP33brssgo1u:8032": "aṅgulyā candrasparśaḥ prāptiḥ /",
  "GSP33brssgo1u:8033": "īśitā sṛṣṭiśaktiḥ /",
  "GSP33brssgo1u:8034": "prākāmyaṃ icchānābhighātaḥ /",
  "GSP33brssgo1u:8035": "vaśitvaṃ niyamanaśaktiḥ /",
  "GSP33brssgo1u:8036": "saṃkalpamātrādiṣṭalābho yatrakāmāvasāyiteti bhedaḥ /",
  "GSP33brssgo1u:8037": "ajānasiddhānāṃ janmanā siddhānāmityarthaḥ /",
  "GSP33brssgo1u:8038": "phalitamāha-aneketi /",
  "GSP33brssgo1u:8039": "anekeṣu karmasvekasya pratipattiraṅgabhāvaḥ /",
  "GSP33brssgo1u:8040": "tasya loke darśanāditi vaktuṃ vyatirekamāha-kvacideka iti /",
  "GSP33brssgo1u:8041": "prakṛtopayuktamanvayadṛṣṭāntamāha-kvacicceti //27//",
  "GSP33brssgo1u:8042": "END BsCom_1,3.8.27",
  "GSP33brssgo1u:8043": "____________________________________________________________________________________________",
  "GSP33brssgo1u:8044": "START BsCom_1,3.8.28",
  "GSP33brssgo1u:8045": "śabda iti cen nātaḥ prabhavāt pratyakṣānumānābhyām | BBs_1,3.28 |",
  "GSP33brssgo1u:8046": "mā nāma vigrahavattve devādīnāmabhyupagamyamāne karmaṇi kaścidvirodhaḥ prasañji /",
  "GSP33brssgo1u:8047": "śabde tu virodhaḥ prasajyeta /",
  "GSP33brssgo1u:8048": "katham /",
  "GSP33brssgo1u:8049": "autpattikaṃ hi śabdasyārthena saṃbandhamāśritya 'anapekṣatvāt' iti vedasya prāmāṇyaṃ sthāpitam /",
  "GSP33brssgo1u:8050_0": "idānīṃ tu vigrahavatī devatābhyupagamyamānā yadyapyaiśvaryayogādyugapadanekakarmasaṃbandhīni",
  "GSP33brssgo1u:8050_1": "havīṃṣi bhuñjīta tathāpi vigrahayogādasmadādivajjananamaraṇavatī seti nityasya śabdasya",
  "GSP33brssgo1u:8050_2": "nityenārthena nitye saṃbandhepratīyamāne yadvaidike śabde prāmāṇyaṃ sthitaṃ tasya",
  "GSP33brssgo1u:8050_3": "virodhaḥ syāditi cet /",
  "GSP33brssgo1u:8051": "nāyamapyasti virodhaḥ /",
  "GSP33brssgo1u:8052": "kasmāt /",
  "GSP33brssgo1u:8053": "ataḥ prabhavāt /",
  "GSP33brssgo1u:8054": "ata eva hi vaidikācchabdādevādikaṃ jagatprabhavati /",
  "GSP33brssgo1u:8055": "nanu janmādyasya yataḥ (bra. 1.1.2)",
  "GSP33brssgo1u:8056": "ityatra brahmaprabhavatvaṃ jagato 'vadhāritaṃ, kathamiha śabdaprabhavatvamucyate /",
  "GSP33brssgo1u:8057": "apica yadi nāma vaidikācchabdādasya prabhavo 'bhyupagataḥ,",
  "GSP33brssgo1u:8058": "kathametāvatā virodhaḥ śabde parihṛtaḥ yāvatā vasavo rudrā ādityā viśvedevā maruta ityeter'thā anityā evotpattimattvāt /",
  "GSP33brssgo1u:8059": "tadanityatve ca tadvācināṃ vaidikānāṃ vasvādiśabdānāmanityatvaṃ kena nivāryate /",
  "GSP33brssgo1u:8060": "prasiddhaṃ hi loke devadattasya putra utpanne yajñadatta iti tasya nāma kriyata iti /",
  "GSP33brssgo1u:8061": "tasmādvirodha eva śabda iti cet /",
  "GSP33brssgo1u:8062": "na /",
  "GSP33brssgo1u:8063": "gavādiśabdārthasaṃbandhanityatvadarśanāt /",
  "GSP33brssgo1u:8064": "nahi gavādivyaktīnāmutpattimattve tadākṛtīnīmapyutpattimattvaṃ syāt /",
  "GSP33brssgo1u:8065": "dravyaguṇakarmaṇāṃ hi vyaktaya evotpadyante nākṛtayaḥ /",
  "GSP33brssgo1u:8066": "ākṛtibhiśca śabdānāṃ saṃbandho na vyaktibhiḥ /",
  "GSP33brssgo1u:8067": "vyaktīnāmānantyātsaṃbandhagrahaṇānupapatteḥ /",
  "GSP33brssgo1u:8068": "vyaktiṣūtpadyamānāsvapyākṛtīnāṃ nityatvācca gavādiśabdeṣu kaścidvirodho dṛśyate /",
  "GSP33brssgo1u:8069": "tathā devādivyaktiprabhavābhyupagame 'pyākṛtinityatvānna kaścidvasvādiśabdeṣu virodha iti draṣṭavyam /",
  "GSP33brssgo1u:8070": "ākṛtiviśeṣastu devādīnāṃ mantrārthavādādibhyo vigrahavattvādyavagamādavagantavyaḥ /",
  "GSP33brssgo1u:8071": "sthānaviśeṣasaṃbandhanimittāścendrādiśabdāḥ senāpatyādiśabdavat /",
  "GSP33brssgo1u:8072": "tataśca yo yastattatsthānamadhirohati sa sa indrādiśabdairabhidhīyata iti na doṣo bhavati /",
  "GSP33brssgo1u:8073": "nacedaṃ śabdaprabhavatvaṃ brahmaprabhavatvavadupādānakāraṇābhiprāyeṇocyate /",
  "GSP33brssgo1u:8074": "kathaṃ tarhi sthite vācakātmanā nitye śabde nityārthasaṃbandhini śabdavyavahārayogyārthavyaktiniṣpattirataḥ prabhava ityucyate kathaṃ punaravagamyate śabdātprabhavati jagaditi /",
  "GSP33brssgo1u:8075": "pratyakṣānumānābhyām /",
  "GSP33brssgo1u:8076": "pratyakṣaṃ śrutiḥ, prāmāṇyaṃ pratyanapekṣatvāt /",
  "GSP33brssgo1u:8077": "anumānaṃ smṛtiḥ, prāmāṇyaṃ prati sāpekṣatvāt /",
  "GSP33brssgo1u:8078": "te hi śabdapūrvo sṛṣṭiṃ darśayataḥ /",
  "GSP33brssgo1u:8079": "'ete iti vai prajāpatirdevānasṛjatāsṛgramiti manuṣyānindava iti pitṛṃstiraḥ pavitramiti grahānāśava iti stotraṃ viśvānīti śastramabhisaubhagetyanyāḥ prajāḥ' iti śrutiḥ /",
  "GSP33brssgo1u:8080": "tathānyatrāpi 'sa manasā vācaṃ mithunaṃ samabhavat' (bṛ. 1.2.4)",
  "GSP33brssgo1u:8081": "ityādinā tatratatra śabdapūrvikā sṛṣṭiḥ śrāvyate /",
  "GSP33brssgo1u:8082": "smṛtirapi- 'anādinidhanā nityā vāgutsṛṣṭā svayaṃbhuvā /",
  "GSP33brssgo1u:8083": "ādau vedamayī divyā yataḥ sarvā pravṛttayaḥ' //",
  "GSP33brssgo1u:8084": "iti /",
  "GSP33brssgo1u:8085": "utsargo 'pyayaṃ vācaḥ saṃpradāyapravartanātmako draṣṭavyaḥ,",
  "GSP33brssgo1u:8086": "anādinidhanāyā anyādṛśasyotsargasyāsaṃbhavāt /",
  "GSP33brssgo1u:8087": "tathā 'nāma rūpaṃ ca bhūtānāṃ karmaṇāṃ ca pravartanam /",
  "GSP33brssgo1u:8088": "vedaśabdebhya evādau nirmame sa maheśvaraḥ' //",
  "GSP33brssgo1u:8089": "(manu. 1.21) iti /",
  "GSP33brssgo1u:8090": "' sarveṣāṃ tu sa nāmāni karmāṇi ca pṛthakpṛthak /",
  "GSP33brssgo1u:8091": "vedaśabdebhya evādau pṛthaksaṃsthāśca nirmame' //",
  "GSP33brssgo1u:8092": "iti ca /",
  "GSP33brssgo1u:8093": "apica cikīrṣitamarthamanutiṣṭhaṃstasya vācakaṃ śabdaṃ pūrvaṃ smṛtvā paścāttamarthamanuṣṭhatīti sarveṣāṃ naḥ pratyakṣametat /",
  "GSP33brssgo1u:8094": "tathā prajāpaterapi sraṣṭuḥ sṛṣṭeḥ pūrvaṃ vaidikāḥ śabdā manasi prādurbabhūvuḥ,",
  "GSP33brssgo1u:8095": "paścāttadanugatānarthānsasarjeti gamyate /",
  "GSP33brssgo1u:8096": "tathāca śrutiḥ - 'sa bhūriti vyāhāratsa bhūmimasṛjata' (tai.brā. 2.2.4.2)",
  "GSP33brssgo1u:8097": "ityevamādikā bhūrādiśabdebhya eva manasi prādurbhūtebhyo bhūrādilokānsṛṣṭāndarśayati /",
  "GSP33brssgo1u:8098": "kimātmakaṃ punaḥ śabdamabhipretyedaṃ śabdaprabhavatvamucyate /",
  "GSP33brssgo1u:8099": "sphoṭamityāha /",
  "GSP33brssgo1u:8100": "varṇapakṣe hi teṣāmutpannapradhvaṃsitvānnityebhyaḥ śabdebhyo devādivyaktīnāṃ prabhava ityanupapannaṃ syāt /",
  "GSP33brssgo1u:8101": "utpannadhvaṃsinaśca varṇāḥ, pratyuccāraṇamanyathā cānyathā ca pratīyamānatvāt /",
  "GSP33brssgo1u:8102": "tathāhi- adṛśyamāno 'pi puruṣaviśeṣo 'dhyayanadhvaniśravaṇādeva viśeṣato nirdhāryate devadatto 'yamadhīte yajñadatto 'yamadhīte iti /",
  "GSP33brssgo1u:8103": "nacāyaṃ varṇaviṣayo 'nyathātvapratyayo mithyājñānaṃ, bādhakapratyayābhāvāt /",
  "GSP33brssgo1u:8104": "naca varṇebhyor'thāvagatiryuktā /",
  "GSP33brssgo1u:8105": "na hyekaiko varṇor'thaṃ pratyāyayet, vyabhicārāt /",
  "GSP33brssgo1u:8106": "naca varṇasamudāyapratyayo 'sti, kramavattvādvarṇānām /",
  "GSP33brssgo1u:8107": "pūrvapūrvavarṇānubhavajanitasaṃskārasahito 'ntyo varṇor'thaṃ pratyāyayiṣyatīti yadyucyeta /",
  "GSP33brssgo1u:8108": "tanna /",
  "GSP33brssgo1u:8109": "saṃbandhagrahaṇāpekṣo hi śabdaḥ svayaṃ pratīyamānor'thaṃ pratyāyayeddhūmādivat /",
  "GSP33brssgo1u:8110": "naca pūrvapūrvavarṇānubhavajanitasaṃskārasahitasyāntyavarṇasya pratītirasti,",
  "GSP33brssgo1u:8111": "apratyakṣatvātsaṃskārāṇām /",
  "GSP33brssgo1u:8112": "kāryapratyāyitaiḥ saṃskāraiḥ sahito 'ntyo varṇorthaṃ pratyāyayiṣyatīti cet /",
  "GSP33brssgo1u:8113": "na /",
  "GSP33brssgo1u:8114": "saṃskārakāryasyāpi smaraṇasya kramavartitvāt /",
  "GSP33brssgo1u:8115": "tasmātsphoṭa eva śabdaḥ /",
  "GSP33brssgo1u:8116": "sa caicaikavarṇapratyayāhitasaṃskārabīje 'ntyavarṇapratyayajanitapari pāke pratyayinyekapratyayaviṣayatayā jhaṭiti pratyavabhāsate /",
  "GSP33brssgo1u:8117": "nacāyamekapratyayo varṇaviṣayā smṛtiḥ /",
  "GSP33brssgo1u:8118": "varṇānāmanekatvādekapratyayaviṣayatvānupapatteḥ /",
  "GSP33brssgo1u:8119": "tasya ca pratyuccāraṇaṃ pratyabhijñāyamānatvānnityatvam /",
  "GSP33brssgo1u:8120": "bhedapratyayasya varṇaviṣayatvāt /",
  "GSP33brssgo1u:8121": "tasmānnityācchabdasphoṭarūpādabhidhāyakātkriyākārakaphalalakṣaṇaṃ jagadabhidheyabhūtaṃ prabhavatīti /",
  "GSP33brssgo1u:8122": "varṇā eva tu na śabdaḥ iti bhagavānupavarṣaḥ.",
  "GSP33brssgo1u:8123": "nanūtpannapradhvaṃsitvaṃ varṇānmuktaṃ, tanna /",
  "GSP33brssgo1u:8124": "ta eveti pratyabhijñānāt /",
  "GSP33brssgo1u:8125": "sādṛśyātpratbhijñānaṃ keśādiṣviveti cet /",
  "GSP33brssgo1u:8126": "na /",
  "GSP33brssgo1u:8127": "pratyabhijñānasya pramāṇāntareṇa bādhānupapatteḥ /",
  "GSP33brssgo1u:8128": "pratyabhijñānamākṛtinimittamiti cet /",
  "GSP33brssgo1u:8129": "na /",
  "GSP33brssgo1u:8130": "vyaktipratyabhijñānāt /",
  "GSP33brssgo1u:8131": "yadi hi pratyuccāraṇaṃ gavādivyaktivadanyā anyā varṇavyaktayaḥ pratīyeraṃstata ākṛtinimittaṃ pratyabhijñānaṃ syāt /",
  "GSP33brssgo1u:8132": "natvetadasti /",
  "GSP33brssgo1u:8133": "varṇavyaktaya eva hi pratyuccāraṇaṃ pratyabhijñāyante /",
  "GSP33brssgo1u:8134": "dvirgośabda uccārita iti hi pratipattirna tu dvau gośabdāviti /",
  "GSP33brssgo1u:8135": "nanu varṇā apyuccāraṇabhedena bhinnaḥ pratīyante devadattayajñadattayoradhyayanadhvaniśravaṇādeva bhedapratīterityuktam /",
  "GSP33brssgo1u:8136": "atrābhidhīyate- sati varṇaviṣaye niścite pratyabhijñāne saṃyogavibhāgābhivyaṅgyatvādvarṇānāmabhivyañjakavaicitryanimitto 'yaṃ varṇaviṣayo vicitraḥ pratyayo na svarūpanimittaḥ /",
  "GSP33brssgo1u:8137": "apica varṇavyaktibhedavādināpi pratyabhijñānasiddhaye varṇākṛtayaḥ kalpayitavyāḥ /",
  "GSP33brssgo1u:8138": "tāsu ca paropādhiko bhedapratyaya ityabhyupagantavyam /",
  "GSP33brssgo1u:8139": "tadvaraṃ varṇavyaktiṣveva paropādhiko bhedapratyayaḥ svarūpanimittaṃ ca pratyabhijñānamiti kalpanālāghavam /",
  "GSP33brssgo1u:8140": "eṣa eva ca varṇaviṣayasya bhedapratyayasya bādhakaḥ pratyayo yatpratyabhijñānam /",
  "GSP33brssgo1u:8141": "kathaṃ hyekasminkālaṃ bahūnāmuccārayatāmeka eva sangakāro yugapadanekarūpaḥ syāt /",
  "GSP33brssgo1u:8142": "udāttaścānudāttaśca svaritaśca sānunāsikaśca niranunāsikaśceti /",
  "GSP33brssgo1u:8143": "athavā dhvanikṛto 'yaṃ pratyayabhedo na varṇakṛta ityadoṣaḥ /",
  "GSP33brssgo1u:8144": "kaḥ punarayaṃ dhvanirnāma /",
  "GSP33brssgo1u:8145": "yo dūrādākarṇayato varṇavivekamapratipadyamānasya karṇapathamavatarati /",
  "GSP33brssgo1u:8146": "pratyāsīdataśca paṭumaṭutvādibhedaṃ varṇeṣvāsañjayati /",
  "GSP33brssgo1u:8147": "tannibandhanāścodāttādayo viśeṣā na varṇasvarūpanibandhanāḥ,",
  "GSP33brssgo1u:8148": "varṇānāṃ pratyuccārāṇaṃ pratyabhijñāyamānatvāt /",
  "GSP33brssgo1u:8149": "evañca sati sālambanā udāttādipratyayā bhaviṣyanti /",
  "GSP33brssgo1u:8150": "itaradhā hi varṇānāṃ pratyabhijñāyamānānāṃ nirbhedatvātsaṃyogavibhāgakṛtā udāttādiviśeṣāḥ kalperan /",
  "GSP33brssgo1u:8151": "saṃyogavibhāgānāṃ cāpratyakṣatvācca tadāśrayā viśeṣā varṇeṣvadhyavasituṃ śakyanta ityato nirālambanā evaita udāttādipratyayāḥ syuḥ /",
  "GSP33brssgo1u:8152": "apica naivaitadabhiniveṣṭavyamudāttādibhedena varṇānāṃ pratyabhijñāyamānānāṃ bhedo bhavediti /",
  "GSP33brssgo1u:8153": "nahyanyasya bhedenānyasyābhidyamānasya bhedo bhavitumarhati /",
  "GSP33brssgo1u:8154": "nahi vyaktibhedena jātiṃ bhinnāṃ manyante /",
  "GSP33brssgo1u:8155": "varṇebhyaścārthapratīteḥ saṃbhavātsphoṭakalpanānarthikā /",
  "GSP33brssgo1u:8156": "na kalpayāmyahaṃ sphoṭaṃ pratyakṣameva tvenamavagacchāmi,",
  "GSP33brssgo1u:8157": "ekaikavarṇagrahaṇāhitasaṃskārāyāṃ buddhau jhaṭiti pratyava ūbhāsanāditi cet /",
  "GSP33brssgo1u:8158": "na /",
  "GSP33brssgo1u:8159": "asyā api buddhervarṇaviṣayatvāt /",
  "GSP33brssgo1u:8160": "ekaikavarṇagrahaṇottarakālā hīyamekā buddhirgauriti samastavarṇaviṣayā nārthāntaraviṣayā /",
  "GSP33brssgo1u:8161": "kathametadavagamyate /",
  "GSP33brssgo1u:8162": "yato 'syāmapi buddhau gakārādayo varṇā anuvartante natu dakārādayaḥ /",
  "GSP33brssgo1u:8163": "yadi hyasyā buddhergakārādibhyor'thāntaraṃ sphoṭo viṣayaḥ syāttato dakārādaya iva gakārādayo 'pyasyā buddhervyāvarteran /",
  "GSP33brssgo1u:8164": "natu tathāsti /",
  "GSP33brssgo1u:8165": "tasmādiyamekabuddhirvarṇaviṣayaiva smṛtiḥ /",
  "GSP33brssgo1u:8166": "nanvanekatvādvarṇānāṃ naikabuddhiviṣayatopapadyata ityuktaṃ,",
  "GSP33brssgo1u:8167": "tatpratibrūmaḥ - saṃbhavatyanekasyāpyekabuddhiviṣayatvaṃ,",
  "GSP33brssgo1u:8168": "paṅ ktirvanaṃ senā daśa śataṃ sahasramityādidarśanāt /",
  "GSP33brssgo1u:8169": "yā tu gaurityeko 'yaṃ śabda iti buddhiḥ,",
  "GSP33brssgo1u:8170": "sā bahuṣveva varṇeṣvekārthāvacchedanibandhanaupacārikī vanasenādibuddhivadeva /",
  "GSP33brssgo1u:8171": "atrāha- yadi varṇā eva sāmastyenaikabuddhiviṣayatāmāpadyamānāḥ padaṃ syustato jārā rājā kapiḥ pikaḥ ityādiṣu padaviśeṣapratipattirna syāt /",
  "GSP33brssgo1u:8172": "ta eva hi varṇā itaratra cetaratra ca pratyavabhāsanta iti /",
  "GSP33brssgo1u:8173": "atra vadāmaḥ - satyapi samastavarṇapratyavamarśe yathā kramānurodhinya eva pipīlikāḥ paṅ ktibuddhimārohanti,",
  "GSP33brssgo1u:8174": "evaṃ kramānurodhana eva varṇāḥ padabuddhimārokṣyanti /",
  "GSP33brssgo1u:8175": "tatra varṇānāmaviśeṣe 'pi kramaviśeṣakṛtā padaviśeṣapratipattirna virudhyate /",
  "GSP33brssgo1u:8176_0": "vṛddhavyavahāre ceme varṇāḥ kramādyanugṛhītā gṛhītārthaviśeṣasaṃbandhāḥ santaḥ svavyavahāro",
  "GSP33brssgo1u:8176_1": "'pyekaikavarṇagrahaṇānantaraṃ samastapratyavamarśinyāṃ buddhau tādṛśā eva pratyavabhāsamānāstaṃ",
  "GSP33brssgo1u:8176_2": "tamarthamavyabhicāreṇa pratyāyayiṣyantīti varṇavādino laghīyasī kalpanā /",
  "GSP33brssgo1u:8177": "sphoṭavādinastu dṛṣṭahāniradṛṣṭakalpanā ca /",
  "GSP33brssgo1u:8178": "varṇāśceme krameṇa gṛhyamāṇāḥ sphoṭaṃ vyañjayanti sa sphoṭor'thaṃ vyanaktīti garīyasī kalpanā syāt,",
  "GSP33brssgo1u:8179": "athāpi nāma pratyuccāraṇamanye 'nye varṇāḥ syuḥ,",
  "GSP33brssgo1u:8180": "tathāpi pratyabhijñālambanabhāvena varṇasāmānyānāmavaśyābhyupagantavyatvādyā varṇeṣvarthapratipādanaprakriyā racitā sā sāmānyeṣu saṃcārayitavyā /",
  "GSP33brssgo1u:8181": "tataśca nityebhyaḥ śabdebhyo devādivyaktīnāṃ prabhava ityaviruddham // 28 //",
  "GSP33brssgo1u:8182": "----------------------",
  "GSP33brssgo1u:8183": "FN: autpattikaṃ svābhāvikaṃ /",
  "GSP33brssgo1u:8184": "vasutvādijātivācakācchabdāttajjātīyāṃ cikīrṣitāṃ vyakti buddhāvālikhya tasyāḥ prabhavanaṃ,",
  "GSP33brssgo1u:8185": "tadidaṃ tatprabhavatvam /",
  "GSP33brssgo1u:8186": "ākṛtīnāṃ jātīnām /",
  "GSP33brssgo1u:8187": "'ete asṛgramindavastiraḥ pavitramāśavaḥ /",
  "GSP33brssgo1u:8188": "viśvānyabhisaubhagā' iti /",
  "GSP33brssgo1u:8189": "etanmantrasthaiḥ padaiḥ smṛtvā brahmā devādīnasṛjata /",
  "GSP33brssgo1u:8190": "tatra saṃnihitavācakaitacchabdo devānāṃ karaṇeṣvanugrāhakatvena saṃnihitānāṃ smārakaḥ /",
  "GSP33brssgo1u:8191": "asṛk rudhiraṃ tatpradhānadeharamaṇānmanuṣyāṇāmagraśabdasmārakaḥ /",
  "GSP33brssgo1u:8192": "candrasthānāṃ pitṛṇāminduśabdaḥ smārakaḥ /",
  "GSP33brssgo1u:8193": "pavitraṃ somaṃ svāntavistaraskurvatāṃ grahāṇāṃ tiraḥpavitraśabdaḥ smārakaḥ /",
  "GSP33brssgo1u:8194": "ṛ.(?).ucośnuvatāṃ stotrāṇāmāśuśabdaḥ stotrānantaraṃ prayogaṃ viśatāṃ śastrāṇāṃ viśvaśabdaḥ /",
  "GSP33brssgo1u:8195": "saṃpradāyo guruśiṣyaparaṃparādhyayanam /",
  "GSP33brssgo1u:8196": "saṃsthā avasthāḥ /",
  "GSP33brssgo1u:8197": "varṇarūpaṃ tadatiriktasphoṭarūpaṃ veti kiṃśabdārthaḥ /",
  "GSP33brssgo1u:8198": "sphuṭate varṇairvyajyata iti sphoṭo varṇābhivyaṅgyor'thastasya vyañjako gavādiśabdo nityastamabhipretyedamucyata iti pūrveṇānvayaḥ /",
  "GSP33brssgo1u:8199": "vyabhicārādekasmādvarṇādarthapratītyadarśanāt varṇāntaravaiyarthyapratītyadarśanāccetyarthaḥ /",
  "GSP33brssgo1u:8200_0": "ekaiketi yathā ratnatattvaṃ bahubhiścākṣuṣapratyayaiḥ sphuṭaṃ bhāsate tathā gavādipadasphoṭo",
  "GSP33brssgo1u:8200_1": "gakārādyekaikavarṇakṛtapratyayaiḥ sphoṭaviṣayairāhitāḥ saṃskārā bījaṃ yasmin citte",
  "GSP33brssgo1u:8200_2": "tasmin antyavarṇakṛtapratyayena janitaḥ paripāko 'ntyaḥ saṃskāro yasminpratyayini",
  "GSP33brssgo1u:8200_3": "citte ekaṃ gauriti padamiti pratyayaḥ pratyakṣastadviṣayatayā spaṣṭamavabhāsata ityarthaḥ /",
  "GSP33brssgo1u:8201": "vapanānantaraṃ ta eveme keśā iti dhīrbhrāntiriti yuktam, bhedadhīvirodhāt /",
  "GSP33brssgo1u:8202": "tālvādideśaiḥkoṣṭhasthavāyusaṃyogavibhāgābhyāṃ vicitrābhyāṃ vyaṅgyatvādvarṇeṣu vaicitryadhīrityarthaḥ /",
  "GSP33brssgo1u:8203": "yo 'vatarati sa dhvaniriti śeṣaḥ /",
  "GSP33brssgo1u:8204": "varṇātiriktaḥ śabdaḥ dhvanirityarthaḥ /",
  "GSP33brssgo1u:8205": "pratyuccāraṇaṃ varṇā anuvartante dhvanirvyāvartata iti bhedaḥ /",
  "GSP33brssgo1u:8206": "apratyakṣatvaṃ aśrāvaṇatvam /",
  "GSP33brssgo1u:8207": "yathā khaṇḍamuṇḍādiviruddhānekavyaktiṣvabhinnaṃ gotvaṃ tathā dhvaniṣu varṇā abhinnā evetyarthaḥ /",
  "GSP33brssgo1u:8208": "udāttādirdhvanistadbhedena hetunā varṇānāmapīti yojanā /",
  "GSP33brssgo1u:8209": "arthāvacchedor'thaṃ niścayaḥ /",
  "GSP33brssgo1u:8210": "pratyavamarśaḥ smṛtiḥ /",
  "GSP33brssgo1u:8211": "vyutpattidaśā vṛddhavyavahāraḥ /",
  "GSP33brssgo1u:8212": "kramādityādiśabdena saṃkhyā gṛhyate /",
  "GSP33brssgo1u:8213": "svasvavyavahāro madhyamavṛddhasya pravṛttyavasthā /",
  "GSP33brssgo1u:8214": "tādṛśatvaṃ vyutpattidaśādṛṣṭakramādyanugṛhītatvam /",
  "GSP33brssgo1u:8215": "dṛṣṭaṃ varṇānāmarthabodhakatvaṃ, adṛṣṭaḥ sphoṭaḥ /",
  "GSP33brssgo1u:8216": "karmaṇyavirodhamaṅgīkṛtya śabdaprāmāṇyavirodhamāśaṅkya pariharati /",
  "GSP33brssgo1u:8217": "śabda iti cediti /",
  "GSP33brssgo1u:8218": "mā prasañji prasakto mā bhūnnāmetyarthaḥ /",
  "GSP33brssgo1u:8219": "autpattikasūtre śabdārthayoranādyoḥ saṃbandhasyānāditvādvedasya svārthe mānāntarānapekṣatvena prāmāṇyamuktam /",
  "GSP33brssgo1u:8220_0": "idānīmanityavigrahavyaktyabhyupagame tatsaṃbandhasyāpyanityatvānmānāntareṇa vyaktiṃ",
  "GSP33brssgo1u:8220_1": "jñātvā śabdasya saṃketaḥ puṃsā kartavya iti mānāntarāpekṣatvātprāmāṇyasya virodhaḥ",
  "GSP33brssgo1u:8220_2": "syādityāha-kathamityādinā /",
  "GSP33brssgo1u:8221": "kiṃ śabdānāmanityatayā saṃbandhasya kāryatvamāpadyate, utārthānāmanityatayā /",
  "GSP33brssgo1u:8222": "nādya ityāha-nāyamapīti /",
  "GSP33brssgo1u:8223": "karmaṇyavirodhavadityaperarthaḥ /",
  "GSP33brssgo1u:8224": "devādivyaktihetutvena prāgeva śabdānāṃ sattvānnānityatvamiti bhāvaḥ /",
  "GSP33brssgo1u:8225": "atra pūrvāparavirodhaṃ śaṅkate-nanviti /",
  "GSP33brssgo1u:8226": "śabdasya nimittatvena brahmasahakāritvādavirodha ityāśaṅkya dvitīyaṃ kalpamutthāpayati-apiceti /",
  "GSP33brssgo1u:8227": "anityatvaṃ sāditvam /",
  "GSP33brssgo1u:8228": "vyaktirūpārthānāmanityatayā śabdānāṃ saṃbandhasyānityatvaṃ durvāraṃ,",
  "GSP33brssgo1u:8229": "tasmātpauruṣeyasaṃbandhasāpekṣatvātprāmāṇyavirodha ityarthaḥ /",
  "GSP33brssgo1u:8230": "naca vyaktināmanityatve 'pi ghaṭatvādijātisamavāyavacchabdasaṃbandho 'pi nityaḥ syāditi vācyaṃ,",
  "GSP33brssgo1u:8231": "ubhayāśritasaṃbandhasyānyatarābhāve sthityayogena dṛṣṭāntāsidveriti bhāvaḥ /",
  "GSP33brssgo1u:8232": "yathā gotvādayo gavādiśabdavācyāstathā vasutvādyākṛtayo vasvādiśabdārthā na vyaktya iti pariharati-netyādinā /",
  "GSP33brssgo1u:8233": "śabdānāṃ tadarthānāṃ jātīnāṃ ca nityatvāttatsaṃbandho 'pi nitya iti pratipādayati-nahītyādinā /",
  "GSP33brssgo1u:8234": "vyaktināmānantyāditi /",
  "GSP33brssgo1u:8235": "naca gotvāvacchedena vyaktiṣu śaktiḥ sugraheti vācyaṃ,",
  "GSP33brssgo1u:8236": "sāmānyasyāpratyāsattitvena sarvavyaktyupasthityabhāvāt,",
  "GSP33brssgo1u:8237": "gotvaṃ śakyatāvacchedakamiti grahāpekṣayā gotvaṃ śakyamiti lāghavāt,",
  "GSP33brssgo1u:8238": "nirūḍhājahallakṣaṇayā vyakterlābhenānyalabhyatvābhāvācceti bhāvaḥ /",
  "GSP33brssgo1u:8239": "yadvā kevala vyaktiṣu śaktiratra nirasyate,",
  "GSP33brssgo1u:8240": "anupapattijñānaṃ,",
  "GSP33brssgo1u:8241": "vinaiva vyakteḥ śabdaśaktyāyattajātijñānaviṣayatvenobhayaśakterāvaśyakatvāt /",
  "GSP33brssgo1u:8242": "tathāca nityajātitādātmyena vyakteranāditvāttatsaṃbandho 'pyanādiḥ, satkāryavādāt /",
  "GSP33brssgo1u:8243": "ata eva vākyavṛttau tattvamasyādivākye bhāgalakṣaṇoktā yujyate,",
  "GSP33brssgo1u:8244": "kevalasāmānyasya vācyatve 'khaṇḍārthasya vācyaikadeśatvābhāvāt /",
  "GSP33brssgo1u:8245": "'ataḥprabhavāt'iti sūtrasvārasyācca kevalavyaktiśaktinirāsa iti gamyate /",
  "GSP33brssgo1u:8246_0": "kevalavyaktivacanāḥ khalu ḍitthādiśabdā arthānantarabhāvinaḥ sāṃketikāḥ gavādiśabdāstu",
  "GSP33brssgo1u:8246_1": "vyaktiprabhavahetutvena prāgevasandhīti na vyaktimātravacanāḥ sāṃketikāḥ kintu sthūlasūkṣmabhāvenānusyūtavyaktyavinābhūtasāmānyavacanā iti mantavyam /",
  "GSP33brssgo1u:8247": "na cendrādivyakterekatvena jātyabhāvādākāśaśabdavadindracandrādiśabdaḥ kevalavyaktivacanā iti sāṃpratam /",
  "GSP33brssgo1u:8248": "atītānāgatavyaktibhedena jātyupapatterityalaṃ prapañcena /",
  "GSP33brssgo1u:8249": "dṛṣṭāntamupasaṃhṛtya dārṣṭāntikamāha-vyaktiṣvityādināākṛtirjātiḥ /",
  "GSP33brssgo1u:8250": "nanu kā sā vyaktiḥ, yadanugatendratvādijātiḥ śabdārthaḥ syādityata āha-ākṛtiviśeṣastviti /",
  "GSP33brssgo1u:8251": "'vajrahastaḥpurandaraḥ'ityādibhya ityarthaḥ /",
  "GSP33brssgo1u:8252": "indrādiśabdānāṃ jātirindrādiṣu pravṛttinimittamityuktvā upādhinimittamāha-sthāneti /",
  "GSP33brssgo1u:8253": "vyaktipralaye 'pi sthānasya sthāyitvācchabdārthasaṃbandhanityatetyata āha-tataśceti /",
  "GSP33brssgo1u:8254": "uktaṃ pūrvāparavirodhaṃ pariharati-naceti /",
  "GSP33brssgo1u:8255": "śabdo nimittamityavirodhaṃ matvā sūtraśeṣamavatārayati-kathaṃ punariti /",
  "GSP33brssgo1u:8256": "smṛtyā svaprāmāṇyārthaṃ mūlaśrutiranumīyata ityanumānaṃ smṛtiḥ /",
  "GSP33brssgo1u:8257": "'ete asṛgramindavastiraḥ pavitramāśavaḥ /",
  "GSP33brssgo1u:8258": "viśvānyasyābhisaubhagā /",
  "GSP33brssgo1u:8259": "'ityetanmantrasthaiḥ padaiḥ smṛtvā brahmā devādīnasṛjat /",
  "GSP33brssgo1u:8260": "tatraita iti padaṃ sarvanāmatvāddevānāṃ smārakam /",
  "GSP33brssgo1u:8261": "asṛgrudhiraṃ tatpradhāne dehe ramanta iti asṛgrā manuṣyāḥ /",
  "GSP33brssgo1u:8262": "candrasthānāṃ pitṛṇāṃ induśabdaḥ smārakaḥ /",
  "GSP33brssgo1u:8263": "pavitraṃ somaṃ svāntastiraskurvatāṃ grahāṇāṃ tiraḥ pavitraśabdaḥ /",
  "GSP33brssgo1u:8264": "ṛco 'śruvatāṃ stotrāṇāṃ gītirūpāṇāmāśuśabdaḥ /",
  "GSP33brssgo1u:8265": "'ṛcyadhyūḍhaṃ sāma'iti śruteḥ /",
  "GSP33brssgo1u:8266": "stotrānantaraṃ prayogaṃ viśatāṃ śāstrāṇāṃ viśvaśabdaḥ /",
  "GSP33brssgo1u:8267": "sarvatra saubhāgyayuktānāmabhisaubhagaśabdaḥsmāraka iti chandogabrāhmaṇavākyārthaḥ /",
  "GSP33brssgo1u:8268": "sa prajāpatirmanasā vācaṃ trayīṃ mithunaṃ samabhavat manovāgrūpaṃ mithunaṃ saṃbhāvitavān /",
  "GSP33brssgo1u:8269": "manasā trayīprakāśitāṃ sṛṣṭimālocitavānityarthaḥ /",
  "GSP33brssgo1u:8270": "'raśmirityevādityamasṛjata'ityādiśrutirādiśabdārthaḥ /",
  "GSP33brssgo1u:8271": "saṃpradāyo guruśiṣyaparamparādhyayanam /",
  "GSP33brssgo1u:8272": "saṃsthā avasthāḥ /",
  "GSP33brssgo1u:8273": "yā prajāpatisṛṣṭiḥ sā śabdapūrvikā,",
  "GSP33brssgo1u:8274": "sṛṣṭitvāt,",
  "GSP33brssgo1u:8275": "pratyakṣaghaṭādivaditi pratyakṣānumānābhyāmityasyārtāntaramāha-apiceti /",
  "GSP33brssgo1u:8276": "ataḥ prabhavatvaprasaṅgācchabdasvarūpaṃ vaktumuktamākṣipati-kimātmakamiti /",
  "GSP33brssgo1u:8277": "varṇarūpaṃ tadatiriktasphoṭarūpaṃ veti kiṃśabdārthaḥ /",
  "GSP33brssgo1u:8278": "tatra varṇānāmanityatvātsphoṭasya cāsattvānna jagaddhetutvamityākṣepe dvitīyapakṣaṃ vaiyākaraṇo gṛhṇāti-sphoṭamiti /",
  "GSP33brssgo1u:8279": "sphuṭyate varṇairvyajyata iti sphoṭovarṇābhivyaṅgyor'thastasya vyañjako gavādiśabdo nityastamabhipretyedamucyata iti pūrveṇānvayaḥ /",
  "GSP33brssgo1u:8280": "sa evādyapakṣaṃ dūṣayati-varṇeti /",
  "GSP33brssgo1u:8281": "so 'yaṃ gakāra iti pratyabhijñayā varṇanityatvasiddhernānupapattirityata āha-utpanneti /",
  "GSP33brssgo1u:8282": "tāratvamandratvādiviruddhadharmavattvena tāro gakāro mandro gakāra iti pratīyamānagakārasya bhedānumānātpratyabhijñāgatvajātiviṣayetyarthaḥ /",
  "GSP33brssgo1u:8283": "nanu viruddhadharmajñānaṃ dhvanyupādhikaṃ bhrama ityata āha-naceti /",
  "GSP33brssgo1u:8284": "tathāca varṇānāmanityatvānna jagaddhetutvamiti bhāvaḥ kiñca teṣāmarthabodhakatvāyogātsphoṭo 'ṅgīkārya ityāha-naca varṇebhya ityādinā /",
  "GSP33brssgo1u:8285": "vyabhicārādekasmādvarṇādarthapratītyadarśanāt, varṇāntaravaiyarthyaprasaṅgāccetyarthaḥ /",
  "GSP33brssgo1u:8286": "tarhi varṇānāṃ samudāyo bodhaka ityāśaṅkya kṣaṇikānāṃ sa nāstītyāha-naceti /",
  "GSP33brssgo1u:8287": "varṇānāṃ svataḥ sāhityābhāve 'pi saṃskāralakṣaṇāpūrvadvārā sāhityamāgneyādiyāgānāmiveti śaṅkate-pūrveti /",
  "GSP33brssgo1u:8288": "kimayaṃ saṃskāro varṇairjanito 'pūrvākhyaḥ kaścit, uta varṇānubhavajanito bhāvanākhyaḥ /",
  "GSP33brssgo1u:8289": "nādyaḥ, mānābhāvāt /",
  "GSP33brssgo1u:8290": "kiñcāyamajñāto jñāto vārthadhīhetuḥ /",
  "GSP33brssgo1u:8291": "nādya ityāha-tanneti /",
  "GSP33brssgo1u:8292": "saṃskārasahitaḥ śabdo jñāta evārthadhīhetuḥ,",
  "GSP33brssgo1u:8293": "saṃbandhagrahaṇamapekṣya bodhakatvāt,",
  "GSP33brssgo1u:8294": "dhūmādivadityarthaḥ /",
  "GSP33brssgo1u:8295": "dvitīye kiṃ pratyakṣeṇa jñāta uta kāryaliṅgena /",
  "GSP33brssgo1u:8296": "nādya ityāha-naceti /",
  "GSP33brssgo1u:8297": "dvitīyaṃ śaṅkate-kāryeti /",
  "GSP33brssgo1u:8298": "kāryamarthadhīstasyāṃ jātāyāṃ saṃskārapratyayaḥ tasmiñjāte seti parasparāśrayeṇa dūṣayati-neti /",
  "GSP33brssgo1u:8299": "padārthasmaraṇasyāpi padajñānāntarabhāvitvāttena saṃskārasahitāntyavarṇātmakapadasya jñānaṃ na yuktamityakṣarārthaḥ /",
  "GSP33brssgo1u:8300": "apiśabdaḥ parasparāśrayadyotanārthaḥ /",
  "GSP33brssgo1u:8301": "etena bhāvānāsaṃskārapakṣo 'pi nirastaḥ /",
  "GSP33brssgo1u:8302": "tasya varṇasmṛtimātrahetutvenārthadhīhetutvāyogāt /",
  "GSP33brssgo1u:8303": "na cāntyavarṇasāhityādarthadhīhetutvaṃ,",
  "GSP33brssgo1u:8304": "kevalasaṃskārasya tu varṇasmṛtihetutvamiti vācyaṃ,",
  "GSP33brssgo1u:8305": "arthadhīpūrvakāle bhāvanāyā jñānābhāvenārthadhīhetutvāyogāt /",
  "GSP33brssgo1u:8306": "naca varṇasmaraṇenānumitā sā antyavarṇasahitārthadhīheturiti vācyaṃ,",
  "GSP33brssgo1u:8307": "tatkāryasya kramikasya varṇasmaraṇasyāpyantyavarṇānubhavānantarabhāvitvena tenānumitabhāvanānāmantyavarṇasāhityābhāvāditi bhāvaḥ /",
  "GSP33brssgo1u:8308": "varṇānāmarthabodhakatvasaṃbhave phalamāha-tasmāditi /",
  "GSP33brssgo1u:8309": "sphoṭe 'pi kiṃ mānamityāśaṅkyaikaṃ padamiti pratyakṣapramāṇamityāha-sa ceti /",
  "GSP33brssgo1u:8310_0": "yathā ratnatattvaṃ bahubhiścākṣuṣapratyayaiḥ sphuṭaṃ bhāsate tathā gavādipadasphoṭo",
  "GSP33brssgo1u:8310_1": "gakāradyekaikavarṇakṛtapratyayaiḥ sphoṭaviṣayairāhitāḥ saṃskārā bījaṃ yasmin citte",
  "GSP33brssgo1u:8310_2": "tasmin antyavarṇakṛtapratyayena janitaḥ paripāko 'ntyaḥ saṃskāroyasmiṃstasminpratyayini",
  "GSP33brssgo1u:8310_3": "citte ekaṃ gauritipadamiti pratyayaḥ pratyakṣastadviṣayatayā spaṣṭamavabhāsata ityarthaḥ /",
  "GSP33brssgo1u:8311": "anena varṇānvayavyatirekayoḥ sphoṭajñāne 'nyathāsiddhiḥ /",
  "GSP33brssgo1u:8312": "nacaikasmādvarṇātsamyak sphoṭābhivyaktiḥ,",
  "GSP33brssgo1u:8313": "yena varṇāntaravaiyarthyaṃ kintu ratnavadbahupratyayasaṃskṛte citte samyaksphoṭābhivyaktirityuktaṃ bhavati /",
  "GSP33brssgo1u:8314": "nanvekapadamekaṃ vākyamiti pratyayaḥ padavākyasphoṭayorna pramāṇaṃ,",
  "GSP33brssgo1u:8315": "tasya varṇasamūhālambanasmṛtitvādityāśaṅkya niṣedhati-na ceti /",
  "GSP33brssgo1u:8316": "sphoṭasya jagaddhetutvārthaṃ nityatvamāha-tasya ceti /",
  "GSP33brssgo1u:8317": "nanu tadevedaṃ padamiti pratyabhijñā bhramaḥ, udāttādibhedapratyayādityata āha-bhedeti /",
  "GSP33brssgo1u:8318": "ācāryasaṃpradāyoktipūrvakaṃ siddhāntayati-varṇā eveti /",
  "GSP33brssgo1u:8319": "varṇātiriktasphoṭātmakaśabdasyānubhavānārohādityarthaḥ /",
  "GSP33brssgo1u:8320": "sādṛśyadoṣādiyaṃ bhrāntiriti śaṅkate-sādṛśyāditi /",
  "GSP33brssgo1u:8321": "vapanānantaraṃ ta eveme keśā iti dhīrbhrāntiriti yuktaṃ, bhedadhīvirodhāt /",
  "GSP33brssgo1u:8322": "sa evāyaṃ varṇa iti dhīstu pramaiva, bādhakābhāvādityāha-neti /",
  "GSP33brssgo1u:8323": "gotvādipratyabhijñāvadvarṇeṣu pratyabhijñā gavādiviṣayeti śaṅkate-pratyabhijñānamiti /",
  "GSP33brssgo1u:8324": "vyaktibhede siddhe pratyabhijñāyā jātiviṣayatvaṃ syāt,",
  "GSP33brssgo1u:8325": "yattvayā pītaṃ jalaṃ tadeva mayā pītamityādau /",
  "GSP33brssgo1u:8326": "na tatheha vyaktibhedaḥ siddha iti pariharati-na /",
  "GSP33brssgo1u:8327": "vyaktīti /",
  "GSP33brssgo1u:8328": "na tvetaditi /",
  "GSP33brssgo1u:8329": "vyaktyanyatvajñānamityarthaḥ /",
  "GSP33brssgo1u:8330": "udāttatvādiviruddhadharmatvādvyaktibhedo 'numānasiddha ityanuvadati-nanviti /",
  "GSP33brssgo1u:8331": "bhedapratyayasya kumbhakūpākāśabhedapratyayavadaupādhikabhedaviṣayatvādanyathāsiddherananyathāsiddhavyaktyaikyapratyabhijñayā nirapekṣasvarūpālambanayā bādha ityuttaramāha-atreti /",
  "GSP33brssgo1u:8332": "tālvādideśaiḥ koṣṭhasthavāyusaṃyogavibhāgābhyāṃ vicitrābhyāṃ vyaṅgyatvādvarṇeṣu vaicitryadhīrityarthaḥ /",
  "GSP33brssgo1u:8333": "kalpanāgauravācca varṇeṣu svato bhedo nāstītyāha-apiceti /",
  "GSP33brssgo1u:8334_0": "anantā gakārādivyaktayastāsu pratyabhijñānārthaṃ gatvādijātayastāsu codāttatvādibhedasyaupādhikatvamiti",
  "GSP33brssgo1u:8334_1": "kalpanādvaraṃ varṇavyaktibhedamātrasyaupādhikatvakalpanamiti vyaktyānantyasya jātīnāṃ",
  "GSP33brssgo1u:8334_2": "ca kalpanamayuktamityarthaḥ /",
  "GSP33brssgo1u:8335": "nanu bhedasya bādhakābhāvānnaupādhikatvamityata āha-eṣa iti /",
  "GSP33brssgo1u:8336": "astu tarhi pratyayadvayaprāmāṇyāya bhedābhedayoḥ satyatvaṃ, tatrāha-kathaṃ hīti /",
  "GSP33brssgo1u:8337": "ubhayorekatvavirodhādbheda aupādhika evetyarthaḥ /",
  "GSP33brssgo1u:8338": "nanu vāyusaṃyogāderatīndriyatvānna tadgatavaicitryasyodāttatvādervarṇeṣu pratyakṣāropaḥ saṃbhavatītyaruciṃ vadiṣyansvamatamāha-athaveti /",
  "GSP33brssgo1u:8339": "dhvanidharmā udāttatvādayo dhvanyabhedādhyāsādvarṇeṣu bhāntītyarthaḥ /",
  "GSP33brssgo1u:8340": "praśnapūrvakaṃ dhvanisvarūpamāha-ka iti /",
  "GSP33brssgo1u:8341": "avatarati sa dhvaniriti śeṣaḥ /",
  "GSP33brssgo1u:8342": "varṇātiriktaḥ śabdo dhvanirityarthaḥ /",
  "GSP33brssgo1u:8343": "samīpaṃ gatasya puṃsastāratvamandatvādidharmānsvagatānvarṇeṣu sa evāropayatītyāha-pratyāsīdataśceti /",
  "GSP33brssgo1u:8344": "ādipadaṃ vivṛṇoti-taditi /",
  "GSP33brssgo1u:8345": "nanvavyaktavarṇa eva dhvanirnātirikta ityata āha-varṇānāmiti /",
  "GSP33brssgo1u:8346": "pratyuccāraṇaṃ varṇā anuvartante dhvanirvyāvartata iti bheda ityarthaḥ /",
  "GSP33brssgo1u:8347": "anyathā vācike jape varṇeṣvavyakteṣu dhvanibuddhiḥ syāt,",
  "GSP33brssgo1u:8348": "dundubhyādidhvanau śabdatvamātreṇa gṛhyamāṇe ayamavyakto varṇa iti dhīḥ syāditi mantavyam /",
  "GSP33brssgo1u:8349": "evaṃ dhvanyupādhikatve svamate guṇaṃ vadanvāyūpādhikatve pūrvoktāmaruciṃ darśayati-evañcetyādinā /",
  "GSP33brssgo1u:8350": "astu ko doṣaḥ, tatrāha-saṃyogeti /",
  "GSP33brssgo1u:8351": "vāyusaṃyogāderaśrāvaṇatvādityarthaḥ /",
  "GSP33brssgo1u:8352": "tasmāt śrāvaṇadhvanirevodāttatvādyāropopādhiriti bhāvaḥ /",
  "GSP33brssgo1u:8353": "evaṃ viruddhadharmakadhvanīnāṃ bhede 'pi na teṣvanugatā varṇā bhidyanta ityuktam /",
  "GSP33brssgo1u:8354": "tadeva dṛṣṭāntena draḍhayati-apiceti /",
  "GSP33brssgo1u:8355": "yathā khaṇḍamuṇḍādiviruddhānekavyaktiṣvabhinnaṃ gotvaṃ tathā dhvaniṣu varṇā abhinnā evetyarthaḥ /",
  "GSP33brssgo1u:8356": "udāttādirdhvanistadbhedena hetunā varṇānāmapīti yojanā /",
  "GSP33brssgo1u:8357": "pratyabhijñāvirodhādityakṣarārthaḥ /",
  "GSP33brssgo1u:8358": "yadvā udāttatvādibhedaviśiṣṭatayā pratyabhijñāyamānatvādvarṇānāṃ bheda ityāśaṅkāṃ dṛṣṭāntena nirasyati-apiceti /",
  "GSP33brssgo1u:8359": "varṇānāṃ sthāyitvaṃ prasādhya teṣāmeva vācakatvaṃ vaktuṃ sphoṭaṃ vighaṭayati-varṇebhyaśceti /",
  "GSP33brssgo1u:8360": "kalpanāmasahamāna āśaṅkate-neti /",
  "GSP33brssgo1u:8361": "cakṣuṣā darpaṇayuktāyāṃ buddhau mukhavacchrotreṇa varṇayuktāyāṃ buddhau vinaiva hetvantaraṃ sphoṭaḥ pratyakṣa ityāha-jhaṭitīti /",
  "GSP33brssgo1u:8362": "yasyāṃ saṃvidi yor'tho bhāsate sā tatra pramāṇam /",
  "GSP33brssgo1u:8363": "ekapadamiti buddhau varṇā eva sphuranti nātiriktasphoṭa iti na sā sphoṭe pramāṇamityāha--na /",
  "GSP33brssgo1u:8364": "asyā apītyādinā /",
  "GSP33brssgo1u:8365": "nanu gopadabuddheḥ sphoṭo viṣayo gakārādīnāṃ tu vyañjakatvādanuvṛttirityata āha--yadi hīti /",
  "GSP33brssgo1u:8366": "vyaṅgyavahnibuddhau vyañjakadhūmānuvṛtteradarśanādityarthaḥ /",
  "GSP33brssgo1u:8367": "varṇasamūhālambanatvopapattairna sphoṭaḥ kalpanīyaḥ, padārthāntarakalpanāgauravādityāha-tasmāditi /",
  "GSP33brssgo1u:8368": "anekasyāpyaupādhikamekatvaṃ yuktamityāha-saṃbhavatīti /",
  "GSP33brssgo1u:8369": "nanu tatraikadeśādirūpādhirasti, prakṛte ka upādhirityata āha--yā tviti /",
  "GSP33brssgo1u:8370": "ekārthe śaktamekaṃ padaṃ,",
  "GSP33brssgo1u:8371": "pradhānārtha ekasmin tātparyavadekaṃ vākyamityekārthasaṃbandhādekatvopacāra ityarthaḥ /",
  "GSP33brssgo1u:8372": "na caikapadatve jñāte ekārthajñānaṃ,",
  "GSP33brssgo1u:8373": "asmiñjñāte tadityanyonyāśraya iti vācyam,",
  "GSP33brssgo1u:8374": "uttamavṛddhoktānām varṇānāṃ krameṇāntyavarṇaśravaṇānantaraṃ bālasyaikasmṛtyārūḍhānāṃ madhyamavṛddhasya pravṛttyādiliṅgānumitaikārthadhīhetutvaniścaye satyekapadavākyatvaniścayāt /",
  "GSP33brssgo1u:8375": "varṇasāmye 'pi padabhedadṛṣṭervarṇātiriktaṃ padaṃ sphoṭākhyamaṅgīkāryamiti śaṅkate-atrāheti /",
  "GSP33brssgo1u:8376": "karmabhedādvarṇeṣveva padabhedadṛṣṭiriti pariharati-atreti /",
  "GSP33brssgo1u:8377": "nanu nityavibhūnāṃ varṇānāṃ kathaṃ kramaḥ kathaṃ vā padatvajñānenārthadhīhetutvaṃ, tatrāha-vṛddheti /",
  "GSP33brssgo1u:8378_0": "vyutpattidaśāyāmuccāraṇakrameṇopalabdhikramamupalabhyamānavarṇeṣvāropyaite varṇā",
  "GSP33brssgo1u:8378_1": "etatkramaitatsaṃkhyāvanta etadarthaśaktā iti gṛhītāḥ santaḥ śrotuḥ pravṛttikāle tathaiva",
  "GSP33brssgo1u:8378_2": "smṛtyārūḍhāḥ svasvārthaṃ bodhayantītyarthaḥ /",
  "GSP33brssgo1u:8379": "sthāyivarṇavādamupasaṃharati-varṇeti /",
  "GSP33brssgo1u:8380": "dṛṣṭaṃ varṇānāmarthabodhakatvam, adṛṣṭaḥ sphoṭaḥ /",
  "GSP33brssgo1u:8381": "saṃprati varṇānāmasthiratvamaṅgīkṛtya prauḍhivādena sphoṭaṃ vighaṭayati-athāpīti /",
  "GSP33brssgo1u:8382": "sthirāṇi gatyādisāmānyāni kramaviśeṣavanti gṛhītasaṃgatikānyarthabodhakānīti kḷpteṣu sāmānyeṣu prakriyā saṃcārayitavyā na tvakḷptaḥ sphoṭaḥ kalpanīya ityarthaḥ /",
  "GSP33brssgo1u:8383": "varṇānāṃ sthāyitvavācakatvayoḥ siddhau phalitamāha-tataśceti //28//",
  "GSP33brssgo1u:8384": "END BsCom_1,3.8.28",
  "GSP33brssgo1u:8385": "____________________________________________________________________________________________",
  "GSP33brssgo1u:8386": "START BsCom_1,3.8.29",
  "GSP33brssgo1u:8387": "ata eva ca nityatvam | BBs_1,3.29 |",
  "GSP33brssgo1u:8388_0": "svatantrasya karturasmaraṇādibhiḥ sthite vedasya nityatve devādivyaktiprabhavābhyupagamena",
  "GSP33brssgo1u:8388_1": "tasya virodhamāśaṅkya 'ataḥ prabhavāt' iti parihṛtyedānīṃ tadeva vedanityatvaṃ sthitaṃ",
  "GSP33brssgo1u:8388_2": "draḍhayati- ata eva ca nityatvamiti /",
  "GSP33brssgo1u:8389": "ata eva niyatākṛterdevāderjagato vedaśabdaprabhavatvādvedaśabde nityatvamapi pratyetavyam /",
  "GSP33brssgo1u:8390": "tathāca mantravarṇaḥ - 'yajñena vācaḥ padavīyamāyāntāmanvavindannṛṣiṣu praviṣṭām (ṛ.sa. 10.71.3)",
  "GSP33brssgo1u:8391": "iti sthitāmeva vācamanuvinnāṃ darśayati /",
  "GSP33brssgo1u:8392": "vedavyāsaścaivameva smarati- 'yugānte 'ntarhitānvedānsetihāsānmaharṣayaḥ /",
  "GSP33brssgo1u:8393": "lebhire tapasā pūrvamanujñātāḥ svayaṃbhuvā' iti // 29 //",
  "GSP33brssgo1u:8394": "----------------------",
  "GSP33brssgo1u:8395": "FN:",
  "GSP33brssgo1u:8396": "yajñena pūrvasukṛtena karmaṇā vāco vedasya padavīyaṃ mārgayogyatāṃ grahaṇayogyatāṃ āyannāptavantaḥ,",
  "GSP33brssgo1u:8397": "tataḥstāṃ vācamṛṣiṣu praviṣṭāṃ vidyamānāṃ anvavindannanulabdhavanto yājñikā itiyāvat /",
  "GSP33brssgo1u:8398": "anuvinānnāmupalabdhām /",
  "GSP33brssgo1u:8399": "pūrvamavāntarakalpādau /",
  "GSP33brssgo1u:8400": "pūrvatantravṛttānuvādapūrvakaṃ sūtraṃ vyācaṣṭe-karturityādinā /",
  "GSP33brssgo1u:8401_0": "pūrvatantrasiddhameva vedasya nityatvaṃ devādivyaktisṛṣṭau tadvācakaśabdasyāpi sṛṣṭerasiddhamityāśaṅkya",
  "GSP33brssgo1u:8401_1": "nityākṛtivācakācchabdādvyaktijanmoktyā sāṃketikatvaṃ nirasya vedo 'vāntarapralayāvasthāyī",
  "GSP33brssgo1u:8401_2": "jāgaddhetutvādīśvaravādityanumānena draḍhayatītyarthaḥ /",
  "GSP33brssgo1u:8402": "yajñena pūrvasukṛtena vāco vedasya lābhayogyatāṃ prāptāḥ santo yājñikāstāmṛṣiṣu sthitāṃ labdhavanta iti mantrārthaḥ /",
  "GSP33brssgo1u:8403": "anuvinnāmupalabdhām /",
  "GSP33brssgo1u:8404": "pūrvamavāntarakalpādau //29//",
  "GSP33brssgo1u:8405": "END BsCom_1,3.8.29",
  "GSP33brssgo1u:8406": "____________________________________________________________________________________________",
  "GSP33brssgo1u:8407": "START BsCom_1,3.8.30",
  "GSP33brssgo1u:8408": "samānanāmarūpatvāccāvṛttāvapyavirodho darśanāt smṛteś ca | BBs_1,3.30 |",
  "GSP33brssgo1u:8409": "athāpi syāt /",
  "GSP33brssgo1u:8410": "yadi paśvādivyaktivaddevādivyaktayo 'pi saṃtatyaivotpadyerannirudhyeraṃśca tato 'bhidhānābhidheyābhidhātṛvyavahārāvicchedātsaṃbandhanityatvena virodhaḥ śabde parihriyeta /",
  "GSP33brssgo1u:8411": "yadā tu khalu sakalaṃ trailokyaṃ parityaktanāmarūpaṃ nirlepaṃ pralīyate prabhavati cābhinavamiti śrutismṛtivādā vadanti tadā kathamavirodha iti /",
  "GSP33brssgo1u:8412": "tatredamabhidhīyate- samānanāmarūpatvāditi tadāpi saṃsārasyānāditvaṃ tāvadabhyupagantavyam /",
  "GSP33brssgo1u:8413": "pratipādayiṣyati cācāryaḥ saṃsārasyānāditvaṃ - 'upapadyate cāpyupalabhyate' ca (bra. 2.1.36) iti /",
  "GSP33brssgo1u:8414": "anādau ca saṃsāre yathā svāpaprabodhayoḥ pralayaprabhavaśravaṇe 'pi pūrvaprabodhavaduktaprabodhe 'pi vyavahārānna kaścidvirodhaḥ,",
  "GSP33brssgo1u:8415": "evaṃ kalpāntaraprabhavapralayayoriti draṣṭavyam /",
  "GSP33brssgo1u:8416_0": "svāpaprabodhayośca pralayaprabhavau śrūyete- 'yadā suptaḥ svapnaṃ na kañcana paśyatyathāsminprāṇa",
  "GSP33brssgo1u:8416_1": "evaikadhā bhavati tadenaṃ vāksarvairnābhiḥ sahāpyeti cakṣuḥ sarvai rūpaiḥ sahāpyeti",
  "GSP33brssgo1u:8416_2": "śrotraṃ sarvaiḥ śabdaiḥ sahāpyeti manaḥ sarvairdhyānaiḥ sahāphayeti sa yadā pratibudhyate",
  "GSP33brssgo1u:8416_3": "yathāgnerjjvalataḥ sarvā diśo visphuliṅgā vipratiṣṭherannevamevaitasmādātmanaḥ sarve",
  "GSP33brssgo1u:8416_4": "prāṇā yathātanaṃ vipratiṣṭante prāṇebhyo devā devebhyo lokāḥ (kau. 3.3) iti /",
  "GSP33brssgo1u:8417": "syādetat /",
  "GSP33brssgo1u:8418": "svāpe puruṣāntaravyavahārāvicchedātsvayaṃ ca suptaprabuddhasya pūrvaprabodhavyavahārānusaṃdhānasaṃbhavādaviruddham /",
  "GSP33brssgo1u:8419": "mahāpralaye tu sarvavyavahārocchedājjanmāntaravyavahāravacca kalpāntaravyavahārasyānusaṃdhātumaśakyatvādvaiṣamyamiti /",
  "GSP33brssgo1u:8420": "naiṣa doṣaḥ /",
  "GSP33brssgo1u:8421": "satyapi sarvavyavahārocchedini mahāpralaye parameśvarānugrahādīśvarāṇāṃ hiraṇyagarbhādīnāṃ kalpāntaravyavahārānusaṃdhānopapatteḥ /",
  "GSP33brssgo1u:8422": "yadyapi prākṛtāḥ prāṇino na janmāntaravyavahāramanusamadadhānā dṛśyanta iti,",
  "GSP33brssgo1u:8423": "tathāpi na prākṛtavadīśvarāṇāṃ bhavitavyam /",
  "GSP33brssgo1u:8424": "tathāhi prāṇitvāviśeṣe 'pi manuṣyādistambaparyanteṣu jñānaiśvaryādipratibandhaḥ pareṇa pareṇa bhūyānbhavandṛśyate,",
  "GSP33brssgo1u:8425": "tathā manuṣyādistambaparyanteṣu hiraṇyagarbhaparyanteṣu jñānaiśvaryādyabhivyaktirapi pareṇa pareṇa bhūyasī bhavatītyetacchrutismṛtivādeṣvasakṛdanuśrūyamāṇaṃ na śakyaṃ vaditum /",
  "GSP33brssgo1u:8426_0": "tataścātītakalpānuṣṭhitaprakṛṣṭajñānakarmaṇāmīśvarāṇāṃ hiraṇyagarbhādīnāṃ vartamānakalpādau",
  "GSP33brssgo1u:8426_1": "prādurbhavatāṃ parameśrānugṛhītānāṃ suptapratibuddhatvakalpāntaravyavahārānusaṃdhānopapattiḥ /",
  "GSP33brssgo1u:8427": "tathāca śrutiḥ - 'yo brahmaṇaṃ vidadhāti pūrvaṃ yo vai vedāṃśca prahiṇoti tasmai /",
  "GSP33brssgo1u:8428": "taṃ ha devamātmabuddhiprakāśaṃ mumukṣurvai śaraṇamahaṃ prapadye' (śve, 6.18) iti /",
  "GSP33brssgo1u:8429": "smaranti ca śaunakādayaḥ 'madhucchandaḥprabhṛtibhirṛṣibhirdarśitayyo dṛṣṭāḥ' iti /",
  "GSP33brssgo1u:8430": "prativedaṃ caivameva kāṇḍarṣyādayaḥ smaryante /",
  "GSP33brssgo1u:8431_0": "śrutirapyṛṣijñānapūrvakameva mantreṇānuṣṭhānaṃ darśayati- 'yo havā aviditārṣeyacchandodaivatabrāhmaṇena",
  "GSP33brssgo1u:8431_1": "mantreṇa yajayati vādhyāpayati vā sthāṇuṃ vacrchati gartaṃ vā pratipadyate'' (sarvānu. pari.)",
  "GSP33brssgo1u:8432": "ityupakramya tasmādetāni mantre mantre vidyāt' iti /",
  "GSP33brssgo1u:8433": "prāṇināṃ ca sukhaprāptaye dharmo vidhīyate /",
  "GSP33brssgo1u:8434": "duḥkhaparihārāya cādharmaḥ pratiṣidhyate /",
  "GSP33brssgo1u:8435": "dṛṣṭānuśravikasukhaduḥkhaviṣayau ca rāgadveṣau bhavato na vilakṣaṇaviṣayāvityato dharmādharmaphalabhūtottarā sṛṣṭirniṣpadyamānā pūrvasṛṣṭisadṛśyeva niṣpadyate /",
  "GSP33brssgo1u:8436": "smṛtiśca bhavati- 'teṣāṃ ye yāni karmāṇi prāksṛṣṭyāṃ pratipedire /",
  "GSP33brssgo1u:8437": "tānyeva te prapadyante sṛjyamānāḥ punaḥ punaḥ //",
  "GSP33brssgo1u:8438": "hiṃsrāhiṃsre mṛdukrūre dharmādharmāvṛtānṛte /",
  "GSP33brssgo1u:8439": "tadbhāvitāḥ prapadyante tasmāttattasya rocate' //",
  "GSP33brssgo1u:8440": "iti /",
  "GSP33brssgo1u:8441": "pralīyamānamapi cedaṃ jagacchaktyaśeṣameva pralīyate /",
  "GSP33brssgo1u:8442": "śaktimūlameva ca prabhavati /",
  "GSP33brssgo1u:8443": "itarathākasmikatvaprasaṃṅāt /",
  "GSP33brssgo1u:8444": "nacānekākārāḥ śaktayaḥ śakyāḥ kalpayitum /",
  "GSP33brssgo1u:8445": "tataśca vicchidya vicchidyāpyudbhavatāṃ bhūrādilokapravāhāṇāṃ,",
  "GSP33brssgo1u:8446": "devatiryaṅmanuṣyalakṣaṇānāṃ ca prāṇinikāyapravāhāṇāṃ,",
  "GSP33brssgo1u:8447": "varṇāśramadharmaphalavyavasthānāṃ cānādau saṃsāre niyatatvamindriyaviṣayasaṃbandhaniyatatvavatpratyetavyam /",
  "GSP33brssgo1u:8448": "nahīndriyaviṣayasaṃbandhādervyavahārasya pratisargamanyathātvaṃ ṣaṣṭhendriyaviṣayakalpaṃ śakyamutprekṣitum /",
  "GSP33brssgo1u:8449": "ataśca sarvakalpānāṃ tulyavyavahāratvātkalpāntavyavahārānusaṃdhānakṣamatvācceśvarāṇāṃ samānanāmarūpā eva pratisargaṃ viśeṣāḥ prādurbhavanti /",
  "GSP33brssgo1u:8450": "samānanāmarūpatvāccāvṛttāvapi mahāsargamahāpralayakṣaṇāyāṃ jagato 'bhyupagamyamānāyāṃ na kaścicchabdaprāmāṇyādivirodhaḥ /",
  "GSP33brssgo1u:8451": "samānanāmarūpatāṃ ca śrutismṛtī darśayataḥ - 'sūryācandramasau dhātā yathāpūrvamakalpayat /",
  "GSP33brssgo1u:8452": "divaṃ ca pṛthivī cāntarikṣamatho svaḥ' (ṛ.saṃ. 10. 190.3) iti /",
  "GSP33brssgo1u:8453": "yathā pūrvasminkalpe sūryācandramaḥprabhṛti jagatkḷptaṃ tathāsminnapi kalpe parameśvaro 'kalpayadityarthaḥ /",
  "GSP33brssgo1u:8454": "tathā 'agnirvā akāmayata annādo devānāṃsyāmiti /",
  "GSP33brssgo1u:8455": "sa etamagnaye kṛttikābhyaḥ puroḍāśamaṣṭākapālaṃ niravapat' (tai.brā. 3.1.4.1)",
  "GSP33brssgo1u:8456": "iti nakṣatreṣṭividhau yo 'gnirniravapadyasmai vāgnaye niravapattayoḥ samānanāmarūpatāṃ darśayatītyevañjātīyakā śrutirihodāhartavyā /",
  "GSP33brssgo1u:8457": "smṛtirapi- 'ṛṣīṇāṃ nāmadheyāni yāśca vedeṣu dṛṣṭayaḥ /",
  "GSP33brssgo1u:8458": "śarvaryante prasūtānāṃ tānyevaibhyo dadātyajaḥ //",
  "GSP33brssgo1u:8459": "yathartuṣvṛtuliṅgāni nānārūpāṇi paryaye /",
  "GSP33brssgo1u:8460": "dṛśyante tāni tānyeva tathā bhāvā yugādiṣu //",
  "GSP33brssgo1u:8461": "yathābhimānino 'tītāstulyaste sāṃpratairiha /",
  "GSP33brssgo1u:8462": "devā devairatātairhi rūpairnāmabhireva ca //",
  "GSP33brssgo1u:8463": "' ityevajātīyakā draṣṭavyā // 30 //",
  "GSP33brssgo1u:8464": "----------------------",
  "GSP33brssgo1u:8465": "FN: abhidhātṛśabdenādhyāpakādhyetārāvuktau /",
  "GSP33brssgo1u:8466": "tadāpi mahāpralayamahāsargāṅgīkāre 'pīti yāvat /",
  "GSP33brssgo1u:8467": "yadepyupakramādathaśabdaḥ tadetyarthaḥ /",
  "GSP33brssgo1u:8468": "prāṇaḥ paramātmā tatra jīva ekībhavati enaṃ prāṇaṃ sa jīvaḥ tadaitīti śeṣaḥ /",
  "GSP33brssgo1u:8469": "tasmāt prāṇātmanaḥ, āyatanaṃ golakam /",
  "GSP33brssgo1u:8470": "itiśabdo yadyapītyanena saṃbadhyate /",
  "GSP33brssgo1u:8471": "'hiraṇyagarbhaḥ samavartate'tyādayaḥ śrutivādāḥ, 'jñānamapratimaṃ yasye'tyādayaḥ smṛtivādāḥ /",
  "GSP33brssgo1u:8472": "prahiṇoti gamayati tasya buddhau vedanāvirbhāvayati /",
  "GSP33brssgo1u:8473": "ṛgvedo daśamaṇḍalātmakaḥ maṇḍalānāṃ daśatayamātrāstīti tatra bhavā ṛco dāśatayyaḥ /",
  "GSP33brssgo1u:8474": "arṣeya ṛṣiyogaḥ,",
  "GSP33brssgo1u:8475": "chando gāyatryādi,",
  "GSP33brssgo1u:8476": "daivatagnyādi,",
  "GSP33brssgo1u:8477": "brāhmaṇaṃ viniyogaḥ etānyaviditāni yasminmantre,",
  "GSP33brssgo1u:8478": "sthāṇuṃ sthāvaraṃ, gartaṃ narakam /",
  "GSP33brssgo1u:8479": "teṣāṃ prāṇināṃ madhye /",
  "GSP33brssgo1u:8480": "tānyeva tajjātīyānyeva /",
  "GSP33brssgo1u:8481": "ṣaṣṭhendriyaṃ manaḥ 'manaḥṣaṣṭhānīndriyāṇī'ti smṛteḥ /",
  "GSP33brssgo1u:8482": "nakṣatrabahutvādbahuvacanam kṛttikādevāyāgnaye, aṣṭasu kapāleṣu pacanīyaṃ havirniruptavān /",
  "GSP33brssgo1u:8483": "deveṣviti viṣayasaptamī /",
  "GSP33brssgo1u:8484": "śarvaryante pralayānte /",
  "GSP33brssgo1u:8485": "ṛturliṅgāni navapallavādīni /",
  "GSP33brssgo1u:8486": "paryaye ghaṭīyantravadāvṛttau /",
  "GSP33brssgo1u:8487": "bhāvāḥ padārthāḥ /",
  "GSP33brssgo1u:8488": "nanu mahāpralaye jāterapyasattvācchabdārthasaṃbandhānityatvamityāśaṅkyāha-samāneti /",
  "GSP33brssgo1u:8489": "sūtranirasyāṃ śaṅkāmāha-athāpīti /",
  "GSP33brssgo1u:8490": "vyaktisaṃtatyā jātīnāmavāntarapralaye sattvātsaṃbandhastiṣṭhati,",
  "GSP33brssgo1u:8491": "vyavahārāvicchedājjñāyate ceti vedasyānapekṣatvena prāmāṇye na kaścidvirodhaḥ syāt /",
  "GSP33brssgo1u:8492": "nirlepalaye tu saṃbandhanāśāt punaḥ sṛṣṭau kenacitpuṃsā saṃketaḥ kartavya iti puruṣabuddhisāpekṣatvena vedasyāprāmāṇyaṃ,",
  "GSP33brssgo1u:8493": "adhyāpakasyāśrayasya nāśādāśritasya tasyānityatvaṃ ca prāptamityarthaḥ /",
  "GSP33brssgo1u:8494": "mahāpralaye 'pi nirlepalayo 'siddhaḥ, satkāryavādāt /",
  "GSP33brssgo1u:8495": "tathāca saṃskārātmanā śabdārthatatsaṃbandhānāṃ satāmeva punaḥ sṛṣṭāvabhivyakternānityatvam /",
  "GSP33brssgo1u:8496": "abhivyaktānāṃ pūrvakalpīyanāmarūpasamānatvānna saṃketaḥ kenacitkāryaḥ /",
  "GSP33brssgo1u:8497": "viṣamasṛṣṭau hi saṃketāpekṣā na tulyasṛṣṭāviti pariharati-tatredamityādinā /",
  "GSP33brssgo1u:8498": "nanvādyasṛṣṭau saṃketaḥ kenacitkārya ityata āha-tadāpīti /",
  "GSP33brssgo1u:8499": "mahāsargapralayapravṛttāvapītyarthaḥ /",
  "GSP33brssgo1u:8500": "nanvastvanādisaṃsāre saṃbandhasyānāditvaṃ tathāpi mahāpralayavyavadhānādasmaraṇe kathaṃ vedārthavyavahāraḥ,",
  "GSP33brssgo1u:8501": "tatrāha-anādau ceti /",
  "GSP33brssgo1u:8502": "na kaścidvirodhaḥ, śabdārthasaṃbandhasmaraṇāderiti śeṣaḥ /",
  "GSP33brssgo1u:8503": "svāpaprabodhayorlayasargāsiddhimāśaṅkya śrutimāha-svāpeti /",
  "GSP33brssgo1u:8504": "atha tadā suṣuptau prāṇe paramātmani jīva ekībhavati enaṃ prāṇaṃ sa jīvaḥ tadaitīti śeṣaḥ /",
  "GSP33brssgo1u:8505": "etasmātprātmanaḥ /",
  "GSP33brssgo1u:8506": "āyatanaṃ golakam /",
  "GSP33brssgo1u:8507": "ānantarye pañcamī ityādyā draṣṭavyā /",
  "GSP33brssgo1u:8508": "svapnavatkalpitasyājñātasattvābhāvāt darśanaṃ sṛṣṭiḥ adarśanaṃ laya iti dṛṣṭisṛṣṭipakṣaḥ śrutyabhipreta iti bhāvaḥ /",
  "GSP33brssgo1u:8509": "dṛṣṭāntavaiṣamyamāśaṅkya pariharati-syādityādinā /",
  "GSP33brssgo1u:8510": "aviruddhamanusandhānādikamiti śeṣaḥ /",
  "GSP33brssgo1u:8511": "hiraṇyagarbhādayaḥ pūrvakalpānusaṃdhānaśūnyaḥ /",
  "GSP33brssgo1u:8512": "saṃsāritvāt, asmādādivādityāśaṅkyāha-yadyapīti /",
  "GSP33brssgo1u:8513": "iti yadyapi tathāpi na prākṛtavaditi yojanā /",
  "GSP33brssgo1u:8514": "jñānādernikarṣavadutkarṣo 'pyaṅgīkāryaḥ,",
  "GSP33brssgo1u:8515": "bādhābhāvāditi nyāyānugṛhītaśrutyādibhiḥ sāmānyato dṛṣṭānumānaṃ bādhyamityāha-yathā hītyādinā /",
  "GSP33brssgo1u:8516": "nanu tathāpi pūrvakalpeśvarāṇāṃ muktatvādasminkalpe ko 'nusaṃdhātetyata āha-tataśceti /",
  "GSP33brssgo1u:8517": "jñānādyutkarṣādityarthaḥ /",
  "GSP33brssgo1u:8518": "muktebhyo 'nye 'nusaṃdhātāra iti bhāvaḥ /",
  "GSP33brssgo1u:8519": "parameśvarānugṛhītānāṃ jñānātiśaye pūrvoktaśrutismṛtivādānāha-tathā ceti /",
  "GSP33brssgo1u:8520_0": "pūrvaṃ kalpādau sṛjati tasmai brahmaṇe prahiṇoti gamayati tasya buddhau vedānāvirbhāvayati",
  "GSP33brssgo1u:8520_1": "yastaṃ devaṃ svātmākāraṃ mahāvākyotthabuddhau prakāśamānaṃ śaraṇaṃ paramamabhayasthānaṃ",
  "GSP33brssgo1u:8520_2": "niḥśreyasarūpamahaṃ prapadya ityarthaḥ /",
  "GSP33brssgo1u:8521": "na kevalamekasyaiva jñānātiśayaḥ kintu bahūnāṃ śākhādraṣṭṛṇāmiti viśvāsārthamāha-smarantīti /",
  "GSP33brssgo1u:8522": "ṛgvedo daśamaṇḍalāvayavāstatra bhavā ṛco dāśatamyaḥ /",
  "GSP33brssgo1u:8523": "vedāntare 'pi kāṇḍasūktamantrāṇāṃ draṣṭāro baudhāyanādibhiḥ smṛtā ityāha-pratīti /",
  "GSP33brssgo1u:8524": "kiñca mantrāṇāmṛṣyādijñānāvaśyakatvajñāpikā śrutirmantradṛgṛṣīṇāṃ jñānātiśayaṃ darśayatītyāha-śrutirapīti /",
  "GSP33brssgo1u:8525": "ārṣeya ṛṣiyogaḥ,",
  "GSP33brssgo1u:8526": "chando gāyatryādi,",
  "GSP33brssgo1u:8527": "daivatamagnyādi,",
  "GSP33brssgo1u:8528": "brāhmaṇaṃ viniyogaḥ,",
  "GSP33brssgo1u:8529": "etānyaviditāni yasminmantre tenetyarthaḥ /",
  "GSP33brssgo1u:8530": "sthāṇuṃ sthāvaraṃ, gartaṃ narakam /",
  "GSP33brssgo1u:8531": "tathāca jñānādhikaiḥ kalpāntaritaṃ vedaṃ smṛtvā vyavahārasya pravartitatvādvedasyānāditvamanapekṣatvaṃ cāvirūddhamiti bhāvaḥ /",
  "GSP33brssgo1u:8532": "adhunā samānanāmarūpatvaṃ prapañcayati-prāṇināṃ ceti /",
  "GSP33brssgo1u:8533": "tataḥ kiṃ, tatrāha-dṛṣṭeti /",
  "GSP33brssgo1u:8534": "aihikāmuṣmikaviṣayasukharāgakṛtarmasya phalaṃ paśvādikaṃ dṛṣṭapaśvādisadṛśyamiti yuktaṃ,",
  "GSP33brssgo1u:8535": "visadṛśe kāmābhāvena hetvabhāvāt /",
  "GSP33brssgo1u:8536": "tathā dṛṣṭaduḥkhadveṣakṛtādharmaphalaṃ dṛṣṭasadṛśaduḥkhameva na sukhaṃ,",
  "GSP33brssgo1u:8537": "kṛtahānyādidoṣāpatterityarthaḥ /",
  "GSP33brssgo1u:8538": "tarkiter'the mānamāha-smṛtiśceti /",
  "GSP33brssgo1u:8539": "uttarasṛṣṭiḥ pūrvasṛṣṭisajātīyā, karmaphalatvāt, pūrvasṛṣṭivadityanumānaṃ caśabdārthaḥ /",
  "GSP33brssgo1u:8540": "teṣāṃ prāṇināṃ madhye tānyeva tajjātīyānyeva /",
  "GSP33brssgo1u:8541": "tāni darśayan tatprāptau hetumāha-hiṃsreti /",
  "GSP33brssgo1u:8542": "karmaṇi vihitaniṣiddhatvākāreṇāpūrvaṃ, kriyātvena saṃskāraṃ ca janayanti /",
  "GSP33brssgo1u:8543": "tatrāpūrvātphalaṃ bhuṅkte, saṃskārabhāvitatvātpunastajjātīyāni karotītyarthaḥ /",
  "GSP33brssgo1u:8544": "saṃskāre liṅgamāha-tasmāditi /",
  "GSP33brssgo1u:8545": "saṃskāravaśādeva puṇyaṃ pāpaṃ vā rocate /",
  "GSP33brssgo1u:8546": "ato 'bhiruciliṅgātpuṇyāpuṇyasaṃskāro 'numeyaḥ /",
  "GSP33brssgo1u:8547": "sa eva svabhāvaḥ prakṛtirvāsaneti ca gīyate /",
  "GSP33brssgo1u:8548": "evaṃ karmaṇāṃ sṛṣṭisādṛśyamuktvā svopādāne līnakāryasaṃskārarūpaśaktibalādapi sādṛśyamāha-pralīyamānamiti /",
  "GSP33brssgo1u:8549": "itarathā niḥsaṃskārapralaye jagadvaicitryasyākasmikatvaṃ syādityarthaḥ /",
  "GSP33brssgo1u:8550": "nanu jagadvaicitryakāriṇyo 'nyāḥ śaktayaḥ kalpyantāṃ, tatrāha-naceti /",
  "GSP33brssgo1u:8551": "avidyāyāṃ līnakāryātmakasaṃskārādanyāḥ śaktayo na kalpyāḥ manābhāvādrauravācca /",
  "GSP33brssgo1u:8552": "svopādāne līnakāryarūpā śaktistu 'mahān nyagrodhastiṣṭhati' 'śraddhatsva somya'itiśrutisiddhā,",
  "GSP33brssgo1u:8553": "ato 'vidyātatkāryādanyāḥ śaktayo na santi ātmāvidyaiva tacchaktiriti siddhānta ityarthaḥ /",
  "GSP33brssgo1u:8554": "nimitteṣvapyupādanasthaṃ kāryamevāvidyāghaṭanayā śaktiranyā vetyanāgrahaḥ /",
  "GSP33brssgo1u:8555": "upādāne kāryasaṃskārasiddheḥ phalamāha tataśceti /",
  "GSP33brssgo1u:8556": "yathā suptotthitasya pūrvacakṣurjātīyameva cakṣurjāyate tacca pūrvarūpajātīyameva rūpaṃ gṛhṇāti na rasādikaṃ,",
  "GSP33brssgo1u:8557": "evaṃ bhogya lokā bhogāśrayāḥ prāṇinikāyā bhogahetukarmāṇi saṃskārabalātpūrvalokāditulyānyeveti niyama ityarthaḥ /",
  "GSP33brssgo1u:8558": "nikāyāḥ samūhāḥ /",
  "GSP33brssgo1u:8559": "dṛṣṭāntāsiddhimāśaṅkyamāha-na hīti /",
  "GSP33brssgo1u:8560": "yathā ṣaṣṭhendriyasya manaso 'sādhāraṇaviṣayo nāsti,",
  "GSP33brssgo1u:8561": "sukādeḥ sākṣivedyatvāt,",
  "GSP33brssgo1u:8562": "tathā vyavahārānyathātvamasadityarthaḥ /",
  "GSP33brssgo1u:8563": "ṣaṣṭhamindriyaṃ tadviṣayaścāsanniti vārthaḥ /",
  "GSP33brssgo1u:8564": "uktārthaṃ saṃkṣipati-ataśceti /",
  "GSP33brssgo1u:8565": "vyavahārasāmyātsaṃbhavācca vyavahriyamāṇā vyaktayaḥ samānā evetyarthaḥ /",
  "GSP33brssgo1u:8566": "sūtre yojayati-samānetyādinā /",
  "GSP33brssgo1u:8567": "bhāvidṛṣṭyā yajamāno 'gniḥ annādo 'ragnirahaṃ syāmiti kāmayitvā kṛttikānakṣatrābhimānidevāyāgnaye aṣṭasu kapāleṣu pacanīyaṃ havirniruptavānityarthaḥ /",
  "GSP33brssgo1u:8568": "nakṣatravyaktivahutvādbahuvacanam /",
  "GSP33brssgo1u:8569": "jhrnanu yajamāno 'gnirbhāvī uddeśyāgninā samānanāmarūpaḥ kalpāntare bhavati /",
  "GSP33brssgo1u:8570": "evaṃ 'rudro vā akāmayata''viṣṇurvā akāmayata'ityatrāpi tathā vaktavyaṃ, tadayuktam /",
  "GSP33brssgo1u:8571": "na hyagneriva viṣṇurudrayoradhikāripuruṣatvaṃ, tayorjagatkāraṇatvaśravaṇāt /",
  "GSP33brssgo1u:8572": "'eka eva rudro na'iti /",
  "GSP33brssgo1u:8573": "'eko viṣṇuḥ'ityādi śrutismṛtivirodhāditiṭasmṛtau vedeṣviti viṣayasaptamī /",
  "GSP33brssgo1u:8574": "śarvaryante pralayānte /",
  "GSP33brssgo1u:8575": "ṛtūnāṃ vasantādīnāṃ liṅgāni navapallavādini /",
  "GSP33brssgo1u:8576": "paryaye ghaṭīyantravadāvṛttau /",
  "GSP33brssgo1u:8577": "bhāvāḥ padārthāḥ tulyā iti śeṣaḥ /",
  "GSP33brssgo1u:8578": "tasmājjanmanāśavadvigrahāṅgīkāre 'pi karmaṇi śabde ca virodhābhāvāddevānāmasti vidyādhikāra iti sthitam //30//",
  "GSP33brssgo1u:8579": "END BsCom_1,3.8.30",
  "GSP33brssgo1u:8580": "____________________________________________________________________________________________",
  "GSP33brssgo1u:8581": "START BsCom_1,3.8.31",
  "GSP33brssgo1u:8582": "madhvādiṣv asaṃbhavād anadhikāraṃ jaiminiḥ | BBs_1,3.31 |",
  "GSP33brssgo1u:8583": "iha devādīnāmapi brahmavidyāyāmastyadhikāra iti yatpratijñātaṃ tatparyāvartyate /",
  "GSP33brssgo1u:8584": "devādīnāmanadhikāraṃ jaiminirācāryo manyante /",
  "GSP33brssgo1u:8585": "kasmāt /",
  "GSP33brssgo1u:8586": "madhvādiṣvasaṃbhavāt /",
  "GSP33brssgo1u:8587": "brahmavidyāyāmadhikārābhyupagame hi vidyātvāviśeṣānmadhvādividyāsvapyadhikāro 'bhyupagamyeta /",
  "GSP33brssgo1u:8588": "nacaivaṃ saṃbhavati /",
  "GSP33brssgo1u:8589": "katham /",
  "GSP33brssgo1u:8590": "'asau vā ādityo devamadhu' (chā. 3.1.1) ityatra manuṣyā ādityaṃ madhvadhyāsenopasīran /",
  "GSP33brssgo1u:8591": "devādiṣu hyupāsakeṣyabhyupagamyamāneṣvādityaḥ kamanyamādityamupāsīta /",
  "GSP33brssgo1u:8592_0": "punaścādityavyapāśrayāṇi pañca rohitādīnyamṛtānyupakramya vasavo rudrā ādityā marutaḥ",
  "GSP33brssgo1u:8592_1": "sādhyāśca pañca devagaṇāḥ krameṇa tattatamṛtamupajīvantītyupadiśya 'sa ya etadevamamṛtaṃ",
  "GSP33brssgo1u:8592_2": "veda vasūnāmevaiko bhūtvāgninaiva mukhenaitadevāmṛtaṃ dṛṣṭvā tṛpyati' ityādinā vasvādyupajīvyānyamṛtāni",
  "GSP33brssgo1u:8592_3": "vijānatāṃ vasvādimahimaprāptiṃ darśayati /",
  "GSP33brssgo1u:8593": "vasvādayastu kānanyānvasvādīnamṛtopajīvino vijānīyuḥ /",
  "GSP33brssgo1u:8594": "kaṃ vānyaṃ vasvādimahimānaṃ prepseyuḥ /",
  "GSP33brssgo1u:8595": "'tathā agniḥ pādo vāyuḥ pāda ādityaḥ pādo diśaḥ pādaḥ' (chā. 3.18.2)",
  "GSP33brssgo1u:8596": ", 'vāyurvāva saṃvargaḥ'' (chā. 4.3.1)",
  "GSP33brssgo1u:8597": "'ādityo brahmetyādeśaḥ' (chā. 3.11.1)",
  "GSP33brssgo1u:8598": "ityādiṣu devatātmopāsaneṣu na teṣāmeva devatātmānamadhikāraḥ saṃbhavati /",
  "GSP33brssgo1u:8599": "tathā 'imāveva gotamabharadvājā vayameva gotamo 'yaṃ bharadvājaḥ' (bṛ. 2.2.4)",
  "GSP33brssgo1u:8600": "ityādiṣvipyṛṣisaṃbandheṣūpāsaneṣu na teṣāmevarṣīṇāmadhikāraḥ saṃbhavati // 31 //",
  "GSP33brssgo1u:8601": "----------------------",
  "GSP33brssgo1u:8602": "FN:",
  "GSP33brssgo1u:8603": "pañceti caturvedokarmāṇi praṇavaścati pañca kusumāni tebhyaḥ somājyādidravyāṇi hutāni rohitādīni lohitaṃ,",
  "GSP33brssgo1u:8604": "śuklaṃ,",
  "GSP33brssgo1u:8605": "kṛṣṇaṃ,",
  "GSP33brssgo1u:8606": "paraṃ kṛṣṇaṃ,",
  "GSP33brssgo1u:8607": "madhye kṣobhata iva,",
  "GSP33brssgo1u:8608_0": "ityuktāni pañca rohitādīnyamṛtāni tattanmantrabhāgaiḥ prāgādyūrdhvāntapañcadigavasthitābhirādityaraśmināḍībhirmadhvaṣūpasthitacchidrarūpābhirādityamaṇḍalamānītāni",
  "GSP33brssgo1u:8608_1": "yaśastejaindriyavīryānnātmanā pariṇatāni pañcadikṣu sthitairvasvādibhirupajīvyānīti",
  "GSP33brssgo1u:8608_2": "dhyāyanto vasvādiprāptiruktetyarthaḥ /",
  "GSP33brssgo1u:8609": "ākṣipati-madhvādiṣviti /",
  "GSP33brssgo1u:8610": "brahmavidyā devādīnnādhikaroti, vidyātvāt, madhvādividyāvadityarthaḥ //",
  "GSP33brssgo1u:8611": "dṛṣṭāntaṃ vivṛṇoti-kathamityādinā /",
  "GSP33brssgo1u:8612": "dyulokākhyavaṃśadaṇḍe antarikṣarūpe madhvapūpe sthita ādityo devānāṃ modanānmadhviva madhvityāropya dhyānaṃ kāryam /",
  "GSP33brssgo1u:8613": "tatrādityasyādhikāro na yuktaḥ, dhyātṛdhyeyabhedābhāvādityāha-devādiṣviti /",
  "GSP33brssgo1u:8614": "astu vasvādīnāṃ tatrādhikāra ityāśaṅkya teṣāmapi tatra dhyeyatvātprāpyatvācca na dhyātṛtvamityāha-punaśceti /",
  "GSP33brssgo1u:8615": "caturvedoktakarmāṇi praṇavaśceti pañca kusumāni,",
  "GSP33brssgo1u:8616_0": "tebhyaḥ somājyādidravyāṇi hutāni lohitaśuklakṛṣṇaparaḥ kṛṣṇagopyākhyāni pañcāmṛtāni",
  "GSP33brssgo1u:8616_1": "tattanmantrabhāgaiḥ prāgādyūrdhvāntarapañcādigavasthitābhirādityaraśmināḍībhirmadhvapūpasthitacchidrarūpābhirādityamaṇḍalamānītāni",
  "GSP33brssgo1u:8616_2": "yaśastejaindriyavīryānnātmanā pariṇatāni pañcadikṣu sthitairvasvādibhirūpajīvyānīti",
  "GSP33brssgo1u:8616_3": "dhyāyato vasvādiprāptiruktetyarthaḥ /",
  "GSP33brssgo1u:8617": "sūtrasthādipadārthamāha-tathāgniriti /",
  "GSP33brssgo1u:8618": "ākāśabrahmaṇaścatvāraḥ pādāḥ,",
  "GSP33brssgo1u:8619": "dvau karṇau,",
  "GSP33brssgo1u:8620": "dve netre,",
  "GSP33brssgo1u:8621": "dve nāsike,",
  "GSP33brssgo1u:8622": "ekā vāgiti saptasvindriyeṣu śiraścamasatīrastheṣu saptarṣidhyānaṃ kāryamityāha-tathemāveveti /",
  "GSP33brssgo1u:8623": "atha dakṣiṇaḥ karṇaḥ gautamaḥ,",
  "GSP33brssgo1u:8624": "vāmo bhāradvājaḥ,",
  "GSP33brssgo1u:8625": "evaṃ dakṣiṇanetranāsike viśvāmitravasiṣṭhau,",
  "GSP33brssgo1u:8626": "vāme jamadagnikaśyapau,",
  "GSP33brssgo1u:8627": "vāgatrirityarthaḥ /",
  "GSP33brssgo1u:8628": "atra ṛṣīṇāṃ dhyeyatvānnādhikāraḥ //31//",
  "GSP33brssgo1u:8629": "END BsCom_1,3.8.31",
  "GSP33brssgo1u:8630": "____________________________________________________________________________________________",
  "GSP33brssgo1u:8631": "START BsCom_1,3.8.32",
  "GSP33brssgo1u:8632": "kutaśca devādīnāmadhikāraḥ -",
  "GSP33brssgo1u:8633": "jyotiṣi bhāvāc ca | BBs_1,3.32 |",
  "GSP33brssgo1u:8634": "yadidaṃ jyotirmaṇḍalaṃ dyusthānamahorātrābhyāṃ bambhramajjagadavabhāsayati tasminnādityādayo devatāvacanāḥ śabdāḥ prayujyante /",
  "GSP33brssgo1u:8635": "lokaprasiddharvākyaśeṣaprasiddheśca /",
  "GSP33brssgo1u:8636": "naca jyotirmaṇḍalasya hṛdayādinā vigraheṣu cetanayārthitvādinā vā yogo 'vagantuṃ śakyate mṛtādivadacetanatvāvagamāt /",
  "GSP33brssgo1u:8637": "etenāgnyādayo vyākhyātāḥ /",
  "GSP33brssgo1u:8638": "syādetat /",
  "GSP33brssgo1u:8639": "mantrārthavādetihāsapurāṇalokebhyo devādānāṃ vigrahavattvādyavagamādayamadoṣa iti /",
  "GSP33brssgo1u:8640": "netyucyate /",
  "GSP33brssgo1u:8641": "nahi tāvalloko nāma kiñcitsvatantraṃ pramāṇamasti /",
  "GSP33brssgo1u:8642": "pratyakṣādibhya eva hyavicāritaviśeṣebhyaḥ pramāṇebhyaḥ prasiddhyanartho lokātprasidhyatītyucyate /",
  "GSP33brssgo1u:8643": "nacātra pratyakṣādīnāmanyatamaṃ pramāṇamasti /",
  "GSP33brssgo1u:8644": "itihāsapurāṇamapi pauruṣeyatvātpramāṇāntaramūlamākāṅkṣati /",
  "GSP33brssgo1u:8645": "arthavādā api vidhinaikavākyatvātstutyarthāḥ santo na pārthagarthyena devādīnāṃ vigrahādisadbhāve kāraṇabhāvaṃ pratipadyante /",
  "GSP33brssgo1u:8646": "mantrā api śrutyādiviniyuktāḥ prayogasamavāyino 'bhidhānārthā na kasyacidarthasya pramāṇamityācakṣate /",
  "GSP33brssgo1u:8647": "tasmādabhāvo devādīnāmadhikārasya // 32 //",
  "GSP33brssgo1u:8648": "----------------------",
  "GSP33brssgo1u:8649": "FN: 'vajrahastaḥ purandaraḥ' ityādayo mantrāḥ 'so 'rodīt' ityādayor'thavādāḥ,",
  "GSP33brssgo1u:8650": "'iṣṭānbhogānhi vo devā' ityādītihāsapurāṇāni,",
  "GSP33brssgo1u:8651": "loke 'pi yamaṃ daṇḍahastaṃ,",
  "GSP33brssgo1u:8652": "indraṃ vajrahastaṃ,",
  "GSP33brssgo1u:8653": "likhantīti vigrahādipañcakasadbhāvādanadhikāradoṣo nāstītyarthaḥ /",
  "GSP33brssgo1u:8654": "'vigraho haviṣāṃ bhoga aiśvaryaṃ ca prasannatā /",
  "GSP33brssgo1u:8655": "phalapradānamityetatpañcakam vigrahādikam' iti /",
  "GSP33brssgo1u:8656": "kiñca vigrahābhāvāddevādīnāṃ na kvāpyadhikāra ityāha-jyotiṣi bhāvācceti /",
  "GSP33brssgo1u:8657": "ādityaḥ sūryaścandraḥ śukro 'ṅgāraka ityādiśabdānāṃ jyotiḥpiṇḍeṣu prayogasya bhāvātsattvānna vigrahavāndevaḥ kaścidastītyarthaḥ /",
  "GSP33brssgo1u:8658": "'ādityaḥ purastādudetā paścādastametā'iti madhuvidyāvākyaśeṣe jyotiṣyevādityaśabdaḥ prasiddhaḥ /",
  "GSP33brssgo1u:8659": "tarhi jyotiḥpiṇḍānāmevādhikāro 'stu, tatrāha-na ceti /",
  "GSP33brssgo1u:8660": "agnyādīnāmadhikāramāśaṅkyāha-eteneti /",
  "GSP33brssgo1u:8661": "agnirvāyurbhūmirityādiśabdānāmacetanavācitvenetyarthaḥ /",
  "GSP33brssgo1u:8662": "siddhāntī śaṅkate-syādetadityādinā /",
  "GSP33brssgo1u:8663": "'vajrahastaḥ purandaraḥ'ityādayo mantrāḥ /",
  "GSP33brssgo1u:8664": "'so 'rodīt'ityādayor'thavādāḥ /",
  "GSP33brssgo1u:8665": "'iṣṭānbhogānhi vo devā dāsyante yajñabhāvitāḥ /",
  "GSP33brssgo1u:8666": "' 'te tṛptāstarpayantyenaṃ sarvakāmaphalaiḥ śubhaiḥ /",
  "GSP33brssgo1u:8667": "'ityādītihāsapurāṇāni /",
  "GSP33brssgo1u:8668": "loke 'pi yamaṃ daṇḍahastaṃ likhanti,",
  "GSP33brssgo1u:8669": "indraṃ vajrahastamiti vigrahādipañcakasadbhāvādhanadhikāradoṣo nāstītyarthaḥ /",
  "GSP33brssgo1u:8670": "vigraho haviṣāṃ bhoga aiśvaryaṃ ca prasannatā /",
  "GSP33brssgo1u:8671": "phalapradānamityetatpañcakaṃ vigrahādikam //",
  "GSP33brssgo1u:8672": "'mānābhāvādetannāstīti dūṣayati-netyādinā /",
  "GSP33brssgo1u:8673": "na cātreti /",
  "GSP33brssgo1u:8674": "vigrahādāvityarthaḥ /",
  "GSP33brssgo1u:8675": "ārthavādā mantrā vā mūlamityāśaṅkyāha-arthavādā ityādinā /",
  "GSP33brssgo1u:8676": "vrīhyādivadprayogavidhigṛhītā mantrāḥ prayogasaṃbanddhābhidhānārthā nājñātavigrahādiparā iti mīmāṃsakā ācakṣata ityarthaḥ /",
  "GSP33brssgo1u:8677": "tasmāt vigrahābhāvādityarthaḥ //32//",
  "GSP33brssgo1u:8678": "END BsCom_1,3.8.32",
  "GSP33brssgo1u:8679": "____________________________________________________________________________________________",
  "GSP33brssgo1u:8680": "START BsCom_1,3.8.33",
  "GSP33brssgo1u:8681": "bhāvaṃ tu bādarāyaṇo 'sti hi | BBs_1,3.33 |",
  "GSP33brssgo1u:8682": "tuśabdaḥ pūrvapakṣaṃ vyavartayati /",
  "GSP33brssgo1u:8683": "bādarāyaṇastvācāryo bhāvamadhikārasya devādīnāmapi manyante /",
  "GSP33brssgo1u:8684": "yadyapi madhvādividyāsu devatādivyāmiśrāsvāsaṃbhavo 'dhikārasya tathāpyasti hi śuddhāyāṃ brahmavidyāyāṃ saṃbhavaḥ /",
  "GSP33brssgo1u:8685": "arthitvasāmarthyapratiṣedhādyapekṣatvādadhikārasya /",
  "GSP33brssgo1u:8686": "naca kvacidasaṃbhava ityetāvatā yatra saṃbhavastatrāpyadhikāro 'podyeta /",
  "GSP33brssgo1u:8687": "manuṣyāṇāmapi na sarveṣāṃ brāhmaṇādīnāṃ sarveṣu rājasūyādiṣvadhikāraḥ saṃbhavati /",
  "GSP33brssgo1u:8688": "tatra yo nyāyaḥ so 'trāpi bhaviṣyati /",
  "GSP33brssgo1u:8689": "brahmavidyāṃ ca prakṛtya bhavati darśanaṃ śrautaṃ devādyadhikārasya sūcakam- 'tadyo yo devānāṃ pratyabudhyata sa eva tadabhavattatharṣīṇāṃ tathā manuṣyāṇām' (bṛ. 1.4.10) iti /",
  "GSP33brssgo1u:8690": "'te hocurhanta tamātmānamanvicchāmo yamātmānamanviṣya sarvāṃśca lokānāpnoti sarvāṃśca kāmān' iti /",
  "GSP33brssgo1u:8691": "'indro ha vai devānāmabhipravrāja virocana'surāṇām' (chā. 8.7.2) ityādi ca /",
  "GSP33brssgo1u:8692": "samārtamapi gandharvayājñavalkyasaṃvādādi /",
  "GSP33brssgo1u:8693": "yadapyuktaṃ jyotiṣi bhāvācceti /",
  "GSP33brssgo1u:8694": "atra brūmaḥ jyotirādiviṣayā api ādityādayo devatāvacanāḥ śabdāścetanāvantamaiśvaryādyupetaṃ taṃ taṃ devatātmānaṃ samarpayanti,",
  "GSP33brssgo1u:8695": "mantrārthavādādiṣu tathā vyavahārāt /",
  "GSP33brssgo1u:8696": "asti hyaiśvaryayogāddevatānāṃ jyotirādyātmabhiścāvasthātuṃ yatheṣṭaṃ ca taṃ taṃ vigrahaṃ grahītuṃ sāmarthyam /",
  "GSP33brssgo1u:8697": "tathāhi śrūyate subrahmaṇyārthavāde- medhātithermeṣeti /",
  "GSP33brssgo1u:8698": "'medhātithiṃ ha kāṇvāyanamindro meṣo bhūtvā jahāra' (ṣaḍviṃśa. brā. 1.1) iti /",
  "GSP33brssgo1u:8699": "smaryate ca- 'ādityaḥ puruṣo bhūtvā kuntīmupajagāma ha' iti /",
  "GSP33brssgo1u:8700": "mṛdādiṣvapi cetanā adhiṣṭhitāro 'bhyupagamyante- mṛdabravīdāpobruvannityādidarśanāt /",
  "GSP33brssgo1u:8701": "jyotirādestu bhūtadhātorādityādiṣvacetanatvamabhyupagamyate /",
  "GSP33brssgo1u:8702": "cetanāstvadhiṣṭhitāro devatātmano mantrārthavādādivyavahārādityuktam /",
  "GSP33brssgo1u:8703": "yadapyuktaṃ mantrārthavādayoranyāyārthatvānna devatāvigrahādiprakāśanasāmarthyamiti /",
  "GSP33brssgo1u:8704": "atra brūmaḥ - pratyayāpratyayau hi sadbhāvāsadbhāvayoḥ kāraṇaṃ, nānyarthatvamananyārthatvaṃ vā /",
  "GSP33brssgo1u:8705": "tathāhyanyārthamapi prasthitaḥ pathi patitaṃ tṛṇaparṇādyastītyeva pratipadyate /",
  "GSP33brssgo1u:8706": "atrāha- viṣama upanyāsaḥ /",
  "GSP33brssgo1u:8707": "tatra hi tṛṇaparṇādiviṣayaṃ pratyakṣaṃ pravṛttamasti yena tadastitvaṃ pratipadyate /",
  "GSP33brssgo1u:8708": "atra punarvidhyuddeśaikavākyabhāvena stutyarther'thavādena pārthagarthyena vṛttāntaviṣayā pravṛttiḥ śakyādhyavasātum /",
  "GSP33brssgo1u:8709": "nahi 'na surāṃ pibet' iti nañvati vākye padatrayasaṃbandhātsurāpānapratiṣedha evaikor'tho 'vagamyate /",
  "GSP33brssgo1u:8710": "na punaḥ surāṃ pibediti padadvayasaṃbandhātsurāpānavidhirapīti /",
  "GSP33brssgo1u:8711": "atrocyate- viṣama upanyāsaḥ /",
  "GSP33brssgo1u:8712": "yuktaṃ yatsurāpānapratiṣedhe padānvayasyaikatvādavāntaravākyārthasyāgrahaṇam /",
  "GSP33brssgo1u:8713": "vidhyuddeśārthavādayostvarthavādasthāni padāni pṛthaganvayavṛttāntaviṣayaṃ pratipadyānantaraṃ kaimarthyavaśena kāmaṃ vidheḥ stāvakatvaṃ pratipadyante /",
  "GSP33brssgo1u:8714": "yathāhi- 'vāyavyaṃ śvetamālabheta bhūtikāmaḥ' ityatra vidhyuddeśavartināṃ vāyavyādipadānāṃ vidhinā saṃbandhaḥ,",
  "GSP33brssgo1u:8715": "naivaṃ 'vāyurvai kṣepiṣṭhā devatā vāyumeva svena bhāgadheyenopadhāvati sa evainaṃ bhūtiṃ gamayati' ityeṣāmarthavādagatānāṃ padānām /",
  "GSP33brssgo1u:8716": "nahi bhavati vāyurvā ālabheteti kṣepiṣṭhā devatā vā ālabhetetyādi /",
  "GSP33brssgo1u:8717": "vāyusvabhāvasaṃkīrtanena tvavāntaramanvayaṃ pratipadyaivaṃ viśiṣṭadaivatyamidaṃ karmeti vidhiṃ stuvanti /",
  "GSP33brssgo1u:8718": "tadyatra so 'vāntaravākyārthaḥ pramāṇāntaragocaro bhavati tatra tadanuvādenarthavādaḥ pravartate /",
  "GSP33brssgo1u:8719": "yatra pramāṇāntaraviruddhastatra guṇavādena /",
  "GSP33brssgo1u:8720": "yatra tu tadubhayaṃ nāsti tatra kiṃ pramāṇāntarābhāvādguṇavādaḥ syādāhosvitpramāṇāntarāvirodhādvidyamānavāda iti pratītiśaraṇairvidyamānavāda āśrayaṇīyo na guṇavādaḥ /",
  "GSP33brssgo1u:8721": "etena mantro vyākhyātaḥ /",
  "GSP33brssgo1u:8722": "apica vidhibhirevendrādidaivatyāni havīṃṣi codayadbhirapekṣitamindrādīnāṃ svarūpam /",
  "GSP33brssgo1u:8723": "nahi svarūparahitā indrādayaścetasyāropayituṃ śakyante /",
  "GSP33brssgo1u:8724": "naca cetasyanārūḍhāyai tasyai tasyai devatāyai haviḥ pradātuṃ śakyate /",
  "GSP33brssgo1u:8725": "śrāvayati ca- 'yasyai devatāyai havirgṛhītaṃ syāttāṃ dhyāyedvaṣaṭkariṣyan' (ai.brā. 3.8.1) iti /",
  "GSP33brssgo1u:8726": "naca śabdamātramarthasvarūpaṃ saṃbhavati, śabdārthayorbhedāt /",
  "GSP33brssgo1u:8727": "tatra yādṛśaṃ mantrārthavādayorindrādīnāṃ svarūpamavagataṃ na tattādṛśaṃ śabdapramāṇakena pratyākhyatuṃ yuktam /",
  "GSP33brssgo1u:8728": "itihāsapurāṇamapi vyākhyātena mārgeṇa saṃbhavanmantrārthavādamūlatvātprabhavati devatāvigrahādi sādhayitim /",
  "GSP33brssgo1u:8729": "pratyakṣādimūlamapi saṃbhavati /",
  "GSP33brssgo1u:8730": "bhavati hyasmākamapratyakṣamapi cirantanānāṃ pratyakṣam /",
  "GSP33brssgo1u:8731": "tathāca vyāsādayo devādibhiḥ pratyakṣaṃ vyavaharantīti smaryate /",
  "GSP33brssgo1u:8732": "yastu brūyādidānīntanānāmiva pūrveṣāmapi nāsti devādibhirvyavahartuṃ sāmarthyamiti sa jagadvaicitryaṃ pratiṣedhet /",
  "GSP33brssgo1u:8733": "idānīmiva ca nānyadapi sārvabhaumaḥ kṣatriyo 'stīti brūyāt /",
  "GSP33brssgo1u:8734": "tataśca rājasūyādicodanoparundhyāt /",
  "GSP33brssgo1u:8735": "idānīmiva ca kālāntare 'pyavyavasthitaprāyānvarṇāśramadharmānpratijānīta /",
  "GSP33brssgo1u:8736": "tataśca vyavasthāvidhāyi śāstramanarthakaṃ syāt /",
  "GSP33brssgo1u:8737": "tasmāddharmotkarṣavaśāccirantanā devādibhiḥ pratyakṣaṃ vyavajahnuriti śliṣyate /",
  "GSP33brssgo1u:8738": "apica smaranti- 'svādhyāyādiṣṭadevatāsaṃprayogaḥ' (yo.sū. 2.44) ityādi /",
  "GSP33brssgo1u:8739": "yogo 'pyaṇimādyaiśvaryarprāptiphalaḥ smaryamāṇo na śakyate sāhasamātreṇa pratyākhyātum /",
  "GSP33brssgo1u:8740": "śrutiśca yogamāhātmyaṃ prakhyāpayati- 'pṛthivyaptejo 'nilakhe samutthite pañcātmake yogaguṇe pravṛtte /",
  "GSP33brssgo1u:8741": "na tasya rogo na jarā na mṛtyuḥ prāptasya yogāgnimayaṃ śarīram'' (śvaṃ. 2.12) iti /",
  "GSP33brssgo1u:8742": "ṛṣīṇāmapi mantrabrāhmaṇadarśināṃ sāmarthyaṃ nāsmadīyena sāmarthyenopamātuṃ yuktam /",
  "GSP33brssgo1u:8743": "tasmātsamūlamitihāsapurāṇam /",
  "GSP33brssgo1u:8744": "lokaprasiddhirapi na sati saṃbhave nirālambanādhyavasātuṃ yuktā /",
  "GSP33brssgo1u:8745": "tasmādupapanno mantrādibhyo devādīnāṃ vigrahavattvādyavagamaḥ /",
  "GSP33brssgo1u:8746": "tataścārthitvādisaṃbhavādupapanno devādīnāmapi brahmavidyāyāmadhikāraḥ /",
  "GSP33brssgo1u:8747": "kramamuktidarśanānyapyevamevopapadyante // 33 //",
  "GSP33brssgo1u:8748": "----------------------",
  "GSP33brssgo1u:8749": "FN: yataḥ sarveṣāṃ sarvatrādhikāro na saṃbhavati tato na cāpodyetetyanvayaḥ /",
  "GSP33brssgo1u:8750": "tadbrahma yo devānāṃ madhye pratyaktvenābudhyata /",
  "GSP33brssgo1u:8751": "ādigrahaṇenetihāsapurāṇadharmaśāstrāṇi gṛhyante /",
  "GSP33brssgo1u:8752": "vidhyuddeśo vidhivākyaṃ tadekavākyatayā /",
  "GSP33brssgo1u:8753": "vṛttānto bhūtārthaḥ /",
  "GSP33brssgo1u:8754": "śliṣyate yujyate /",
  "GSP33brssgo1u:8755": "mantrajapāddevatāsāṃnidhyaṃ tatsaṃbhāṣaṇaṃ ceti sūtrārthaḥ /",
  "GSP33brssgo1u:8756": "sūtrābhyāṃ prāptaṃ pūrvapakṣaṃ nirasyati-tuśabda ityādinā /",
  "GSP33brssgo1u:8757": "brahmavidyā devādīnnādhikaroti,",
  "GSP33brssgo1u:8758": "vidyātvāt,",
  "GSP33brssgo1u:8759": "madhvādividyāvaditi uktaheturaprayojaka ityāha-yadyapīti /",
  "GSP33brssgo1u:8760": "darśādikaṃ,",
  "GSP33brssgo1u:8761": "na brāhmaṇamadhikaroti,",
  "GSP33brssgo1u:8762": "karmatvāt,",
  "GSP33brssgo1u:8763": "rājasūyādivaditi ābhāsasāmyaṃ vidyātvahetorāha-naceti /",
  "GSP33brssgo1u:8764": "yatra yasyādhikāraḥ saṃbhavati sa tatrādhikārīti nyāyastulya ityarthaḥ /",
  "GSP33brssgo1u:8765": "yataḥ sarveṣāṃ sarvatrādhikāro na saṃbhavati tato na cāpodyetatyanvayaḥ /",
  "GSP33brssgo1u:8766": "tadbrahma yo yo devādīnāṃ madhye pratyaktvenābudhyata sa tadbrahmābhavadityarthaḥ /",
  "GSP33brssgo1u:8767": "te ha devā ūcuranyonyaṃ,",
  "GSP33brssgo1u:8768": "tata indravirocanau surāsurarājau prajāpatiṃ brahmavidyāpradaṃ jagmaturiti ca liṅgamastītyarthaḥ /",
  "GSP33brssgo1u:8769": "kimatra brahmāmṛtamiti gandharvapraśne yājñavalkya uvāca tamiti mokṣadharmeṣu śrutaṃ devādīnāmadhikāraliṅgamityāha-smārtamiti /",
  "GSP33brssgo1u:8770": "yathā bālānāṃ golakeṣu cakṣurādipadaprayoge 'pi śāstrajñairgolakātiriktendriyāṇi svīkriyante,",
  "GSP33brssgo1u:8771": "yathā jyotirādau sūryādiśabdaprayoge 'pi vigrahavaddevatā svīkāryā ityāha-jyotirādīti /",
  "GSP33brssgo1u:8772": "tathā cetanatvena vyavahārādityarthaḥ /",
  "GSP33brssgo1u:8773": "ekasya jaḍacetanobhayarūpatvaṃ kathaṃ, tatrāha-astihīti /",
  "GSP33brssgo1u:8774": "tathāhi vigrahavattayā devavyavahāraḥśrūyate /",
  "GSP33brssgo1u:8775": "subrahmaṇya udgātṛgaṇastha ṛtvik tatsaṃbandhī yor'thavādaḥ 'indra, agaccha'ityādiḥ /",
  "GSP33brssgo1u:8776": "tatra medhātithermeṣa, itīndrasaṃbodhanaṃ śrutaṃ, tadvyācaṣṭe-meveti /",
  "GSP33brssgo1u:8777": "muniṃ meṣo bhūtvā jahāreti jñāpanārthaṃ meṣa, itīndrasaṃbodhanamityarthaḥ /",
  "GSP33brssgo1u:8778": "yaduktamādityādayo mṛdādivadacetanā eveti, tanna, sarvatra jaḍajaḍāṃśadvayasattvādityāha-mṛditi /",
  "GSP33brssgo1u:8779": "ādityādau ko jaḍabhāgaḥ kaścetanāṃśa iti, tatrāha-jyotirādestviti /",
  "GSP33brssgo1u:8780": "mantrādikaṃ padaśaktyā bhāsamānavigrahādau svārthe na pramāṇaṃ,",
  "GSP33brssgo1u:8781": "anyaparatvāt,",
  "GSP33brssgo1u:8782": "viṣaṃ bhuṅkṣveti vākyavadityāha-yadapīti /",
  "GSP33brssgo1u:8783": "anyaparādapi vākyādbādhābhāve svārtho grāhya ityāha-atra brūma iti /",
  "GSP33brssgo1u:8784": "tātparyaśūnye 'pyarthe pratyayamātreṇāstitvamudāharati-tathāhīti /",
  "GSP33brssgo1u:8785": "tṛṇādau pratyayo 'sti vigrahādau sa nāstīti vaiṣamyaṃ śaṅkate-atrāheti /",
  "GSP33brssgo1u:8786": "vidhyuddeśo vidhivākyaṃ, tadekavākyatayā praśasto vidhirityevārthavādeṣu pratyayaḥ /",
  "GSP33brssgo1u:8787": "vṛttānto bhūtārthaḥ /",
  "GSP33brssgo1u:8788": "vigrahādiḥ tadviṣayaḥ pratyayo nāstītyarthaḥ /",
  "GSP33brssgo1u:8789": "nanvavāntaravākyena vigrahādipratyayo 'stvityata āha-nahīti /",
  "GSP33brssgo1u:8790": "surāpānapratyayo 'pi syāditi bhāvaḥ /",
  "GSP33brssgo1u:8791": "padaikavākyatvavākyaikavākyatvavaiṣamyānmaivamityāha-atrocyata iti /",
  "GSP33brssgo1u:8792": "nañpadamekaṃ yadā surāṃ pibediti padābhyāmanveti tadā padaikavākyamekamevārthānubhavaṃ karoti natu padadvayaṃ pṛthaksurāpānaṃ bodhayati,",
  "GSP33brssgo1u:8793": "tasya vidhau niṣedhānupapattervākyārthānubhavaṃ pratyadvāratvāt /",
  "GSP33brssgo1u:8794": "arthavādastu bhūtārthasaṃsargaṃ stutidvāraṃ bodhayanvidhinā vākyaikavākyatāṃ bhajata ityasti vigrahādyanubhava ityarthaḥ /",
  "GSP33brssgo1u:8795": "nanvarthavādasthapadānāmavāntarasaṃsargabodhakatvaṃ vinā sākṣādeva vidhyanvayo 'stu tatrāha-yathā hīti /",
  "GSP33brssgo1u:8796": "sākṣādanvayāyogaṃ darśayati-na hīti /",
  "GSP33brssgo1u:8797": "arthavādātsarvatra svārthagrahaṇamāśaṅkyārthavādānvibhajate-tadyatreti /",
  "GSP33brssgo1u:8798": "tattatrārthavādeṣu yatra 'agnirhimasya bheṣajam'ityādāvityarthaḥ /",
  "GSP33brssgo1u:8799": "'ādityo yūpaḥ'ityabhedo bādhita iti tejasvitvādiguṇavādaḥ /",
  "GSP33brssgo1u:8800": "yatra 'vajrahastaḥ purandaraḥ'ityādau mānāntarasaṃvādavisaṃvādau na stastatra bhūtārthavāda ityarthaḥ /",
  "GSP33brssgo1u:8801": "iti vimṛśyetyadhyāhāraḥ /",
  "GSP33brssgo1u:8802": "vigrahārtavādaḥ svārthe 'pi tātparyavān'anyaparatve satyajñātābādhitārthakaśabdatvāt,",
  "GSP33brssgo1u:8803": "prayājādivākyavaditi nyāyaṃ mantreṣvatidiśati-eteneti /",
  "GSP33brssgo1u:8804": "vedāntānuvādaguṇavādānāṃ nirāsāya hetau padāni /",
  "GSP33brssgo1u:8805": "na cobhyaparatve vākyabhedaḥ, avāntarārthasya mahāvākyārthatvāditi bhāvaḥ /",
  "GSP33brssgo1u:8806": "vidhyanupapattyāpi svargavaddevatāvigraho 'ṅgīkārya ityāha-apiceti /",
  "GSP33brssgo1u:8807": "nanu kleśātmake karmaṇi vidhiḥ phalaṃ vinānupapanna iti bhavatu 'yanna duḥkhena saṃbhinnam'ityarthavādasiddhaḥ svargo vidhipramāṇakaḥ /",
  "GSP33brssgo1u:8808": "vigrahaṃ vinā vidheḥ kānupapattiḥ, tāmāha-na hīti /",
  "GSP33brssgo1u:8809": "uddiśya tyāgānupapattyā cetasyāroho 'ṅgīkārya ityatra śrutimapyāha-yasyā iti /",
  "GSP33brssgo1u:8810": "ataścetasyārohārthaṃ vigraha eṣṭavyaḥ /",
  "GSP33brssgo1u:8811": "kiñca karmaprakaraṇapāṭhādvigrahapramitiḥ prayājavatkarmāṅgatvenāṅgīkāryā,",
  "GSP33brssgo1u:8812": "tāṃ vinā karmāpūrvāsiddheḥ /",
  "GSP33brssgo1u:8813": "kiñca suprasannavigrahavaddevatāṃ tyaktvā śabdamātraṃ devateti bhaktirayuktetyāha-naca śabdeti /",
  "GSP33brssgo1u:8814": "na cākṛtimātraṃ śabdaśakyamastu kiṃ vigraheṇeti vācyaṃ, nirvyaktyākṛtyayogāt /",
  "GSP33brssgo1u:8815": "ataḥ śabdasyārthākāṅkṣāyāṃ mantrādipramitavigraho 'ṅgīkārya ityāha-tatreti /",
  "GSP33brssgo1u:8816": "evaṃ mantrārthavādamūlakamitihāsādikamapi vigrahe mānamityāha-itihāseti /",
  "GSP33brssgo1u:8817": "pramāṇatvena saṃbhavadityarthaḥ /",
  "GSP33brssgo1u:8818": "vyāsādīnāṃ yogināṃ devatādipratyakṣamapītihāsādermūlamityāha-pratyakṣeti /",
  "GSP33brssgo1u:8819": "vyāsādayo devādipratyakṣaśūnyāḥ,",
  "GSP33brssgo1u:8820": "prāṇitvāt,",
  "GSP33brssgo1u:8821": "asmadvadityanumānamatiprasaṅgena dūṣayati-yastvityādinā /",
  "GSP33brssgo1u:8822": "sarvaṃ ghaṭābhinnaṃ, vastutvāt, ghaṭavaditi jagadvaicitryaṃ nāstītyapi sa brūyāt /",
  "GSP33brssgo1u:8823": "tathā kṣatriyābhāvaṃ varṇāśramābhāvaṃ varṇāśramādyavyavasthāṃ ca brūyāt, niraṅkuśabuddhitvāt /",
  "GSP33brssgo1u:8824": "tathāca rājasūyādiśāstrasya kṛtādiyugadharmavyavasthāśāstrasya bādha ityarthaḥ /",
  "GSP33brssgo1u:8825": "yogasūtrārthādapi devādipratyakṣasiddhirityāha-apiceti /",
  "GSP33brssgo1u:8826": "mantrajapāddevatāsāṃnidhyaṃ tatsaṃbhāṣaṇaṃ ceti sūtrārthaḥ /",
  "GSP33brssgo1u:8827": "yogamahātmyasya śrutismṛtisiddhatvādyogināmasti devādipratyakṣamityāha-yoga iti /",
  "GSP33brssgo1u:8828_0": "pādatalādājānorjānorānābhernābherāgrīvaṃ grīvāyāścākeśaprarohaṃ tataścabrahmarandhraṃ",
  "GSP33brssgo1u:8828_1": "pṛthivyādipañcake samutthite dhāraṇayā jite yogaguṇe cāṇimādike pravṛtte yogābhivyaktaṃ",
  "GSP33brssgo1u:8828_2": "tejomayaṃ śarīraṃ prāptasya yogino na rogādisparśa ityarthaḥ /",
  "GSP33brssgo1u:8829": "citrakārādiprasiddhirapi vigrahe mānamityāha-loketi /",
  "GSP33brssgo1u:8830": "adhikaraṇārthamupasaṃharati-tasmāditi /",
  "GSP33brssgo1u:8831": "cintāyāḥ phalamāha-krameti /",
  "GSP33brssgo1u:8832": "ekameva devādīnāṃ brahmavidyādhikāre satyeva devatyaprāptidvārā kramamuktiphalānyupāsanāni yujyante /",
  "GSP33brssgo1u:8833": "devānāmanadhikāre jñānābhāvātkramamuktyarthināmupāsaneṣu pravṛttirna syāt,",
  "GSP33brssgo1u:8834": "ato 'dhikāranirṇayātpravṛttisiddhiriti bhāvaḥ //33//",
  "GSP33brssgo1u:8835": "END BsCom_1,3.8.33",
  "GSP33brssgo1u:8836": "____________________________________________________________________________________________",
  "GSP33brssgo1u:8837": "START BsCom_1,3.9.34",
  "GSP33brssgo1u:8838": "apaśūdrādhikaraṇam / sū. 34-38",
  "GSP33brssgo1u:8839": "śugasya tadanādaraśravaṇāt tadādravaṇāt sūcyate hi | BBs_1,3.34 |",
  "GSP33brssgo1u:8840_0": "yathā manuṣyādhikāraniyamamapodya devādīnāmapi vidyāsvadhikāra uktastathaiva dvijātyadhikāraniyamāpavādena",
  "GSP33brssgo1u:8840_1": "śūdrasyāpyadhikāraḥ syādityetāmāśaṅkāṃ nivartayitumidamadhikaraṇamārabhyate /",
  "GSP33brssgo1u:8841": "tatra śūdrasyāpyadhikāraḥ syādasti tāvatprāptam /",
  "GSP33brssgo1u:8842": "arthitvasāmarthyayoḥ saṃbhavāt /",
  "GSP33brssgo1u:8843": "'tasmācchūdroyajñe 'navakḷptaḥ' (tai.saṃ. 8.1.1.6)",
  "GSP33brssgo1u:8844": "itivat 'śūdro vidyāyāmanavakḷptaḥ' iti ca niṣedhāśravaṇāt /",
  "GSP33brssgo1u:8845": "yacca karmasvanadhikārakāraṇaṃ śūdrasyānagnitvaṃ na tadvidyāsvavikārasyāpavādakaṃ liṅgam /",
  "GSP33brssgo1u:8846": "nahyāhavanīyādirahitena vidyā vedituṃ na śakyate /",
  "GSP33brssgo1u:8847": "bhavati ca liṅgaṃ śūdrādhikārasyopoddhalakam /",
  "GSP33brssgo1u:8848": "saṃvargavidyāyāṃ hi jānaśrutiṃ pautrāyaṇaṃ śuśrūṣuṃ śūdraśabdena parāmṛśati- 'aha hāretvā śūdra tavaiva saha gobhirastu' (chāṃ 4.2.3) iti /",
  "GSP33brssgo1u:8849": "viduraprabhṛtayaśca śūdrayoniprabhavā api viśiṣṭavijñānasaṃpannāḥ smaryante /",
  "GSP33brssgo1u:8850": "tasmādadhikriyate śūdro vidyāsviti /",
  "GSP33brssgo1u:8851": "evaṃ prāpte brūmaḥ - na śūdrasyādhikāraḥ, vedādhyayanābhāvāt /",
  "GSP33brssgo1u:8852": "adhītavedo hi viditavedārtho vedārtheṣvadhikriyate /",
  "GSP33brssgo1u:8853": "naca śūdrasya vedādhyayanamasti, upanayanapūrvakatvādvedādhyayanasya /",
  "GSP33brssgo1u:8854": "upanayanasya ca varṇatrayaviṣayatvāt /",
  "GSP33brssgo1u:8855": "yattvarthitvaṃ na tadasati sāmarthye 'dhikārakāraṇaṃ bhavati /",
  "GSP33brssgo1u:8856": "sāmarthyamapi na lokikaṃ kevalamadhikārakāraṇaṃ bhavati /",
  "GSP33brssgo1u:8857": "śāstrīyer'the śāstrīyasya sāmarthyasyāpekṣitatvāt /",
  "GSP33brssgo1u:8858": "śāstrīyasya ca sāmarthyasyādhyayananirākaraṇena nirākṛtatvāt /",
  "GSP33brssgo1u:8859": "yaccedaṃ 'śūdro yajñe 'navakḷptaḥ' iti tannyāyapūrvakatvādvidyāyāmapyanavakḷptatvaṃ dyotayati,",
  "GSP33brssgo1u:8860": "nyāyasya sādhāraṇatvāt /",
  "GSP33brssgo1u:8861": "yatpunaḥ saṃvargavidyāyāṃ śūdraśabdaśravaṇaṃ liṅgaṃ manyase, na talliṅgaṃ nyāyābhāvāt /",
  "GSP33brssgo1u:8862": "nyāyokte hi liṅgadarśanaṃ dyotakaṃ bhavati /",
  "GSP33brssgo1u:8863": "nacātra nyāyo 'sti /",
  "GSP33brssgo1u:8864": "kāmaṃ cāyaṃ śūdraśabdaḥ saṃvargavidyāyāmevaikasyāṃ śūdramadhikuryāt,",
  "GSP33brssgo1u:8865": "tadviṣayatvāt,",
  "GSP33brssgo1u:8866": "na sarvāsu vidyāsu /",
  "GSP33brssgo1u:8867": "arthavādasthāttu na kvacidapyayaṃ śūdramadhikartumutsahate /",
  "GSP33brssgo1u:8868": "śakyate cāyaṃ śūdraśabdo 'dhikṛtavaṣayo yojayitum /",
  "GSP33brssgo1u:8869": "kathamityucyate- 'kambara enametatsantaṃ sayugvānamiva raikvamāttha'' (chā. 4.1.3)",
  "GSP33brssgo1u:8870": "ityasmāddhaṃsavākyādātmano 'nādaraṃ śrutavato jānaśruteḥ pautrāyaṇasya śugutpede,",
  "GSP33brssgo1u:8871": "tāmṛṣīraikvaḥ śūdraśabdenānena sūcayaṃbabhūvātmanaḥ parokṣajñatākhyāpanāyeti gamyate /",
  "GSP33brssgo1u:8872": "jātiśūdrasyānadhikārāt /",
  "GSP33brssgo1u:8873": "kathaṃ punaḥ śūdraśabdena śugutpannā sūcyata iti /",
  "GSP33brssgo1u:8874": "ucyate- tadādravaṇāt /",
  "GSP33brssgo1u:8875": "śucamabhidudrāva, śucā vābhidudruve, śucā vā raikvamabhidudrāveti śūdraḥ /",
  "GSP33brssgo1u:8876": "avayavārthasaṃbhavādrūḍhārthasya cāsaṃbhavāt /",
  "GSP33brssgo1u:8877": "dṛśyate cāyamartho 'syāmākhyāyikāyām // 34 //",
  "GSP33brssgo1u:8878": "----------------------",
  "GSP33brssgo1u:8879": "FN: anavakḷpto 'samarthaḥ tasmādanagnitvāt /",
  "GSP33brssgo1u:8880": "aheti nipātaḥ khedārthaḥ /",
  "GSP33brssgo1u:8881": "hāreṇa niṣkeṇa itvāgantā ratho hāretvā saca gobhiḥ saha he śūdra,",
  "GSP33brssgo1u:8882": "tavaivāstu kimalpenānena mama gārhyasthyānupayogineti bhāvaḥ /",
  "GSP33brssgo1u:8883": "yajñetyupalakṣaṇaṃ vidyāyāmanavakḷpta ityasya /",
  "GSP33brssgo1u:8884": "'niṣādasthapatiṃ yājayet' iti niṣādasthapatiścodyate, śūdraḥ saṃvargavidyāyām /",
  "GSP33brssgo1u:8885": "kaṃ u are iti padacchedaḥ /",
  "GSP33brssgo1u:8886": "u śabdopyarthaḥ /",
  "GSP33brssgo1u:8887": "yugvā gantrī śakaṭī tathā saha sthitaṃ raikvamivaitadvacanamāttha /",
  "GSP33brssgo1u:8888": "śugasya-sūcyate hi /",
  "GSP33brssgo1u:8889": "pūrveṇāsya dṛṣṭāntasaṃgatimāha-yatheti /",
  "GSP33brssgo1u:8890": "pūrvatra devādīnāmadhikārasidhyaryaṃ mantrādīnāṃ bhūtārthe vigrahādau samanvayoktyā vedāntānāmapi bhūtārthe brahmaṇi samanvayo dṛḍhīkṛtaḥ /",
  "GSP33brssgo1u:8891": "atrāpi śūdraśabdasya śrautasya kṣatriye samanvayoktyā sa dṛḍhīkriyata ityadhikaraṇadvayasya prāsaṅgikasyāsminsamanvayādhyāye 'ntarbhāva iti mantavyam /",
  "GSP33brssgo1u:8892": "pūrvapakṣe śūdrasyāpi dvijavadvedāntaśravaṇe pravṛttiḥ, siddhānte tadabhāva iti phalam //",
  "GSP33brssgo1u:8893": "atra vedāntavicāro viṣayaḥ,",
  "GSP33brssgo1u:8894": "sa kiṃ śūdramadhikīroti na veti saṃbhavāsaṃbhavābhyāṃ saṃdehe pūrvapakṣamāha-tatra śūdrasyāpītyādinā /",
  "GSP33brssgo1u:8895": "tasmādanagnitvādanavalkṛpto 'samarthaḥ /",
  "GSP33brssgo1u:8896": "vidyārthini śūdraśabdaprayogālliṅgādapi śūdrasyādhikāra ityāha-bhavaticeti /",
  "GSP33brssgo1u:8897": "jānaśrutiḥ kila ṣaṭ śatāni gavāṃ rathaṃ ca raikāya gurave nivedya māṃ śikṣayetyuvāca /",
  "GSP33brssgo1u:8898": "tato raiko vidhuraḥ kanyārthī sannidamuvāca /",
  "GSP33brssgo1u:8899": "aheti nipātaḥ khedārthaḥ /",
  "GSP33brssgo1u:8900": "hāreṇa niṣkeṇa yukta itvā gantā ratho hāretvā sa ca gobhiḥ saha he śūdra,",
  "GSP33brssgo1u:8901": "tavaivāstu kimalpenānena mama gārhasthyānupayogineti bhāvaḥ /",
  "GSP33brssgo1u:8902": "arthitvādisaṃbhave śreyaḥsādhane pravṛttirucitā svābhāvikatvāditi nyāyopetālliṅgādityāha-tasmāditi /",
  "GSP33brssgo1u:8903": "sūtrādbahireva siddhāntayati-na śūdrasyādhikāra ityādinā /",
  "GSP33brssgo1u:8904": "āpātato vidito vedārtho yena tasyetyarthaḥ /",
  "GSP33brssgo1u:8905": "adhyayanavidhinā saṃskṛto vedastadutthamāpātajñānaṃ ca vedārthavicāreṣu śāstrīyaṃ sāmarthyaṃ tadabhāvācchūdrasyārthitvādisaṃbhavanyāyāsiddhernāsti vedāntavicārādhikāra ityarthaḥ /",
  "GSP33brssgo1u:8906": "yadvādhyayanasaṃskṛtena vedena vidito niścito vedārtho yena tasya vedārtheṣu vidhiṣvadhikāro nānyasya,",
  "GSP33brssgo1u:8907": "anadhītavedasyāpi vedārthānuṣṭhānādhikāre 'dhyayanavidhivaiyarthyāpātāt /",
  "GSP33brssgo1u:8908": "ataḥ phalaparyantabrahmavidyāsādhaneṣu śravaṇādividhiṣu śūdrasyānadhikāra ityarthaḥ /",
  "GSP33brssgo1u:8909": "adhītavedārthajñānavattvarūpasyādhyayanavidhilabhyasya sāmarthyasyābhāvāditi nyāyasya tulyatvāt,",
  "GSP33brssgo1u:8910": "yajñapadaṃ vedārthāpalakṣaṇārthamityāha-nyāyasya sādhāraṇatvāditi /",
  "GSP33brssgo1u:8911": "tasmācchūdra iti tacchabdaparāmṛṣṭanyāyasya yajñabrahmavidyayostulyatvādityarthaḥ /",
  "GSP33brssgo1u:8912": "pūrvoktaṃ liṅgaṃ dūṣayati-yaditi /",
  "GSP33brssgo1u:8913": "asāmarthyanyāyenārthitvādisaṃbhavanyāyasya nirastatvādityarthaḥ /",
  "GSP33brssgo1u:8914_0": "nanu 'niṣādasthapatiṃ yājayet'ityatrādhyayanābhāvo 'pi niṣādaśabdānniṣādasyeṣṭāviva",
  "GSP33brssgo1u:8914_1": "śūdraśabdācchūdrasya vidyāyāmadhikāro 'stvityāśaṅkya saṃvargavidyāyāmadhikāramaṅgīkaroti-kāmamiti /",
  "GSP33brssgo1u:8915": "tadviṣayatvāttatra śrutatvādityarthaḥ /",
  "GSP33brssgo1u:8916": "vastutastu vidhivākyasthatvānniṣādaśabdo 'pyadhikārisamarpakaḥ,",
  "GSP33brssgo1u:8917": "śūdraśabdastu vidyāvidhiparārthavādastho nādhikāriṇaṃ bodhayati,",
  "GSP33brssgo1u:8918": "asāmarthyanyāyavirodhenānyaparaśabdasya svārthabodhitvāsaṃbhavāditi matvāṅgīkāraṃ tyajati-arthavādeti /",
  "GSP33brssgo1u:8919": "tarhi śūdraśabdasyātra śrutasya kor'tha ityāśaṅkya sūtreṇārthamāha-śakyate cetyādinā /",
  "GSP33brssgo1u:8920": "jānaśrutirnāma rājā nidāghasamaye rātrau prāsādatale suṣvāpa,",
  "GSP33brssgo1u:8921": "tadā tadīyānnadānādiguṇagaṇatoṣitā ṛṣayo 'sya hitārthaṃ haṃsā bhūtvā mālārūpeṇa tasyoparyājagmuḥ,",
  "GSP33brssgo1u:8922": "teṣu pāścātyo haṃso 'gresaraṃ haṃsamuvāca,",
  "GSP33brssgo1u:8923": "bho bho bhadrākṣa,",
  "GSP33brssgo1u:8924": "kiṃ na paśyasi jānaśruterasya tejaḥ svargaṃ vyāpya sthitaṃ,",
  "GSP33brssgo1u:8925": "tattvāṃ dhakṣyati na gaccheti /",
  "GSP33brssgo1u:8926": "tamagresara uvāca,",
  "GSP33brssgo1u:8927": "kamapyenaṃ varākaṃ vidyāhīnaṃ santam,",
  "GSP33brssgo1u:8928": "are,",
  "GSP33brssgo1u:8929": "sayugvānaṃ yugva gantrī śakaṭī tayā saha sthitaṃ raikvamivaitadvacanamāttha /",
  "GSP33brssgo1u:8930": "raikvasya hi brahmiṣṭhasya tejo duratikramaṃ nāsyānātmajñasyetyarthaḥ /",
  "GSP33brssgo1u:8931": "asmadvacanakhinno rājā śakaṭaliṅgena raikaṃ jñātvā vidyāvānbhaviṣyatīti haṃsānāmabhiprāyaḥ /",
  "GSP33brssgo1u:8932": "kaṃ u are iti padacchedaḥ /",
  "GSP33brssgo1u:8933": "uśabdo 'pyarthaḥ /",
  "GSP33brssgo1u:8934": "teṣāṃ haṃsānāmanādaravākyaśravaṇādasya rājñaḥ śugutpannā,",
  "GSP33brssgo1u:8935": "sā śūdraśabdena raikveṇa sūcyate hīti sūtrānvayaḥ /",
  "GSP33brssgo1u:8936": "śrutayaugikārthalābhe sati ananvitarūḍhyarthastyājya iti nyāyadyotanārtho hiśabdaḥ /",
  "GSP33brssgo1u:8937": "tadādravaṇāt tayā śucā ādravaṇāt /",
  "GSP33brssgo1u:8938": "śūdraḥ śokaṃ prāptavān /",
  "GSP33brssgo1u:8939": "śucā vā kartryā rājābhidudruve prāptaḥ /",
  "GSP33brssgo1u:8940": "śucā vā karaṇena raikvaṃ gatavānityarthaḥ //34//",
  "GSP33brssgo1u:8941": "END BsCom_1,3.9.34",
  "GSP33brssgo1u:8942": "____________________________________________________________________________________________",
  "GSP33brssgo1u:8943": "START BsCom_1,3.9.35",
  "GSP33brssgo1u:8944": "kṣatriyatvagateś cottaratra caitrarathena liṅgāt | BBs_1,3.35 |",
  "GSP33brssgo1u:8945": "itaśca na jātiśūdro jānaśrutiḥ /",
  "GSP33brssgo1u:8946": "yatkāraṇaṃ prakaraṇanirūpaṇena kṣatriyatvamasyottaratra caitrarathenābhipratāriṇā kṣatriyeṇa samabhivyāhārādgamyate /",
  "GSP33brssgo1u:8947_0": "uttaratra hi saṃvargavidyāvākyaśeṣe caitrarathirabhipratārī kṣatriyaḥ saṃkīrtyate-",
  "GSP33brssgo1u:8947_1": "' atha ha śaunakaṃ ca kapoyamabhipratāraṇaṃ ca kākṣaseniṃ pariviṣyamāṇau brahmacārī",
  "GSP33brssgo1u:8947_2": "vibhikṣe' (chā. 4.3.5) iti /",
  "GSP33brssgo1u:8948": "caitrarathitvaṃ cābhipratāriṇaḥ kāpeyayogādavagantavyam /",
  "GSP33brssgo1u:8949": "kāpeyayogo hi citrarathasyāvagataḥ 'etena vai citrarathaṃ kāpeyā ayājayan' (tāṇḍa.brā. 20.12.5) iti /",
  "GSP33brssgo1u:8950": "samānānvayānāṃ ca prāyeṇa samānānvayā yājakā bhavanti /",
  "GSP33brssgo1u:8951": "'tasmāccaitrarathirnāmakaḥ kṣatrapatirajāyata' iti ca kṣatrapatitvāvagamātkṣatriyatvamasyāvagantavyam /",
  "GSP33brssgo1u:8952": "tena kṣatriyeṇābhipratāriṇā saha samānāyāṃ vidyayāyāṃ saṃkīrtanaṃ jānaśruterapi kṣatriyatvaṃ sūcayati /",
  "GSP33brssgo1u:8953": "samānānāmeva hi prāyeṇa samabhivyāhārā bhavanti /",
  "GSP33brssgo1u:8954": "kṣattṛpreṣaṇādyaiśvaryayogācca jānaśruteḥ kṣatriyatvāvagatiḥ /",
  "GSP33brssgo1u:8955": "ato na śūdrasyādhikāraḥ // 35 //",
  "GSP33brssgo1u:8956": "----------------------",
  "GSP33brssgo1u:8957": "FN: saṃvargavidyāvidhyanantaramarthavādārambhārtho 'thābdaḥ /",
  "GSP33brssgo1u:8958": "ha śabdo vṛttāntāvadyotī /",
  "GSP33brssgo1u:8959": "śunakaputraṃ kapigotraṃ purohitamabhipratārināmakam /",
  "GSP33brssgo1u:8960": "kṣattā sūtastasya raikvānveṣaṇāya preṣaṇam /",
  "GSP33brssgo1u:8961": "śūdraśabdasya yaugikatve liṅgamāha-kṣatriyatveti /",
  "GSP33brssgo1u:8962": "saṃvargavidyāvidhyanantaramarthavāda ārabhyate /",
  "GSP33brssgo1u:8963": "śunakasyāpatyaṃ kapigotraṃ purohitamabhipratārināmakaṃ rājānaṃ ca kakṣasenasyāpatyaṃ sūdena pariviṣyamāṇau tau bhoktumupaviṣṭau baṭurbhikṣitavānityarthaḥ /",
  "GSP33brssgo1u:8964": "nanvasya caitrarathitvaṃ na śrutamityata āha-caitrarathitvaṃ ceti /",
  "GSP33brssgo1u:8965": "etena dvirātreṇeti chāndogyaśrutyaiva pūrvaṃ citrarathasya kāpeyayoga uktaḥ /",
  "GSP33brssgo1u:8966": "abhipratāriṇo 'pi tadyogāccitrarathavaṃśyatvaṃ niścīyate /",
  "GSP33brssgo1u:8967": "rājavaṃśyānāṃ hi prāyeṇa purohitavaṃśyā yājakā bhavantītyarthaḥ /",
  "GSP33brssgo1u:8968": "nanvastvabhipratāriṇaścaitrarathitvaṃ, tāvatā kathaṃ kṣatriyatvaṃ, tatrāha-tasmāditi /",
  "GSP33brssgo1u:8969": "citrarathādityarthaḥ /",
  "GSP33brssgo1u:8970": "kṣattā sūtastasya raikvānveṣaṇāya preṣaṇaṃ annagodānādikaṃ ca jānaśruteḥ kṣatriyatve liṅgam //35//",
  "GSP33brssgo1u:8971": "END BsCom_1,3.9.35",
  "GSP33brssgo1u:8972": "____________________________________________________________________________________________",
  "GSP33brssgo1u:8973": "START BsCom_1,3.9.36",
  "GSP33brssgo1u:8974": "saṃskāraparāmarśāt tadabhāvābhilāpāc ca | BBs_1,3.36 |",
  "GSP33brssgo1u:8975": "itaśca na śūdrasyādhikāraḥ,",
  "GSP33brssgo1u:8976": "yadvidyāpradeśeṣūpanayanādayaḥ saṃskārāḥ parāmṛśyante- 'taṃ hopaninye' (śa.brā. 11.5.3.13) /",
  "GSP33brssgo1u:8977": "' adhīhi bhagava iti hopasasāda' (chā. 7.1.1)",
  "GSP33brssgo1u:8978": "' brahmaparā brahmaniṣṭhāḥ paraṃ brahmānveṣamāṇā eṣa ha vai tatsarvaṃ vakṣyatīti te ha samitpāṇayo bhagavantaṃ pippalādamupasannāḥ' (pra. 1.1) iti ca /",
  "GSP33brssgo1u:8979": "' tānhānupanīyaiva' (chā. 5.11.7) ityapi pradarśitaivopanayanaprāptirbhavati /",
  "GSP33brssgo1u:8980": "śūdrasya saṃskārābhāvo 'bhilapyate, 'śūdraścaturtho varṇa ekajātiḥ' (manu. 10.4)",
  "GSP33brssgo1u:8981": "ityekajātitvasmaraṇāt /",
  "GSP33brssgo1u:8982": "'na śūdro pātakaṃ kiñcinna ca saṃskāramarhati' (manu. 10.12.6) ityādibhiśca // 36 //",
  "GSP33brssgo1u:8983": "----------------------",
  "GSP33brssgo1u:8984": "FN: adhīhi upadiśeti yāvat /",
  "GSP33brssgo1u:8985": "brahmaparā vedapāragāḥ /",
  "GSP33brssgo1u:8986": "paraṃ nirguṇaṃ brahma /",
  "GSP33brssgo1u:8987": "upāsannā upāgatāḥ /",
  "GSP33brssgo1u:8988": "anupanīyaiveti hīnavarṇenottamavarṇā anupanīyaivopadeṣṭavyā ityācārajñāpanārthamityarthaḥ /",
  "GSP33brssgo1u:8989": "ekajātiranupanītaḥ /",
  "GSP33brssgo1u:8990": "atra śūdraśabdo yaugika eveti na śūdrasyādhikāra iti sthitam /",
  "GSP33brssgo1u:8991": "tatra liṅgāntaramāha-saṃskāreti /",
  "GSP33brssgo1u:8992": "upanayanaṃ vedagrahaṇāṅgaṃ śūdrasya nāstīti pūrvamuktam /",
  "GSP33brssgo1u:8993": "iha vidyāgrahaṇāṅgasyopanayanasaṃskārasya sarvatra parāmarśācchūdrasya tadabhāvānna vidyādhikāraḥ ityucyate /",
  "GSP33brssgo1u:8994": "bhāṣye ādipadenādhyayanaguruśuśrūṣādayo gṛhyante /",
  "GSP33brssgo1u:8995": "taṃ śiṣyamācārya upanītavānityarthaḥ /",
  "GSP33brssgo1u:8996": "nārado 'pi vidyārthī mantramuccārayansanatkumāramupagata ityāha-adhīti /",
  "GSP33brssgo1u:8997": "upadiśeti yāvat /",
  "GSP33brssgo1u:8998": "brahmaparā vedapāragāḥ saguṇabrahmaniṣṭhāḥ paraṃ nirguṇaṃ brahmānveṣamāṇā eṣa pippalādastajjijñāsitaṃ sarvaṃ vakṣyatīti niścitya te bharadvājādayaḥ ṣaḍ ṛṣayastamupagatā ityarthaḥ /",
  "GSP33brssgo1u:8999": "nanu vaiśvānaravidyāyāmṛṣīnrājānupanīyaiva vidyāmuvāceti śruteranupanītasyāpyasti vidyādhikāra ityata āha-tānheti /",
  "GSP33brssgo1u:9000": "te ha samitpāṇayaḥ pūrvāhne praticakramira iti pūrvavākye brāhmaṇā upanayanārthamāgatā iti upanayanaprāptiṃ darśayitvā niṣidhyate /",
  "GSP33brssgo1u:9001": "hīnavarṇenottamavarṇānupanīyaivopadeṣṭavyā ityācārajñāpanārthamityarthaḥ /",
  "GSP33brssgo1u:9002": "ekajātiranupanītaḥ /",
  "GSP33brssgo1u:9003": "pātakamabhakṣyabhakṣaṇakṛtam //36//",
  "GSP33brssgo1u:9004": "END BsCom_1,3.9.36",
  "GSP33brssgo1u:9005": "____________________________________________________________________________________________",
  "GSP33brssgo1u:9006": "START BsCom_1,3.9.37",
  "GSP33brssgo1u:9007": "tadabhāvanirdhāraṇe ca pravṛtteḥ | BBs_1,3.37 |",
  "GSP33brssgo1u:9008": "itaśca na śūdrasyādhikāraḥ /",
  "GSP33brssgo1u:9009": "yatsatyavacanena śūdratvābhāve nirdhārite jābālaṃ gautama upanetumanuśāsituṃ ca pravavṛte 'naitadbrāhmaṇo vivaktumarhati samidhaṃ somyāharopa tvā neṣye na satyādagāḥ' (chā. 4.4.5)",
  "GSP33brssgo1u:9010": "iti śrutiliṅgāt // 37 //",
  "GSP33brssgo1u:9011": "----------------------",
  "GSP33brssgo1u:9012": "FN:",
  "GSP33brssgo1u:9013": "nāhaṃ gotraṃ vedmi na mātā vetti parantu tathoktam upanayanārthamācāryaṃ gatvā satyakāmo jābālo 'smīti brūhītyanena satyavacanena /",
  "GSP33brssgo1u:9014": "satyakāmaḥ kilamṛtapitṛko jabālāṃ mātaramapṛcchat, kiṅgotro 'hamiti /",
  "GSP33brssgo1u:9015": "taṃ mātovāca bhartṛsevāvyagratayāhamapi tava piturgotraṃ na jānāmi,",
  "GSP33brssgo1u:9016": "jabālā tu nāmāhamasmi satyakāmo nāma tvamasīti etāvajjānāmīti /",
  "GSP33brssgo1u:9017": "tataḥ sa jābālo gautamamāgatya tena kiṅgotro 'sīti pṛṣṭa uvāca,",
  "GSP33brssgo1u:9018": "nāhaṃ gotraṃ vedmi na mātā vetti parantu me mātrā kathitaṃ,",
  "GSP33brssgo1u:9019": "upanayanārthamācāryaṃ gatvā satyakāmo jābālo 'smīti brūhīti /",
  "GSP33brssgo1u:9020": "anena satyavacanena tasya śūdratvābhāvo nirdhāritaḥ /",
  "GSP33brssgo1u:9021": "abrāhmaṇa etatsatyaṃ vivicya vaktuṃ,",
  "GSP33brssgo1u:9022": "nārhatīti nirdhārya,",
  "GSP33brssgo1u:9023": "he somya,",
  "GSP33brssgo1u:9024": "satyāttvaṃ nāgāḥ satyaṃ na tyaktavānasi,",
  "GSP33brssgo1u:9025": "atastvāmupaneṣye,",
  "GSP33brssgo1u:9026": "tadarthaṃ samidhamāhareti gautamasya pravṛtteśca liṅgānna śūdrasyādhikāra ityāha-tadabhāveti //37//",
  "GSP33brssgo1u:9027": "END BsCom_1,3.9.37",
  "GSP33brssgo1u:9028": "____________________________________________________________________________________________",
  "GSP33brssgo1u:9029": "START BsCom_1,3.9.38",
  "GSP33brssgo1u:9030": "śravaṇādhyayanārthapratiṣedhāt smṛteś ca | BBs_1,3.38 |",
  "GSP33brssgo1u:9031": "itaśca na śūdrasyādhikāraḥ /",
  "GSP33brssgo1u:9032": "yadasya smṛteḥ śravaṇādhyayanārthapratiṣedho bhavati /",
  "GSP33brssgo1u:9033": "vedaśravaṇapratiṣedho vedādhyayanapratiṣedhastadarthajñānānuṣṭhānayośca pratiṣedhaḥ śūdrasya smaryate /",
  "GSP33brssgo1u:9034": "śravaṇapratiṣedhastāvat 'athāsya vedamupaśṛṇvatastrapujatubhyāṃ śrotrapratipūraṇam' iti /",
  "GSP33brssgo1u:9035": "'padyu ha vā etacchmaśānaṃ yacchūdrastasmācchūdrasamīpe nādhyetavyam' iti ca /",
  "GSP33brssgo1u:9036": "ata evādhyayanapratiṣedhaḥ /",
  "GSP33brssgo1u:9037": "yasya hi samīpe 'pi nādhyetavyaṃ bhavati sa kathamaśrutamadhīyīta /",
  "GSP33brssgo1u:9038": "bhavati ca vedoccāraṇe jihvācchedo dhāraṇe śarīrabheda iti /",
  "GSP33brssgo1u:9039": "ata eva cārthādarthajñānānuṣṭhānayoḥ pratiṣedho bhavati 'na śūdrasya matiṃ dadyāt' iti,",
  "GSP33brssgo1u:9040": "'dvijātīnāmadhyayanamijyā dānam' iti ca /",
  "GSP33brssgo1u:9041": "yeṣāṃ punaḥ pūrvakṛtasaṃskāravaśādviduradharmavyādhaprabhṛtīnāṃ jñānotpattisteṣāṃ na śakyate phalaprāptiḥ pratiṣeddhuṃ,",
  "GSP33brssgo1u:9042": "jñānasyaikāntikaphalatvāt /",
  "GSP33brssgo1u:9043": "'śrāvayeccaturo varṇān' iti cetihāsapurāṇādhigame cāturvarṇyasyādhikārasmaraṇāt /",
  "GSP33brssgo1u:9044": "vedapūrvakastu nāstyadhikāraḥ śūdrāṇāmiti sthitam // 38//",
  "GSP33brssgo1u:9045": "----------------------",
  "GSP33brssgo1u:9046": "FN: trapujatubhyāṃ saṃtāpadrutābhyāṃ sīsalākṣābhyām /",
  "GSP33brssgo1u:9047": "padyu pādayuktaṃ /",
  "GSP33brssgo1u:9048": "saṃcārasamarthamiti yāvat /",
  "GSP33brssgo1u:9049": "matirvedārthajñānam /",
  "GSP33brssgo1u:9050": "smṛtyā śravaṇādiniṣedhācca nādhikāra ityāha-śravaṇeti /",
  "GSP33brssgo1u:9051": "asya śūdrasya dvijaiḥ paṭhyamānaṃ vedaṃ pramādācchṛṇvataḥ sīsalākṣābhyāṃ taptābhyāṃ śrotradvayapūraṇaṃ prāyaścittaṃ kāryamityarthaḥ /",
  "GSP33brssgo1u:9052": "padyu pādayuktaṃ saṃcariṣṇurūpamiti yāvat /",
  "GSP33brssgo1u:9053": "bhavati ca /",
  "GSP33brssgo1u:9054": "smṛtiriti śeṣaḥ /",
  "GSP33brssgo1u:9055": "matirvedārthajñānam /",
  "GSP33brssgo1u:9056": "dānaṃ nityaṃ niṣidhyate śūdrasya /",
  "GSP33brssgo1u:9057": "naimittikaṃ tu dānamastyeva /",
  "GSP33brssgo1u:9058": "yaduktaṃ vidurādīnāṃ jñānitvaṃ dṛṣṭamiti, tatrāha-yeṣāmiti /",
  "GSP33brssgo1u:9059": "siddhānāṃ siddherdurapahnavatve 'pi sādhakaiḥ śūdraiḥ kathaṃ jñānaṃ labdhavyamityata āha-śrāvayediti //38//",
  "GSP33brssgo1u:9060": "END BsCom_1,3.9.38",
  "GSP33brssgo1u:9061": "____________________________________________________________________________________________",
  "GSP33brssgo1u:9062": "START BsCom_1,3.10.39",
  "GSP33brssgo1u:9063": "10 kampanādhikaraṇam / sū. 39",
  "GSP33brssgo1u:9064": "kampanāt | BBs_1,3.39 |",
  "GSP33brssgo1u:9065": "avasitaḥ prāsaṅgiko 'dhikāravicāraḥ /",
  "GSP33brssgo1u:9066": "prakṛtāmevedānīṃ vākyārthavicāraṇāṃ pravartayiṣyāmaḥ /",
  "GSP33brssgo1u:9067": "'yadidaṃ kiñca jagatsarvaṃ prāṇa ejati niḥsṛtam /",
  "GSP33brssgo1u:9068": "mahadbhayaṃ vajramudyataṃ ya etadviduramṛtāste bhavanti' (kā. 2.6.2) iti /",
  "GSP33brssgo1u:9069": "etadvākyaṃ 'ejṛ kampane' iti dhātvarthānugamāllakṣitam /",
  "GSP33brssgo1u:9070": "asminvākye sarvamidaṃ jagatprāṇāśrayaṃ spandate,",
  "GSP33brssgo1u:9071": "mahacca kiñcidbhayakāraṇaṃ vajraśabditamudyataṃ,",
  "GSP33brssgo1u:9072": "tadvijñānāccāmṛtatvaprāptiriti śrūyate /",
  "GSP33brssgo1u:9073": "tatra ko 'sau prāṇaḥ kiṃ tadbhayānakaṃ vajramityapratipattervicāre kriyamāṇe prāptaṃ tāvatprasiddheḥ pañcavṛttirvāyuḥ prāṇa iti /",
  "GSP33brssgo1u:9074": "prasiddhereva cāśanirvajraṃ syāt /",
  "GSP33brssgo1u:9075": "vāyoścedaṃ māhātmyaṃ saṃkīrtyate /",
  "GSP33brssgo1u:9076": "katham /",
  "GSP33brssgo1u:9077": "sarvamidaṃ jagatpañcavṛttau vāyau prāṇaśabdite pratiṣṭhāyaijati /",
  "GSP33brssgo1u:9078": "vāyunimittameva ca mahadbhayānakaṃ vajramudyamyate /",
  "GSP33brssgo1u:9079": "vāyau hi parjanyabhāvena vivartamāne vidyutstanayitruvṛṣṭyaśanayo vivartanta ityācakṣate /",
  "GSP33brssgo1u:9080": "vāyuvijñānādeva cedamamṛtatvam /",
  "GSP33brssgo1u:9081": "tathāhi śrutyantaram- 'vāyureva vyaṣṭirvāyuḥ samaṣṭirapa punarmṛtyuṃ jayati ya evaṃ veda' iti /",
  "GSP33brssgo1u:9082": "tasmādvāyurayamiha pratipattavya iti /",
  "GSP33brssgo1u:9083": "evaṃ prāpte brūmaḥ- brahmaivedamiha pratipattavyam /",
  "GSP33brssgo1u:9084": "kutaḥ /",
  "GSP33brssgo1u:9085": "pūrvottarālocanāt /",
  "GSP33brssgo1u:9086": "pūrvottarayorhi granthabhāgayorbrahmaivanirdiśyamānamupalabhāmahe /",
  "GSP33brssgo1u:9087": "ihaiva kathamakasmādantarāle vāyuṃ nirdiśyamānaṃ pratipadyemahi /",
  "GSP33brssgo1u:9088": "pūrvatra tāvat 'tadeva śukraṃ tadbrahma tadevāmṛtamucyate /",
  "GSP33brssgo1u:9089": "tasmiṃllokāḥ śritāḥ sarve tadu nātyeti kaścana' (kā. 2.6.1)",
  "GSP33brssgo1u:9090": "iti brahma nirdiṣṭaṃ,",
  "GSP33brssgo1u:9091": "tadevehāpi saṃnidhānāt jagatsarvaṃ prāṇa ejatīti ca lokāśrayavattvapratyabhijñānānnirdiṣṭamiti gamyate /",
  "GSP33brssgo1u:9092": "prāṇaśabdo 'pyayaṃ prayuktaḥ, 'prāṇasya prāṇam' (bṛ. 4.4.18) iti darśanāt /",
  "GSP33brssgo1u:9093": "ejayitṛtvamapīdaṃ paramātmana evopapadyate na vāyumātrasya /",
  "GSP33brssgo1u:9094": "tathācoktam- 'na prāṇena nāpānena martyo jīvati kaścana /",
  "GSP33brssgo1u:9095": "itareṇa tu jīvanti yasminnetāvupāśritau' (kā. 2.5.5) iti /",
  "GSP33brssgo1u:9096": "uttaratrāpi 'bhayādasyāgnistapati bhayāttapati sūryaḥ /",
  "GSP33brssgo1u:9097": "bhayādindraśca vāyuśca mṛtyurdhāvati pañcamaḥ' (kā. 2.6.3) iti brahmaiva nirdekṣyate na vāyuḥ /",
  "GSP33brssgo1u:9098": "savāyukasya jagato bhayahetutvābhidhānāt /",
  "GSP33brssgo1u:9099": "tadevehāpi saṃnidhānānmahadbhayaṃ,",
  "GSP33brssgo1u:9100": "vajramudyatamiti ca bhayahetutvapratyabhijñānānnirdiṣṭamiti gamyate /",
  "GSP33brssgo1u:9101": "vajraśabdo 'pyayaṃ bhayahetutvasāmānyātprayuktaḥ /",
  "GSP33brssgo1u:9102_0": "yathāhi vajramudyataṃ mamaiva śirasi nipatedyadyahamasya śāsanaṃ na kuryāmityanena",
  "GSP33brssgo1u:9102_1": "bhayena jano niyamena rājādiśāsane pravartata evamidamagnivāyusūryādikaṃ jagadasmādeva",
  "GSP33brssgo1u:9102_2": "brahmaṇo bibhyanniyamena svavyāpāre pravartata iti bhayānakaṃ vajropamitaṃ brahma /",
  "GSP33brssgo1u:9103": "tathāca brahmaviṣayaṃ śrutyantaram- 'bhīṣāsmādvātaḥ pavate /",
  "GSP33brssgo1u:9104": "bhīṣodeti sūryaḥ /",
  "GSP33brssgo1u:9105": "bhīṣāsmādagniścendraśca /",
  "GSP33brssgo1u:9106": "mṛtyurdhāvati pañcamaḥ' (tai. 8.1) iti /",
  "GSP33brssgo1u:9107": "amṛtatvaphalaśravaṇādapi brahmaivedamiti gamyate /",
  "GSP33brssgo1u:9108": "brahmajñānāddhyamṛtatvaprāptiḥ /",
  "GSP33brssgo1u:9109": "'tameva viditvātimṛtyumeti nānyaḥ panthā vidyate 'yanāya' (śve. 6.15) iti mantravarṇāt /",
  "GSP33brssgo1u:9110": "yattu vāyuvijñānātkvacidamṛtatvamabhihitaṃ tadāpekṣikam /",
  "GSP33brssgo1u:9111": "tatraiva prakaṇāntarakaraṇena paramātmānamabhidhāya 'anto 'nyadārtam' (bṛ. 3.4)",
  "GSP33brssgo1u:9112": "iti vāyvāderārtatvābhidhānāt /",
  "GSP33brssgo1u:9113": "prakaraṇādapyatra paramātmaniścayaḥ /",
  "GSP33brssgo1u:9114": "anyatra dharmādanyatrādharmādanyatrāsmatkṛtākṛtāt /",
  "GSP33brssgo1u:9115": "anyatra bhūtācca bhavyācca yattatpaśyasi tadvada (kā. 1.2.14) iti paramātmanaḥ pṛṣṭatvāt // 39 //",
  "GSP33brssgo1u:9116": "----------------------",
  "GSP33brssgo1u:9117": "FN: bhīṣā bhītyā /",
  "GSP33brssgo1u:9118": "asmādbrahmaṇo nimittāditi yāvat /",
  "GSP33brssgo1u:9119": "pañcānāṃ grahaṇaṃ brahmādistambāntacarācaropalakṣaṇārtham /",
  "GSP33brssgo1u:9120": "'apapunarmṛtyuṃ jayati' iti śrutyā hyapamṛtyorvijaya ukto na tu paramamṛtyuvijaya ityāpekṣikatvam /",
  "GSP33brssgo1u:9121": "kampanāt /",
  "GSP33brssgo1u:9122": "asyāpi prāsaṅgikatvamāśaṅkyamāha-avasita iti /",
  "GSP33brssgo1u:9123": "samāpta ityarthaḥ /",
  "GSP33brssgo1u:9124": "kāṭhakaṃ paṭhati-yadidamiti /",
  "GSP33brssgo1u:9125": "sarvaṃ jagatprāṇānniḥsṛtaṃ utpannaṃ prāṇe cidātmani prerake sati ejati ceṣṭate,",
  "GSP33brssgo1u:9126": "tacca prāṇākhyaṃ kāraṇaṃ mahadbrahma vibhetyasmāditi bhayam /",
  "GSP33brssgo1u:9127": "tasmin bhayahetutve dṛṣṭāntamāha-vajramiti /",
  "GSP33brssgo1u:9128": "yathodyataṃ vajraṃ bhayaṃ tathetyarthaḥ /",
  "GSP33brssgo1u:9129": "ya etatprāṇākhyaṃ brahma nirviśeṣaṃ viduste muktā bhavantītyāha-ya iti /",
  "GSP33brssgo1u:9130": "nanvasminsūtre kathamidaṃ vākyamudāhṛtamityata āha-etaditi /",
  "GSP33brssgo1u:9131": "ejatyarthasya kampanasya sūtritatvādejatipadayuktaṃ vākyamudāhṛtamityarthaḥ /",
  "GSP33brssgo1u:9132": "prāsaṅgikādhikāracintayāsya saṃgatirnāpekṣiteti 'śabdādeva pramitaḥ'ityanenocyate /",
  "GSP33brssgo1u:9133": "tatrāṅguṣṭhavākye jīvānuvādo brahmaikyajñānārtha ityuktaṃ,",
  "GSP33brssgo1u:9134": "na tatheha prāṇānuvāda aikyajñānārthaḥ saṃbhavati,",
  "GSP33brssgo1u:9135": "prāṇasya svarūpeṇa kalpitasyaikyāyogāt /",
  "GSP33brssgo1u:9136": "ataḥ prāṇopāstiparaṃ vākyamiti pratyudāharaṇena pūrvapakṣayati-prasiddheḥ pañcavṛttiriti /",
  "GSP33brssgo1u:9137": "nanu 'ata eva prāṇaḥ'ityādau brahmaṇi liṅgātprāṇaśrutirnītā,",
  "GSP33brssgo1u:9138": "atrāpi sarvaceṣṭābhayahetutvaṃ brahmaliṅgamastīti nāsti pūrvapakṣāvasaro gatārthatvāditi,",
  "GSP33brssgo1u:9139": "ata āha-vāyośceti /",
  "GSP33brssgo1u:9140": "pratiṣṭhāya sthitiṃ labdhvā prāṇe vāyau nimitte jagaccalatīti prasiddham /",
  "GSP33brssgo1u:9141": "ataḥ spaṣṭaṃ brahmaliṅgaṃ nāstīti bhāvaḥ /",
  "GSP33brssgo1u:9142": "vajraliṅgacca vāyurityāha-vāyviti /",
  "GSP33brssgo1u:9143": "vyaṣṭirviśeṣaḥ /",
  "GSP33brssgo1u:9144": "samaṣṭiḥ sāmānyam /",
  "GSP33brssgo1u:9145": "sūdbadvahireva siddhāntaṃ pratijānīte-brahmaiveti /",
  "GSP33brssgo1u:9146": "pūrvottaravākyaikavākyatānugṛhītaṃ sarvāśrayatvaṃ liṅgaṃ vākyabhedakaprāṇaśruterbādhakamityāha-pūrvatretyādinā /",
  "GSP33brssgo1u:9147": "śukraṃ svaprakāśam /",
  "GSP33brssgo1u:9148": "tadu nātyeti brahmānāśritaḥ ko 'pi loko nāstyevetyukārārthaḥ /",
  "GSP33brssgo1u:9149": "sautraṃ liṅgaṃ vyācaṣṭe-ejayitṛtvamiti /",
  "GSP33brssgo1u:9150": "savāyukasya sarvasya kampanaśravaṇādapi prāṇaḥ paramātmaivetyarthaḥ /",
  "GSP33brssgo1u:9151": "brahmaṇi vajraśabdaḥ kathamityāśaṅkya gauṇa ityāha-vajraśabda iti /",
  "GSP33brssgo1u:9152": "bṛhadāraṇyake 'vāyureva vyaṣṭiḥ'ityatra 'apapunarmṛtyum'ityapamṛtyujayarūpamāpekṣikamamṛtatvamucyate na mukhyāmṛtatvam,",
  "GSP33brssgo1u:9153": "tatraiva vāyūpāstiprakaraṇaṃ samāpya 'atha hainamuṣastaḥ papraccha'iti jñeyātmānamuktvā vāyvādernāśitvokterityāha-yattu vāyvityādinā /",
  "GSP33brssgo1u:9154": "tasmātkāṭhakavākyaṃ jñeye samanvitaviti siddham //39//",
  "GSP33brssgo1u:9155": "END BsCom_1,3.10.39",
  "GSP33brssgo1u:9156": "____________________________________________________________________________________________",
  "GSP33brssgo1u:9157": "START BsCom_1,3.11.40",
  "GSP33brssgo1u:9158": "11 jyotiradhikaraṇam / sū. 40",
  "GSP33brssgo1u:9159": "jyotir darśanāt | BBs_1,3.40 |",
  "GSP33brssgo1u:9160": "'eṣa saṃprasādo 'smāccharīrātsamutthāya paraṃ jyotirupasaṃpadya svena rūpeṇābhiniṣpadyate' (chā. 8.12.3) iti śrūyate /",
  "GSP33brssgo1u:9161": "tatra saṃśayyate, kiṃ jyotiḥśabdaṃ cakṣurviṣayatamopahaṃ tejaḥ kiṃvā paraṃ brahmeti /",
  "GSP33brssgo1u:9162": "kiṃ tāvatprāptam /",
  "GSP33brssgo1u:9163": "prasiddhameva tejo jyotiḥśabdamiti /",
  "GSP33brssgo1u:9164": "kutaḥ /",
  "GSP33brssgo1u:9165": "tatra jyotiḥśabdasya rūḍhatvāt /",
  "GSP33brssgo1u:9166": "'jyotiḥścaraṇābhidhānāt' (bra.sū /",
  "GSP33brssgo1u:9167": "1.1.24) ityatra hi prakaraṇājyotiḥśabdaḥ svārthaṃ parityajya brahmaṇi vartate /",
  "GSP33brssgo1u:9168": "naceha tadvatkiñcitsvārthaparityāge kāraṇaṃ dṛśyate /",
  "GSP33brssgo1u:9169": "tathāca nāḍīkhaṇḍe- 'atha yatraitadasmāccharīrādutkrāmatyathaitaireva raśmibhirūrdhvamākramate' (chā. 8.6.5)",
  "GSP33brssgo1u:9170": "iti mumukṣorādityaprāptirabhihitā /",
  "GSP33brssgo1u:9171": "tasmātprasiddhameva tejo jyotiḥśabdamiti /",
  "GSP33brssgo1u:9172": "evaṃ prāpte brūmaḥ - parameva brahma jyotiḥśabdam /",
  "GSP33brssgo1u:9173": "kasmāt /",
  "GSP33brssgo1u:9174": "darśanāt /",
  "GSP33brssgo1u:9175": "tasya hīha prakaraṇe vaktavyatvenānuvṛttirdṛśyate, ' ya ātmāpahatapāpmā' (chā. 8.7.1)",
  "GSP33brssgo1u:9176": "ityapahatapāpmatvādiguṇakasyātmanaḥ prakaraṇādāvanveṣṭavyatvena vijijñāsitavyatvena ca pratijñānāt /",
  "GSP33brssgo1u:9177": "'etaṃ tveva te bhūyo 'nuvyākhyāsyāmi' (chā. 8.9.3) iti cānusaṃdhānāt /",
  "GSP33brssgo1u:9178": "'aśarīraṃ vāvasantaṃ na priyāpriye spṛśataḥ'(chā. 8.12.1)",
  "GSP33brssgo1u:9179": "iti cāśarīratāyai jyotiḥsaṃpatterasyābhidhānāt /",
  "GSP33brssgo1u:9180": "brahmabhāvāccānyatrāśarīratānupapatteḥ 'paraṃ jyotiḥ' 'sa uttamaḥ puruṣaḥ' (chā. 8.12.3) iti ca viśeṣaṇāt /",
  "GSP33brssgo1u:9181": "yattūktaṃ mumukṣorādityaprāptirabhihiteti /",
  "GSP33brssgo1u:9182": "nāsāvātyantiko mokṣo gatyutkrāntisaṃbandhāt /",
  "GSP33brssgo1u:9183": "nahyātyantike mokṣe gatyutkrāntī sta iti vakṣyāmaḥ // 40 //",
  "GSP33brssgo1u:9184": "----------------------",
  "GSP33brssgo1u:9185": "FN: 'atha yā etā hṛdayasya nāḍyaḥ' ityādi nāḍīkhaṇḍaḥ /",
  "GSP33brssgo1u:9186": "tatrādityagrahānurodhena mumukṣostatprāptirabhihiteti saṃbandhaḥ /",
  "GSP33brssgo1u:9187": "jyotirdarśanāt /",
  "GSP33brssgo1u:9188": "chāndogye prajāpatividyāvākyamāha-eṣa iti /",
  "GSP33brssgo1u:9189": "parañjyotiḥ śrutibhyāṃ saṃśayamāha-tatreti /",
  "GSP33brssgo1u:9190": "ghaṭādiviṣayāvarakatamonāśakaṃ sauramityarthaḥ pūrvatra brahmaprakaraṇasyānugrāhakaḥ sarvaśabdasaṃkocādyayogo 'stīti prāṇaśrutirbrahmaṇi nītā /",
  "GSP33brssgo1u:9191": "na tathātra 'ya ātmāpahatapāpmā'iti prakaraṇasyānugrāhakaṃ paśyāma iti pratyudāharaṇena pūrvapakṣamāha-prasiddhamevetyādinā /",
  "GSP33brssgo1u:9192": "pūrvapakṣe sūryopāstiḥ, siddhānte brahmajñānānmuktiriti phalam /",
  "GSP33brssgo1u:9193": "nanu jyotiradhikaraṇe jyotiḥśabdasya brahmaṇi vṛtteruktatvātkathaṃ pūrvapakṣa ityata āha-jyotiriti /",
  "GSP33brssgo1u:9194": "tatra gāyatrīvākye prakṛtabrahmaparāmarśakayacchabdasāmānādhikaraṇyājjyotiḥśabdasya svārthatyāgaḥ kṛtaḥ,",
  "GSP33brssgo1u:9195": "tathātra svārthatyāge hetvadarśanātpūrvapakṣa ityarthaḥ /",
  "GSP33brssgo1u:9196": "jyotiḥśruteranugrāhakatvenārcirādimārgasthatvaṃ liṅgamāha-tathāceti /",
  "GSP33brssgo1u:9197_0": "'tā vā etā hṛdayasya nāḍyaḥ'iti kaṇḍikayā nāḍīnāṃ raśmīnāṃ ca mithaḥ saṃśleṣamuktvā",
  "GSP33brssgo1u:9197_1": "atha saṃjñālopānantaraṃ yatra kāle etanmaraṇaṃ yathā syāttathotkrāmati atha tadā",
  "GSP33brssgo1u:9197_2": "etairnāḍīsaṃśliṣṭaraśmibhirūrdhvaḥ sannupari gacchati,",
  "GSP33brssgo1u:9198": "gatvādityaṃ brahmalokadvārabhūtaṃ gacachatītyabhihitaṃ,",
  "GSP33brssgo1u:9199": "tathaivātrāpi śarīrātsamutthāya mṛtvā paraṃ jyotirādityākhyamupasaṃpadya taddvārā brahmalokaṃ gatvā svasvarūpeṇābhiniṣpadyata iti vaktavyam /",
  "GSP33brssgo1u:9200": "samutthāyopasaṃpadyeti ktvāśrutibhyāṃ jyotiṣo 'rcirādimārgasthatvabhānādityarthaḥ /",
  "GSP33brssgo1u:9201": "ato mārgasthasūryopāstyā kramamuktiparaṃ vākyamiti prāpte siddhāntayati-evamiti /",
  "GSP33brssgo1u:9202": "vyākhyeyatvenopakrānta ātmaivātra jyotiḥśabdena vyākhyena iti jyotirvākyenaikavākyatāprayojakaprakaraṇānugṛhītottamarapuruṣaśrutyā vākyabhedakajyotiḥśrutirbādhyeti bhāvaḥ /",
  "GSP33brssgo1u:9203": "aśarīratvaphalaliṅgācca brahmaiva jyotirna sūrya ityāha-aśarīramiti /",
  "GSP33brssgo1u:9204": "naca sūryaprāptyā krameṇāśarīratvaṃ syāditi vācyaṃ,",
  "GSP33brssgo1u:9205": "paratvena viśeṣitasya jyotiṣa eva sa uttama iti parāmarśenāśarīratvaniścayādityāha-paramiti /",
  "GSP33brssgo1u:9206": "pūrvoktaliṅgaṃ dūṣayati-yattviti /",
  "GSP33brssgo1u:9207": "nāḍīkhaṇḍe daharopāsakasya yā sūryaprāptiruktā sa na mokṣa iti yuktā sūryoktiḥ,",
  "GSP33brssgo1u:9208_0": "atra tu prajāpativākye nirguṇavidyāyāmarcirādigatisthasūryasyānanvayādanarthakatvāt",
  "GSP33brssgo1u:9208_1": "śrutivyatyāsena svarūpaṃ sākṣātkṛtya paraṃ jyotistadevopasaṃpadyata iti vyākhyeyamiti bhāvaḥ //40 //",
  "GSP33brssgo1u:9209": "END BsCom_1,3.11.40",
  "GSP33brssgo1u:9210": "____________________________________________________________________________________________",
  "GSP33brssgo1u:9211": "START BsCom_1,3.12.41",
  "GSP33brssgo1u:9212": "12 arthāntaratvavyapadeśādhikaraṇam / sū. 41",
  "GSP33brssgo1u:9213": "ākāśo 'rthāntaratvādivyapadeśāt | BBs_1,3.41 |",
  "GSP33brssgo1u:9214": "'ākāśo vai nāma nāmarūpayornirvahitā te yadantarā tadbrahma tadamṛtaṃ sa ātmā' (chā. 8.14.1) iti śrūyate /",
  "GSP33brssgo1u:9215": "tatkimākāśasabdaṃ paraṃ brahma kiṃvā prasiddhameva bhūtākāśamiti vicāre bhūtaparigraho yuktaḥ /",
  "GSP33brssgo1u:9216": "ākāśaśabdasya tasminrūḍhatvāt,",
  "GSP33brssgo1u:9217": "nāmarūpanirvahaṇasya cāvakāśādānadvāreṇa tasminyojayituṃ śakyatvāt,",
  "GSP33brssgo1u:9218": "sraṣṭṛtvādeśca spaṣṭasya brahmaliṅgasyāśravaṇāditi /",
  "GSP33brssgo1u:9219": "evaṃ prāpta idamucyate- parameva brahmehākāśaśabdaṃ bhavitumarhati /",
  "GSP33brssgo1u:9220": "kasmāt /",
  "GSP33brssgo1u:9221": "arthāntaratvādivyapadeśāt /",
  "GSP33brssgo1u:9222": "'te yadantarā tadbrahma' iti hi nāmarūpābhyāmarthāntarabhūtamākāśaṃ vyapadiśati /",
  "GSP33brssgo1u:9223": "naca brahmaṇo 'nyannāmarūpābhyāmarthāntaraṃ saṃbhavati' sarvasya vikārajātasya nāmarūpābhyāmeva vyākṛtatvāt /",
  "GSP33brssgo1u:9224": "nāmarūpayorapi nirvahaṇaṃ niraṅ kuśaṃ na brahmaṇo 'nyatra saṃbhavati /",
  "GSP33brssgo1u:9225": "'anena jīvenātmanānupraviśyanāmarūpe vyākaravāṇi' (chā. 6.3.2) ityādibrahmakartṛtvaśravaṇāt /",
  "GSP33brssgo1u:9226": "nanu jīvasyāpi pratyakṣaṃ nāmarūpaviṣayaṃ nirvoḍhutvamasti /",
  "GSP33brssgo1u:9227": "bāḍhamasti /",
  "GSP33brssgo1u:9228": "abhedastviha vivakṣitaḥ /",
  "GSP33brssgo1u:9229": "nāmarūpanirvahaṇābhidhānādeva ca sraṣṭṛtvādi brahmaliṅgamabhihitaṃ bhavati /",
  "GSP33brssgo1u:9230": "'tadbrahma tadamṛtaṃ sa ātmā' (chā. 8.14) iti ca brahmavādasya liṅgāni /",
  "GSP33brssgo1u:9231": "'ākāśastalliṅgāt' (bra. 1.1.22) ityasyaivāyaṃ prapañcaḥ // 41 //",
  "GSP33brssgo1u:9232": "----------------------",
  "GSP33brssgo1u:9233": "FN: nāmarūpe śabdāthā tadantaḥpātinastadbhinnatvaṃ tatkartṛtvaṃ cāyuktamityarthaḥ /",
  "GSP33brssgo1u:9234": "ākāśo vyapadeśāt /",
  "GSP33brssgo1u:9235": "chāndogyamudāharatiākāśa iti /",
  "GSP33brssgo1u:9236": "yathopakramabalājjyotiḥśrutibādhastathākāśopakramādbrahmādiśabdabādha iti dṛṣṭāntena pūrvapakṣayati-bhūteti /",
  "GSP33brssgo1u:9237": "śrutairguṇairākāśopāstirnirguṇabrahmajñānaṃ cetyubhayatra phalam /",
  "GSP33brssgo1u:9238": "'ākāśastalliṅgāt'",
  "GSP33brssgo1u:9239": "ityanena paunaruktyamāśaṅkya tadvadatra spaṣṭaliṅgāśravaṇāditi pariharati-sraṣṭṛtvādeśceti /",
  "GSP33brssgo1u:9240": "vai nāmeti prasiddhiliṅgasyākāśaśruteśca vākyaśeṣagatābhyāṃ brahmātmaśrutibhyāmanekaliṅgopetābhyāṃ bādho yuktaḥ /",
  "GSP33brssgo1u:9241": "yatra bahupramāṇasaṃvādastatra vākyasya tātparyamiti nirṇayāditi siddhāntayati-paramevetyādinā /",
  "GSP33brssgo1u:9242": "nāmarūpe śabdarthau tadantaḥpātinastadbhinnatve tatkartṛtvaṃ cāyuktamityarthaḥ /",
  "GSP33brssgo1u:9243": "nāmādikartṛtvaṃ na brahmaliṅgaṃ, jīvasthatvāditi śaṅkate-nanviti /",
  "GSP33brssgo1u:9244": "'anena jīvena'ityatra jīvasya brahmabhedena tatkartṛtvamucyate sākṣādayogāditi pariharati-bāḍhamiti /",
  "GSP33brssgo1u:9245": "yaccoktaṃ spaṣṭaṃ liṅgaṃ nāstīti, tatrāha-nāmeti /",
  "GSP33brssgo1u:9246": "tarhi punaruktiḥ, tatrāha-ākāśeti /",
  "GSP33brssgo1u:9247": "tasyaiva sādhako 'yaṃ vicāraḥ /",
  "GSP33brssgo1u:9248": "atrākāśaśabdasya brahmaṇi vṛttiṃ siddhavatkṛtya tatra saṃśayādipravṛtteruktatvāditi na paunaruktyamiti bhāvaḥ //41//",
  "GSP33brssgo1u:9249": "END BsCom_1,3.12.41",
  "GSP33brssgo1u:9250": "____________________________________________________________________________________________",
  "GSP33brssgo1u:9251": "START BsCom_1,3.13.42",
  "GSP33brssgo1u:9252": "13 suṣuptyutkrāntyadhikaraṇam / sū. 42-43",
  "GSP33brssgo1u:9253": "suṣuptyutkrāntyor bhedena | BBs_1,3.42 |",
  "GSP33brssgo1u:9254": "vyapadeśādityanuvartate /",
  "GSP33brssgo1u:9255": "bṛhadāraṇyake ṣaṣṭe prapāṭhake 'katama ātmeti yo 'yaṃ vijñānamayaḥ prāṇeṣu hṛdyantarjyotiḥ puruṣaḥ' (bṛ. 4.3.7)",
  "GSP33brssgo1u:9256": "ityupakramya bhūyānātmaviṣayaḥ prapañcaḥ kṛtaḥ /",
  "GSP33brssgo1u:9257": "tatkiṃ saṃsārisvarūpamātrānvākhyānaparaṃ vākyamutāsaṃsārisvarūpapratipādanaparamiti saṃśayaḥ /",
  "GSP33brssgo1u:9258": "kiṃ tāvatprāptam /",
  "GSP33brssgo1u:9259": "saṃsārisvarūpamātraviṣayameveti /",
  "GSP33brssgo1u:9260": "kutaḥ /",
  "GSP33brssgo1u:9261": "upakramopasaṃhārābhyām /",
  "GSP33brssgo1u:9262": "upakrame 'yo 'yaṃ vijñānamayaḥ prāṇeṣu' iti śārīraliṅgāt /",
  "GSP33brssgo1u:9263": "upasaṃhāre ca sa vā eṣa mahānaja ātmā yo 'yaṃ vijñānamayaḥ prāṇeṣu' (bṛ. 4.4.22)",
  "GSP33brssgo1u:9264": "iti tadaparityāgāt, madhye 'pi buddhāntādyavasthopanyāsena tasyaiva prapañcanāditi /",
  "GSP33brssgo1u:9265": "evaṃ prāpte brūmaḥ - parameśvaropadeśaparamevedaṃ vākyaṃ na śārīramātrānvākhyānaparam /",
  "GSP33brssgo1u:9266": "kasmāt /",
  "GSP33brssgo1u:9267": "suṣuptāvutkrāntau ca śarīrādbhedena parameśvarasya vyapadeśāt /",
  "GSP33brssgo1u:9268": "suṣuptau tāvat 'ayaṃ puruṣaḥ prājñenātmanā saṃpariṣvakto na bāhyaṃ kiñcana veda nāntaram' (bṛ. 4.3.21)",
  "GSP33brssgo1u:9269": "iti śārīrādbhedena parameśvaraṃ vyapadiśati /",
  "GSP33brssgo1u:9270": "tatra puruṣaḥ śārīraḥ syāttasya veditṛtvāt /",
  "GSP33brssgo1u:9271": "bāhyābhyantaravedanaprasaṅge sati tatpratiṣedhasaṃbhavāt /",
  "GSP33brssgo1u:9272": "prājñaḥ parameśvaraḥ, sarvajñatvalakṣaṇayā prajñayā nityamaviyogāt /",
  "GSP33brssgo1u:9273": "tathotkrāntāvapi 'ayaṃ śārīra ātmā prājñenātmanānvārūḍha utsarjanyāti' (bṛ. 4.3.35)",
  "GSP33brssgo1u:9274": "iti jīvādbhedena parameśvaraṃ vyapadiśati /",
  "GSP33brssgo1u:9275": "tatrāpi śārīro jīvaḥ syāccharīrasvāmitvāt /",
  "GSP33brssgo1u:9276": "prājñastu sa eva parameśvaraḥ /",
  "GSP33brssgo1u:9277": "tasmātsuṣuptyutkrāntyorbhedena vyapadeśātparameśvara evātra vivakṣata iti gamyate /",
  "GSP33brssgo1u:9278": "yaduktamādyantamadhyeṣu śārīraliṅgāttatparatvamasya vākyasyeti /",
  "GSP33brssgo1u:9279": "atra brūmaḥ - upakrametāvat 'yo 'yaṃ vijñānamayaḥ prāṇeṣu iti na saṃsārisvarūpaṃ vivakṣitaṃ kiṃ tarhyanūdya saṃsārisvarūpaṃ pareṇa brahmaṇāsyaikatāṃ vivakṣati /",
  "GSP33brssgo1u:9280": "yato 'dhyāyatīva lelāyatīva' ityevamādyuttaragranthapravṛttiḥ saṃsāridharmanirākaraṇaparā lakṣyate /",
  "GSP33brssgo1u:9281": "tathopasaṃhāre 'pi yathopakramamevopasaṃharati- 'sa vā eṣa mahānaja ātmā yo 'yaṃ vijñānamayaḥ prāṇeṣu' iti /",
  "GSP33brssgo1u:9282": "yo 'yaṃ vijñānamayaḥ prāṇeṣu saṃsārī lakṣyate sa vā eṣa mahānaja ātmā parameśvara evāsmābhiḥ pratipādita ityarthaḥ /",
  "GSP33brssgo1u:9283": "yastu madhye buddhāntādyavasthopanyāsātsaṃsārisvarūpavivakṣāṃ manyante,",
  "GSP33brssgo1u:9284": "na prācīmapi diśaṃ prasthāpitaḥ pratīcīmapi diśaṃ pratiṣṭheta /",
  "GSP33brssgo1u:9285": "yato na buddhāntādyavasthopanyāsenāvasthāvattvaṃ saṃsāritvaṃ vā vivakṣati,",
  "GSP33brssgo1u:9286": "kiṃ tarhyavasthārahitatvasaṃsāritvaṃ ca /",
  "GSP33brssgo1u:9287": "kathametadavagamyate /",
  "GSP33brssgo1u:9288": "yat 'ata ūrdhve vimokṣāyaiva brūhi' iti pade pade pṛcchati /",
  "GSP33brssgo1u:9289": "yacca 'ananvāgatastena bhavatyasaṅgo hyayaṃ puruṣaḥ' (bṛ. 4.3.14,15) iti pade pade prativakti /",
  "GSP33brssgo1u:9290": "'ananvāgataṃ puṇyenānanvāgataṃ pāpena tīrṇo hi tadā sarvāñśokānhṛdayasya bhavati' (bṛ. 43.22) iti ca /",
  "GSP33brssgo1u:9291": "tasmādasaṃsārisvarūpapratipādanaparamevaitadvākyamityavagantavyam // 42 //",
  "GSP33brssgo1u:9292": "----------------------",
  "GSP33brssgo1u:9293": "FN: vijñānaṃ buddhistanmayastatprāyaḥ /",
  "GSP33brssgo1u:9294": "prāṇeṣviti saptamī vyatirekārthā /",
  "GSP33brssgo1u:9295": "prāṇabuddhibhyāṃ bhinna ityarthaḥ /",
  "GSP33brssgo1u:9296": "buddhānto jāgradavasthā /",
  "GSP33brssgo1u:9297": "anvārūḍho 'dhiṣṭhitaḥ /",
  "GSP33brssgo1u:9298": "utsarjanghorāñśabdanmuñcan /",
  "GSP33brssgo1u:9299": "buddhau dhyāyantyāmātmā dhyāyatīva, calantyāṃ calatīva /",
  "GSP33brssgo1u:9300": "bhavatīti yasmātprativakti tasmādavagamyata iti yojanā /",
  "GSP33brssgo1u:9301": "tenāvasthādharmeṇānanvāgato 'spṛṣṭo bhavati asattvāt /",
  "GSP33brssgo1u:9302": "ata urdhvaṃ kāmādivivekānantaram /",
  "GSP33brssgo1u:9303": "suṣuptyutkrāntyorbhedena /",
  "GSP33brssgo1u:9304": "ahandhīgamyeṣu katama ātmeti janakapraśne yājñavalkya āha-yo 'yamiti /",
  "GSP33brssgo1u:9305": "vijñānaṃ buddhistanmayastatprāyaḥ /",
  "GSP33brssgo1u:9306": "saptamī vyatirekārthā /",
  "GSP33brssgo1u:9307": "prāṇabuddhibhyāṃ bhinna ityarthaḥ /",
  "GSP33brssgo1u:9308": "vṛtterajñānācca bhedamāha-antarjyotiriti /",
  "GSP33brssgo1u:9309": "puruṣaḥ pūrṇa ityarthaḥ /",
  "GSP33brssgo1u:9310": "ubhayaliṅgānāṃ darśanātsaṃśayamāha-tatkimiti /",
  "GSP33brssgo1u:9311": "pūrvatra nāmarūpābhyāṃ bhedokterākāśo brahmetyuktaṃ,",
  "GSP33brssgo1u:9312": "tadayuktaṃ,",
  "GSP33brssgo1u:9313": "'prājñenātmanā saṃpariṣvaktaḥ'ityabhinne 'pi jīvātmani bhedoktivadaupacārikabhedoktisaṃbhavādityākṣepasaṃgatiḥ /",
  "GSP33brssgo1u:9314": "pūrvapakṣe karmakartṛjīvastutiḥ,",
  "GSP33brssgo1u:9315": "siddhānte jīvānuvādena tataḥ kalpitabhedabhinnasya prājñasya paramātmanaḥ svarūpaikyapramitiriti phalam /",
  "GSP33brssgo1u:9316": "buddhānto jāgradavasthā /",
  "GSP33brssgo1u:9317": "ādimadhyāvasāneṣu jīvokterjīvastāvakamidaṃ vākyamiti prāpte siddhāntayati-parameśvaretyādinā /",
  "GSP33brssgo1u:9318": "vākyasya jīvastāvakatve jīvādbhedena prājñasyājñātasyottaroktirasaṃgatā syāt,",
  "GSP33brssgo1u:9319": "ato jñātājñātasaṃnipāte jñātānuvādenājñātaṃ pratipādanīyaṃ,",
  "GSP33brssgo1u:9320": "'apūrve vākyatātparyam'iti nyāyāditi siddhāntatātparyam /",
  "GSP33brssgo1u:9321": "puruṣaḥ śarīraṃ prājño jīva iti bhrāntiṃ vārayati-tatra puruṣa ityādinā /",
  "GSP33brssgo1u:9322": "dehasya vedanāprasakterniṣedhāyogātpuruṣo jīva eva, prājñastu rūḍhyā para evetyarthaḥ /",
  "GSP33brssgo1u:9323": "anvārūḍho 'dhiṣṭhitaḥ /",
  "GSP33brssgo1u:9324": "utsarjan ghorāñśabdānmuñcan /",
  "GSP33brssgo1u:9325": "buddhau dhyāyantyāmātmādhyāyatīva calantyāṃ calatīva /",
  "GSP33brssgo1u:9326": "vastutaḥ sarvavikriyāśūnya ityukterna saṃsāriṇi tātparyamityāha-yata iti /",
  "GSP33brssgo1u:9327": "upakramavadupasaṃhāravākye 'pyaikyaṃ vivikṣitamityāha-tatheti /",
  "GSP33brssgo1u:9328": "vyācaṣṭe-yo 'yamiti /",
  "GSP33brssgo1u:9329": "avasthopanyāsasya tvamarthaśuddhidvāraikyaparatvānna jīvaliṅgatvamityāha-yato na buddhānteti /",
  "GSP33brssgo1u:9330": "praśnottarābhyāmasaṃsāritvaṃ gamyata ityāha-yadata ūrdhvamiti /",
  "GSP33brssgo1u:9331": "kāmādivivekānantaramityarthaḥ /",
  "GSP33brssgo1u:9332": "bhavatīti ceti /",
  "GSP33brssgo1u:9333": "yadyasmādvakti tasmādavagamyata iti yojanā /",
  "GSP33brssgo1u:9334": "tenāvasthādharmeṇānanvāgato 'spṛṣṭo bhavati, asaṅgatvāt /",
  "GSP33brssgo1u:9335": "suṣuptāvapyātmatattvaṃ puṇyapāpābhyāmaspṛṣṭaṃ bhavati /",
  "GSP33brssgo1u:9336": "hi yasmādātmā suṣuptau sarvaśokātītaḥ tasmādhṛdayasyaiva sarve śokā iti śrutyarthaḥ //42//",
  "GSP33brssgo1u:9337": "END BsCom_1,3.13.42",
  "GSP33brssgo1u:9338": "____________________________________________________________________________________________",
  "GSP33brssgo1u:9339": "START BsCom_1,3.13.43",
  "GSP33brssgo1u:9340": "patyādiśabdebhyaḥ | BBs_1,3.43 |",
  "GSP33brssgo1u:9341": "itaścāsaṃsārisvarūpapratipādanaparamevaitadvākyamityavagantavyam /",
  "GSP33brssgo1u:9342": "yadasminvākye patyādayaḥ śabdā asaṃsārisvarūpapratipādanaparāḥ saṃsārisvabhāvapratiṣedhanāśca bhavanti /",
  "GSP33brssgo1u:9343": "'sarvasya vaśī sarvasyeśānaḥ sarvasyādhipatiḥ' ityevañjātīyakā asaṃsārisvabhāvapratipādanaparāḥ /",
  "GSP33brssgo1u:9344": "'sa na sādhunā karmaṇā bhūyānno evāsādhunā kanīyān' ityevañjātīyakāḥ saṃsārisvabhāvapratiṣedhanāḥ /",
  "GSP33brssgo1u:9345": "tasmādasaṃsārī parameśvara ihokta ityavagamyate // 43 //",
  "GSP33brssgo1u:9346": "iti śrīmacchaṅkarabhagavatpādakṛtau śārīrakamīmāṃsābhāṣye prathamādhyāyasya tṛtīyaḥ pādaḥ // 3 //",
  "GSP33brssgo1u:9347": "----------------------",
  "GSP33brssgo1u:9348": "FN: vaśī svatantraḥ /",
  "GSP33brssgo1u:9349": "īśāno niyamanaśaktimān /",
  "GSP33brssgo1u:9350": "vākyasya brahmātmaikyaparatve hetvantaramāha-patyādīti /",
  "GSP33brssgo1u:9351": "sūtraṃ vyācaṣṭe-itaśceti /",
  "GSP33brssgo1u:9352": "vaśī svatantraḥ /",
  "GSP33brssgo1u:9353": "aparādhīna iti yāvat /",
  "GSP33brssgo1u:9354": "īśāno niyamanaśaktimān /",
  "GSP33brssgo1u:9355": "śakteḥ kāryamādhipatyamiti bhedaḥ /",
  "GSP33brssgo1u:9356": "tasmācchodhitatvamarthaikye ṣaṣṭhādhyāyasamanvaya iti siddham //43//",
  "GSP33brssgo1u:9357": "END BsCom_1,3.13.43",
  "GSP33brssgo1u:9358": "iti śrīmacchārīrakamīmāṃsāvyākhyāyāṃ bhāṣyaratnaprabhāyāṃ prathamādhyāye tṛtīyaḥ pādaḥ //3//",
  "GSP33brssgo1u:9359": "// iti prathamādhyāyasya jñeyabrahmapratipādakāspaṣṭaśrutisamanvayākhyastṛtīyaḥ pādaḥ //",
  "GSP33brssgo1u:9360": "____________________________________________________________________________________________",
  "GSP33brssgo1u:9361": "____________________________________________________________________________________________",
  "GSP33brssgo1u:9362": "prathamādhyāye caturthaḥ pādaḥ /",
  "GSP33brssgo1u:9363": "avyakteśamajaṃ pañcajanādhāraṃ ca kāraṇam /",
  "GSP33brssgo1u:9364": "veditanyaṃ priyaṃ vande prakṛtiṃ puruṣaṃ param //1//",
  "GSP33brssgo1u:9365": "____________________________________________________________________________________________",
  "GSP33brssgo1u:9366": "START BsCom_1,4.1.1",
  "GSP33brssgo1u:9367": "prathamādhyāye caturthaḥ pādaḥ /",
  "GSP33brssgo1u:9368": "[atra pradhānaviṣayatvena saṃduhyamānānāmavyaktājādipadānāṃ cintanam]",
  "GSP33brssgo1u:9369": "1 ānumānikādhikaraṇam / sū. 1-7",
  "GSP33brssgo1u:9370": "ānumānikam apy ekeṣām iti cen na śarīra-rūpaka-vinyasta-gṛhīter darśayati ca | BBs_1,4.1 |",
  "GSP33brssgo1u:9371": "brahmajijñāsāṃ pratijñāya brahmaṇo lakṣaṇamuktam- 'janmādyasya yataḥ' (bra. 1.1.2) iti /",
  "GSP33brssgo1u:9372": "tallakṣaṇaṃ pradhānasyāpi samānamityāśaṅkya tadaśabdatvena nirākṛtam- 'īkṣaternāśabdam' (bra. 1.1.5) iti /",
  "GSP33brssgo1u:9373": "gatismānyaṃ ca vedāntavākyānāṃ brahmakāraṇavādaṃ prati vidyate na pradhānakāraṇavādaṃ pratīti prapañcitaṃ gatena granthena /",
  "GSP33brssgo1u:9374": "idaṃ tvidānīmavaśiṣṭamāśaṅkṣyate- yaduktaṃ pradhānasyāśabdatvaṃ tadasiddhaṃ,",
  "GSP33brssgo1u:9375": "kāsucicchāsvāsu pradhānasamarpaṇābhāsānāṃ śabdanāṃ śrūyamāṇatvāt /",
  "GSP33brssgo1u:9376": "ataḥ pradhānasya kāraṇatvaṃ vedasiddhameva mahadbhiḥ paramarṣibhiḥ kapilaprabhṛtibhiḥ parigṛhītamiti prasajyate /",
  "GSP33brssgo1u:9377": "tadyāvatteṣāṃ śabdānāmanyaparatvaṃ na pratipādyate tāvatsarvajñaṃ brahma jagataḥ kāraṇamiti pratipāditamapyākulībhavet /",
  "GSP33brssgo1u:9378": "atasteṣāmanyaparatvaṃ darśayituṃ paraḥ saṃdarbhaḥ pravartate /",
  "GSP33brssgo1u:9379": "ānumānikamapyanumānanirūpitamapi pradhānamekeṣāṃ śākhināṃ śabdavadupalabhyate /",
  "GSP33brssgo1u:9380": "kāṭhake hi paṭhyate- 'mahataḥ paramavyaktamavyaktātpuruṣaḥ paraḥ' (1.3.11) iti /",
  "GSP33brssgo1u:9381": "tatra ya eva yannāmāno yatkramācca mahadavyaktapuruṣāḥ smṛtiprasiddhāsta eveha pratyabhijñāyante /",
  "GSP33brssgo1u:9382": "tatrāvyaktamiti smṛtiprasiddheḥ,",
  "GSP33brssgo1u:9383": "śabdādihīnatvācca na vyaktamavyaktamiti vyutpattisaṃbhavāt,",
  "GSP33brssgo1u:9384": "smṛtiprasiddhaṃ pradhānamabhidhīyate /",
  "GSP33brssgo1u:9385": "tasya śabdavattvādaśabdatvamanupapannam /",
  "GSP33brssgo1u:9386": "tadeva ca jagataḥ kāraṇaṃ śrutismṛtinyāyaprasiddhibhya iti cet /",
  "GSP33brssgo1u:9387": "naitadevam /",
  "GSP33brssgo1u:9388": "nahyetatkāṭakaṃ vākyaṃ smṛtinyāyaprasiddhayormahadavyaktayorastitvaparam /",
  "GSP33brssgo1u:9389": "nahyatra yādṛśaṃ smṛtiprasiddhaṃ svatantraṃ kāraṇaṃ triguṇaṃ pradhānaṃ tādṛśaṃ pratyabhijñāyate /",
  "GSP33brssgo1u:9390": "śabdamātraṃ hyatrāvyaktamitipratyabhijñāyate /",
  "GSP33brssgo1u:9391": "sa ca śabdo na vyaktamavyaktamiti yaugikatvādanyasminnapi sūkṣme sudurlakṣye ca prayujyate /",
  "GSP33brssgo1u:9392": "nacāyaṃ kasmiṃścidrūḍhaḥ /",
  "GSP33brssgo1u:9393": "yā tu pradhānavādināṃ rūḍhiḥ sā teṣāmeva pāribhāṣikī satī na vedārthanirūpaṇe kāraṇabhāvaṃ pratipadyate /",
  "GSP33brssgo1u:9394": "naca kramamātrasāmānyātsamānārthapratipattirbhavatyasati tadrūpapratyabhijñāne /",
  "GSP33brssgo1u:9395": "nahyaśvasthāne gāṃ paśyannaśvo 'yamityamūḍho 'dhyavasyati /",
  "GSP33brssgo1u:9396": "prakaraṇanirūpaṇāyāṃ cātra na paraparikalpitaṃ pradhānaṃ pratīyate /",
  "GSP33brssgo1u:9397": "śarīrarūpakavinyasgṛhīteḥ /",
  "GSP33brssgo1u:9398": "śarīraṃ hyatra ratharūpakavinyastamavyaktaśabdena parigṛhyate /",
  "GSP33brssgo1u:9399": "kutaḥ /",
  "GSP33brssgo1u:9400": "prakaraṇātpariśeṣācca /",
  "GSP33brssgo1u:9401": "tathāhyanantarātīto grantha ātmaśarīravādināṃ rathirathādirūpakakḷptiṃ darśayati- 'ātmānaṃ rathinaṃ viddhi śarīraṃ rathameva tu /",
  "GSP33brssgo1u:9402": "buddhiṃ tu sārathiṃ viddhi manaḥ pragrahameva ca //",
  "GSP33brssgo1u:9403": "indriyāṇi hayānāhurviṣayāṃsteṣu gocarān /",
  "GSP33brssgo1u:9404": "ātmendriyamanoyuktaṃ bhoktetyāhurmanīṣiṇaḥ //",
  "GSP33brssgo1u:9405": "' (kā. 1.3.3,4) iti /",
  "GSP33brssgo1u:9406": "taiścendriyādibhirasaṃyataiḥ saṃsāramadhigacchati /",
  "GSP33brssgo1u:9407": "saṃyataistvadhvanaḥ pāraṃ tadviṣṇoḥ paramaṃ padamāpnoti darśayitvā,",
  "GSP33brssgo1u:9408": "kiṃ tadadhvanaḥ pāraṃ viṣṇoḥ paramaṃ padamityasyāmākāṅkṣāyāṃ,",
  "GSP33brssgo1u:9409": "tebhya eva prakṛtebhya indriyādibhyaḥ paratvena paramātmānamadhvanaḥ pāraṃ viṣṇoḥ paramaṃ padaṃ darśayati- 'indriyebhyaḥ parā hyarthā arthebhyaśca paraṃ manaḥ /",
  "GSP33brssgo1u:9410": "manasastu parā buddhirbuddherātmā mahānparaḥ /",
  "GSP33brssgo1u:9411": "mahataḥ paramavyaktamavyaktātpuruṣaḥ paraḥ /",
  "GSP33brssgo1u:9412": "puruṣānna paraṃ kiñcitsā kāṣṭhā sā parā gatiḥ' (kā. 1.3.10,11) iti /",
  "GSP33brssgo1u:9413": "tatra ya evendriyādayaḥ pūrvasyāṃ ratharūpakakalpanāyāmaśvādibhāvena prakṛtāsta eveha parigṛhyante prakṛtahānāprakṛtaprakriyāparihārāya /",
  "GSP33brssgo1u:9414": "tatrendriyamanobuddhayastāvatpūrvatreha ca samānaśabdā eva /",
  "GSP33brssgo1u:9415": "arthā ye śabdādayo viṣayā indriyahayagocaratvena nirdiṣṭāsteṣāṃ cendriyebhyaḥ paratvam /",
  "GSP33brssgo1u:9416": "'indriyāṇāṃ grahatvaṃ viṣayāṇāmatigrahatvam' (bṛ. 3.2) iti śrutiprasiddheḥ /",
  "GSP33brssgo1u:9417": "viṣayebhyaśca manasaḥ paratvaṃ, manomūlatvādviṣayendriyavyavahārasya /",
  "GSP33brssgo1u:9418": "manasastu parā buddhiḥ /",
  "GSP33brssgo1u:9419": "buddhiṃ hyāruhya bhogyajātaṃ bhoktāramupasarpati /",
  "GSP33brssgo1u:9420": "buddherātmā mahānparaḥ, yaḥ sa 'ātmānaṃ rathinaṃ viddhi' iti rathitvenopakṣiptaḥ /",
  "GSP33brssgo1u:9421": "kutaḥ /",
  "GSP33brssgo1u:9422": "ātmaśabdāt /",
  "GSP33brssgo1u:9423": "bhoktuśca bhogopakaraṇātparatvopapatteḥ /",
  "GSP33brssgo1u:9424": "mahattvaṃ cāsya svāmitvādupapannam /",
  "GSP33brssgo1u:9425": "athavā 'mano mahāntamatirbrahmā pūrbuddhiḥ khyatirīśvaraḥ /",
  "GSP33brssgo1u:9426": "prajñā saṃviccitiścaiva smṛtiśca paripaṭhyate //",
  "GSP33brssgo1u:9427": "' iti smṛteḥ, 'yo brahmāṇaṃ vidadhāti pūrvaṃ yo vai vedāṃśca prahiṇoti tasmai' (śve. /",
  "GSP33brssgo1u:9428": "6.18) iti ca śruteryā prathamajasya hiraṇyagarbhasya buddhiḥ sā sarvāsāṃ buddhīnāṃ parā pratiṣṭhā /",
  "GSP33brssgo1u:9429": "seha mahānātmetyucyate /",
  "GSP33brssgo1u:9430": "sā ca pūrvatra buddhigrahaṇenaiva gṛhītā satī hirugīhopadiśyate /",
  "GSP33brssgo1u:9431": "tasyā apyasmādīyābhyo buddhibhyaḥ paratvopapatteḥ /",
  "GSP33brssgo1u:9432": "etasmiṃstu pakṣe paramātmaviṣayeṇaiva pareṇa puruṣagrahaṇena rathina ātmano grahaṇaṃ draṣṭavyam /",
  "GSP33brssgo1u:9433": "paramārthataḥ paramātmavijñānātmanorbhedābhāvāt /",
  "GSP33brssgo1u:9434": "tadevaṃ śarīramevaikaṃ pariśiṣyate /",
  "GSP33brssgo1u:9435": "itarāṇīndriyādīni prakṛtānyeva paramapadadidarśayiṣayā samanukrāmanpariśiṣyamāṇenehāntyenāvyaktaśabdena pariśiṣyamāṇaṃ prakṛtaṃ śarīraṃ darśayatīti gamyate /",
  "GSP33brssgo1u:9436": "śarīrendriyamanobuddhiviṣayavedanāsaṃyuktasya hyavidyāvato bhoktuḥ śarīrādīnāṃ rathādirūpakakalpanayā saṃsāramokṣagatinirūpaṇena pratyagātmabrahmāvagatiriha vivakṣitā /",
  "GSP33brssgo1u:9437": "tathāca 'eṣa sarveṣu bhūteṣu gūḍhātmā na prakāśate /",
  "GSP33brssgo1u:9438": "dṛśyate tvagryayā buddhyā sūkṣmayā sūkṣmadarśibhiḥ' //",
  "GSP33brssgo1u:9439": "(kā. 1.3.12)",
  "GSP33brssgo1u:9440": "iti vaiṣṇavasya paramapadasya duravagamatvamuktvā tadavagamārthaṃ yogaṃ darśayati- 'yacchedvāṅmanasī prājñastadyacchejjñāna ātmani /",
  "GSP33brssgo1u:9441": "jñānamātmani mahati niyacchettadyacchecchānta ātmani' //",
  "GSP33brssgo1u:9442": "(kā. 1.3.13) iti /",
  "GSP33brssgo1u:9443": "etaduktaṃ bhavati- vācaṃ manasi saṃyacchet vāgādibāhyendriyavyāpāramutsṛjya manomātreṇāvatiṣṭheta /",
  "GSP33brssgo1u:9444": "mano 'pi viṣayavikalpābhimikhaṃ vikalpadoṣadarśanena jñānaśabdoditāyāṃ buddhāvadhyavasāyasvabhāvāyāṃ dhārayet /",
  "GSP33brssgo1u:9445": "tāmapi buddhiṃ mahatyātmani bhoktaryagryāyāṃ vā buddhau sūkṣmatāpādanena niyacchet /",
  "GSP33brssgo1u:9446": "mahāntaṃ tvātmānaṃ śānta ātmani prakaraṇavati parasminpuruṣe parasyāṃ kāṣṭhāyāṃ pratiṣṭhāpayediti ca /",
  "GSP33brssgo1u:9447": "tadevaṃ pūrvāparālocanāyāṃ nāstyatra paraparikalpitasya pradhānasyāvakāśaḥ // 1 //",
  "GSP33brssgo1u:9448": "----------------------",
  "GSP33brssgo1u:9449": "FN: pradhānasya vaidikaśabdaśūnyatvena /",
  "GSP33brssgo1u:9450": "avaśiṣṭamanāśaṅkitamanirākṛtaṃ ca /",
  "GSP33brssgo1u:9451": "pratītyā pradhānārpakatve 'pi vastuto neti vaktumābhāsapadam /",
  "GSP33brssgo1u:9452": "apiśabdādekaśabdācca brahmāṅgīkāreṇa pūrvapakṣo vicāraścāyaṃ kvācitka iti sūcitam /",
  "GSP33brssgo1u:9453": "smārtakramarūḍhibhyāmavyaktaśabdaḥ pradhānaparaḥ /",
  "GSP33brssgo1u:9454": "ajāmekāṃ ityādyā śrutiḥ /",
  "GSP33brssgo1u:9455": "'hetuḥ prakṛtirucyate' ityādyā smṛtiḥ /",
  "GSP33brssgo1u:9456": "'yadalpaṃ tajjaḍaprakṛtikaṃ' iti nyāyaḥ /",
  "GSP33brssgo1u:9457": "tato brahmaiva jagatkāraṇamiti matakṣatiriti bhāvaḥ /",
  "GSP33brssgo1u:9458": "rūpakakḷptiḥ sādṛśyakalpanā /",
  "GSP33brssgo1u:9459": "pragraho 'śvaraśanā /",
  "GSP33brssgo1u:9460": "teṣu hayeṣu /",
  "GSP33brssgo1u:9461": "gocarān mārgān /",
  "GSP33brssgo1u:9462": "ātmā dehaḥ /",
  "GSP33brssgo1u:9463": "gṛhṇanti puruṣapaśuṃ badhnātīti grahā indriyāṇi /",
  "GSP33brssgo1u:9464": "tebhyaḥ śreṣṭhā atigrahā viṣayāḥ /",
  "GSP33brssgo1u:9465": "paratvaṃ śraiṣṭhyābhiprāyaṃ natvāntaratveneti bhāvaḥ /",
  "GSP33brssgo1u:9466": "buddheḥ paraḥ pratyabhijñāyata iti śeṣaḥ /",
  "GSP33brssgo1u:9467": "hiruk pṛthak /",
  "GSP33brssgo1u:9468": "vedanā sukhādyanubhavaḥ /",
  "GSP33brssgo1u:9469": "vāgityatra dvitīyālopaśchāndasaḥ manasī iti dīrghaśca /",
  "GSP33brssgo1u:9470": "agryā samādhiparipākajā /",
  "GSP33brssgo1u:9471": "asminpāde 'dhikaraṇatrayasyekṣatyadhikaraṇena saṃgatiṃ vaktuṃ vṛttamanuvadati-brahmeti /",
  "GSP33brssgo1u:9472": "tadaśabdatvena /",
  "GSP33brssgo1u:9473": "pradhānasya vaidikaśabdaśūnyatvenetyarthaḥ /",
  "GSP33brssgo1u:9474": "īkṣatyadhikaraṇe gatisāmānyamaśabdatvaṃ ca pratijñātam,",
  "GSP33brssgo1u:9475": "tatra brahmaṇi vedāntānāṃ gatisāmānyaṃ prapañcitaṃ,",
  "GSP33brssgo1u:9476": "adhunā pradhānasyāśabdatvamasiddhamityāśaṅkya nirūpyata ityākṣepasaṃgatiḥ /",
  "GSP33brssgo1u:9477": "tenāśabdatvanirūpaṇena brahmaṇi vedāntānāṃ samanvayo dṛḍhīkṛto bhavatītyadhyāyasaṃgatirapyadhikaraṇatrayasya jñeyā /",
  "GSP33brssgo1u:9478": "atrāvyaktapadaṃ viṣayaḥ /",
  "GSP33brssgo1u:9479_0": "tatkiṃ pradhānaparaṃ pūrvoktaśarīraparaṃ veti smṛtiprakaraṇābhyāṃ saṃśaye pūrvamaprasiddhabrahmaparatvaṃ",
  "GSP33brssgo1u:9479_1": "yathā ṣaṣṭhādhyāyasya darśitaṃ tadvadavyaktapadamapriddhapradhānaparamiti pūrvapakṣayati-ānumānikamiti /",
  "GSP33brssgo1u:9480": "apiśabdādbrahmāṅgīkāreṇāyamaśabdatvākṣepa iti sūcayati /",
  "GSP33brssgo1u:9481": "tathā ca brahmapradhānayorvikalpena kāraṇatvāt brahmaṇyeva vedāntānāṃ samanvaya iti niyamāsiddhiḥ phalaṃ,",
  "GSP33brssgo1u:9482": "siddhānte niyamasiddhiriti vivekaḥ /",
  "GSP33brssgo1u:9483": "padavicāratvādadhikaraṇānāmetatpādasaṃgatirbodhyā /",
  "GSP33brssgo1u:9484": "smārtakramarūḍhibhyāmavyaktaśabdaḥ pradhānaparaḥ śabdasparśādiśūnyatvena yogasaṃbhavāccetyāha-śabdādīti /",
  "GSP33brssgo1u:9485": "pradhānasya vaidikaśabdavācyatve kā kṣatirityata āha-tadeveti /",
  "GSP33brssgo1u:9486": "'ajāmekām'ityādyā śrutiḥ /",
  "GSP33brssgo1u:9487": "'hetuḥ prakṛtirucyate'ityādyā smṛtiḥ /",
  "GSP33brssgo1u:9488": "'yadalpaṃ tajjaḍaprakṛtikam'iti nyāyaḥ /",
  "GSP33brssgo1u:9489": "tato brahmaiva kāraṇamiti matakṣatiriti bhāvaḥ /",
  "GSP33brssgo1u:9490": "sūtre nañarthaṃ vadansiddhāntayati-naitaditi /",
  "GSP33brssgo1u:9491": "pradhānaṃ vaidikaṃ netyatra tātparyābhāvaṃ hetumāha-nahīti /",
  "GSP33brssgo1u:9492": "nanu pradhānasyātra pratyabhijñānādvaidikatvamityata āha-na hyatreti /",
  "GSP33brssgo1u:9493": "nanu śabdapratyabhijñāyāmartho 'pi pratyabhijñāyata ityāśaṅkya yaugikācchabdāsati niyāmake nārthaviśeṣadhīrityāha-sa ceti /",
  "GSP33brssgo1u:9494": "rūḍhyā taddhīrityāśaṅkya rūḍhiḥ kiṃ laukikī smārtā vā /",
  "GSP33brssgo1u:9495": "nādya ityāha-na ceti /",
  "GSP33brssgo1u:9496": "dvitīyaṃpratyāha-yā tviti /",
  "GSP33brssgo1u:9497": "puruṣasaṃketo nānādivedārthanirṇayahetuḥ, puṃmatervicitratvādityarthaḥ /",
  "GSP33brssgo1u:9498": "yattu smārtakramapratyabhijñayā kramikārthaḥ smārta eveti, tatrāha-naca krameti /",
  "GSP33brssgo1u:9499": "sthānāttadrūpapratyabhijñānāśaṅkyāmasatītyanvayānnaño vyatyāsenātadrūpasya tadrūpaviruddhasya pratyabhijñāne satītyarthaḥ /",
  "GSP33brssgo1u:9500": "pūrvajñātarūpārthasya sthāne tadviruddhārthajñāne sati tasya dhīrnāstītyatra dṛṣṭāntamāha-na hīti /",
  "GSP33brssgo1u:9501": "prakṛte nāsti viruddhajñānamityāśaṅkya prakaraṇāccharīrajñānamastītyāha-prakaraṇeti /",
  "GSP33brssgo1u:9502": "śarīrameva rūpakeṇa rathasādṛśyena vinyastaṃ śarīrarūpakavinyastaṃ,",
  "GSP33brssgo1u:9503": "tasya pūrvavākye ātmabuddhyormadhyasthānapaṭhitasyātrāpi madhyasthenāvyaktaśabdena grahaṇānna pradhānasya vaidikatvamiti sūtrārthaḥ /",
  "GSP33brssgo1u:9504": "smārtakramaḥ kimiti tyaktavya ityāśaṅkya śrautakramasya prakaraṇādyanugraheṇa balavattvādityāha-kuta ityādinā /",
  "GSP33brssgo1u:9505": "tadubhayaṃ vivṛṇoti-tathā hīti /",
  "GSP33brssgo1u:9506": "rūpakakḷptiḥ sādṛśyakalpanā /",
  "GSP33brssgo1u:9507": "pragraho 'śvaraśanā /",
  "GSP33brssgo1u:9508": "yadā buddhisārathirvivekī tadā manasendriyahayānviṣamaviṣayamārgādākarṣati /",
  "GSP33brssgo1u:9509": "yadyavivekī tadā manoraśanābaddhāṃstān pravartayatīti manasaḥ pragrahatvaṃ yuktam /",
  "GSP33brssgo1u:9510": "teṣu hayeṣu /",
  "GSP33brssgo1u:9511": "gocarān mārgān /",
  "GSP33brssgo1u:9512": "nanu svataścidātmano bhogasaṃbhavāt kiṃ rathādinetyata āha-ātmeti /",
  "GSP33brssgo1u:9513": "ātmā dehaḥ, dehādisaṅkakalpanayā bhoktṛtvaṃ na svato 'saṅgatvādityarthaḥ /",
  "GSP33brssgo1u:9514": "adhunā rathādibhirgantavyaṃ vadannākāṅkṣāpūrvakamuttaravākyamāha-taiścetyādinā /",
  "GSP33brssgo1u:9515": "śarīrasya prakṛtatve 'pyavyaktapadena pradhānaṃ gṛhyatāmityata āha-tatra ya eveti /",
  "GSP33brssgo1u:9516": "evaṃ prakaraṇaṃ śodhayitvā śarīrasya pariśeṣatāmānayati-tatrendriyetyādinā /",
  "GSP33brssgo1u:9517": "arthānāṃ pūrvamanuktiśaṅkāṃ vārayan paratvamupapādayati-arthā iti /",
  "GSP33brssgo1u:9518": "gṛhṇanti puruṣapaśuṃ badhnantīti grahā indriyāṇi /",
  "GSP33brssgo1u:9519": "teṣāṃ grahatvaṃ viṣayādhīnam /",
  "GSP33brssgo1u:9520": "asati viṣaye teṣāmakiñcitkaratvāt /",
  "GSP33brssgo1u:9521": "tato grahebhyaḥ śreṣṭhā atigrahā viṣayā iti bṛhadāraṇyake śravaṇāt /",
  "GSP33brssgo1u:9522": "paratvaṃ śraiṣṭhyābhiprāyaṃ, na tvāntaratveneti bhāvaḥ /",
  "GSP33brssgo1u:9523": "savikalpakaṃ jñānaṃ manaḥ,",
  "GSP33brssgo1u:9524": "nirvikalpakaṃ niścayātmikā buddhiḥ,",
  "GSP33brssgo1u:9525": "ātmaśabdāt sa eva buddheḥ paraḥ,",
  "GSP33brssgo1u:9526": "pratyabhijñāyata iti śeṣaḥ /",
  "GSP33brssgo1u:9527": "hiraṇyagarbhābhedena brahmādipadavedyā samaṣṭibuddhirmahānityāha-athaveti /",
  "GSP33brssgo1u:9528": "mananaśaktiḥ,",
  "GSP33brssgo1u:9529": "vyāpinī,",
  "GSP33brssgo1u:9530": "bhāviniścayaḥ,",
  "GSP33brssgo1u:9531": "brahmā ātmā,",
  "GSP33brssgo1u:9532": "bhogyavargāśrayaḥ,",
  "GSP33brssgo1u:9533": "tātkālikaniścayaḥ,",
  "GSP33brssgo1u:9534": "kīrtiśaktiḥ,",
  "GSP33brssgo1u:9535": "niyamanaśaktiḥ,",
  "GSP33brssgo1u:9536": "traikālaniścayaḥ,",
  "GSP33brssgo1u:9537": "saṃvidabhivyañjikā cidadhyastātītasarvārthagrahiṇī samaṣṭibuddhirityarthaḥ /",
  "GSP33brssgo1u:9538": "hiraṇyagarbhasyeyaṃ buddhirastītyatra śrutimāha-ya iti /",
  "GSP33brssgo1u:9539": "nanvaprakṛtā sā kathamucyate, taduktau ca pradhānena kimaparāddhamityata āha-sā ceti /",
  "GSP33brssgo1u:9540": "hirukpṛthak /",
  "GSP33brssgo1u:9541": "pūrvaṃ vyaṣṭibuddhyabhedenoktātra tato bhedena paratvamucyata ityarthaḥ /",
  "GSP33brssgo1u:9542": "tarhi ratharathinau dvau pariśiṣṭau syātāṃ, netyāha-etasmiṃstviti /",
  "GSP33brssgo1u:9543": "ato ratha eva pariśiṣṭa ityāha-tadevamiti /",
  "GSP33brssgo1u:9544": "teṣu pūrvokteṣu ṣaṭpadārtheṣvityarthaḥ /",
  "GSP33brssgo1u:9545": "pariśeṣasya phalamāha-itarāṇīti /",
  "GSP33brssgo1u:9546": "vedo yamo veti śeṣaḥ /",
  "GSP33brssgo1u:9547": "darśayati ceti sūtrabhāgo vyākhyātaḥ /",
  "GSP33brssgo1u:9548": "kiñca brahmātmaikatvaparatve granthe bhedavādināṃ pradhānasyāvakāśo nāstītyāha-śarīretyādinā /",
  "GSP33brssgo1u:9549": "bhogo vedanā /",
  "GSP33brssgo1u:9550": "kāṭhakagranthasyaikyatātparye gūḍhatvajñeyatvajñānahetuyogavidhaye liṅgāni santītyāha-tathā caiṣa ityādinā /",
  "GSP33brssgo1u:9551": "agryā samādhiparipākajā /",
  "GSP33brssgo1u:9552": "vāgityatra dvitīyālopaśchāndasaḥ, manasīti daighyaṃ ca //1//",
  "GSP33brssgo1u:9553": "END BsCom_1,4.1.1",
  "GSP33brssgo1u:9554": "____________________________________________________________________________________________",
  "GSP33brssgo1u:9555": "START BsCom_1,4.1.2",
  "GSP33brssgo1u:9556": "sūkṣmaṃ tu tadarhatvāt | BBs_1,4.2 |",
  "GSP33brssgo1u:9557": "uktametatprakaraṇaparīśeṣābhyāṃ śarīramavyaktaśabdaḥ na pradhānamiti /",
  "GSP33brssgo1u:9558": "idamidānīmāśaṅkyate- kathamavyaktaśabdārhatvaṃ śarīrasya,",
  "GSP33brssgo1u:9559": "yāvatā sthūlatvātspṛṣṭataramidaṃ śarīraṃ vyaktaśabdārhamaspaṣṭavacanastvavyaktaśabda iti /",
  "GSP33brssgo1u:9560": "ata uttaramucyate- sūkṣmaṃ tviha kāraṇātmanā śarīraṃ vivakṣyate sūkṣmasyāvyaktaśabdārhatvāt /",
  "GSP33brssgo1u:9561": "yadyapi sthūlamidaṃ śarīraṃ na svayamavyaktaśabdamarhati,",
  "GSP33brssgo1u:9562": "tathāpi tasya tvārambhakaṃ bhūtasūkṣmamavyaktaśabdamarhati /",
  "GSP33brssgo1u:9563": "prakṛtiśabdaśca vikāre dṛṣṭaḥ /",
  "GSP33brssgo1u:9564": "yathā 'gobhiḥ śrīṇīta matsaram' (ṛ.sa. 9.46.4)",
  "GSP33brssgo1u:9565": "iti śrutiśca- 'tadbhedaṃ tarhyavyākṛtamāsīt' (bṛ. 1.4.7)",
  "GSP33brssgo1u:9566": "itīdameva vyākṛtanāmarūpavibhinnaṃ jagatprāgavasthāyāṃ parityaktavyākṛtanāmarūpaṃ bījaśaktyavasthamavyaktaśabdayogaṃ darśayati // 2 //",
  "GSP33brssgo1u:9567": "----------------------",
  "GSP33brssgo1u:9568": "FN: prakṛtervikārāṇāmananyatvātprakṛteravyaktatvaṃ vikāre upacaryate /",
  "GSP33brssgo1u:9569": "gobhirgovikāraiḥ payobhiḥ matsaraṃ somaṃ śrīṇīta miśritaṃ kuryāt /",
  "GSP33brssgo1u:9570": "tat ha kila tarhi prāgavasthāyāmidaṃ jagadavyākṛtaṃ avyaktamāsīt /",
  "GSP33brssgo1u:9571": "śaṅkottaratvena sūtraṃ vyācaṣṭe-uktametadityādinā /",
  "GSP33brssgo1u:9572": "kāryakāraṇayorabhedānmūlaprakṛtivācakāvyaktaśabdena vikāro lakṣyata ityarthaḥ /",
  "GSP33brssgo1u:9573": "gobhirgovikāraiḥ payobhirmatsaraṃ somaṃ śrīṇīta /",
  "GSP33brssgo1u:9574": "miśritaṃ kuryāditi yāvat /",
  "GSP33brssgo1u:9575": "'śrīñ pāke'iti dhātorloṭi madhyamapuruṣabahuvacanametat /",
  "GSP33brssgo1u:9576": "avyaktātmanā kāryasyāvyaktaśabdayogyatve mānamāha-śrutiśceti /",
  "GSP33brssgo1u:9577": "tarhi prāgavasthāyāmidaṃ jagadavyākṛtamāsīt ha kiletyarthaḥ /",
  "GSP33brssgo1u:9578": "bījarūpā śaktiḥ saṃskārastadavastham //2//",
  "GSP33brssgo1u:9579": "END BsCom_1,4.1.2",
  "GSP33brssgo1u:9580": "____________________________________________________________________________________________",
  "GSP33brssgo1u:9581": "START BsCom_1,4.1.3",
  "GSP33brssgo1u:9582": "tadadhīnatvād arthavat | BBs_1,4.3 |",
  "GSP33brssgo1u:9583": "atrāha- yadi jagadidamanabhivyaktanāmarūpaṃ bījātmakaṃ prāgavasthamavyaktaśabdārhamabhyupagamyeta,",
  "GSP33brssgo1u:9584": "tadātmanā ca śarīrasyāpyavyaktaśabdārhatvaṃ pratijñāyeta,",
  "GSP33brssgo1u:9585": "sa eva tarhi pradhānakāraṇavāda evaṃ satyāpadyeta /",
  "GSP33brssgo1u:9586": "asyaiva jagataḥ prāgavasthāyāḥ pradhānatvenābhyupagamāditi /",
  "GSP33brssgo1u:9587": "atrocyate- yadi vayaṃ svatantrāṃ kāñcitprāgavasthāṃ jagataḥ kāraṇatvenābhyupagacchema,",
  "GSP33brssgo1u:9588": "prasañjyema tadā pradhānakāraṇavādam /",
  "GSP33brssgo1u:9589": "parameśvarādhīnā tviyamasmābhiḥ prāgavasthā jagato 'bhyupagamyate na svatantrā /",
  "GSP33brssgo1u:9590": "sā cāvaśyābhyupagantavyā /",
  "GSP33brssgo1u:9591": "arathavatī hi sā /",
  "GSP33brssgo1u:9592": "nahi tayā vinā parameśvarasya sraṣṭṛtvaṃ siddhayati /",
  "GSP33brssgo1u:9593": "śaktirahitasya tasya pravṛttyanupapatteḥ /",
  "GSP33brssgo1u:9594": "muktānāṃ ca punaranutpattiḥ /",
  "GSP33brssgo1u:9595": "kutaḥ /",
  "GSP33brssgo1u:9596": "vidyayā tasyā bījaśakterdāhāt /",
  "GSP33brssgo1u:9597": "avidyātmikā hi bījaśaktiravyaktaśabdanirdeśyā parameśvarāśrayā māyāmayī mahāsuptiḥ,",
  "GSP33brssgo1u:9598": "yasyāṃ svarūpapratibodharahitāḥ śerate saṃsāriṇo jīvāḥ /",
  "GSP33brssgo1u:9599": "tadetadavyaktaṃ kvacidākāśaśabdanirdiṣṭam- 'etasminnu khalvakṣare gārgyākāśa otaśca protaśca' (bṛ. 3.8.11) iti śruteḥ /",
  "GSP33brssgo1u:9600": "kvacidakṣaraśabdoditam- 'akṣarātparataḥ paraḥ' (mu. 2.1.2) iti śruteḥ /",
  "GSP33brssgo1u:9601": "kvacinmāyeti sūcitam- 'māyāṃ tu prakṛtiṃ vidyānmāyinaṃ tu maheśvaram' (śve. 4.10) iti mantravarṇāt /",
  "GSP33brssgo1u:9602": "avyaktā hi sā māyā, tattvānyatvanirūpaṇasyāśakyatvāt /",
  "GSP33brssgo1u:9603": "tadidaṃ 'mahataḥ paramavyaktam' ityuktamavyaktaprabhavatvānmahataḥ,",
  "GSP33brssgo1u:9604": "yadā hairaṇyagarbhī buddhirmahān /",
  "GSP33brssgo1u:9605": "yadā tu jīvo mahāṃstadāpyavyaktādhīnatvājjīvabhāvasya mahataḥ paramavyaktamityuktam /",
  "GSP33brssgo1u:9606": "avidyā hyavyaktam /",
  "GSP33brssgo1u:9607": "avidyāvattvenaiva jīvasya sarvaḥ saṃvyavahāraḥ saṃtato vartate /",
  "GSP33brssgo1u:9608": "mahataḥ paratvamabhedopacārāttadvikāre śarīre parikalpyate /",
  "GSP33brssgo1u:9609": "satyapi śarīravadindriyādīnāṃ tadvikāratvāviśeṣe śarīrasyaivābhedopacārādavyaktaśabdena grahaṇaṃ,",
  "GSP33brssgo1u:9610": "indriyādīnāṃ svaśabdaireva gṛhītatvātpariśiṣṭatvācca śarīrasya /",
  "GSP33brssgo1u:9611": "anye tu varṇayanti- dvividhaṃ hi śarīraṃ sthūlaṃ sūkṣmaṃ ca /",
  "GSP33brssgo1u:9612": "sthūlaṃ yadidamupalabhyate /",
  "GSP33brssgo1u:9613": "sūkṣmaṃ yaduttaratra vakṣyate- 'tadantarapratipattau raṃhati saṃpariṣvaktaḥ praśnanirūpaṇābhyām' (bṛ. 3.1.1) iti /",
  "GSP33brssgo1u:9614": "taccobhayamapi śarīramaviśeṣātpūrvatra rathatvena saṃkīrtitam /",
  "GSP33brssgo1u:9615": "iha tu sūkṣmamavyaktaśabdena parigṛhyate /",
  "GSP33brssgo1u:9616": "sūkṣmasyāvyaktaśabdārhatvāt /",
  "GSP33brssgo1u:9617": "tadadhīnatvācca bandhamokṣavyavahārasya jīvāttasya paratvam /",
  "GSP33brssgo1u:9618": "yathārthādhīnatvādindriyavyāpārasyendriyebhyaḥ paratvamarthānāmiti /",
  "GSP33brssgo1u:9619": "taistvetadvaktavyaṃ,",
  "GSP33brssgo1u:9620": "aviśeṣeṇa śarīradvayasya pūrvatra rathatvena saṃkīrtitatvātsamānayoḥ prakṛtapariśiṣṭatvayoḥ kathaṃ sūkṣmameva śarīramiha gṛhyate na punaḥ sthūlamapīti /",
  "GSP33brssgo1u:9621": "āmnātasyārthaṃ pratipattuṃ prabhavāmo nāmnātaṃ paryanuyoktum /",
  "GSP33brssgo1u:9622": "āmnātaṃ cāvyaktapadaṃ sūkṣmameva pratipādayituṃ śaknoti netaradvyaktatvāttasyeti cet /",
  "GSP33brssgo1u:9623": "na /",
  "GSP33brssgo1u:9624": "ekavākyatādhīnatvādarthapratipatteḥ /",
  "GSP33brssgo1u:9625": "nahīme pūrvottare āmnāte ekavākyatāmanāpadya kañcidarthaṃ pratipādayataḥ,",
  "GSP33brssgo1u:9626": "parakṛtahānāprakṛtaprakriyāprasaṅgāt /",
  "GSP33brssgo1u:9627": "nacākāṅkṣāmantareṇaikavākyatāpratipattirasti /",
  "GSP33brssgo1u:9628": "tatrāvaśiṣṭāyāṃ śarīradvayasya grāhyatvākāṅkṣāyāṃ yathākāṅkṣaṃ saṃbandhe 'nabhyupagamyamāna ekavākyataiva bādhitā bhavati kuta āmnātasyārthapratipattiḥ /",
  "GSP33brssgo1u:9629": "nacaivaṃ mantavyaṃ duḥśodhatvātsūkṣmasyaiva śarīrasyeha grahaṇaṃ,",
  "GSP33brssgo1u:9630": "sthūlasya tu dṛṣṭabībhatsatayā suśodhatvādagrahaṇamiti /",
  "GSP33brssgo1u:9631": "yato naiveha śodhanaṃ kasyacidvivakṣyate /",
  "GSP33brssgo1u:9632": "nahyatra śodhanavidhāyi kiñcidākhyātamasti /",
  "GSP33brssgo1u:9633": "anantaranirdiṣṭatvāttu kiṃ tadviṣṇoḥ paramaṃ padamitīdamiha vivakṣyate /",
  "GSP33brssgo1u:9634": "tathāhīdamasmātparamidamasmātparamityuktvā 'puruṣānna paraṃ kiñcit' ityāha /",
  "GSP33brssgo1u:9635": "sarvathāpi tvānumānikanirakaraṇopapattestathā nāmāstu, na naḥ kiñcicchidyate // 3 //",
  "GSP33brssgo1u:9636": "----------------------",
  "GSP33brssgo1u:9637": "FN: tarhi tadā /",
  "GSP33brssgo1u:9638": "māyāmayī prasiddhamāyopamitā /",
  "GSP33brssgo1u:9639": "buddhyādyupādhibhedājjīvā iti bahūktiḥ /",
  "GSP33brssgo1u:9640": "anavacchinnatvādākāśatvaṃ, tattvajñānaṃ vinānivṛtterakṣaratvaṃ, vicitrakāryatvānmāyātvamiti bhedaḥ /",
  "GSP33brssgo1u:9641": "tat avyaktam /",
  "GSP33brssgo1u:9642": "gobalīvardapadavadetaddraṣṭavyam /",
  "GSP33brssgo1u:9643": "ekārthabodhakānāṃ śabdānāṃ mitha ākāṅkṣyaikasyāṃ buddhāvarūḍhatvamekavākyatā /",
  "GSP33brssgo1u:9644": "grāhyatvākāṅkṣā ekavākyatā /",
  "GSP33brssgo1u:9645": "dṛṣṭā bībhatsā ghṛṇā yasmin tasya bhāvastattā tayetyarthaḥ /",
  "GSP33brssgo1u:9646": "sarvathā sthūlasūkṣmayoranyataragrahe 'pīti yāvat /",
  "GSP33brssgo1u:9647": "apasiddhāntaśaṅkottaratvena sūtraṃ vyācaṣṭe-atrāhetyādinā /",
  "GSP33brssgo1u:9648": "tarhi tadā /",
  "GSP33brssgo1u:9649": "evaṃ sati sūkṣmaśabditaprāgavasthābhyupagame sati /",
  "GSP33brssgo1u:9650": "īśvare kalpitā tanniyamyetyaṅgīkārānnāpasiddhānta ityāha-atrocyata ityādinā /",
  "GSP33brssgo1u:9651": "kūṭasthabrahmaṇaḥ sraṣṭṛtvasiddhyarthamavidyā svīkāryetyuktam /",
  "GSP33brssgo1u:9652": "bandhamuktivyavasthārthamapi sā svīkāryetyāha-muktānāmiti /",
  "GSP33brssgo1u:9653": "yannāśānmuktiḥ sā svīkāryā, tāṃ vinaiva sṛṣṭau muktānāṃ punarbandhāpatterityarthaḥ /",
  "GSP33brssgo1u:9654": "tasyāḥ paraparikalpitasatyasvatatantrapradhānādvailakṣaṇyamāha-avidyetyādi nā /",
  "GSP33brssgo1u:9655": "māyāmayī prasiddhamāyopamitā /",
  "GSP33brssgo1u:9656": "loke māyāvino māyāvatparatantretyarthaḥ /",
  "GSP33brssgo1u:9657": "jīvabhedopādhitvenāpi sā svīkāryetyāha-mahāsuṣuptiriti /",
  "GSP33brssgo1u:9658": "buddhyādyupādhibhedājjīvā iti bahūktiḥ /",
  "GSP33brssgo1u:9659": "avidyāyāṃ śrutimapyāha-tadetaditi /",
  "GSP33brssgo1u:9660": "ākāśahetutvādākāśaḥ /",
  "GSP33brssgo1u:9661": "jñānaṃ vināntābhāvādakṣaram /",
  "GSP33brssgo1u:9662": "vicitrakāritvānmāyeti bhedaḥ /",
  "GSP33brssgo1u:9663": "idānīmavidyāyā brahmabhedānyatvābhyāmanirvācyatvenāvyaktaśabdārhatvamāha-avyakteti /",
  "GSP33brssgo1u:9664": "tasya mahataḥ paratvaṃ kathamityata āha-taditamiti /",
  "GSP33brssgo1u:9665": "yadā buddhirmahāṃstadā taddhetutvātparatvamityuktamityanvayaḥ /",
  "GSP33brssgo1u:9666": "pratibimbasyopādhiparatantratvādupādheḥ pratibimbātparatvamāha-yadā tviti /",
  "GSP33brssgo1u:9667": "hetuṃ sphuṭayati-avidyeti /",
  "GSP33brssgo1u:9668": "avyaktasya paratve 'pi śarīrasya kiṃ jātaṃ, tadāha-tacceti /",
  "GSP33brssgo1u:9669": "nanvindriyādīnāmapyavyaktābhedādavyaktatvaṃ paratvaṃ ca kimiti nocyate, tatrāha-satyapīti /",
  "GSP33brssgo1u:9670": "sūtradvayasya vṛttikṛddhyākhyānamutthāpayati-anye tviti /",
  "GSP33brssgo1u:9671": "pañcīkṛtabhūtānāṃ sūkṣmā avayavāḥ sthūladehārambhakāḥ /",
  "GSP33brssgo1u:9672": "sūkṣmaśarīraṃ pratijīvaṃ liṅgasyāśrayatvena niyatamastīti vakṣyate /",
  "GSP33brssgo1u:9673": "dehāntaraprāptau tena yukto gacchati paralokamityarthaḥ /",
  "GSP33brssgo1u:9674": "kathaṃ tasya mahato jīvātparatvamityāśaṅkya dvitīyasūtraṃ vyācaṣṭe-tadadhīnatvācceti /",
  "GSP33brssgo1u:9675": "arthavaditi /",
  "GSP33brssgo1u:9676": "sūtrasthadṛṣṭāntamāha-yatheti /",
  "GSP33brssgo1u:9677": "taddhyākhyānaṃ dūṣayati-tairiti /",
  "GSP33brssgo1u:9678": "avyaktapadabalāt prakṛtamapi sthūlaṃ tyajyata iti śaṅkate-āmnātasyeti /",
  "GSP33brssgo1u:9679": "ekārthabodhakānāṃ śabdānāṃ mitha ākāṅkṣayaikasyāṃ buddhāvārūḍhatvamekavākyatā /",
  "GSP33brssgo1u:9680": "tava mate tasyā abhāvātkutor'thabodha iti samādhatte-neti /",
  "GSP33brssgo1u:9681": "tāṃ vināpyarthathīḥ kiṃ na syādityata āha-nahīti /",
  "GSP33brssgo1u:9682": "śarīraśabdena rūḍhyā sthūlaṃ prakṛtaṃ tasya hāniraprakṛtasya bhūtasūkṣmasyāvyaktapadena grahaṇamanyāyyaṃ syādityarthaḥ /",
  "GSP33brssgo1u:9683": "astvekavākyatetyata āha-na ceti /",
  "GSP33brssgo1u:9684": "tataḥ kiṃ tatrāha-tatreti /",
  "GSP33brssgo1u:9685": "ākāṅkṣayā vākyaikavākyatve sati prakṛtaṃ śarīradvayamavyaktapadena grāhyam /",
  "GSP33brssgo1u:9686": "ākāṅkṣāyāstulyatvāditi bhāvaḥ /",
  "GSP33brssgo1u:9687": "anātmaniścayaḥ śuddhiḥ,",
  "GSP33brssgo1u:9688": "tadarthaṃ sūkṣmamevākāṅkṣitaṃ grāhyam;tasya sūkṣmatvenātmābhedena gṛhītasya duḥśodhatvāt /",
  "GSP33brssgo1u:9689": "sthūlasya dṛṣṭadaurgandhyādinā laśunādivadanātmatvadhīvairāgyayoḥ sulabhatvāditi śaṅkate-na ceti /",
  "GSP33brssgo1u:9690": "dṛṣṭā bībhatsā ghṛṇā yasmin tasya bhāvastattā tayetyarthaḥ /",
  "GSP33brssgo1u:9691": "dūṣayati-yata iti /",
  "GSP33brssgo1u:9692": "vairāgyāyaśuddhiratra na vivakṣitā,",
  "GSP33brssgo1u:9693": "vidhyabhāvāt,",
  "GSP33brssgo1u:9694": "kintu vaiṣṇavaṃ paramaṃ padaṃ vivakṣitamiti taddarśanārthaṃ prakṛtaṃ sthūlamevāvyaktapadena grāhyamiti bhāvaḥ /",
  "GSP33brssgo1u:9695": "kiñca sūkṣmasya liṅgāntaḥpātina indriyādigrahaṇenaiva grahaṇānna pṛthagavyaktaśarīrapadābhyāṃ grahaḥ /",
  "GSP33brssgo1u:9696": "abhyupetyāha-sarvatheti /",
  "GSP33brssgo1u:9697": "sthūlasya sūkṣmasya vā grahe 'pītyarthaḥ /",
  "GSP33brssgo1u:9698": "tathā nāmeti /",
  "GSP33brssgo1u:9699": "sūkṣmamevāvyaktamastvityarthaḥ //3//",
  "GSP33brssgo1u:9700": "END BsCom_1,4.1.3",
  "GSP33brssgo1u:9701": "____________________________________________________________________________________________",
  "GSP33brssgo1u:9702": "START BsCom_1,4.1.4",
  "GSP33brssgo1u:9703": "jñeyatvāvacanāc ca | BBs_1,4.4 |",
  "GSP33brssgo1u:9704": "jñeyatvena ca sāṃkhyaiḥ pradhānaṃ smaryate guṇapuruṣāntarajñānātkaivalyamitivadbhiḥ /",
  "GSP33brssgo1u:9705": "nahi guṇasvarūpamajñātvā guṇebhyaḥ puruṣasyāntaraṃ śakyaṃ jñātumiti /",
  "GSP33brssgo1u:9706": "kvacicca vibhūtiviśeṣaprāptaye pradhānaṃ jñeyamiti smaranti /",
  "GSP33brssgo1u:9707": "nacedagihāvyaktaṃ jñeyatvenocyate /",
  "GSP33brssgo1u:9708": "padamātraṃ hyavyaktaśabdaḥ /",
  "GSP33brssgo1u:9709": "nehāvyaktaṃ jñātavyamupāsitavyaṃ ceti vākyamasti /",
  "GSP33brssgo1u:9710": "nacānupadiṣṭapadārthajñānaṃ puruṣārthamiti śakyaṃ pratipattum /",
  "GSP33brssgo1u:9711": "tasmādapi nāvyaktaśabdena pradhānamabhidhīyate /",
  "GSP33brssgo1u:9712": "asmākaṃ tu ratharūpakakḷptaśarīrādyanusaraṇena viṣṇoreva paramaṃ padaṃ darśayitumayamupanyāsa ityanavadyam // 4 //",
  "GSP33brssgo1u:9713": "atrāvyaktaṃ pradhānaṃ netyatra hetvantarārthaṃ sūtram-jñeyatveti /",
  "GSP33brssgo1u:9714": "sattvādiguṇarūpātpradhānāt puruṣasyāntaraṃ bhedastajjñānādityarthaḥ /",
  "GSP33brssgo1u:9715": "nahi śakyamiti ca vadadbhiḥ pradhānaṃ jñeyatvena smaryata iti saṃbandhaḥ /",
  "GSP33brssgo1u:9716": "na kevalaṃ bhedapratiyogitvena pradhānasya jñeyatvaṃ tairiṣṭaṃ kintu tasyopāsanayāṇimādiprāptaye 'pītyāha-kvacicceti /",
  "GSP33brssgo1u:9717": "jñānavidhyabhāve 'pyavyaktapadajanyajñānagamyatvamārthikaṃ jñeyatvamastītyata āha-na cānupadiṣṭamiti /",
  "GSP33brssgo1u:9718": "upadiṣṭaṃ hi jñānaṃ phalavaditi jñātuṃ śakyaṃ niṣphalasyopadeśāyogādavyaktasya ca jñānānupadeśātphalavajjñānagamyatvāsiddhirityarthaḥ /",
  "GSP33brssgo1u:9719": "phalitamāha-tasmāditi /",
  "GSP33brssgo1u:9720": "sāṃkhyeṣṭasaphalajñānagamyatvāvacanāccetyarthaḥ /",
  "GSP33brssgo1u:9721": "nanu śarīrasyāpi jñeyatvānukteḥ kathamiha grahaṇaṃ, tatrāha-asmākaṃ tviti /",
  "GSP33brssgo1u:9722": "asmanmate viṣṇavākhyapadasyaikasyaiva jñeyatvāttaddarśanārthamavyaktapadena śarīropanyāso yukta ityarthaḥ /",
  "GSP33brssgo1u:9723": "sādhāraṇaśabdamātrānna pradhānasya pratyabhijñā smārtaliṅgasyānuktyā niyāmakābhāvāditi tātparyam //4//",
  "GSP33brssgo1u:9724": "END BsCom_1,4.1.4",
  "GSP33brssgo1u:9725": "____________________________________________________________________________________________",
  "GSP33brssgo1u:9726": "START BsCom_1,4.1.5",
  "GSP33brssgo1u:9727": "vadatīti cen na prājño hi prakaraṇāt | BBs_1,4.5 |",
  "GSP33brssgo1u:9728": "atrāha sāṃkhyaḥ - jñeyatvāvacanāt ityasiddham /",
  "GSP33brssgo1u:9729": "katham /",
  "GSP33brssgo1u:9730": "śrūyate hyuttaratrāvyaktaśabdoditasya pradhānasya jñeyatvavacanam- 'aśabdamasparśamarūpamavyayaṃ tathārasaṃ nityamagandhavacca yat /",
  "GSP33brssgo1u:9731": "anādyanantaṃ mahataḥ paraṃ dhruvaṃ nicāyya taṃ mṛtyumukhātpramucyate' //",
  "GSP33brssgo1u:9732": "(kā. 2.3.15) iti /",
  "GSP33brssgo1u:9733": "atra hi yādṛśaṃ śabdādihīnaṃ pradhānaṃ mahataḥ paraṃ smṛtau nirūpitaṃ tādṛśameva nicāyyatvena nirdiṣṭaṃ,",
  "GSP33brssgo1u:9734": "tasmātpradhānamevedaṃ,",
  "GSP33brssgo1u:9735": "tadeva cāvyaktaśabdanirdiṣṭamiti /",
  "GSP33brssgo1u:9736": "atra brūmaḥ - neha pradhānaṃ nicāyyatvena nirdiṣṭam /",
  "GSP33brssgo1u:9737": "prājño hīha paramātmā nicāyyatveta nirdiṣṭaṃ iti gamyate /",
  "GSP33brssgo1u:9738": "kutaḥ /",
  "GSP33brssgo1u:9739": "prakaraṇāt /",
  "GSP33brssgo1u:9740": "prājñasya hi prakaraṇaṃ vitataṃ vartate /",
  "GSP33brssgo1u:9741": "'puruṣānna paraṃ kiñcitsā kāṣṭhā sā parā gatiḥ' ityādinirdeśāt,",
  "GSP33brssgo1u:9742": "'eṣa sarveṣu bhūteṣu gūḍhotmā na prakāśate' iti ca durjñātatvavacanena tasyaiva jñeyatvākāṅkṣaṇāt /",
  "GSP33brssgo1u:9743": "'yacchedvāṅmanasī prājñaḥ' iti ca tajjñānāyaiva vāgādisaṃyamasya vihitatvāt /",
  "GSP33brssgo1u:9744": "mṛtyumukhapramokṣaṇaphalatvācca /",
  "GSP33brssgo1u:9745": "nahi pradhānamātraṃ nicāyya mṛtyumukhātpramucyata iti sāṃkhyairiṣyate /",
  "GSP33brssgo1u:9746": "cetanātmavijñānāddhi mṛtyumukhātpramucyate iti teṣāmabhyupagamaḥ /",
  "GSP33brssgo1u:9747": "sarveṣu vedānteṣu prājñasyaivātmano 'śabdādidharmatvamabhilapyate /",
  "GSP33brssgo1u:9748": "tasmānna pradhānasyātra jñeyatvamavyaktaśabdanirdiṣṭatvaṃ vā // 5 //",
  "GSP33brssgo1u:9749": "----------------------",
  "GSP33brssgo1u:9750": "FN: aśabdamityādiṣu pratyekaṃ nityaśabdaḥ saṃbadhyate /",
  "GSP33brssgo1u:9751": "liṅgoktimāśaṅkya niṣedhati-vadatīti cediti /",
  "GSP33brssgo1u:9752": "atra hi tādṛśameva nirdiṣṭamityanvayaḥ /",
  "GSP33brssgo1u:9753": "spaṣṭamanyat //5//",
  "GSP33brssgo1u:9754": "END BsCom_1,4.1.5",
  "GSP33brssgo1u:9755": "____________________________________________________________________________________________",
  "GSP33brssgo1u:9756": "START BsCom_1,4.1.6",
  "GSP33brssgo1u:9757": "trayāṇām eva caivam upanyāsaḥ praśnaś ca | BBs_1,4.6 |",
  "GSP33brssgo1u:9758": "itaśca na pradhānasyāvyaktaśabdavācyatvaṃ jñeyatvaṃ vā /",
  "GSP33brssgo1u:9759": "yasmāntrayāṇāmeva padārthānmagnijīvaparamātmanāmasmingranthe kaṭhavallīṣu varapradhānasāmarthyādvaktavyatopanyāso dṛśyate /",
  "GSP33brssgo1u:9760": "tadviṣaya eva ca praśnaḥ /",
  "GSP33brssgo1u:9761": "nāto 'nyasya praśna upanyāso vāsti /",
  "GSP33brssgo1u:9762": "tatra tāvat 'sa tvamagniṃ svargyamadhyeṣi mṛtyo prabrūhi taṃ śraddadhānāya mahyam' (kā. 1.1.13)",
  "GSP33brssgo1u:9763": "ityagniviṣayaḥ praśnaḥ /",
  "GSP33brssgo1u:9764": "'yeyaṃ prete' vicikitsā manuṣye 'stītyeke nāyamastīti caike /",
  "GSP33brssgo1u:9765": "etadvidyāmanuśiṣṭastvayāhaṃ varāṇāmeṣa varastṛtīyaḥ //",
  "GSP33brssgo1u:9766": "' (kā. 1.1.20) iti jīvaviṣayaḥ praśnaḥ /",
  "GSP33brssgo1u:9767": "'anyatra dharmādantrādharmānyatrāsmatkṛtākṛtāt /",
  "GSP33brssgo1u:9768": "anyatra bhūtācca bhavyācca yattatpaśyasi tadvada //",
  "GSP33brssgo1u:9769": "' (kā. 1.2.14) iti paramātmaviṣayaḥ /",
  "GSP33brssgo1u:9770": "prativacanamapi 'lokādimamagniṃ tamuvāca tasmai yā iṣṭakāyāvatīrvā yathā vā' (kā. 1.1.15) ityagniviṣayam /",
  "GSP33brssgo1u:9771": "'hanta ta idaṃ pravakṣyāmi guhyaṃ brahma sanātanam /",
  "GSP33brssgo1u:9772": "yathā ca maraṇaṃ prāpya ātmā bhavati gautama /",
  "GSP33brssgo1u:9773": "yonimanye prapadyante śarīratvāya dehinaḥ /",
  "GSP33brssgo1u:9774": "sthāṇumanye 'nusaṃyanti yathākarma yathāśrutam' (kā. 2.5.6,7) iti /",
  "GSP33brssgo1u:9775": "vyavahitaṃ jīvaviṣayam /",
  "GSP33brssgo1u:9776": "'na jāyate mriyate vā vipaścit' (kā. 1.2.18) ityādibahuprapañcaṃ paramātmaviṣayam /",
  "GSP33brssgo1u:9777": "naivaṃ pradhānaviṣayaḥ praśno 'sti /",
  "GSP33brssgo1u:9778": "apṛṣṭatvāccānupanyasanīyatvaṃ tasyeti /",
  "GSP33brssgo1u:9779": "atrāha- yo 'yamātmaviṣayaḥ praśno yeyaṃ prete vicikitsā manuṣye 'stīti,",
  "GSP33brssgo1u:9780": "kiṃ sa evāyam 'anyatra dharmādanyatrādharmāt' iti punaranukṛṣyate,",
  "GSP33brssgo1u:9781": "kiṃvā tato 'nyo 'yamapūrvaḥ praśna utthāpyata iti /",
  "GSP33brssgo1u:9782": "kicātaḥ /",
  "GSP33brssgo1u:9783": "sa evāyaṃ praśnaḥ punaranukṛṣyata iti yadyucyeta,",
  "GSP33brssgo1u:9784": "dvayorātmaviṣayayoḥ praśnayorekatāpatteragniviṣaya ātmaviṣayaśca dvāveva praśnāvityato na vaktavyaṃ trayāṇāṃ praśnopanyāsāviti /",
  "GSP33brssgo1u:9785": "athānyo 'yamapūrvaḥ praśnaḥ utthāpyata ityucyeta tato yathaiva varapradānavyatirekeṇa praśnakalpanāyāmadoṣa evaṃ praśna vyatirekeṇāpi pradhānopanyāsakalpanāyāmadoṣaḥ syāditi /",
  "GSP33brssgo1u:9786": "atrocyate- naivaṃ vayamiha varapradānavyatirekeṇa praśnaṃ kañcitkalpayāmo vākyopakramasāmarthyāt /",
  "GSP33brssgo1u:9787": "varapradānopakramā hi mṛtyunaciketaḥsaṃvādarūpā vākyapravṛttirāsamāpteḥ kaṭhavallīnāṃ lakṣyate /",
  "GSP33brssgo1u:9788": "mṛtyuḥ kila nāciketase pitrā prahitāya trīnvarānpradadau /",
  "GSP33brssgo1u:9789": "naciketāḥ kila teṣāṃ prathamena vareṇa saumanasyaṃ vavre /",
  "GSP33brssgo1u:9790": "dvitīyenāgnividyām,",
  "GSP33brssgo1u:9791": "tṛtīyenātmavidyām,",
  "GSP33brssgo1u:9792": "'yeyaṃ prete' iti 'varāṇāmeva varastṛtīyaḥ' (kā. 1.1.20) iti liṅgāt /",
  "GSP33brssgo1u:9793": "tatra yadyanyatra dharmādityanyo 'yamapūrvaḥ praśna utthāpyeta tato varapradānavyatirekeṇāpi praśnakalpanādvākyaṃ bādhyetha /",
  "GSP33brssgo1u:9794": "nanu praṣṭhavyabhedādapūrvo 'yaṃ praśno bhavitumarhati /",
  "GSP33brssgo1u:9795": "pūrvo hi praśno jīvaviṣayaḥ /",
  "GSP33brssgo1u:9796": "yoyaṃ prete vicikitsā manuṣye 'sti nāstīti vicikitsābhidhānāt /",
  "GSP33brssgo1u:9797": "jīvaśca dharmādigocaratvānnānyatra dharmāditi praśnamarhati /",
  "GSP33brssgo1u:9798": "prājñastu dharmādyatītatvādanyatra anyatra dharmāditi praśnamarhati /",
  "GSP33brssgo1u:9799": "praśnacchāyā ca na samānā lakṣyate /",
  "GSP33brssgo1u:9800": "pūrvasyāstitvanāstitvaviṣayatvāduttarasya dharmādyatītavastuviṣayatvāt /",
  "GSP33brssgo1u:9801": "tasmātpratyabhijñānābhāvātpraśnabhedaḥ /",
  "GSP33brssgo1u:9802": "na pūrvasyaivottaratrānukarṣaṇamiti cet /",
  "GSP33brssgo1u:9803": "na /",
  "GSP33brssgo1u:9804": "jīvaprājñayorekatvābhyupagamāt /",
  "GSP33brssgo1u:9805": "bhavetpraṣṭavyabhedātpraśnabhedo yadyanyo jīvaḥ prājñātsyāt /",
  "GSP33brssgo1u:9806": "na tvanyatvamasti /",
  "GSP33brssgo1u:9807": "tattvamasītyādiśrutyantarebhyaḥ /",
  "GSP33brssgo1u:9808": "iha cānyatra dharmādityasya praśnasya prativacanaṃ 'na jāyate mriyate vā vipaścit' iti janmamaraṇapratiṣedhena pratipādyamānaṃ śārīraparameśvarayorabhedaṃ darśayati /",
  "GSP33brssgo1u:9809": "sati hi prasaṅge pratiṣedho bhāgī bhavati /",
  "GSP33brssgo1u:9810": "prasaṅgaśca janmamaraṇayoḥ śarīrasaṃsparśācchārīrasya bhavati na parameśvarasya /",
  "GSP33brssgo1u:9811": "tathā- 'svapnāntaṃ jāgaritāntaṃ cobhau yenānupaśyati /",
  "GSP33brssgo1u:9812": "mahāntaṃ vibhumātmānaṃ matvā dhīro na śocati //",
  "GSP33brssgo1u:9813": "(kā. 2.4.4)",
  "GSP33brssgo1u:9814": "iti svapnajāgaritadṛśo jīvasyaiva mahattvavibhutvaviśeṣaṇasya mananena śokavicchedaṃ darśayanna prājñādanyo jīva iti darśayati /",
  "GSP33brssgo1u:9815": "prājñavijñānāddhi śokaviccheda iti vedāntasiddhāntaḥ /",
  "GSP33brssgo1u:9816": "tathāgre- 'yadeveha tadamutra yadamutra tadanviha /",
  "GSP33brssgo1u:9817": "mṛtyoḥ sa mṛtyumāpnoti ya iha nāneva paśyati /",
  "GSP33brssgo1u:9818": "' (kā.2.4.10) iti jīvaprājñabhedadṛṣṭimapavadati /",
  "GSP33brssgo1u:9819": "tathā jīvavīṣayasyāstitvanāstitvapraśnasyānantaram 'anyaṃ varaṃ naciketo vṛṇīṣva' ityārabhya mṛtyunā taistaiḥ kāmaiḥ pralobhyamāno 'pi naciketā yadā na cacāla,",
  "GSP33brssgo1u:9820": "tadainaṃ mṛtyurabhyudayanīḥśreyasavibhāgapradarśanena vidyāvidyāvibhāgapradarśanena ca 'vidyābhīpsinaṃ naciketasaṃ manye na tvā kāmā bahavo 'lolupanta' (kā.1.2.4)",
  "GSP33brssgo1u:9821": "iti praśasya praśnamapi tadīyaṃ praśaṃsanyaduvāca- 'taṃ durdarśaṃ gūḍhamanupraviṣṭhaṃ guhāhitaṃ gahvareṣṭhaṃ purāṇam /",
  "GSP33brssgo1u:9822": "adhyātmayogādhigamena devaṃ matvā dhīro harṣaśokau jahāti //",
  "GSP33brssgo1u:9823": "' (kā.1.2.12) iti, tenāpi jīvaprājñayorabheda eveha vivakṣata iti gamyate /",
  "GSP33brssgo1u:9824": "yatpraśnanimittāṃ ca praśaṃsāṃ mahatīṃ mṛtyoḥ pratyapadyata naciketā yadi taṃ vihāya praśaṃsānantaramanyameva praśnamupakṣipedasthāna eva sā sarvā praśaṃsā prasāritā syāt /",
  "GSP33brssgo1u:9825": "tasmāt 'yeyaṃ prete' ityasyaiva praśnasyaitadanukarṣaṇam 'anyatra dharmāt' iti /",
  "GSP33brssgo1u:9826": "yattu praśnacchāyāvailakṣaṇyamuktaṃ tadadūṣaṇam /",
  "GSP33brssgo1u:9827": "tadīyasyaiva viśeṣasya punaḥ pṛcchyamānatvāt /",
  "GSP33brssgo1u:9828_0": "pūrvatra hi dehādivyatiriktasyātmano 'stitvaṃ pṛṣṭamuttaratra tu tasyaivāsaṃsāritvaṃ",
  "GSP33brssgo1u:9828_1": "pṛcchyata iti yāvaddhyavidyā na nivartate tāvaddharmādigocaratvaṃ jīvasya jīvatvaṃ ca na nivartate /",
  "GSP33brssgo1u:9829": "tannivṛttau tu prājña eva tattvamasīti śrutyā pratyāyyate /",
  "GSP33brssgo1u:9830": "nacāvidyāvattve tadapagame ca vastunaḥ kaścidviśeṣo 'sti /",
  "GSP33brssgo1u:9831": "yathā kaścitsaṃtamase patitāṃ kāñcidrajjumahiṃ manyamāno bhīto vepamānaḥ palāyate,",
  "GSP33brssgo1u:9832": "taṃ cāparo brūyānmā bhaṣīrnāyamahī rajjureveti /",
  "GSP33brssgo1u:9833": "sa ca tadupaśrutyāhikṛtaṃ bhayamutsṛjedvepathuṃ palāyanaṃ ca /",
  "GSP33brssgo1u:9834": "natvahibuddhikāle tadapagamakāle ca vastunaḥ kaścidviśeṣaḥ syāt /",
  "GSP33brssgo1u:9835": "tathaivaitadapi draṣṭavyam /",
  "GSP33brssgo1u:9836": "tataśca 'na jāyate mriyate vā' ityevamādyapi bhavatyastitvapraśnasya prativacanam /",
  "GSP33brssgo1u:9837": "sūtraṃ tvavidyākalpitajīvaprājñabhedāpekṣayā yojayitavyam /",
  "GSP33brssgo1u:9838": "ekatve 'pi hyātmaviṣayasya praśnasya prāyaṇāvasthāyāṃ dehavyatiriktāstitvamātravicikitsānātkartṛtvādisaṃsārasvabhāvānapohanācca pūrvasya paryāyasya jīvaviṣayatvamutprekṣyate /",
  "GSP33brssgo1u:9839": "uttarasya tu dharmādyatyayasaṃkīrtanātprājñaviṣayatvamiti /",
  "GSP33brssgo1u:9840": "tataśca yuktāgnijīvaparamātmakalpanā /",
  "GSP33brssgo1u:9841": "pradhānakalpanāyāṃ tu na varapradānaṃ na praśno na prativacanamiti vaiṣamyam // 6 //",
  "GSP33brssgo1u:9842": "----------------------",
  "GSP33brssgo1u:9843": "FN: mṛtyunā naciketasaṃprati trīnvarānavṛṇīṣvetyuktestrayāṇāmeva praśno naciketasā kṛtaḥ /",
  "GSP33brssgo1u:9844": "upanyāsaśca mṛtyunā kṛtaḥ /",
  "GSP33brssgo1u:9845": "he mṛtyo, sa mahyaṃ dattavarastvaṃ svargahetumagnimadhyeṣi smarasi /",
  "GSP33brssgo1u:9846": "prete mṛte /",
  "GSP33brssgo1u:9847": "dehādanyo 'sti naveti saṃśayo.'sti ata etadātmatattvamasaṃdigdhaṃ jānīyāmityarthaḥ /",
  "GSP33brssgo1u:9848": "śrutamupanyāsam /",
  "GSP33brssgo1u:9849": "varapradhānamupakramo yasyāḥ sā /",
  "GSP33brssgo1u:9850": "prahitāya yamalokaṃ prati preṣitāya /",
  "GSP33brssgo1u:9851": "gocaratvādaśrayatvāt /",
  "GSP33brssgo1u:9852": "bhāgī yuktaḥ /",
  "GSP33brssgo1u:9853": "anto 'vasthā /",
  "GSP33brssgo1u:9854": "yena sākṣiṇā pramātā paśyati tamātmānamiti saṃbandhaḥ /",
  "GSP33brssgo1u:9855": "iha dehe yaccaitanyaṃ tadevāmutra sūryādau /",
  "GSP33brssgo1u:9856": "yasmin praśno yatpraśnastaṃ vihāyetyarthaḥ /",
  "GSP33brssgo1u:9857": "viśeṣoktisamāptāvitiśabdaḥ /",
  "GSP33brssgo1u:9858": "kiñcātra kaṭhavallyāṃ pradhānasya praśnottarayorasattvānna grahaṇamityāha-trayāṇāmiti /",
  "GSP33brssgo1u:9859": "mṛtyunā naciketasaṃ prati trīnvarānvṛṇīṣvetyukteḥ trayāṇāmeva praśno naciketasā kṛtaḥ /",
  "GSP33brssgo1u:9860": "upanyāsaśca mṛtyunā kṛtaḥ /",
  "GSP33brssgo1u:9861": "nānyasyetyarthaḥ /",
  "GSP33brssgo1u:9862": "praśnatrayaṃ krameṇa paṭhati-tatra tāvaditi /",
  "GSP33brssgo1u:9863": "he mṛtyo, sa mahyaṃ dattavarastvaṃ svargahetumagni smarasi /",
  "GSP33brssgo1u:9864": "prete mṛte /",
  "GSP33brssgo1u:9865": "dehādanyo 'sti na veti saṃśayo 'sti /",
  "GSP33brssgo1u:9866": "ata etadātmatattvamasaṃdigdhaṃ jānīyāmityarthaḥ /",
  "GSP33brssgo1u:9867": "krameṇottaratrayamāha-prativacanamapīti /",
  "GSP33brssgo1u:9868": "lokahetuvirāḍātmanopāsyatvāllokādiścityo 'gnistaṃ mṛtyuruvāca naciketase /",
  "GSP33brssgo1u:9869": "yāḥ svarūpato yāvatīḥ saṃkhyāto yathā vā krameṇāgniścīyate tatsarvamuvācetyarthaḥ /",
  "GSP33brssgo1u:9870": "hantedānīṃ brahma vakṣyāmīti brahmavākyena jīvapraśnādvyavahitanamapi 'yathā ca maraṇaṃ prāpya'ityādi vākyaṃ jīvaviṣayamuttaraṃ,",
  "GSP33brssgo1u:9871": "yogyatvādityarthaḥ /",
  "GSP33brssgo1u:9872": "vākyārthastu ātmā maraṇaṃ prāpya yathā bhavati tathā vakṣyāmīti /",
  "GSP33brssgo1u:9873": "pratijñātamāha-yonimiti /",
  "GSP33brssgo1u:9874": "carācaradehaprāptau nimittamāha-yatheti /",
  "GSP33brssgo1u:9875": "śrutamupāsanam /",
  "GSP33brssgo1u:9876": "sūtre ādyaścakāro yata ityarthaḥ /",
  "GSP33brssgo1u:9877": "evaṃ ca trayāṇāmevopanyāsaḥ praśnaśca yataḥ ato na pradhānamavyaktamiti yojanā /",
  "GSP33brssgo1u:9878": "uktārthe sūtramākṣipati-atrāheti /",
  "GSP33brssgo1u:9879": "ekaḥ praśnaḥ dvau praśnau veti pakṣadvaye phalitaṃ pṛcchati-kiñcāta iti /",
  "GSP33brssgo1u:9880": "saptamyarthe tasiḥ /",
  "GSP33brssgo1u:9881": "atra ca pakṣadvaye 'pi kimityarthaḥ /",
  "GSP33brssgo1u:9882": "praśnaikye sūtrāsaṃgatiḥ bhede pradhānasya śrautatvasiddhiriti pūrvavādyāha-sa evetyādinā /",
  "GSP33brssgo1u:9883": "praśnaikyapakṣamādāya siddhāntyāha-atrocyata iti /",
  "GSP33brssgo1u:9884": "yena pradhānasiddhiḥ syāditi śeṣaḥ /",
  "GSP33brssgo1u:9885": "caturthapraśnakalpane varatritvopakramavirodhaḥ syāditi vivṛṇoti-varetyādinā /",
  "GSP33brssgo1u:9886": "varapradānamupakramo yasyāḥ sā /",
  "GSP33brssgo1u:9887": "prahitāya yamalokaṃ prati preṣitāya /",
  "GSP33brssgo1u:9888": "itaḥ punaḥ martyalokaṃ prāptasya mama pitā yathāpūrvaṃ sumanāḥ syāditi prathamaṃ vavre /",
  "GSP33brssgo1u:9889": "nanu dvitīyavaro jīvavidyā tṛtīyo brahmavidyeti praśnabhedaḥ kiṃ na syādityata āha-yeyamiti /",
  "GSP33brssgo1u:9890": "prete ityupakramya tṛtīyatvoktiliṅgājjīvātmavidyaiva tṛtīyo vara ityarthaḥ /",
  "GSP33brssgo1u:9891": "evaṃ vākyopakrame sati praśnāntaraṃ na yuktamityāha-tatreti /",
  "GSP33brssgo1u:9892": "maraṇadharmādyasparśaliṅgābhyāṃ praṣṭavyayorjīveśvarayorbhedāt praśnabhedasiddhervākyabādho yukta iti śaṅkate-nanvityādinā /",
  "GSP33brssgo1u:9893": "gocaratvādāśrayatvāt /",
  "GSP33brssgo1u:9894": "na kevalaṃ praṣṭavyabhedāt praśnabhedaḥ kintu praśnavākyayoḥ sādṛśyābhāvādapītyāha-praśnacchāyeti /",
  "GSP33brssgo1u:9895": "praṣṭavyabhedo 'siddha iti pariharati-netyādinā /",
  "GSP33brssgo1u:9896": "kiñca brahmāpraśne janmādiniṣedhena jīvasvarūpaṃ vadan yamastayoraikyaṃ sūcayatītyāha-iha cānyatreti /",
  "GSP33brssgo1u:9897": "tanniṣedhavākye śivoktirasiddhetyata āha-satīti /",
  "GSP33brssgo1u:9898": "bhāgī yuktaḥ /",
  "GSP33brssgo1u:9899": "tasmādavidyayā jīvasya prāptajanmādiniṣedhena svarūpamuktamityarthaḥ /",
  "GSP33brssgo1u:9900": "kiñca jīvo brahmābhinnaḥ, mokṣahetujñānaviṣayatvāt, brahmavadityāha-tathā svapneti /",
  "GSP33brssgo1u:9901": "anto 'vasthā /",
  "GSP33brssgo1u:9902": "yena sākṣiṇā pramātā paśyati tāmātmānamiti saṃbandhaḥ /",
  "GSP33brssgo1u:9903": "hetoraprayojakatvamāśaṅkaya 'tameva viditvā'iti śrutivirodhamāha-prājñeti /",
  "GSP33brssgo1u:9904": "kiñcābhedamuktvā bhedasya ninditatvādabheda eva satya ityāha-tatheti /",
  "GSP33brssgo1u:9905": "iha dehe yaccaitanyaṃ tadevāmutra sūryādau /",
  "GSP33brssgo1u:9906": "evamihākhaṇḍaikarase brahmaṇi yo nāneva mithyābhedaṃ paśyati sa bhedadarśī maraṇānmaraṇaṃ prāpnoti saṃsārabhayānna mucyata ityarthaḥ /",
  "GSP33brssgo1u:9907": "kiñca jīvapraśnānantaraṃ 'taṃ durdarśam'iti yaduttaramuvāca tenāpyuttareṇābhedo gamyata iti saṃbandhaḥ /",
  "GSP33brssgo1u:9908": "praṣṭṛpraśnayoḥ praśaṃsayāpi liṅgena pṛṣṭasya daurlabhyadyotanādbrahmatvasiddhirityāha-anyaṃ varamityādinā /",
  "GSP33brssgo1u:9909": "putrādikaṃ vṛṇīṣvetyukte 'pi viṣayāṃstucchīkṛtyātmajñānānna cacāla 'nānyaṃ tasmānnaciketā vṛṇīte'iti śravaṇāt /",
  "GSP33brssgo1u:9910": "tadā saṃtuṣṭo yamaḥ 'anyacchreyo 'nyadutaiva preyaḥ'iti bhogāpavargamārgayorvailakṣaṇyaṃ pratijñāya 'dūramete viparīte viṣūcī avidyā yā ca vidyā'iti darśitavānityarthaḥ /",
  "GSP33brssgo1u:9911": "preyaḥ priyatamaṃ svargādikaṃ, viṣūcī viruddhaphale, avidyā karma, vidyā tattvadhīḥ /",
  "GSP33brssgo1u:9912": "vidyābhīpsinaṃ vidyārthinaṃ tvāmahaṃ manye,",
  "GSP33brssgo1u:9913_0": "yataḥ tvā tvāṃ bahavo 'pi kāmāḥ putrādayo mayā dīyamānā durlabhā api nālolupanta",
  "GSP33brssgo1u:9913_1": "lobhavantaṃ na kṛtavanta iti praṣṭāraṃ stutvā praśnamapi 'tvādṛṅgo bhūyānnaciketaḥ",
  "GSP33brssgo1u:9913_2": "praṣṭā'iti stuvannityakṣarārthaḥ /",
  "GSP33brssgo1u:9914": "iyaṃ praśaṃsā praśnabhedapakṣe na ghaṭata ityāha-yatpraśneti /",
  "GSP33brssgo1u:9915": "yatpraśnena stutiṃ labdhavāṃstaṃ praśnaṃ vihāya yadyanyamevotthāpayet tarhyanavasare stutīḥ kṛtā syādityarthaḥ /",
  "GSP33brssgo1u:9916": "tasmāditi /",
  "GSP33brssgo1u:9917": "praṣṭavyabhedābhāvādityarthaḥ /",
  "GSP33brssgo1u:9918": "praśnavākyavyaktyoḥ sādṛśyābhāvāt praśnabheda ityuktaṃ nirasyati-yattvityādinā /",
  "GSP33brssgo1u:9919": "dharmādyāśrayasya jīvasya brahmatvaṃ kathamityata āha-yāvaditi /",
  "GSP33brssgo1u:9920": "avidyānāśānantaraṃ brahmatvaṃ cedāgantukamanityaṃ ca syādityata āha-na cāvidyāvattva iti /",
  "GSP33brssgo1u:9921": "jīvasya brahmatve svābhāvike sati brahmapraśnasya yaduttaraṃ tajjīvapraśnasyāpi bhavatīti lābhaṃ darśayati-tataśca na jāyata iti /",
  "GSP33brssgo1u:9922": "jīvabrahmaikye 'trayāṇām-'iti sūtraṃ kathamityata āha-sūtraṃ tviti /",
  "GSP33brssgo1u:9923": "kalpitabhedātpraśnabhedakalpanetyāha-tataśceti /",
  "GSP33brssgo1u:9924": "paramātmanaḥ sakāśātpradhānasya vaiṣamyamanātmatvena tṛtīyavarāntarbhāvāyogāditi bhāvaḥ //6//",
  "GSP33brssgo1u:9925": "END BsCom_1,4.1.6",
  "GSP33brssgo1u:9926": "____________________________________________________________________________________________",
  "GSP33brssgo1u:9927": "START BsCom_1,4.1.7",
  "GSP33brssgo1u:9928": "mahadvac ca | BBs_1,4.7 |",
  "GSP33brssgo1u:9929": "yathā mahacchabdaḥ sāṃkhyaiḥ sattāmātre 'pi prathamaje prayukte na tameva vaidike 'pi prayoge 'bhidhatte /",
  "GSP33brssgo1u:9930": "'buddherātmā mahānparaḥ' (kā. 1.3.10)",
  "GSP33brssgo1u:9931": ", 'mahāntaṃ vibhumātmānam' (kā. 1.2.22)",
  "GSP33brssgo1u:9932": "'vedāhametaṃ puruṣaṃ mahāntam' (śve. 3.8)",
  "GSP33brssgo1u:9933": "ityevamādāvātmaśabdaprayogādibhyo hetubhyaḥ /",
  "GSP33brssgo1u:9934": "tathāvyaktaśabdo 'pi na vaidike prayoge pradhānamabhidhātumarhati /",
  "GSP33brssgo1u:9935": "ataśca nāsyānumānikasya śabdavattvam // 7 //",
  "GSP33brssgo1u:9936": "śrauto 'vyaktaśabdo na sāṃkhyāsādhāraṇatattvagocaraḥ,",
  "GSP33brssgo1u:9937": "vaidikaśabdatvāt,",
  "GSP33brssgo1u:9938": "mahacchabdavadityāha-mahadvacceti /",
  "GSP33brssgo1u:9939": "sūtraṃ vyācaṣṭe-yathetyādinā /",
  "GSP33brssgo1u:9940": "na cākāśādiśabde vyabhicāraḥ,",
  "GSP33brssgo1u:9941": "ākāśādermatāntarasādhāraṇatvena sāṃkhyāsādhāraṇatvāsiddheḥ sādhyasyāpi sattvāditi mantavyam /",
  "GSP33brssgo1u:9942": "sattāmātre /",
  "GSP33brssgo1u:9943": "sattvapradhānaprakṛterādyapariṇāme /",
  "GSP33brssgo1u:9944": "nirvikalpakabuddhāvityarthaḥ /",
  "GSP33brssgo1u:9945": "ātmā mahānityātmaśabdaprayogāt,",
  "GSP33brssgo1u:9946": "taṃ matvā na śocati,",
  "GSP33brssgo1u:9947": "'tamasaḥ parastādi'tyādinā śokātyayatamaḥ paratvādibhyaśca mahacchabdaḥ sāṃkhyatattvaṃ nābhidhatta iti saṃbandhaḥ /",
  "GSP33brssgo1u:9948": "adhikaraṇārthamupasaṃharati-ataśceti //7//",
  "GSP33brssgo1u:9949": "END BsCom_1,4.1.7",
  "GSP33brssgo1u:9950": "____________________________________________________________________________________________",
  "GSP33brssgo1u:9951": "START BsCom_1,4.2.8",
  "GSP33brssgo1u:9952": "2 camasādhikaraṇam / sū. 8-10",
  "GSP33brssgo1u:9953": "camasavadaviśeṣāt | BBs_1,4.8 |",
  "GSP33brssgo1u:9954": "punarapi pradhānavādyaśabdatvaṃ pradhānasyāsiddhamityāha /",
  "GSP33brssgo1u:9955": "kasmāt /",
  "GSP33brssgo1u:9956": "mantravarṇāt- 'ajāmekāṃ lohitaśuklakṛṣṇāṃ bahvīḥ prajāḥ sṛjamānāṃ sarūpāḥ /",
  "GSP33brssgo1u:9957": "ajo hyeko juṣamāṇo 'nuśete jahātyenāṃ bhuktabhogāmajo 'nyaḥ' (śve. 4.5) iti /",
  "GSP33brssgo1u:9958": "atra hi mantre lohitaśuklakṛṣṇaśabdai rajaḥsattvatamāṃsyabhidhīyante /",
  "GSP33brssgo1u:9959": "lohitaṃ rajo rañjanātmakatvāt /",
  "GSP33brssgo1u:9960": "śuklaṃ sattvaṃ prakāśātmakatvāt /",
  "GSP33brssgo1u:9961": "kṛṣṇaṃ tama āvaraṇātkatvāt /",
  "GSP33brssgo1u:9962": "teṣāṃ sāmyāvasthāvayavadharmairvyapadiśyate lohitaśuklakṛṣṇamiti /",
  "GSP33brssgo1u:9963": "na jāyata iti cājā syāt, 'mūlaprakṛtiravikṛtiḥ' ityabhyupagamāt /",
  "GSP33brssgo1u:9964": "nanvajāśabdaśchāgāyāṃ rūḍhaḥ /",
  "GSP33brssgo1u:9965": "bāḍham /",
  "GSP33brssgo1u:9966": "sā tu rūḍhiriha nāśrayituṃ śakyā, vidyāprakaraṇāt /",
  "GSP33brssgo1u:9967": "sā ca vahnīḥ prajāstraiguṇyānvitā janayati /",
  "GSP33brssgo1u:9968": "tāṃ prakṛtimaja ekaḥ puruṣo juṣamāṇaḥ prīyamāṇaḥ sevamāno vānuśete /",
  "GSP33brssgo1u:9969": "tāmevāvidyāyātmatvenopagamya sukhī duḥkhī mūḍho 'hamityavivekatayā saṃsarati /",
  "GSP33brssgo1u:9970": "anyaḥ punarajaḥ puruṣe utpannavivekajñāno virakto jahātyenāṃ prakṛtiṃ bhuktabhogāṃ kṛtabhogāpavargāṃ parityajati /",
  "GSP33brssgo1u:9971": "mucyata ityarthaḥ /",
  "GSP33brssgo1u:9972": "tasmācchrutimūlaiva pradhānādikalpanāmiti /",
  "GSP33brssgo1u:9973": "evaṃ prāpte brūmaḥ - nānena mantreṇa śrutimattva sāṃkhyavādasya śakyamāśrayitum /",
  "GSP33brssgo1u:9974": "nahyayaṃ mantraḥ svātantryeṇa kañcidapi vādaṃ samarthayitumutsahate /",
  "GSP33brssgo1u:9975": "sarvatrāpi yayā kayācitkalpanayājātvādisaṃpādanopapatteḥ /",
  "GSP33brssgo1u:9976": "sāṃkhyavāda evehābhipreta iti viśeṣāvadhāraṇakāraṇābhāvāt /",
  "GSP33brssgo1u:9977": "camasavat /",
  "GSP33brssgo1u:9978": "yathāhi arvāgbalaścamasa ūrdhvabudhnaḥ (bṛ. 2.2.3)",
  "GSP33brssgo1u:9979": "ityasminamantre svātantryeṇāyaṃ nāmāsau camaso 'bhipreta iti na śakyate nirūpayitum /",
  "GSP33brssgo1u:9980": "sarvatrāpi yathākathañcidarvāgbilatvādikalpanopapatteḥ /",
  "GSP33brssgo1u:9981": "evamihāpyaviśeṣo 'jāmekāmityasya mantrasya /",
  "GSP33brssgo1u:9982": "nāsminmantre pradhānamevājābhipreteti śakyate niyantum // 8 //",
  "GSP33brssgo1u:9983": "tatra tu 'idaṃ tacchira eṣa hyarvāgbilaścamasa ūrdhvabudhnaḥ' iti vākyaśeṣāccamasaviśeṣapratipattirbhavati /",
  "GSP33brssgo1u:9984": "iha punaḥ keyamajā pratipattavyeti /",
  "GSP33brssgo1u:9985": "atra brūmaḥ -",
  "GSP33brssgo1u:9986": "----------------------",
  "GSP33brssgo1u:9987": "FN:",
  "GSP33brssgo1u:9988_0": "ajāmekāṃ- na jāyata ityajā tāṃ mulaprakṛtiṃ lohitaśuklakṛṣṇāṃ rajaḥsatvamoguṇāṃ sarūpāstriguṇātmikāḥ",
  "GSP33brssgo1u:9988_1": "prajā janayantīṃ eko 'jo jīvastāṃ śabdādiviṣayarūpatāpannāṃ juṣamāṇaḥ sannanuśete",
  "GSP33brssgo1u:9988_2": "nirantaraṃ muhyati /",
  "GSP33brssgo1u:9989": "jīvena bhukto bhogo yasyāṃ yasyā vā tāṃ jīvena bhujyamānāmanyaḥ paramātmā jahāti nāsyāmāsaktiṃ karoti /",
  "GSP33brssgo1u:9990": "avayavāḥ pradhānasya raja ādayasteṣāṃ dharmā rañjakatvādayastaiḥ /",
  "GSP33brssgo1u:9991": "prajāyanta iti prajā mahadādayaḥ /",
  "GSP33brssgo1u:9992": "traiguṇyaṃ sukhaduḥkhamohāḥ /",
  "GSP33brssgo1u:9993": "atrātmatvaṃ tādātmyam /",
  "GSP33brssgo1u:9994": "śabdādyupalabdhirbhogaḥ /",
  "GSP33brssgo1u:9995": "guṇapuruṣānyatādhīrapavṛjyate 'nenetyapavargaḥ /",
  "GSP33brssgo1u:9996": "camasavadaviśeṣāt /",
  "GSP33brssgo1u:9997": "atrājāpadaṃ viṣayaḥ,",
  "GSP33brssgo1u:9998_0": "tatkiṃ pradhānaparaṃ māyāparaṃ veti rūḍhyarthāsaṃbhavātsaṃśaye pūrvatrāvyaktaśabdamātreṇa",
  "GSP33brssgo1u:9998_1": "pradhānasyāpratyabhijñāyāmapyatra triguṇatvādiliṅgopetādajāpadātpratyabhijñāstīti",
  "GSP33brssgo1u:9998_2": "pratyudāharaṇena pūrvapakṣayati-punarapīti /",
  "GSP33brssgo1u:9999": "phalaṃ pūrvapakṣe brahmaṇi samanvayāsiddhiḥ, siddhānte tatsiddhiriti pūrvavaddraṣṭavyam /",
  "GSP33brssgo1u:10000": "rāgahetutvādiguṇayogāt lohitādiśabdai rajādiguṇalābhe 'pi kathaṃ pradhānalābhaḥ,",
  "GSP33brssgo1u:10001": "tatrāha-teṣāṃ sāmyeti /",
  "GSP33brssgo1u:10002": "avayavāḥ pradhānasya rajādayasteṣāṃ dharmā rañjakatvādayaḥ tairnimittairlohitādiśabdaiḥ pradhānamucyata ityarthaḥ /",
  "GSP33brssgo1u:10003": "guṇābhedātpradhānalābha iti bhāvaḥ /",
  "GSP33brssgo1u:10004": "tatrājāśabdaṃ yojayati-neti /",
  "GSP33brssgo1u:10005": "'rūḍhiryogamapaharati'iti nyāyena śaṅkate-nanviti /",
  "GSP33brssgo1u:10006": "rūḍhyasaṃbhavādyoga āśrayaṇīya ityāha-bāḍhamiti /",
  "GSP33brssgo1u:10007": "ajāśabditaprakṛtitvapuruṣabhedaliṅgābhyāmapi pradhānapratyabhijñetyāha-sā cetyādinā /",
  "GSP33brssgo1u:10008": "prajāyanta iti prajā mahadādayaḥ /",
  "GSP33brssgo1u:10009": "traiguṇyaṃ sukhaduḥkhamohāḥ /",
  "GSP33brssgo1u:10010": "anuśayanaṃ vivṛṇoti-tāmevāvidyayeti /",
  "GSP33brssgo1u:10011": "avivekenetyarthaḥ /",
  "GSP33brssgo1u:10012": "viṣayadhīrbhogaḥ /",
  "GSP33brssgo1u:10013": "guṇabhinnātmakhyātirapavargaḥ /",
  "GSP33brssgo1u:10014": "siddhāntayati-evaṃ prāpta iti /",
  "GSP33brssgo1u:10015": "māyādāvapi sādhāraṇānmantrādviśeṣārthagraho na yuktaḥ,",
  "GSP33brssgo1u:10016": "viśeṣagrahahetoḥ prakaraṇāderabhāvāditi hetuṃ vyākhyāya dṛṣṭāntaṃ vyācaṣṭe-camasavaditi /",
  "GSP33brssgo1u:10017": "sarvatra giriguhādāvapi //8//",
  "GSP33brssgo1u:10018": "END BsCom_1,4.2.8",
  "GSP33brssgo1u:10019": "____________________________________________________________________________________________",
  "GSP33brssgo1u:10020": "START BsCom_1,4.2.9",
  "GSP33brssgo1u:10021": "jyotirupakramā tu tathā hy adhīyata eke | BBs_1,4.9 |",
  "GSP33brssgo1u:10022": "parameśvarādutpannā jyotiḥpramukhā tejobannalakṣaṇā caturvidhasya bhūtagrāmasya prakṛtibhūteyamajā pratipattavyā /",
  "GSP33brssgo1u:10023": "tuśabdo 'vadhāṇārthaḥ /",
  "GSP33brssgo1u:10024": "bhūtatrayalakṣaṇaiveyamajā vijñeyā na guṇatrayalakṣaṇā /",
  "GSP33brssgo1u:10025": "kasmāt /",
  "GSP33brssgo1u:10026": "tathāhyeke śākhinastejobannānāṃ parameśvarādutpattimāmnāya teṣāmeva rohitādirūpatāmāmananti- 'yadagre rohitaṃ rūpaṃ tejastadrūpaṃ yacchukraṃ tadapāṃ yatkṛṣṇaṃ tadannasya' iti /",
  "GSP33brssgo1u:10027": "tānyeveha tejobannāni pratyabhijñāyante rohitādiśabdasāmānyāt /",
  "GSP33brssgo1u:10028": "rohitādīnāṃ ca śabdānāṃ rūpaviśeṣeṣu mukhyatvādbhāktatvācca guṇaviṣayatvasya /",
  "GSP33brssgo1u:10029": "asaṃdigdhena ca saṃdigdhasya nigamanaṃ nyāyyaṃ manyante /",
  "GSP33brssgo1u:10030": "tathehāpi 'brahmavādino vadanti /",
  "GSP33brssgo1u:10031": "kiṅkāraṇaṃ brahma' (śve. 1.1)",
  "GSP33brssgo1u:10032": "ityupakramya 'te dyānayogānugatā apaśyandevātmaśaktiṃ svaguṇairnigūḍhām' (śve.",
  "GSP33brssgo1u:10033": "1.3) iti pārameśvaryāḥ śakteḥ samastajagadvidhāyinyā vākyopakrame 'vagamāt /",
  "GSP33brssgo1u:10034": "vākyaśeṣe 'pi 'māyāṃ tu prakṛti vidyānmāyinaṃ tu maheśvaram' iti 'yo yoniṃ yonimadhitiṣṭhatyekaḥ' (śve. 4.10,11)",
  "GSP33brssgo1u:10035": "iti ca tasyā evāvagamānna svatantrā kācitprakṛtiḥ pradhānaṃ nāmajāmantreṇāmnāyata iti śakyate vaktum /",
  "GSP33brssgo1u:10036": "prakaraṇāttu saiva daivī śaktiravyākṛtanāmarūpā nāmarūpayoḥ prāgavasthānenāpi mantreṇāmnāyata ityucyate /",
  "GSP33brssgo1u:10037": "tasyāśca svavikāraviṣayeṇa trairūpyeṇa trairūpyamuktam // 9 //",
  "GSP33brssgo1u:10038": "----------------------",
  "GSP33brssgo1u:10039": "FN: śākhinaśchandogāḥ /",
  "GSP33brssgo1u:10040": "te brahmavādino 'nayā rītyā vimṛśya dyānayogenānugatāḥ paramātmānamanu praviṣṭāḥ /",
  "GSP33brssgo1u:10041": "avidyāśaktiryoniḥ sā ca pratijīvaṃ nānetyuktamato vīpsopapannā /",
  "GSP33brssgo1u:10042": "uttarasūtravyāvartyāṃ śaṅkāmāha-tatra tvidamiti /",
  "GSP33brssgo1u:10043": "caturvidhasyeti /",
  "GSP33brssgo1u:10044": "jarāyujāṇḍajasvedajodbhijjarūpasyetyartha /",
  "GSP33brssgo1u:10045": "smṛtyuktā kuto na grāhyeti śaṅkate-kasmāditi /",
  "GSP33brssgo1u:10046": "śruteḥ śrutyantarādarthagraho yuktaḥ, sājātyānmūlānapekṣatvāccetyāha-tathā hīti /",
  "GSP33brssgo1u:10047": "śākhinaścandogāḥ /",
  "GSP33brssgo1u:10048": "kiñca lohitādiśabdairapi dravyalakṣaṇā nyāyyā avyavadhānāt na tu rañjanīyatvādiguṇavyavahitā sattvādiguṇalakṣaṇetyāha-lohitādīnāṃ ceti /",
  "GSP33brssgo1u:10049": "nanu śākhāntareṇa śākhāntarasthamantrasya nirṇayaḥ kathamityata āha-asaṃdigdheneti /",
  "GSP33brssgo1u:10050": "sarvaśākhāpratyayanyāditi bhāvaḥ /",
  "GSP33brssgo1u:10051": "yathā śākhāntaravākyānna pradhānagrahastathehāpi śvetāśvataropaniṣadi māyāprakaraṇānna tadbrahma ityāha-tatheti /",
  "GSP33brssgo1u:10052": "sṛṣṭyādau kiṃsahāyaṃ brahmeti vimṛśyate /",
  "GSP33brssgo1u:10053_0": "brahmavādino dhyānākhyayogena paramātmānamanupraviṣṭāḥ santaḥ tatraiva devasyātmabhūtāmaikyenādhyastāṃ",
  "GSP33brssgo1u:10053_1": "śaktiṃ paratantrāṃ māyāṃ sattvādiguṇavatīṃ brahmaṇaḥ sahāyamapaśyannityanvayaḥ /",
  "GSP33brssgo1u:10054": "māyāyā ekatve 'pi tadaṃśānāṃ jīvopādhīnāṃ tattasaṃghātayonīnāmavidyākhyānāṃ bhedādvīpsā /",
  "GSP33brssgo1u:10055": "avyākṛte anabhivyakte nāmarūpe yasyāṃ sā /",
  "GSP33brssgo1u:10056": "anena 'taddhedaṃ tarhyavyākṛtamāsīt'iti śrutyantaraprasiddhiruktā /",
  "GSP33brssgo1u:10057": "tasyāṃ śaktau vyaktāvyaktakāryaliṅgakānumānaṃ sūyayati-nāmeti /",
  "GSP33brssgo1u:10058": "māyāyā rohitādirūpavattvaṃ kathamityata āha-tasyā iti /",
  "GSP33brssgo1u:10059": "viṣaya āśrayaḥ //9//",
  "GSP33brssgo1u:10060": "END BsCom_1,4.2.9",
  "GSP33brssgo1u:10061": "____________________________________________________________________________________________",
  "GSP33brssgo1u:10062": "START BsCom_1,4.2.10",
  "GSP33brssgo1u:10063": "kathaṃ punastejobannātmanā trairūpyeṇa trirūpājā pratipattuṃ śakyate /",
  "GSP33brssgo1u:10064": "yāvatā na tāvattejobanneṣvajākṛtirasti /",
  "GSP33brssgo1u:10065": "naca tejobannānāṃ jātiśravaṇādajātinimitto 'pyajāśabdaḥ saṃbhavatīti /",
  "GSP33brssgo1u:10066": "ata uttaraṃ paṭhati-",
  "GSP33brssgo1u:10067": "kalpanopadeśāc ca madhvādivadavirodhaḥ | BBs_1,4.10 |",
  "GSP33brssgo1u:10068": "nāyamajākṛtinimitto 'jāśabdaḥ /",
  "GSP33brssgo1u:10069": "nāpi yaugikaḥ /",
  "GSP33brssgo1u:10070": "kiṃ tarhi kalpanopadeśo 'yam /",
  "GSP33brssgo1u:10071": "ajārūpakakḷptistejobannalakṣaṇāyāścarācarayonerupadiśyate /",
  "GSP33brssgo1u:10072": "yathāhi loke yadṛcchayā kācidajā rohitaśuklakṛṣṇaṇavarṇā syādbahubarkarā sarūpabarkarā ca tāṃ ca kaścidajo juṣamāṇo 'nuśayīta,",
  "GSP33brssgo1u:10073": "kaściccaināṃ bhuktabhogāṃ juhyāt,",
  "GSP33brssgo1u:10074": "evamiyamapi tejobannalakṣaṇā bhūtaprakṛtistrivarṇā bahu sarūpaṃ carācaralakṣaṇaṃ vikārajātaṃ janayati aviduṣā ca kṣetrajñenopabhujyate viduṣā ta parityajata iti /",
  "GSP33brssgo1u:10075": "nacedamāśaṅkitavyamekaḥ kṣetrajño 'nuśete 'nyo jahātītyataḥ kṣetrajñabhedaḥ pāramārthikaḥ pareṣāmiṣṭaḥ prāpnotīti /",
  "GSP33brssgo1u:10076": "nahīyaṃ kṣetrajñabhedapratipipādayiṣā kintu bandhamokṣavyavasthāpratipipādayiṣā tveṣā /",
  "GSP33brssgo1u:10077": "prasiddhaṃ tu bhedamanudya bandhamokṣavyavasthā pratipādyate /",
  "GSP33brssgo1u:10078": "bhedastūpādhinimitto mithyājñānakalpito na pāramārthikaḥ /",
  "GSP33brssgo1u:10079": "'eko devaḥ sarvabhūteṣu gūḍhaḥ sarvavyāpī sarvabhūtāntarātmā' ityādiśrutibhyaḥ /",
  "GSP33brssgo1u:10080": "madhvādivat /",
  "GSP33brssgo1u:10081": "yathā 'ādityasyāmadhuno madhutvam' (chā. 3.1)",
  "GSP33brssgo1u:10082": ", 'vācāścādhenordhenutvam (bṛ. 5.8)",
  "GSP33brssgo1u:10083": ", 'dyulokādīnāṃ cānagnīnāmagnitvam' (bṛ. 8.2.9)",
  "GSP33brssgo1u:10084": "ityevañjātīyakaṃ kalpyate, evamidamanajāyā ajātvaṃ kalpyata ityarthaḥ /",
  "GSP33brssgo1u:10085": "tasmādavirodhastejobanneṣvajāśabdaprayogasya // 10 //",
  "GSP33brssgo1u:10086": "----------------------",
  "GSP33brssgo1u:10087": "FN: bahubarkarā bahuśāvā /",
  "GSP33brssgo1u:10088": "barkaro bālapaśuḥ /",
  "GSP33brssgo1u:10089": "evaṃ prakaraṇabalānmāyaivājeti bhāṣyakṛnmatam /",
  "GSP33brssgo1u:10090": "chāndogyaśrutyā tejo 'bannalakṣaṇāvāntaraprakṛtirajeti sūtrakṛnmatenottarasūtravyāvartyaṃ śaṅkate-kathamiti /",
  "GSP33brssgo1u:10091": "kiṃ tejobannetvajāśabdo rūḍho, na jāyata iti yaugiko vā /",
  "GSP33brssgo1u:10092": "nādyaḥ, teṣvajātvajāterasattvādityāha-yāvateti /",
  "GSP33brssgo1u:10093": "yata ityarthaḥ /",
  "GSP33brssgo1u:10094": "ato na rūḍha iti śeṣaḥ /",
  "GSP33brssgo1u:10095": "na dvitīya ityāha-naceti /",
  "GSP33brssgo1u:10096": "jātirjanma /",
  "GSP33brssgo1u:10097": "ajātirajanma /",
  "GSP33brssgo1u:10098": "laukikājāśabdasādṛśyakalpanayā tejo 'bannānāmajātvopadeśādgauṇo 'yaṃ śabda iti pariharati-kalpaneti /",
  "GSP33brssgo1u:10099": "aniyamo yadṛcchā /",
  "GSP33brssgo1u:10100": "barkaro bālapaśuḥ /",
  "GSP33brssgo1u:10101": "yaduktaṃ jīvabhedena pradhānavādapratyabhijñeti, tannetyāha-na cedamiti /",
  "GSP33brssgo1u:10102": "vyavasthārtho bhedo 'pyarthātpratipādyata ityāha-prasiddhaṃ tviti /",
  "GSP33brssgo1u:10103": "satya eva prasiddha ityata āha-bhedastviti /",
  "GSP33brssgo1u:10104": "kalpanopadeśe dṛṣṭāntaṃ vyācaṣṭe-madhviti /",
  "GSP33brssgo1u:10105": "naca yogasya mukhyavṛttitvāttena pradhānagraho nyāyya iti vācyaṃ,",
  "GSP33brssgo1u:10106": "rūḍhārthānapekṣādyogāttadāśritaguṇalakṣaṇāyā balīyastvāt /",
  "GSP33brssgo1u:10107": "guṇavṛttau hi rūḍhirāśritā bhavati /",
  "GSP33brssgo1u:10108": "tathāca rohitādiśabdasamabhivyāhārānugṛhītayā rūḍhyāśritayā guṇavṛttyā pradhāne yogaṃ bādhitvāvāntaraprakṛtirajāśabdena grāhya,",
  "GSP33brssgo1u:10109": "yathā madhvādiśabdaiḥ prasiddhamadhvādyāśritaguṇalakṣaṇaya ādityādayo gṛhyante tadvat /",
  "GSP33brssgo1u:10110": "tasmādaśabdaṃ pradhānamiti siddham //10//",
  "GSP33brssgo1u:10111": "END BsCom_1,4.2.10",
  "GSP33brssgo1u:10112": "____________________________________________________________________________________________",
  "GSP33brssgo1u:10113": "START BsCom_1,4.3.11",
  "GSP33brssgo1u:10114": "3 sāṃkhyopasaṃgrahādikaraṇam / sū. 11-13",
  "GSP33brssgo1u:10115": "na saṃkhyopasaṃgrahādapi nānābhāvād atirekāc ca | BBs_1,4.11 |",
  "GSP33brssgo1u:10116": "evaṃ parigṛhīte 'pyajāmantre punaranyasmānmantrātsāṃkhyaḥ pratyavatiṣṭhate /",
  "GSP33brssgo1u:10117": "'yasminpañca pañcajanā ākāśaśca pratiṣṭhitaḥ /",
  "GSP33brssgo1u:10118": "tameva manya ātmānaṃ vidvānbrahmāmṛto 'mṛtam' (bṛ. 4.4.17) iti /",
  "GSP33brssgo1u:10119": "asminmantre pañca pañcajanā iti pañcasaṃkhyāviṣayāparā pañcasaṃkhyā śrūyate pañcadvayaśabdadarśanāt /",
  "GSP33brssgo1u:10120": "ta ete pañcapañcakāḥ pañcaviṃśatiḥ saṃpadyante /",
  "GSP33brssgo1u:10121": "tathā pañcaviṃśatisaṃkhyayā yāvantaḥ saṃkhyeyā ākāṅkṣyantelatāvantyeva ca tattvāni sāṃkhyaiḥ saṃkhyāyante- 'mūlaprakṛtiravikṛtirmahadādyāḥ prakṛtivikṛtayaḥ sapta /",
  "GSP33brssgo1u:10122": "ṣoḍaśakaśca vikāro na prakṛtirna vikṛtiḥ puruṣaḥ' (sāṃkhyakā. 3) iti /",
  "GSP33brssgo1u:10123": "tayā śrutiprasiddhayā pañcaviṃśatisaṃkhyayā teṣāṃ smṛtiprasiddhānāṃ pañcaviṃśatitattvānāmupasaṃgrahātprāptaṃ punaḥ śrutimattvameva pradhānādīnām /",
  "GSP33brssgo1u:10124": "tato brūmaḥ - na saṃkhyopasaṃgrahādapi pradhānādīnāṃ śrutimattvaṃ pratyāśā kartavyā /",
  "GSP33brssgo1u:10125": "kasmāt /",
  "GSP33brssgo1u:10126": "nānābhāvāt /",
  "GSP33brssgo1u:10127": "nānā hyetāni pañcaviṃśatistattvāni /",
  "GSP33brssgo1u:10128": "naiṣāṃ pañcaśaḥ pañcaśaḥ sādhāraṇo dharmo 'sti,",
  "GSP33brssgo1u:10129": "yena pañcaviṃśaterantarāle parāḥ pañca pañcasaṃkhyā niveśeran /",
  "GSP33brssgo1u:10130": "nahyekanibandhanamantareṇa nānābhūteṣu dvitvādikāḥ saṃkhyā niviśante /",
  "GSP33brssgo1u:10131": "athocyeta pañcaviṃśatisaṃkhyaiveyamavayavadvāreṇa lakṣyate,",
  "GSP33brssgo1u:10132": "yathā 'pañca sapta ca varṣāṇi na vavarṣa śatakratuḥ' iti dvādaśavārṣikīmanāvṛṣṭiṃ kathayanti tadvaditi /",
  "GSP33brssgo1u:10133": "tadapi nopapadyate /",
  "GSP33brssgo1u:10134": "ayamevāsminpakṣe doṣo yallakṣaṇāśrayaṇīyā syāt /",
  "GSP33brssgo1u:10135": "paraścātra pañcaśabdo janaśabdena samastaḥ pañcajanā iti, pāribhāṣikeṇa svareṇaikapadatvaniścayāt /",
  "GSP33brssgo1u:10136": "prayogāntare ca 'pañcānāṃ tvā pañcajanānām' (tai. 1.6.2.2)",
  "GSP33brssgo1u:10137": "ityaikapadyaikasvaryaikavibhaktikatvāvagamāt /",
  "GSP33brssgo1u:10138": "samastasya na vīpsā pañca pañceti /",
  "GSP33brssgo1u:10139": "naca pacakadvayagrahaṇaṃ pañca pañceti /",
  "GSP33brssgo1u:10140": "naca pañcasaṃkhyāyā ekasyāḥ pañcasaṃkhyayā parayā viśeṣaṇaṃ pañca pañcakā iti /",
  "GSP33brssgo1u:10141": "upasarjanasya viśeṣaṇenāsaṃyogāt /",
  "GSP33brssgo1u:10142": "nanvāpannapañcasaṃkhyakā janā eva punaḥ pañcasaṃkhyayā viśeṣyamāṇāḥ pañcaviṃśatiḥ pratyeṣyante /",
  "GSP33brssgo1u:10143": "yathā pañca pañcapūlya iti pañcavaṃśatipūlāḥ pratīyante tadvat /",
  "GSP33brssgo1u:10144": "neti brūmaḥ /",
  "GSP33brssgo1u:10145": "yuktaṃ yatpañcapūlīśabdasya samāhārābhiprāyatvātkatīti satyāṃ bhedākāṅkṣāyāṃ pañca pañcapūlya iti viśeṣaṇam /",
  "GSP33brssgo1u:10146": "iha tu pañca pañca janā ityādita eva bhedopādānātkatītyasatyāṃ bhedākāṅkṣāyāṃ na pañca pañcajanā iti viśeṣaṇaṃ bhavet /",
  "GSP33brssgo1u:10147": "bhavadapīdaṃ viśeṣaṇaṃ pañcasaṃkhyāyā eva bhavet, tatra cokto doṣaḥ /",
  "GSP33brssgo1u:10148": "tasmātpañca pañcajanā iti na pañcaviṃśatitattvābhiprāyam /",
  "GSP33brssgo1u:10149": "atirekācca na pañcaviṃśatitattvābhiprāyam /",
  "GSP33brssgo1u:10150": "atirekācca na pañcaviṃśatitattvābhiprāyam /",
  "GSP33brssgo1u:10151": "atireko hi bhavatyātmākāśābhyāṃ pañcaviṃśatisaṃkhyāyāḥ /",
  "GSP33brssgo1u:10152": "ātmā tāvadiha pratiṣṭhāṃ pratyādhāratvena nirdiṣṭaḥ /",
  "GSP33brssgo1u:10153": "yasminniti saptamisūcitasya ''tameva manya ātmānam' ityātmatvenānukarṣaṇāt /",
  "GSP33brssgo1u:10154": "ātmā ca cetanaḥ puruṣaḥ /",
  "GSP33brssgo1u:10155": "sa ca pañcaviṃśatāvantargata eveti na tasyaivādhāratvamādheyatvaṃ ca yujyate /",
  "GSP33brssgo1u:10156": "arthāntaraparigrahe ca tattvasaṃkhyātirekaḥ siddhāntaviruddhaḥ prasajyeta /",
  "GSP33brssgo1u:10157": "tathā 'ākāśaśca pratiṣṭhitaḥ' ityākāśasyāpi pañcaviṃśatavantargatasya na pṛthagupādānaṃ nyāyyam /",
  "GSP33brssgo1u:10158": "arthāntaraparigrahe coktaṃ dūṣaṇam /",
  "GSP33brssgo1u:10159": "kathaṃ ca saṃkhyāmātraśravaṇe satyaśrutānāṃ pañcaviṃśatitattvānāmupasaṃgrahaḥ pratīyate /",
  "GSP33brssgo1u:10160": "janaśabdasya tatveṣvarūḍhatvāt /",
  "GSP33brssgo1u:10161": "arthāntaropasaṃgrahe 'pi saṃkhyopapatteḥ /",
  "GSP33brssgo1u:10162": "kathaṃ tarhi pañca pañcajanā iti /",
  "GSP33brssgo1u:10163": "ucyate- 'diksaṃkhye saṃjñāyām' (pā. sū. 2.1.50)",
  "GSP33brssgo1u:10164": "iti viśeṣaṇasmaraṇātsaṃjñāyāmeva pañcaśabdasya janaśabdena samāsaḥ tataśca rūḍhatvābhiprāyeṇaiva kecitpañcajanā nāma vivakṣyante na sāṃkhyatattvābhiprāyeṇa /",
  "GSP33brssgo1u:10165": "te katītyasyāmākāṅkṣāyāṃ punaḥ pañceti prayujyate /",
  "GSP33brssgo1u:10166": "pañcajanā nāma ye kecitte ca pañcaivetyarthaḥ /",
  "GSP33brssgo1u:10167": "saptarṣayaḥ sapteti yathā // 11 //",
  "GSP33brssgo1u:10168": "----------------------",
  "GSP33brssgo1u:10169": "FN: mūlaprakṛtiravikṛtiḥ anyasya kasyacidvikāro na /",
  "GSP33brssgo1u:10170": "mahadahaṅkārapañcatanmātrāṇi sapta prakṛtivikṛtayaḥ /",
  "GSP33brssgo1u:10171": "mahānahaṅkārasya prakṛtirmūlaprakṛtervikṛtiḥ /",
  "GSP33brssgo1u:10172": "ahaṅkāro 'pi tāmasastanmātrāṇāṃ prakṛtiḥ /",
  "GSP33brssgo1u:10173": "sāttvikastvekādaśendriyāṇāṃ tanmātrāṇyākāśādīnāṃ sthūlānāṃ prakṛtayaḥ /",
  "GSP33brssgo1u:10174": "pañcabhūtānyekādaśendriyāṇi ṣoḍaśako gaṇo vikāra eva /",
  "GSP33brssgo1u:10175": "pṛthivyādīnāṃ ghaṭādiprakṛtitve 'pi tattvāntarāprakṛtitvādvikṛtaya eva /",
  "GSP33brssgo1u:10176": "puruṣastu kauṭasthyātprakṛtivikṛtitvavirahītyarthaḥ /",
  "GSP33brssgo1u:10177": "bhedo viśeṣaṇam /",
  "GSP33brssgo1u:10178": "atireka ādhikyam /",
  "GSP33brssgo1u:10179": "uktadoṣaḥ saṃkhyādhikyam /",
  "GSP33brssgo1u:10180": "na saṃkhyopasaṃgrahāt /",
  "GSP33brssgo1u:10181_0": "pañcajanaśabdaḥ sāṃkhyatattvaparo 'nyaparo veti yogarūḍhyoraniścayāt saṃśaye yathā",
  "GSP33brssgo1u:10181_1": "tattvavidyādhikāre chāgāyāṃ tātparyābhāvādajāpade rūḍhityāgastathā pañcamanuṣyeṣu",
  "GSP33brssgo1u:10181_2": "tātparyābhāvātpañcajanaśabdena rūḍhiṃ tyaktvā tattvāni grāhyāṇītidṛṣṭāntasaṃgatiṃ",
  "GSP33brssgo1u:10181_3": "sūcayan mantramudāhṛtya pūrvapakṣayati-evamityādinā /",
  "GSP33brssgo1u:10182": "phalaṃ pūrvavat /",
  "GSP33brssgo1u:10183": "prāṇacakṣuḥśrotrānnamanāṃsi vākyaśeṣasthāḥ pañcajanāḥ pañca /",
  "GSP33brssgo1u:10184": "tatra catvāraḥ sūtraṃ annaṃ virāṭ tayoḥ kāraṇamavyākṛtamākāśaśca yasminnadhyastāstamevātmānamamṛtaṃ brahma manye /",
  "GSP33brssgo1u:10185": "tasmānmananāt vidvānahamamṛto 'smīti mantradṛśo vacanam /",
  "GSP33brssgo1u:10186": "nanvastu pañcatvaśiṣṭeṣu pañcajaneṣu punaḥ pañcatvānvayāt pañcaviṃśatisaṃkhyāpratītiḥ,",
  "GSP33brssgo1u:10187": "tāvatā kathaṃ sāṃkhyatattvagraha ityāśaṅkya saṃkhyāyā dharmyākāṅkṣāyāṃ tattvāni grāhyāṇītyāha-tatheti /",
  "GSP33brssgo1u:10188": "jagato mūlabhūtā prakṛtistriguṇātmakaṃ pradhānamanāditvādavikṛtiḥ /",
  "GSP33brssgo1u:10189": "kasyacitkāryaṃ na bhavatītyarthaḥ /",
  "GSP33brssgo1u:10190": "mahadahaṅkārapañcatanmatraṇīti sapta prakṛtayo vikṛtayaśca /",
  "GSP33brssgo1u:10191": "tatra mahānpradhānasya vikṛtirahaṅkārasya prakṛtiḥ /",
  "GSP33brssgo1u:10192": "ahaṅkārastāmasaḥ pañcatanmātrāṇāṃ śabdādīnāṃ prakṛtiḥ, sāttvika ekādaśendriyāṇām /",
  "GSP33brssgo1u:10193": "pañca tanmātrāśca pañcānāṃ sthūlabhūtānāmākāśādīnāṃ prakṛtayaḥ pañca sthūlabhūtānyekādaśendriyāṇi ceti ṣoḍaśasaṃkhyāko gaṇo vikāra eva na prakṛtiḥ,",
  "GSP33brssgo1u:10194": "tattvāntaropādānatvābhāvāt /",
  "GSP33brssgo1u:10195": "puruṣastūdāsīna iti sāṃkhyakārikārthaḥ /",
  "GSP33brssgo1u:10196": "saṃkhyayā tattvānāmupasaṃhagrahāt śabdavattvamiti prāpte siddhāntayati-neti /",
  "GSP33brssgo1u:10197": "nānātvamiṣṭamityata āha-naiṣāmiti /",
  "GSP33brssgo1u:10198": "pañcsu pañcasu sādhāraṇasyetarapañcakāddhyāvṛttasya dharmasyābhāvo 'tra nānātvaṃ vivakṣitamityarthaḥ /",
  "GSP33brssgo1u:10199": "yadyapi jñānakarmendriyeṣu daśasu jñānakaraṇatvaṃ karmakaraṇatvaṃ ca pañcakadvaye 'sti,",
  "GSP33brssgo1u:10200": "pañcatanmātrāsu pañcasu sthūlaprakṛtitvaṃ ca,",
  "GSP33brssgo1u:10201": "tathāpi yasminnityātmana ākāśasya ca pṛthagukteḥ sattvarajastamomahadahaṅkārāḥ pañca kartavyāḥ,",
  "GSP33brssgo1u:10202": "manaścatvāri bhūtāni ca pañca /",
  "GSP33brssgo1u:10203": "asmin pañcakadvaye mitho 'nuvṛttetarapañcakavyāvṛttadharmo nāstītyabhiprāyaḥ /",
  "GSP33brssgo1u:10204": "māstvityata āha-yeneti /",
  "GSP33brssgo1u:10205": "dharmeṇetyarthaḥ /",
  "GSP33brssgo1u:10206": "tadeta sphuṭayati-nahīti /",
  "GSP33brssgo1u:10207": "mahāsāṃkhyāyāmavāntarasaṃkhyāḥ praviśanti,",
  "GSP33brssgo1u:10208": "yathā dvāvaśvinau saptarṣayo 'ṣṭau vasavaśceti saptadaśetyatrāśvitvādikamādāya dvitvādayaḥ praviśantiḥ /",
  "GSP33brssgo1u:10209": "nānyathetyarthaḥ /",
  "GSP33brssgo1u:10210": "pañcaśabdadvayena svavācyanyūnasaṃkhyādvāreṇa tadvyāpyā mahāsaṃkhyaiva lakṣyata iti sadṛṣṭāntaṃ śaṅkate-atheti /",
  "GSP33brssgo1u:10211": "mukhyārthasya vakṣyamāṇatvāllakṣaṇā na yukteti pariharati-tadapi neti /",
  "GSP33brssgo1u:10212": "pañcajanaśabdayorasamāsamaṅgīkṛtya pañcaviṃśatisaṃkhyāpratīnirnirastā /",
  "GSP33brssgo1u:10213": "saṃprati samāsaniścayānna tatpratīrityāha-paraśceti /",
  "GSP33brssgo1u:10214": "samāse hetumāha-pāribhāṣikeṇeti /",
  "GSP33brssgo1u:10215": "ayamarthaḥ-asminmantre prathamaḥpañcaśabda ādyudāttaḥ /",
  "GSP33brssgo1u:10216": "dvitīyaḥ sarvānudāttaḥ /",
  "GSP33brssgo1u:10217": "janaśabdaścāntodāttaḥ /",
  "GSP33brssgo1u:10218": "tathāca na dvitīyapañcaśabdajanaśabdayoḥ samāsaṃ vināntyasyākārasyodāttatvaṃ pūrveṣāmanudāttatatvaṃ ca ghaṭate 'samāsasya'iti sūtreṇa samāsasyāntodāttavidhānāt /",
  "GSP33brssgo1u:10219_0": "'anudāttaṃ padamekavarjam'iti ca sūtreṇa yasminpade udāttaḥ svarito vā yasya varṇasya",
  "GSP33brssgo1u:10219_1": "vidhīyate tamekaṃ varjayitvāvaśiṣṭaṃ tatpadamanudāttaṃ bhavatīti vidhānādeva māntrikāntodāttasvareṇaikapadatvaniścayaḥ",
  "GSP33brssgo1u:10219_2": "bhāṣikākhye tu śatapathabrahmaṇasvaravidhāyakagranthe 'svarito 'nudātto vā'iti sūtreṇa",
  "GSP33brssgo1u:10219_3": "yo mantradaśāyāmanudāttaḥ svarito vā sa brāhmaṇadaśāyāmudātto bhavatītyapavāda āśritaḥ /",
  "GSP33brssgo1u:10220": "tathā cāntyādākārātpūrveṣāmanudāttānāmudāttatvaṃ brahmaṇāvasthāyāṃ prāptaṃ,",
  "GSP33brssgo1u:10221": "'udāttamanudāttamantyam'iti sūtreṇa mantra daśāyāmudāttasyānantyasya paralagnatayoccāryamāṇasyānudāttatvaṃ vihitaṃ,",
  "GSP33brssgo1u:10222": "tathā cāntyanakārāduparitana ākāra ākāśaścetyanena śliṣṭatayā paṭhyamāno 'nudātto bhavati,",
  "GSP33brssgo1u:10223": "ayamantānudāttasvaraḥ pāribhāṣikastena brāhmaṇasvareṇaikapadatvaṃ niścīyata iti /",
  "GSP33brssgo1u:10224": "prakaṭārthakāraistu pāṭhakaprasiddho 'ntodāttasvaraḥ pāribhāṣika iti vyākhyātam /",
  "GSP33brssgo1u:10225": "tadvyākhyānaṃ kalpatarūkārairdūṣitam /",
  "GSP33brssgo1u:10226": "antānudāttaṃ hi samāmnātāraḥ pañcajanaśabdamadhīyata iti pāṭhakaprasiddhirasiddheti /",
  "GSP33brssgo1u:10227": "tathā ca pañca pañcajanā iti māntrikāntodāttaḥ svaraḥ,",
  "GSP33brssgo1u:10228": "yasmin pañca pañcajanā ityantānudātto brāhnasvara iti vibhāgaḥ /",
  "GSP33brssgo1u:10229": "ubhayathāpyaikapadyāt samāsasiddhiriti /",
  "GSP33brssgo1u:10230": "taittirīyakaprayogādapyekapadatvamityāha-prayogāntare ceti /",
  "GSP33brssgo1u:10231": "ājya,",
  "GSP33brssgo1u:10232": "tvā tvāṃ pañcānāṃ pañcajanānāṃ devaviśeṣāṇāṃ yantrāya dhartrāya gṛhṇāmi ityājyagrahaṇamantraśeṣaḥ /",
  "GSP33brssgo1u:10233": "devatānāṃ karmaṇi yantradavasthitaṃ śarīraṃ tadeva dhartraṃ ihāmitrabhogādhāraṃ,",
  "GSP33brssgo1u:10234": "tasmai tasyāvaikalyārthamiti yajamānoktiḥ /",
  "GSP33brssgo1u:10235": "astu samāsastataḥ kimityata āha-samattatvācceti /",
  "GSP33brssgo1u:10236": "āvṛtirvīpsā tadabhāve pañcakadvayāgrahaṇātpañcaviṃśatisaṃkhyāpratītirasiddheti bhāvaḥ /",
  "GSP33brssgo1u:10237": "janapañcakamekaṃ pañcakānāṃ pañcakaṃ dvitīyamiti pañcakadvayaṃ tasya pañcapañceti grahaṇaṃ netyakṣarārthaḥ /",
  "GSP33brssgo1u:10238": "kiñcāsamāsapakṣe 'pi kiṃ pañcaśabdadvayoktayoḥ pañcatvayoḥ parasparānvayaḥ,",
  "GSP33brssgo1u:10239": "kiṃ vā tayoḥ śuddhajanairanvayaḥ,",
  "GSP33brssgo1u:10240": "athavā pañcatvaviśiṣṭairjanairaparapañcatvasyānvayaḥ /",
  "GSP33brssgo1u:10241": "nādya ityāha-naca pañcasaṃkhyāyā iti /",
  "GSP33brssgo1u:10242": "viśeṣaṇamanvayaḥ /",
  "GSP33brssgo1u:10243": "ananvaye hetumāha-upasarjanasyeti /",
  "GSP33brssgo1u:10244": "apradhānānāṃ sarveṣāṃ pradhānenaiva viśeṣyeṇaivānvayo vācyaḥ /",
  "GSP33brssgo1u:10245": "guṇānāṃ parasparānvayo vākyabhedāpātādityarthaḥ /",
  "GSP33brssgo1u:10246": "dvitīye daśasaṃkhyāpratītiḥ syānna pañcaviṃśatisaṃkhyāpratītiḥ /",
  "GSP33brssgo1u:10247": "tṛtīyamutthāpayati-nanviti /",
  "GSP33brssgo1u:10248": "pañcatvaviśiṣṭeṣu pañcatvāntarānvaye viśeṣaṇībhūtapañcatve 'pi pañcatvānvayāt pañcaviṃśatitvapratītirityarthaḥ /",
  "GSP33brssgo1u:10249": "dṛṣṭāntavaiṣamyeṇa pariharati-neti brūma iti /",
  "GSP33brssgo1u:10250": "pañcānāṃ pūlānāṃ samāhārā ityatra 'saṃkhyāpūrvo dviguḥ'iti samāso vihitaḥ /",
  "GSP33brssgo1u:10251": "tato 'dvigoḥ'iti sūtreṇa ṅīpo vidhānāt samāhārapratītau samāhārāḥ katītyākāṅkṣāyāṃ satyāṃ pañcetipadāntarānvayo yuktaḥ /",
  "GSP33brssgo1u:10252": "pañcajanā ityatra tu ṅībantatvābhāvena samāhārasyāpratīteḥ janānāṃ cādita eva pañcatvopādānātsaṃkhyākāṅkṣāyā asattvātpañceti padāntaraṃ nānveti /",
  "GSP33brssgo1u:10253": "ākāṅkṣādhīnatvādanvayasyetyarthaḥ /",
  "GSP33brssgo1u:10254": "bhedo viśeṣaṇam /",
  "GSP33brssgo1u:10255": "nanu janānāṃ nirākāṅkṣatve 'pi tadviśeṣaṇībhūtapañcatvāni katītyākāṅkṣāyāṃ pañcatvāntaraṃ viśeṣaṇaṃ bhavatvityāśaṅkate-bhavadapīti /",
  "GSP33brssgo1u:10256": "nopasarjanasyopasarjanāntareṇānvayaḥ kintu pradhānenaiveti nopasarjanyāyavirodha ukta iti pariharati-tatra ceti /",
  "GSP33brssgo1u:10257": "evaṃ nānābhāvāditi vyākhyāyātirekācceti vyācaṣṭe-atirekāccetyādinā /",
  "GSP33brssgo1u:10258": "atireka ādhikyam /",
  "GSP33brssgo1u:10259": "janaśabditapañcaviṃśatitattveṣu ātmāntarbhūto na vā /",
  "GSP33brssgo1u:10260": "nādya ityuktvā dvitīye doṣamāha-arthāntareti /",
  "GSP33brssgo1u:10261": "tathākāśaṃ vikalpya dūṣayati-tatheti /",
  "GSP33brssgo1u:10262": "ukto doṣaḥ saṃkhyādhikyam /",
  "GSP33brssgo1u:10263": "pañcaviṃśatijanā ātmākāśau ceti saptaviṃśatisaṃkhyā syādityarthaḥ /",
  "GSP33brssgo1u:10264": "naca sattvarajastamasāṃ pṛthaggaṇanayā seṣṭeti vācyam,",
  "GSP33brssgo1u:10265": "ākāśasya pṛthaguktivaiyarthyāt,",
  "GSP33brssgo1u:10266": "yasminnityātmani tattvānāṃ pratiṣṭhoktivirodhāttava mate svatantrapradhānasyaivānādhāratvāt,",
  "GSP33brssgo1u:10267": "'neha nānāsti'iti vākyaśeṣavirodhācca tava satyadvaitavāditvāt /",
  "GSP33brssgo1u:10268": "kiṃ ca pañcaviṃśatisaṃkhyāpratītāvapi na sāṃkhyatattvānāṃ grahaṇamityāha-kathaṃ ceti /",
  "GSP33brssgo1u:10269": "kiṃ janaśabdāttattvagrahaḥ uta saṃkhyayeti kathaṃśabdārthaḥ /",
  "GSP33brssgo1u:10270": "nādya ityāha-janeti /",
  "GSP33brssgo1u:10271": "na dvitīya ityāha-arthāntareti /",
  "GSP33brssgo1u:10272": "kiṃ tadarthāntaraṃ yadarthakamidaṃ vākyamiti pṛcchati-kathamiti /",
  "GSP33brssgo1u:10273": "pañca ca te janāśceti karmadhārayādisamāsāntarātsaṃjñāsamāsasyāptoktyā balavattvaṃ tāvadāha-ucyata iti /",
  "GSP33brssgo1u:10274": "vigvācinaḥ saṃkhyāvācinaśca śabdāḥ saṃjñāyāṃ gamyamānāyāṃ subantetottarapadena samasyante /",
  "GSP33brssgo1u:10275": "yathā dakṣiṇāgniḥ saptarṣaya ityādi /",
  "GSP33brssgo1u:10276": "ayaṃ ca samāsastatpuruṣabhedaḥ //11//",
  "GSP33brssgo1u:10277": "END BsCom_1,4.3.11",
  "GSP33brssgo1u:10278": "____________________________________________________________________________________________",
  "GSP33brssgo1u:10279": "START BsCom_1,4.3.12",
  "GSP33brssgo1u:10280": "ke punaste pañcajanā nāmeti, taducyate-",
  "GSP33brssgo1u:10281": "prāṇādayo vākyaśeṣāt | BBs_1,4.12 |",
  "GSP33brssgo1u:10282_0": "'yasminapañca pañcajanāḥ' ityata uttarasminmantre brahmasvarūpanirūpaṇāya prāṇādayaḥ",
  "GSP33brssgo1u:10282_1": "pañca nirdiṣṭāḥ - 'prāṇasya prāṇamuta cakṣuṣaścakṣuruta śrotrasya śrotramannasyānnaṃ",
  "GSP33brssgo1u:10282_2": "manaso ye mano viduḥ' iti /",
  "GSP33brssgo1u:10283": "te 'tra vākyaśeṣagatāḥ saṃnidhānātpañcajanā vivakṣyante /",
  "GSP33brssgo1u:10284": "kathaṃ punaḥ prāṇādiṣu janaśabdaprayogaḥ /",
  "GSP33brssgo1u:10285": "tattveṣu vā kathaṃ janaśabdaprayogaḥ /",
  "GSP33brssgo1u:10286": "samāne tu prasiddhyatikrame vākyaśeṣavaśātprāṇādaya eva gpahītavyā bhavanti /",
  "GSP33brssgo1u:10287": "janasaṃbandhācca prāṇādayo janaśabdabhājo bhavanti /",
  "GSP33brssgo1u:10288": "janavacanaśca puruṣaśabdaḥ prāṇeṣu prayuktaḥ 'te vā ete pañca brahmapuruṣāḥ' (chā. 3.13.6) ityatra /",
  "GSP33brssgo1u:10289": "'prāṇo ha pitā prāṇo ha mātā' (chā.7.15.1) ityādi ca brāhmaṇam /",
  "GSP33brssgo1u:10290": "samāsabalācca masudāyasya rūḍhatvamaviruddham /",
  "GSP33brssgo1u:10291": "kathaṃ punarasati prathamprayoge rūḍhiḥ śakyāśrayitum /",
  "GSP33brssgo1u:10292": "śakyodbhidādivadityāha /",
  "GSP33brssgo1u:10293": "prasiddhārthasaṃnidhāne hyaprasiddhārthaḥ śabdaḥ prayujyamānaḥ samabhivyāhārāttadviṣayo niyamyate,",
  "GSP33brssgo1u:10294": "yathā 'udbhidā yajeta' 'yūpaṃ chinatti' 'vediṃ karoti' iti /",
  "GSP33brssgo1u:10295": "tathāyamapi pañcajanaśabdaḥ samāsānvākhyānādavagatasaṃjñābhāvaḥ saṃjñyākāṅkṣī vākyaśeṣasamabhivyāhṛteṣu prāṇādiṣu vartiṣyate /",
  "GSP33brssgo1u:10296": "kaiścittu devāḥ pitaro gandharvā asurā rakṣāṃsi ca pañca pañcajanā vyākhyātāḥ /",
  "GSP33brssgo1u:10297": "anyaiśca catvāro varṇā niṣādapañcamāḥ parigṛhītāḥ /",
  "GSP33brssgo1u:10298": "kvacicca 'yatpāñcajanyayā viśā' (ṛ.saṃ. 8.53.7) iti prajāparaḥ prayogaḥ pañcajanaśabdasya dṛśyate /",
  "GSP33brssgo1u:10299": "tatparigpahe 'pīha na kaścidvarodhaḥ /",
  "GSP33brssgo1u:10300": "ācāryastu na pañcaviśatestattvānamiha pratītirastītyevaṃparatayā 'prāṇādayo vākyaśeṣāt' iti jagāda // 12 //",
  "GSP33brssgo1u:10301": "----------------------",
  "GSP33brssgo1u:10302": "FN: utaśabdoṣapyarthaḥ /",
  "GSP33brssgo1u:10303": "ye prāṇādiprerakaṃ tatsākṣiṇamātmānaṃ viduste brahmavida ityarthaḥ /",
  "GSP33brssgo1u:10304": "janavācakaḥ śabdo janaśabdaḥ pañcajanaśabda iti yāvat /",
  "GSP33brssgo1u:10305": "śūdrāyāṃ brāhmaṇājjāto niṣādaḥ /",
  "GSP33brssgo1u:10306": "pañcajanaśabdasya saṃjñātvamuktvā saṃjñikathanārthaṃ sūtraṃ gṛhṇāti-ke punasta iti /",
  "GSP33brssgo1u:10307": "śrutau utaśabdo 'pyarthaḥ /",
  "GSP33brssgo1u:10308": "ye prāṇādiprerakaṃ tatsākṣiṇamātmānaṃ viduste brahmavida ityarthaḥ /",
  "GSP33brssgo1u:10309": "pañcajanaśabdasya prāṇādiṣu kayā vṛttyā prayoga iti śaṅkate-kathaṃ punariti /",
  "GSP33brssgo1u:10310": "yathā tava tattveṣu janaśabdasya lakṣaṇaya prayogastathā mama prāṇādiṣu pañcajanaśabdasya lakṣaṇayetyāha-tattveṣviti /",
  "GSP33brssgo1u:10311": "tarhi rūḍhyatikramasāmyāttattvānyeva grāhyāṇītyata āha-samāne tviti /",
  "GSP33brssgo1u:10312": "saṃnihitasajātīyānapekṣaśrutisthā eva grāhyāḥ /",
  "GSP33brssgo1u:10313": "na tu vyavahitavijātīyasāpekṣasmṛtisthā ityarthaḥ /",
  "GSP33brssgo1u:10314": "lakṣaṇābījaṃ saṃbandhamāha-janeti /",
  "GSP33brssgo1u:10315": "janaḥ pañcajana iti paryāyaḥ /",
  "GSP33brssgo1u:10316": "puruṣamitrādiśabdavacca pañcajanaśabdasya prāṇādilakṣakatvaṃ yuktamityāha-janavacanaśceti /",
  "GSP33brssgo1u:10317": "nanu jāyanta iti janā mahadādayaḥ,",
  "GSP33brssgo1u:10318": "janakatvājjanaḥ pradhānamiti yogasaṃbhave kimiti rūḍhimāśritya lakṣaṇāprayāsa ityata āha-samāseti /",
  "GSP33brssgo1u:10319": "yathā aśvakarṇaśabdasya varṇasamudāyasya vṛkṣe rūḍhirevaṃ pañcajanaśabdasya rūḍhireva nāvayavaśaktyātmako yoga ityarthaḥ /",
  "GSP33brssgo1u:10320": "pūrvakālikaprayogābhāvānna rūḍhirityākṣipati-kathamiti /",
  "GSP33brssgo1u:10321": "'syuḥ pumāṃsaḥ pañcajanāḥ'ityamarakośādau prayogo 'styeva, tadabhāvamaṅgīkṛtyāpyāha-śakyeti /",
  "GSP33brssgo1u:10322": "janasaṃbandhācceti pūrvabhāṣye nareṣu pañcajanaśabdasya rūḍhimāśritya prāṇādiṣu lakṣaṇoktā /",
  "GSP33brssgo1u:10323": "iha tu prauḍhivādena prāṇādiṣu rūḍhirucyata iti mantavyam /",
  "GSP33brssgo1u:10324": "saṃgṛhītaṃ vivṛṇoti-prasiddhetyādinā /",
  "GSP33brssgo1u:10325_0": "'udbhidā yajeta paśukāmaḥ'ityatrodbhitpadaṃ vidheyaguṇārthakaṃ karmanāmadheyaṃ veti",
  "GSP33brssgo1u:10325_1": "saṃśaye khanitrādāvudbhitpadasya prasiddheryāganāmatve prasiddhivirodhājjyotiṣṭome",
  "GSP33brssgo1u:10325_2": "guṇavidhiriti prāpte rāddhāntaḥ-yajeta yāgeneṣṭaṃ bhāvayedityarthaḥ /",
  "GSP33brssgo1u:10326": "tataśṭodbhidetyaprasiddhasya tṛtīyāntasya yāgenetyanena prasiddhārthakena sāmānādhikaraṇyena tannāmatvaṃ niścīyate,",
  "GSP33brssgo1u:10327": "udbhinatti paśūnsādhayatīti prasiddheravirodhādaperakṛtajyotiṣṭome guṇavidhyayogāt,",
  "GSP33brssgo1u:10328": "tadvidhau codbhidākhyaguṇavatā yāgeneti matvarthasaṃbandhalakṣaṇāprasaṅgācceti karmanāmaivodbhitpadam /",
  "GSP33brssgo1u:10329": "tathā chinattīti prasiddhārthacchedanayogyārthakaśabdasamabhivyāhārāddāruviśeṣo yūpaśabdārthaḥ karotīti samabhivyāhārādvediśabdārthaḥ saṃskārayogyasthaṇḍilaviśeṣa iti gamyate /",
  "GSP33brssgo1u:10330": "tathā prasiddhārtakaprāṇādiśabdasamabhivyāhārāt pañcajanaśabdaḥ prāṇādyarthaka iti niścīyata ityarthaḥ /",
  "GSP33brssgo1u:10331": "ekadeśināṃ matadvayamāha-kaiścidityādinā /",
  "GSP33brssgo1u:10332": "śūdrāyāṃ brāhmaṇājjāto niṣādaḥ /",
  "GSP33brssgo1u:10333": "śrutyā pañcajanaśabdasyārthāntaramāha-kvacicceti /",
  "GSP33brssgo1u:10334": "pāñcajanyayā prajayā viśatīti viṭ tayā viśāpuruṣarūpayendrasyāhvānārthaṃ ghoṣāḥ sṛṣṭā iti yattadyuktaṃ,",
  "GSP33brssgo1u:10335": "ghoṣātirekeṇendrāhvānāyogāditi śrutyanusāreṇa prajāmātragrahe 'pi na virodha ityarthaḥ /",
  "GSP33brssgo1u:10336": "sūtravirodhamāśaṅkyāha-ācāryastviti /",
  "GSP33brssgo1u:10337": "ataḥ sāṃkhyatattvātiriktayatkiñcitparatayā pañcajanaśabdavyākhyāyāmavirodha iti bhāvaḥ //12//",
  "GSP33brssgo1u:10338": "END BsCom_1,4.3.12",
  "GSP33brssgo1u:10339": "____________________________________________________________________________________________",
  "GSP33brssgo1u:10340": "START BsCom_1,4.3.13",
  "GSP33brssgo1u:10341": "bhaveyustāvatprāṇādayaḥ pañcajanā mādhyandinānāṃ ye 'nnaṃ prāṇādiṣvāmananti /",
  "GSP33brssgo1u:10342": "kāṇvānāṃ tu kathaṃ prāṇādayaḥ pañcajanā bhaveyurye 'nnaṃ prāṇādiṣu nāmanantīti /",
  "GSP33brssgo1u:10343": "ata uttaraṃ paṭhati-",
  "GSP33brssgo1u:10344": "jyotiṣaikeṣām asatyanne | BBs_1,4.13 |",
  "GSP33brssgo1u:10345": "asatyapi kāṇvānāmanne jyotiṣā teṣāṃ pañcasaṃkhyā pūryeta /",
  "GSP33brssgo1u:10346": "te 'pi hi 'yasminpañca pañcajanāḥ ityataḥ pūrvasminmantre brahmasvarūpanirūpaṇāyaiva jyotiradhīyate- 'taddevā jyotiṣāṃ jyotiḥ' iti /",
  "GSP33brssgo1u:10347": "kathaṃ punarubhayeṣāmapi tulyavadidaṃ jyotiḥ paṭhyamānaṃ samānamantragatayā pañcasaṃkhyayā keṣāñcidgrṛhyate keṣāñcinneti /",
  "GSP33brssgo1u:10348": "apekṣābhedādityāha /",
  "GSP33brssgo1u:10349": "mādhyandinānāṃ hi samānamantrapaṭhitaprāṇādipañcajanalābhānnāsminmantrāntarapaṭhite jyotiṣvapekṣā bhavati /",
  "GSP33brssgo1u:10350": "tadalābhāttu kāṇvānāṃ bhavatyapekṣā /",
  "GSP33brssgo1u:10351": "apekṣābhedācca samāne 'pi mantre jyotiṣo grahaṇāgrahaṇe /",
  "GSP33brssgo1u:10352": "yathā samāne 'pyatirātre vacanabhedātṣoḍaṣino grahaṇāgrahaṇe tadvat /",
  "GSP33brssgo1u:10353": "tadevaṃ na tāvacchrutiprasiddhiḥ kācitpradhānaviṣayāsti /",
  "GSP33brssgo1u:10354": "smṛtinyāyaprasiddhī tu parihariṣyete // 13 //",
  "GSP33brssgo1u:10355": "----------------------",
  "GSP33brssgo1u:10356": "FN: atra ṣoḍaśigrahaṇāgrahaṇavadvākyabhedājjyotiṣo vikalpaḥ /",
  "GSP33brssgo1u:10357": "śaṅkottaratvena sūtraṃ gṛhṇāti-bhaveyuriti /",
  "GSP33brssgo1u:10358": "jyotiṣāṃ sūryādīnāṃ jyotistadbrahma devā upāsata ityarthaḥ /",
  "GSP33brssgo1u:10359": "nanvidaṃ ṣaṣṭhyantajyotiḥpadoktaṃ sūryādikaṃ jyotiḥ śākhādvaye 'pyasti,",
  "GSP33brssgo1u:10360": "tatkāṇvānāṃ pañacatvapūraṇāya gṛhyate nānyeṣāmiti vikalpo na yukta iti śaṅkate-kathaṃ punariti /",
  "GSP33brssgo1u:10361": "ākāṅkṣāviśeṣādvikalpo yukta ityāha siddhāntī-apekṣeti /",
  "GSP33brssgo1u:10362": "yathā atirātre ṣoḍaśinaṃ gṛhṇāti na gṛhṇāti iti vākyabhedādvikalpastadvacchākhābhedenānnapāṭhāpāṭhābhyāṃ jyotiṣo vikalpa ityarthaḥ /",
  "GSP33brssgo1u:10363": "nanu kriyāyāṃ vikalpo yukto na vastunīti cet /",
  "GSP33brssgo1u:10364": "satyam /",
  "GSP33brssgo1u:10365": "atrāpi śākhāmedena sānnā jyotiḥsahitā vā pañca prāṇādayo yatra pratiṣṭhitāstanmanasānudraṣṭavyamiti dhyānakriyāyāṃ vikalpopapattirityanavadyam /",
  "GSP33brssgo1u:10366": "uktaṃ pradhānasyāśabdatvamupasaṃharati-tadevamiti /",
  "GSP33brssgo1u:10367": "tathāpi smṛtiyuktibhyāṃ pradhānameva jagatkāraṇamityata āha-smṛtīti //13//",
  "GSP33brssgo1u:10368": "END BsCom_1,4.3.13",
  "GSP33brssgo1u:10369": "____________________________________________________________________________________________",
  "GSP33brssgo1u:10370": "START BsCom_1,4.4.14",
  "GSP33brssgo1u:10371": "4 kāraṇatvādhikaraṇam. sū. 14-15",
  "GSP33brssgo1u:10372": "kāraṇatvena cākāśādiṣu yathāvyapadiṣṭokteḥ | BBs_1,4.14 |",
  "GSP33brssgo1u:10373": "pratipāditaṃ brahmaṇo lakṣaṇam /",
  "GSP33brssgo1u:10374": "pratipāditaṃ ca brahmaviṣayaṃ gatisāmānyaṃ vedāntavākyānām /",
  "GSP33brssgo1u:10375": "pratipāditaṃ ca pradhānasyāśabdatvam /",
  "GSP33brssgo1u:10376": "tatredamaparamāśaṅkate- na janmādikaraṇatvaṃ brahmaṇo brahmaviṣayaṃ vā gatisāmānyaṃ vedāntavākyānāṃ pratipattuṃ śakyam /",
  "GSP33brssgo1u:10377": "kasmāt /",
  "GSP33brssgo1u:10378": "vigānadarśanāt /",
  "GSP33brssgo1u:10379": "prativedāntaṃ hyanyānyā sṛṣṭirupalabhyate kramādivaicitryāt /",
  "GSP33brssgo1u:10380": "tathāhi- kvacit 'ātmana ākāśaḥ saṃbhūtaḥ' (tai. 2.1) ityākāśādikāsṛṣṭarāmnāyate /",
  "GSP33brssgo1u:10381": "kvacittejādikā- 'tattejo 'sṛjata' (chā. 6.2.3) iti /",
  "GSP33brssgo1u:10382": "kvacitprāṇādikā- 'sa prāṇamasṛjata prāṇācchraddhām' (pra. 6.4)",
  "GSP33brssgo1u:10383": "iti kvacidakrameṇaiva lokānāmutpattirāmnāyate- sa imāṃllokānasṛjata /",
  "GSP33brssgo1u:10384": "ambho marīcīrmaramāpaḥ (ai. u. 4.2.1) iti /",
  "GSP33brssgo1u:10385": "tathā kvacidasatpūrvikā sṛṣṭiḥ paṭhyate- 'asadvā idamagra āsīttato vai sadājayata' (tai. 2.7) iti /",
  "GSP33brssgo1u:10386": "asadevedamagra āsīttatsadāsīttatsamabhavat (chā. 3.19.1) iti ca /",
  "GSP33brssgo1u:10387_0": "kvacidasadvādanirākaraṇena satpūrvikā prakriyā pratijñāyate- 'taddhaika āhurasadevedamagra",
  "GSP33brssgo1u:10387_1": "āsīt' ityupakramya 'kutastu khalu somyaivaṃ syāditi hovāca kathamasataḥ sajjāyeteti",
  "GSP33brssgo1u:10387_2": "sattveva somyedamagra āsīt' (chā. 6.2.1,2) iti /",
  "GSP33brssgo1u:10388": "kvacitsvayaṅkartṛkaiva vyākriyā jagato nigadyate- 'taddhedaṃ tarhyavyākṛtamāsīttannāmarūpābhyāmeva vyākriyata' (bṛ. 1.4.7) iti /",
  "GSP33brssgo1u:10389": "evamanekadhā vipratipattirvastuni ca vikalpasyānupapatterna vedāntavākyānāṃ jagatkāraṇāvadhāraṇaparatā nyāyyā /",
  "GSP33brssgo1u:10390": "smṛtinyāyaprasiddhāyāṃ tu kāraṇāntaraparigraho nyāyya iti /",
  "GSP33brssgo1u:10391": "evaṃ prāpte brūmaḥ - satyapi prativedāntaṃ sṛjyamāneṣvākāśādiṣu kramādidvārake vigāne na sraṣṭari kiñcidvigānamasti /",
  "GSP33brssgo1u:10392": "kutaḥ /",
  "GSP33brssgo1u:10393": "yathā vyapadiṣṭokteḥ /",
  "GSP33brssgo1u:10394": "yathābhūto hyekasminvedānte sarvajñaḥ sarveśvaraḥ sarvātmaiko 'dvitīyaḥ kāraṇatvena vyapadiṣṭastathābhūta eva vedāntāntareṣvapi vyapadiśyate /",
  "GSP33brssgo1u:10395": "tadyathā- 'satyaṃ jñānamanantaṃ brahma' (tai.2.1) iti /",
  "GSP33brssgo1u:10396": "atra tāvajjñānaśabdena pareṇa ca tadviṣayeṇa kāmayitṛtvavacanena cetanaṃ brahma nyarūpayadaparaprayojyatveneśvaraṃ kāraṇamabravīt /",
  "GSP33brssgo1u:10397": "tadviṣayeṇaiva pareṇātmaśabdena śarīrādikośaparaṃparayā cāntaranupraveśanena sarveṣāmantaḥ pratyagātmānaṃ niradhārayat /",
  "GSP33brssgo1u:10398": "'bahu syā prajāyeya'(tai. 2.6)",
  "GSP33brssgo1u:10399": "iti cātmaviṣayeṇa bahubhavanānuśaṃsanena sṛjyamānānāṃ vikārāṇāṃ sraṣṭurabhedamabhāṣata /",
  "GSP33brssgo1u:10400": "tathā 'idaṃ sarvamasṛjata yadidaṃ kiñca' (tai.2.6)",
  "GSP33brssgo1u:10401": "iti samastajagatsṛṣṭinirdeśena prākhsṛṣṭeradvitīyaṃ sraṣṭāramācaṣṭe /",
  "GSP33brssgo1u:10402": "tadatra yallakṣaṇaṃ brahma kāraṇatvena vijñātaṃ tallakṣaṇamevānyatrāpi vijñāyate- 'sadeva semyedamagra āsīdekamevādvitīyam' 'tadaikṣata bahu syāṃ prajāyeyeti /",
  "GSP33brssgo1u:10403": "tattejo 'sṛjata' (chā. 6.2.1,3) iti /",
  "GSP33brssgo1u:10404": "tathā 'ātmā vā idameka evāgra āsīnnānyakiñcana miṣat /",
  "GSP33brssgo1u:10405": "sa īkṣata lokānnu sṛjai' (ai.u. 4.1.1,2) iti ca /",
  "GSP33brssgo1u:10406": "evañjātīyakasya kāraṇasvarūpanirūpaṇaparasya vākyajātasya prativedāntamavigītārthatvāt /",
  "GSP33brssgo1u:10407": "kāryaviṣayaṃ tu vigānaṃ dṛśyate kvacidākāśādikā sṛṣṭiḥ kvacittejādiketyevañjātīyakam /",
  "GSP33brssgo1u:10408": "naca kāryaviṣayeṇa vigānena kāraṇamapi brahma sarvavedānteṣvavigītamadhigamyamānamavivakṣitaṃ bhavitumarhatīti śakyate vaktum /",
  "GSP33brssgo1u:10409": "atiprasaṅgāt /",
  "GSP33brssgo1u:10410": "samādhasyati cācāryaḥ kāryaviṣayamapi vigānaṃ 'na viyadaśruteḥ' (bra.sū. 2.3.1)",
  "GSP33brssgo1u:10411": "ityārabhya bhavedapi kāryasya vigītatvamapratipādyatvāt /",
  "GSP33brssgo1u:10412": "nahyayaṃ sṛṣṭyādiprapañcaḥ pratipādayiṣitaḥ /",
  "GSP33brssgo1u:10413": "nahi tatpratibaddhaḥ kvacitpuruṣārtho dṛśyate śrūyate vā /",
  "GSP33brssgo1u:10414": "naca kalpayituṃ śakyate,",
  "GSP33brssgo1u:10415": "upakramopasaṃhārābhyāṃ tatra tatra brahmaviṣayairvākyaiḥ sākamekavākyatāyā gamyamānatvāt /",
  "GSP33brssgo1u:10416_0": "darśayati ca sṛṣṭyādiprapañcasya brahmapratipattyarthatām- 'annena somya śuṅgenāpo",
  "GSP33brssgo1u:10416_1": "mūlamanvicchadbhiḥ somya śuṅgena tejo mulamanviccha tejasā somya śuṅgena sanmūlamanviccha' (chā.6.8.4) iti /",
  "GSP33brssgo1u:10417": "mṛdādidṛṣṭāntaiśca kāryasya kāraṇenābhedaṃ vadituṃ sṛṣṭyādiprapañcaḥ śrāvyata iti gamyate /",
  "GSP33brssgo1u:10418": "tathāca saṃpradāyavido vadanti- 'mṛllohavisphuliṅgādyaiḥ sṛṣṭiryā coditānyathā /",
  "GSP33brssgo1u:10419": "upāyaḥ so 'vatārāya nāsti bhedaḥ kathañcana //",
  "GSP33brssgo1u:10420": "' (māṇḍū. 3.15) iti /",
  "GSP33brssgo1u:10421": "brahmapratipattipratibaddhaṃ tu phalaṃ śrūyate- 'brahmavidāpnoti param' (tai. 2.1)",
  "GSP33brssgo1u:10422": "'tarati śokamātmavit' (chā. 7.1.3)",
  "GSP33brssgo1u:10423": "'tameva viditvātimṛtyumeti'' (śvaṃ. 3.8) iti /",
  "GSP33brssgo1u:10424": "pratyakṣāvagamaṃ cedaṃ phalam /",
  "GSP33brssgo1u:10425": "'tattvamasi' ityasaṃsāryātmatvapratipattau satyāṃ saṃsāryātmatvavyāvṛtteḥ // 14 //",
  "GSP33brssgo1u:10426": "----------------------",
  "GSP33brssgo1u:10427": "FN: ādigrahaṇādakramo 'pi gṛhyate /",
  "GSP33brssgo1u:10428": "aṃmayaśarīrapracurasvargaloko 'mbhaḥśabdārthaḥ /",
  "GSP33brssgo1u:10429": "sūryaraśmivyāpto 'ntarikṣaloko marīcayaḥ /",
  "GSP33brssgo1u:10430": "maro maraṇadharmā martyaḥ /",
  "GSP33brssgo1u:10431": "abbahulāḥ pātālaloka āpa iti śrutyarthaḥ /",
  "GSP33brssgo1u:10432": "prakriyā sṛṣṭiḥ /",
  "GSP33brssgo1u:10433": "tat tatra kāraṇe /",
  "GSP33brssgo1u:10434": "eke bāhyāḥ /",
  "GSP33brssgo1u:10435": "tadviṣayeṇa brahmaviṣayeṇa /",
  "GSP33brssgo1u:10436": "miṣat savyāpāram /",
  "GSP33brssgo1u:10437": "aviruddhārthakatvāt /",
  "GSP33brssgo1u:10438": "śuṅgena kāryeṇa /",
  "GSP33brssgo1u:10439": "anyathānyatheti vīpsā draṣṭavyā /",
  "GSP33brssgo1u:10440": "avatārāya brahmadhījanmane /",
  "GSP33brssgo1u:10441": "atastadanyathātve 'pi brahmaṇi na bhedaḥ /",
  "GSP33brssgo1u:10442": "jñeye vigānaṃ na /",
  "GSP33brssgo1u:10443": "kāraṇatvena cākāśādiṣu tathavyapadiṣṭokteḥ /",
  "GSP33brssgo1u:10444": "pūrvagranthenāsya saṃgatiṃ vaktuṃ vṛttamanuvadati-pratipāditamiti /",
  "GSP33brssgo1u:10445": "adhikaraṇatrayeṇa pradhānasyāśrautatvoktyā jagatkāraṇatvalakṣaṇena brahmaṇa eva buddhisthatā,",
  "GSP33brssgo1u:10446": "tasminneva buddhisthe nirviśeṣe brahmaṇi vedāntānāṃ samanvaya iti sādhitaṃ pūrvasūtrasaṃdarbheṇa /",
  "GSP33brssgo1u:10447": "tatra lakṣaṇasamanvayayorasiddhireva,",
  "GSP33brssgo1u:10448": "śrutīnāṃ virodhadarśanādityākṣeparūpāṃ tenāsya saṃgatimāha-tatreti /",
  "GSP33brssgo1u:10449": "na cāvirodhacintāyā dvitīyādhyāye saṃgatirnāsminnadhyāya iti vācyaṃ,",
  "GSP33brssgo1u:10450": "siddhe samanvaye smṛtyādimānāntaravirodhanirāsasya dvitīyādhyāyārthatvāt,",
  "GSP33brssgo1u:10451": "tatpadavācyajagatkāraṇavādiśrutīnāṃ mitho virodhādvācyārthānirṇayena lakṣye samanvayāsiddhau prāptāyāṃ tatsādhakāvirodhacintāyā atraiva saṃgatatvāt /",
  "GSP33brssgo1u:10452": "na caivaṃ sṛṣṭiśrutīnāmapyavirodho 'traiva cintanīya iti vācyam,",
  "GSP33brssgo1u:10453": "svapnavatkalpitasṛṣṭau virodhasyaivābhāvāt /",
  "GSP33brssgo1u:10454": "kimarthaṃ tarhi dvitīye taccintanaṃ, sthūlabuddhisamādhānārthamiti brūmaḥ /",
  "GSP33brssgo1u:10455": "iha tu sūkṣmadṛśāṃ vākyārthe samanvayajñānāya tatpadārthaśrutivirodhaḥ parihriyate /",
  "GSP33brssgo1u:10456": "tadyapi tvaṃpadārthaśrutivirodho 'tra parihartavyaḥ tathāpi prathamasūtreṇa bandhamithyātvasūcanādavirodhaḥ siddhaḥ /",
  "GSP33brssgo1u:10457": "prapañcastu sthūlabuddhisamādhanaprasaṅgena bhaviṣyatīti manyate sūtrakāraḥ /",
  "GSP33brssgo1u:10458": "atra jagatkāraṇaśrutayo viṣayaḥ /",
  "GSP33brssgo1u:10459_0": "tāḥ kiṃ brahmaṇi mānaṃ na veti saṃśaye 'nnajyotiṣoḥ saṃkhyādṛṣṭikriyāyāṃ vikalpe",
  "GSP33brssgo1u:10459_1": "'pi kāraṇe vastunyasadvā sadvā kāraṇamityādivikalpāsaṃbhavādaprāmāṇyamiti pratyudāharaṇena",
  "GSP33brssgo1u:10459_2": "pūrvapakṣayannuktākṣepaṃ vivṛṇoti-prativedāntamityādinā /",
  "GSP33brssgo1u:10460": "vedāntānāṃ samanvayasādhanācchrutyadhyāyasaṃgatiḥ /",
  "GSP33brssgo1u:10461": "asadādipadānāṃ satkāraṇe samanvayokteḥ pādasaṃgatiḥ /",
  "GSP33brssgo1u:10462": "pūrvapakṣe samanvayāsiddhiḥ phalaṃ, siddhānte tatsiddhiriti vivekaḥ /",
  "GSP33brssgo1u:10463": "kramākramābhyāṃ sṛṣṭivirodhaṃ tāvaddarśayati-tathāhi kvacidityādinā /",
  "GSP33brssgo1u:10464": "sa paramātmā lokānasṛjata /",
  "GSP33brssgo1u:10465": "aṃmayaśarīrapracurasvargaloko 'mbhaḥ śabdārthaḥ /",
  "GSP33brssgo1u:10466": "sūryaraśmimavyāpto 'ntarikṣaloko marīcayaḥ /",
  "GSP33brssgo1u:10467": "maro martyalokaḥ /",
  "GSP33brssgo1u:10468": "abbahulāḥ pātālalokā āpa iti śrutyarthaḥ /",
  "GSP33brssgo1u:10469": "sṛṣṭivirodhamuktvā kāraṇavirodhamāha-tatheti /",
  "GSP33brssgo1u:10470": "asadanabhivyaktanāmarūpātmakaṃ kāraṇaṃ, tataḥ kāraṇātsadabhivyaktam /",
  "GSP33brssgo1u:10471": "etattulyārthaṃ chāndogyavākyamāha-asadeveti /",
  "GSP33brssgo1u:10472": "kiṃ śūnyameva, netyāha-tatsaditi /",
  "GSP33brssgo1u:10473": "abādhitaṃ brahmaivāsīdityarthaḥ /",
  "GSP33brssgo1u:10474": "tadbrahmātmanā sthitaṃ jagatsṛṣṭikāle samyagabhivyaktamabhavat /",
  "GSP33brssgo1u:10475": "prakriyā sṛṣṭiḥ /",
  "GSP33brssgo1u:10476": "tattatra kāraṇe /",
  "GSP33brssgo1u:10477": "eke bāhyāḥ /",
  "GSP33brssgo1u:10478": "teṣāṃ mataṃ śrutireva dūṣayati-kuta iti /",
  "GSP33brssgo1u:10479": "kuta evaṃpadayorarthamāha-kathamiti /",
  "GSP33brssgo1u:10480": "svatamāha-saditi /",
  "GSP33brssgo1u:10481": "tadidaṃ jagaddha kila tarhi prākkāle 'vyākṛtaṃ kāraṇātmakāmāsīt /",
  "GSP33brssgo1u:10482": "śrutīnāṃ virodhamupasaṃharati-evamiti /",
  "GSP33brssgo1u:10483": "kimatra nyāyyamityāśaṅkya mānāntarasiddhapradhānalakṣakatvaṃ vedāntānāṃ nyāyyamityāha-smṛtīti /",
  "GSP33brssgo1u:10484": "tatra sṛṣṭau virodhamaṅgīkṛtya sraṣṭari virodhaṃ pariharati-satyapīti /",
  "GSP33brssgo1u:10485": "ākāśādiṣu brahmaṇaḥ kāraṇatve virodho naivāstīti pratijñāyāṃ hetumāha-kuta iti /",
  "GSP33brssgo1u:10486": "yathābhūtatvamevāha-sarvajña iti /",
  "GSP33brssgo1u:10487": "kāraṇasya sarvajñatvādikaṃ prativedāntaṃ dṛśyata ityāha-tadyathetyādinā /",
  "GSP33brssgo1u:10488": "tadviṣayeṇa brahmaviṣayeṇa /",
  "GSP33brssgo1u:10489": "cetanaṃ sarvajñam /",
  "GSP33brssgo1u:10490": "'tadātmānaṃ svayamakuruta'iti śruteraparaprayojyatvam /",
  "GSP33brssgo1u:10491": "'tasmādvā etasmādātmanaḥ'iti pratyagātmatvam /",
  "GSP33brssgo1u:10492": "svasya bahurūpatvakāmanayā sthitikāle 'pyadvitīyatvam /",
  "GSP33brssgo1u:10493": "yathā taittirīyake sarvajñatvādikaṃ kāraṇasya tathā chāndogyādāvapi dṛśyata ityāha-tadatra yallakṣaṇamiti /",
  "GSP33brssgo1u:10494": "miṣatsavyāpāram /",
  "GSP33brssgo1u:10495": "avigītārthatvādaviruddhārthakatvāt kāraṇe nāsti vipratipattiriti śeṣaḥ /",
  "GSP33brssgo1u:10496": "tathāpi kārye virodhātkāraṇe 'pi virodhaḥ syādityāśaṅkya niṣedhati-kāryaviṣayaṃ tvityādinā /",
  "GSP33brssgo1u:10497": "svapnasṛṣṭīnāṃ pratyahamanyathātvena so 'hamiti pratyabhijñāyamāne draṣṭaryapi nānātvaṃ prasajyetetyāha-atiprasaṅgāditi /",
  "GSP33brssgo1u:10498": "sṛṣṭivirodhamaṅgīkṛtya sraṣṭari na virodha ityuktam /",
  "GSP33brssgo1u:10499": "adhunāṅgīkāraṃ jyajati-samādhāsyati ceti /",
  "GSP33brssgo1u:10500": "kimarthaṃ tarhi śrutayaḥ sṛṣṭimanyathānyathā vadantītyāśaṅkya sṛṣṭāvatātparyajñāpanāyetyāha-bhavedityādinā /",
  "GSP33brssgo1u:10501": "atātparyārthavirodho na doṣāyetyatātparyaṃ sādhayati-nahīti /",
  "GSP33brssgo1u:10502": "phalavadbrahmavākyaśeṣatvena sṛṣṭivākyānāmarthavattvasaṃbhavānna svārthe pṛthakphalaṃ kalpyaṃ,",
  "GSP33brssgo1u:10503": "vākyabhedāpatterityāha-naca kalpayitumiti /",
  "GSP33brssgo1u:10504": "nyāyādekavākyatvaṃ siddhaṃ śrutirapi darśayatītyāha-darśayati ceti /",
  "GSP33brssgo1u:10505": "śuṅgena kāryeṇa liṅgena kāraṇabrahmajñānārthatvaṃ sṛṣṭiśrutīnāmuktvā kāraṇasyādvayatvajñānaṃ phalāntamāha-mṛdādīti /",
  "GSP33brssgo1u:10506": "evaṃ niṣphalāyāmanyārthāyāṃ sṛṣṭau tātparyābhāvādvirodho na doṣa ityatra vṛddhasaṃmatimāha-tathāceti /",
  "GSP33brssgo1u:10507": "anyathānyatheti vīpsā draṣṭavyā /",
  "GSP33brssgo1u:10508": "avatārāya brahmādhijanmane /",
  "GSP33brssgo1u:10509": "atastadanyathātve 'pi brahmaṇi na bhedaḥ /",
  "GSP33brssgo1u:10510": "jñeye na vigānamityarthaḥ /",
  "GSP33brssgo1u:10511": "brahmajñānasya sṛṣṭiśeṣitvamuktaṃ, tannirvāhāya tasya phalamāha-brahmeti /",
  "GSP33brssgo1u:10512": "mṛtyumatyetītyanvayaḥ //14//",
  "GSP33brssgo1u:10513": "END BsCom_1,4.4.14",
  "GSP33brssgo1u:10514": "____________________________________________________________________________________________",
  "GSP33brssgo1u:10515": "START BsCom_1,4.4.15",
  "GSP33brssgo1u:10516": "yatpunaḥ kāraṇaviṣayaṃ vigānaṃ darśitam- 'asadvā idamagra āsīt' ityādi tatparihartavyam /",
  "GSP33brssgo1u:10517": "atrocyate-",
  "GSP33brssgo1u:10518": "samākarṣāt | BBs_1,4.15 |",
  "GSP33brssgo1u:10519": "'asadvā idamagra āsīt' (tai. 2.7) iti nātrāsannirātmakaṃ kāraṇatvena śrāvyate /",
  "GSP33brssgo1u:10520": "yataḥ 'asanneva sa bhavati /",
  "GSP33brssgo1u:10521": "asadbrahmeti veda cet /",
  "GSP33brssgo1u:10522": "asti brahmeti cedveda /",
  "GSP33brssgo1u:10523_0": "santamenaṃ tato viduḥ' ityasadvādāpavādenāstitvalakṣaṇaṃ brahmānnamayādikośaparamparayā",
  "GSP33brssgo1u:10523_1": "pratyagātmānaṃ nirdhārya 'so 'kāmayata' iti tameva prakṛtaṃ samākṛṣya saprapañcāṃ",
  "GSP33brssgo1u:10523_2": "sṛṣṭiṃ tasmācchrāvayitvā 'tatsatyamityācakṣate' iti copasaṃhṛtya 'tadapyeṣa śloko",
  "GSP33brssgo1u:10523_3": "bhavati' iti tasminneva prakṛter'the ślokamimamudāharati- 'asadvā idamagra āsīt' iti /",
  "GSP33brssgo1u:10524": "yadi tvasannirātmakamasmiñchloke 'bhipreyeta tato 'nyasamākarṣaṇe 'nyasyodāharaṇādasaṃbaddhaṃ vākyamāpadyeta /",
  "GSP33brssgo1u:10525": "tasmānnāmarūpavyākṛtavastuviṣayaḥ prāyeṇa sacchabdaḥ prasiddha iti tadvyākaraṇābhāvāpekṣayā prāgutpatteḥ sadeva brahmāsadivāsīdityupacaryate /",
  "GSP33brssgo1u:10526": "eṣaiva 'asadevedamagra āsīt' (chā. 3.19.1) ityatrāpi yojanā /",
  "GSP33brssgo1u:10527": "'tatsadāsīt' iti samākarṣaṇāt /",
  "GSP33brssgo1u:10528": "atyantābhāvābhyupagame hi tatsadāsīditi kiṃ samākṛṣyeta /",
  "GSP33brssgo1u:10529": "'taddhaika āhurasadevedamagra āsīt' (chā. 6.2.1)",
  "GSP33brssgo1u:10530": "ityatrāpi na śrutyantarābhiprāyeṇāyamekīyamatopanyāsaḥ /",
  "GSP33brssgo1u:10531": "kriyāyāmiva vastuni vikalpasyāsaṃbhavāt /",
  "GSP33brssgo1u:10532": "tasmācchrutiparigṛhītasatpakṣadārḍhyāyaivāyaṃ mandamatiparikalpitasyāsatpakṣasyopanyasya nirāsa iti draṣṭavyam /",
  "GSP33brssgo1u:10533": "'taddhedaṃ tarhyavyākṛtamāsīt' (bṛ. 1.4.7)",
  "GSP33brssgo1u:10534": "ityatrāpi na niradhyakṣasya jagato vyākaraṇaṃ kathyate,",
  "GSP33brssgo1u:10535": "'sa eṣa iha praviṣṭa ānakhāgrebhyaḥ' ityadhyakṣasya vyākṛtakāryānupraveśitvena samākarṣāt /",
  "GSP33brssgo1u:10536": "niradhyakṣe vyākaraṇābhyupagame hyanantareṇa prakṛtāvalambanā sa ityanena sarvanāmnā kaḥ kāryānupraveśitvena samākṛṣyeta /",
  "GSP33brssgo1u:10537": "cetanasya cāyāmātmanaḥ śarīre 'nupraveśaḥ śrūyate /",
  "GSP33brssgo1u:10538": "praviṣṭasya cetanatvaśravaṇāt 'paśyaṃścakṣuḥ śṛṇvañśrotraṃ manvāno manaḥ' iti /",
  "GSP33brssgo1u:10539": "apica yādṛśamidamadyatve nāmarūpābhyāṃ vyākriyamāṇaṃ jagatsādhyakṣaṃ vyākriyata evamādisarge 'pīti gamyate /",
  "GSP33brssgo1u:10540": "dṛṣṭaviparītakalpanānupapatteḥ /",
  "GSP33brssgo1u:10541": "śrutyantaramapi 'anena jīvenātmanānupraviśya nāmarūpe vyākaravāṇi' (chā. 6. 3.2)",
  "GSP33brssgo1u:10542": "iti sādhyakṣāmeva jagato vyākriyāṃ darśayati /",
  "GSP33brssgo1u:10543": "vyākriyata ityapi karmakartari lakāraḥ satyeva parameśvare vyākartari saukaryamapekṣya draṣṭavyaḥ /",
  "GSP33brssgo1u:10544": "yathā lūyate kedāraḥ svayameveti satyeva pūrṇake lavitari /",
  "GSP33brssgo1u:10545": "yadvā karmaṇyevaiṣa lakāror'thākṣiptaṃ kartāramapekṣya draṣṭavyaḥ /",
  "GSP33brssgo1u:10546": "yathā gamyate grāma iti // 15 //",
  "GSP33brssgo1u:10547": "----------------------",
  "GSP33brssgo1u:10548": "FN: tat tatra brahmaṇi /",
  "GSP33brssgo1u:10549": "śloko mantraḥ /",
  "GSP33brssgo1u:10550": "adhyakṣaḥ kartā /",
  "GSP33brssgo1u:10551": "cakṣurdraṣṭā, śrotraṃ śrotā, mano mantetyucyate /",
  "GSP33brssgo1u:10552": "adyatve idānīm /",
  "GSP33brssgo1u:10553": "evaṃ sṛṣṭidvārakaṃ virodhamutsūtraṃ samādhāya kāraṇasya sadasattvādinā sākṣācchrutivirodhanirāsārthaṃ sūtramādatte-yatpunariti /",
  "GSP33brssgo1u:10554": "yato 'stitvalakṣaṇaṃ brahma nirdhārya tasminneva ślokamudāharati,",
  "GSP33brssgo1u:10555": "ato 'tra śloke nirātmakamasanna śrāvyata iti yojanā /",
  "GSP33brssgo1u:10556": "tat tatra sadātmani śloko mantro bhavati /",
  "GSP33brssgo1u:10557": "sadātmasamākarṣādatīndriyārthakāsatpadena brahma lakṣyata ityāha-tasmāditi /",
  "GSP33brssgo1u:10558": "naca pradhānameva lakṣyatāmiti vācyam /",
  "GSP33brssgo1u:10559": "cetanārthakabrahmādiśabdānāmanekeṣāṃ lakṣaṇāgauravāditi bhāvaḥ /",
  "GSP33brssgo1u:10560": "taittirīyakaśrutau sūtraṃ yojayitvā chāndogyādau yojayati-eṣaiveti /",
  "GSP33brssgo1u:10561": "sadekārthakatatpadena pūrvoktāsataḥ samākarṣānna śūnyatvamityarthaḥ /",
  "GSP33brssgo1u:10562": "nanvasatpadalakṣaṇā na yuktā,",
  "GSP33brssgo1u:10563": "śrutibhireva svamatabhedenoditānuditahomavadvikalpasya darśitatvādityata āha-taddhaika iti /",
  "GSP33brssgo1u:10564": "eke śākhina ityartho na bhavati, kintu anādisaṃsāracakrasthā vedabāhyā ityarthaḥ /",
  "GSP33brssgo1u:10565": "śūnyanirāsena śrutibhiḥ sadvādasyaiveṣṭatvāttāsāṃ virodhasphūrtinirāsāya lakṣaṇā yukteti bhāvaḥ /",
  "GSP33brssgo1u:10566": "yaduktaṃ kvacidakartṛkā sṛṣṭiḥ kathiteti, tannetyāha-taddhedamiti /",
  "GSP33brssgo1u:10567": "adhyakṣaḥ kartā /",
  "GSP33brssgo1u:10568": "nanu kartrabhāva eva parāmṛśyata ityata āha-cetanasya cāyamiti /",
  "GSP33brssgo1u:10569": "cakṣurdraṣṭā, śrotraṃ śrotā, mano mantetyucyata ityarthaḥ /",
  "GSP33brssgo1u:10570": "ādyakāryaṃ sakartṛkaṃ, kāryatvāt, ghaṭavadityāha-apiceti /",
  "GSP33brssgo1u:10571": "adyatve idānīm /",
  "GSP33brssgo1u:10572": "nanu karmakārakādanyasya kartuḥ sattve karmaṇa eva kartṛvācilakāro viruddha ityata āha-vyākriyata iti /",
  "GSP33brssgo1u:10573": "anāyāsena siddhimapekṣya karmaṇaḥ /",
  "GSP33brssgo1u:10574": "kartṛtvamupacaryata ityarthaḥ /",
  "GSP33brssgo1u:10575": "vyākriyate jagatsvayameva niṣpannamiti vyākhyāya kenacidvyākṛtamiti vyācaṣṭe-yadveti /",
  "GSP33brssgo1u:10576": "ataḥ śrutīnāmavirodhātkāraṇadvārā samanvaya iti siddham //15//",
  "GSP33brssgo1u:10577": "END BsCom_1,4.4.15",
  "GSP33brssgo1u:10578": "____________________________________________________________________________________________",
  "GSP33brssgo1u:10579": "START BsCom_1,4.5.16",
  "GSP33brssgo1u:10580": "5 bālakyādhikaraṇam / sū. 16-18",
  "GSP33brssgo1u:10581": "jagadvācitvāt | BBs_1,4.16 |",
  "GSP33brssgo1u:10582": "kauṣītakibrāhmaṇe bālākyajātaśatrusaṃvāde śrūyate- 'yo vai bālāka eteṣāṃ kartā yasya vai tatkarma sa veditavyaḥ' (kau. brā. 4.19) iti /",
  "GSP33brssgo1u:10583": "tatra kiṃ jīvo veditavyatvenopadiśyata uta mukhyaḥ prāṇa uta paramātmeti viśayaḥ /",
  "GSP33brssgo1u:10584": "kiṃ tāvatprāptam /",
  "GSP33brssgo1u:10585": "prāṇa iti /",
  "GSP33brssgo1u:10586": "kutaḥ /",
  "GSP33brssgo1u:10587": "'yasya vaitatkarma' iti śravaṇāt /",
  "GSP33brssgo1u:10588": "parispandalakṣaṇasya ca karmaṇaḥ prāṇāśrayatvāt /",
  "GSP33brssgo1u:10589": "vākyaśeṣe ca 'athāsminprāṇa evaikadhā bhavati' iti prāṇaśabdadarśanāt /",
  "GSP33brssgo1u:10590": "prāṇaśabdasya ca mukhye prāṇe prasiddhatvāt /",
  "GSP33brssgo1u:10591": "ye caite purastāddhālākinā 'āditye puruṣaścandramasi puruṣaḥ' ityevamādayaḥ puruṣā nirdiṣṭāsteṣāmapi bhavati prāṇaḥ kartā prāṇāvasthāviśeṣatvādityādidevatātmanām /",
  "GSP33brssgo1u:10592": "'katama eko deva iti prāṇa iti sa brahma tyadityācakṣate (bṛ. 3.9.9) iti śrutyantaraprasiddheḥ /",
  "GSP33brssgo1u:10593": "jīvo vāyamiha veditavyatayopadiśyate /",
  "GSP33brssgo1u:10594": "tasyāpi dharmādharmalakṣaṇaṃ karma śakyate śrāvayitum 'yasya vaitatkarma' iti /",
  "GSP33brssgo1u:10595": "so 'pi bhoktṛtvādbhogopakaraṇabhūtānāmeteṣāṃ puruṣāṇāṃ kartopapadyate /",
  "GSP33brssgo1u:10596": "vākyaśeṣe ca jīvaliṅgamavagamyate /",
  "GSP33brssgo1u:10597_0": "yatkāraṇaṃ veditavyatayopanyastasya puruṣāṇāṃ karturvedanāyopetaṃ bālākiṃ prati bubodhayiṣurajātaśatruḥ",
  "GSP33brssgo1u:10597_1": "suptaṃ puruṣamāmantryāmantraṇaśabdāśravaṇātprāṇādīnāmabhoktṛtvaṃ pratibodhya yaṣṭighātotthānātprāṇādivyatiriktaṃ",
  "GSP33brssgo1u:10597_2": "jīvaṃ bhoktāraṃ pratibodhayati /",
  "GSP33brssgo1u:10598_0": "tathā parastādapi jīvaliṅgamavagamyate- 'tadyathā śreṣṭhī svairbhuṅkte yathā vā svāḥ",
  "GSP33brssgo1u:10598_1": "śreṣṭhina bhuñjantyevamevaiṣa prajñātmaitairātmabhirbhuṅkte evamevaita ātmāna etamātmānaṃ",
  "GSP33brssgo1u:10598_2": "bhuñjanti' (kau. brā. 4.20) iti /",
  "GSP33brssgo1u:10599": "prāṇabhṛttvācca jīvasyopapannaṃ prāṇaśabdatvam /",
  "GSP33brssgo1u:10600": "tasmājjīvamukhyaprāṇayoranyatara iha grahaṇīyo na parameśvaraḥ, talliṅgānavagamāditi /",
  "GSP33brssgo1u:10601": "evaṃ prāpte brūmaḥ - parameśvara evāyameteṣāṃ puruṣāṇāṃ kartā syāt /",
  "GSP33brssgo1u:10602": "kasmāt /",
  "GSP33brssgo1u:10603": "upakramasāmarthyāt /",
  "GSP33brssgo1u:10604": "iha hi bālākirajātaśatruṇā saha 'brahma te bravāṇi' iti saṃvaditumupacakrame /",
  "GSP33brssgo1u:10605": "sa ca katicidādityādyadhikaraṇānpuruṣānamukhyabrahmadṛṣṭibhāja uktvā tūṣṇīṃ babhūva /",
  "GSP33brssgo1u:10606": "tamajātaśatruḥ 'mṛṣā vai khalu mā saṃvadiṣṭā brahma te bravāṇi' ityamukhya brahmavāditayāpodya tatkartāramanyaṃ veditavyatayopacikṣepa /",
  "GSP33brssgo1u:10607": "yadi so 'pyamukhyabrahmadṛṣṭibhāk syādupakramo bādhyeta /",
  "GSP33brssgo1u:10608": "tasmātparameśvara evāyaṃ bhavitumarhati /",
  "GSP33brssgo1u:10609": "kartṛtvaṃ caiteṣāṃ puruṣāṇāṃ na parameśvarādanyasya svātantryeṇāvakalpate /",
  "GSP33brssgo1u:10610": "'yasya vaitatkarma' ityapi nāyaṃ parispandalakṣaṇasya dharmādharmalakṣaṇasya vā karmaṇo nirdeśaḥ /",
  "GSP33brssgo1u:10611": "tayoranyatarasyāpyaprakṛtatvāt /",
  "GSP33brssgo1u:10612": "asaṃśabditatvācca /",
  "GSP33brssgo1u:10613": "nāpi puruṣāṇāmayaṃ nirdeśaḥ /",
  "GSP33brssgo1u:10614": "eteṣāṃ puruṣāṇāṃ kartetyeva teṣāṃ nirdiṣṭatvāt /",
  "GSP33brssgo1u:10615": "liṅgavacanavigānācca nāpi puruṣaviṣayasya karotyarthasya kriyāphalasya vāyaṃ nirdeśaḥ,",
  "GSP33brssgo1u:10616": "kartṛśabdenaiva tayorapapāttatvāt /",
  "GSP33brssgo1u:10617": "pāriśeṣyātpratyakṣasaṃnihitaṃ jagatsarvanāmnaitacchabdena nirdiśyate /",
  "GSP33brssgo1u:10618": "kriyata iti ca tadaiva jagatkarma /",
  "GSP33brssgo1u:10619": "nanu jagadapyaprakṛtamasaṃśabditaṃ ca /",
  "GSP33brssgo1u:10620": "satyametat /",
  "GSP33brssgo1u:10621": "tathāpyasati viśeṣopādāne sādhāraṇenārthena saṃnidhānena saṃnihitavastumātrasyāyaṃ nirdeśa iti gamyate na viśiṣṭasya kasyacit /",
  "GSP33brssgo1u:10622": "viśeṣasaṃnidhānābhāvāt /",
  "GSP33brssgo1u:10623": "pūrvatra ca jagadekadeśabhūtānāṃ puruṣāṇāṃ viśeṣopādānadaviśeṣitaṃ jagadevehopādīyata iti gamyate /",
  "GSP33brssgo1u:10624": "etaduktaṃ bhavati- ya eteṣāṃ puruṣāṇāṃ jagadekadeśabhūtānāṃ kartā,",
  "GSP33brssgo1u:10625": "kimanena viśeṣeṇa,",
  "GSP33brssgo1u:10626": "yasya kṛtsnameva jagadaviśeṣitaṃ karmeti /",
  "GSP33brssgo1u:10627": "vāśabda ekadeśāvacchinnakartṛtvavyāvṛttyarthaḥ /",
  "GSP33brssgo1u:10628": "ye bālākinā brahmatvābhimatāḥ puruṣāḥ kīrtitāsteṣāmabrahmatvakhyāpanāya viśeṣopādānam /",
  "GSP33brssgo1u:10629": "evaṃ brāhmaṇaparivrājakanyāyena sāmānyaviśeṣābhyāṃ jagataḥ kartā veditavyatayopadiśyate /",
  "GSP33brssgo1u:10630": "parameśvaraśca sarvajagataḥ kartā sarvavedānteṣvavadhāritaḥ // 16 //",
  "GSP33brssgo1u:10631": "----------------------",
  "GSP33brssgo1u:10632": "FN: etajjagadyasya karma /",
  "GSP33brssgo1u:10633": "kriyata iti vyutpattyā kāryamityarthaḥ /",
  "GSP33brssgo1u:10634": "sa prāṇaḥ /",
  "GSP33brssgo1u:10635": "tyat parokṣam /",
  "GSP33brssgo1u:10636": "yatkāraṇaṃ yasmājjīvaṃ bodhayati tasmādasti suptotthāpanaṃ jīvaliṅgamiti yojanā /",
  "GSP33brssgo1u:10637": "brāhmaṇa bhojayitavyāḥ parivrājakaścetyukte sāmānyaviśeṣābhyāṃ saṃnihitasarvabrāhmaṇavat /",
  "GSP33brssgo1u:10638": "jagadvācitvāt /",
  "GSP33brssgo1u:10639": "viṣayamāha-kauṣītakīti /",
  "GSP33brssgo1u:10640": "balākāyā apatyaṃ bālākirbrāhmaṇastaṃ prati rājovāca-yo vā iti /",
  "GSP33brssgo1u:10641": "na kevalamādityādīnāṃ kartā kintu sarvasya jagata ityāha-yasyeti /",
  "GSP33brssgo1u:10642": "etajjagadyasya karma /",
  "GSP33brssgo1u:10643": "kriyate iti vyutpattyā kāryamityarthaḥ /",
  "GSP33brssgo1u:10644": "karmetiśabdasya yogarūḍhibhyāṃ saṃśayamāha-tatreti /",
  "GSP33brssgo1u:10645": "pūrvatraikavākyasthasadādiśabdabalādasacchabdo nītaḥ /",
  "GSP33brssgo1u:10646": "iha tu vākyabhedāt 'brahma te bravāṇi'iti bālākivākyasthabrahmaśabdena prāṇādiśabdo brahmaparatvena netumāśakya iti pratyudāharaṇena pūrvapakṣamāha--kiṃ tāvaditi /",
  "GSP33brssgo1u:10647": "pūrvapakṣe vākyasya prāṇādyupāstiparatvādbrahmaṇi samanvayāsiddhiḥ siddhānte jñeye samanvayasiddhiriti phalam /",
  "GSP33brssgo1u:10648": "atha suṣuptau /",
  "GSP33brssgo1u:10649": "draṣṭeti śeṣaḥ /",
  "GSP33brssgo1u:10650": "śrutaṃ puruṣakartṛtvaṃ prāṇasya kathamityata āha-ye caita iti /",
  "GSP33brssgo1u:10651": "sūtrātmakaprāṇasya vikāraḥ sūryādaya ityatra mānamāha-kratama iti /",
  "GSP33brssgo1u:10652": "yasya mahimānaḥ sarve devā iti pūrvavākye darśitaṃ, ataḥ sarvadevātmakatvāt, sa prāṇo brahma /",
  "GSP33brssgo1u:10653": "tyat parokṣam /",
  "GSP33brssgo1u:10654": "śāstraikavedyatvādityarthaḥ /",
  "GSP33brssgo1u:10655": "pūrvapakṣāntaramāha-jīvo veti /",
  "GSP33brssgo1u:10656": "yatkāraṇaṃ yasmājjīvaṃ bodhayati tasmādasti suptotthāpanaṃ jīvaliṅgamiti yojanā /",
  "GSP33brssgo1u:10657": "tau ha puruṣaṃ suptamājagmatuḥ /",
  "GSP33brssgo1u:10658": "taṃ rājā he bṛhatpāṇḍaravāsaḥ somarājannityāmantrya saṃbodhya saṃbodhanānabhijñatvāt prāṇāderanātmatvamuktvā yaṣṭhyāghātenotthāpya jīvaṃ bodhitavānityarthaḥ /",
  "GSP33brssgo1u:10659": "śroṣṭhī pradhānaḥ svairbhṛtyairjñātibhirupahṛtaṃ bhuṅkte svāḥ jñātayaśca tamupajīvanti,",
  "GSP33brssgo1u:10660": "evaṃ jīvo 'pi ādityādibhiḥ prakāśādinā bhogopakaraṇairbhuṅkte te ca havirgrahaṇādinā jīvamupajīvantītyuktaṃ bhoktṛtvaṃ jīvaliṅgam /",
  "GSP33brssgo1u:10661": "nanu 'prāṇa evaikadhā bhavati'iti śrutaḥ prāṇaśabdo jīve kathamityata āha-prāṇabhṛttvācceti /",
  "GSP33brssgo1u:10662": "sūtrādbahireva siddhāntayati-evamiti /",
  "GSP33brssgo1u:10663": "sa ca bālākirbrahmatvabhrāntyā vyaṣṭiliṅgarūpānpuruṣānuktvā rājñā nirastastūṣṇīṃ sthitaḥ /",
  "GSP33brssgo1u:10664": "tvaduktaṃ brahma mṛṣetyuktvā rājñocyamānaṃ brahmaiveti vaktavyamanyathārājño 'pi mṛṣāvāditvaprasaṅgādityāha-yadi so 'pīti /",
  "GSP33brssgo1u:10665": "veditavyo 'pītyarthaḥ /",
  "GSP33brssgo1u:10666": "mukhyaṃ puruṣakartṛtvaṃ brahmaṇa eva liṅgaṃ,",
  "GSP33brssgo1u:10667": "prāṇajīvayostanniyamyatvenāsvātantryādityāha-kartṛtvaṃ ceti /",
  "GSP33brssgo1u:10668": "yaduktaṃ calanādṛṣṭayorvācakaḥ karmaśabdaḥ prāṇajīvayorupasthāpaka iti, tannetyāha-yasyeti /",
  "GSP33brssgo1u:10669": "anekārthakācchabdādanyatarārthasya prakaraṇādupapadādvā grahaṇaṃ nyāyyam /",
  "GSP33brssgo1u:10670": "atra prakaraṇopapadayorasattvātkasya grahaṇamiti saṃśaye puruṣakartṛpadasāṃnidhyāt kriyata iti yogājjagadgrahaṇamityarthaḥ /",
  "GSP33brssgo1u:10671": "etakarmetiprakṛtaparāmarśātpuruṣāḥ pūrvoktaḥ karmaśabdena nirdiśyantāmityata āha-nāpīti /",
  "GSP33brssgo1u:10672": "paunaruktyātātpuruṣāṇāṃ napuṃsakaikavacanena parāmarśāyogācetyarthaḥ /",
  "GSP33brssgo1u:10673": "nanu puruṣotpādakasya karturvyāpāraḥ karotyarthaṃ utpādanaṃ tasyaphalaṃ puruṣajanma tadanyataravācī karmaśabdo 'stvityata āha-nāpīti /",
  "GSP33brssgo1u:10674": "kartṛśabdeneti /",
  "GSP33brssgo1u:10675": "kriyāphalābhyāṃ vinā kartṛtvāyogātkartṛśabdenaiva tayorgrahaṇamityarthaḥ /",
  "GSP33brssgo1u:10676": "jagato 'pi prakaraṇopapade na sta ityuktamaṅgīkaroti-satyamiti /",
  "GSP33brssgo1u:10677": "prakaraṇādikaṃ hi sarvanāmnaḥ saṃkocakaṃ, tasminnasati sāmānyena buddhisthaṃ sarvameva gṛhyate /",
  "GSP33brssgo1u:10678": "atra ca saṃkocakāsattvātsarvārthakena sarvanāmnā buddhisthasya kāryamātrasya karmaśabdo vācaka ityāha-tathāpīti /",
  "GSP33brssgo1u:10679": "kiñca jagadekadeśoktyā jagatprakṛtamityāha-pūrvatreti /",
  "GSP33brssgo1u:10680": "jagadgrahe puruṣāṇāmapi grahātpṛthaguktirvyarthetyata āha-etaduktamiti /",
  "GSP33brssgo1u:10681": "sa veditavya iti saṃbandhaḥ /",
  "GSP33brssgo1u:10682": "puruṣamātranirūpitaṃ kartṛtvamiti bhrāntinirāsārtho vāśabdaḥ /",
  "GSP33brssgo1u:10683": "brāhmaṇā bhojayitavyāḥ parivrājakāścetyatra yathā brahmaṇaśabdaḥ parivrājakānyaviṣayaḥ tathātra karmaśabdaḥ puruṣānyajagadvācītyāha-evamiti /",
  "GSP33brssgo1u:10684": "astu jagatkartā veditavyaḥ, parameśvarasya kimāyātamityata āha-parameśvareti //16//",
  "GSP33brssgo1u:10685": "END BsCom_1,4.5.16",
  "GSP33brssgo1u:10686": "____________________________________________________________________________________________",
  "GSP33brssgo1u:10687": "START BsCom_1,4.5.17",
  "GSP33brssgo1u:10688": "jīvamukhyaprāṇaliṅgān neti cet tadvyākhyātam | BBs_1,4.17 |",
  "GSP33brssgo1u:10689": "ata yaduktaṃ vākyaśeṣagatājjīvaliṅgānmukhyaprāṇaliṅgācca tayorevānyatarasyeha grahaṇaṃ nyāyyaṃ na parameśvarasyeti /",
  "GSP33brssgo1u:10690": "tatparihartavyam /",
  "GSP33brssgo1u:10691": "yatrocyate- parihṛtaṃ caitat 'nopāsātraividhyādāśritatvādiha tadyogāt' (bra. sū. 1.1.31) ityatra /",
  "GSP33brssgo1u:10692": "trividhaṃ hyatropāsanamevaṃ sati prasajjyeta jīvopāsanaṃ mukhyaprāṇopāsanaṃ brahmopāsanaṃ ceti /",
  "GSP33brssgo1u:10693": "na caitannyāyyam /",
  "GSP33brssgo1u:10694": "upakramopasaṃhārābhyāṃ hi brahviṣayatvamasya vākyasyāvagamyate /",
  "GSP33brssgo1u:10695": "tatropakramasya tāvadbrahmaviṣayatvaṃ darśitam /",
  "GSP33brssgo1u:10696": "upasaṃhārasyāpi niratiśayaphalaśravaṇādbrahmaviṣayatvaṃ dṛśyate- 'sarvānpāpmano 'pahṛtya sarveṣāṃ ca bhūtānāṃ śraiṣṭhyaṃ svārājyamādhipatyaṃ paryeti ya evaṃ veda' iti /",
  "GSP33brssgo1u:10697": "nanvevaṃ sati pratardanavākyanirṇayenaivedamapi vākyaṃ nirṇīyeta /",
  "GSP33brssgo1u:10698": "na nirṇīyate /",
  "GSP33brssgo1u:10699": "'yasya caitatkarma' ityasya brahmaviṣayatvena tatrānirdhāritatvāt /",
  "GSP33brssgo1u:10700": "tasmādatra jīvamukhyaprāṇaśaṅkā punarutpadyamānā nirvartyate /",
  "GSP33brssgo1u:10701": "prāṇaśabdo 'pi brahmaviṣayo dṛṣṭaḥ 'prāṇabandhanaṃ hi somya manaḥ' (chā. 6.8.2) ityatra /",
  "GSP33brssgo1u:10702": "jīliṅgamapyupakramopasaṃhārayorbrahmaviṣayatvādabhedābhiprāyeṇa yojayitavyam // 17 //",
  "GSP33brssgo1u:10703": "----------------------",
  "GSP33brssgo1u:10704": "FN: śraiṣṭhyaṃ guṇādhikyam, ādhipatyaṃ niyanitṛtvam, svārājyamaniyamyatvamiti bhedaḥ /",
  "GSP33brssgo1u:10705": "siddhāntamuktvā pūrvapakṣabījamanūdya dūṣayati-jīvamukhyaprāṇaliṅgāditi /",
  "GSP33brssgo1u:10706": "uktameva smārayati-trividhamiti /",
  "GSP33brssgo1u:10707": "śraiṣṭhyaṃ guṇādhikyam, ādipatyaṃ niyantṛtvam /",
  "GSP33brssgo1u:10708": "svārājyamaniyamyatvamiti bhedaḥ /",
  "GSP33brssgo1u:10709": "'saṃbhavatyekavākyatve vākyabhedo hi neṣyate'ityuktaṃ cet punaruktiḥ syāditi śaṅkate-nanvevamiti /",
  "GSP33brssgo1u:10710": "karmapadasya rūḍhyā pūrvapakṣaprāptau tannirāsārthamasyārambho yukta ityāha-netyādinā /",
  "GSP33brssgo1u:10711": "prāṇaśabdajīvaliṅgayorgatimāha-prāṇaśabdo 'pīti /",
  "GSP33brssgo1u:10712": "mano jīvaḥ //17//",
  "GSP33brssgo1u:10713": "END BsCom_1,4.5.17",
  "GSP33brssgo1u:10714": "____________________________________________________________________________________________",
  "GSP33brssgo1u:10715": "START BsCom_1,4.5.18",
  "GSP33brssgo1u:10716": "anyārthaṃ tu jaiminiḥ praśnavyākhyānābhyām api caivam eke | BBs_1,4.18 |",
  "GSP33brssgo1u:10717": "apica naivātra vivaditavyaṃ jīvapradhānaṃ vedaṃ vākyaṃ syādbrahmapradhānaṃ veti /",
  "GSP33brssgo1u:10718": "yato 'nyārthaṃ jīvaparāmarśaṃ brahmapratipattyarthamasminvākye jaiminirācāryo manyante /",
  "GSP33brssgo1u:10719": "kasmāt /",
  "GSP33brssgo1u:10720": "praśnavyākhyānābhyām /",
  "GSP33brssgo1u:10721_0": "praśnastāvatsuṣuptapuruṣapratibodhanena prāṇādivyatirikte jīve pratibodhite punarjīvavyatiriktaviṣayo",
  "GSP33brssgo1u:10721_1": "dṛśyate- 'kvaiṣa etadbālāke puruṣo 'śayiṣṭa kva vā etadabhūtkuta etadāgāt' (kau.brā. 4.19) iti /",
  "GSP33brssgo1u:10722_0": "prativacanamapi 'yadā suptaḥ svapnaṃ na kañcana paśyatyathāsminprāṇa evaikadhā bhavati'",
  "GSP33brssgo1u:10722_1": "ityādi 'etasmādātmanaḥ prāṇā yathāyatanaṃ vipratiṣṭhante prāṇebhyo devā devebhyo",
  "GSP33brssgo1u:10722_2": "lokāḥ' (kau.brā. 4.20) iti ca /",
  "GSP33brssgo1u:10723": "suṣuptikāle ca pareṇa brahmaṇā jīva ekatāṃ gacchati /",
  "GSP33brssgo1u:10724": "parasmācca brahmaṇaḥ prāṇādikaṃ jagajjāyata iti vedāntamaryādā /",
  "GSP33brssgo1u:10725": "tasmādyatrāsya jīvasya niḥsaṃbodhatāsvacchatārūpaḥ svāpa upādhijanitaviśeṣavijñānarahitaṃ svarūpaṃ,",
  "GSP33brssgo1u:10726": "yatastaddhaṃśarūpamāgamanaṃ,",
  "GSP33brssgo1u:10727": "so 'tra paramātmā veditavyatayā śrāvita iti gamyate /",
  "GSP33brssgo1u:10728_0": "apicaivameke śākhino vājasaneyino 'sminneva bālākyajātaśatrusaṃvāde spaṣṭaṃ vijñānamayaśabdena",
  "GSP33brssgo1u:10728_1": "jīvamāmnāya tadvyatiriktaṃ paramātmānamāmananti- 'ya eṣa vijñānamayapuruṣaḥ kvaiṣa",
  "GSP33brssgo1u:10728_2": "tadābhūtkuta etadāgāt' (bṛ. 2.1.16) iti praśne /",
  "GSP33brssgo1u:10729": "prativacane 'pi 'ya eṣo 'ntarhṛdaya ākāśastasmiñśete' iti /",
  "GSP33brssgo1u:10730": "ākāśaśabdaśca paramātmani prayuktaḥ 'daharo 'sminnantarākāśaḥ' (chā. 8.1.1) ityatra /",
  "GSP33brssgo1u:10731": "'sarva eta ātmano vyuccaranti' iti copādhimatāmātmanāmanyato vyuccaraṇamāmanantaḥ paramātmānameva kāraṇatvenāmanantīti gamyate /",
  "GSP33brssgo1u:10732": "prāṇanarākaraṇasyāpi suṣuptapuruṣotthāpanena prāṇādivyatiriktopadeśo 'bhyuccayaḥ // 18 //",
  "GSP33brssgo1u:10733": "----------------------",
  "GSP33brssgo1u:10734": "FN: niḥsaṃbodhatā viśeṣadhīśūnyatā /",
  "GSP33brssgo1u:10735": "svacchatā vikṣepamalaśūnyatvam /",
  "GSP33brssgo1u:10736": "jīvaliṅgena brahmaiva lakṣyata ityuktam /",
  "GSP33brssgo1u:10737": "idānīṃ talliṅgena jīvoktidvārā brahma grāhyamityāha-anyārthamiti /",
  "GSP33brssgo1u:10738": "jīvaparāmarśasya jīvādhikaraṇabrahmajñānārthatve praśnamāha-kaiṣa iti /",
  "GSP33brssgo1u:10739": "he bālāke, etacchayanaṃ viśeṣajñānābhāvarūpaṃ yathā syāttathaiṣa puruṣaḥ kvāśayiṣṭa /",
  "GSP33brssgo1u:10740": "kasminnadhikaraṇe śayanaṃ kṛtavānityarthaḥ /",
  "GSP33brssgo1u:10741": "ekībhāvāśrayajñānārthaṃ pṛcchati-kva veti /",
  "GSP33brssgo1u:10742": "etadbhavanamekībhāvarūpaṃ yathā syāttathā eṣa puruṣaḥ kvābhūtsuptaḥ /",
  "GSP33brssgo1u:10743": "kenaikyaṃ prāpnotīti yāvat /",
  "GSP33brssgo1u:10744": "utthānāpādānaṃ pṛcchati-kuta iti /",
  "GSP33brssgo1u:10745": "etadāgamanamaikyabhraṃśarūpaṃ yathā syāttathā puruṣaḥ kuta āgata ityarthaḥ /",
  "GSP33brssgo1u:10746": "praśnamuktvā vyākhyānamāha-prativacanamiti /",
  "GSP33brssgo1u:10747": "śayanabhavanayorādhāra utthānāpādanaṃ ca prāṇāśabditaṃ brahmaivetyarthaḥ /",
  "GSP33brssgo1u:10748": "uttare prāṇokteḥ praśno 'pi prāṇaviśaya ityata āha-suṣuptikāle ceti /",
  "GSP33brssgo1u:10749": "jagaddhetutva jīvaikyābhyāṃ prāṇo 'tra brahmetyarthaḥ /",
  "GSP33brssgo1u:10750": "jīvokteranyārthatvamupasaṃharati-tasmāditi /",
  "GSP33brssgo1u:10751": "niḥsaṃbodhatā viśeṣadhīśūnyatā /",
  "GSP33brssgo1u:10752": "svacchatā vikṣepamalaśūnyatā /",
  "GSP33brssgo1u:10753": "bhedabhrāntiśūnyatā svarūpaikyamāha-upādhīti /",
  "GSP33brssgo1u:10754": "praśnavyākhyānayorbrahmaviṣayatve śākhāntarasaṃvādamāha-api caivameke śākhina iti /",
  "GSP33brssgo1u:10755": "nanu tatrākāśaḥ suṣuptisthānamuktaṃ na brahmetyata āha-ākāśeti /",
  "GSP33brssgo1u:10756": "upādhidvārā pramātrātmajanmahetutvāccākāśo brahmetyāha-sarva iti /",
  "GSP33brssgo1u:10757": "evaṃ jīvanirāsārthakatvena sūtraṃ vyākhyāya prāṇanirāsaparatvenāpi vyācaṣṭe-prāṇeti /",
  "GSP33brssgo1u:10758": "asminvākye prāṇopadeśaṃ brahmajñānārthaṃ manyate jaiminiḥ,",
  "GSP33brssgo1u:10759": "uktapraśnavyākhyānābhyāṃ vākyasya brahmaparatvāgamāt /",
  "GSP33brssgo1u:10760": "api caike śākhina evameva prāṇātiriktaṃ jīvātmānamāmanantaḥ prāṇasya vākyārthatvaṃ vārayantīti sūtrayojanā /",
  "GSP33brssgo1u:10761": "atiriktajīvopadeśaḥ prāṇanirākaraṇasyāpyabhyuccayo hetvantaramiti bhāṣyārthaḥ /",
  "GSP33brssgo1u:10762": "tasmādidaṃ vākyaṃ brahmaṇi samanvitamiti siddham //18//",
  "GSP33brssgo1u:10763": "END BsCom_1,4.5.18",
  "GSP33brssgo1u:10764": "____________________________________________________________________________________________",
  "GSP33brssgo1u:10765": "START BsCom_1,4.6.19",
  "GSP33brssgo1u:10766": "6 vākyānvayādhikaraṇam / sū. 19-22",
  "GSP33brssgo1u:10767": "vākyānvayāt | BBs_1,4.19 |",
  "GSP33brssgo1u:10768_0": "bṛhadāraṇyake maitreyībrāhmaṇe 'dhīyate- 'na vā are patyuḥ kāmāya' ityupakramya 'na",
  "GSP33brssgo1u:10768_1": "vā are sarvasya kāmāya sarvaṃ priyaṃ bhavatyātmanastu kāmāya sarvaṃ priyaṃ bhavatyātmā",
  "GSP33brssgo1u:10768_2": "vā are draṣṭavyaḥ śrotavyo mantavyo nididhyāsitavyo maitreyyātmano vā are darśanena",
  "GSP33brssgo1u:10768_3": "śravaṇena matyā vijñānenedaṃ sarvaṃ viditam' /",
  "GSP33brssgo1u:10769": "(bṛ. 4.5.6)",
  "GSP33brssgo1u:10770": "iti,",
  "GSP33brssgo1u:10771": "tatraitadvicikitsyate- kiṃ vijñānātmaivāyaṃ draṣṭavyaśrotavyatvādirūpeṇopadiśyata āhosvitparamātmeti /",
  "GSP33brssgo1u:10772": "kutaḥ punareṣā vicikitsā /",
  "GSP33brssgo1u:10773": "priyasaṃsūcitenātmanā bhokatropakramādvijñānatmopadeśa iti /",
  "GSP33brssgo1u:10774": "kiṃ tāvatprāptam /",
  "GSP33brssgo1u:10775": "vijñānātmopadeśa iti /",
  "GSP33brssgo1u:10776": "kasmāt /",
  "GSP33brssgo1u:10777": "upakramasāmarthyāt /",
  "GSP33brssgo1u:10778_0": "patijāyāputravittādikaṃ hi bhogyabhūtaṃ sarvaṃ jagadātmārthatayā priyaṃ bhavatīti",
  "GSP33brssgo1u:10778_1": "priyasaṃsūcitaṃ bhoktāramātmānamukramyānantaramidamātmano darśanādyupadiśyamānaṃ",
  "GSP33brssgo1u:10778_2": "kasyānyasyātmanaḥ syāt /",
  "GSP33brssgo1u:10779_0": "madhye 'pi 'idaṃ mahadbhūtamanantamapāraṃ vijñānaghana evaitebhyo bhūtebhyaḥ samutthāya",
  "GSP33brssgo1u:10779_1": "tānyevānuvinaśyati na pretya saṃjñāsti' iti prakṛtasyaiva mahato bhūtasya draṣṭavyasya",
  "GSP33brssgo1u:10779_2": "bhūtebhyaḥ samutthānaṃ vijñānātmabhāvena bruvanvijñānātmanaṃ evedaṃ draṣṭavyatvaṃ darśayati /",
  "GSP33brssgo1u:10780": "tathā 'vijñātāramare kena vijānīyāt' iti kartṛvacanena śabdenopasaṃharanvijñānātmānamevehopadiṣṭaṃ darśayati /",
  "GSP33brssgo1u:10781": "tasmādātmavijñānena sarvavijñānaṃ bhoktrarthatvādbhogyajātasyaupacārikaṃ draṣṭavyamiti /",
  "GSP33brssgo1u:10782": "evaṃ prāpte brūmaḥ paramātmopadeśa evāyam /",
  "GSP33brssgo1u:10783": "kasmāt /",
  "GSP33brssgo1u:10784": "vākyānvayāt /",
  "GSP33brssgo1u:10785": "vākyaṃ hīdaṃ paurvāparyeṇāvekṣyamāṇaṃ paramātmānaṃprati anvitāvayavaṃ lakṣyate /",
  "GSP33brssgo1u:10786": "kathamiti,",
  "GSP33brssgo1u:10787_0": "tadupapādyate- 'amṛtatvasya tu nāśāsti vittena' iti yājñavalkyādupaśrutya 'yenāhaṃ",
  "GSP33brssgo1u:10787_1": "nāmṛtā syāṃ kimahaṃ tena kuryāṃ yadeva bhagavānveda tadeva me brūhi' ityamṛtatvamāśāsānāya",
  "GSP33brssgo1u:10787_2": "maitreyyā yājñavalkya ātmavijñānamidamupadiśati /",
  "GSP33brssgo1u:10788": "nacānyatra paramātmavijñānādamṛtvamastīti śrutismṛtivādā vadanti /",
  "GSP33brssgo1u:10789": "tathā cātmavijñānena sarvavijñānamucyamānaṃ nānyatra paramakāraṇavijñānānmukhyamavakalpate /",
  "GSP33brssgo1u:10790": "nacaitadaupacārikamāśrayituṃ śakyaṃ,",
  "GSP33brssgo1u:10791": "yatkāraṇamātmavijñānena sarvavijñānaṃ pratijñāyānantareṇa granthena tadevopapādayati- 'brahma taṃ parādādyo 'nyatrātmano brahma veda' ityādinā /",
  "GSP33brssgo1u:10792_0": "yo hi brahmakṣatrādikaṃ jagadātmanonyatra svātantryeṇa labdhasadbhāvaṃ paśyati taṃ",
  "GSP33brssgo1u:10792_1": "mithyādarśinaṃ tadeva mithyādṛṣṭaṃ brahmakṣatrādikaṃ jagatparākarotīti bhedadṛṣṭimapodya",
  "GSP33brssgo1u:10792_2": "'idaṃ sarvaṃ yadayamātmā' iti sarvasya vastujātasyātmāvyatirekamavatārayati /",
  "GSP33brssgo1u:10793": "dundubhyādidṛṣṭāntaiśca (bṛ. 4.5.8) tamevāvyatirekaṃ draḍhayati /",
  "GSP33brssgo1u:10794": "'asya mahato bhūtasya niḥśvasitametadyadṛgvedaḥ' ( bṛ. 4.5.11)",
  "GSP33brssgo1u:10795": "ityādinā ca prakṛtasyātmano nāmarūpakarmaprapañcakāraṇatāṃ vyācakṣāṇaḥ paramātmānamenaṃ gamayati /",
  "GSP33brssgo1u:10796": "tathaivaikāyanaprakriyāyāmapi (bṛ. 4.5.12)",
  "GSP33brssgo1u:10797": "saviṣayasya sendriyasya sāntaḥkaraṇasya prapañcasyaikāyanamanantaramabāhyaṃ kṛtsnaṃ prajñānaghanaṃ vyācakṣāṇaḥ paramātmānamenaṃ gamayati /",
  "GSP33brssgo1u:10798": "tasmātparamātmana evāyaṃ darśanādyupadeśa iti gamyate // 19 //",
  "GSP33brssgo1u:10799": "----------------------",
  "GSP33brssgo1u:10800": "FN: idaṃ pratyak /",
  "GSP33brssgo1u:10801": "mahadaparicchinnam /",
  "GSP33brssgo1u:10802": "bhūtaṃ satyam /",
  "GSP33brssgo1u:10803": "anantaṃ nityam /",
  "GSP33brssgo1u:10804": "apāraṃ sarvagataṃ cedekarasam /",
  "GSP33brssgo1u:10805": "vijñātāraṃ vijñānakartāram /",
  "GSP33brssgo1u:10806": "na vittena tatsādhyena karmaṇetyarthaḥ /",
  "GSP33brssgo1u:10807": "'nānyaḥ panthā', 'na karmaṇā' ityādayaḥ śrutivādāḥ /",
  "GSP33brssgo1u:10808": "'jñānādeva tu kaivalyaṃ' ityādayaḥ smṛtivādāḥ /",
  "GSP33brssgo1u:10809": "parākaroti śreyomārgāndbhraṃśayati /",
  "GSP33brssgo1u:10810": "ṛgvedādikaṃ nāma, iṣṭaṃ hutamiti karma, ayaṃ ca loka iti rūpam /",
  "GSP33brssgo1u:10811": "prakriyā prakaraṇam /",
  "GSP33brssgo1u:10812": "vākyānvayāt /",
  "GSP33brssgo1u:10813": "viṣayavākyamāha-bṛhaditi /",
  "GSP33brssgo1u:10814": "pratyāderātmaśeṣatvena priyatvādātmaiva sarviśeṣī priyatamaḥ, ato 'nyatparityajyātmaiva draṣṭavyaḥ /",
  "GSP33brssgo1u:10815": "darśanārthaṃ śravaṇādikaṃ kāryamityarthaḥ /",
  "GSP33brssgo1u:10816": "priyasaṃsūciteneti /",
  "GSP33brssgo1u:10817": "pātijāyādibhiḥ /",
  "GSP33brssgo1u:10818": "priyairbhogyairjīvatayānumitenetyarthaḥ /",
  "GSP33brssgo1u:10819": "yathā 'brahma te bravāṇi'ityupakramabalādvākyasya brahmaparatvaṃ tathātra jīvopakramādasya vākyasya jīvaparatvamiti dṛṣṭāntena pūrvapakṣayati-kiṃ tāvaditi /",
  "GSP33brssgo1u:10820": "pūrvapakṣe vākyasya jīvopāstiparatvaṃ, siddhānte jñeye pratyagbrahmaṇi samanvaya iti phalam /",
  "GSP33brssgo1u:10821": "idaṃ pratyak /",
  "GSP33brssgo1u:10822": "mahadaparicchinnam /",
  "GSP33brssgo1u:10823": "bhūtaṃ satyam /",
  "GSP33brssgo1u:10824": "anantaṃ nityam /",
  "GSP33brssgo1u:10825": "apāraṃ sarvagataṃ cidekarasam /",
  "GSP33brssgo1u:10826": "etebhyaḥkāryakāraṇātmanā jāyamānebhyo bhūtebhayaḥ sāmyenotthāya bhūtopādhikaṃ janmānubhūya tānyeva bhūtāni nīyamānānyanusṛtya vinaśyati /",
  "GSP33brssgo1u:10827": "aupādhikamaraṇānantaraṃ viśeṣadhīrnāstīti śrutyarthaḥ /",
  "GSP33brssgo1u:10828": "vijñātāraṃvijñānakartāram /",
  "GSP33brssgo1u:10829": "bhoktari jñāte bhogyaṃ jñātamityupacāraḥ /",
  "GSP33brssgo1u:10830": "mokṣasādhanajñānagamyatvādiliṅgairvākyasyānvayādbrahmaṇyeva tātparyāvagamādbrahmapramāpakatvamiti siddhāntayati-evamiti /",
  "GSP33brssgo1u:10831": "na vittena /",
  "GSP33brssgo1u:10832": "tatsādhyena karmaṇetyarthaḥ /",
  "GSP33brssgo1u:10833": "bhedanindāpūrvakamabhedasādhanenaikavijñānātsarvavijñānasya samarthanādaupacārikatvaṃ na yuktamityāha-na caitadaupacārikamityādinā /",
  "GSP33brssgo1u:10834": "parākaroti /",
  "GSP33brssgo1u:10835": "śreyomārgādbhraṃśayati /",
  "GSP33brssgo1u:10836": "yathā dundubhiśaṅkhavīṇāśabdasāmānyagrahaṇenaiva gṛhyamāṇāstadavāntaraviśeṣāḥ śuktigrahaṇagrāhyarajatavat sāmānye kalpitāstato na bhidyante,",
  "GSP33brssgo1u:10837": "evamātmabhānabhāsyaṃ sarvamātmamātramiti niścitamityāha-dundubhyāditi /",
  "GSP33brssgo1u:10838": "evamekavijñānena sarvavijñānapratijñāyā mukhyatvādbrahmaniścayaḥ /",
  "GSP33brssgo1u:10839": "sarvasraṣṭṛtvaliṅgādapītyāha-asyamahata iti /",
  "GSP33brssgo1u:10840": "ṛgvedādikaṃ nāma /",
  "GSP33brssgo1u:10841": "iṣṭaṃ hutamiti karma /",
  "GSP33brssgo1u:10842": "ayaṃ ca lokaḥ paraśca loka iti rūpam /",
  "GSP33brssgo1u:10843": "kiñca 'sa yathā sarvāsāmapāṃ samudra ekāyanam'iti kaṇḍikayā sarvaprapañcasya mukhyalayādhāratvamātmano brahmatve liṅgamityāha-tathaivaikāyaneti //19//",
  "GSP33brssgo1u:10844": "END BsCom_1,4.6.19",
  "GSP33brssgo1u:10845": "____________________________________________________________________________________________",
  "GSP33brssgo1u:10846": "START BsCom_1,4.6.20",
  "GSP33brssgo1u:10847": "yatpunaruktaṃ priyasaṃsūcitopakramādvijñānātmana evāyaṃ darśanādyupadeśa iti, atra brūmaḥ -",
  "GSP33brssgo1u:10848": "pratijñāsiddher liṅgam āśmarathyaḥ | BBs_1,4.20 |",
  "GSP33brssgo1u:10849": "astyatra pratijñā 'ātmani vijñāte sarvamidaṃ vijñātaṃ bhavati' 'idaṃ sarvaṃ yadayamātmā' iti ca /",
  "GSP33brssgo1u:10850": "tasyāḥ pratijñāyāḥ siddhiṃ sūcayatyetalliṅgaṃ yatpriyasaṃsūcitasyātmano draṣṭavyatvādisaṃkīrtanam /",
  "GSP33brssgo1u:10851": "yadi hi vijñānātmā paramātmano 'nyaḥ syāttataḥ paramātmavijñāne 'pi vijñānātmā na vijñāta ityekavijñānena sarvavijñānaṃ yatpratijñātaṃ taddhīyeta /",
  "GSP33brssgo1u:10852": "tasmātpratijñāsiddhyarthaṃ vijñānātmaparamātmanorabhedāṃśenopakramaṇamityāśmarathya ācāryo manyate // 20 //",
  "GSP33brssgo1u:10853": "jīvabrahmaṇorbhedābhedasattvādabhedāśenedaṃ jīvopakramaṇaṃ pratijñāsādhakamityāśmarathyamatam //20//",
  "GSP33brssgo1u:10854": "END BsCom_1,4.6.20",
  "GSP33brssgo1u:10855": "____________________________________________________________________________________________",
  "GSP33brssgo1u:10856": "START BsCom_1,4.6.21",
  "GSP33brssgo1u:10857": "utkramiṣyata evaṃ bhāvād ity auḍulomiḥ | BBs_1,4.21 |",
  "GSP33brssgo1u:10858_0": "vijñānātmana eva dehendriyamanobuddhisaṃghātopādhisaṃparkātkaluṣībhūtasya jñānadhyānādisādhanānuṣṭhānāsaṃprasannasya",
  "GSP33brssgo1u:10858_1": "dehādisaṃghātādutkramiṣyataḥ paramātmaikyopapatteridamabhedenopakramaṇamityauḍulomirācāryo manyate /",
  "GSP33brssgo1u:10859": "śrutiścaivaṃ bhavati- 'eṣa saṃprasādo 'smāccharīrātsamutthāya paraṃ jyotirupasaṃpadya svena rūpeṇābhiniṣpadyate' (chā. 8.12.3) iti /",
  "GSP33brssgo1u:10860": "kvacicca jīvāśrayamapi nāmarūpaṃ nadīnidarśanena jñāpayati- 'yathā nadyaḥ syandamānāḥ samudre 'staṃ gacchanti nāmarūpe vihāya /",
  "GSP33brssgo1u:10861": "tathā vidvānnāmarūpādvimuktaḥ parātparaṃ puruṣamupaiti divyam' (muṇḍa. 3.2.8) iti /",
  "GSP33brssgo1u:10862_0": "yathā loke nadyaḥ svāśrayameva nāmarūpaṃ vihāya samudramupayantyevaṃ jīvo 'pi svāśrayameva",
  "GSP33brssgo1u:10862_1": "nāmarūpaṃ vihāya paraṃ puruṣamupaitīti hi tatrārthaḥ pratīyate dṛṣṭāntadārṣṭāntikayostulyatāyai // 21 //",
  "GSP33brssgo1u:10863": "----------------------",
  "GSP33brssgo1u:10864": "FN: samutthānamutkrāntiḥ /",
  "GSP33brssgo1u:10865": "satyasaṃsāradaśāyāṃ bheda eva, muktāvevābheda ityauḍulomimatam /",
  "GSP33brssgo1u:10866": "tatra mānamāha-śrutiśceti /",
  "GSP33brssgo1u:10867": "samutthānamutkrāntiḥ /",
  "GSP33brssgo1u:10868": "nanu saṃsārasyaupādhikatvāt sarvadaivābheda ityāśaṅkya dṛṣṭāntabalena saṃsārasya svābhāvikatvamityāha-kvacicceti /",
  "GSP33brssgo1u:10869": "'yathā nadyaḥ syandamānāḥ samudrestaṃ gacchanti nāmarūpe vihāya'iti nadinidarśanaṃ vyācaṣṭe-yathā loke iti //21//",
  "GSP33brssgo1u:10870": "END BsCom_1,4.6.21",
  "GSP33brssgo1u:10871": "____________________________________________________________________________________________",
  "GSP33brssgo1u:10872": "START BsCom_1,4.6.22",
  "GSP33brssgo1u:10873": "avasthiter iti kāśakṛtsnaḥ | BBs_1,4.22 |",
  "GSP33brssgo1u:10874": "asyaiva paramātmano 'nenāpi vijñānātmabhāvenāvasthānādupapannamidamabhedenopakramaṇamiti kāśakṛtsna ācāryo manyate /",
  "GSP33brssgo1u:10875": "tathāca brāhmaṇam- 'anena jīvenātmanāmupraviśya nāmarūpe vyākaravāṇi' (chā. 6.3.2)",
  "GSP33brssgo1u:10876": "ityevañjātīyakaṃ parasyaivātmano jīvabhāvenāvasthānaṃ darśayati /",
  "GSP33brssgo1u:10877": "mantravarṇaśca- 'sarvāṇi rūpāṇi vicitya dhīro nāmāni kṛtvābhivadanyadāste (tai.ā. 3.12.7) ityevañjātīyakāḥ /",
  "GSP33brssgo1u:10878": "naca tejaḥ prabhṛtīnāṃ sṛṣṭau jīvasya pṛthaksṛṣṭiḥ,",
  "GSP33brssgo1u:10879": "śrutā,",
  "GSP33brssgo1u:10880": "yena parasmādātmano 'nyastadvikāro jīvaḥ syāt /",
  "GSP33brssgo1u:10881": "kāśakṛtsnasyācāryasyāvikṛtaḥ parameśvaro jīvo nānya iti matam /",
  "GSP33brssgo1u:10882": "āśmarathyasya tu yadyapi jīvasya parasmādananyatvamabhipretaṃ,",
  "GSP33brssgo1u:10883": "tathāpi pratijñāsiddheriti sāpekṣatvābhidhānātkāryakāraṇabhāvaḥ kiyānapyabhipreta iti gamyate /",
  "GSP33brssgo1u:10884": "auḍulomipakṣe punaḥ spaṣṭamevāvasthāntarāpekṣau bhedābhedau gamyete tatra kāśakṛtsnīyaṃ mataṃ śrutyanusārīti gamyate,",
  "GSP33brssgo1u:10885": "pratipādayiṣitārthānusārāt 'tattvamasi' ityādiśrutibhyaḥ /",
  "GSP33brssgo1u:10886": "evañca sati tajjñānādamṛtatvamavakalpate /",
  "GSP33brssgo1u:10887": "vikārātmakatve hi jīvasyābhyupagamyamāne vikārasya prakṛtisaṃbandhe pralayaprasaṅgānna tajjñānādamṛtamavakalpeta /",
  "GSP33brssgo1u:10888": "ataśca svāśrayasya nāmarūpasyāsaṃbhavādupādhyāśrayaṃ nāmarūpaṃ jīva upacaryate /",
  "GSP33brssgo1u:10889": "ata evotpattirapi jīvasya kvacidagnivisphuliṅgodāharaṇena śrāvyamāṇopādhyāśrayaiva veditavyā /",
  "GSP33brssgo1u:10890": "yadapyuktaṃ prakṛtasyaiva mahato bhūtasya draṣṭavyasya bhūtebhyaḥ samutthānaṃ vijñānātmabhāvena darśayanvijñānātmana evedaṃ draṣṭavyatvaṃ darśayatīti,",
  "GSP33brssgo1u:10891": "tatrāpiyameva trisūtrī yojayitavyā /",
  "GSP33brssgo1u:10892": "'pratijñāsiddherliṅgamāśmarathyaḥ' /",
  "GSP33brssgo1u:10893": "idamatra pratijñātam- 'ātmani vidite sarvaṃ viditaṃ bhavati' 'idaṃ sarvaṃ yadayamātmā' (bṛ. 2.4.6) iti ca /",
  "GSP33brssgo1u:10894": "upapāditaṃ ca,",
  "GSP33brssgo1u:10895": "sarvasya nāmarūpakarmaprapañcasyaikaprasavatvādekapralayatvācca dundubhyādidṛṣṭāntaiśca kāryakāraṇayoravyatirekapratipādanāt /",
  "GSP33brssgo1u:10896": "tasyā eva pratijñāyāḥ siddhiṃ sūcatyetalliṅgaṃ yanmahato bhūtasya draṣṭavyasya bhūtebhyaḥ samutthānaṃ vijñānātmabhāvena kathitamityāśmarathya ācāryo manyate /",
  "GSP33brssgo1u:10897": "abhede hi satyekavijñānena sarvavijñānaṃ pratijñātamavakalpayata iti /",
  "GSP33brssgo1u:10898": "'utkramiṣyata evaṃbhāvādityauḍulomiḥ' /",
  "GSP33brssgo1u:10899": "utkramiṣyato vijñānātmano jñānadhyānādisāmarthyātsaṃprasannasya pareṇātmanaikyasaṃbhavādidamabhedābhidhānamityauḍulomirācāryo manyate /",
  "GSP33brssgo1u:10900": "'avasthiteriti kāśakṛtsnaḥ' /",
  "GSP33brssgo1u:10901": "asyaiva paramātmano 'nenāpi vijñānātmabhāvenāvasthānādupapannamidamabhedābhidhānamiti kāśakṛtsna ācāryo manyate /",
  "GSP33brssgo1u:10902": "nanūcchedābhidhānametat 'etebhyo bhūtebhyaḥ samutthāya tānyevānuvinaśyati na pretya saṃjñāsti' (bṛ. 2.4.12)",
  "GSP33brssgo1u:10903": "iti, kathamedabhedābhidhānam /",
  "GSP33brssgo1u:10904": "naiṣa doṣaḥ /",
  "GSP33brssgo1u:10905": "viśeṣavijñānavināśābhiprāyametadvināśābhidhānaṃ nātmocchedābhiprāyam /",
  "GSP33brssgo1u:10906_0": "'atraiva mā bhagavānamūmuhanna pretya saṃjñāsti' iti paryanuyujya svayameva śrutyārthāntarasya",
  "GSP33brssgo1u:10906_1": "darśitatvāt- 'na vā are 'haṃ mohaṃ bravīmyavināśī vā are 'yamātmānucchittidharmā",
  "GSP33brssgo1u:10906_2": "mātrāsaṃsargastvasya bhavati' iti /",
  "GSP33brssgo1u:10907": "etaduktaṃ bhavati- kūṭasthanitya evāyaṃ vijñānaghana ātmā nāsyocchedaprasaṅgo 'sti /",
  "GSP33brssgo1u:10908": "mātrābhistvasya bhūtendriyalakṣaṇābhiravidyākṛtābhirasaṃsargo vidyayā bhavati /",
  "GSP33brssgo1u:10909": "saṃsargābhāve ca prakṛtasya viśeṣavijñānasyābhāvānna pretya saṃjñāstītyuktamiti /",
  "GSP33brssgo1u:10910": "yadapyuktam- 'vijñātāramare kena vijānīyāt' iti kartṛvacanena śabdenopasaṃhārādvijñānātmana evedaṃ draṣṭavyamiti,",
  "GSP33brssgo1u:10911": "tadapi kāśakṛtsnīyenaiva darśanena parihapaṇīyam /",
  "GSP33brssgo1u:10912": "apica 'yatra hi dvaitamiva bhavati taditara itaraṃ paśyati' (bṛ. 2.4.13)",
  "GSP33brssgo1u:10913_0": "ityārabhyāvidyāviṣaye tasyaiva darśanādilakṣaṇaṃ viśeṣajñānaṃ prapañcya 'yatra tvasya",
  "GSP33brssgo1u:10913_1": "sarvāmātmaivābhūttatkena kaṃ paśyet' ityādinā vidyāviṣaye tasyaiva darśanādilakṣaṇasya",
  "GSP33brssgo1u:10913_2": "viśeṣavijñānasyābhāvamabhidadhāti /",
  "GSP33brssgo1u:10914": "punaśca viṣayābhāve 'pi ātmānaṃ vijānīyāt ityāśaṅkya 'vijñātāramare kena vijānīyāt' ityāha /",
  "GSP33brssgo1u:10915": "tataśca viśeṣavijñānābhāvopapādānaparatvādvākyasya vijñānadhātureva kevalaḥ saṃnbhūtapūrvagatyā kartṛvacanena tṛcā nirdiṣṭa iti gamyate /",
  "GSP33brssgo1u:10916": "darśitaṃ tu purastātkāśakṛtsnīyasya pakṣasya śrutimattvam /",
  "GSP33brssgo1u:10917": "ataśca vijñānātparamātmanoravidyāpratyupasthāpitanāmarūparacitadehādyupādhinim itto bhedo na pāramārthika ityeṣor'thaḥ sarvairvedāntavādibhirabhyupagantavyaḥ /",
  "GSP33brssgo1u:10918": "'sadeva somyedamagra āsīdekamevādvitīyam' (chā. 6.2.1)",
  "GSP33brssgo1u:10919": "'ātmaivedaṃ sarvam' (chā. 7.25.2)",
  "GSP33brssgo1u:10920": ",' brahmaivedaṃ sarvam' (muṇḍa. 2.2.11)",
  "GSP33brssgo1u:10921": ", 'idaṃ sarvaṃ yadayamātmā' (bṛ. 2.4.6)",
  "GSP33brssgo1u:10922": ", 'nānyo 'to 'sti draṣṭā'",
  "GSP33brssgo1u:10923": "(bṛ. 3.7.23), 'nānyadato 'sti draṣṭṛ' (bṛ. 3.8.11) ityevaṃrūpābhyaḥ śrutibhyaḥ /",
  "GSP33brssgo1u:10924": "smṛtibhyaśca 'vāsudevaḥ sarvamiti' (gī. 7.19)",
  "GSP33brssgo1u:10925": ", 'kṣetrajñaṃ cāpi māṃ viddhi sarvakṣetreṣu bhārata' (gī. 13.2)",
  "GSP33brssgo1u:10926": ", 'samaṃ sarveṣu bhūteṣu tiṣṭhantaṃ parameśvaram' (gī. 13.27) ityevaṃrūpābhyaḥ /",
  "GSP33brssgo1u:10927": "bhedadarśanāpavādācca 'anyo 'sāvanyo 'hamasmīti na sa veda yathā paśuḥ' (bṛ. 1.4.10)",
  "GSP33brssgo1u:10928": ", 'mṛtyoḥ sa mṛtyumāpnoti ca iha nāneva paśyati' (bṛ. 4.4.19) ityevañjātīyakāt /",
  "GSP33brssgo1u:10929": "'sa vā eṣa mahānaja ātmājaro 'maro 'mṛto 'bhayo brahma' (bṛ. 4.425)",
  "GSP33brssgo1u:10930": "iti cātmani sarvavikriyāpratiṣedhāt /",
  "GSP33brssgo1u:10931": "anyathā ca mumukṣūṇāṃ nirapavādavijñānānupapatteḥ, suniścitārthatvānupapatteśca /",
  "GSP33brssgo1u:10932": "nirapavādaṃ hi vijñānaṃ sarvākāṅkṣānivartakamātmaviṣayamiṣyate,",
  "GSP33brssgo1u:10933": "'vedāntavijñānasunuścitārthāḥ' (muṇḍa. 3.2.6) iti ca śruteḥ /",
  "GSP33brssgo1u:10934": "'tatra ko mohaḥ kaḥ śoka ekatvamanupaśyataḥ' (īśā. 7) iti ca /",
  "GSP33brssgo1u:10935": "śthitaprajñalakṣaṇasmṛteśca (gī. 2.54) /",
  "GSP33brssgo1u:10936": "sthite ca kṣetrajñaparamātmaikatvaviṣaya samyagdarśane kṣetrajñaḥ paramātmeti nāmamātrabhaidāt,",
  "GSP33brssgo1u:10937": "kṣetrajño 'yaṃ paramātmano bhinnaḥ paramātmāyaṃ kṣetrajñādbhinna ityevañjātīyaka ātmabhaidaviṣayo nirbandho nirarthakaḥ /",
  "GSP33brssgo1u:10938": "eko hyayamātmā nāmamātrabhedena bahudhābhidhīyata iti /",
  "GSP33brssgo1u:10939": "nahi 'satyaṃ jñānamantaṃ brahma /",
  "GSP33brssgo1u:10940": "yo veda nihitaṃ guhāyām' (tai. 2.1) iti kāñcidevaikāṃ guhāmadhikṛtyaitaduktam /",
  "GSP33brssgo1u:10941": "naca brahmaṇo 'nyo guhāyāṃ nihito 'sti, 'tatsṛṣṭvā tadevānuprāviśat' (tai. 2.6)",
  "GSP33brssgo1u:10942": "iti sraṣṭureva praveśaśravaṇāt /",
  "GSP33brssgo1u:10943": "ye tu nirbandhaṃ kurvanti te vedāntārthaṃ bādhamānāḥ śreyodvāraṃ samyagdarśanameva bādhante /",
  "GSP33brssgo1u:10944": "kṛtakamanityaṃ ca mokṣaṃ kalpayanti /",
  "GSP33brssgo1u:10945": "nyāyena ca na saṃgacchanta iti // 22 //",
  "GSP33brssgo1u:10946": "----------------------",
  "GSP33brssgo1u:10947": "FN: dhīro sarvajñaḥ /",
  "GSP33brssgo1u:10948": "rūpāṇi carācarāṇi śarīrāṇi /",
  "GSP33brssgo1u:10949": "vicitya nirmāya teṣāṃ nāmāni kṛtvā tatrānupraviśyābhivadannabhivadanādi kurvan /",
  "GSP33brssgo1u:10950": "mohaṃ mohakaraṃ vākyam /",
  "GSP33brssgo1u:10951": "ucchittirnāśastadvānna bhavitītyanucchittidharmā /",
  "GSP33brssgo1u:10952": "kāñcit jīvasthānādanyām /",
  "GSP33brssgo1u:10953": "ye tu āśmarathyaprabhṛtayaḥ /",
  "GSP33brssgo1u:10954": "siddhāntamāha-avasthiteriti /",
  "GSP33brssgo1u:10955": "atyantābhedajñāpanārthaṃ jīvamupakramya draṣṭavyatvādayo brahmadharmā uktā ityarthaḥ /",
  "GSP33brssgo1u:10956": "etena jīvaliṅgānāṃ brahmaparatvakathanārthamidamadhikaraṇaṃ na bhavati,",
  "GSP33brssgo1u:10957": "pratardanādhikaraṇe kathitatvāt /",
  "GSP33brssgo1u:10958": "nāpi jīvānuvādena brahmapratipādanārthaṃ, 'suṣuptyutkrāntyoḥ'ityatra gatatvāt /",
  "GSP33brssgo1u:10959": "ato vyarthamidamadhikaraṇamiti nirastam /",
  "GSP33brssgo1u:10960": "jīvoddeśena brahmatvapratipādane bhedo 'pyāvaśyaka iti bhedābhedaśaṅkāprāptau kalpitabhedenoddeśyatvādikaṃ svato 'tyantābheda iti jñāpanārthamasyārambhāt /",
  "GSP33brssgo1u:10961": "jñāpane cātra liṅgamātmaśabdenopakrāntasya jīvasya dharmiṇo brahmaṇo dharmyantarasya grahaṇaṃ vinaiva brahmadharmakathanaṃ bhedābhede dharmidvayagrahaḥ syāditi mantavyam /",
  "GSP33brssgo1u:10962": "dhīraḥ sarvajñaḥ /",
  "GSP33brssgo1u:10963_0": "sarvāṇi rūpāṇi kāryāṇi vicitya sṛṣṭvā teṣaṃ nāmāni ca kṛtvā teṣu buddhyādiṣu praviśyābhivadanādikaṃ",
  "GSP33brssgo1u:10963_1": "kurvan yo vartate tadvidvānihaivāmṛto bhavatīti mantro 'pi jīvaparayoraikyaṃ darśayatītyāha-mantreti /",
  "GSP33brssgo1u:10964": "jīvasya brahmavikāratvānnaikyamityata āha-naca teja iti /",
  "GSP33brssgo1u:10965": "matatrayaṃ vibhajya darśayati-kāśetyādinā /",
  "GSP33brssgo1u:10966": "kiyānapīti /",
  "GSP33brssgo1u:10967": "abhedavadbhedo 'pītyarthaḥ /",
  "GSP33brssgo1u:10968": "tatrāntyasya matasyopādeyatvamāha-tatra kāśeti /",
  "GSP33brssgo1u:10969": "so 'yaṃ devadatta itivattattvamasyādivākyebhyaḥ parāparayoratyantābhedaḥ pratipādayitumiṣṭor'thaḥ,",
  "GSP33brssgo1u:10970": "tadanusāritvādityarthaḥ,",
  "GSP33brssgo1u:10971": "jñānānmuktiśrutyanyathānupapattyāpyayameva pakṣa ādeya ityāha-evaṃ ceti /",
  "GSP33brssgo1u:10972": "atyantābhede satītyarthaḥ /",
  "GSP33brssgo1u:10973": "kalpitasya bhedasya jñānānnivṛttiḥ saṃbhavati na satyasyetyapi draṣṭavyam /",
  "GSP33brssgo1u:10974": "yaduktaṃ nadīdṛṣṭāntātsaṃsāraḥ svābhāvika iti, tannetyāha-ataśceti /",
  "GSP33brssgo1u:10975": "anāmarūpabrahmatvājjīvasyetyarthaḥ /",
  "GSP33brssgo1u:10976": "utpattiśrutyā jīvasya brahmaṇā bhedābhedāvityata āha-ata eveti /",
  "GSP33brssgo1u:10977": "utpatteḥ svābhāvikatve muktyayogādevetyarthaḥ /",
  "GSP33brssgo1u:10978": "atra pūrvapakṣe bījatrayamuktaṃ jīvenopakramaḥ parasyaiva samutthānaśrutyā jīvābhedābhidhānaṃ vijñātṛśabdaśceti /",
  "GSP33brssgo1u:10979": "tatrādyaṃ bījaṃ trisūtryā nirastam /",
  "GSP33brssgo1u:10980": "saṃprati dvitīyamanūdya tathaiva nirācaṣṭe-yadapyuktamityādinā /",
  "GSP33brssgo1u:10981": "ātmajñānātsarvavijñānaṃ yatpratijñātaṃ tatra hetuḥ 'idaṃ sarvaṃ yadayamātmā'ityavyatireka uktastasya pratipādanāttadeva pratijñātamupapāditamiti yojanā /",
  "GSP33brssgo1u:10982": "ekasmātprasavo yasya, ekasminpralayo yasya tadbhāvādityarthaḥ /",
  "GSP33brssgo1u:10983": "samutthānamabhedābhidhānamiti yāvat /",
  "GSP33brssgo1u:10984": "janmānāśāvuktau nābheda ityākṣipya pariharati-nanvityādinā /",
  "GSP33brssgo1u:10985": "mṛtasya saṃjñā nāstīti vākye 'traiva māṃ mohitavānasi jñānarūpasyātmano jñānābhāve nāśaprasaṅgāditi maitreyyokto munirāha-na vā are iti /",
  "GSP33brssgo1u:10986": "mohaṃ mohakaraṃ vākyam,",
  "GSP33brssgo1u:10987": "avināśī nāśahetuśūnyaḥ,",
  "GSP33brssgo1u:10988": "ata ucchittidharmā nāśavānna bhavatītyanucchittidharmetyarthaḥ /",
  "GSP33brssgo1u:10989": "tṛtīyaṃ bījaṃ tṛtīyena matenaiva nirasanīyamityāha-yadapītyādinā /",
  "GSP33brssgo1u:10990": "ādyamayadvaye 'pi satyabhedāṅgīkārāt kenetyākṣepo na yuktaḥ /",
  "GSP33brssgo1u:10991_0": "kāśakṛtsnasya mate tvatyantābhedādvijñānasya kārakābhāvātsa yukta iti śrutyanusāritvāttanmate",
  "GSP33brssgo1u:10991_1": "manaḥkalpitaṃ vijñātṛtvaṃ mukte brahmātmani bhūtapūrvagatyoktamiti pariharaṇīyamityarthaḥ /",
  "GSP33brssgo1u:10992": "kiñca pūrvāparaparyālocanayā vākyasya muktātmaparatvāvagamādvijñātṛtvaṃ kalpitamevānūdyata iti na talliṅgena jīvaparatvamityāha-api ceti /",
  "GSP33brssgo1u:10993": "ārṣeṣu pakṣeṣu kāśakṛtsnapakṣasyaivādeyatve kiṃ bījaṃ, tadāha-darśitamiti /",
  "GSP33brssgo1u:10994": "ataścaśrutimattvācca /",
  "GSP33brssgo1u:10995": "punarapi śrutismṛtimattvamāha-sadevetyādinā /",
  "GSP33brssgo1u:10996": "hetūnāṃ bhedo na paramārthika iti pratijñayā saṃbandhaḥ /",
  "GSP33brssgo1u:10997": "bhedābhedapakṣe jīvasya janmādivikāravattvāttanniṣedho na syādityāha-sa vā eṣa iti /",
  "GSP33brssgo1u:10998": "bhedasya satyatve tatpramayā bādhādahaṃ brahmeti nirvādhaṃ jñānaṃ na syādityāha-anyathāceti /",
  "GSP33brssgo1u:10999": "abhedasyāpi sattvātprametyāśaṅkya bhedābhedayorvirodhātsaṃśayaḥ syādityāha-suniściteti /",
  "GSP33brssgo1u:11000": "māstu nirbādhajñānamityata āha-nirapavādamiti /",
  "GSP33brssgo1u:11001": "ahaṃ brahmetyabādhitaniścayasyaiva śokādinivartakatvamityatra smṛtimapyāha-sthiteti /",
  "GSP33brssgo1u:11002": "ātyantikaikatve hi prajñā pratiṣṭhitā bhavati na bhedābhedayoriti bhāvaḥ /",
  "GSP33brssgo1u:11003": "nanu jīvaparamātmānau svato bhinnau, aparyāyanāmavattvāt, stambhakumbhavadityata āha-sthite ceti /",
  "GSP33brssgo1u:11004": "kathaṃ tarhyaparyāyanāmabheda ityāśaṅkya jīvatveśvaratvādinimittabhedādityāha-eko hīti /",
  "GSP33brssgo1u:11005": "kiñcāvidyātajjabuddhirūpāyāṃ guhāyāṃ sthito jīvo bhavati, tasyāmeva brahma nihitamiti śruteḥ /",
  "GSP33brssgo1u:11006": "sthānaikyājjīva eva brahmetyāha-nahīti /",
  "GSP33brssgo1u:11007": "kāñcidevaikāmiti /",
  "GSP33brssgo1u:11008": "jīvasthānādanyāmityarthaḥ /",
  "GSP33brssgo1u:11009": "nanvekasyāṃ guhāyāṃ dvau kiṃ na syātāmityata āha-naceti /",
  "GSP33brssgo1u:11010": "sraṣṭureva praveśena jīvatvānna bhedaḥ /",
  "GSP33brssgo1u:11011": "nanvatyantābhede jīvasya spaṣṭabhānādbrahmāpi spaṣṭaṃ syādataḥ spaṣṭatvāspaṣṭatvābhyāṃ tayorbheda iti cet /",
  "GSP33brssgo1u:11012": "na /",
  "GSP33brssgo1u:11013": "darpaṇe pratibimbasya sphuṭatve 'pi bimbasyāsphuṭatvavat kalpitabhedena viruddhadharmavyavasthopapatteḥ /",
  "GSP33brssgo1u:11014": "satyabhede yeṣāmāgrahasteṣāṃ doṣamāha-ye tviti /",
  "GSP33brssgo1u:11015": "so 'yamitivattattvamasītyakāryakāraṇadravyasāmānādhikaraṇyādatyantābhedo vedāntārthastadbodha eva niḥśreyasasādhanaṃ tasya bādho na yukta ityarthaḥ /",
  "GSP33brssgo1u:11016": "kiñca bhedābhadavādino jñānakarmabhyāṃ kṛtakaṃ mokṣaṃ kalpayanti, tatrānityatvaṃ doṣaḥ /",
  "GSP33brssgo1u:11017": "yattu kṛtakamapi nityamiti, tacca 'yat kriyāsādhyaṃ tadanityam'iti nyāyabādhitam /",
  "GSP33brssgo1u:11018": "asmākaṃ tvanarthadhvaṃsasya jñānasādhyatvānnityamuktātmamātratvācca nānityatvadoṣa iti bhāvaḥ /",
  "GSP33brssgo1u:11019": "tasmānmaitreyībrāhmaṇaṃ pratyagbrahmaṇi samanvitamiti siddham //22//",
  "GSP33brssgo1u:11020": "END BsCom_1,4.6.22",
  "GSP33brssgo1u:11021": "____________________________________________________________________________________________",
  "GSP33brssgo1u:11022": "START BsCom_1,4.7.23",
  "GSP33brssgo1u:11023": "prakṛtyadhikaraṇam / sū. 23-27",
  "GSP33brssgo1u:11024": "prakṛtiś ca pratijñādṛṣṭāntānuparodhāt | BBs_1,4.23 |",
  "GSP33brssgo1u:11025": "yathābhyudayahetutvāddharmo jijñāsya evaṃ niḥśreyasahetutvādbrahma jijñāsyamityuktam /",
  "GSP33brssgo1u:11026": "brahma ca 'janmādyasya yataḥ' (bra. 1.1.2) iti lakṣitam /",
  "GSP33brssgo1u:11027": "tacca lakṣaṇaṃ ghaṭarucakādīnāṃ mṛtsuvarṇādivatprakṛtitve kulālasuvarṇakārādivannimittatve ca samānamityato bhavati vimarśaḥ,",
  "GSP33brssgo1u:11028": "kimātmakaṃ punarbrahmaṇaḥ kāraṇatvaṃ syāditi /",
  "GSP33brssgo1u:11029": "tatra nimittakāraṇameva tāvatkevalaṃ syāditi pratibhāti /",
  "GSP33brssgo1u:11030": "kasmāt /",
  "GSP33brssgo1u:11031": "īkṣāpūrvakakartṛtvaśravaṇāt /",
  "GSP33brssgo1u:11032": "īkṣāpūrvakaṃ hi brahmaṇaḥ kartṛtvamavagamyate- 'sa īkṣāñcakre' (pra. 6.3)",
  "GSP33brssgo1u:11033": "'sa prāṇamasṛjata' (pra. 6.4) ityadiśrutibhyaḥ /",
  "GSP33brssgo1u:11034": "īkṣāpūrvakaṃ ca kartṛtvaṃ nimittakāraṇeṣveva kulālādiṣu dṛṣṭam /",
  "GSP33brssgo1u:11035": "anekakārakapūrvikā ca kriyāphalasiddhirloke dṛṣṭā /",
  "GSP33brssgo1u:11036": "sa ca nyāya ādikartaryapi yuktaḥ saṃkramayitum /",
  "GSP33brssgo1u:11037": "īśvaratvaprasiddheśca /",
  "GSP33brssgo1u:11038": "īśvarāṇāṃ hi rājavaivasvatādīnāṃ nimittakāraṇatvameva kevalaṃ pratīyate tadvatparameśvarasyāpi nimittakāraṇatvameva yuktaṃ pratipattum /",
  "GSP33brssgo1u:11039": "kāryaṃ cedaṃ jagatsāvayavamacetanamaśuddhaṃ ca dṛśyate,",
  "GSP33brssgo1u:11040": "kāraṇenāpi tasya tādṛśenaiva bhavitavyaṃ,",
  "GSP33brssgo1u:11041": "kāryakāraṇayoḥ sārūpyadarśanāt /",
  "GSP33brssgo1u:11042": "brahma ca naivaṃlakṣaṇamavagamyate 'niṣkalaṃ niṣkriyaṃ śāntaṃ niravadyaṃ nirañjanam' (śve. 6.19) ityādiśrutibhyaḥ /",
  "GSP33brssgo1u:11043": "pāriśeṣyādbrahmaṇo 'nyadupādānakāraṇamaśuddhyādiguṇakaṃ smṛtiprasiddhamabhyupagantavyam /",
  "GSP33brssgo1u:11044": "brahmakāraṇatvaśruternimittatvamātre paryavasānāditi /",
  "GSP33brssgo1u:11045": "evaṃ prāpte brūmaḥ prakṛtiścopādānakāraṇaṃ ca brahmābhyupagantavyaṃ nimittakāraṇaṃ ca /",
  "GSP33brssgo1u:11046": "na kevalaṃ nimittakāraṇameva /",
  "GSP33brssgo1u:11047": "kasmāt /",
  "GSP33brssgo1u:11048": "pratijñādṛṣṭāntānuparodhāt /",
  "GSP33brssgo1u:11049": "evaṃ pratijñādṛṣṭāntau śrautau noparudhyete /",
  "GSP33brssgo1u:11050": "pratijñā tāvat- 'uta tamādeśamaprākṣyo yenāśrutaṃ śrutaṃ bhavatyamataṃ matamavijñātaṃ vijñātam' (chā. 6.1.2) iti /",
  "GSP33brssgo1u:11051": "tatra caikena vijñātena sarvamandavijñātamapi vijñātaṃ bhavatīti pratīyate /",
  "GSP33brssgo1u:11052": "taccopādānakāraṇavijñāne sarvavijñānaṃ saṃbhavatyupādānakāraṇavyatirekātkāryasya /",
  "GSP33brssgo1u:11053": "nimittakāraṇāvyatirekāstu kāryasya nāsti, loke takṣṇaḥ prāsādavyatirekadarśanāt /",
  "GSP33brssgo1u:11054": "dṛṣṭānto 'pi yathā 'somyaikena mṛtpiṇḍena sarvaṃ mṛnmayaṃ vijñātaṃ syādvācārambhaṇaṃ vikāro nāmadheyaṃ mṛttiketyeva satyam' ityupādānakāraṇagocara evamāmnāyate /",
  "GSP33brssgo1u:11055": "tathā 'ekena lohamaṇinā sarvaṃ lohamayaṃ vijñātaṃ syāt' 'ekena nakhanikṛntanena sarvaṃ kārṣṇāyasaṃ vijñātaṃ syāt' (chā. 6.1.4,5,6) iti ca /",
  "GSP33brssgo1u:11056": "tathānyatrāpi 'kasminnu bhagavo vijñāte sarvamidaṃ vijñātaṃ bhavati (muṇḍa. 1.1.2) iti pratijñā /",
  "GSP33brssgo1u:11057": "'yathā pṛthivyāmoṣadhayaḥ saṃbhavanti' ( muṇḍa. 1.1.7) iti dṛṣṭāntaḥ /",
  "GSP33brssgo1u:11058": "tathā 'ātmani kalvare dṛṣṭe śrute mate vijñāta idaṃ sarvaṃ viditam' iti pratijñā /",
  "GSP33brssgo1u:11059": "'sa yathā dundubherhanyamānasya na bāhyāñśabdāñśaknuyādgrahaṇāya dundubhestu grahaṇena dundubhyāghātasya vā śabdo gṛhītaḥ' (bṛ. 4.5.6,7) iti dṛṣṭāntaḥ /",
  "GSP33brssgo1u:11060": "evaṃ yathāsaṃbhavaṃ prativedāntaṃ pratijñādṛṣṭāntau prakṛtitvasādhanau pratyetavyau /",
  "GSP33brssgo1u:11061": "yata itīyaṃ pañcamī 'yato vā imāni bhūtāni jāyante' ityatra 'janikartuḥ prakṛtiḥ' (pā.sū. 1.4.30)",
  "GSP33brssgo1u:11062": "iti viśeṣasmaraṇātprakṛtilakṣaṇa evāpādāne draṣṭavyā /",
  "GSP33brssgo1u:11063": "nimittatvaṃ tvadhiṣṭhātrantarābhāvādadhigantavyam /",
  "GSP33brssgo1u:11064": "yathā hi loke mṛtsuvarṇādikamupādānakāraṇaṃ kulālasuvarṇakārādīnadhiṣṭhātṛnapekṣya pravartate naivaṃ brahmaṇa upādānakāraṇasya sato 'nyo 'dhiṣṭhātāpekṣyo 'sti,",
  "GSP33brssgo1u:11065": "prāgutpatterekamevādvitīyamityavadhāraṇāt /",
  "GSP33brssgo1u:11066": "adhiṣṭhātrantarābhāvo 'pi pratijñādṛṣṭāntānuparodhādevodito veditavyaḥ /",
  "GSP33brssgo1u:11067": "adhiṣṭhātari hyupādānādanyasminnabhyupagamyamāne punarapyekavijñānena sarvavijñānasyāsaṃbhavātpratijñādṛṣṭāntoparodha eva syāt /",
  "GSP33brssgo1u:11068": "tasmādadhiṣṭhātrantarābhāvādātmanaḥ kartṛtvamupādānāntarābhāvācca prakṛtitvam // 23 //",
  "GSP33brssgo1u:11069": "----------------------",
  "GSP33brssgo1u:11070": "FN: vimarśaḥ saṃśayaḥ /",
  "GSP33brssgo1u:11071": "niṣkalaṃ niravayavam, niṣkriyamacalam, śāntamapariṇāmi, niravadyaṃ nirastasamastadoṣam /",
  "GSP33brssgo1u:11072": "lohaṃ suvarṇam /",
  "GSP33brssgo1u:11073": "nakhanikṛntanaṃ kārṣṇāyasakṛtanakhalavanaśastraṃ lohapiṇḍo vā /",
  "GSP33brssgo1u:11074": "dundubhyāghātasya janakasya janyatayā saṃbandhī vā śabdo viśeṣaśabda ityarthaḥ /",
  "GSP33brssgo1u:11075": "prakṛtiśceti /",
  "GSP33brssgo1u:11076": "lakṣaṇasūtreṇāsya saṃgatiṃ vaktuṃ vṛttaṃ smārayati-yatheti /",
  "GSP33brssgo1u:11077": "tatra hi brahmaṇo buddhisthatvārthaṃ sāmānyato jagatkāraṇatvaṃ lakṣaṇamuktaṃ,",
  "GSP33brssgo1u:11078": "tena buddhisthe brahmaṇi kṛtasnavedāntasamanvayaṃ pratipādya tatkāraṇatvaṃ kiṃ kartṛtvamātramuta prakṛtitvakartṛtvobhayarūpamiti /",
  "GSP33brssgo1u:11079": "viśeṣajijñāsāyamidamārabhyate /",
  "GSP33brssgo1u:11080": "tathāca sāmānyajñānasya viśeṣacintāhetutvāttenāsya saṃgatiḥ /",
  "GSP33brssgo1u:11081": "yadyapi tadānantaryamasya yuktaṃ tathāpi niścitatātparyairvedāntaiḥ kartṛmātreśvaramatanirāsaḥ sukara iti samanvayānte idaṃ likhitam /",
  "GSP33brssgo1u:11082": "lakṣaṇasūtrasyādhyāyādisaṃgatatvādasyāpyadhyādisaṃgatiḥ /",
  "GSP33brssgo1u:11083": "pūrvatra sarvavijñānapratijñāyā mukhyatvādvākyasya jīvaparatvaṃ nirastaṃ,",
  "GSP33brssgo1u:11084": "tadayuktaṃ,",
  "GSP33brssgo1u:11085": "kartrupādanayorbhedena pratijñāyā gauṇatvādityākṣipati-tatra nimittetyādinā /",
  "GSP33brssgo1u:11086": "pūrvottarapakṣayordvaitādvaitasiddhiḥ phalam-īkṣāpūrvaketi /",
  "GSP33brssgo1u:11087": "īkṣaṇaśrutyā kartṛtvaṃ niścitaṃ,",
  "GSP33brssgo1u:11088": "tathā ca brahma na prakṛtiḥ,",
  "GSP33brssgo1u:11089": "kartṛtvāt,",
  "GSP33brssgo1u:11090": "yo yatkartā sa tatprakṛtirna,",
  "GSP33brssgo1u:11091": "yathā ghaṭakartā kulāla ityarthaḥ /",
  "GSP33brssgo1u:11092": "jagat bhinnakartrupādānakaṃ, kāryatvāt ghaṭavadityāha-aneketi /",
  "GSP33brssgo1u:11093": "brahma nopādānaṃ, īśvaratvāt, rājādivadityāha-īśvaratveti /",
  "GSP33brssgo1u:11094": "jaganna brahmaprakṛtikaṃ,",
  "GSP33brssgo1u:11095": "tadvilakṣaṇatvāt,",
  "GSP33brssgo1u:11096": "yaditthaṃ tattathā kulālavilakṣaṇaghaṭavadityāha-kāryaṃ ceti /",
  "GSP33brssgo1u:11097": "niṣkalaṃ niravayavaṃ, niṣkriyamacalaṃ, śāntamapariṇāmi, niravadyaṃ nirastasamastadoṣam /",
  "GSP33brssgo1u:11098": "tatra hetuḥ-nirañjanamiti /",
  "GSP33brssgo1u:11099": "añjanatulyatamaḥśūnyamityarthaḥ /",
  "GSP33brssgo1u:11100": "tarhi jagataḥ sadṛśopādānaṃ kimityata āha-pāriśeṣyāditi /",
  "GSP33brssgo1u:11101": "brahmaniṣedhe pradhānaṃ pariśiṣyata ityabhimanyamānaḥ siddhāntayati-prakṛtiśceti /",
  "GSP33brssgo1u:11102": "cakārānnimittatvagrahaḥ /",
  "GSP33brssgo1u:11103": "evamubhayarūpe kāraṇatve tayorabādho bhavatītyāha-evamiti /",
  "GSP33brssgo1u:11104": "kartṛjñānādapi sarvakāryajñānaṃ kiṃ na syādityata āha-nimittakāraṇāvyatirekastviti /",
  "GSP33brssgo1u:11105": "mṛdādīnāmupādānānāṃ dṛṣṭāntatvāddārṣṭāntikasya brahmaṇa upādānatvaṃ vācyamityāha-dṛṣṭānto 'pīti /",
  "GSP33brssgo1u:11106": "vāgārabhyaṃ nāmamātraṃ vikāro na vastuto 'stīti satyakāraṇajñānādvikārajñānaṃ yuktamityarthaḥ /",
  "GSP33brssgo1u:11107": "gatisāmānyārthaṃ muṇḍake 'pi pratijñādṛṣṭāntāvāha-tathānyatrāpīti /",
  "GSP33brssgo1u:11108": "bṛhadāraṇyake 'pi tāvāha-tathātmanīti /",
  "GSP33brssgo1u:11109": "ghaṭaḥ sphuratītyanugatasphuraṇaṃ prakṛtistadatirikeṇa vikārā na santīti so 'yamartho yathā sphuṭaḥ tathā dṛṣṭāntaḥ sa ucyate /",
  "GSP33brssgo1u:11110": "hanyamānadundubhijanyācchabdasāmānyādbāhyān viśeṣaśabdān sāmānyagrahaṇātirikeṇa pṛthaggrahītuṃ śrotā na śaknuyāt /",
  "GSP33brssgo1u:11111": "sāmānyasya tu grahaṇena dundubhyāghātajaśabdaviśeṣo gṛhīto bhavati,",
  "GSP33brssgo1u:11112": "tasya vā grahaṇena tadavāntaraviśeṣaśabdo gṛhīto bhavati /",
  "GSP33brssgo1u:11113": "ataḥ śabdasāmānyagrahaṇagrahyā viśeṣāḥ sāmānye kalpitāḥ tadvadātmabhānabhāsyā ghaṭādaya ātmani kalpitā ityarthaḥ /",
  "GSP33brssgo1u:11114": "pratijñādṛṣṭāntānuparodhālliṅgādbrahmaṇaḥ prakṛtitvamuktvā pañcamīśrutyāpyāha-yata iti /",
  "GSP33brssgo1u:11115": "'yato vā'ityatra śrutau yata iti pañcamī prakṛtau draṣṭavyetyanvayaḥ /",
  "GSP33brssgo1u:11116": "janikarturjāyamānasya kāryasya prakṛtirapādānasaṃjñikā bhavatīti sūtrārthaḥ /",
  "GSP33brssgo1u:11117": "saṃjñāyāḥ phalaṃ 'apādāne pañcamī'iti sūtrātprakṛtau pañcamīlābhaḥ /",
  "GSP33brssgo1u:11118": "evaṃ brahmaṇaḥ prakṛtitvaṃ prasādhya kartṛtvaṃ sādhayati-nimittatvamiti /",
  "GSP33brssgo1u:11119": "brahma svātiriktakartradhiṣṭheyaṃ,",
  "GSP33brssgo1u:11120": "prakṛtitvāt,",
  "GSP33brssgo1u:11121": "mṛdādivadityādyanumānānāmāgamabādhakamāha-prāgutpatteriti /",
  "GSP33brssgo1u:11122": "jagatkartṛ brahmaivetyatrāpi sūtraṃ yojayati-adhiṣṭhātrāntareti //23//",
  "GSP33brssgo1u:11123": "END BsCom_1,4.7.23",
  "GSP33brssgo1u:11124": "____________________________________________________________________________________________",
  "GSP33brssgo1u:11125": "START BsCom_1,4.7.24",
  "GSP33brssgo1u:11126": "kutaścātmanaḥ kartṛtvaprakṛtitve-",
  "GSP33brssgo1u:11127": "abhidhyopadeśāc ca | BBs_1,4.24 |",
  "GSP33brssgo1u:11128": "abhidhyopadeśaścātmanaḥ kartṛtvaprakṛtitve gamayati 'so 'kāmayata bahu syāṃ prajāyeyeti' 'tadaikṣata bahu syāṃ prajāyeya' iti ca /",
  "GSP33brssgo1u:11129": "tatrābhidhyānapūrvikāyāḥ svātantryapravṛtteḥ karteti gamyate /",
  "GSP33brssgo1u:11130": "bahu syāmiti pratyagātmaviṣayatvādbahubhavanābhidhyānasyaprakṛtirityapi gamyate // 24 //",
  "GSP33brssgo1u:11131": "----------------------",
  "GSP33brssgo1u:11132": "FN: abhidhyā sṛṣṭisaṃkalpaḥ /",
  "GSP33brssgo1u:11133": "ekasyobhayarūpaṃ kāraṇatvamaviruddhamiti sūtracatuṣṭayena sādhayati-kutaścetyādinā /",
  "GSP33brssgo1u:11134": "abhidhyā sṛṣṭisaṃkalpaḥ //24//",
  "GSP33brssgo1u:11135": "END BsCom_1,4.7.24",
  "GSP33brssgo1u:11136": "____________________________________________________________________________________________",
  "GSP33brssgo1u:11137": "START BsCom_1,4.7.25",
  "GSP33brssgo1u:11138": "sākṣāc cobhayāmnānāt | BBs_1,4.25 |",
  "GSP33brssgo1u:11139": "prakṛtitvasyāyamabhyuccayaḥ /",
  "GSP33brssgo1u:11140": "itaśca prakṛtirbrahma,",
  "GSP33brssgo1u:11141": "yatkāraṇaṃ sākṣādbrahmaiva kāraṇamupādāyobhau prabhavapralayāvāmnāyate- 'sarvāṇi ha vā imāni bhūtānyākāśādeva samutpadyante /",
  "GSP33brssgo1u:11142": "ākāśaṃ pratyastaṃ yanti' (chā. 1.9.1) iti /",
  "GSP33brssgo1u:11143": "yaddhi yasmātprabhavati yasmiṃśca pralīyate tattasyopādānaṃ prasiddham /",
  "GSP33brssgo1u:11144": "yathā vrīhiyavādīnāṃ pṛthivī /",
  "GSP33brssgo1u:11145": "sākṣādite sākṣāditi copādānāntarānupādānaṃ darśayatyākāśādeveti /",
  "GSP33brssgo1u:11146": "pratyastamayaśca nopādānādanyatra kāryasya dṛṣṭaḥ // 25 //",
  "GSP33brssgo1u:11147": "----------------------",
  "GSP33brssgo1u:11148": "FN: abhyuccayo hetvantaram /",
  "GSP33brssgo1u:11149": "abhyuccayohetvantaram /",
  "GSP33brssgo1u:11150": "ākāśādevetyevakārasūcitamupādānāntarānupādānamagrahaṇaṃ sākṣāditipadena sūtrakāro darśayatīti yojanā //25//",
  "GSP33brssgo1u:11151": "END BsCom_1,4.7.25",
  "GSP33brssgo1u:11152": "____________________________________________________________________________________________",
  "GSP33brssgo1u:11153": "START BsCom_1,4.7.26",
  "GSP33brssgo1u:11154": "ātmakṛteḥ pariṇāmāt | BBs_1,4.26 |",
  "GSP33brssgo1u:11155": "itaśca prakṛtirbrahma, yatkāraṇaṃ brahmaprakriyāyām 'tadātmānaṃ svayamakuruta' (tai. 2.7)",
  "GSP33brssgo1u:11156": "ityātmanaḥ karmatvaṃ kartṛtvaṃ ta darśayati /",
  "GSP33brssgo1u:11157": "ātmānamiti karmatvaṃ, svayamakuruteti kartṛtvam /",
  "GSP33brssgo1u:11158": "kathaṃ punaḥ pūrvasiddhasya sataḥ kartṛtvena vyavasthitasya kriyamāṇatvaṃ śakyaṃ saṃpādayitum /",
  "GSP33brssgo1u:11159": "pariṇāmāditi brūmaḥ /",
  "GSP33brssgo1u:11160": "pūrvasiddho 'pi hi sannātmā viśeṣeṇa vikārātmanā pariṇamayāmāsātmānamiti /",
  "GSP33brssgo1u:11161": "vikārātmanā ca pariṇāmo mṛdādyāsu prakṛtiṣūpalabdhaḥ /",
  "GSP33brssgo1u:11162": "svayamiti ca viśeṣaṇānnimittāntarānapekṣatvamapi pratīyate /",
  "GSP33brssgo1u:11163": "pariṇāmāditi vā pṛthaksūtram /",
  "GSP33brssgo1u:11164": "tasyaiṣor'thaḥ - itaśca prakṛtirbrahma,",
  "GSP33brssgo1u:11165": "yatkāraṇaṃ brahmaṇa eva vikārātmanā pariṇāmaḥ sāmānādhikaraṇyenāmnāyate 'sacca tyaccābhavat /",
  "GSP33brssgo1u:11166": "niruktaṃ cāniruktaṃ ca' (tai. 2.6) ityādineti // 26 //",
  "GSP33brssgo1u:11167": "----------------------",
  "GSP33brssgo1u:11168": "FN: sat pratyakṣaṃ bhūtatrayam,",
  "GSP33brssgo1u:11169": "tyat parokṣaṃ bhūtadvayam,",
  "GSP33brssgo1u:11170": "niruktaṃ vaktuṃ śakyaṃ ghaṭādi,",
  "GSP33brssgo1u:11171": "aniruktaṃ vaktumaśakyaṃ kapotarūpādikam /",
  "GSP33brssgo1u:11172": "ātmasaṃbandhinī kṛtirātmakṛtiḥ /",
  "GSP33brssgo1u:11173": "saṃbandhaścātmanaḥ kṛtiṃ prati viṣayatvamāśrayatvaṃ ca /",
  "GSP33brssgo1u:11174": "nanu kṛterāśrayaḥsiddhobhavati viṣayastu sādhya ityekasyobhayaṃ viruddhamityāśaṅkate-kathaṃ punariti /",
  "GSP33brssgo1u:11175": "yathā mṛdaḥ sādhyapariṇāmābhedena kṛtiviṣayatvaṃ tadvadātmana ityāha-pariṇāmāditi /",
  "GSP33brssgo1u:11176": "ātmānamiti /",
  "GSP33brssgo1u:11177": "avirodha iti śeṣaḥ /",
  "GSP33brssgo1u:11178": "siddhasyāpi sādhyatve dṛṣṭāntamāha-vikārātmaneti /",
  "GSP33brssgo1u:11179": "nanu brahmaṇa ātmānamiti dvitīyayā kāryātmanā sādhyatvaśrutyāstu prakṛtitvaṃ kartā tvanyo 'stvityata āha-svayamiti ceti /",
  "GSP33brssgo1u:11180": "brahmaṇaḥ kṛtikarmatvopapādanārthaṃ pariṇāmāditi padaṃ vyākhyāyānyathāpi vyācaṣṭe-pṛthaksūtramiti /",
  "GSP33brssgo1u:11181": "mṛdghaṭa itivadbrahma sacca tyacceti pariṇāmasāmānādhikaraṇyaśruterbrahmaṇaḥ prakṛtitvamityarthaḥ /",
  "GSP33brssgo1u:11182": "satpratyakṣaṃ bhūtatrayaṃ,",
  "GSP33brssgo1u:11183": "tyaparokṣaṃ bhūtadvayaṃ,",
  "GSP33brssgo1u:11184": "niruktaṃ vaktuṃ śakyaṃ ghaṭādi,",
  "GSP33brssgo1u:11185": "aniruktaṃ vaktumaśakyaṃ kapotarūpādikaṃ ca brahmaivābhavadityarthaḥ /",
  "GSP33brssgo1u:11186": "atra sūtre pariṇāmaśabdaḥ kāryamātraparaḥ,",
  "GSP33brssgo1u:11187": "natu satyakāryātmakapariṇāmaparaḥ,",
  "GSP33brssgo1u:11188": "'tadananyatvam-'iti vivartavādasya vakṣyamāṇatvāt //26//",
  "GSP33brssgo1u:11189": "END BsCom_1,4.7.26",
  "GSP33brssgo1u:11190": "____________________________________________________________________________________________",
  "GSP33brssgo1u:11191": "START BsCom_1,4.7.27",
  "GSP33brssgo1u:11192": "yoniś ca hi gīyate | BBs_1,4.27 |",
  "GSP33brssgo1u:11193": "itaśca prakṛtirbrahma yonirityapi paṭhyate vedānteṣu 'kartāramīśaṃ puruṣaṃ brahmayonim' (muṇḍa. 3.1.3)",
  "GSP33brssgo1u:11194": "iti, 'yadbhūtayoni paripaśyanti dhīrāḥ' (muṇḍa. 1.16) iti ca /",
  "GSP33brssgo1u:11195": "yoniśabdaśca prakṛtivacanaḥ samadhigato loke 'pṛthivī yoniroṣadhivanaspatīnām' iti /",
  "GSP33brssgo1u:11196": "strīyonerapyastyevāyavadvāreṇa garbhaṃ pratyupādānakāraṇatvam /",
  "GSP33brssgo1u:11197": "kacitsthānavacano 'pi yoniśabdo dṛṣṭaḥ - 'yoniṣṭa indra niṣade akāri' (ṛ.saṃ. 1.104.1) iti /",
  "GSP33brssgo1u:11198": "vākyaśeṣāttvatra prakṛtivacanatā parigṛhyate 'yathorṇanābhiḥ sṛjate gṛhyate ca' (muṇḍa. 1.1.7) ityevañjātīyakāt /",
  "GSP33brssgo1u:11199": "evaṃ prakṛtitvaṃ brahmaṇaḥ prasiddham /",
  "GSP33brssgo1u:11200": "yatpunaridamuktamīkṣāpūrvakaṃ kartṛtvaṃ nimittakāraṇeṣveva kulālādiṣu loke dṛṣṭaṃ nopādāneṣvityādi,",
  "GSP33brssgo1u:11201": "tatpratyucyate- na lokavadiha bhavitavyam /",
  "GSP33brssgo1u:11202": "nahyayamanumānagamyor'thaḥ /",
  "GSP33brssgo1u:11203": "śabdagamyatvāttvasyārthasya yathāśabdamiha bhavitavyam /",
  "GSP33brssgo1u:11204": "śabdaścekṣiturīśvarasya prakṛtitvaṃ pratidayatātyavocāma /",
  "GSP33brssgo1u:11205": "punaścaitatsarvaṃ vistareṇa prativakṣyāmaḥ // 27 //",
  "GSP33brssgo1u:11206": "----------------------",
  "GSP33brssgo1u:11207": "FN: kartāraṃ kriyāśaktimantam, īśaṃ niyantāram, puruṣaṃ pratyañcam, brahma pūrṇam, yoniṃ prakṛtim /",
  "GSP33brssgo1u:11208": "he indra, te tava niṣade upaveśanāya yoniḥ sthānaṃ mayā akāri kṛtam /",
  "GSP33brssgo1u:11209": "yoniśabdācca prakṛtitvamityāha-yoniśceti /",
  "GSP33brssgo1u:11210": "kartāraṃ kriyāśaktimantaṃ,",
  "GSP33brssgo1u:11211": "īśaṃ niyantāraṃ,",
  "GSP33brssgo1u:11212": "puruṣaṃ pratyañcaṃ,",
  "GSP33brssgo1u:11213": "brahma pūrṇaṃ,",
  "GSP33brssgo1u:11214": "yoniṃ prakṛtiṃ,",
  "GSP33brssgo1u:11215": "dhīrā dhyānena paśyantītyarthaḥ /",
  "GSP33brssgo1u:11216": "nanvanupādāne 'pi strīyonau yoniśabdo dṛṣṭa ityata āha-strīyoneriti /",
  "GSP33brssgo1u:11217": "śoṇitamavayavaśabdārthaḥ /",
  "GSP33brssgo1u:11218": "yoniśabdasya sthānamapyartho bhavati so 'tra bhūtayonyādiśabdairna grāhyaḥ,",
  "GSP33brssgo1u:11219": "urṇanābhyādiprakṛtadṛṣṭāntavākyaśeṣavirodhādityāha-kvaciditi /",
  "GSP33brssgo1u:11220": "he indra, te tava niṣade upaveśanāya yoniḥ, sthānaṃ mayā akāri kṛtamityarthaḥ /",
  "GSP33brssgo1u:11221": "pūrvapakṣoktānumānāni anūdyāgamabādhamāha-yatpunarityādinā /",
  "GSP33brssgo1u:11222": "nanvanumānasya śrutyanapekṣatvānna tayā bādha ityata āha-nahīti /",
  "GSP33brssgo1u:11223": "jagatkartā pakṣaḥ śrutyaiva siddhyati,",
  "GSP33brssgo1u:11224": "yā kṛtiḥ sā śarīrajanyeti vyāptivirodhena nityakṛtimato 'numānāsaṃbhavāt /",
  "GSP33brssgo1u:11225": "ataḥ śrautamīśvaraṃ pakṣīkṛtyānupādānatvasādhane bhavatyevopajīvyayā prakṛtitvabodhakaśrutyā bādha ityarthaḥ /",
  "GSP33brssgo1u:11226": "yaduktaṃ vilakṣaṇatvādbrahmaṇo na jagadupādānatvamiti, tatrāha-punaśceti /",
  "GSP33brssgo1u:11227": "'na vilakṣaṇatvāt-'ityārabhyetyarthaḥ /",
  "GSP33brssgo1u:11228": "ata ubhayarūpaṃ kāraṇatvaṃ brahmaṇo lakṣaṇamiti siddhām //27//",
  "GSP33brssgo1u:11229": "END BsCom_1,4.7.27",
  "GSP33brssgo1u:11230": "____________________________________________________________________________________________",
  "GSP33brssgo1u:11231": "START BsCom_1,4.7.28",
  "GSP33brssgo1u:11232": "8 sarvavyākhyānādhikaraṇam / sū. 28",
  "GSP33brssgo1u:11233": "etena sarve vyākhyātā vyākhyātāḥ | BBs_1,4.28 |",
  "GSP33brssgo1u:11234": "'īkṣaternāśabdam' (bra.sū. 1.1.5)",
  "GSP33brssgo1u:11235": "ityārabhya pradhānakāraṇavādaḥ sūtraireva punaḥ punarāśaṅkya nirākṛtaḥ,",
  "GSP33brssgo1u:11236": "tasya hi pakṣasyopodbalakāni kānicilliṅgābhāsāni vedānteṣvāpātena mandamatīnpratibhāntīti /",
  "GSP33brssgo1u:11237": "sa ca kāryakāraṇananyatvābhyupagamātpratyāsanno vedāntavādasya /",
  "GSP33brssgo1u:11238": "devalaprabhṛtibhiśca kaiściddharmasūtrakāraiḥ svagrantheṣvāśritaḥ,",
  "GSP33brssgo1u:11239": "tena tatpratiṣedhe yatno 'tīva kṛto nāṇvādikāraṇavādapratiṣedhe /",
  "GSP33brssgo1u:11240": "te 'pi tu brahmakāraṇavādapakṣasya pratipakṣatvātpratiṣeddhavyāḥ /",
  "GSP33brssgo1u:11241": "teṣāmapyupodvalakaṃ vaidikaṃ kiñcilliṅgamāpātena mandamatīnprati bhāyāditi /",
  "GSP33brssgo1u:11242": "ataḥ pradhānamallanibarhaṇanyāyenātidiśati- etena pradhānakāraṇavādapratiṣedhanyāyakalāpena sarve 'ṇvādikāraṇavādā api pratiṣiddhatayā vyākhyātā veditavyāḥ /",
  "GSP33brssgo1u:11243": "teṣāmapi pradhānavadaśabdatvācchabdavirodhitvācceti /",
  "GSP33brssgo1u:11244": "vyākhyātā vyākhyātā iti padābhyāso 'dhyāyaparisamāptiṃ dyotayati // 28 //",
  "GSP33brssgo1u:11245": "etena sarve vyākhyātāḥ /",
  "GSP33brssgo1u:11246": "asyātideśādhikaraṇasya tātparyaṃ vaktuṃ vṛttamanuvadati-īkṣateriti /",
  "GSP33brssgo1u:11247": "pradhānavādasya prādhānyena nirākaraṇe hetūnāha-tasya hītyādinā /",
  "GSP33brssgo1u:11248": "tarhyaṇvādivādā upekṣaṇīyāḥ, durbalatvādityata āha-te 'pi tviti /",
  "GSP33brssgo1u:11249": "nirmūlāste kathaṃ pratipakṣā ityata āha-teṣāmiti /",
  "GSP33brssgo1u:11250": "tathā hi chāndogye jagatkāraṇatvajñāpanārthaṃ pitā putramuvāca,",
  "GSP33brssgo1u:11251": "āsāṃ vaṭadhānānāṃ madhye ekāṃ bhindhīti /",
  "GSP33brssgo1u:11252": "bhinnā bhagava ityuvāca putraḥ /",
  "GSP33brssgo1u:11253": "punaḥ pitrā kimatra paśyasītyukte na kiñcana bhagava ityāha /",
  "GSP33brssgo1u:11254": "tatra pitrāṇimānaṃ na paśyasītyuktaṃ,",
  "GSP33brssgo1u:11255": "tathā ca na kiñcanaśabdācchūnyasvabhāvavādau pratīyete,",
  "GSP33brssgo1u:11256": "aṇuśabdātparamāṇuvāda iti /",
  "GSP33brssgo1u:11257": "evaṃ 'asadevedamagra āsīt' 'aṇoraṇīyān'ityādiliṅgaṃ draṣṭavyam /",
  "GSP33brssgo1u:11258": "atrāṇvādivādāḥ śrautā na veti saṃśaye satyasadaṇvādiśabdabalācchrautā iti prāpte 'tidiśati-eteneti /",
  "GSP33brssgo1u:11259": "asyātideśatvānna pṛthak saṃgatyādyapekṣā /",
  "GSP33brssgo1u:11260": "na kiñcanāsacchabdayoḥ pratyakṣāyogyavastuparatvādāṇuśabdasya sūkṣmābhiprāyatvādaśabdatvaṃ,",
  "GSP33brssgo1u:11261": "teṣāṃ vādānāṃ pradhānavādavadaśrautatvaṃ,",
  "GSP33brssgo1u:11262": "brahmakāraṇaśrutibādhitatvaṃ ca,",
  "GSP33brssgo1u:11263": "tasmādbrahmaiva paramakāraṇaṃ,",
  "GSP33brssgo1u:11264": "tasminnaiva sarveṣāṃ vedāntānāṃ samanvaya iti siddham //28//",
  "GSP33brssgo1u:11265": "END BsCom_1,4.7.28",
  "GSP33brssgo1u:11266": "____________________________________________________________________________________________",
  "GSP33brssgo1u:11267": "iti śrīmatparamahaṃsaparivrājakācāryaśrīmacchaṅkarabhagavatpūjyapādakṛtau śārīrakamīmāṃsābhāṣye prathamādhyāyasya caturthaḥ pādaḥ samāptaḥ // 4 //",
  "GSP33brssgo1u:11268": "iti śrīmadbrahmasūtraśāṅkarabhāṣye samanvayākhyaḥ prathamo 'dhyāyaḥ // 1 //",
  "GSP33brssgo1u:11269": "iti śrīmatparamahaṃsaparivrājakācāryaśrīgovindānandabhagavatpādakṛtau śārīrakamīmāṃsāvyākhyāyāṃ bhāṣyaratnaprabhāyāṃ prathamādhyāyasya yaturthaḥ pādaḥ //4//",
  "GSP33brssgo1u:11270": "// iti prathamādhyāye 'vyaktādisaṃdigdhapadamātrasamanvayākhyaścaturthaḥ pādaḥ //",
  "GSP33brssgo1u:11271": "// iti śrīmadbrahmasūtraśāṅkarabhāṣye samanvayākhyaḥ prathamo 'dhyāyaḥ //"
}