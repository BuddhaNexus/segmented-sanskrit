{
  "GE07bhg4c16u:0": "BhG 16.1",
  "GE07bhg4c16u:1": "śrī-bhagavān uvāca",
  "GE07bhg4c16u:2": "abhayaṃ sattva-saṃśuddhir jñāna-yoga-vyavasthitiḥ |",
  "GE07bhg4c16u:3": "dānaṃ damaś ca yajñaś ca svādhyāyas tapa ārjavam ||1||",
  "GE07bhg4c16u:4": "ahiṃsā satyam akrodhas tyāgaḥ śāntir apaiśunam |",
  "GE07bhg4c16u:5": "dayā bhūteṣv aloluptvaṃ mārdavaṃ hrīr acāpalam ||2||",
  "GE07bhg4c16u:6": "tejaḥ kṣamā dhṛtiḥ śaucam adroho nātimānitā |",
  "GE07bhg4c16u:7": "bhavanti saṃpadaṃ daivīm abhijātasya bhārata ||3||",
  "GE07bhg4c16u:8": "śrīdharaḥ :",
  "GE07bhg4c16u:9": "āsurīṃ sampadaṃ tyaktvā daivīm evāśritā narāḥ |",
  "GE07bhg4c16u:10": "mucyanta iti nirṇetuṃ tad-viveko 'tha ṣoḍaśe ||",
  "GE07bhg4c16u:11": "pūrvādhyāyās tu etad-buddhvā buddhimān syāt kṛta-kṛtyaś ca bhāratety uktam |",
  "GE07bhg4c16u:12": "tatra ka etat tattvaṃ budhyate |",
  "GE07bhg4c16u:13": "ko vā na budhyate |",
  "GE07bhg4c16u:14": "ity apekṣāyāṃ tattva-jñāne 'dhikāriṇo 'nadhikāriṇaś ca vivekārthaṃ ṣoḍaśādhyāyasyārambhaḥ |",
  "GE07bhg4c16u:15": "nirūpite hi kāryārthe 'dhikāri-jijñāsā bhavati |",
  "GE07bhg4c16u:16": "tad uktaṃ bhaṭṭaiḥ --",
  "GE07bhg4c16u:17": "bhāro yo yena voḍhavyaḥ sa prāg āndolitā yadā |",
  "GE07bhg4c16u:18": "tadā kaṇḍasya voḍheti śakyaṃ kartuṃ nirūpaṇam || iti |",
  "GE07bhg4c16u:19": "tatrādhikāri-viśeṣaṇa-bhūtāṃ daivīṃ sampadam āha abharam iti tribhiḥ |",
  "GE07bhg4c16u:20": "abhayaṃ bhayābhāvaḥ |",
  "GE07bhg4c16u:21": "sattvasya cittasya saṃśuddhiḥ suprasannatā |",
  "GE07bhg4c16u:22": "jñāna-yoga ātma-jñānopāye vyavasthitiḥ pariniṣṭhā |",
  "GE07bhg4c16u:23": "dānaṃ svabhojyasya annāder yathocitaṃ saṃvibhāgaḥ |",
  "GE07bhg4c16u:24": "damo bāhyendriya-saṃyamaḥ |",
  "GE07bhg4c16u:25": "yajño yathādhikāraṃ darśa-paurṇamāsādiḥ |",
  "GE07bhg4c16u:26": "svādhyāyo brahma-yajñādiḥ |",
  "GE07bhg4c16u:27": "japa-yajño vā |",
  "GE07bhg4c16u:28": "tapa uttarādhyāye vakṣyamāṇaṃ śārīrādi |",
  "GE07bhg4c16u:29": "ārjavam avakratā ||1||",
  "GE07bhg4c16u:30": "kiṃ cāhiṃseti |",
  "GE07bhg4c16u:31": "ahiṃsā para-pīḍāvarjanam |",
  "GE07bhg4c16u:32": "satyaṃ yathā-dṛṣṭārtha-bhāṣaṇam |",
  "GE07bhg4c16u:33": "akrodhas tāḍitasyāpi citte kṣobhānutpattiḥ |",
  "GE07bhg4c16u:34": "tyāga audāryam |",
  "GE07bhg4c16u:35": "śāntiś cittoparatiḥ |",
  "GE07bhg4c16u:36": "paiśunaṃ parokṣe para-doṣa-prakāśanam |",
  "GE07bhg4c16u:37": "tad-varjanam apaiśunam |",
  "GE07bhg4c16u:38": "bhūteṣu dīneṣu dayā |",
  "GE07bhg4c16u:39": "alolupatam alolupatvaṃ lobhābhāvaḥ |",
  "GE07bhg4c16u:40": "avarṇa-lopa ārṣaḥ |",
  "GE07bhg4c16u:41": "mārdavaṃ mṛdutvam akrūratā |",
  "GE07bhg4c16u:42": "hrīr akārya-pravṛttau loka-lajjā |",
  "GE07bhg4c16u:43": "acāpalaṃ vyartha-kriyā-rāhityam ||2||",
  "GE07bhg4c16u:44": "kiṃ ca teja iti |",
  "GE07bhg4c16u:45": "tejaḥ prāgalbhyam |",
  "GE07bhg4c16u:46": "kṣamā paribhavādiṣu utpadyamāneṣu krodha-pratibandhaḥ |",
  "GE07bhg4c16u:47": "dhṛtir duḥkhādibhir avasīdataś cittasya sthirīkaraṇam |",
  "GE07bhg4c16u:48": "śaucaṃ bāhyābhyantara-śuddhiḥ |",
  "GE07bhg4c16u:49": "adroho jighāṃsā-rāhityam |",
  "GE07bhg4c16u:50": "ātimānitā ātmany atipūjyatvābhimānaḥ |",
  "GE07bhg4c16u:51": "tad-abhāvo nātimānitā |",
  "GE07bhg4c16u:52": "etāny abhayādīni ṣaḍ-viṃśati-prakārāṇi daivīṃ sampadam abhijātasya bhavanti |",
  "GE07bhg4c16u:53": "deva-yogyāṃ sāttvikīṃ sampadam abhilakṣya tad-ābhimukhyena jātasya |",
  "GE07bhg4c16u:54": "bhāvi-kalyāṇasya puṃso bhavantīty arthaḥ ||3||",
  "GE07bhg4c16u:55": "madhusūdanaḥ :",
  "GE07bhg4c16u:56_0": "anantārādhyāye adhaś ca mūlāny anusantatāni karmānubandhīni manuṣya-loke [Gītā 15.2]",
  "GE07bhg4c16u:56_1": "ity atra manuṣya-dehe prāg-bhavīya-karmānusāreṇa vyajyamānā vāsanāḥ saṃsārasyāvāntara-mūlatvenoktās",
  "GE07bhg4c16u:56_2": "tāś ca daivyāsurī rākṣasī ceti prāṇināṃ prakṛtayo navame 'dhyāye sūcitāḥ |",
  "GE07bhg4c16u:57": "tatra veda-bodhita-karmātma-jñānopāyaānuṣṭhāna-pravṛtti-hetuḥ sāttvikī śubha-vāsanā daivī prakṛtir ity ucyate |",
  "GE07bhg4c16u:58": "evaṃ vaidika-niṣedhātikrameṇa svabhāva-siddha-rāga-dveṣānusāri-sarvānartha-hetu-pravṛtti-hetu-bhūtā rājasī tāmasī cāśubha-vāsanāsurī rākṣasī ca prakṛtir ucyate |",
  "GE07bhg4c16u:59": "tatra ca viṣaya-bhoga-prādhānyena rāga-prābalyād āsurītvaṃ hiṃsā-prādhānyena dveṣa-prābalyād rākṣasītvam iti vivekaḥ |",
  "GE07bhg4c16u:60": "samprati tu śāstrānusāreṇa tad-vihita-pravṛtti-hetu-bhūtā sāttvikī",
  "GE07bhg4c16u:61": "śubha-vāsanā daivī sampat |",
  "GE07bhg4c16u:62_0": "śāstrātikrameṇa tan-niṣiddha-viṣaya-pravṛtti-hetu-bhūtā rājasī tāmasī cāśubha-vāsanā",
  "GE07bhg4c16u:62_1": "rākṣasy āsuryor ekīkaraṇenāsurī sampad iti dvairāśyenaśubhāśubha-vāsanābhedaṃ dvayā",
  "GE07bhg4c16u:62_2": "ha prājāpatyā devāś cāsurāś ca ity ādi-śruti-prasiddhaṃ śubhānām ādānāyāśubhānāṃ",
  "GE07bhg4c16u:62_3": "hānāya ca pratipādayituṃ ṣoḍaśo 'dhyāya ārabhyate |",
  "GE07bhg4c16u:63": "tatrādau śloka-trayenṇādeyāṃ daivīṃ sampadam |",
  "GE07bhg4c16u:64": "śāstropadiṣṭe 'rthe sandehaṃ vinānuṣṭāna-niṣṭhatvam ekākī sarva-parigraha-śūnyaḥ kathaṃ jīviṣyāmīti bhaya-rāhityaṃ vābhayam |",
  "GE07bhg4c16u:65": "sattvasyāntaḥ-karaṇasya śuddhir nirmalatā tasyāḥ samyaktā bhagavat-tattva-sphūrti-yogyatā sattva-saṃśuddhiḥ para-vañcana-māyānṛtādi-parivarjanaṃ vā |",
  "GE07bhg4c16u:66": "parasya vyājena vaśīkaraṇaṃ para-vañcanam |",
  "GE07bhg4c16u:67": "hṛdaye 'nyathā kṛtvā bahir anyathā vyavaharaṇaṃ māyā, anyathādṛṣṭa-kathanam anṛtam ity ādi |",
  "GE07bhg4c16u:68": "jñānaṃ śāstrād ātma-tattvasyāvagamaḥ |",
  "GE07bhg4c16u:69": "cittaikāgratayā tasya svānubhavārūḍhatvaṃ yogaḥ |",
  "GE07bhg4c16u:70": "tayor vyāvasthitiḥ sarvadā tan-niṣṭhatā jñāna-yoga-vyavasthitiḥ |",
  "GE07bhg4c16u:71": "yadā tv abhayaṃ sarva-bhūtābhaya-dāna-saṅkalpa-pālanam |",
  "GE07bhg4c16u:72": "etac cānyeṣām api paramahaṃsa-dharmāṇām upalakṣaṇam | sattva-saṃśuddhiḥ",
  "GE07bhg4c16u:73": "śravaṇādi-paripākeṇāntaḥ-karaṇasyāsambhāvanā-viparīta-bhāvanādi-mala-rāhityam |",
  "GE07bhg4c16u:74": "jñānam ātma-sākṣātkāraḥ |",
  "GE07bhg4c16u:75_0": "yogo mano-nāśa-vāsanā-kṣayānukūlaḥ puruṣa-prayatnas tābhyāṃ viśiṣṭā saṃsāri-vilakṣaṇāvasthitir",
  "GE07bhg4c16u:75_1": "jīvan-muktir jñāna-yoga-vyavasthitir ity evaṃ vyākhyāyate tadā phala-mūrtaiva daivī",
  "GE07bhg4c16u:75_2": "sampad iyaṃ draṣṭavyā |",
  "GE07bhg4c16u:76": "bhagavad-bhaktiṃ vināntaḥ-karaṇa-saṃśuddher ayogāt tayā sāpi kathitā |",
  "GE07bhg4c16u:77": "mahātmānas tu māṃ pārtha daivīṃ prakṛtim āśritāḥ |",
  "GE07bhg4c16u:78": "bhajanty ananya-manaso jñātvā bhūtādim avyayam ||13||",
  "GE07bhg4c16u:79": "iti navame daivyāṃ sampadi bhagavad-bhakter uktatvāc ca |",
  "GE07bhg4c16u:80": "bhagavad-bhakter atiśreṣṭhatvād abhayādibhiḥ saha pāṭho na kṛta iti draṣṭavyam |",
  "GE07bhg4c16u:81_0": "mahā-bhāgyānāṃ paramahaṃsānāṃ phala-bhūtāṃ daivīṃ sampadam uktvā tato nyūnānāṃ gṛhasthādīnāṃ",
  "GE07bhg4c16u:81_1": "sādhana-bhūtām āha dānaṃ sva-svatvāspadānām annādīnāṃ yathā-śakti śāstroktaḥ saṃvibhāgaḥ |",
  "GE07bhg4c16u:82": "damo bāhyendriya-saṃyama ṛtu-kālādy-atirikta-kāle maithunādy-abhāvaḥ |",
  "GE07bhg4c16u:83": "ca-kāro 'nuktānāṃ nivṛtti-lakṣaṇa-dharmāṇāṃ samuccayārthaḥ |",
  "GE07bhg4c16u:84": "yajñaś ca śrauto 'gnihotra-darśapaurṇamāsādiḥ |",
  "GE07bhg4c16u:85": "smārto deva-yajñaḥ pitṛ-yajño bhūta-yajño manuṣya-yajña iti caturvidhaḥ |",
  "GE07bhg4c16u:86": "brahma-yajñasya svādhyāya-padena pṛthag-ukteḥ |",
  "GE07bhg4c16u:87": "ca-kāro 'nuktānāṃ pravṛtti-lakṣaṇa-dharmāṇāṃ samuccayārthaḥ |",
  "GE07bhg4c16u:88": "etat trayaṃ gṛhasthasya |",
  "GE07bhg4c16u:89": "svādhyāyo brahma-yajño 'dṛṣṭārtham ṛg-vedādyadhyayana-rūpaḥ |",
  "GE07bhg4c16u:90": "yajña-śabdena pañca-vidha-mahā-yajñokti-sambhave 'py asādhāraṇyena",
  "GE07bhg4c16u:91": "bramacāri-dharmatva-kathanārthaṃ pṛthag-uktiḥ |",
  "GE07bhg4c16u:92": "tapas tri-vidhaṃ śārīrādi saptadaśe vakṣyamāṇaṃ vānaprasthasyāsādhāraṇo dharmaḥ |",
  "GE07bhg4c16u:93": "evaṃ caturṇām āśramāṇām asādhāraṇān dharmān uktvā caturṇāṃ varṇānām asādhāraṇa-dharmān āha ārjavam avakratvaṃ śraddadhāneṣu śrotṛṣu sva-jñātārthāsaṃgopanam ||1||",
  "GE07bhg4c16u:94": "prāṇi-vṛtti-cchedo hiṃsā tad-ahetutvam ahiṃsā |",
  "GE07bhg4c16u:95": "satyam anarthānanubandhi yathābhūtārtha-vacanam |",
  "GE07bhg4c16u:96": "parair ākrośe tāḍane vā kṛte sati prāpto yaḥ krodhas tasya tat-kālam upaśamanam akrodhaḥ |",
  "GE07bhg4c16u:97": "dānasya prāg-uktes tyāgaḥ saṃnyāsaḥ |",
  "GE07bhg4c16u:98": "damasya prāg-ukteḥ śāntir antaḥkaraṇasyopaśamaḥ |",
  "GE07bhg4c16u:99": "parasmai parokṣe para-doṣa-prakāśanaṃ paiśunam, tad-abhāvo 'paiśunam |",
  "GE07bhg4c16u:100": "dayā bhūteṣu duḥkhiteṣv anukampā |",
  "GE07bhg4c16u:101": "aloluptvam alolupatvam indriyāṇāṃ viṣaya-saṃnidhāne 'py avikriyatvam |",
  "GE07bhg4c16u:102": "mārdavaṃ akrūratvam vṛthāpūrvapakṣādi-kāriṣv api śiṣyādiṣv apriya-bhāṣaṇādi-vyatirekeṇa yodhayitṛtvam |",
  "GE07bhg4c16u:103": "hrīr akārya-pravṛtty-ārambhe tat-pratibandhikā loka-lajjā |",
  "GE07bhg4c16u:104": "acāpalam prayojanaṃ vināpi vāk-pāṇy-ādi-vyāpārayitṛtvaṃ cāpalaṃ tad-abhāvaḥ |",
  "GE07bhg4c16u:105": "ārjavādayo 'cāpalāntā brāhmaṇasyāsādharaṇā",
  "GE07bhg4c16u:106": "dharmāḥ ||2||",
  "GE07bhg4c16u:107": "tejaḥ prāgalbhyaṃ strī-bālakādibhir mūḍhair anabhibhāvyatvam |",
  "GE07bhg4c16u:108": "kṣamā saty api sāmarthye paribhava-hetuṃ prati krodhasyānutpattiḥ |",
  "GE07bhg4c16u:109": "dhṛtir dehendriyeṣv avasādaṃ prāpteṣv api tad-uttambhakaḥ prayana-viśeṣaḥ |",
  "GE07bhg4c16u:110": "yenottambhitāni karaṇāni śarīraṃ ca nāvasīdanti |",
  "GE07bhg4c16u:111": "etat trayaṃ kṣatriyasyāsādhāraṇam |",
  "GE07bhg4c16u:112": "śaucam ābhyantaram artha-prayogādau māyānṛtādi-rāhityaṃ na tu mṛjjalādi-janitam bāhyam atra grāhyaṃ tasya śarīra-śuddhi-rūpatayā bāhyatvenāntaḥkaraṇa-vāsanātvābhāvāt |",
  "GE07bhg4c16u:113": "tad-vāsanānām eva sāttvikādi-bheda-bhinnānāṃ daivy-āsuryādi-sampad-rūpatvenātra pratipipādāyiṣitatvāt |",
  "GE07bhg4c16u:114": "svādhyāyādivat kenacid rūpeṇa vāsanā-rūpatve tad apy ādeyam eva |",
  "GE07bhg4c16u:115": "drohaḥ para-jighāṃsayā śastra-grahaṇādi tad-abhāvo 'drohaḥ |",
  "GE07bhg4c16u:116": "etad dvayaṃ vaiśyasyāsādhāraṇam |",
  "GE07bhg4c16u:117": "asty arthaṃ mānitātmani",
  "GE07bhg4c16u:118": "pūjyatvātiśaya-bhāvanātimiānitā |",
  "GE07bhg4c16u:119": "tad-abhāvo nātimānitā pūjyeṣu namratā |",
  "GE07bhg4c16u:120": "ayaṃ śūdrasyāsādhāraṇo dharmaḥ |",
  "GE07bhg4c16u:121_0": "tam etaṃ vedānuvacanena brāhmaṇā vividiṣanti yajñena dānena tapasānāśakena [BAU 4.4.22]",
  "GE07bhg4c16u:121_1": "ity ādi śrutyā vividiṣaupayikatayā viniyuktā asādhāraṇāḥ sādhāraṇāś ca varṇāśrama-dharmā ihopalakṣyante |",
  "GE07bhg4c16u:122_0": "ete dharmā bhavanti niṣpadyante daivīṃ śuddha-sattva-mayīṃ sampadaṃ vāsanā-santatiṃ",
  "GE07bhg4c16u:122_1": "śarīrārambha-kāle puṇya-karmabhir abhivyaktām abhilakṣya jātasya puruṣasya taṃ vidyā-karmaṇī",
  "GE07bhg4c16u:122_2": "samanvārabhete pūrva-prajñā ca [BAU 4.4.2],",
  "GE07bhg4c16u:123": "puṇyaḥ puṇyena karmaṇā bhavati pāpaḥ pāpena [BAU 4.4.5] ity ādi śrutibhyaḥ |",
  "GE07bhg4c16u:124": "he bhārateti sambhodayn śuddha-vaṃśodbhavatvena pūtatvāt tvam etādṛśa-dharma-yogyo 'sīti sūcayati ||3||",
  "GE07bhg4c16u:125": "viśvanāthaḥ :",
  "GE07bhg4c16u:126": "ṣoḍaśe sampadaṃ daivīm āsurīm apy avarṇayat |",
  "GE07bhg4c16u:127": "sargaṃ ca dvividhaṃ daivam āsuraṃ prabhur akṣayāt ||",
  "GE07bhg4c16u:128_0": "anantarādhyāye ūrdhva-mūlam adhaḥ-śākham ity ādinā varṇitasya saṃsārāśvattha-vṛkṣasya",
  "GE07bhg4c16u:128_1": "phalāni na varṇitānīty anusmṛtyāsminn adhyāye tasya dvividhāni mokacāni bandhakāni",
  "GE07bhg4c16u:128_2": "ca phalāni varṇayiṣyan prathamṃ mokaāny āha abhayam iti tribhiḥ |",
  "GE07bhg4c16u:129": "tyakta-putra-kalatrādika ekākī nirjane vane kathaṃ jīviṣyāmīti bhaya-rāhityam abhayam |",
  "GE07bhg4c16u:130": "sattva-saṃśuddhiś citta-prasādaḥ |",
  "GE07bhg4c16u:131": "jñāna-yoge jñānopāye 'mānitvādau vyavasthitiḥ pariniṣṭhā |",
  "GE07bhg4c16u:132": "dānaṃ svabhojyānnāder yathocitaṃ saṃvibhāgaḥ |",
  "GE07bhg4c16u:133": "damo bāhyendriya-saṃyamaḥ |",
  "GE07bhg4c16u:134": "yajño deva-pūjā |",
  "GE07bhg4c16u:135": "svādhyāyo veda-pāṭhḥ |",
  "GE07bhg4c16u:136": "ādīni spaṣṭāni |",
  "GE07bhg4c16u:137": "tyāgaḥ putra-kalatrādiṣu yamatā-tyāgaḥ |",
  "GE07bhg4c16u:138": "aloluptvaṃ lobhābhāvaḥ |",
  "GE07bhg4c16u:139": "etāni ṣaḍ-viṃśatir abhayādīni daivīṃ sāttvikīṃ samapdam abhilakṣya jātasya sāttvikyāḥ sampadaḥ prāpt-vyañjake",
  "GE07bhg4c16u:140": "kṣaṇe janma labdhavataḥ puṃso bhavanti ||1-3||",
  "GE07bhg4c16u:141": "baladevaḥ :",
  "GE07bhg4c16u:142": "daivīṃ tathāsurīṃ kṛṣṇaḥ sampadaṃ ṣoḍaśe 'bravīt |",
  "GE07bhg4c16u:143": "pādeyatva-heyatve bodhayan kramatas tayoḥ ||",
  "GE07bhg4c16u:144": "pūrvatra aśvattha-mūlāny anusantatāni ity ādinā prācīna-karma-nimittāḥ śubhāśubha-vāsanāḥ saṃsāra-taror avāntara-mūlatvenoktāḥ |",
  "GE07bhg4c16u:145": "etā eva navame daivy āsurī rākṣasī cetei prāṇināṃ prakṛtayo nigaditāḥ |",
  "GE07bhg4c16u:146": "tatra vaidikārthānuṣṭhān ahetuḥ sāttvikī śubha-vāsanā mokṣopāyoginī daivī prakṛtiḥ |",
  "GE07bhg4c16u:147": "saiveha daivī sampat taror upādeyaṃ phalam |",
  "GE07bhg4c16u:148": "svābhāvika-rāga-dveṣānusāriṇī sarvānartha-hetū rājasī tāmasī cāśubha-vāsanā āsurī rākṣasī ca prakṛti-niraya-nipātopayoginī sā |",
  "GE07bhg4c16u:149": "sā cāsura-sampattayor heyaṃ phalam ity etad bodhayituṃ ṣoḍaśasyārambhaḥ |",
  "GE07bhg4c16u:150": "atra daivīṃ sampadaṃ bhagavān uvāca abhayam ity ādinā trikeṇa |",
  "GE07bhg4c16u:151": "caturṇām āśramāṇāṃ varṇānāṃ ca dharmāḥ kramād iha kathyante |",
  "GE07bhg4c16u:152": "sannyāsināṃ tāvad āha abhayaṃ nirudyamaḥ katham ekākī jiviṣyāmīti bhaya-śūnyatvam |",
  "GE07bhg4c16u:153": "sattva-saṃśuddhiḥ svāśrama-dharmānuṣṭhānena mano-nairmalyam |",
  "GE07bhg4c16u:154": "jñāna-yoge śravaṇādau jñānopāye |",
  "GE07bhg4c16u:155": "vyavasthitiḥ pariniṣṭheti trayam ||",
  "GE07bhg4c16u:156": "atha brahmacāriṇām āha svādhyāyo brahma-yajñaḥ śaktimato bhagavataḥ prati-pādako 'yam apauruṣeyo 'kṣara-rāśir ity anusandhāya vedābhyāsa-niṣṭhatety ekam |",
  "GE07bhg4c16u:157": "atha vānaprasthānām āha tapa iti |",
  "GE07bhg4c16u:158": "tac ca śarīrādi-tribhedam ity aṣṭādaśe vakṣyamāṇaṃ bodhyam ity ekam |",
  "GE07bhg4c16u:159": "atha varṇeṣu viprāṇām āha ārjavaṃ sāralyam |",
  "GE07bhg4c16u:160": "tac ca śraddhālu-śrotṛṣu sva-jñātārthāgopanaṃ jñeyam |",
  "GE07bhg4c16u:161": "ahiṃsā prāṇi-jīvikānucchedakatā |",
  "GE07bhg4c16u:162": "satyam anrthān anubhandi-yathādṛṣṭārtha-viṣayaṃ vākyam |",
  "GE07bhg4c16u:163": "akrodho durjana-kṛte sva-tiraskāre 'bhyuditasya kopasya nirodhaḥ |",
  "GE07bhg4c16u:164": "tyāgo durukter api tatrāprakāśaḥ |",
  "GE07bhg4c16u:165": "śāntir manasaḥ saṃyamaḥ |",
  "GE07bhg4c16u:166": "apaiśunaṃ parokṣe parānartha-kāri-vākyāprakāśanam |",
  "GE07bhg4c16u:167": "bhūteṣu dayā tad-duḥkhāsahiṣṇutā |",
  "GE07bhg4c16u:168": "aloluptvaṃ nirlobhatā |",
  "GE07bhg4c16u:169": "pa-lopaś chāndasaḥ |",
  "GE07bhg4c16u:170": "mārdavaṃ komalatvam sat-pātra-saṅga-vicchedāsahanam |",
  "GE07bhg4c16u:171": "hrīr vikarmaṇi lajjā |",
  "GE07bhg4c16u:172": "acāpalaṃ vyartha-kriyā-viraha iti dvādaśa |",
  "GE07bhg4c16u:173": "atha kṣatriyāṇām āha tejas tuccha-janānabhibhāvyatvam |",
  "GE07bhg4c16u:174": "kṣamā saty api sāmarthey svāsamānaṃ paribhāvakaṃ prati kopānudayaḥ |",
  "GE07bhg4c16u:175": "dhṛtiḥ śarīrendriyeṣv api tad-uttambhakaḥ prayatno yena teṣāṃ nāvasādaḥ syād iti trayam |",
  "GE07bhg4c16u:176": "atha vaiśyānām āha śaucaṃ vyāpāre vāṇijye māyānṭrādi-rāhityam |",
  "GE07bhg4c16u:177": "adrohaḥ para-jighāṃsayā khaḍgādya-grahaṇam iti dvayam |",
  "GE07bhg4c16u:178": "atha śūdrānām āha nātimānitā ātmani pūjyatva-bhāvanā-śūnyatā viprādiṣu triṣu namratety ekam iti ṣaḍ-viṃśatiḥ |",
  "GE07bhg4c16u:179": "ete tatra tatra pradhāna-bhūtā bodhyā anuktānām apy upalakṣaṇārthāḥ |",
  "GE07bhg4c16u:180": "dehārambha-kālonmukhaiḥ sukṛtair vyaktāṃ daivīṃ śubha-vāsanām abhilakṣīkṛtya jātasya puruṣasya bhavanti udayante --puṇyaḥ puṇye karmaṇā bhavati pāpaḥ pāpena iti śruteḥ |",
  "GE07bhg4c16u:181": "devāh khalu pareśānu-vṛtti-śīlās teṣām iyaṃ sampad anayā tat-prāpaka-jñāna-bhakti-sambhavāt saṃsāra-taror upādeyaṃ phalam etat ||1-3||",
  "GE07bhg4c16u:182": "__________________________________________________________",
  "GE07bhg4c16u:183": "BhG 16.4",
  "GE07bhg4c16u:184": "dambho darpo 'timānaś ca krodhaḥ pāruṣyam eva ca |",
  "GE07bhg4c16u:185": "ajñānaṃ cābhijātasya pārtha saṃpadam āsurīm ||4||",
  "GE07bhg4c16u:186": "śrīdharaḥ : āsurīṃ sampadam āha dambha iti |",
  "GE07bhg4c16u:187": "dambho dharma-dhvajitvam |",
  "GE07bhg4c16u:188": "darpo dhana-vidyādi-nimittaś cittasyotsekaḥ |",
  "GE07bhg4c16u:189": "abhimānaḥ pūrvoktaḥ |",
  "GE07bhg4c16u:190": "krodhaś ca |",
  "GE07bhg4c16u:191": "pāruṣyam eva ca paruṣa-vacanam |",
  "GE07bhg4c16u:192": "yathā kāṇaṃ cakṣuṣmān virūpaṃ rūpavān hīnābhijanam uttamābhijana ity ādi |",
  "GE07bhg4c16u:193": "ajñānaṃ ca aviveka-jñānaṃ mithyā-pratyayaḥ kartavyākartavyādi-viṣayaḥ |",
  "GE07bhg4c16u:194": "abhijātasya pārtha kim abhijātasyeti |",
  "GE07bhg4c16u:195": "āha āsurānāṃ sampad āsurī |",
  "GE07bhg4c16u:196": "tām abhijātasyety arthaḥ ||4||",
  "GE07bhg4c16u:197": "madhusūdanaḥ :",
  "GE07bhg4c16u:198": "ādeyatvena daivīṃ sampadam uktvedānīṃ heyatvenāsurīṃ saṃpadam ekena ślokena saṃkṣipyāha dambha iti |",
  "GE07bhg4c16u:199": "dambho dāarmikatayātmanaḥ khyāpanaṃ tad eva dharma-dhvajitvam |",
  "GE07bhg4c16u:200": "darpo dhana-svajanādi-nimitto mahad-avadhīraṇā-hetur garva-viśeṣaḥ |",
  "GE07bhg4c16u:201": "atimāna ātmany atyanta-pūjyatvātiśayādhyāropaḥ |",
  "GE07bhg4c16u:202_0": "devāś ca vā asurāś cobhaye prājāpatyāḥ paspṛdhire tato 'surā atimānenaiva kasmin",
  "GE07bhg4c16u:202_1": "nu vayaṃ juhuyāmeti sveṣv evāsyeṣu juhvataś cerus te 'timānenaiva parāvabhūvus tasmān",
  "GE07bhg4c16u:202_2": "nātimanyeta parābhavasya hy etan-mukhaṃ yad atimānaḥ iti śatapatha-śruty-uktaḥ |",
  "GE07bhg4c16u:203": "krodhaś ca sva-parāpakāra-vṛtti-hetur abhijvalanātmako 'ntaḥkaraṇa-vṛtti-viśeṣaḥ |",
  "GE07bhg4c16u:204": "pāruṣyam pratyakṣa-rūkṣa-vadana-śīlatvam |",
  "GE07bhg4c16u:205": "ca-kāro 'nuktānāṃ bhāva-bhūtānāṃ cāpalādi-doṣāṇāṃ samuccayārthaḥ",
  "GE07bhg4c16u:206": "| ajñānaṃ kartavyākartavyādi-viṣaya-vivekābhāvaḥ |",
  "GE07bhg4c16u:207": "ca-śabdo 'nuktānām abhāva-bhūtānām adhṛty-ādi-doṣāṇāṃ samuccayārthaḥ |",
  "GE07bhg4c16u:208_0": "āsurīm asura-ramaṇa-hetu-bhūtāṃ rajas-tamo-mayīṃ sampadam aśubha-vāsanā-santatiṃ",
  "GE07bhg4c16u:208_1": "śarīrārambha-kāle pāpa-karmabhir abhivyaktām abhilakṣya jātasya kupuruṣasya dambhādyā",
  "GE07bhg4c16u:208_2": "ajñānāntā doṣā eva bhavanti na tv abhayādyā guṇā ity arthaḥ |",
  "GE07bhg4c16u:209": "he pārtheti sambodhayan viśuddha-mātṛkatvena tad-ayogyatvaṃ sūcayati ||4||",
  "GE07bhg4c16u:210": "viśvanāthaḥ : bandhakāni phalāny āha dambhaḥ svasyādharmikatve 'pi dhārmikatva-prakhyāpanam |",
  "GE07bhg4c16u:211": "darpo dhana-vidyādi-hetuko garvo 'bhimāno 'nya-kṛta-sammānanākāṅkṣitatvaṃ kalatra-putrādiṣv āsaktir vā |",
  "GE07bhg4c16u:212": "krodhaḥ prasiddhaḥ |",
  "GE07bhg4c16u:213": "pāruṣyaṃ niṣṭhuratā |",
  "GE07bhg4c16u:214": "ajñānam avivekaḥ |",
  "GE07bhg4c16u:215": "āsurīm ity upalakṣaṇaṃ rākṣasīm api sampadam abhijātasya rājasyāstāmasasyaś ca sampadaḥ prāpti-sūcaka-kṣaṇe janma labdhavataḥ puṃsa etāni dambhādīni bhavantīty arthaḥ ||4||",
  "GE07bhg4c16u:216": "baladevaḥ : atha naraka-hetum āsurīṃ sampadam āha dambha ity ekena |",
  "GE07bhg4c16u:217": "dambho dhārmikatva-khyātaye dharmānuṣṭhānam |",
  "GE07bhg4c16u:218": "darpo vidyābhijana-janyo garvaḥ |",
  "GE07bhg4c16u:219": "svasminn abhyarcatva-buddhiḥ |",
  "GE07bhg4c16u:220": "krodhaḥ prasiddhaḥ |",
  "GE07bhg4c16u:221": "pāruṣyam pratyakṣaṃ rukṣa-bhāṣitam |",
  "GE07bhg4c16u:222": "ca-kāraś cāpalādeḥ samuccāyakaḥ |",
  "GE07bhg4c16u:223": "ajñānaṃ kāryākārya-viveka-dhī-śūnyatvam |",
  "GE07bhg4c16u:224": "cakāro 'dhṛtyādeḥ samuccāyakaḥ |",
  "GE07bhg4c16u:225": "ete dehārambha-kālonmukhair duṣkṛtair vyaktām āsurīm aśubha-vāsanām abhilakṣya jātasya puruṣasya bhavanti |",
  "GE07bhg4c16u:226": "pāpaḥ pāpena iti śrutiḥ ||4||",
  "GE07bhg4c16u:227": "__________________________________________________________",
  "GE07bhg4c16u:228": "BhG 16.5",
  "GE07bhg4c16u:229": "daivī saṃpad vimokṣāya nibandhāyāsurī matā |",
  "GE07bhg4c16u:230": "mā śucaḥ saṃpadaṃ daivīm abhijāto 'si pāṇḍava ||5||",
  "GE07bhg4c16u:231": "śrīdharaḥ : etayoḥ sampadoḥ kāryaṃ darśayann āha daivīti |",
  "GE07bhg4c16u:232": "daivī vā sampat tayā yukto mayopadiṣṭe tattva-jñāne 'dhikārī |",
  "GE07bhg4c16u:233": "āsuryā sampadā yuktas tu nityaṃ saṃsārīty arthaḥ |",
  "GE07bhg4c16u:234": "etac chrutvā kim aham atrādhikārī na veti sandeh-vvyākula-cittam arjunam āśvāsayati he pāṇḍava mā śucaḥ śokaṃ mā kārṣīḥ |",
  "GE07bhg4c16u:235": "yatas tvaṃ daivīṃ sampad abhijāto 'si ||5||",
  "GE07bhg4c16u:236": "madhusūdanaḥ : anayoḥ sampadoḥ phala-vibhāgo 'bhidhīyate daivīti |",
  "GE07bhg4c16u:237_0": "yasya varṇasya yasyāśramasya ca yā vihitā sāttvikī phalābhisandhi-rahitā kriyā sā",
  "GE07bhg4c16u:237_1": "tasya daivī sampat sā sattva-śuddhi-bhagavad-bhakti-jñāna-yoga-sthiti-paryantā satī",
  "GE07bhg4c16u:237_2": "saṃsāra-bandhanād vimokṣāya kaivalyāya bhavati |",
  "GE07bhg4c16u:238": "ataḥ saivopādeyā śreyo 'rthibhiḥ |",
  "GE07bhg4c16u:239": "yā tu yasya śāstra-niṣiddhā phalābhisandhi-pūrvā sāhaṅkārā ca rājasī tāmasī kriyā tasya sā sarvāpy āsurī sampat |",
  "GE07bhg4c16u:240": "ato rākṣasī api tad-antar-bhūtaiva |",
  "GE07bhg4c16u:241": "sā nibandhāya niyatāya saṃsāra-bandhāya matā saṃmatā śāstrāṇāṃ tad-anusāriṇāṃ ca |",
  "GE07bhg4c16u:242": "ataḥ sā heyaiva śreyo 'rthibhir ity arthaḥ |",
  "GE07bhg4c16u:243": "tatraivaṃ saty ahaṃ kayā sampadā yukta iti sandihānam arjunam āśvāsayati bhagavān |",
  "GE07bhg4c16u:244": "mā śucaḥ |",
  "GE07bhg4c16u:245": "aham āsuryāṃ sampadā yukta iti śaṅkayā śokam anutāpaṃ mā kārṣīḥ |",
  "GE07bhg4c16u:246": "daivīṃ sampadam abhilakṣya jāto 'si prāg-arjita-kalyāṇo bhāvi-kalyāṇaś ca tvam asi he pāṇḍava pāṇḍu-putreṣv anyeṣv api daivī sampat prasiddhā kiṃ punas tvayīti bhāvaḥ ||5||",
  "GE07bhg4c16u:247": "viśvanāthaḥ : etayoḥ sampadoḥ kāryaṃ darśayati daivīti |",
  "GE07bhg4c16u:248": "hanta hanta śar-prahārair bandhūn jighaṃsoḥ pāruṣya-krodhādi-mato mamaiveyam āsurī-sampat saṃsāra-bandha-prāpikā dṛśyata iti khidyantam arjunam āśvāsayati mā śucaḥ iti |",
  "GE07bhg4c16u:249": "pāṇḍaveti tava kṣatriya-kulotpannasya saṅgrāme pāruṣya-krodhādyā dharma-śāstre vihitā eva |",
  "GE07bhg4c16u:250": "tad-anyatraiva te hiṃsādyā āsurī sampad iti bhāvaḥ ||5||",
  "GE07bhg4c16u:251": "baladevaḥ : etayoḥ sampadoḥ phala-bhedam āha daivīty ardhakena sphuṭam |",
  "GE07bhg4c16u:252": "bāṇa-vṛṣṭyā pūjyā droṇādīn jighaṃsoḥ krodha- pāruṣyavato mameyam āsurī sampat narakaṃ janayed iti śocayantaṃ pārtham ālakṣāha mā śuca iti |",
  "GE07bhg4c16u:253": "he pāṇḍaveti kṣatriyasya te yuddhe bāṇa-nikṣepa-pāruṣyādikaṃ vihitatvāt diavy eva sampat tato 'nyatra tv āsurīti mā śucaḥ śokaṃ mā kuru || 5||",
  "GE07bhg4c16u:254": "__________________________________________________________",
  "GE07bhg4c16u:255": "BhG 16.6",
  "GE07bhg4c16u:256": "dvau bhūta-sargau loke 'smin daiva āsura eva ca |",
  "GE07bhg4c16u:257": "daivo vistaraśaḥ prokta āsuraṃ pārtha me śṛṇu ||6||",
  "GE07bhg4c16u:258": "śrīdharaḥ :",
  "GE07bhg4c16u:259": "āsurī sampat sarvātmanā varjayitavyety etad artham āsurīṃ sampadaṃ prapañcayitum āha dvāv iti |",
  "GE07bhg4c16u:260": "dvau dvi-prakārau bhūtānāṃ sargau me sad-vacanāt śṛṇu |",
  "GE07bhg4c16u:261": "āsura rākṣasa-prakṛtyor ekī-karaṇena dvāv ity uktam |",
  "GE07bhg4c16u:262": "ato rākṣasīm āsurīṃ caiva prakṛtiṃ mohinīṃ śritā ity ādinā navādhyāyokta-prakṛti-traividhyenāvirodhaḥ |",
  "GE07bhg4c16u:263": "spaṣṭam anyat ||6||",
  "GE07bhg4c16u:264": "madhusūdanaḥ :",
  "GE07bhg4c16u:265": "nanu bhavatu rākṣasī prakṛtir āsuryām antar-bhūtā śāstra-niṣiddha-kriyonmukhatvena sāmānyāt kāmopabhoga-prādhānya-prāṇi-hiṃsā-prādhānyābhyāṃ kvacid bhedena vyapadeśopapatteḥ,",
  "GE07bhg4c16u:266": "mānuṣī tu prakṛtis tṛtīyā pṛthag asti trayāḥ prājāpatyāḥ prajāpatau pitari brahmacaryam ūṣur devā manuṣyā asurāḥ [BAU 5.2.1] iti śruteḥ |",
  "GE07bhg4c16u:267": "ataḥ sāpi heya-koṭāv upādeya-koṭau vā vaktavyety atrāha dvāv iti |",
  "GE07bhg4c16u:268": "asmin loke sarvasminn api saṃsāra-mārge dvau dvi-prakārāv eva bhūta-sargau manuṣya-sargau bhavataḥ |",
  "GE07bhg4c16u:269": "kau tau daiva āsuraś ca, na tu rākṣaso mānuṣo vādhikaḥ sargo 'stīty arthaḥ |",
  "GE07bhg4c16u:270": "yo yadā manuṣyaḥ śāstra-saṃskāra-prābalyena svabhāva-siddhau rāga-dveṣāv abhibhūya dharma-parāyaṇo bhavati sa tadā devaḥ |",
  "GE07bhg4c16u:271": "yadā tu svabhāva-siddha-rāga-dveṣa-prābalyena śāstra-saṃskāram abhibhūyādharma-parāyaṇo bhavati sa tadāsura iti dvaividhyopapatteḥ |",
  "GE07bhg4c16u:272": "na hi dharmādharmābhyāṃ tṛtīyā koṭir asti |",
  "GE07bhg4c16u:273": "tathā ca śrūyate -- dvayā ha prājāpatyā devāś cāsurāś ca |",
  "GE07bhg4c16u:274": "tataḥ kānīyasā eva devā jyāyasā asurās ta eṣu lokeṣv aspardhanta |",
  "GE07bhg4c16u:275": "te ha devā ūcur hantāsurān yajña udgīthenātyayām eti [BAU 1.3.1] iti |",
  "GE07bhg4c16u:276": "dama-dāna-dayā-vidhi-pare tu vākye trayāḥ prājāpatyā ity ādau dama-dāna-dayā-rahitā manuṣyā",
  "GE07bhg4c16u:277": "asurā eva santaḥ kenacit sādharmyeṇa devā manuṣyā asurā ity upacaryanta iti nādhikyāvakāśaḥ |",
  "GE07bhg4c16u:278": "ekenaiva da ity akṣareṇa prajāpatinā dama-rahitān manuṣyān prati damopadeśaḥ kṛtaḥ |",
  "GE07bhg4c16u:279": "dāna-rahitān prati dānopadeśaḥ,",
  "GE07bhg4c16u:280": "dayā-rahitān prati dayopadeśaḥ,",
  "GE07bhg4c16u:281": "na tu vijātīyā eva devāsura-manuṣyā iha vivakṣitā mauṣyādhikāratvāc chāstrasya |",
  "GE07bhg4c16u:282": "tathā cānta upasaṃharati -- tad etad evaiṣā daivī vāg anuvadati stanayitnur da da da iti dāmyata datta dayadhvamiti |",
  "GE07bhg4c16u:283": "tad etat trayaṃ śikṣed damaṃ dānaṃ dayām [BAU 5.2.3] iti |",
  "GE07bhg4c16u:284": "tasmād rākṣasī mānuṣī ca prakṛtir āsuryām evāntarbhavatīti yuktam uktaṃ dvau bhūta-sargāv iti |",
  "GE07bhg4c16u:285_0": "tatra daivo bhūta-sargo mayā tvāṃ prati visataraśo vistara-prakāraiḥ proktaḥ sthita-prajña-lakṣaṇe",
  "GE07bhg4c16u:285_1": "dvitīye bhakta-lakṣaṇe dvādaśe jñāna-lakṣaṇe trayodaśe guṇātīta-lakṣaṇe caturdaśa",
  "GE07bhg4c16u:285_2": "iha cābhayam ity ādinā |",
  "GE07bhg4c16u:286": "idānīm āsuraṃ bhūta-sargaṃ me mad-vacanair vistaraśaḥ pratipādyamānaṃ tvaṃ śṛṇu hānārtham avadhāraya samyaktayā jñātasya hi parivarjanaṃ śakyate kartum iti |",
  "GE07bhg4c16u:287": "he pārtheti sambandha-sūcanenānupekṣaṇīyatāṃ darśayati ||6||",
  "GE07bhg4c16u:288": "viśvanāthaḥ : tad api viṣaṇṇam arjunaṃ praty āsurīṃ sampadaṃ prapañcayitum āha dvāv iti |",
  "GE07bhg4c16u:289": "vistaraśaḥ prokta ity abhayaḥ sattva-saṃśuddhir ity ādi ||6||",
  "GE07bhg4c16u:290": "baladevaḥ : tathāpy anivṛtta-śokaṃ tam ālakṣya āsurīṃ sampadaṃ prapañcayati dvāv iti |",
  "GE07bhg4c16u:291": "asmin karmādhikāriṇi manuṣya-loke dvivdhau bhūta-sargau manuṣya-sṛṣṭī bhavataḥ |",
  "GE07bhg4c16u:292": "yadāyaṃ manuṣya-loke śāstrāt svābhāvikau rāga-dveṣau vinirdhūya śāstrīyārthānuṣṭhāyī tadā daivaḥ |",
  "GE07bhg4c16u:293": "yadā śāstram utsṛjya svābhāvika-rāga-dveṣādhīno 'śāstrīyān dharmān ācarati, tadā tv āsuraḥ |",
  "GE07bhg4c16u:294": "na hi dharmādharmābhyām anyā koṭi-sṛtīyāsti |",
  "GE07bhg4c16u:295": "śrutiś caivam āha - dvayā ha prājapatyā devāś cāsurāś ca ity [BAU 1.3.1] ādinā |",
  "GE07bhg4c16u:296": "tatra daivo vistaraśaḥ proktaḥ abhayam ity ādinā |",
  "GE07bhg4c16u:297": "athāsuraṃ śṛṇu vistaraśo vakṣyāmi ||6||",
  "GE07bhg4c16u:298": "__________________________________________________________",
  "GE07bhg4c16u:299": "BhG 16.7",
  "GE07bhg4c16u:300": "pravṛttiṃ ca nivṛttiṃ ca janā na vidur āsurāḥ |",
  "GE07bhg4c16u:301": "na śaucaṃ nāpi cācāro na satyaṃ teṣu vidyate ||7||",
  "GE07bhg4c16u:302": "śrīdharaḥ : āsurīṃ vistaraśo nirūpayati pravṛttiṃ cety ādi-dvādaśabhiḥ |",
  "GE07bhg4c16u:303": "dharme pravṛttim adharmān nivṛttiṃ cāsura-svabhāvā janā na jānanti |",
  "GE07bhg4c16u:304": "ataḥ śaucam ācāraḥ satyaṃ ca teṣu nāsty eva ||7||",
  "GE07bhg4c16u:305": "madhusūdanaḥ :",
  "GE07bhg4c16u:306": "varjanīyām āsurīṃ sampadaṃ prāṇi-viśeṣaṇatayā tān aham ity ataḥ prāktanair dvādaśabhiḥ ślokair vivṛṇoti pravṛttim iti |",
  "GE07bhg4c16u:307": "pravṛttiṃ pravṛtti-viṣayaṃ dharmaṃ ca-kārāt tat-pratipādakaṃ niṣedha-vākyaṃ cāsura-svabhāvā janā na jānanti |",
  "GE07bhg4c16u:308": "atas teṣu na śaucaṃ dvividhaṃ nāpy ācāro manv-ādibhir uktaḥ |",
  "GE07bhg4c16u:309": "na satyaṃ ca priya-hita-yathārtha-bhāṣaṇaṃ vidyate |",
  "GE07bhg4c16u:310": "śauca-satyayor ācārāntarbhāve 'pi brāhmaṇa-parivrājaka-nyāyena pṛthag-upādānam |",
  "GE07bhg4c16u:311": "aśaucā anācārā anṛta-vādino hy āsurā māyāvinaḥ prasiddhāḥ ||7||",
  "GE07bhg4c16u:312": "viśvanāthaḥ : dharme pravṛttim adharmān nivṛttim ||7||",
  "GE07bhg4c16u:313": "baladevaḥ : āsuraṃ sargam āha pravṛttiṃ ceti dvādaśabhiḥ |",
  "GE07bhg4c16u:314": "āsurā janā dharme pravṛttim adharmān nivṛttim ca na jānanti |",
  "GE07bhg4c16u:315": "ca-kārābhyāṃ tayoḥ pratipādake vidhi-niṣedha-vākye ca na jānanti |",
  "GE07bhg4c16u:316": "vedeṣv āsthābhāvād ity uktam |",
  "GE07bhg4c16u:317": "teṣu śaucaṃ bāhyābhyantaraṃ tat-pravṛtty-upayogi na vidyate |",
  "GE07bhg4c16u:318": "nāpy ācāro manvādibhir uktaḥ |",
  "GE07bhg4c16u:319": "na ca satyaṃ prāṇihitānubandhi yathā-dṛṣṭārtha-viṣaya-vākyam iti gṛdhra-gomāyuvat teṣām upadeśādi ||7||",
  "GE07bhg4c16u:320": "__________________________________________________________",
  "GE07bhg4c16u:321": "BhG 16.8",
  "GE07bhg4c16u:322": "asatyam apratiṣṭhaṃ te jagad āhur anīśvaram |",
  "GE07bhg4c16u:323": "aparaspara-saṃbhūtaṃ kim anyat kāma-haitukam ||8||",
  "GE07bhg4c16u:324": "śrīdharaḥ : nanu vedoktayor dharmādharmayoḥ pravṛttiṃ nivṛttiṃ ca kathaṃ na viduḥ |",
  "GE07bhg4c16u:325": "kuto vā dharmādharmayor anaṅgīkāre jagataḥ sukha-duḥkhādi-vyavasthā syāt |",
  "GE07bhg4c16u:326": "kathaṃ vā śaucācārādi-viṣayān īśvarājñān ativarteran |",
  "GE07bhg4c16u:327": "īśvarānaṅgīkāre ca kuto jagad-utpattiḥ syāt |",
  "GE07bhg4c16u:328": "ata āha asatyam iti |",
  "GE07bhg4c16u:329": "nāsti satyaṃ veda-purāṇādi-pramāṇaṃ yasmin tādṛśaṃ jagad āhuḥ |",
  "GE07bhg4c16u:330": "vedādīnāṃ prāmāṇyaṃ na manyanta ity arthaḥ |",
  "GE07bhg4c16u:331": "tad uktaṃ trayo vedasya kartāro bhaṇḍa-dhūrta-niśācarā ity ādi ||",
  "GE07bhg4c16u:332": "ataeva nāsti dharmādharma-rūpā pratiṣṭhā vyavasthā-hetur yasya tat |",
  "GE07bhg4c16u:333": "svābhāvikaṃ jagad-vaicitryam āhur ity arthaḥ |",
  "GE07bhg4c16u:334": "ataeva nāsti īśvaraḥ kartā vyavasthāpakaś ca yasya tādṛśaṃ jagad āhuḥ |",
  "GE07bhg4c16u:335": "tarhi kuto 'sya jagata utpattiṃ vadantīti |",
  "GE07bhg4c16u:336": "ata āha aparaspara-sambhūtam iti |",
  "GE07bhg4c16u:337": "aparaś cety aparasparam | aparasparato",
  "GE07bhg4c16u:338": "'nonyataḥ strī-puruṣayor mithunāt sambhūtaṃ jagat |",
  "GE07bhg4c16u:339": "kim anyat |",
  "GE07bhg4c16u:340": "kāraṇam asya nāsti anyat kiñcit |",
  "GE07bhg4c16u:341": "kintu kāma-haitukam eva |",
  "GE07bhg4c16u:342": "strī-puruṣayor ubhayoḥ kāma eva pravāha-rūpeṇa hetur asyety āhur ity arthaḥ ||8||",
  "GE07bhg4c16u:343": "madhusūdanaḥ :",
  "GE07bhg4c16u:344_0": "nanu dharmādharmayoḥ pravṛtti-nivṛtti-viṣayayoḥ pratipādakaṃ vedākhyaṃ pramāṇam asti",
  "GE07bhg4c16u:344_1": "nirdoṣaṃ bhagavad-ājñā-rūpaṃ sarva-loka-prasiddhaṃ tad-upajīvīni ca smṛti-purāṇetihāsādīni santi,",
  "GE07bhg4c16u:345": "tat kathaṃ pravṛtti-nivṛtti-tat-pramāṇādy ajñānam |",
  "GE07bhg4c16u:346": "jñāne vājñollaṅghināṃ śāsitari bhagavati sati kathaṃ tad-ananuṣṭhānena śaucācārādi-rahitatvaṃ duṣṭānāṃ śāsitur bhagavato 'pi loka-veda-prasiddhatvād ata āha asatyam iti |",
  "GE07bhg4c16u:347_0": "satyam abādhita-tātparya-viṣayaṃ tattvāvedakaṃ vedākhyaṃ pramāṇaṃ tad-upajīvi purāṇādi",
  "GE07bhg4c16u:347_1": "ca nāsti yatra tad asatyaṃ veda-svarūpasya pratyakṣa-siddhatve 'pi tat-prāmāṇyānabhyupagamād viśiṣṭābhāvaḥ |",
  "GE07bhg4c16u:348": "ata eva nāsti dharmādharma-rūpā pratiṣṭhitā vyavasthā-hetur yasya tad apratiṣṭham |",
  "GE07bhg4c16u:349": "tathā nāsti śubhāśubhayoḥ karmaṇoḥ",
  "GE07bhg4c16u:350": "phala-dāneśvaro niyantā yasya tad anīśvaraṃ ta āsurā jagad āhuḥ |",
  "GE07bhg4c16u:351": "balavat pāpa-pratibandhād vedasya prāmāṇyaṃ te na manyante |",
  "GE07bhg4c16u:352": "tataś ca tad bodhitayor dharmādharmayor īśvarasya cānaṅgīkārād yatheṣṭācaraṇena te puruṣārtha-bhraṣṭā ity arthaḥ |",
  "GE07bhg4c16u:353_0": "śāstraika-samadhigamya-dharmādharma-sahāyena prakṛty-adhiṣṭhātrā parameśvareṇa rahitaṃ",
  "GE07bhg4c16u:353_1": "jagad iṣyate cet kāraṇābhāvāt kathaṃ tad utpattir ity āśaṅkyāha aparaspara-saṃbhūtaṃ",
  "GE07bhg4c16u:353_2": "kāma-prayuktayoḥ strī-puruṣayor anyonya-saṃyogāt saṃbhūtam jagat kāma-haitukaṃ kāma-hetukam",
  "GE07bhg4c16u:353_3": "eva kāma-haitukaṃ kāmātiriktaa-kāraṇa-śūnyam |",
  "GE07bhg4c16u:354": "nanu dharmādy apy asti kāraṇam ?",
  "GE07bhg4c16u:355": "nety āha kim anyat, anyad adṛṣṭaṃ kāraṇaṃ kim asti ?",
  "GE07bhg4c16u:356": "nāsty evety arthaḥ |",
  "GE07bhg4c16u:357": "adṛṣṭāṅgīkāre 'pi kvacid gatvā svabhāve paryavasānāt svābhāvikam eva jagad-vaicitryam astu dṛṣṭe sambhavaty adṛṣṭa-kalpanānavakāśāt |",
  "GE07bhg4c16u:358": "ataḥ kāma eva prāṇināṃ kāraṇaṃ nānyad adṛṣṭeśvarādīty āhur iti lokāyatika-dṛṣṭir iyam ||8||",
  "GE07bhg4c16u:359": "viśvanāthaḥ : asurāṇāṃ matam āha asatyaṃ mithyā-bhūtaṃ bhramopalabdham eva jagat te vadnait |",
  "GE07bhg4c16u:360": "apratiṣṭhaṃ pratiṣṭhāśrayas tad-rahitam |",
  "GE07bhg4c16u:361": "na hi kha-puṣpasya kiñcid adhiṣṭhānam astīti bhāvaḥ |",
  "GE07bhg4c16u:362": "anīśvaraṃ mithyābhūtatvād eva īśvara-kartṛkam etan na bhavati |",
  "GE07bhg4c16u:363": "svedajādīnām akasmād eva jātatvāt aparaspara-sambhūtam |",
  "GE07bhg4c16u:364": "anyat kiṃ vaktavyam |",
  "GE07bhg4c16u:365": "kāma-haitukam kāmo vādinām icchaiva hetur yasya tat |",
  "GE07bhg4c16u:366": "mithyābhūtatvād eva ye yathā kalpayituṃ śaknuvanti tathiavaitad iti |",
  "GE07bhg4c16u:367": "kecit punar evaṃ vyācakṣate asatyaṃ nāsti satyaṃ veda-purāṇādikaṃ pramāṇaṃ yatra tat |",
  "GE07bhg4c16u:368": "tad uktaṃ trayo vedasya kartāro bhaṇḍa-dhūrta-niśācarā ity ādi |",
  "GE07bhg4c16u:369": "apratiṣṭhaṃ nāsti dharmādharma-rūpā pratiṣṭhā vyavasthā yatra tat |",
  "GE07bhg4c16u:370": "dharmādharmāv api bhramopalabdhāv iti bhāvaḥ |",
  "GE07bhg4c16u:371": "anīśvaram īśvaro 'pi bhrameṇopalabhyata iti bhāvaḥ |",
  "GE07bhg4c16u:372_0": "nanu strī-puṃsayoḥ paraspara-prayatna-viśeṣād jagad etad utpannaṃ dṛśyata ity api",
  "GE07bhg4c16u:372_1": "bhrama eva kulālasya ghaṭotpādane jñānam iva mātāpitros tādṛśa-bālotpādane kila nāsti jñānm iti bhāvaḥ |",
  "GE07bhg4c16u:373": "kim anyat kim anyat vaktavyam iti bhāvaḥ |",
  "GE07bhg4c16u:374": "tasmād idaṃ jagat kāma-hetukaṃ kāmena svecchayaiva hetukā hetu-kalpakā yatra tat |",
  "GE07bhg4c16u:375": "yukti-balena ye yat paramāṇu-māyeśvarādikaṃ jalpayituṃ śaknuvanti te tad eva tasya hetuṃ vadantīty arthaḥ ||8||",
  "GE07bhg4c16u:376": "baladevaḥ : teṣāṃ siddhāntān darśayati tatraika-jīva-vādinām āha asatyam iti |",
  "GE07bhg4c16u:377": "idaṃ jagad asatyaṃ śukti-rajatādivad bhrānti-vijṛmbhitam |",
  "GE07bhg4c16u:378": "apratiṣṭhaṃ kha-puṣpavan nirāśrayam |",
  "GE07bhg4c16u:379": "nāsty eveśvaro janmādi-hetur yasya tat |",
  "GE07bhg4c16u:380": "so 'pi tadvad bhrānti-racita eva |",
  "GE07bhg4c16u:381": "pāramārthike tasmin sthite tan nirmita-jagat tadvad dṛṣṭa-naṣṭa-prāyaṃ na syāt |",
  "GE07bhg4c16u:382": "tasmād asatyaṃ jagat ta eva manyante |",
  "GE07bhg4c16u:383": "ekaiva nirviśeṣo sarva-pramāṇāvedyā cid-bhramād eko jīvas tato 'nyaj jaḍa-jīveśvarātmakaṃ tad-ajñānāt pratibhāṣate |",
  "GE07bhg4c16u:384": "ā-svarūpa-sākṣāt-kārād avisaṃvādi svāpnikam iva hasty-aśva-rathādikam ā-jāgarāt |",
  "GE07bhg4c16u:385": "sati ca svarūpa-sākṣātkāre tad-ajñāna-kalpitaṃ taj-jīvatvena saha nivarteta svāpnika-rathāśādīva suṣuptāv iti |",
  "GE07bhg4c16u:386_0": "atha svabhāva-vādināṃ bauddhānām āha aparaspara-sambhūtam iti strī-puruṣa-sambhoga-janyaṃ",
  "GE07bhg4c16u:386_1": "jagan na bhavati ghaṭotpādane kulālasyeva bālotpādane pitrāder jñānābhāvāt saty apy",
  "GE07bhg4c16u:386_2": "asakṛt sambhoge santānān utpatteś ca svedajādīnām akasmād utpatteś ca |",
  "GE07bhg4c16u:387": "tasmāt svabhāvād evedaṃ bhavatīti |",
  "GE07bhg4c16u:388": "atha lokāyatikānām āha kāma-hetukam iti |",
  "GE07bhg4c16u:389": "kim anyad vācym |",
  "GE07bhg4c16u:390": "strī-puruṣayoḥ kāma eva pravāhātmanā hetur asyeti svārthe ṭhañ |",
  "GE07bhg4c16u:391": "athavā jainānām āha kāmaḥ svecchayaiva hetur asyeti |",
  "GE07bhg4c16u:392": "yukti-balena yo yat kalpayituṃ śaknuyāt sa tad eva tasya hetuṃ vadatīty arthaḥ ||8||",
  "GE07bhg4c16u:393": "etāṃ dṛṣṭim avaṣṭabhya naṣṭātmāno 'lpa-buddhayaḥ |",
  "GE07bhg4c16u:394": "prabhavanty ugra-karmāṇaḥ kṣayāya jagato 'hitāḥ ||9||",
  "GE07bhg4c16u:395": "śrīdharaḥ : kiṃ ca etām iti |",
  "GE07bhg4c16u:396": "etāṃ lokāyatikānāṃ dṛṣṭiṃ darśanam āśritya naṣṭātmano malīmasa-cittāḥ santo 'lpa-buddhayo duṣṭārtha-mātra-matayaḥ |",
  "GE07bhg4c16u:397": "ateva ugraṃ hiṃsraṃ karma yeṣāṃ te ahitā vairiṇo bhūtvā jagataḥ kṣayāya prabhavanti udbhavantīty arthaḥ ||9||",
  "GE07bhg4c16u:398": "madhusūdanaḥ : iyaṃ dṛṣṭiḥ śāstrīya-dṛṣṭivad iṣṭaivety āśaṅkyāha etām iti |",
  "GE07bhg4c16u:399_0": "etāṃ prāg-uktāṃ lokāyatika-dṛṣṭim avaṣṭabhyālambya naṣṭatmāno bhraṣṭa-para-loka-sādhanā",
  "GE07bhg4c16u:399_1": "alpa-buddhayo dṛṣṭa-mātroddeśa-pravṛtta-mataya ugra-karmāṇo hiṃsā ahitāḥ śatravo",
  "GE07bhg4c16u:399_2": "jagataḥ prāṇi-jātasya kṣayāya vyāghra-sarpādi-rūpeṇa prabhavanti utpadyante |",
  "GE07bhg4c16u:400": "tasmād iyaṃ dṛṣṭir atyantādho-gati-hetutayā sarvātmanā śreyo 'rthibhir avaheyaivety arthaḥ ||9||",
  "GE07bhg4c16u:401": "viśvanāthaḥ :",
  "GE07bhg4c16u:402": "evaṃ vādino 'surāḥ kecin naṣṭātmānaḥ kecid alpajñānāḥ kecid ugra-karmāṇaḥ svacchandācārā mahā-nārakino bhavantīty āha |",
  "GE07bhg4c16u:403": "etām ity ekādaśabhiḥ |",
  "GE07bhg4c16u:404": "avaṣṭabhya ālambya ||9||",
  "GE07bhg4c16u:405": "baladevaḥ :",
  "GE07bhg4c16u:406": "sva-sva-mata-nirṇāyakāni darśanāni ca taiḥ kṛtāni yāny āsthāya jagad-vinaśyatīty āha etām iti jātyaika-vacanam |",
  "GE07bhg4c16u:407_0": "etāni darśanāny avaṣṭabhyālambyālpa-buddhayo naṣṭātmāno 'dṛṣṭa-dehādi-viviktātma-tattvā",
  "GE07bhg4c16u:407_1": "ugra-karmāṇo hiṃsā-paiśunya-pāruṣyādi-karma-niṣṭhā jagato 'hitāḥ śatravaś ca santasya",
  "GE07bhg4c16u:407_2": "kṣayāya prabhavanti parmārthāj jagad-bhraṃśayantīty arthaḥ ||9 ||",
  "GE07bhg4c16u:408": "__________________________________________________________",
  "GE07bhg4c16u:409": "BhG 16.10",
  "GE07bhg4c16u:410": "kāmam āśritya duṣpūraṃ dambha-māna-madānvitāḥ |",
  "GE07bhg4c16u:411": "mohād gṛhītvāsad-grāhān pravartante 'śuci-vratāḥ ||10||",
  "GE07bhg4c16u:412": "śrīdharaḥ : api ca kāmam āśrityeti |",
  "GE07bhg4c16u:413": "duṣpūraṃ purayitum aśakyaṃ kāmam āśritya dambhādibhir yuktāḥ santaḥ kṣudra-devatārādhanādau pravartante |",
  "GE07bhg4c16u:414": "katham |",
  "GE07bhg4c16u:415": "asad-grāhān gṛhītvā anena mantreṇaitāṃ devatām ārādhya mahā-nidhīn sādhayiṣyāma ity ādīn durāgrahān moha-mātreṇa svīkṛtya pravartante |",
  "GE07bhg4c16u:416": "aśuci-vratāḥ aśucīni madya-māṃsādi-viṣayīṇi vratāni yeṣāṃ te ||10||",
  "GE07bhg4c16u:417": "madhusūdanaḥ : te ca yadā kenacit karmaṇā manuṣya-yonim āpadyante,",
  "GE07bhg4c16u:418_0": "tadā kāmaṃ tat tad dṛṣṭa-viṣayābhilāṣaṃ duṣpūraṃ pūrayitum aśakyaṃ dambhenādhārmikatve",
  "GE07bhg4c16u:418_1": "'pi dhārmikatva-khyāpanena mānenāpūjyatve 'pi pūjyatva-khyāpanena madenotkarṣa-rahitatve",
  "GE07bhg4c16u:418_2": "'py utkarṣa-viśeṣādhyāropeṇa mahad-avadhīraṇā-hetunānvitā asad-grāhān aśubha-niścayān",
  "GE07bhg4c16u:418_3": "anena mantreṇemāṃ devatām ārādhya kāminīnām ākarṣaṇaṃ kariṣyāmaḥ,",
  "GE07bhg4c16u:419": "anena mantreṇemāṃ devatām ārādhya mahānidhīn sādhayiṣyāma ity ādi-durāgraha-rūpān mohād avivekād gṛhītvā na tu śāstrāt,",
  "GE07bhg4c16u:420": "aśuci-vratāḥ pravartante yatra kutrāpy avaidike dṛṣṭa-phale kṣudra-devatārādhanādāv iti śeṣaḥ |",
  "GE07bhg4c16u:421": "etādṛśāḥ patanti narake 'śucāv ity agrimeṇānvayaḥ ||10||",
  "GE07bhg4c16u:422": "viśvanāthaḥ : asad-grāhān pravartante kumate eva pravṛttā bhavanti |",
  "GE07bhg4c16u:423": "aśucīni śaucācāra-varjitāni vratāni yeṣāṃ te ||10||",
  "GE07bhg4c16u:424": "baladevaḥ : atha teṣāṃ durvṛttatāṃ durācāratāṃ cāha kāmam iti |",
  "GE07bhg4c16u:425": "duṣpūraṃ kāmaṃ viṣaya-tṛṣṇām āśritya mohān na tu śāstrād asad-grāhān gṛhītvāśuci-vratāḥ santaḥ pravartante |",
  "GE07bhg4c16u:426": "asad-grāhān duṣṭa-nakravad ātma-vināśakān kalpita-devatā-tan-mantra-tad-ārādhana-nimittaka-kāminī-pārthiva-nidhy-ākarṣaṇa-rūpān durāgrahān ity arthaḥ |",
  "GE07bhg4c16u:427": "aśucīni śmaśāna-niṣevaṇa-madya-māṃsa-viṣayāṇi vratāni yeṣāṃ te |",
  "GE07bhg4c16u:428": "dambhenādhariṣṭhatve 'pi dharmiṣṭhatva-khyāpanena mānenāpūjyatve 'pi pūjyatvaṃ khyāpanena madenaānutkṛṣṭatve 'py utkṛṣṭatvāropaṇena cānvitāḥ ||10||",
  "GE07bhg4c16u:429": "__________________________________________________________",
  "GE07bhg4c16u:430": "BhG 16.11",
  "GE07bhg4c16u:431": "cintām aparimeyāṃ ca pralayāntām upāśritāḥ |",
  "GE07bhg4c16u:432": "kāmopabhoga-paramā etāvad iti niścitāḥ ||11||",
  "GE07bhg4c16u:433": "śrīdharaḥ : kiṃ ca cintām iti |",
  "GE07bhg4c16u:434": "pralayo maraṇam evānto yasyāstām aparimeyāṃ parimātum aśakyāṃ cintām āśritāḥ |",
  "GE07bhg4c16u:435": "nityaṃ cintāparā ity arthaḥ |",
  "GE07bhg4c16u:436": "kāmopabhoga eva paramo yeṣāṃ te |",
  "GE07bhg4c16u:437": "etāvad iti kāmopabhoga eva paramaḥ puruṣārtho nānyad astīti kṛta-niścayāḥ |",
  "GE07bhg4c16u:438": "artha-sañcayān īhantu ity uttareṇānvayaḥ |",
  "GE07bhg4c16u:439": "tathā ca bārhaspatyaṃ sūtraṃ - kāma evaikaḥ puruṣārtha iti |",
  "GE07bhg4c16u:440": "caitanya-viśiṣṭaḥ kāmaḥ puruṣa iti ca ||11||",
  "GE07bhg4c16u:441": "madhusūdanaḥ : tān eva punar viśinaṣṭi cintām iti |",
  "GE07bhg4c16u:442": "cintām ātmīya-yoga-kṣemopāyālocanātmikām aparimeyām aparimeya-viṣayatv}at parm}atum aśakyāṃ pralayo maraṇam evānto yasyās tāṃ pralayāntāṃ yāvaj-jīvam anuvartamānām iti yāvat |",
  "GE07bhg4c16u:443": "na kevalam aśuci-vratāḥ pravartante kiṃ tv etādṛśīṃ cintāṃ copāśritā iti samuccayārthaś ca-kāraḥ |",
  "GE07bhg4c16u:444_0": "sadānanta-cintā-parā api na kadācit pāralaukika-cintāyutāḥ kiṃ tu kāmopabhoga-paramāḥ",
  "GE07bhg4c16u:444_1": "kāmyanta iti kāmā dṛṣṭāḥ śabdādayo viṣayās tad-upabhoga eva paramaḥ puruṣārtho na",
  "GE07bhg4c16u:444_2": "dharmādir yeṣāṃ te tathā |",
  "GE07bhg4c16u:445_0": "pāralaukikam uttamaṃ sukhaṃ kuto na kāmayante tatrāha etāvad dṛṣṭam eva sukhaṃ nānyad",
  "GE07bhg4c16u:445_1": "etac charīra-viyoge bhogyaṃ sukham asti etat kāyātiriktasya bhoktur abhāvād iti niścitā",
  "GE07bhg4c16u:445_2": "evaṃ-niścayavantaḥ |",
  "GE07bhg4c16u:446": "tathā ca bārhaspatyaṃ sūtraṃ caitanya-viśiṣṭaḥ kāyaḥ puruṣaḥ, kāma evaikaḥ puruṣārthaḥ iti ca ||11||",
  "GE07bhg4c16u:447": "viśvanāthaḥ : pralayāntāṃ pralayo maraṇaṃ tat-paryantām |",
  "GE07bhg4c16u:448": "etāvad iti indriyāṇi viṣaya-sukhe majjantu nāma kā cintā ity etāvad eva śāstrārtha-tātparyam iti niścitaṃ yeṣāṃ te ||11-15||",
  "GE07bhg4c16u:449": "baladevaḥ :",
  "GE07bhg4c16u:450": "aparimeyām aparā pralayāntāṃ ca maraṇa-kālāvadhi-sādhya-vastu-viṣayāṃ cintām upāśritaḥ kāmopabhogaḥ samyag-viṣaya-sevaiva paramaḥ pumartho yeṣāṃ te |",
  "GE07bhg4c16u:451": "etāvad eva kāmopabhoga-mātram evaihikam |",
  "GE07bhg4c16u:452": "na tvato 'nyat pāralaukikaṃ sukham astīti kṛta-niścayāḥ ||11||",
  "GE07bhg4c16u:453": "__________________________________________________________",
  "GE07bhg4c16u:454": "BhG 16.12",
  "GE07bhg4c16u:455": "āśā-pāśa-śatair baddhāḥ kāma-krodha-parāyaṇāḥ |",
  "GE07bhg4c16u:456": "īhante kāma-bhogārtham anyāyenārtha-saṃcayān ||12||",
  "GE07bhg4c16u:457": "śrīdharaḥ : ataeva āśeti |",
  "GE07bhg4c16u:458": "āśā eva pāśāḥ |",
  "GE07bhg4c16u:459": "teṣāṃ śatair baddhā itas tata ākṛṣyamāṇāḥ |",
  "GE07bhg4c16u:460": "kāma-krodha-parāyaṇāḥ kāma-krodhau param-ayanāśrayo yeṣāṃ te |",
  "GE07bhg4c16u:461": "kāma-bhogārtham anyāyena cauryādinārthānāṃ sañcayān rāśīn īhanta icchanti ||12||",
  "GE07bhg4c16u:462": "madhusūdanaḥ :",
  "GE07bhg4c16u:463_0": "ta īdṛśā asurāḥ aśakyopāyārtha-viṣayā anavagatopāyārtha-viṣayā vā prārthanā āśāstā",
  "GE07bhg4c16u:463_1": "eva pāśā iva bandhana-hetutvāt pāśās teṣāṃ śataiḥ samūhair baddhā iva śreyasaḥ pacyāvyetas",
  "GE07bhg4c16u:463_2": "tata ākṛṣya nīyamānāḥ kāma-krodhau param ayanam āśrayo yesāṃ te kāma-krodha-parāyaṇāḥ",
  "GE07bhg4c16u:463_3": "strī-vyatikarābhilāṣa-parāniṣṭābhilāṣābhyāṃ sadā parigṛhītā iti yāvat |",
  "GE07bhg4c16u:464": "īhante kartuṃ ceṣṭante kāma-bhogārthaṃ na tu dharmārtham anyāyena parasva-haraṇādinārtha-saṃcayān dhana-rāśīn |",
  "GE07bhg4c16u:465": "saṃcayān iti bahu-vacanena dhana-prāptāv api tat-tṛṣṇānuvṛtter viṣaya-prāpti-vardhamāna-tṛṣṇatva-rūpo lobho darśitaḥ ||12||",
  "GE07bhg4c16u:466": "viśvanāthaḥ : Nothing.",
  "GE07bhg4c16u:467": "baladevaḥ : āśeti spaṣṭam | īhante kartuṃ ceṣṭante anyāyena kūṭa-sākṣyeṇa cauryeṇa ca ||12||",
  "GE07bhg4c16u:468": "idam adya mayā labdham idaṃ prāpsye manoratham |",
  "GE07bhg4c16u:469": "idam astīdam api me bhaviṣyati punar dhanam ||13||",
  "GE07bhg4c16u:470": "śrīdharaḥ : teṣāṃ manorathaṃ kathayan naraka-prāptim āha idam adya mayeti caturbhiḥ |",
  "GE07bhg4c16u:471": "prāpsye prāpsyāmi |",
  "GE07bhg4c16u:472": "manorathaṃ manasaḥ priyam |",
  "GE07bhg4c16u:473": "spaṣṭam anyat |",
  "GE07bhg4c16u:474": "eteṣāṃ ca trayāṇāṃ ślokānām ity ajñāna-vimohitāḥ santo narake patantīti caturthenānvayaḥ ||13||",
  "GE07bhg4c16u:475": "madhusūdanaḥ : teṣām īdṛśīṃ dhana-tṛṣṇānuvṛttiṃ manorājya-kathanena vivṛṇoti idam iti |",
  "GE07bhg4c16u:476": "idaṃ dhanam adyedānīṃ anenopāyena mayā labdham |",
  "GE07bhg4c16u:477": "idaṃ tad anya-manorathaṃ manas-tuṣṭi-karaṃ śīghram eva prāpsye |",
  "GE07bhg4c16u:478": "idaṃ puraiva saṃcitaṃ mama gṛhe 'sti |",
  "GE07bhg4c16u:479": "idam api bahutaraṃ bhaviṣyaty āgāmini saṃvatsare punar dhanam |",
  "GE07bhg4c16u:480": "evaṃ dhana-tṛṣṇākulāḥ patanti narake 'śucāv ity agrimeṇānvayaḥ ||13||",
  "GE07bhg4c16u:481": "viśvanāthaḥ : Nothing.",
  "GE07bhg4c16u:482": "baladevaḥ : teṣāṃ dhanāśānuvṛttiṃ manorājyoktyā vivṛṇvan naraka-nipātam āha idam iti caturbhiḥ |",
  "GE07bhg4c16u:483": "idaṃ kṣetraṃ paśu-putrādi mayaivādya sva-dhī-balena labdham |",
  "GE07bhg4c16u:484": "imaṃ manorathaṃ manaḥ-priyam artham aham eva sva-balena prāpsyāmi,",
  "GE07bhg4c16u:485": "svabalenaiva labdham idaṃ dhanaṃ mama sampraty asti |",
  "GE07bhg4c16u:486": "idam iṣyamāṇaṃ dhanam āgāmi-varṣe mad-balenaiva me bhaviṣyati |",
  "GE07bhg4c16u:487": "na tv adṛṣṭa-balena īśvara-prasādena vety arthaḥ |",
  "GE07bhg4c16u:488": "evaṃ dhana-tṛṣṇāṃ prapañcya duṣṭaṃ bhāvaṃ prapañcayati asāv iti |",
  "GE07bhg4c16u:489": "yajña-dattākhyo 'sau śatrur mayātibalinā hataḥ |",
  "GE07bhg4c16u:490": "aparān api śatrūn aham eva haniṣyāmi |",
  "GE07bhg4c16u:491": "teṣāṃ dāra-dhanādi ca neṣyāmīti ca-śabdāt matto na ko 'pi jīved iti bhāvaḥ |",
  "GE07bhg4c16u:492": "nanv īśvarecchām adṛṣṭaṃ ca kecij jaya-hetum āhus tatrāhaaham eveśvaraḥ svatantro yad ahaṃ bhogī svato nikhila-bhoga-sampannaḥ",
  "GE07bhg4c16u:493": "siddho 'smīti |",
  "GE07bhg4c16u:494": "yadi kaścid īśvaraṃ kalpayati |",
  "GE07bhg4c16u:495": "tarhi sa mām eveśvaraṃ kalpayatu na tu matto 'nyam anupalabdher iti bhāvaḥ ||13||",
  "GE07bhg4c16u:496": "__________________________________________________________",
  "GE07bhg4c16u:497": "BhG 16.14",
  "GE07bhg4c16u:498": "asau mayā hataḥ śatrur haniṣye cāparān api |",
  "GE07bhg4c16u:499": "īśvaro 'ham ahaṃ bhogī siddho 'haṃ balavān sukhī ||14||",
  "GE07bhg4c16u:500": "śrīdharaḥ : asāv iti | siddhaḥ kṛta-kṛtyaḥ | spaṣṭam anyat ||14||",
  "GE07bhg4c16u:501": "madhusūdanaḥ :",
  "GE07bhg4c16u:502": "evaṃ lobhaṃ prapañcya tad-abhiprāya-kathanenaiva teṣāṃ krodhaṃ prapañcayati asāv iti |",
  "GE07bhg4c16u:503": "asau devadatta-nāmā mayā hataḥ śatrur atidurjayaḥ |",
  "GE07bhg4c16u:504": "ata idānīm anāyāsena haniṣye ca haniṣyāmi aparān sarvān api śatrūn |",
  "GE07bhg4c16u:505": "na ko 'pi mat-sakāśāj jīviṣyatīty aper arthaḥ |",
  "GE07bhg4c16u:506": "ca-kārān na kevalaṃ haniṣyāmi tān kiṃ tu teṣāṃ dāra-dhanādikam api grahīṣyāmīty abhiprāyaḥ |",
  "GE07bhg4c16u:507": "kutas tavaitādṛśaṃ sāmarthyaṃ tvat-tulyānāṃ tvad-adhikānāṃ vā śatrūṇāṃ sambhavād ity ata āha - īśvaro 'haṃ na kevalaṃ mānuṣo yena mat-tulyo 'dhiko vā kaścit syāt |",
  "GE07bhg4c16u:508": "kim ete kariṣyanti varākāḥ sarvathā nāsti mat-tulyaḥ kaścid ity anenābhiprāyeṇśvaratvaṃ vivṛṇoti |",
  "GE07bhg4c16u:509": "yasmād ahaṃ bhogī sarvair bhogopakaraṇair upetaḥ siddho 'haṃ putra-bhṛtyādibhiḥ sahāyaiḥ saṃpannaḥ svato 'pi balavān atyojasvī",
  "GE07bhg4c16u:510": "sukhī sarvathā nīrogaḥ ||14||",
  "GE07bhg4c16u:511": "viśvanāthaḥ : Nothing.",
  "GE07bhg4c16u:512": "baladevaḥ : Nothing.",
  "GE07bhg4c16u:513": "__________________________________________________________",
  "GE07bhg4c16u:514": "BhG 16.15",
  "GE07bhg4c16u:515": "āḍhyo 'bhijanavān asmi ko 'nyo 'sti sadṛśo mayā |",
  "GE07bhg4c16u:516": "yakṣye dāsyāmi modiṣya ity ajñāna-vimohitāḥ ||15||",
  "GE07bhg4c16u:517": "śrīdharaḥ : kiṃ ca āḍhya iti |",
  "GE07bhg4c16u:518": "āḍhyo dhanādi-sampannaḥ |",
  "GE07bhg4c16u:519": "abhijanavān kulīnaḥ |",
  "GE07bhg4c16u:520": "yakṣye yāgādy-anuṣṭhānenāpi dīkṣitāntarebhyaḥ sakāśān mahatīṃ pratiṣṭhāṃ prāpsyāmi |",
  "GE07bhg4c16u:521": "dāsyāmis tāvakebhyaḥ |",
  "GE07bhg4c16u:522": "modiṣye harṣaṃ prāpsyāmi ity evam ajñānena vimohitā mithyābhiniveśaṃ prāpitāḥ ||15||",
  "GE07bhg4c16u:523": "madhusūdanaḥ : nanu dhanena kulena vā kaścit tat-tulyaḥ syād ity ata āha āḍhya iti |",
  "GE07bhg4c16u:524": "āḍhyo dhanī, abhijanavān kulīno 'py aham evāsmi |",
  "GE07bhg4c16u:525": "ataḥ ko 'nyo 'sti sadṛśo mayā na ko 'pīty arthaḥ |",
  "GE07bhg4c16u:526": "yogena dānena vā kaścit tat-tulyaḥ syād ity ata āha -- yakṣye yāgenāpy anyān abhibhaviṣyāmi,",
  "GE07bhg4c16u:527": "dāsyāmi dhanaṃ stāvakebhyo naṭādibhyaś ca |",
  "GE07bhg4c16u:528": "tataś ca modiṣye harṣaṃ lapsye nartakyādibhiḥ sahety evam ajñānenāvivekena vimohitā vividhaṃ mohaṃ bhrama-paramparāṃ prāpitāḥ ||15||",
  "GE07bhg4c16u:529": "viśvanāthaḥ : Nothing.",
  "GE07bhg4c16u:530": "baladevaḥ :",
  "GE07bhg4c16u:531": "nanu sampadā kulena cānye tvat-samā vīkṣyante tat katham īśvaras tvam iti ced āha āḍhyaḥ sampannaḥ svato 'ham asmy abhijanavān kulīnaś ca |",
  "GE07bhg4c16u:532": "na tu kenacin nimittenāto mat-sadṛśo 'nyaḥ ko 'sti |",
  "GE07bhg4c16u:533": "na ko 'pīty aham eveśvaraḥ |",
  "GE07bhg4c16u:534": "ato 'haṃ tv abalenaiva yakṣye divyāṅganānāṃ saṅgatiḥ kariṣye |",
  "GE07bhg4c16u:535": "dāsyāmi |",
  "GE07bhg4c16u:536": "tāsām adharādi khaṇḍayiṣāmy eva mohiṣa ity ajñāna-vimohitāḥ santo narake patantīty agrimeṇānvayaḥ |",
  "GE07bhg4c16u:537": "anekeṣu cira-prayāsa-sādhyeṣu vastuṣ yac cittaṃ tena vibhrāntā vikṣiptā moha-mayena jālena samāvṛtā matsyā iva tato nirgantu-kṣamāḥ |",
  "GE07bhg4c16u:538": "kāma-bhogeṣu prasaktā madhye mṛtāḥ santo narake patanty aśucau vaitaraṇyādau ||15-16||",
  "GE07bhg4c16u:539": "__________________________________________________________",
  "GE07bhg4c16u:540": "BhG 16.16",
  "GE07bhg4c16u:541": "aneka-citta-vibhrāntā moha-jāla-samāvṛtāḥ |",
  "GE07bhg4c16u:542": "prasaktāḥ kāma-bhogeṣu patanti narake 'śucau ||16||",
  "GE07bhg4c16u:543": "śrīdharaḥ : evambhūtā yat prāpnuvanti tac chṛṇu aneketi |",
  "GE07bhg4c16u:544": "anekeṣu manoratheṣu pravṛttaṃ cittam anke-cittam |",
  "GE07bhg4c16u:545": "tena vibhrāntā vikṣiptāḥ |",
  "GE07bhg4c16u:546": "tenaiva mohamayena jālena samāvṛtāḥ |",
  "GE07bhg4c16u:547": "matsyā iva sūtramayena jālena yantritāḥ |",
  "GE07bhg4c16u:548": "evaṃ kāma-bhogeṣu prasaktā abhiniviṣṭā santo 'śucau kalmaṣe narake patanti ||16||",
  "GE07bhg4c16u:549": "madhusūdanaḥ : ukta-prakārair anekaiś cittais tat-tad-duṣṭa-saṅkalpair vividhaṃ bhrāntāḥ,",
  "GE07bhg4c16u:550": "yato moha-jāla-samāvṛtāḥ moho hitāhita-vastu-vivekāsāmarthyaṃ tad eva jālam ivāvaraṇātmakatvena bandha-hetutvāt |",
  "GE07bhg4c16u:551": "tena samyag-āvṛtāḥ sarvato veṣṭitā matsyā iva sūtramayena jālena para-vaśī-kṛtā ity arthaḥ |",
  "GE07bhg4c16u:552": "ata eva svāniṣṭa-sādhanesv api kāma-bhogeṣu prasaktāḥ sarvathā tad-eka-parāḥ pratikṣaṇam upacīyamāna-kalmaṣāḥ patanti narake vaitaraṇyādāv aśucau viṇ-mūtra-śleṣmādi-pūrṇe ||16||",
  "GE07bhg4c16u:553": "viśvanāthaḥ : aśucau narake vaitarṇyādau ||16||",
  "GE07bhg4c16u:554": "baladevaḥ : Nothing.",
  "GE07bhg4c16u:555": "__________________________________________________________",
  "GE07bhg4c16u:556": "BhG 16.17",
  "GE07bhg4c16u:557": "ātma-saṃbhāvitāḥ stabdhā dhana-māna-madānvitāḥ |",
  "GE07bhg4c16u:558": "yajante nāma-yajñais te dambhenāvidhi-pūrvakam ||17||",
  "GE07bhg4c16u:559": "śrīdharaḥ :",
  "GE07bhg4c16u:560": "yaksya iti ca yas teṣāṃ manoratha uktaḥ sa kevalaṃ dambhāhaṅkārādi-pradhāna eva na tu sāttvika ity abhiprāyeṇāha ātmeti dvābhyām |",
  "GE07bhg4c16u:561": "ātmanaiva sambhāvitāḥ pūjyatāṃ nītāḥ |",
  "GE07bhg4c16u:562": "na tu sādhubhiḥ kaiścit |",
  "GE07bhg4c16u:563": "ataeva stabdhā anamrāḥ |",
  "GE07bhg4c16u:564": "dhanena yo manomadaś ca tābhyāṃ samanvitāḥ santas te |",
  "GE07bhg4c16u:565": "nāma-mātreṇa ye yajñās te nāma-yajñāḥ |",
  "GE07bhg4c16u:566": "yad vā dīkṣitaḥ soma-yājīty evam ādi nāma-mātra-prasiddhaye ye yajñās tair yajante |",
  "GE07bhg4c16u:567": "katham |",
  "GE07bhg4c16u:568": "dambhena |",
  "GE07bhg4c16u:569": "na tu śraddhayā |",
  "GE07bhg4c16u:570": "avidhi-pūrvakaṃ ca yathā bhavati tathā ||17||",
  "GE07bhg4c16u:571": "madhusūdanaḥ :",
  "GE07bhg4c16u:572": "nanu teṣām api keṣāṃcid vaidike karmaṇi yāga-dānādau pravṛtti-darśanād ayuktaṃ narake patanam iti nety āha ātma-sambhāvitā iti |",
  "GE07bhg4c16u:573": "sarva-guṇa-viśiṣṭatā vayam ity ātmanaiva saṃbhāvitāḥ pūjyatāṃ prāpitā na tu sādhubhiḥ kaiścit |",
  "GE07bhg4c16u:574": "stabdhā anamrāḥ |",
  "GE07bhg4c16u:575_0": "yato dhana-māna-madānvitā dhana-nimitto yo māna ātmani pūjyatvātiśayādhyāsas tan-nimittaś",
  "GE07bhg4c16u:575_1": "ca yo madaḥ parasmin gurvādāv apy apūjyatvābhimānas tābhyām anvitās te nāma-yajñaiḥ",
  "GE07bhg4c16u:575_2": "nāma-mātrair yajñair na tāttvikair dīkṣitāḥ soma-yājīty ādinām amātra-sampādakair",
  "GE07bhg4c16u:575_3": "vā yajñair avidhi-pūrvakaṃ vihitāṅgeti-kartavyatā-rahitair dambhena dharma-dhvajitayā",
  "GE07bhg4c16u:575_4": "na tu śraddhayā yajante |",
  "GE07bhg4c16u:576": "atas tat-phala-bhājo na bhavantīty arthaḥ ||17||",
  "GE07bhg4c16u:577": "viśvanāthaḥ : ātmanaiva sambhāvitāḥ pūjyatāṃ nītā na tu sādhubhiḥ kaiścid ity arthaḥ |",
  "GE07bhg4c16u:578": "ataeva stabdhā anamrāḥ |",
  "GE07bhg4c16u:579": "nāma-mātreṇaiva ye yajñās te nāma-yajñās taiḥ ||17||",
  "GE07bhg4c16u:580": "baladevaḥ : ātmanaiva sambhāvitāḥ śraiṣṭhyaṃ nītāḥ |",
  "GE07bhg4c16u:581": "na tu śāstrajñaiḥ sadbhiḥ |",
  "GE07bhg4c16u:582": "stabdhāḥ anamrāḥ |",
  "GE07bhg4c16u:583": "dhanena sampadā mānena ca paramahaṃso mahā-śramaṇaḥ śrī-pūjya-pādo mahā-pūjāvid ity evaṃ lakṣaṇena ssat-kāreṇa yo mado garvas tenānvitāḥ |",
  "GE07bhg4c16u:584": "nāma-yajñair nāma-mātreṇa yajñaiḥ pūjā-vidhibhiḥ sva-kalpitā devatā yajante sva-svakānāṃ gṛhiṇām abhyudayāya dambhena dharma-dhvajitvena viśiṣṭā virakta-veśāḥ santa ity arthaḥ |",
  "GE07bhg4c16u:585": "avidhi-pūrvakam aveda-vihitaṃ yathā bhavati tathā ||17||",
  "GE07bhg4c16u:586": "__________________________________________________________",
  "GE07bhg4c16u:587": "BhG 16.18",
  "GE07bhg4c16u:588": "ahaṃkāraṃ balaṃ darpaṃ kāmaṃ krodhaṃ ca saṃśritāḥ |",
  "GE07bhg4c16u:589": "mām ātma-para-deheṣu pradviṣanto 'bhyasūyakāḥ ||18||",
  "GE07bhg4c16u:590": "śrīdharaḥ : avidhi-pūrvakatvam eva prapañcayati ahaṅkāram iti |",
  "GE07bhg4c16u:591": "ahaṅkārādīn saṃśritāḥ santaḥ ātma-para-deheṣv ātma-deheṣu para-deheṣu ca cid-aṃśena sthitaṃ māṃ pradviṣanto yajante |",
  "GE07bhg4c16u:592": "dambha-yajñeṣu śraddhāyā abhāvād ātmano vṛthaiva pīḍā bhavati |",
  "GE07bhg4c16u:593": "tathā paśv-ādīnām apy avidhinā hiṃsāyāṃ caitanya-droha evāvaśiṣyata iti pradviṣanta ity uktam |",
  "GE07bhg4c16u:594": "abhyasūyakāḥ san-mārga-vartināṃ guṇeṣu doṣāropakāḥ ||18||",
  "GE07bhg4c16u:595": "madhusūdanaḥ :",
  "GE07bhg4c16u:596": "yakṣye dāsyāmīty ādi-saṅkalpena dambhāhaṅkārādi-pradhānena pravṛttānām āsurāṇāṃ bahiraṅga-sādhanam api yāga-dānādikaṃ karma na sidhyati,",
  "GE07bhg4c16u:597": "antaraṅga-sādhanaṃ tu jñāna-vairāgya-bhagavad-bhajanādi teṣāṃ durāpās tam evety āha ahaṅkāram iti |",
  "GE07bhg4c16u:598": "aham abhimāna-rūpo yo 'haṅkāraḥ sa sarva-sādhāraṇaḥ |",
  "GE07bhg4c16u:599_0": "etais tv āropitair guṇair ātmano mahattvābhimānam ahaṅkāraṃ tathā balaṃ para-paribhava-nimittaṃ",
  "GE07bhg4c16u:599_1": "śarīra-gata-sāmarthya-viśeṣaṃ darpaṃ parāvadhīraṇā-rūpaṃ guru-nṛpādy-atikrama-kāraṇaṃ",
  "GE07bhg4c16u:599_2": "citta-doṣa-viśeṣaṃ kāmam iṣṭa-viṣayābhilāṣaṃ krodham aniṣṭa-viṣaya-dveṣam |",
  "GE07bhg4c16u:600": "ca-kārāt para-guṇāsahiṣṇutva-rūpaṃ mātsaryam |",
  "GE07bhg4c16u:601": "evam anyāṃś ca mahato doṣān saṃśritāḥ |",
  "GE07bhg4c16u:602_0": "etādṛśā api patitās tava bhaktyā pūtāḥ santo narake na patiṣyantīti cen nety āha",
  "GE07bhg4c16u:602_1": "mām īśvaraṃ bhagavantam apara-deheṣu ātmanāṃ teṣām āsurāṇāṃ pareṣāṃ ca tat-putra-bhāryādīnāṃ",
  "GE07bhg4c16u:602_2": "deheṣu premāspadeṣu tat-tad-buddhi-karma-sākṣitayā santam atipremāspadam api durdaiva-paripākāt",
  "GE07bhg4c16u:602_3": "pradviṣanta īśvarasya mama śāsanaṃ śruti-smṛti-rūpaṃ tad-uktārthānuṣṭhāna-parāṅmukhatayā",
  "GE07bhg4c16u:602_4": "tad-ativartanaṃ me pradveṣas taṃ kurvantaḥ |",
  "GE07bhg4c16u:603": "nṛpādy-ājñā-laṅghanam eva hi tat-pradveṣa iti prasiddhaṃ loke |",
  "GE07bhg4c16u:604": "nanu gurvādayaḥ kathaṃ tān nānuśāsati tatrāha abhyasūyakā gurv-ādīnāṃ vaidika-mārga-sthānāṃ kāruṇyādi-guṇeṣu pratāraṇādi-doṣāropakāḥ |",
  "GE07bhg4c16u:605": "atas te sarva-sādhana-śūnyā naraka eva patantīty arthaḥ |",
  "GE07bhg4c16u:606_0": "mām ātma-para-deheṣv ity asyāparā vyākhyā sva-deheṣu para-deheṣu ca cid-aṃśena sthitaṃ",
  "GE07bhg4c16u:606_1": "māṃ pradviṣantāṃ yajante dambha-yajñeṣu śraddhāyā abhāvād dīkṣādinātmano vṛtahiva pīḍā bhavati |",
  "GE07bhg4c16u:607": "tathā paśv-ādīnām apy avidhinā hiṃsayā caitanya-droha-mātram avaśiṣyata iti |",
  "GE07bhg4c16u:608": "aparā vyākhyā ātma-dehe jīvān āviṣṭe bhagaval-līlā-vigrahe vāsudevādi-samākhye manuṣyatvādi-bhramān māṃ pradviṣantaḥ |",
  "GE07bhg4c16u:609": "tathā para-deheṣu bhakta-deheṣu prahlādādi-samākhyeṣu sarvadāvirbhūtaṃ māṃ pradviṣanta iti yojanā | uktaṃ hi navame -",
  "GE07bhg4c16u:610": "avajānanti māṃ mūḍhā mānuṣīṃ tanum āśritam |",
  "GE07bhg4c16u:611": "paraṃ bhāvam ajānanto mama bhūta-maheśvaram ||",
  "GE07bhg4c16u:612": "moghāśā mogha-karmāṇo mogha-jñānā vicetasaḥ |",
  "GE07bhg4c16u:613": "rākṣasīm āsurīṃ caiva prakṛtiṃ mohinīṃ śritāḥ || [Gītā 9.11-12]",
  "GE07bhg4c16u:614": "avyaktaṃ vyaktim āpannaṃ manyante mām abuddhayaḥ [Gītā 8.23] iti cānyatra |",
  "GE07bhg4c16u:615": "tathā ca bhajanīye dveṣān na bhaktyā pūtanā teṣāṃ sambhavatīty arthaḥ ||18||",
  "GE07bhg4c16u:616": "viśvanāthaḥ : māṃ paramātmānam amānayanta eva pradviṣantaḥ |",
  "GE07bhg4c16u:617": "yad vā ātma-parāḥ paramātma-parāyaṇāḥ sādhavas teṣāṃ deheṣu sthitaṃ māṃ pradviṣantaḥ sādhu-deha-dveṣād eva mad-dveṣa iti bhāvaḥ |",
  "GE07bhg4c16u:618": "abhyasūyakāḥ sādhūnāṃ guṇeṣu doṣāropakāḥ ||18||",
  "GE07bhg4c16u:619": "baladevaḥ : sarvathā veda-tat-pratipādyeśvarāvamantarāc ta ity āha ahaṅkāram iti |",
  "GE07bhg4c16u:620": "ahaṅkārādīn saṃśritās te ātmanaḥ pareṣāṃ ca deheṣu niyāmakatayā bhartṛtayā cāvasthitaṃ māṃ sarveśvaraṃ mad-viṣayakaṃ vedaṃ ca pradviṣanto 'vajñayākurvanto bhavanti |",
  "GE07bhg4c16u:621": "abhyasūyakāḥ kuṭila-yuktibhir mama vedasya ca guṇeṣu doṣān āropayantaḥ |",
  "GE07bhg4c16u:622": "aham eva svatantraḥ karomīty ahaṅkāraḥ |",
  "GE07bhg4c16u:623": "aham eva parākramīti balam |",
  "GE07bhg4c16u:624": "mat-tulyo na ko 'py astīti darpaḥ |",
  "GE07bhg4c16u:625": "mad-icchaiva sarva-sādhiketi kāmaḥ |",
  "GE07bhg4c16u:626": "mat-pratīpam aham eva haniṣyāmīti krodhaś ca ||18||",
  "GE07bhg4c16u:627": "__________________________________________________________",
  "GE07bhg4c16u:628": "BhG 16.19",
  "GE07bhg4c16u:629": "tān ahaṃ dviṣataḥ krūrān saṃsāreṣu narādhamān |",
  "GE07bhg4c16u:630": "kṣipāmy ajasram aśubhān āsurīṣv eva yoniṣu ||19||",
  "GE07bhg4c16u:631": "śrīdharaḥ : teṣāṃ ca kadācid api āsura-svabhāva-pracyutir na bhavatīty āha tān iti dvābhyām |",
  "GE07bhg4c16u:632": "tān ahaṃ dviṣataḥ krūrān saṃsāreṣu janma-mṛtyu-mārgeṣu tatrāpy āsurīṣv evātikrūrāsu vyāghra-sarpādi-yoniṣu ajasram anavarataṃ kṣipāmi |",
  "GE07bhg4c16u:633": "teṣāṃ pāpa-karmaṇāṃ tādṛśaṃ phalaṃ dadāmīty arthaḥ ||19||",
  "GE07bhg4c16u:634": "madhusūdanaḥ : teṣāṃ tvat-kṛpayā kadācin nistāraḥ syād iti nety āha tān iti |",
  "GE07bhg4c16u:635_0": "tān san-mārga-pratipakṣa-bhūtān dviṣataḥ sādhūn mā ca krūrān hiṃsā-parān ato narādhamān",
  "GE07bhg4c16u:635_1": "atininidtān ajasraṃ santatam aśubhān aśubha-karma-kāriṇo 'haṃ sarva-karma-phala-dāteśvaraḥ",
  "GE07bhg4c16u:635_2": "saṃsāreṣv eva naraka-saṃsaraṇa-mārgeṣu kṣipāmi pātayāmi |",
  "GE07bhg4c16u:636": "naraka-gatāś cāsurīṣv evātikrūrāsu vyāghra-sarpādi-yoniṣu tat-tat-karma-vāsanānusāreṇa kṣipāmīty anuṣajyate |",
  "GE07bhg4c16u:637": "etādṛśeṣu drohiṣu nāsti mameśvarasya kṛpety arthaḥ |",
  "GE07bhg4c16u:638": "tathā ca śrutiḥ - atha ya iha kapūya-caraṇā abhyāśo ha yat te kapūyāṃ yonim āpadyerañ śva-yoniṃ vā sūkara-yoniṃ vā caṇḍāla-yoniṃ vā [ChāU 5.10.7] iti |",
  "GE07bhg4c16u:639": "kapūya-caraṇāḥ kutsita-karmāṇo 'bhyāśo ha śīghram eva kapūyāṃ kutsitāṃyonim āpadyanta",
  "GE07bhg4c16u:640": "iti śruter arthaḥ |",
  "GE07bhg4c16u:641": "ata eva pūrva-pūrva-karmānusāritvān neśvarasya vaiṣamyaṃ nairghṛṇyaṃ vā |",
  "GE07bhg4c16u:642": "tathā ca pāramarṣaṃ sūtraṃ - vaiṣamya-nairghṛṇye na sāpekṣatvāt tathā hi darśayati [Vs 2.1.34] iti |",
  "GE07bhg4c16u:643": "evaṃ ca pāpa-karmāṇy eva teṣāṃ kārayati bhagavāṃs teṣu tad-bīja-sattvāt |",
  "GE07bhg4c16u:644": "kāruṇikatve 'pi tāni na nāśayati tan-nāśaka-puṇyopacayābhāvāt purṇyopacayaṃ na kārayati teṣām ayogyatvāt |",
  "GE07bhg4c16u:645": "na hīśvaraḥ pāṣāṇeṣu yavāṅkurān karoti |",
  "GE07bhg4c16u:646": "īśvaratvād ayogyasyāpi yogyatāṃ sampādayituṃ śaknotīti cet,",
  "GE07bhg4c16u:647": "śaknoty eva satya-saṅkalpatvāt yadi saṅkalpayet |",
  "GE07bhg4c16u:648": "na tu saṅkalpayati ājñā-laṅghiṣu svabhakta-drohiṣu durātma-sva-prasannatvāt |",
  "GE07bhg4c16u:649": "ata eva śrūyate - eṣa u hy eva sādhu karma kārayati taṃ yam unninīṣate,",
  "GE07bhg4c16u:650": "eṣa u evāsādhu karma kārayati taṃ yam adho ninīṣate iti |",
  "GE07bhg4c16u:651": "yeṣu prasāda-kāraṇam",
  "GE07bhg4c16u:652": "asty ājñā-pālanādi teṣu prasīdati |",
  "GE07bhg4c16u:653": "yeṣu tu tad-vaiparītyaṃ teṣu na prasīdati sati kāraṇe kāryaṃ kāraṇābhāve kāryābhāva iti kim atra vaiṣamyam |",
  "GE07bhg4c16u:654": "parāt tu tac chruteḥ [Vs. 2.3.39] iti nyāyāc ca |",
  "GE07bhg4c16u:655": "antato gatvā kiṃcid vaiṣamyāpādane mahā-māyatvād adoṣaḥ ||19||",
  "GE07bhg4c16u:656": "viśvanāthaḥ : Nothing.",
  "GE07bhg4c16u:657": "baladevaḥ : eṣām āsura-svabhāvān kvacid api vimokṣo na bhavatīty āha tān iti dvābhyām |",
  "GE07bhg4c16u:658": "āsurīṣv eva hiṃsā-tṛṣṇādi-yuktāsu mleccha-vyādha-yoniṣu tat-tat-karmānu-guṇa-phaladaḥ sarveśvaro 'ham ajasraṃ punaḥ punaḥ kṣipāmi ||19||",
  "GE07bhg4c16u:659": "__________________________________________________________",
  "GE07bhg4c16u:660": "BhG 16.20",
  "GE07bhg4c16u:661": "āsurīṃ yonim āpannā mūḍhā janmani janmani |",
  "GE07bhg4c16u:662": "mām aprāpyaiva kaunteya tato yānty adhamāṃ gatim ||20||",
  "GE07bhg4c16u:663": "śrīdharaḥ : kiṃ ca āsurīm iti |",
  "GE07bhg4c16u:664": "te ca mām aprāpyaiva iti eva-kāreṇa mat-prāpti-śaṅkāpi kutas teṣām |",
  "GE07bhg4c16u:665": "mat-prāpty-upāyaṃ san-mārgam aprāpya tato 'py adhamāṃ kṛmi-kīṭādi-yoniṃ yāntīty uktam |",
  "GE07bhg4c16u:666": "śeṣaṃ spaṣṭam ||20||",
  "GE07bhg4c16u:667": "madhusūdanaḥ :",
  "GE07bhg4c16u:668": "nanu teṣām api krameṇa bahūnāṃ janmanām ante [Gītā 7.19] śreyo bhaviṣyati nety āha āsurīm iti |",
  "GE07bhg4c16u:669": "ye kadācid āsurīṃ yonim āpannās te janmani janmani prati janma mūḍhās tamo-bahulatvenāvivekinas tatas tasmād api yānty adhamāṃ gatiṃ nikṛṣṭatamāṃ gatim |",
  "GE07bhg4c16u:670": "mām aprāpyeti na mat-prāptau kācid āśaṅkāpy asti |",
  "GE07bhg4c16u:671": "ato mad-upadiṣṭaṃ veda-mārgam aprāpyety arthaḥ |",
  "GE07bhg4c16u:672": "eva-kāras tiryak-sthāvarādiṣu veda-mārga-prāpti-svarūpāyogyatāṃ darśayati |",
  "GE07bhg4c16u:673": "tenātyantatamo-bahulatvena veda-mārga-prāpti-svarūpāyogyā bhūtvā pūrva-pūrva-nikṛṣṭa-yonito nikṛṣṭatamām adhamāṃ yonim uttarottaraṃ gacchantīty arthaḥ |",
  "GE07bhg4c16u:674": "he kaunteyeti nija-sambandha-kathanena tvam ito nistīrṇa iti sūcayati |",
  "GE07bhg4c16u:675": "yasmād ekadāsurīṃ yonim āpannānām uttarottaraṃ nikṛṣṭatara-nikṛṣṭatama-yoni-lābho",
  "GE07bhg4c16u:676": "na tu tat-pratīkāra-sāmarthyam atyanta-tamo-bahulatvāt,",
  "GE07bhg4c16u:677_0": "tasmād yāvan manuṣya-deha-lābho 'sti tāvan mahatāpi prayatnenāsuryāḥ sampadaḥ parama-kaṣṭatamāyāḥ",
  "GE07bhg4c16u:677_1": "parihārāya tvarayaiva yathā-śakti daivī sampad anuṣṭheyā śreyo 'rthibhir anyathā",
  "GE07bhg4c16u:677_2": "tiryag-ādi-deha-prāptau sādhanānuṣṭhānāyogyatvān na kadāpi nistāro 'stīti mahat saṅkaṭam",
  "GE07bhg4c16u:677_3": "āpadyeteti samudāyārthaḥ | tad uktaṃ -",
  "GE07bhg4c16u:678": "ihaiva naraka-vyādheś cikitsāṃ na karoti yaḥ |",
  "GE07bhg4c16u:679": "gatvā nirauṣadhaṃ sthānaṃ sa-rujaḥ kiṃ kariṣyati || iti ||20||",
  "GE07bhg4c16u:680": "viśvanāthaḥ : mām aprāpyaiveti na tu māṃ prāpyeti |",
  "GE07bhg4c16u:681_0": "vaivasvata-manvantararīyāṣṭāviṃśa-caturvyuga-dvāparānte 'vatīrṇaṃ māṃ kṛṣṇaṃ kaṃsādi-rūpās",
  "GE07bhg4c16u:681_1": "te prāpya pradviṣanto 'pi muktim eva prāpnuvantīti bhakti-jñāna-paripākato labhyām",
  "GE07bhg4c16u:681_2": "api muktiṃ tādṛśa-pāpibhyo 'py aham apāra-kṛpā-sindhur dadāmi |",
  "GE07bhg4c16u:682": "nibhṛta-marun-mano 'kṣa dṛḍha-yoga-yujo hṛdi yan munaya upāsate tad-arayo 'pi yayuḥ smaraṇāt [BhP 10.87.23] iti śrutayo 'py āhuḥ |",
  "GE07bhg4c16u:683": "ataḥ pūrvoktā mamaiva sarvotkarṣo varīvartīti bhāgavatāmṛta-kārikā yathā -",
  "GE07bhg4c16u:684": "māṃ kṛṣṇa-rūpiṇaṃ yāvan nāpnuvanti mama dviṣaḥ |",
  "GE07bhg4c16u:685": "tāvad evādhamaṃ yoniṃ prāpnuvantīti hi sphuṭam || iti | [LBhāg 1.5.83]",
  "GE07bhg4c16u:686": "baladevaḥ :",
  "GE07bhg4c16u:687": "nanu bahu-janmānte teṣāṃ kadācit tvad-anukampayāsurayoner vimuktiḥ syād iti cet tatrāha āsurīm iti |",
  "GE07bhg4c16u:688": "te mūḍhā janmany āsurīṃ yonim āpannā mām aprāpyaiva tato 'py adhamām atinikṛṣṭāṃ śvādi-yoniṃ yānti |",
  "GE07bhg4c16u:689": "mām aprāpyaiva atra eva-kāreṇa mad-anukampāyāḥ sambhāvanāpi nāsti |",
  "GE07bhg4c16u:690": "tal-lābhopāya-yogyā saj-jātir api durlabheti |",
  "GE07bhg4c16u:691": "śrutiś caivam āha - atha kapūya-caraṇā abhyāso ha yat te kapūyāṃ yonim āpadyeran śva-yoniṃ vā śūkara-yoniṃ vā caṇḍāla-yoniṃ vā [ChāU 5.10.7] ity ādikā |",
  "GE07bhg4c16u:692": "nanv īśvaraḥ satya-saṅkalpatvāday ayogyasyāpi yogyatāṃ śaknuvāt kartum iti cet, śaknuyād eva |",
  "GE07bhg4c16u:693": "yadi saṅkalpayet bījābhāvān na saṅkalpayatīty atas tasyā vaiṣamyam āha sūtrakāraḥ - vaiṣyamya-niarghṛṇye na [Vs 2.1.35] ity ādinā |",
  "GE07bhg4c16u:694": "tataś ca tān aham ity ādi-dvayaṃ sūpapannam |",
  "GE07bhg4c16u:695": "ete nāstikāḥ sarvadā nārakino darśitāḥ |",
  "GE07bhg4c16u:696_0": "ye tu śāpād asurās tad-anuyāyinaś ca rājanyāḥ pratyakṣe upendra-nṛhari-varāhādau",
  "GE07bhg4c16u:696_1": "viṣṇau sva-śatru-pakṣatvena vidveṣiṇo 'pi veda-vaidika-karma-parāḥ sarva-niyantāraṃ",
  "GE07bhg4c16u:696_2": "kāla-śaktikam apratyakṣaṃ sarveśvaraṃ manyante |",
  "GE07bhg4c16u:697": "te tūpendrādibhir nihatāḥ kramāt tyajanty āsurī-yonim |",
  "GE07bhg4c16u:698": "kṛṣṇena nihatās tu vimucyante ceti |",
  "GE07bhg4c16u:699": "na te veda bāhyāḥ ||20||",
  "GE07bhg4c16u:700": "__________________________________________________________",
  "GE07bhg4c16u:701": "BhG 16.21",
  "GE07bhg4c16u:702": "trividhaṃ narakasyedaṃ dvāraṃ nāśanam ātmanaḥ |",
  "GE07bhg4c16u:703": "kāmaḥ krodhas tathā lobhas tasmād etat trayaṃ tyajet ||21||",
  "GE07bhg4c16u:704": "śrīdharaḥ :",
  "GE07bhg4c16u:705": "uktānām āsura-doṣāṇāṃ madhye sakala-doṣa-mūla-bhūtaṃ doṣa-trayaṃ sarvathā varjanīyam ity āha trividham iti |",
  "GE07bhg4c16u:706": "kāmaḥ krodho lobhaś ceti idaṃ trividhaṃ narakasya dvāram |",
  "GE07bhg4c16u:707": "ata evātmano nāśanaṃ nīcayoni-prāpakam |",
  "GE07bhg4c16u:708": "tasmād etat trayaṃ sarvātmanā tyajet ||21||",
  "GE07bhg4c16u:709": "madhusūdanaḥ :",
  "GE07bhg4c16u:710": "nanv āsurī sampad ananta-bhedavatī kathaṃ puruṣāyuṣeṇāpi parihartuṃ śakyaitetvāśaṅkya tāṃ saṅkṣipyāha trividham iti |",
  "GE07bhg4c16u:711": "idaṃ trividhaṃ tri-prakāraṃ narakasya prāptau dvāraṃ sādhanaṃ sarvasyā āsuryāḥ sampado mūla-bhūtam ātmano nāśanaṃ sarva-puruṣārthāyogyatā-sampādanenātyantādhama-yoni-prāpakam |",
  "GE07bhg4c16u:712": "kiṃ tat ? ity ata āha kāmaḥ krodhas tathā lobha iti |",
  "GE07bhg4c16u:713": "prāg vyākhyātam |",
  "GE07bhg4c16u:714": "yasmād etat trayam eva sarvānartha-mūlaṃ tasmād etat trayaṃ tyajet |",
  "GE07bhg4c16u:715": "etat-traya-tyāgenaiva sarvāpy āsurī sampat tyaktā bhavati |",
  "GE07bhg4c16u:716": "etat-traya-tyāgaś cotpannasya vivekena kārya-pratibandhaḥ |",
  "GE07bhg4c16u:717": "tataḥ paraṃ cānutpattir iti draṣṭavyam ||21||",
  "GE07bhg4c16u:718": "viśvanāthaḥ :",
  "GE07bhg4c16u:719": "tad evam āsurīḥ samapttīr vistārya proktā itas tataḥ sādhūktam mā śucaḥ sampadaṃ daivīm abhijāto 'si bhārata iti |",
  "GE07bhg4c16u:720": "kiṃ vāsurāṇām etat trikam eva svābhāvikam ity āha trividham iti ||21||",
  "GE07bhg4c16u:721": "baladevaḥ : nanv āsurīṃ prakṛtiṃ naraka-hetuṃ śrutvā ye manuṣyās tāṃ parihartum icchanti |",
  "GE07bhg4c16u:722": "taiḥ kim anuṣṭheyam iti cet tatrāha trividham iti |",
  "GE07bhg4c16u:723": "etat-traya-parihāre tasyāḥ parihāraḥ syād ity arthaḥ ||21||",
  "GE07bhg4c16u:724": "__________________________________________________________",
  "GE07bhg4c16u:725": "BhG 16.22",
  "GE07bhg4c16u:726": "etair vimuktaḥ kaunteya tamo-dvārais tribhir naraḥ |",
  "GE07bhg4c16u:727": "ācaraty ātmanaḥ śreyas tato yāti parāṃ gatim ||22||",
  "GE07bhg4c16u:728": "śrīdharaḥ : tyāge ca viśiṣṭaṃ phalam āha etair iti |",
  "GE07bhg4c16u:729": "tamaso narakasya dvāra-bhūtair etais tribhiḥ kāmādibhir vimukto nara ātmanaḥ śreyaḥ sādhanaṃ tapo-yogādikam ācarati |",
  "GE07bhg4c16u:730": "tataś ca mokṣaṃ prāpnoti ||22||",
  "GE07bhg4c16u:731": "madhusūdanaḥ : etat trayaṃ tyajataḥ kiṃ syād iti tatrāha etair iti |",
  "GE07bhg4c16u:732_0": "etaiḥ kāma-krodha-lobhais tribhir tamo-dvārair naraka-sādhanair vimukto virahitaḥ",
  "GE07bhg4c16u:732_1": "puruṣa ācaraty ātmanaḥ śreyo yad dhitaṃ veda-bodhitaṃ he kaunteya pūrvaṃ hi kāmādi-pratibaddhaḥ",
  "GE07bhg4c16u:732_2": "śreyo nācarati yena puruṣārthaḥ sidhyet |",
  "GE07bhg4c16u:733": "aśreyaś cācarati yena nirapayātaḥ syāt |",
  "GE07bhg4c16u:734": "adhunā tat-pratibandha-rahitaḥ sann aśreyo nācarati śreyaś cācarati tata aihikaṃ sukham anubhūya samyag-dhī-dvārā yāti parāṃ gatiṃ mokṣam ||16.22||",
  "GE07bhg4c16u:735": "viśvanāthaḥ : Nothing.",
  "GE07bhg4c16u:736": "baladevaḥ : tat-tyāge phalam āha etair iti |",
  "GE07bhg4c16u:737": "śreyaḥ svāśrama-karmādi-śreyaḥ-sādhanam |",
  "GE07bhg4c16u:738": "parāṃ gatiṃ muktim ||22||",
  "GE07bhg4c16u:739": "__________________________________________________________",
  "GE07bhg4c16u:740": "BhG 16.23",
  "GE07bhg4c16u:741": "yaḥ śāstra-vidhim utsṛjya vartate kāma-kārataḥ |",
  "GE07bhg4c16u:742": "na sa siddhim avāpnoti na sukhaṃ na parāṃ gatim ||23||",
  "GE07bhg4c16u:743": "śrīdharaḥ : kāmādi-tyāgaś ca sva-dharmācaraṇaṃ vinā na sambhavatīty āha ya iti |",
  "GE07bhg4c16u:744": "śāstra-vidhiṃ veda-vihitaṃ dharmam utsṛjya yaḥ kāma-cārato yathecchaṃ vartate sa siddhiṃ tattva-jñānaṃ na prāpnoti |",
  "GE07bhg4c16u:745": "na ca parāṃ gatiṃ mokṣaṃ prāpnoti ||23||",
  "GE07bhg4c16u:746": "madhusūdanaḥ :",
  "GE07bhg4c16u:747": "yasmād aśreyo nācaraṇasya śreya-ācaraṇasya ca śāstram eva nimittaṃ tayoḥ śāstraika-gamyatvāt tasmāt ya iti |",
  "GE07bhg4c16u:748": "śiṣyate 'nuśiṣyate 'pūrvo 'rtho bodhyate 'neneti śāstraṃ vedas tad-upajīvi-smṛti-purāṇādi ca |",
  "GE07bhg4c16u:749_0": "tat-sambandhī vidhi-liṅ-ādi-śabdaḥ kuryān na kuryād ity evaṃ-pravartanānvartanātmakaḥ",
  "GE07bhg4c16u:749_1": "kartavyākartavya-jñāna-hetur vidhi-niṣedhākhyas taṃ śāstra-vidhim vidhi-niṣedhātiriktam",
  "GE07bhg4c16u:749_2": "api brahma-pratipādakaṃ śāstram astīti sūcayituṃ vidhi-śabdaḥ |",
  "GE07bhg4c16u:750_0": "utsṛjyāśraddhayā parityajya kāma-kārataḥ svecchā-mātreṇa vartate vihitam api nācarati",
  "GE07bhg4c16u:750_1": "niṣiddham apy ācarati yaḥ sa siddhim puruṣārtha-prāpti-yogyatām antaḥ-karaṇa-śuddhiṃ",
  "GE07bhg4c16u:750_2": "karmāṇi kurvann api nāpnoti,",
  "GE07bhg4c16u:751": "na sukham aihikaṃ,",
  "GE07bhg4c16u:752": "nāpi parāṃ gatim svargaṃ mokṣaṃ vā ||23||",
  "GE07bhg4c16u:753": "viśvanāthaḥ : āstikyavata eva śreya ity āha ya iti kāma-cārataḥ ||23||",
  "GE07bhg4c16u:754": "baladevaḥ : kāmādi-tyāgaḥ sva-dharmād vinā na bhavet |",
  "GE07bhg4c16u:755": "sva-dharmaś ca śāstrād vinā na sidhyed ataḥ śāstram evāstheyaṃ sudhiyety āha ya iti |",
  "GE07bhg4c16u:756": "kāma-cārataḥ svācchandyena yo vartate vihitam api na karoti |",
  "GE07bhg4c16u:757": "niṣiddham api karotīty arthaḥ |",
  "GE07bhg4c16u:758": "sa siddhiṃ pumarthopāya-bhūtāṃ hṛd-viśuddhiṃ naivāpnoti |",
  "GE07bhg4c16u:759": "sukham upaśamātmakaṃ ca parāṃ gatiṃ muktiṃ kuto vāpnuyāt ||23||",
  "GE07bhg4c16u:760": "__________________________________________________________",
  "GE07bhg4c16u:761": "BhG 16.24",
  "GE07bhg4c16u:762": "tasmāc chāstraṃ pramāṇaṃ te kāryākārya-vyavasthitau |",
  "GE07bhg4c16u:763": "jñātvā śāstra-vidhānoktaṃ karma kartum ihārhasi ||24||",
  "GE07bhg4c16u:764": "śrīdharaḥ : phalitam āha tasmād iti |",
  "GE07bhg4c16u:765": "idaṃ kāryam idam akāryam ity asyāṃ vyavasthāyāṃ te tava śāstraṃ śruti-smṛti-purāṇādikam eva pramāṇam |",
  "GE07bhg4c16u:766": "ataḥ śāstra-vidhānoktaṃ karma jñātvā iha karmādhikāre vartmāno yathā 'dhikāraṃ karma kartum arhasi tan-mūlatvāt sattva-śuddhi-samyag jñāna-muktīnām ity arthaḥ ||24||",
  "GE07bhg4c16u:767": "deva-daiteya-sampatti-saṃvibhāgena ṣoḍaśe |",
  "GE07bhg4c16u:768": "tattva-jñāne 'dhikāras tu sāttvikasyeti darśitam ||",
  "GE07bhg4c16u:769": "iti śrīśrīdhara-svāmi-kṛtāyāṃ bhagavad-gītā-ṭīkāyāṃ subodhinyāṃ",
  "GE07bhg4c16u:770": "daivāsura-sampad-vibhāga-yogo nāma ṣoḍaśo 'dhyāyaḥ",
  "GE07bhg4c16u:771": "||16||",
  "GE07bhg4c16u:772": "madhusūdanaḥ : yasmād evam tasmād iti |",
  "GE07bhg4c16u:773_0": "yasmāc chāstra-vimukhatayā kāmādhīna-pravṛttir aihika-pāratrika-sarva-puruṣārtha-yogyas",
  "GE07bhg4c16u:773_1": "tasmāt te tava śreyo 'rthinaḥ kāryākārya-vyavasthitau kiṃ kāryaṃ kim akāryam iti",
  "GE07bhg4c16u:773_2": "viṣaye śāstraṃ veda-tad-upajīvi-smṛti-purāṇādikam eva pramāṇaṃ bodhakaṃ nānyat svotprekṣā-buddha-vākyādīty abhiprāyaḥ |",
  "GE07bhg4c16u:774_0": "evaṃ ceha karmādhikāra-bhūmau śāstra-vidhānena kuryān na kuryād ity evaṃ-pravartanānivartanā-rūpeṇa",
  "GE07bhg4c16u:774_1": "vaidika-liṅ-ādi-padenoktaṃ karma-vihitaṃ pratiṣiddhaṃ ca jñātvā niṣiddhaṃ varjayan",
  "GE07bhg4c16u:774_2": "vihitaṃ kṣatriyasya yuddhādi-karma tvaṃ kartum arhasi sattva-śuddhi-paryantam ity arthaḥ |",
  "GE07bhg4c16u:775": "tad evam asminn adhyāye sarvasyā āsuryāḥ sampado mūla-bhūtān sarvāśreyaḥ-prāpakān sarva-śreyaḥ-pratibandhakān mahā-doṣān kāma-krodha-lobhān apahāya",
  "GE07bhg4c16u:776": "śreyo 'rthinā śraddadhānatayā śāstra-pravaṇena tad-upadiṣṭārthānuṣṭhāna-pareṇa bhavativyam iti saṃpad-dvaya-vibhāga-pradarśana-mukhena nirdhāritam ||24||",
  "GE07bhg4c16u:777_0": "iti śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ",
  "GE07bhg4c16u:777_1": "śrīmad-bhagavad-gītā-gūḍhārtha-dīpikāyām daivāsura-sampad-vibhāga-yogo nāma ṣoḍaśo 'dhyāyaḥ",
  "GE07bhg4c16u:778": "||16||",
  "GE07bhg4c16u:779": "viśvanāthaḥ : Nothing.",
  "GE07bhg4c16u:780": "āstikā eva vindanti sad-gatiṃ santa eva te |",
  "GE07bhg4c16u:781": "nāstikā narakaṃ yāntīty adhyāyārtho nirūpitaḥ ||",
  "GE07bhg4c16u:782": "iti sārārtha-varṣiṇyāṃ harṣiṇyāṃ bhakta-cetasām |",
  "GE07bhg4c16u:783": "gītāsu ṣoḍaśo 'dhyāyaḥ saṅgataḥ saṅgataḥ satām |",
  "GE07bhg4c16u:784": "||16|||",
  "GE07bhg4c16u:785": "baladevaḥ : yasmāc chāstra-vimukhatayā kāmādy-adhīnā pravṛttiḥ pumarthād vibhraṃśayati |",
  "GE07bhg4c16u:786": "tasmāt tava kāryākārya-vyavasthitau kiṃ kartavyaṃ kim akartavyam ity asmin viṣaye nirdoṣam apauruṣeyaṃ veda-rūpaṃ śāstram eva pramāṇam |",
  "GE07bhg4c16u:787": "na tu bhramādi-doṣavatā puruṣeṇotprekṣitaṃ vākyam |",
  "GE07bhg4c16u:788": "ataḥ śāstra-vidhānena kuryān na kuryād iti pravartanā-nivartanātmakena liṅ-tavyādi-padenoktam |",
  "GE07bhg4c16u:789": "karma vihitaṃ niṣiddhaṃ ca jñātvā niṣiddhaṃ tat parityajan iha karma-bhūmau vihita-karmāgni-hotrādi yuddhādi ca kartum arhasi loka-saṅgrahāya ||24||",
  "GE07bhg4c16u:790": "vedārtha-naiṣṭhikā yānti svargaṃ mokṣaṃ ca śāśvatam |",
  "GE07bhg4c16u:791": "veda-bāhyās tu narakān iti ṣoḍaśa-nirṇayaḥ ||",
  "GE07bhg4c16u:792": "iti śrīmad-bhagavad-gītopaniṣad-bhāṣye ṣoḍaśo 'dhyāyaḥ ||16||"
}