{
    "GK16visa10cu:0": "daśamaḥ paricchedaḥ",
    "GK16visa10cu:1": "Vijñapriyā:",
    "GK16visa10cu:2": "(vi, ka) athāvasareti /",
    "GK16visa10cu:3": "uddeśyakramalaṅghanāt, na tu tatkramaprāptaniti bhāvaḥ /",
    "GK16visa10cu:4": "Locanā:",
    "GK16visa10cu:5": "(lo, a) idānīmalaṅkāraṃ nirūpayitukāmo 'vatārayati--atheti /",
    "GK16visa10cu:6": "alaṅkārānāhasvarūpato viśeṣataścetyarthaḥ /",
    "GK16visa10cu:7": "athāvasaraprāptānalaṅkārānāha--",
    "GK16visa10cu:8": "śabdārthayorasthirā yo dhrarmāḥ śobhātiśāyinaḥ /",
    "GK16visa10cu:9": "rasādīnupakurvanto 'laṅkārāste 'ṅgadādivat // VisSd_10.1 //",
    "GK16visa10cu:10": "yathā aṅgadādayaḥ śarīraśobhātiśāyinaḥ śarīriṇamupakurvanti,",
    "GK16visa10cu:11": "tathānuprāsopamādayaḥ śabdārthaśobhātiśāyino rasāderupakārakāḥ /",
    "GK16visa10cu:12": "Locanā:",
    "GK16visa10cu:13": "(lo, ā) yatheti /",
    "GK16visa10cu:14": "śabdārthaśobhātiśāyitvamātreṇālaṅkāratvam /",
    "GK16visa10cu:15": "tathāhi rasādyadhyavasāyapṛthakyatnanivarttyasya yamakāderekarūpānubandhanavato 'nuprasāsyāsamīkṣya viniveśitasya rūpakādeśca rasānupakāritvādalaṅkāratā /",
    "GK16visa10cu:16": "yaduktaṃ dhvanikṛtā---",
    "GK16visa10cu:17": "“yamakādinibandheṣu pṛthak yatno 'sya jāyate /",
    "GK16visa10cu:18": "śaktasyāpi rasāṅgatvaṃ tasmādeṣāṃ na vidyate” //",
    "GK16visa10cu:19": "śaktasyāpyasya kaveḥ /",
    "GK16visa10cu:20": "yamakaduṣkarādīnāṃ yathā---",
    "GK16visa10cu:21": "“śṛṅgārasyāṅgino yatnādekarūpānubandhanāt /",
    "GK16visa10cu:22": "sarveṣveva prabandheṣu nānuprāsaḥ prakāśakaḥ” //",
    "GK16visa10cu:23": "iti rūpakādeḥ samīkṣya niveśanaṃ ca tenaivoktam---",
    "GK16visa10cu:24": "“vivakṣātatparatvena nāṅgitvena kathañcana /",
    "GK16visa10cu:25": "kāle ca grahaṇatyāgo nāti nirvahaṇaiṣitā //",
    "GK16visa10cu:26": "nirvyūḍhāvapi cāṅgatve yatnena pratyavekṣaṇam /",
    "GK16visa10cu:27": "rūpakāderalaṅkāravargasyāṅgatvasādhanam // iti //",
    "GK16visa10cu:29": "“kapole patrālī karatalanirodhena mṛditā nipīto niśvāsairayamamṛtahṛdyo 'dhararasaḥ /",
    "GK16visa10cu:30": "muhuṛ kaṇṭhe laganaḥ taralayati bāṣpaḥ stanataṭaṃ priyo manyurjātastava niranurodhe ! na tu vayam” //",
    "GK16visa10cu:31": "kapole gaṇḍasthale, patrālī patraracanā, karatalanirodhena",
    "GK16visa10cu:32": "pāṇitalapīḍanena, mṛditā pramṛṣṭā /",
    "GK16visa10cu:33": "niśvāsairamṛtahṛdyo 'mṛtavanmadhuro 'dhararasaḥ, nipītaḥ āhataḥ /",
    "GK16visa10cu:34": "bāṣpaḥ aśru, kaṇṭhe lagnaḥ saktaḥ sana, stanataṭaṃ, kucaprāntaṃ, muhuḥ punaḥ punaḥ taralayati kampayati /",
    "GK16visa10cu:35": "evamanena prakāreṇa nāyako nāyikāmupālabhate /",
    "GK16visa10cu:36": "manyuḥ krodhaḥ, tava priyo jātaḥ ayi niranurodhe ! anaṅgīkṛtānuvarttane !",
    "GK16visa10cu:37": "vayaṃ priyā hitāḥ na bhavāmaḥ iti sambandhaḥ /",
    "GK16visa10cu:38": "atra patrālīmarddanavāyāpāreṇa saubhāgyahārī manyuḥ tava priyo jāta ityanena tvadanurodhakāriṇo vayaṃ tava hitā na bhavāma ityanena ca upālambho gamyate /",
    "GK16visa10cu:39": "nāyikā, svīyā madhyā, nāyakastu śaṭhaḥ /",
    "GK16visa10cu:40": "mānakṛto vipralambhaśṛṅgāraḥ /",
    "GK16visa10cu:41": "atra sopalambhavacanaṃ narma /",
    "GK16visa10cu:42": "ākṣepo 'laṅkāraḥ”ityādau /",
    "GK16visa10cu:43": "mama tātapādānāṃ prabhāvatīpariṇaye prabhāvatīvarṇanaṃ yathā---",
    "GK16visa10cu:44": "kalākulagṛhaṃ manaḥ--patagapañjaraṃ kāmināṃ vaśīkaraṇabheṣajaṃ,",
    "GK16visa10cu:45": "paramakauśalaṃ vedhasaḥ /",
    "GK16visa10cu:46": "jagadvijayakarmaṇi smaramahībhujaḥ kārmaṇaṃ dṛśornigaḍabandhanaṃ trijagatāṃ paraṃ bhūṣaṇam",
    "GK16visa10cu:47": "ityādau alaṅkāraṇāṃ nirvāhakarasasambandhākṣiptacetasaḥ",
    "GK16visa10cu:48": "kaverapṛthak-yatnanivarttyatvāt na doṣaḥ, ityato 'tīvarasaparipoṣakatvam /",
    "GK16visa10cu:49": "yaduktaṃ dhvanikṛtā--- rasākṣiptatayā yasya bandhaḥ śakyakiyo bhavet /",
    "GK16visa10cu:50": "apṛthakyatnanirvarttyaḥ so 'laṅkāro dhvanermataḥ /",
    "GK16visa10cu:51": "tathālaṅkārantaraṇi nirūpyamāṇadurghaṭanānyapi rasasamāhitacetasaḥ pratibhānavataḥ kaverahaṃpūrvikayā parāpatanti /",
    "GK16visa10cu:52": "yathā---",
    "GK16visa10cu:53": "“iyamamlīpattaśamanī tridoṣadamanī bubhukṣukamīnayā /",
    "GK16visa10cu:54": "marttyānāmamṛtavaṭī rasagandhakaparpaṭī jayati” //",
    "GK16visa10cu:55": "ityādau /",
    "GK16visa10cu:56": "satyapi rase tamapi nopakurvanti anuprāsādayaḥ /",
    "GK16visa10cu:57": "yathā---”auvaṭṭai ullaṭṭai” ityatra anuprāsaḥ /",
    "GK16visa10cu:58": "“mitre kvāpi gate saroruhavane baddhānane tāmyati kandatsu bhramareṣu vīkṣya dayitā sannaṃ puraḥ sārasam /",
    "GK16visa10cu:59": "cakāhvena viyoginā bisalatā nāsvāditā nojjhitā kaṇṭhe kevalamargaleva nihitā jīvasya nirgacchataḥ”",
    "GK16visa10cu:60": "ityatra coddīpanarūpāyā bisalatāyāḥ prayatnajīvaharaṇāvasānopakārakatvāt jīvananirodhārgalarūpotprekṣāyāṃ vipralambhaśṛṅgāratadābhāsayorananuguṇatvānnālaṅkāraḥ rasasyopakārakaḥ /",
    "GK16visa10cu:61": "iha nopameti utprekṣānirūpaṇe vakṣyate /",
    "GK16visa10cu:62": "tadeva suṣṭhūktaṃ śabdārthaśobhātiśayadvāreṇa rasāderupakārakā alaṅkārā iti /",
    "GK16visa10cu:63": "alaṅkārā asthirā iti naiṣāṃ guṇavadāvaśyarakī sthitiḥ /",
    "GK16visa10cu:64": "Vijñapriyā:",
    "GK16visa10cu:65": "(vi, kha) naiṣāṃ guṇavaditi---mādhuryyādīnāṃ śṛṅgārādivyāpakatvāt tatra teṣāmavaśyasthiteḥ",
    "GK16visa10cu:66": "Locanā:",
    "GK16visa10cu:67": "(lo, i) asthirā iti---kārikāpamanūdya vivṛṇoti /",
    "GK16visa10cu:68": "naiṣāmiti--guṇādīnāṃ vākyeṣvanvayavyatirekānuvidhāyino rasasya dharmatvena avasthitiḥ /",
    "GK16visa10cu:69": "alaṅkārāṇāṃ ca kvacidabhāve 'pi na kāvyatvahānirityarthaḥ /",
    "GK16visa10cu:70": "yathā guṇā rasasya sthiradharmāstathā naite śabdārthayoḥ /",
    "GK16visa10cu:71": "evaṃ śabdārthayoranupacaritadharmatvenāsthiratvena śabdārthaśobhādhānadvāreṇa rasopakārakatvena ca guṇavyatiriktatvamalaṅkārāṇāṃ darśitam /",
    "GK16visa10cu:72": "śabdārthayoḥ prathamaṃ śabdasya buddhiviṣayatvācchabdālaṅkāreṣu vaktavyeṣu śabdārthālaṅkāsyāpi punaruktavadābhāsasya cirantanaiḥ śabdālaṅkāramadhye lakṣitatvātprathamaṃ tamevāha--",
    "GK16visa10cu:73": "Vijñapriyā:",
    "GK16visa10cu:74": "(vi, ga) tatrādau punaruktavadābhāsasya śabdārthobhayālaṅkāratve",
    "GK16visa10cu:75": "śabdālaṅkāratayā kathanabījaṃ pradarśayaṃstamāha---śabdālaṅkārasyāpīti /",
    "GK16visa10cu:76": "Locanā:",
    "GK16visa10cu:77": "(lo, ī) samapratītyavatāryya tadbhedānāha--śabdārthayoriti /",
    "GK16visa10cu:78": "āha lakṣayatītyarthaḥ /",
    "GK16visa10cu:79": "āpātato yadarthasya paunaruktyena bhāsanam /",
    "GK16visa10cu:80": "punaruktavadābhāsaḥ sa bhinnākāraśabdagaḥ // VisSd_10.2 //",
    "GK16visa10cu:81": "Vijñapriyā:",
    "GK16visa10cu:82": "(vi, gha) āpātato yadarthasyeti /",
    "GK16visa10cu:83": "āpātata eva na tu praṇidhāne 'pyarthapaunaruktyam /",
    "GK16visa10cu:84": "bhinnākāraśabdatvena paunaruktyaprasaktistu nāstyeva /",
    "GK16visa10cu:85": "Locanā:",
    "GK16visa10cu:86": "(lo, u) āpātataḥ paunarukatyāvabhāsanaṃ, punaruktivat pratyayaḥ,",
    "GK16visa10cu:87": "paryyavasāne tu na tathā /",
    "GK16visa10cu:88": "ataḥ punaruktavadābhāsa ityarthavannāmālaṅkāraḥ /",
    "GK16visa10cu:89": "bhinnākāraśabdaga ityanena yamakavyavacchedaḥ /",
    "GK16visa10cu:90": "atra “navapalāśapalāśavanaṃ puraḥ” ityādāvapi āpātataḥ paunaruktyāvabhāsanaṃ; kintu tadekarūpaśabdagatam",
    "GK16visa10cu:91": "udāharaṇam--",
    "GK16visa10cu:92": "bhujaṅgakuṇḍalī vyaktaśaśiśubhrāṃśuśītaguḥ /",
    "GK16visa10cu:93": "jagantyapi sadāpāyādavyāccetoharaḥ śivaḥ //",
    "GK16visa10cu:94": "Vijñapriyā:",
    "GK16visa10cu:95": "(vi, ṅa) bhujaṅgakuṇḍalīti /",
    "GK16visa10cu:96": "śivo jagantyapi sadāpāyādavyād avatu /",
    "GK16visa10cu:97": "kīdṛśaḥ, bhujaṅgarūpakuṇḍalavān; tathā vyaktena śaśinaḥ śubhrāṃśunā śītaḥ śītalaḥ gaurvṛṣaḥ yasya tādṛśaḥ /",
    "GK16visa10cu:98": "cetoharaḥ manoharaḥ /",
    "GK16visa10cu:99": "Locanā:",
    "GK16visa10cu:100": "(lo, ū) kuṇḍalī sarpaḥ; kuṇḍalavāṃśca /",
    "GK16visa10cu:101": "śaśisubhrāṃśuśītaguśabdāstraya eva āpātataścandrārthāḥ /",
    "GK16visa10cu:102": "paryyavasāne tu śaśinaḥ śubhrā ujjvalā yeṃ'śavaḥ tadvat śītā gāvaḥ",
    "GK16visa10cu:103": "kāntayo yasya iti /",
    "GK16visa10cu:104": "apāyāt apāyataḥ avyāt rakṣatāt /",
    "GK16visa10cu:105": "haraḥ sadāśivaḥ manoharaśca /",
    "GK16visa10cu:106": "atra pāyāditi pādhātoḥ, avyāditi avadhātoḥ rakṣaṇārthasya liṅantatve paunaruktyāvabhāsaḥ /",
    "GK16visa10cu:107": "paryyavasāne tu sandhihetukaṃ luptamakāramādāyāpāyaśabdasya subantatvamityarthaḥ /",
    "GK16visa10cu:108": "atra bhujaṅgakuṇḍalyādiśabdānāmāpātamātreṇa sarpādyarthatayā paunaruktyapratibhāsanam /",
    "GK16visa10cu:109": "paryavasāne tu bhujaṅgarūpaṃ kuṇḍalaṃ vidyate yasyetyādyanyārthatvam /",
    "GK16visa10cu:110": "“pāyādavyāt” ityatra kriyāgato 'yamalaṅgāraḥ, “pāyāt” ityāsya “apāyāt”",
    "GK16visa10cu:111": "ityatra paryavasānāt /",
    "GK16visa10cu:112": "Vijñapriyā:",
    "GK16visa10cu:113": "(vi, ca) apāyādityatra paryyavasānāditi /",
    "GK16visa10cu:114": "praśliṣṭākārapratisandhānāt tatra paryyavasānam /",
    "GK16visa10cu:115": "“bhujaṅgakuṇḍalī” iti śabdayoḥ prathamasyaiva parivṛttisahatvam /",
    "GK16visa10cu:116": "“haraḥ śivaḥ” iti dvitīyasyaiva /",
    "GK16visa10cu:117": "“śaśisubhrāṃśu” iti dvayorapi /",
    "GK16visa10cu:118": "Vijñapriyā:",
    "GK16visa10cu:119": "(vi, cha) prathamasyaiveti /",
    "GK16visa10cu:120": "sarpakuṇḍalītyukte 'pi paunaruktyasya bhānāt /",
    "GK16visa10cu:121": "dvitīyasyaiveti /",
    "GK16visa10cu:122": "parivṛttisahatvamityanvayaḥ /",
    "GK16visa10cu:123": "mṛḍo bhava ityuktāvapi tathātvāt /",
    "GK16visa10cu:124": "dvayorapīti /",
    "GK16visa10cu:125": "parivṛttisahatvāmityanvayaḥ /",
    "GK16visa10cu:126": "candraśītāṃśupadadāne 'pi tathātvāt /",
    "GK16visa10cu:127": "Locanā:",
    "GK16visa10cu:128": "(lo, ṛ) asya ca śabdārthālaṅkāratve hetumāha---bhujaṅgeti /",
    "GK16visa10cu:129": "parivṛttisahatvam; ahi--kuṇḍalī, sarpakuṇḍalītyādyuktāvapi paunaruktyāvabhāsatā /",
    "GK16visa10cu:130": "tenātra kuṇḍalīti padasya na parivṛttisahatvam /",
    "GK16visa10cu:131": "evaṃ “haraḥ śivaḥ'; ityādāvapi boddhavyam /",
    "GK16visa10cu:132": "“bhāti sadānatyāgaḥ” iti na dvayorapi /",
    "GK16visa10cu:133": "iti śabdaparivṛttisahatvāsatvābhyāmasyobhayālaṅkāratvam /",
    "GK16visa10cu:134": "Vijñapriyā:",
    "GK16visa10cu:135": "(vi, ja) bhātīti /",
    "GK16visa10cu:136": "bhāti sadānatyāgaḥ sthiratāyāmiti kāvyaprakāśoktyaikadeśapradarśanamidam /",
    "GK16visa10cu:137": "tatra bhavān sadā anatyā paranatirāhityena bhātīti /",
    "GK16visa10cu:138": "sthiratāyāmagaḥ parvataścetyarthaḥ /",
    "GK16visa10cu:139": "tatra dānatyāgapadapaunaruktyāvabhāsaḥ /",
    "GK16visa10cu:140": "atra na dvayorapi parivṛttisahatvam /",
    "GK16visa10cu:141": "Locanā:",
    "GK16visa10cu:142": "(lo, ṝ) tṛtīyādau ca dānatyāgābhyāṃ saha varttate iti",
    "GK16visa10cu:143": "paunaruktyāvabhāsaḥ /",
    "GK16visa10cu:144": "sadā sarvadā anatvā, anamanena, agaḥ parvata iti paryyavasānam /",
    "GK16visa10cu:145": "na dvayordānatyāgayoḥ /",
    "GK16visa10cu:146": "parivṛttisahatvāsahatvābhyāṃ kvacit parivṛttisahatvādarthālaṅkāratva;",
    "GK16visa10cu:147": "kvacittadasahatvācchabdājaṅkāratvaṃ, doṣaguṇālaṅkārāṇāṃ śabdārthagatatvena vyavasthiteranvayavyatirekābhyāṃ niyamanādityarthaḥ /",
    "GK16visa10cu:148": "anuprāsaḥ śabdasāmyaṃ vaiṣamye 'pi svarasya yat /",
    "GK16visa10cu:149": "svaramātrasādṛśyaṃ tu vaicitryābhāvānna gaṇitam /",
    "GK16visa10cu:150": "rasādyanugatatvena prakarṣeṇa nyāso 'nuprāsaḥ /",
    "GK16visa10cu:151": "Vijñapriyā:",
    "GK16visa10cu:152": "(vi, jha) anuprāsālaṅkāramāha---anuprāsa iti /",
    "GK16visa10cu:153": "svaramātrasādṛśyamitimātrapadāt vyañjanasāmyavyudāsaḥ /",
    "GK16visa10cu:154": "tena “ke vāte sevayā deśe gehe ca lebhire yaśa”ityatra nānuprāsaḥ /",
    "GK16visa10cu:155": "vyañjanamātrasāmye tu kupitakapikapoletyādau anuprāsa eva /",
    "GK16visa10cu:156": "kvacidubhayasāmye 'pi yathā---”dhūtacūtaprasūna” iti /",
    "GK16visa10cu:157": "yathā vā---”guṇasindhuḥ satāṃ bandhusatvabandhustvaparo janaḥ /",
    "GK16visa10cu:158": "“kevalaṃ svaramātrasāmyaṃ vyudastaṃ bodhyam /",
    "GK16visa10cu:159": "anuprāsapadavyutpattimāha---rasādyeti /",
    "GK16visa10cu:160": "anugamaśca vyañjanā /",
    "GK16visa10cu:161": "anupārasaviśiṣṭapadavākyābhyāṃ rasādivyañjanāt /",
    "GK16visa10cu:162": "ādipadād vakturvaidagdhyaparigrahaḥ /",
    "GK16visa10cu:163": "Locanā:",
    "GK16visa10cu:164": "(lo, ḷ) anuprāsa iti---svaravaiṣamye 'pi śabdasāmyamityatra śabdā vyañjanānyeva /",
    "GK16visa10cu:165": "svarāṇāṃ svarānādhāratvāt /",
    "GK16visa10cu:166": "tenaiṣā bālāyātītyādau svaramātrasya asakṛdāvṛttāvapi vyañjanavaisādṛśye cārutvābhāvasya sahṛdayasaṃvedyatvānnālaṅkāraḥ",
    "GK16visa10cu:167": "etadevoktaṃ vṛttau svaramātra ityādinā /",
    "GK16visa10cu:168": "kiñca svarasya vaiṣamye 'pi ityanena “kāverī vārī”",
    "GK16visa10cu:169": "tyāderetadavāhyatvam /",
    "GK16visa10cu:170": "apiśabdāt “darduraduradhyavasāya sāyam” ityādau duraśabādasāmye svarasāmye 'pyanuprāsatvam",
    "GK16visa10cu:171": "“navapālaśapalāśavanaṃ pura” ityādau yamakasyāpavādatvenānuprāsabādhakatā /",
    "GK16visa10cu:172": "darduradura ityādau prathamaduraśabdadakārasya mūrdhri rephalogānna yamakam /",
    "GK16visa10cu:173": "duradhyavasāya sāyamityādau cānusvārayogādanuprasā eva na yamakam /",
    "GK16visa10cu:174": "“ākarṇya karṇamadhurāṇī” tyādau ca prathamakarṇaśabdasya svataḥ svarāyoge 'pi dvitīyakarṇaśabdaniṣṭhasvabhāvāt svaravaiṣamyam /",
    "GK16visa10cu:175": "naitrānandena candreṇa māhendrī digalaṅkṛtetyādau nakārarapheyuktadakārayordūrāvasthānād anuprāsābhāvabuddhirna",
    "GK16visa10cu:176": "saṃskāravicchedābhāvād",
    "GK16visa10cu:177": "yaduktaṃ--”pūrvānubhavasaṃskārabodhanīyetyadūrate”ti /",
    "GK16visa10cu:178": "cheko vyañjanasaṅghasya sakṛtsāmyamanekadhā // VisSd_10.3 //",
    "GK16visa10cu:179": "Vijñapriyā:",
    "GK16visa10cu:180": "(vi, ña) tatra chekānuprāsalakṣaṇamāha---cheka iti /",
    "GK16visa10cu:181": "vyañjanasaṅgatvamatra ekavyañjanabhinnatvamātraṃ vivakṣitam /",
    "GK16visa10cu:182": "tena dvayostṣādīnāṃ ca tathātvam /",
    "GK16visa10cu:183": "Locanā:",
    "GK16visa10cu:184": "(lo, e) tad bhedānāha /",
    "GK16visa10cu:185": "saṅghaśabdenātra naikasya vyañjanasyāsakṛdekavāramanekadhā svarūpataḥ kramataśca /",
    "GK16visa10cu:186": "etadevoktaṃ vṛttāvanekadhetyādinā /",
    "GK16visa10cu:187": "chekaśchekānuprāsaḥ /",
    "GK16visa10cu:188": "anekadheti svarūpataḥ kramataśca /",
    "GK16visa10cu:189": "rasaḥ sara ityāde kramabhedena sādṛśyaṃ nāsyālaṅkārasya viṣayaḥ /",
    "GK16visa10cu:190": "Vijñapriyā:",
    "GK16visa10cu:191": "(vi, ṭa) anekadheti /",
    "GK16visa10cu:192": "varṇānāmānupūrvyāśca sāmyamityanekadhātvam /",
    "GK16visa10cu:193": "īdṛśaikadhātvaṃ sāmyānuprāsasya viṣaya ityāha---sarorasa iti /",
    "GK16visa10cu:194": "na caivaṃ varṇairānupūrvyācca sāmye 'nuprāsād yamakābhedaprasaktiriti",
    "GK16visa10cu:195": "vācyam; tatra svarasyāpi sāmyena etad bhedāt /",
    "GK16visa10cu:196": "Locanā:",
    "GK16visa10cu:197": "(lo, ai) rasa rasa ityatra rasayoḥ svarūpata eva sāmyaṃ, na tu kamataḥ /",
    "GK16visa10cu:198": "kauvarau vārītyādau varayoriva kamato 'pi /",
    "GK16visa10cu:199": "udāharaṇaṃ mama tātapādānām--",
    "GK16visa10cu:200": "“ādāya bakulagandhānandhīkurvan pade pade bhramarān /",
    "GK16visa10cu:201": "ayameti mandamandaṃ kāverīvāripāvanaḥ pavanaḥ” //",
    "GK16visa10cu:202": "Vijñapriyā:",
    "GK16visa10cu:203": "(vi, ṭha) ādāyeti---bhramarāṇāmandhīkaraṇaṃ gandhalobhena tadanusaraṇamātreṇa viṣayāntarādarśanam",
    "GK16visa10cu:204": "atra gandhanandhītisaṃyuktayoḥ, kāverīvārītyasaṃyuktayoḥ, pāvanaḥ pavana iti vyañjanānāṃ bahūnāṃ sakṛdāvṛttiḥ /",
    "GK16visa10cu:205": "cheko vidagdhastatprayojyatvādeṣa chekānuprāsaḥ /",
    "GK16visa10cu:206": "Vijñapriyā:",
    "GK16visa10cu:207": "(vi, ḍa) varṇadvayasyāpi saṃghapadārthatvenātra vivakṣaṇattyoranekavarṇānāṃ cātra sakṛttvaṃ darśayati---atreti /",
    "GK16visa10cu:208": "tatprayojyatvādeveti /",
    "GK16visa10cu:209": "tathā ca chekapadaṃ tatprayojye nirūḍhalākṣaṇikam /",
    "GK16visa10cu:210": "evaṃ ca vṛttyanuprāsasyāpi vidagdhaprayojyatve 'pi tatra rūḍhyabhāvāt na chekapadaprayogaḥ",
    "GK16visa10cu:211": "Locanā:",
    "GK16visa10cu:212": "(lo, o) saṃyuktayornakāradhakārayoḥ /",
    "GK16visa10cu:213": "cheka ityādinā pūrvaprasiddhasya nāmnaḥ kathañcinniruktiḥ /",
    "GK16visa10cu:214": "anekasyaikadhā sāmyamasakṛdvāṣyanekadhā /",
    "GK16visa10cu:215": "ekasya sakṛdaṣyeṇa vṛttyanuprāsa ucyate // VisSd_10.4 //",
    "GK16visa10cu:216": "Locanā:",
    "GK16visa10cu:217": "(lo, au) anekasyeti /",
    "GK16visa10cu:218": "anekasyārthād vyañjanasya ekadhā sāmyam ekaḥ /",
    "GK16visa10cu:219": "anekadhāpi vāsakṛt sāmyaṃ dvitīyaḥ, asakṛdityanena chekānuprāsavyavacchedaḥ /",
    "GK16visa10cu:220": "ekasya vyañjanasya sakṛdasakṛd vā sāmyamiti dvāviti caturddhā vṛttyanuprāsaḥ /",
    "GK16visa10cu:221": "ekadhā svarūpata eva, na tu kramato 'pi /",
    "GK16visa10cu:222": "anekadhā svarūpataḥ kramataśca /",
    "GK16visa10cu:223": "sakṛdapītyapi śabdādasakṛdapi /",
    "GK16visa10cu:224": "Vijñapriyā:",
    "GK16visa10cu:225": "(vi, ḍha) vṛttyanuprāsamāha---anakasyekadheti /",
    "GK16visa10cu:226": "tatraikadhā padārthaṃ vyācaṣṭe---svarūpata eveti /",
    "GK16visa10cu:227": "vyañjanavarṇasvarūpata ityarthaḥ /",
    "GK16visa10cu:228": "asakṛd vāpyanekadhetyatrānekadhātvaṃ vyācaṣṭe---anekadheti /",
    "GK16visa10cu:229": "aṃtra anekasyetyasyānvayaḥ, tathā cānekasyānekadhā sakṛttve chekaḥ /",
    "GK16visa10cu:230": "asakṛttve tu vṛttyanuprāsaḥ /",
    "GK16visa10cu:231": "“ekasya sakṛdapi” ityatrāpikārasamucitaṃ",
    "GK16visa10cu:232": "darśayati---sakṛdapītyapiśabdāditi /",
    "GK16visa10cu:233": "ekasya sakṛttve anuprāsastu na kāvyaprakāśasammataḥ /",
    "GK16visa10cu:234": "jātacyutetyatra vaicitryānanubhavāt /",
    "GK16visa10cu:235": "svarasādṛśyasattve tu tasyāpi sammato yathā “dhūtacūtaprasūna”",
    "GK16visa10cu:236": "ityatra /",
    "GK16visa10cu:237": "udāharaṇam--",
    "GK16visa10cu:238": "“unmīlanmadhugandhalubdhamadhupavyādhūtacūtāṅkura-",
    "GK16visa10cu:239": "krīḍatkokilakākalīkalakalairudrīrṇakarṇajvarāḥ /",
    "GK16visa10cu:240": "nīyante pathikaiḥ kathaṃ kathamapi dhyānāvadhānakṣaṇa-",
    "GK16visa10cu:241": "prāptaprāṇasamāsamāgamarasollāsairamī vāsarāḥ” //",
    "GK16visa10cu:242": "Vijñapriyā:",
    "GK16visa10cu:243": "(vi, ṇa) unmīladityādi /",
    "GK16visa10cu:244": "“kākalī tu kalau sūkṣme dhvanau tu madhurā sphuṭe” ityamaraḥ /",
    "GK16visa10cu:245": "tadrūpaiḥ kalakalaiḥ /",
    "GK16visa10cu:246": "atra “rasollāsairamī” iti rasayorekadhaiva sāmyam, na tu tenaiva krameṇāpi",
    "GK16visa10cu:247": "dvitīye pāde, kalayorasakṛttenaiva krameṇa ca /",
    "GK16visa10cu:248": "prathame ekasya makārasya sakṛt, dhakārasya cāsakṛt /",
    "GK16visa10cu:249": "rasaviṣayavyāpāravatī varṇaracanāvṛttiḥ, tadanugatatvena prakarṣeṇa nyasanādvṛttyanuprāsaḥ",
    "GK16visa10cu:250": "Vijñapriyā:",
    "GK16visa10cu:251": "(vi, ta) atra anekasyaikadhāsakṛttvaṃ darśayati---rasollāsairamī iti",
    "GK16visa10cu:252": "rasayoriti---raseti rephasakārayorānupūrvorāhityādekadhā /",
    "GK16visa10cu:253": "kalyoriti---kokilakākalīkalavalairityatretyarthaḥ /",
    "GK16visa10cu:254": "ekasya sakṛttvamasakṛttvaṃ darśayati---prathame iti /",
    "GK16visa10cu:255": "dhūtacūtetyatra takārasya /",
    "GK16visa10cu:256": "madhugandhalubdhamadhupetyatra dhakārasyetyarthaḥ /",
    "GK16visa10cu:257": "samāsametyatra tu anekadhānekasya sakṛttvāccheka evetyatastanna darśitam /",
    "GK16visa10cu:258": "vṛttyanuprāsa ityatra vṛttipadārthaṃ vyācaṣṭe---rasaviṣayeti /",
    "GK16visa10cu:259": "rasaviṣayo vāyapāraḥ vyañjanā, tadvatyāṃ vasturacanāyāṃ vastunor'thasya śabdena racanāyāṃ vṛttisaṃjñā ityarthaḥ /",
    "GK16visa10cu:260": "tatrānuprasaśabdārthaṃ yaujayati--tadanugatatveneti /",
    "GK16visa10cu:261": "tādṛśaracanāsambandhatvenetyarthaḥ /",
    "GK16visa10cu:262": "prakarṣaśca varṇasāmyam /",
    "GK16visa10cu:263": "Locanā:",
    "GK16visa10cu:264": "(lo, a) prāṇasamāsamāgametyatra ca yamakatvaṃ vakṣyate /",
    "GK16visa10cu:265_0": "yadyapi llāsairamī vāsarā ityatra ca sarayoranekadhā sāmyahetukena chekānuprāsenasahaikadhāsāmyabhedasya vṛttyanuprāsabhedasya",
    "GK16visa10cu:265_1": "ekavācakānupraveśarūpaḥ saṅkaro vakṣyate; tathāpi vāsaraśabdamagaṇayitvā vṛttyanuprāsabhedakathanam /",
    "GK16visa10cu:266": "evamanyatra /",
    "GK16visa10cu:267": "rasaviṣayeti /",
    "GK16visa10cu:268": "rasaviṣayaḥ svādānuprāṇako vyāpāro vṛttiḥ /",
    "GK16visa10cu:269": "vṛttyate 'nayā śabdo rasavyañjanayeti vyutpattyā /",
    "GK16visa10cu:270": "tena nadvatī uktarītyā śṛṅgārādirasaupayikakomalaparuṣamadhyamavarṇārabdhā vāpi racanā vṛttirupacārāditi bhāvaḥ /",
    "GK16visa10cu:271": "tadanugatatvena tayā vṛttyopalakṣitatvena /",
    "GK16visa10cu:272": "uccāryatvādyadekatra sthāne tāluradādike /",
    "GK16visa10cu:273": "sādṛśyaṃ vyañjanasyaiva śrutyanuprāsa ucyate // VisSd_10.5 //",
    "GK16visa10cu:274": "Vijñapriyā:",
    "GK16visa10cu:275": "(vi, tha) śrutyanuprāsākhyamanuprāsāntaramāha---uccāryyatvāditi /",
    "GK16visa10cu:276": "varṇasāmyābhāve 'pi ekasthānoccāryyatvasādṛśyādityarthaḥ /",
    "GK16visa10cu:277": "Locanā:",
    "GK16visa10cu:278": "(lo, ā) uccāryyatvāditi--dvayorbahūnāṃ vā vyañjanānāṃ tālavyatvena",
    "GK16visa10cu:279": "dantyatvenādiśabdāt kaṇṭhyatvādinā sāmyaṃ śrutyanuprāsa ityarthaḥ /",
    "GK16visa10cu:280": "imaṃ ca śrutyanuprāsaṃ “niveśayati vāgdevī kasyacit pratibhāvataḥ ';",
    "GK16visa10cu:281": "ityādīnā praśaṃsanti prācyāḥ /",
    "GK16visa10cu:282": "udāharaṇam--",
    "GK16visa10cu:283": "“dṛśā dagdhaṃ manasijaṃ jīvayanti dṛśaiva yāḥ /",
    "GK16visa10cu:284": "virūpākṣasya jayinīstāḥ stumo vāmalocanāḥ” //",
    "GK16visa10cu:285": "Vijñapriyā:",
    "GK16visa10cu:286": "(vi, da) dṛśā dagdhamiti---virūpākṣasya jayinīstā vāmalocanā ahaṃ",
    "GK16visa10cu:287": "stuve /",
    "GK16visa10cu:288": "locanasya virūpatvasundaratvātmakavāmatvābhyāṃ jayaparājayāvuktvā",
    "GK16visa10cu:289": "kriyābhāyāmapyāha---dṛśā dagdhamiti /",
    "GK16visa10cu:290": "hareṇa manasijasya dṛśā dāhastābhistu kaṭākṣarūpayā dṛśā jīvanamato",
    "GK16visa10cu:291": "'pi jayaḥ /",
    "GK16visa10cu:292": "atra “jīvayanti” iti, “yāḥ” iti, “jayinīḥ” ita /",
    "GK16visa10cu:293": "atra jakārayakārayorekatra sthāne tālāvuccāryatvātsādṛśyam /",
    "GK16visa10cu:294": "evaṃ dantyakaṇṭhyānāmapyudāhāryam /",
    "GK16visa10cu:295": "eṣa ca sahṛdayānāmatīva śrutisukhāvahatvācchratyanuprāsaḥ /",
    "GK16visa10cu:296": "vyañjanaṃ cedyathāvasthaṃ sahādyena svareṇa tu /",
    "GK16visa10cu:297": "āvartyate 'ntyayojyatvādantyānuprāsa eva tat // VisSd_10.6 //",
    "GK16visa10cu:298": "Vijñapriyā:",
    "GK16visa10cu:299": "(vi, dha) antyānuprasākhyamanuprāsāntaramāha---vyañjanaṃ cediti /",
    "GK16visa10cu:300": "yathāvasthamiti /",
    "GK16visa10cu:301_0": "anusvāreṇa visargeṇa vā viśiṣṭo 'viśiṣṭo vā yaḥ svaraḥ kevalo vā pūrvapādasya pūrvapadasya vā ante uccaritastādṛśasvaraviśiṣṭāvasthaṃ",
    "GK16visa10cu:301_1": "vyañjanaṃ cedādyena svareṇa svapūrvabhūtasvareṇa saha āvarttyate",
    "GK16visa10cu:302": "tadāntyānuprāsa ityarthaḥ /",
    "GK16visa10cu:303": "tat saṃjñāvyutpattimāha antayojyatvāditi /",
    "GK16visa10cu:304": "yathā ekapādānte dhīraḥ anyapādānte vīraḥ iti, yathā vā ekapādānte",
    "GK16visa10cu:305": "sāramanyapādānte hāramiti /",
    "GK16visa10cu:306": "evaṃ kārī hārīti svaramātre /",
    "GK16visa10cu:307": "yathāvasthamiti yathāsambhavamanusvāravisargasvarayuktākṣaraviśiṣṭam /",
    "GK16visa10cu:308": "eṣa ca prāyeṇa pādasya padasya cānte prayojyaḥ /",
    "GK16visa10cu:309": "padāntago yathā mama--",
    "GK16visa10cu:310": "Vijñapriyā:",
    "GK16visa10cu:311": "(vi, na) yathāvasthamiti vyācaṣṭe---yathāsambhavamiti /",
    "GK16visa10cu:312": "anusvaravisargasvarāṇāmanyatarasambhavo yathāsambhavapadārthaḥ /",
    "GK16visa10cu:313": "akṣaraviśiṣṭamityatra yathāvasthaṃ bodhyam /",
    "GK16visa10cu:314": "antyayojyatvaṃ vyacaṣṭe---eṣa ceti /",
    "GK16visa10cu:315": "prāyeṇa ityanena pajjhaṭikādicchandaḥ svevāsya sambhavo nānuṣṭhubādāviti darśatam /",
    "GK16visa10cu:316": "keśaḥ kāśastavakavikāsaḥ kāyaḥ prakaṭitakarabhavilāsaḥ /",
    "GK16visa10cu:317": "cakṣurdagdhavarāṭakakalpaṃ tyajati na cetaḥ kāmamanalpam //",
    "GK16visa10cu:318": "Vijñapriyā:",
    "GK16visa10cu:319": "(vi, pa) keśaḥ kāśeti---jarata uktiriyam /",
    "GK16visa10cu:320": "kāśapuṣpastabakavad dhavalaḥ keśaḥ prakaṭitasya vakrasya kubjasya karabhasya kariśāvakasyaiva vilāso yasya kāyastādṛśaḥ /",
    "GK16visa10cu:321": "tathāpi ceto 'nalpaṃ bahu kāmamabhilāṣaṃ na tyajatītyarthaḥ /",
    "GK16visa10cu:322": "tathāpītyākāṅkṣābalalabhyam /",
    "GK16visa10cu:323": "atra kāśalāsaśabdau svavisargāntyasvaraviśiṣṭāntyavyañjanau /",
    "GK16visa10cu:324": "kalpānalpaśabdau sānusvārāntyasvaraviśiṣṭantyavyañjanau /",
    "GK16visa10cu:325": "taccāntyavyañjanaṃ tatpūrvasvareṇa sahavṛttam /",
    "GK16visa10cu:326": "Locanā:",
    "GK16visa10cu:327": "(lo, i) vyañjanamiti /",
    "GK16visa10cu:328": "keśa ityatra yathāsambhavamiti vacanāt saṃyuktākṣararahito vikāśa ityatra śakāraḥ svaravisargayuktaḥ kakārasthitenā'kāreṇa saha /",
    "GK16visa10cu:329": "vilāsa ityatra lakārasthitenā'kāreṇa saha varttate /",
    "GK16visa10cu:330": "kalpamityatra lakārarūpaṃ vyañjanaṃ pakāranusvarayuktaṃ,",
    "GK16visa10cu:331": "kakārasthitenākāreṇa saha /",
    "GK16visa10cu:332": "analpetyatra nakārasthitenākāreṇa sahetyarthaḥ /",
    "GK16visa10cu:333": "prāyeṇa iti vacanāt mama tātapadānāṃ lakṣbhīstave yathā---",
    "GK16visa10cu:334": "“śrutādhītā gītā śrutibhiravigītākhilaguṇā guṇātītā",
    "GK16visa10cu:335": "bhītābhayakṛdavinītāpacayadā /",
    "GK16visa10cu:336": "natiprītā pītāmbarasupariṇītāmaravadhū- dṛśā pītā sphītā",
    "GK16visa10cu:337": "malaruciparītā vijayatām” //",
    "GK16visa10cu:338": "ityādau kvaciddantyayojyatvābhāve 'pyayamanuprāso dṛśyate /",
    "GK16visa10cu:339": "asya ca prācīnoktālaṅkārebhyaḥ pṛthaganubhavasiddhaścamatkāraviśeṣa iti pṛthagalaṅkāratvam",
    "GK16visa10cu:340": "“mandaṃ hasantaḥ palakaṃ vahantaḥ” ityādi /",
    "GK16visa10cu:341": "śabdārthayoḥ paunaruktyaṃ bhede tātparyamātrataḥ /",
    "GK16visa10cu:342": "lāṭānuprasa ityukto--",
    "GK16visa10cu:343": "Vijñapriyā:",
    "GK16visa10cu:344": "(vi, pha) lāṭānuprāsakhyamanuprāsamāha---śabdārthayoriti /",
    "GK16visa10cu:345": "śabdadvayārthayorityarthaḥ /",
    "GK16visa10cu:346": "paunaruktyaṃ punaḥ punaḥ kathanam /",
    "GK16visa10cu:347": "tataśca punaruktidoṣaprasaktāvāha---bhede iti /",
    "GK16visa10cu:348": "tātparyyamuddeśyavidheyatāviṣayam /",
    "GK16visa10cu:349": "mātrapadādarthabhedo vyāvarttyati /",
    "GK16visa10cu:350": "Locanā:",
    "GK16visa10cu:351": "(lo, ī) śabdārthayoriti /",
    "GK16visa10cu:352": "tātparyyamanyaparatvaṃ, taccārthāntarasaṃkramitasvarūpaṃ tacchabdena vidheyatayā prakṛtopayogārthavivakṣaṇāt tanmātreṇa, na tu svarūpeṇa bhedo viśeṣaḥ /",
    "GK16visa10cu:353": "udāharaṇam---",
    "GK16visa10cu:354": "smerarājīvanayane nayane kiṃ nimīlite /",
    "GK16visa10cu:355": "paśya nijiṃtakandarpaṃ kandarpavaśagaṃ priyam //",
    "GK16visa10cu:356": "Vijñapriyā:",
    "GK16visa10cu:357": "(vi, ba) smerarājīveti---nāyaṃkaṃ dṛṣṭvā krodhānnimīlitākṣīṃ māninīṃ",
    "GK16visa10cu:358": "pratisakhyā uktiriyam /",
    "GK16visa10cu:359": "rūpeṇa kandarpanirjetāpi tvadanurāgāt tvadvaśagastathā cātra mānānaucityamiti bhāvaḥ /",
    "GK16visa10cu:360": "atra ādye nayanakandarpapade uddeśyatātparyyake 'ntye tatpade tu vidheyatātparyyake ityato bhedaḥ /",
    "GK16visa10cu:361": "padārthau tu abhinnau mātrapadāt prakṛtyarthasya eva bhedavyāvṛttirna tu pratyayārthasya /",
    "GK16visa10cu:362": "atra vibhaktyarthasya paunaruktye 'pi mukhyatarasya prātipadikāṃśadyotyadharmirūpasya bhinnārthatvāllāṭānuprāsatvameva",
    "GK16visa10cu:363": "Vijñapriyā:",
    "GK16visa10cu:364": "(vi, bha) ityato vibhaktyarthabhedaṃ darśayati---atra",
    "GK16visa10cu:365": "vibhaktyarthasyeti /",
    "GK16visa10cu:366": "mukhyatarasyeti /",
    "GK16visa10cu:367_0": "prātipadikāṃśau nayanakandarpapade, taddyotyasya, tadvodhyasya dharmirūpasya nayanakandarpātmakasya arthasya prakṛtyarthānvitasvārthabodhakatvena",
    "GK16visa10cu:367_1": "asvatantrapratyayāpekṣayā svātantryād mukhyatarasyābhinnatvād ityarthaḥ /",
    "GK16visa10cu:368": "“nayane tasyaiva nayane ca” /",
    "GK16visa10cu:369": "atra dvitīyanayanaśabdo bhagyattvādiguṇaviśiṣṭatvarūpatātparyamātreṇa bhinnārthaḥ /",
    "GK16visa10cu:370": "Vijñapriyā:",
    "GK16visa10cu:371": "(vi, ma) yatra tu prakṛtyarthasyāpi bhedastatra na lāṭānuprāsatvamityāha---nayane iti /",
    "GK16visa10cu:372": "atra dvitīyanayanaśabdasya bhāgyavattādītyarthe tātparyāt tātparyyasyaiva prātipadikārthasyāpi bheda iti darśayati---atra hīti /",
    "GK16visa10cu:373": "tathā ca arthāntarasaṃkramitavācyalakṣaṇāviṣaya evāyaṃ na lāṭānuprāsa ityuktam /",
    "GK16visa10cu:374": "ataeva arthāntaṃsaṃkramitavācyalāṭānuprāsayoḥ kathitapadādoṣatākathane pṛthagena taddvayamuktam",
    "GK16visa10cu:375": "Locanā:",
    "GK16visa10cu:376": "(lo, u) atreti /",
    "GK16visa10cu:377": "vibhaktyoḥ supoḥ /",
    "GK16visa10cu:378": "dharmirūpasya cakṣurādirūpasya /",
    "GK16visa10cu:379": "vibhaktītyupalakṣaṇaṃ; tena liṅgavacanayorapi /",
    "GK16visa10cu:380": "evaṃ supratipattaye 'sandigdhamudāharaṇaṃ darśayitvā sandigdhaṃ darśayati-nayane iti /",
    "GK16visa10cu:381": "tātparyyamātreṇa na tu svarūpeṇa /",
    "GK16visa10cu:382": "iha ca paunaruktyapratibhāsamātramalāṅkāraḥ,na tu pratīyamāno viśeṣaḥ",
    "GK16visa10cu:383": "tasya gūḍhatvādiguṇībhāvahetutvābhāvāt /",
    "GK16visa10cu:384": "yathā vā---",
    "GK16visa10cu:385": "“yasya na savidhe dayitā davadahanastuhinadīdhitistasya /",
    "GK16visa10cu:386": "yasya ca savidhe dayitā davadahanastuhinadīdhitistasya” //",
    "GK16visa10cu:387": "Vijñapriyā:",
    "GK16visa10cu:388": "(vi, ya) asya ekapade iva anekapadeṣvapi sambhavaṃ darśayati---yathā",
    "GK16visa10cu:389": "vā /",
    "GK16visa10cu:390": "yasya teti---atra prathamārdhe davadahane tuhinadīdhititvaṃ",
    "GK16visa10cu:391": "vidheyamatāpakaratvāt /",
    "GK16visa10cu:392": "Locanā:",
    "GK16visa10cu:393": "(lo, ū) eṣa ca bahupadaniṣṭho 'pi sambhavatīti",
    "GK16visa10cu:394": "tatrodāharaṇānyāha---yathā veti /",
    "GK16visa10cu:395": "yasya na savidhe dayitetyādau prathamārdhe tuhinadīdhitirdavadahanaḥ dvitīyārdhe davadahanaḥ tuhinadīdhitiriti sambandhaḥ /",
    "GK16visa10cu:396": "atrānekapadānāṃ paunaruktyam /",
    "GK16visa10cu:397": "eṣa ca prāyeṇa lāṭajanapriyatvāllāṭānuprāsaḥ /",
    "GK16visa10cu:398": "--'nuprāsaḥ pañcadhā tataḥ // VisSd_10.7 //",
    "GK16visa10cu:399": "Vijñapriyā:",
    "GK16visa10cu:400": "(vi, ra) pañcadheti---chekānuprāsaḥ, vṛttyanuprāsaḥ, śrutyanuprāsaḥ,",
    "GK16visa10cu:401": "antyānupraso lāṭānuprāsaśceti pañcadhā /",
    "GK16visa10cu:402": "kāvyaprakāśe tu lāṭānuprāsasyaiva pañcadhātvamuktam /",
    "GK16visa10cu:403": "Locanā:",
    "GK16visa10cu:404": "(lo, ṛ) upasaṃharati---anuprāsa iti /",
    "GK16visa10cu:405": "spaṣṭam /",
    "GK16visa10cu:406": "satyarthe pṛthāgarthāyāḥ svaravyañjanasaṃhateḥ /",
    "GK16visa10cu:407": "krameṇa tenaivāvṛttiryamakaṃ vinigadyate // VisSd_10.8 //",
    "GK16visa10cu:408": "Vijñapriyā:",
    "GK16visa10cu:409": "(vi, la) yamakanikaramāha---satyartha iti /",
    "GK16visa10cu:410": "arthe sati pṛthagarthāyāḥ padasaṃhateḥ tenaiva krameṇa āvṛttirityarthaḥ /",
    "GK16visa10cu:411": "atra lāṭānuprāsavāraṇāya pṛthagarthāyā ityavaśyaṃ deyam /",
    "GK16visa10cu:412": "tathā ca śamarate 'maratejasītyatra yamakitabāgayoḥ dvayoḥ “samarasamaraso 'ya” mityatra ekatarasya nirarthakatve pṛthagarthāyā ityuktyanaucityamaḥ ator'the satyuktamityāha /",
    "GK16visa10cu:413": "atra dvayorapi padayoḥ kvacitsārthakatvaṃ, kvacinnirarthakatvam /",
    "GK16visa10cu:414": "kvacidekasya sārthakatvamaparasya nirarthakatvam /",
    "GK16visa10cu:415": "ata uktam--”satyarthe” iti /",
    "GK16visa10cu:416": "Vijñapriyā:",
    "GK16visa10cu:417": "(vi, va) atra dvayorapīti /",
    "GK16visa10cu:418": "dvayorekatarasya vā arthāsattve tu svaravyañjanasaṃhateḥ tenaiva krameṇa āvṛttirityevameva lakṣaṇāntaramityabhiprāyaḥ /",
    "GK16visa10cu:419": "ubhayānugamastu ekārthābhinnāyā ityevaṃrūpeṇa bodhyam /",
    "GK16visa10cu:420": "Locanā:",
    "GK16visa10cu:421": "(lo, ṝ) etadeva vṛttau viśadayati---atretyādi /",
    "GK16visa10cu:422": "atra yamake /",
    "GK16visa10cu:423": "padayoryamakāvayavabhūtayoḥ svaravyañjanayorityarthaḥ /",
    "GK16visa10cu:424": "priyatamāyatamānetyādivat nirarthakatvam /",
    "GK16visa10cu:425": "dvayorekasya vānarthakatve padatvābhāvāditi kvacid viṣaye sārthakatve svātantryeṇetyarthaḥ",
    "GK16visa10cu:426": "anarthakatvaṃ padāvayavarūpākṣarasācivyenaiva sārthakatvāt /",
    "GK16visa10cu:427": "iha ca prāyikatvāt varṇasamudāyadvayamadhikṛtya sārthakatvādikamuktam /",
    "GK16visa10cu:428": "tricatuḥ paunaruktyena lakṣaṇānusāreṇa yathā--yogamūhyam /",
    "GK16visa10cu:429": "“tenaiva krameṇa” iti damo moda ityāderviviktaviṣayatvaṃ sūcitam /",
    "GK16visa10cu:430": "etacca pādapādardhdaślokāvṛttitvena pādādyāvṛtteścānekavidhatayā prabhūtatamabhedam /",
    "GK16visa10cu:431": "Vijñapriyā:",
    "GK16visa10cu:432": "(vi, śa) asya prabhedā bahava ityāha---etacceti /",
    "GK16visa10cu:433": "pādādītyādipadāt pādasyaiva tṛtīyacaturthabhāgasya aniyatatadbhāgasya ca parigrahaḥ /",
    "GK16visa10cu:434": "diṅmātramudāhriyate--",
    "GK16visa10cu:435": "“navapalāśa-paḷāśavanaṃ puraḥ sphuṭaparāga-parāgata-paṅkajam /",
    "GK16visa10cu:436": "mṛdula-tānta-latāntamalokayat sa surabhi suribhiṃ sumanobharaiḥ” //",
    "GK16visa10cu:437": "Vijñapriyā:",
    "GK16visa10cu:438": "(vi, ṣa) navapalāśeti /",
    "GK16visa10cu:439": "sa kṛṣṇaḥ puraḥ surabhiṃ vasantamalokayat /",
    "GK16visa10cu:440": "kīdṛśaṃ navaṃ palāśaṃ patraṃ yasya tādṛśaṃ palāśavanaṃ kiṃśukakānanaṃ yatra tādṛśam /",
    "GK16visa10cu:441": "sphuṭaiḥ parāgaiḥ paragataṃ vyāptaṃ paṅkajaṃ yatra tādṛśam /",
    "GK16visa10cu:442": "mṛduto mṛdutaraḥ eva klāntor'thāt raviraśmanā latayā antaḥ agrabhāgo yatra tādṛśam /",
    "GK16visa10cu:443": "yadvā mṛdulaḥ mṛduḥ tāntaḥ arthāt yuvabhirākaṅkṣito latāyā anto agrabhāgo yatra tādṛśam /",
    "GK16visa10cu:444": "tam kāṅkṣāyāmiti dhātuḥ /",
    "GK16visa10cu:445": "suraābhiṃ kīdṛśam /",
    "GK16visa10cu:446": "sumanobharaiḥ puṣpasamūhaiḥ surabhiṃ sugandhim /",
    "GK16visa10cu:447": "Locanā:",
    "GK16visa10cu:448": "(lo, ḷ) navapalāśaṃ nūtanapatram /",
    "GK16visa10cu:449": "palāśavanaṃ, kiṃśukavanam, sphuṭaiḥ parāgaiḥ kusumareṇubhiḥ",
    "GK16visa10cu:450": "parāgataṃ, saṃgataṃ, mṛdulaṃ komalaṃ, tāntaṃ vistṛtaṃ, latāntaṃ latām /",
    "GK16visa10cu:451": "dvayornirarthakatve “priyatamāyatamāmetyādyudāharaṇam /",
    "GK16visa10cu:452": "atra padāvṛttiḥ /",
    "GK16visa10cu:453": "“palāśapalāśa” iti “surabhiṃ surabhiṃ” ityatra ca dvayoḥ sārthakatvam /",
    "GK16visa10cu:454": "“latāntalatānta” ityatra prathamasya nirarthakatvam /",
    "GK16visa10cu:455": "“parāgaparāga” ityatra dvitīyasya /",
    "GK16visa10cu:456": "evamanyatrāpyudāhāryam /",
    "GK16visa10cu:457": "Vijñapriyā:",
    "GK16visa10cu:458": "(vi, sa) atra sārthakayoḥ palāśaṃ surabhimityanayoḥ padayoḥ dvayauḥ",
    "GK16visa10cu:459": "āvṛttiḥ ityāha---atreti /",
    "GK16visa10cu:460": "anyataranirarthakatvaṃ tu darśayati---latānteti /",
    "GK16visa10cu:461": "Locanā:",
    "GK16visa10cu:462": "(lo, e) anyatra pādādyāvṛttau /",
    "GK16visa10cu:463": "atra pādāvṛttiryathā mama tātapādānāṃ kuvalayāśvacarite munyāśramavarṇanam /",
    "GK16visa10cu:464": "“jīa ua jaṇa māṇaaṃ, jīa ua jaṇa māṇaaṃ /",
    "GK16visa10cu:465": "“ kecittu svaraikavyañjanāvṛttāvapi yamakamicchanti /",
    "GK16visa10cu:466": "yathā mudrāhastagovindānandakaveḥ---",
    "GK16visa10cu:467": "“ekaṃ kūpe nayanamaparaṃ manmukhe khelayantī māmuddiśya pratikṛtimapi",
    "GK16visa10cu:468": "svāṃ kimapyālapantī /",
    "GK16visa10cu:469": "udyatpīnorasijayugalaṃ kumbhamabhyuddharantī śikṣākūtasmitaśucimukhī prāviśanmānasaṃ me” //",
    "GK16visa10cu:470": "“yamakādau bhavedaikyaṃ ḍalorbavorlarostathā” /",
    "GK16visa10cu:471": "Locanā:",
    "GK16visa10cu:472": "(lo, ai) yamakādāvityādiśabdena śleṣādau /",
    "GK16visa10cu:473": "ityuktanayāt “bhujalatāṃ jaḍatāmabalājanaḥ” ityatra naṃ yamakatvahāniḥ /",
    "GK16visa10cu:474": "Vijñapriyā:",
    "GK16visa10cu:475": "(vi, ha) yamakādāvityādipadāt śleṣaparigrahaḥ /",
    "GK16visa10cu:476": "ḍalorityādau sarvatra prathamavarṇeakāra uccāraṇārthaḥ /",
    "GK16visa10cu:477": "vaverityatra anyasthapavargoyayoraikyamuktam /",
    "GK16visa10cu:478": "atra cālaṅkārikasamayamātram /",
    "GK16visa10cu:479": "anye dvaye tu jalayorekatvaṃ ḍaśruterlaśrutirityanuśāsanamapyasti /",
    "GK16visa10cu:480": "anyasyānyārthakaṃ vākyamanyathā yojayedyadi /",
    "GK16visa10cu:481": "anyaḥ śleṣeṇa kākvā vā sā vakroktistato dvidhā // VisSd_10.9 //",
    "GK16visa10cu:482": "dvidheti śleṣavakroktiḥ kākuvakroktiśca /",
    "GK16visa10cu:483": "Vijñapriyā:",
    "GK16visa10cu:484_0": "(vi, ka) vakroktyalaṅkāramāha---anyasya vakturanyārthakaṃ vākyam anyaḥ śrotā tadvākyaśleṣeṇa svavākyakākkā vānyābhiprāyakatayā",
    "GK16visa10cu:484_1": "yadi yojayed yojanaviśiṣṭaṃ pratyāyayet tadā sā dvidhā vakroktirityarthaḥ dvidhātvaṃ darśayati---śleṣeti /",
    "GK16visa10cu:485": "Locanā:",
    "GK16visa10cu:486": "(lo, o) anyasyati /",
    "GK16visa10cu:487": "anyena kenacidanyārthakatvenoktam /",
    "GK16visa10cu:488": "taditareṇa sabhaṅgenābhaṅgena vā śleṣaṇa, kākkā, svaraviśeṣeṇa vā yadi yathārthato 'nyārthatvena prayojyate sā vakroktiḥ /",
    "GK16visa10cu:489": "tataḥ śleṣakākurupopādhidvayayogād dvividhetyarthaḥ /",
    "GK16visa10cu:490": "krameṇodāharaṇam--",
    "GK16visa10cu:491": "“ke yūyaṃ sthala eva samprati vayaṃ praśno viśeṣāśrayaḥ kiṃ brūte vihagaḥ sa vā phaṇipatiryatrāsti supto hariḥ /",
    "GK16visa10cu:492": "vāmā yūyamaho viḍambarasikaḥ kadṛk smaro vartate yenāsmāsu vivekaśūnyamanasaḥ puṃsveva yoṣidrabhramaḥ”",
    "GK16visa10cu:493": "Vijñapriyā:",
    "GK16visa10cu:494": "(vi, kha) ke yūyamiti /",
    "GK16visa10cu:495": "avijñātanāmajātikaṃ kañcit prati ayaṃ vaktuḥ praśraḥ /",
    "GK16visa10cu:496": "pṛṣṭaḥ puruṣaśca vidrāvakaḥ sa tadvākyaṃ tadvākyaśleṣeṇa ke jale yūyam ityabhiprāyakaṃ sthale evetyādi svottareṇa pratyāyayati /",
    "GK16visa10cu:497": "pūrvavaktā tvāha--praśra iti /",
    "GK16visa10cu:498": "tvadayināmajātirūpaviśeṣaviṣaya ityarthaḥ /",
    "GK16visa10cu:499": "śrotā tu viḥ pakṣī, śeṣo 'nantanāgastadāśrayastaddvayoḥ praśra ityarthakatāṃ svottareṇa pratyāyayati---kiṃ vrūte iti /",
    "GK16visa10cu:500": "yatra vau garuḍe harirasti, yatra śeṣe 'nante hariḥ śete ityarthaḥ /",
    "GK16visa10cu:501": "praṣṭā tat śrutvā krodhādāha---vāmā viparītabāddhṛtvena pratīkūlā yūyamiti /",
    "GK16visa10cu:502": "śrotā tu yūyaṃ vāmāḥ striyaḥ ityabhiprāyakatāṃ pratyāyayan taṃ nindati---aho viḍambeti",
    "GK16visa10cu:503": "viḍambo viḍambanaṃ varttate tvayīti śeṣaḥ /",
    "GK16visa10cu:504": "vivekaśūnyamanasastaveti śeṣaḥ /",
    "GK16visa10cu:505": "asmāsu puṃsu ityanvayaḥ /",
    "GK16visa10cu:506": "atra śleṣaṃ sabhaṅgabhaṅgapadayordarśayati---atreti /",
    "GK16visa10cu:507": "Locanā:",
    "GK16visa10cu:508": "(lo, au) ke kimākhyāḥ ? jale ca /",
    "GK16visa10cu:509": "viśeṣo vaidharmyaṃ, viḥ paśrī, śeṣo nāgaśca /",
    "GK16visa10cu:510": "vāmā vakrāḥ striyaśca /",
    "GK16visa10cu:511": "viḍambarasikaḥ viḍambe rasikaḥ sakautukaḥ /",
    "GK16visa10cu:512": "atra viśeṣapadasya “viḥ pakṣī” “śeṣo nāgaḥ” ityarthadvayayogyatvāt sabhaṅgaśleṣaḥ /",
    "GK16visa10cu:513": "anyatra tvabhaṅgaḥ /",
    "GK16visa10cu:514": "“kāle kokilavācāle sahakāramanohare /",
    "GK16visa10cu:515": "kṛtāgasaḥ parityāgāttasyāśceto na dūyate” //",
    "GK16visa10cu:516": "atra kayācitsakhyā niṣedhārthe niyukto nañ anyathā kākvā dūyata eveti vidhyarthe ghaṭitaḥ",
    "GK16visa10cu:517": "Vijñapriyā:",
    "GK16visa10cu:518": "(vi, ga) kākkā yojanamāha--kāle iti /",
    "GK16visa10cu:519": "krodhānnāyikayā parityaktasya kṛtāmaso nāyakasya āśvāsajanakasakhīṃ prati sakhyā uktiriyam",
    "GK16visa10cu:520": "kokilā vācālā yatra iti vigrahaḥ /",
    "GK16visa10cu:521": "sahakāraṃ tat puṣpam /",
    "GK16visa10cu:522": "atraikayeti /",
    "GK16visa10cu:523": "yadyapi tatprayuktaṃ vākyaṃ na śrutamasti yadantargataḥ nañ",
    "GK16visa10cu:524": "niṣedhārthaka. syāt /",
    "GK16visa10cu:525": "ato 'sya kāle ityādivākyasya kākkā yojanayā tadarthakavākyasyāsambhava eva, tathāpi prakaraṇādasya",
    "GK16visa10cu:526": "nāyakaśvāsajanakavākyatvapratītau kākunañā eva tadupapattestadākṣiptavākyasthanañ eva svavākyasthanaño vidhyarthakatāghaṭanaṃ bodhyam /",
    "GK16visa10cu:527": "idaṃ ca tādṛkpraṃkaraṇasattve eva saṃgacchate,",
    "GK16visa10cu:528": "tādṛkprakaraṇagrāhakāsattve tu nedamudāharaṇam /",
    "GK16visa10cu:529": "tathā'kṣiptavākyasthasya naño viṣedhārthakatvam /",
    "GK16visa10cu:530": "evaṃ kākunañviśiṣṭavākyasyaiva vidhyarthakatā /",
    "GK16visa10cu:531": "tathā ca--- “guruparatantratayā bata, dūrataraṃ deśamudyato gantum /",
    "GK16visa10cu:532": "alikulakokilalalite naiṣyati sakhi ! surabhisamaye 'sau //",
    "GK16visa10cu:533": "“iti kāvyaprakāśakṛduktameva udāharaṇaṃ bodhyam /",
    "GK16visa10cu:534": "tatra hi śocanābhiprāyakasya pūrvavākyasya kāmākulābhiprayakatvena dvitīyavaktryā yojanam",
    "GK16visa10cu:535": "śabdairekavidhaireva bhāṣāsu vividhāsvapi /",
    "GK16visa10cu:536": "vākyaṃ yatra bhavetso 'yaṃ bhāṣāsama itīṣyate // VisSd_10.10 //",
    "GK16visa10cu:537": "Vijñapriyā:",
    "GK16visa10cu:538": "(vi, gha) bhāṣāsamālaṅkāramāha---śabdairiti /",
    "GK16visa10cu:539": "śabdaiḥ padaiḥ /",
    "GK16visa10cu:540": "vākyaṃ tatsamūhaḥ, sa ca saṃskṛtaprākṛtasakalabhāṣāsu",
    "GK16visa10cu:541": "ekavidhapadaghaṭita ityarthaḥ /",
    "GK16visa10cu:542": "Locanā:",
    "GK16visa10cu:543": "(lo, a) śabdairiti /",
    "GK16visa10cu:544": "ekavidhairviśeṣābhāvādekaprakāraiḥ /",
    "GK16visa10cu:545": "bhāṣāsu saṃskṛtaprākṛtādiṣu /",
    "GK16visa10cu:546": "bhāṣāsamaḥ /",
    "GK16visa10cu:547": "bhāṣāsu samānyekarūpāṇi padāni vidyante yatreti vyutpattiyogādanvarthanām pṛthagalaṅkāraḥ",
    "GK16visa10cu:548": "eṣa ca śleṣālaṅkāraviśeṣa iti yaduktaṃ caṇaḍīdāsapaṇḍitaistadasaṅgatam, arthadvayābhāvāt",
    "GK16visa10cu:549": "yathā mama--",
    "GK16visa10cu:550": "“mañjulamaṇimañjīre kalagambhīre vihārasarasītīre /",
    "GK16visa10cu:551": "virasāsi kelikīre kimīli ! dhīre ca gandhasārasamīre !” //",
    "GK16visa10cu:552": "Vijñapriyā:",
    "GK16visa10cu:553": "(vi, ṅa) mañjuleti /",
    "GK16visa10cu:554": "he āli ! mañjulamaṇimañjīre mañjulaṃ maṇiyuktaṃ mañjīraṃ yasyāḥ he",
    "GK16visa10cu:555": "tādṛśi /",
    "GK16visa10cu:556": "athavā mañjīre kalaśabdo gambhīro yatra tādṛśi /",
    "GK16visa10cu:557": "vihārasarasītīre kīdṛśe, kelyarthakaḥ kīro yatra /",
    "GK16visa10cu:558": "gandhasāraḥ gandhapradhānaḥ samīraścayatra tādṛśe /",
    "GK16visa10cu:559": "etādṛśānekoddīpakasattve 'pi kiṃ virasāsītyarthaḥ /",
    "GK16visa10cu:560": "eṣa ślokaḥ saṃskṛta-prākṛta-śaurasenī-prācyāvantīnāgarāpabhraṃśeṣvekavidha",
    "GK16visa10cu:561": "eva /",
    "GK16visa10cu:562": "“sarasaṃ kaiṇaṃ kavvam” /",
    "GK16visa10cu:563": "ityādau tu “sarasam” ityatra saṃskṛtaprākṛtayoḥ sāmye 'pi",
    "GK16visa10cu:564": "vākyagatatvābhāve vaicitryābhāvānnāyamalaṅkāraḥ /",
    "GK16visa10cu:565": "Vijñapriyā:",
    "GK16visa10cu:566": "(vi, ca) sarvabhāṣāsu ekavidhaiḥ padaiḥ vākyaghaṭitatve evāyamalaṅkāraḥ tādṛśaikapadena tu vākyaghaṭane tādṛśasthale nāyamalaṅkāra",
    "GK16visa10cu:567": "ityāha---sarasaṃ kaiṇa iti /",
    "GK16visa10cu:568": "sarasaṃ kavīnāṃ kāvyamityarthaḥ /",
    "GK16visa10cu:569": "atra tādṛśaikasarasapadaghaṭitatvād vākyasya nāyakalaṅkāra ityarthaḥ /",
    "GK16visa10cu:570": "śliṣṭaiḥ padairanaikārthābhidhāne śleṣa iṣyate /",
    "GK16visa10cu:571": "Vijñapriyā:",
    "GK16visa10cu:572": "(vi, cha) śleṣālaṅkāramāha---khliṣṭairiti /",
    "GK16visa10cu:573": "śliṣṭairubhayavācakaiḥ ekarūpairityarthaḥ /",
    "GK16visa10cu:574": "Locanā:",
    "GK16visa10cu:575": "(lo, ā) śliṣṭairiti /",
    "GK16visa10cu:576": "aneketyanena dvayorvā bahūnāṃ vārthānāmabhidhāne prakaraṇādiniyamābhāvādabhidhayā bodhane",
    "GK16visa10cu:577": "etena dhvanivyavacchedaḥ /",
    "GK16visa10cu:578": "nanu kiṃ bhinnaiḥ padairanekārthābhidhānamutaikaikena ? ādye gauraśvaḥ puruṣo, hastītyādāvapi śleṣaprasaṅgaḥ /",
    "GK16visa10cu:579": "dvitīye lakṣaṇasyāsambhavitvamanyāyaṃ conekārthatvamiti nyāyāt /",
    "GK16visa10cu:580": "ityata āha--- śliṣṭairiti /",
    "GK16visa10cu:581": "śliṣṭaiḥ “arthabhedena śabdabheda” iti darśanāt, “kāvyamārge svaro na gaṇyate” iti ca nayāt vācyabhedena bhinnairapi yugapaduccāraṇenāpagatabhedaiḥ /",
    "GK16visa10cu:582": "tridhā khalu śabdābhivyaktiḥ rūpator'thataḥ svarataśceti darśanāt /",
    "GK16visa10cu:583": "evaṃ ca bhinnayorapi samānaśrutyoḥ śabdayostattannyāyena uccaritayoḥ kameṇa svasyārthabodhanaṃ yatra tatra śabdasvarūpaśleṣeṇa śabdaśleṣaḥ /",
    "GK16visa10cu:584": "śabdaparivṛttisahatve tvarthaśleṣa iti niyamamaṅgīkurvatāṃ kāvyaprakāśakārādīnāṃ matamanusṛtya vyākhyānam /",
    "GK16visa10cu:585": "anye tvāhuḥ--na khalu ghaṭapaṭayoriva “vasudhāmahita purājita nirāgamanābhāvāḥ /",
    "GK16visa10cu:586": "varṣāścāsurabhitavarāhavapuṣastarve ca hareścopamā ghaṭatā” //",
    "GK16visa10cu:587": "ityādau śabdānāmekaprayatnena niṣpattidvayamupapadyate /",
    "GK16visa10cu:588": "dvayorekākāratvena tathāṅgīkāre eva eva kulālaḥ, ekākāraṃ ghacaśatamekayā sāmagyā niṣpādayet",
    "GK16visa10cu:589": "tathā sati bhedavyavahārocchedaḥ syāt /",
    "GK16visa10cu:590": "“ayameva bhedo bhedahetuśca yadviruddhadharmādhyāsaḥ",
    "GK16visa10cu:591": "kāraṇabhedaśceti” /",
    "GK16visa10cu:592": "kiṃ ca yadyubhayārthapratipādanasamīhayā vakturekadā śabdadvayodāharaṇasambhavastadā ghaṭasahastracikīrṣuḥ kulālo 'pi ekadā tat nirvāhayet /",
    "GK16visa10cu:593": "taduktamācāryaśrīmadudyotakaracaraṇaiḥ “kramavṛttitvād vāca” iti /",
    "GK16visa10cu:594": "tenaikatraiva śabde nānāviṣayāṇāmarthānāṃ svaṃsvasāmagrīvaśena kameṇojjīvanamiti vādināṃ matamevāśrayitumucitam",
    "GK16visa10cu:595": "kintvatra mate tatprathamaviruddhāyā dvitīyābhidhāyāḥ punarujjīvanamanupapannamiti dvitīyābhidhānāmnā”janasthāne",
    "GK16visa10cu:596": "mityādāvivātrāpi vyañjanaiva vṛttirupadiśyate /",
    "GK16visa10cu:597": "evaṃ ca dhvanitantre prakaraṇaniyamasthale tasmādeva śabdāduccāraṇādisāmagrīsahakṛtā tadvyāpārantareṇa sabhaṅgābhaṅgaśabdāntaralabhyārthapratītiḥ /",
    "GK16visa10cu:598": "yatra tu yena dhvastetyādau prakaraṇādiniyamo nāsti tatra dvayorabhidhānasaṃśayaḥ /",
    "GK16visa10cu:599": "yatra ca śabdaparivartane 'pi dvyarthahānistatra śabdaśaktermūlatvena śabdaśleṣaḥ /",
    "GK16visa10cu:600": "yatra ca śabdaparivarttane 'pi na tadarthakṣatistatrārthamātraṃ pratyevaṃśabdopayogādarthaśleṣatā",
    "GK16visa10cu:601": "etanmatānusāreṇa tu śliṣṭāvarthau vidyete eṣviti matvarthoyapratyayāntatvena śliṣṭaiḥ padairityādi sautraṃ śliṣṭapadaṃ vyākhyeyam /",
    "GK16visa10cu:602": "anekārthābhidhāna iti /",
    "GK16visa10cu:603": "anekārthābhidhānasaṃśaya iti /",
    "GK16visa10cu:604": "asya sūtrasya śabdālaṅkāraprakaraṇe paṭhitatvādeva siddhaṃ padānāṃ parivṛttayasahatvam /",
    "GK16visa10cu:605": "ye tvāhuḥ “prati prasūte śabdaḥ śabdāntara”miti tadayuktaṃ,",
    "GK16visa10cu:606": "pratiprasūtaśabdānubhavābhāvāt, ananubhūtaśabdenārthapratītau",
    "GK16visa10cu:607": "cātiprasaṅgāt, bhinnavācakād bhinnavācyotpattiniyamābhāvādvā /",
    "GK16visa10cu:608": "evaṃ ca varṇādigatatvena śleṣasya prācīnānurodhena vyavahāraḥ /",
    "GK16visa10cu:609": "tathoccāraṇāṅgīkāre hi śabdayoḥ “durgālaṅghita” ityādau janasthāna ityādāvapi vyañjanānaṅgīkāraprasaṅgaḥ",
    "GK16visa10cu:610": "“hṛdijñeṣu ca vakṣyati” ityādau “vyathāṃ dvayeṣāmapi",
    "GK16visa10cu:611": "medinībhṛtām”ityādau ca yasyārthasya prathamaṃ buddhyārohastasyopameyatā,",
    "GK16visa10cu:612": "anyasya ca upamānateti saṃgatiḥ /",
    "GK16visa10cu:613": "varṇapratyayaliṅgānāṃ prakṛtyoḥ padayorapi // VisSd_10.11 //",
    "GK16visa10cu:614": "śleṣādvibhaktivacanabhāṣāṇāmaṣṭadhā ca saḥ /",
    "GK16visa10cu:615": "Vijñapriyā:",
    "GK16visa10cu:616": "(vi, ja) tasya aṣṭavidhatvamāha--varṇeti /",
    "GK16visa10cu:617": "sakalaṣaṣṭhyantānāṃ śleṣād ityatrānvayaḥ /",
    "GK16visa10cu:618": "varṇāditraye 'pi varṇadvayapratyayadvayaliṅgadvayeti bodhyam /",
    "GK16visa10cu:619": "evaṃ vibhaktivacanabhāṣāsvapi dvitvaṃ ca bodhyam /",
    "GK16visa10cu:620": "prakṛtipadayostu dvivacanenaiva tathātvaṃ bodhitaṃ,",
    "GK16visa10cu:621": "vibhinnarūpavarṇadvayasya aikyarūpyaṃ tattvam /",
    "GK16visa10cu:622": "Locanā:",
    "GK16visa10cu:623": "(lo, i) iha ca varṇādigatatvena aṣṭavidhatvaṃ śleṣasyāsamīcīnamiti caṇḍīdāsapaṇḍitarāghavānandaprabhṛtīnāṃ matam /",
    "GK16visa10cu:624": "tadabhidhānamasat /",
    "GK16visa10cu:625": "tathāhi---varṇādigatatvena sarvathā śleṣasyāṣṭavidhatvamasti /",
    "GK16visa10cu:626": "tathā ca ---",
    "GK16visa10cu:627": "“vakrībhūte vidhau mūdrdhni bhaved bhasmānulepanam /",
    "GK16visa10cu:628": "śmaśāne raktirāvāsaḥ syāddigambaratā tathā” //",
    "GK16visa10cu:629": "ityatra prakaraṇābhāvāt kiṃ mahādevaḥ? utāho kaściddaridro vācya iti sandehaḥ /",
    "GK16visa10cu:630": "tenātra vidhuvidhiśabdayorukārekārayoraukārarūpatvād varṇaśleṣaḥ /",
    "GK16visa10cu:631": "“yena dhvastamanobhavena” ityādau “syānnanditā",
    "GK16visa10cu:632_0": "virūpākṣapādapadmaniṣevaṇāt” ityādau ca prakaraṇājñāne kimahaṃ nanditānandakaḥ syāmiti kasyacid bhaktasya vacanam ? uta kasyacid",
    "GK16visa10cu:632_1": "bhaktasya nanditānandināmagaṇaviśeṣatvaṃ syāditi vacanamiti sandehaḥ /",
    "GK16visa10cu:633": "tenātra syāt syāmiti pratyayaśleṣaḥ /",
    "GK16visa10cu:634": "nanditā ityatra taltṛcorvibhaktyoḥ śleṣaḥ /",
    "GK16visa10cu:635": "“yo 'sakṛt paragotrāṇāṃ pakṣacchedakṣaṇamaḥ /",
    "GK16visa10cu:636": "śatakoṭidatāṃ bibhrad vibudhendraḥ sa rājate” //",
    "GK16visa10cu:637": "ityatra puṃnapuṃsakaliṅgayoḥ śatakoṭidatāmityatra dadāti-dyatyoḥ",
    "GK16visa10cu:638": "dhātvoḥ prakṛtyoścaśleṣaḥ /",
    "GK16visa10cu:639": "“yena dhvasta” ityādau vibhaktisamāsayorvailakṣaṇyena śleṣaḥ /",
    "GK16visa10cu:640": "“sarvasvaṃ hara sarvasva” ityatrāpi vakṣyamāṇodāharaṇer'thadvayasyāpi",
    "GK16visa10cu:641": "sandehāspadatvād vibhaktiśleṣaḥ /",
    "GK16visa10cu:642": "“dadhate 'sya parāṃ śobhāmaho madhuratābhṛtaḥ” ityādau ca kiṃ",
    "GK16visa10cu:643": "madhuratāṃ bibhratīti madhuratābhṛto bahavo janāḥ, uta madhuratayā bhṛtaḥ",
    "GK16visa10cu:644": "kaścid varttata iti bahuvacanaikavacanayoḥ śleṣaḥ /",
    "GK16visa10cu:645": "kiñca madhuratābhṛta ityatrāpi kkippratyayaktapratyayayoḥ /",
    "GK16visa10cu:646": "dadhata ityatrāpi ca pakṣe dhādhātorbahuvacanaṃ pakṣe ca dadhadhātorekavacanaṃ śliṣṭaṃ ca",
    "GK16visa10cu:647": "tadevamabhidhādūyasaṃvedyapratyayoktitaḥ śleṣālaṅkāraviṣaye 'ṣṭavidhaśleṣasya sambhavamavicāryya prācīnādhikṣepakāribhirupajīvyaiḥ sahālaṃ bahunā vivādena /",
    "GK16visa10cu:648": "nanvevaṃ “yena dhvasta” ityādāvapi yasyārthasya prathamaṃ",
    "GK16visa10cu:649": "buddhyārohaḥ sa vācyo 'stu aparastu vyaṅgyo 'stu kiṃ tatrāpi śleṣālaṅkārakalpanairiti cennaivam",
    "GK16visa10cu:650": "iha yadi saṃśayajñānaviṣayatvādanirddhāritatvāt “bhadrātmana';",
    "GK16visa10cu:651": "ityādau, “hṛdijñeṣu ca vakṣyati'; ityādau ca nirddhāritatvāt",
    "GK16visa10cu:652": "vṛttidvayakalpanasadbhāve saṃgatiḥ /",
    "GK16visa10cu:653": "yattu caṇaḍīdāsapaṇḍitairuktaṃ “vyathāṃ dvayeṣāmapi medinībhṛtām”",
    "GK16visa10cu:654": "ityādau ubhayābhidhānaṃ cetīti “sandhyāvandanavelāyāṃ mukto 'hamiti",
    "GK16visa10cu:655": "manyate /",
    "GK16visa10cu:656": "khaṇḍalaḍḍukavelāyāṃ haṇḍamudyamya dhāvati” //",
    "GK16visa10cu:657": "ityābhāṇakamanukaroti /",
    "GK16visa10cu:658": "kvacidabhidhāṅgīkāre hi bhadrātmana ityādāvapi kimaparāddhamabhidhādvayena /",
    "GK16visa10cu:659": "nanvatraiva doṣanirūpaṇaprastāve sandigdhayorarthaśabdayorduṣṭatā,",
    "GK16visa10cu:660": "tat kathaṃ “yena dhvasta” ityādāvabhidhānasaṃśaye alaṅkāratvamapyucyate ?",
    "GK16visa10cu:661": "“abalā acalā vā syuḥ”ityādau “āśīḥ paramparāṃvandyām” ityādau ca doṣasthale sandehavaśena",
    "GK16visa10cu:662": "prati prātikūlyam /",
    "GK16visa10cu:663": "iha tu vivakṣitayorapyarthayoranirddhāraṇarūpāyā vicchittarānukūlyamanubhavasiddham /",
    "GK16visa10cu:664": "ataeva pūrvatra mahākaveḥ skhalanamanyatra vahvarthapadanirvāhe prayuktasādhanaṃ sārvalaukikameva",
    "GK16visa10cu:665": "kiñca pūrvatraikārthasyāsvādapradāne dvitīyārthaḥ pratikūlabhūtaḥ,",
    "GK16visa10cu:666": "taṃ haṭhādivākṛṣya tato bahiṣkaroti, iha tu dvayorarthayorekasya",
    "GK16visa10cu:667": "buddhyāroheṇāpareṇārthena tannimittakāvyādāvapakarṣatvam /",
    "GK16visa10cu:668": "evameva dvayorarthayoḥ nirddhāritatvena kavitvavivakṣānubhavasākṣiketi rahasyam /",
    "GK16visa10cu:669_0": "evaṃ “vaurivaṃśadavānala” ityādau vaṃśaśabdāt vyañjanayā baudhitasya veṇurūpārthasyaikānvayarūpeṇārthena “gaurvāhīka'; ityādau",
    "GK16visa10cu:669_1": "govahīkayoriva “mukhacandra'; ityādau mukhacandrayoriva tādātmyādrūpakam nanu gaurvāhīka ityādau āropyamāṇagavārthasya utpadyamānānvayabādhaḥ /",
    "GK16visa10cu:670": "sa ca gavārtho mukhya iti tatra gauṇī lakṣaṇā /",
    "GK16visa10cu:671": "iha ca veṇurūpārtho vyaṅgya iti kathaṃ mukhyārthabādhajīvitā lakṣaṇeti cet ? atraivaṃ saṅgatiḥ",
    "GK16visa10cu:672": "yathā khalu “jātirekapadārtha” iti vādināṃ mate prācīnairasmābhiśca ihaiva dvitīyaparicchede saṅketitārthanirūpaṇe pradarśitena nayena",
    "GK16visa10cu:673": "jātimātrabodhanād abhidhāyāṃ viratāyāṃ vyaṅgyatvenābhyupagantavyayā vyakte rūpyamāṇānvayabodhe lakṣaṇā tathehāpi vyaṅgyatvenāha---tsaya",
    "GK16visa10cu:674": "veṇurūpārthasya yathāvyaktirūpavyaṅgyasya jātirūpavyaṅgyenāvinābhāvena tadvatpratītiḥ /",
    "GK16visa10cu:675": "“gato 'stamarka'; ityādau “kāntamabhisare';",
    "GK16visa10cu:676": "tyādivyaṅgyavailakṣaṇyenāvaśyakatvena mukhyaprāyatvaṃ davānalāditvasamagrīsamutthitasya veṇurūpārthasyāpīti taulyam /",
    "GK16visa10cu:677_0": "yadvā “so 'yamiṣoriva dīrghadīrghataro vyāpāra” iti matāśrayaṇād veṇurūparthavaṃśaśabdasyānvayarūpārthavaṃśaśabdena ekākāratvādabhedopacārād",
    "GK16visa10cu:677_1": "vyaṅgyasya veṇurūpārthasya vidheyatvād mukhyārthatvamiti /",
    "GK16visa10cu:678": "śleṣādityasya varṇetyādau pratyekamanvayaḥ /",
    "GK16visa10cu:679": "tena varṇayoḥ śleṣāt pratyayayoḥ śleṣādityādi /",
    "GK16visa10cu:680": "krameṇodāharaṇam--",
    "GK16visa10cu:681": "“pratikūlatāmupagate hi vidhau viphalatvameti bahusādhanatā /",
    "GK16visa10cu:682": "avalambanāya dinabhartturabhūnna patiṣyataḥ karasahastramapi” //",
    "GK16visa10cu:683": "Locanā:",
    "GK16visa10cu:684": "(lo, ī) vidhau candre, vidhātari vā /",
    "GK16visa10cu:685": "karāḥ kiraṇāḥ, hastāśca /",
    "GK16visa10cu:686": "atra “vidhau” iti vidhuvidhiśabdayorukārekārayoraukārarūpatvācchleṣaḥ /",
    "GK16visa10cu:687": "Vijñapriyā:",
    "GK16visa10cu:688": "(vi, jha) pratikūlatāmiti /",
    "GK16visa10cu:689": "hi evārthe /",
    "GK16visa10cu:690": "vidhau vidhātari pratikūlatāmupagate bahusādhanatā bahūpāyatvaṃ viphalatvameti ityarthaḥ /",
    "GK16visa10cu:691": "tadeva darśayati---avalambanāyeti /",
    "GK16visa10cu:692": "patiṣyataḥ dinabharttuḥ avalambanāya rakṣaṇāya karasahastraṃ raśmisahastrameva karasahastraṃ hastahasastraṃ nābhūdityarthaḥ /",
    "GK16visa10cu:693": "vidhau candre tasyaiva tatpratikūlatvānna tu vidhātuḥ /",
    "GK16visa10cu:694": "atra vidhāvityatra ukārekārarūpavarṇayorvikāreṇa",
    "GK16visa10cu:695": "aikyarūpyamityāha---atreti /",
    "GK16visa10cu:696": "“kiraṇā hariṇāṅkasya dakṣiṇaśca samīraṇaḥ /",
    "GK16visa10cu:697": "kāntotsaṅgajuṣāṃ nūnaṃ sarva eva sudhākiraḥ” //",
    "GK16visa10cu:698": "atra “sudhākiraḥ” iti kvip-ka-pratyayoḥ /",
    "GK16visa10cu:699": "kiṃ cātra bahuvacanaikavacanayoraikarūpyādvacanaśleṣo 'pi /",
    "GK16visa10cu:700": "Vijñapriyā:",
    "GK16visa10cu:701": "(vi, ña) pratyayaśleṣamāha---kiraṇā iti /",
    "GK16visa10cu:702": "vibhaktiśleṣasya pṛthagupādānāt pratyayo 'tra vibhaktibhinno bodhyaḥ /",
    "GK16visa10cu:703": "vibhinnarūpapratyayadvayasyaivarūpyaṃ tattvam /",
    "GK16visa10cu:704": "kāntotsaṅgajuṣāṃ nārīṇāmityarthaḥ /",
    "GK16visa10cu:705": "atraikavacanaśleṣo 'pyastītyatrāha---kiñjeti /",
    "GK16visa10cu:706": "vacadvaye 'pi aikyarūpyaṃtattvam /",
    "GK16visa10cu:707": "atra kiraṇā iti bahuvacanāntam /",
    "GK16visa10cu:708": "samīraṇa iti ekavacanāntam /",
    "GK16visa10cu:709": "ubhayatraiva sarva iti kira iti ca /",
    "GK16visa10cu:710": "atra ca sarva ityatra pratyayaśleṣaṃ vinā vacanaśleṣa eva /",
    "GK16visa10cu:711": "“doṣayuktaḥ padādartha'; ityatra tu vacanaśleṣaṃ vinā pratyayaśleṣa evetyataḥ pṛthak śleṣadvayam",
    "GK16visa10cu:712": "atra hi doṣayuktaityasya padādityatranvaye pañcamyāstasipratyayaḥ /",
    "GK16visa10cu:713": "artha ityanvaye tu ktapratyaye ubhayatra ekavacanam /",
    "GK16visa10cu:714": "Locanā:",
    "GK16visa10cu:715": "(lo, u) sarva eva ityatra sarvaśabdo bahuvacanāntaḥ, ekavacanāntaśca",
    "GK16visa10cu:716": "tena sudhākiraḥ ityasya bahuvacanāntasya viśeṣaṇatve vikṣepārthāt kṛdhātoḥ kkipapratyayaḥ",
    "GK16visa10cu:717": "ekavacanāntasya tu kapratyayaḥ /",
    "GK16visa10cu:718": "“vikasannetranīlābje tathā tanvyāḥ stanadvayī /",
    "GK16visa10cu:719": "tava dattāṃ sadāmodaṃ lasattaralahāriṇī” //",
    "GK16visa10cu:720": "atra napuṃsakastrīliṅgayoḥ śleṣo vacanaśleṣo 'pi /",
    "GK16visa10cu:721": "Vijñapriyā:",
    "GK16visa10cu:722": "(vi, ṭa) liṅgaśleṣamāha---vikasadityādi /",
    "GK16visa10cu:723": "liṅgadvaye 'pyaikarūpyaṃ tattvam /",
    "GK16visa10cu:724": "tanvyā vikasantī netranīlābje stanadvayī ca tava modaṃ sadā dattām /",
    "GK16visa10cu:725": "ubhayorviśeṣaṇamāha---lasaditi /",
    "GK16visa10cu:726": "netrapakṣe---lasantī te tarale ceti samāse /",
    "GK16visa10cu:727": "tādṛśī ca te hāriṇī manohāriṇītyarthaḥ /",
    "GK16visa10cu:728": "lasana taralaḥharamadhyagaḥ maṇiryasya tādṛśahāravatī stanadvayī /",
    "GK16visa10cu:729": "atrāpi vacanaśleṣasaṅkaramāha---atra ceti /",
    "GK16visa10cu:730": "atrāpītyarthaḥ /",
    "GK16visa10cu:731": "atra liṅgaśleṣaṃ vinā dattāmityatra vacanaśleṣaḥ /",
    "GK16visa10cu:732": "vacanaśleṣaṃ vinā liṅgaśleṣastu “haristannāma cāghanut” iti /",
    "GK16visa10cu:733": "atra haristannāmno liṅgabhede 'pi aghanudityaikarūpyam /",
    "GK16visa10cu:734": "vacanaṃ tu abhinnam /",
    "GK16visa10cu:735": "Locanā:",
    "GK16visa10cu:736": "(lo, ū) dattāmiti---dādhātoḥ parasmaipade dvivacanāntaḥ /",
    "GK16visa10cu:737": "ātmanepade caikavacanāntaḥ /",
    "GK16visa10cu:738": "lasat taralahāriṇīti padaṃ netranīlābjaviśeṣaṇatve dvivacanāntaṃ stanadvayyāstvekavacanāntaṃ strīliṅgam /",
    "GK16visa10cu:739": "vacanaśleṣo 'pītyapiśabdāt na kevalaṃ liṅgaśleṣamātramityarthaḥ /",
    "GK16visa10cu:740": "“ayaṃ sarvāṇi śāstrāṇi hṛdi jñeṣu ca vakṣyati /",
    "GK16visa10cu:741": "sāmarthyakṛdamitrāṇāṃ mitrāṇāṃ ca nṛpātmajaḥ” //",
    "GK16visa10cu:742": "atra “vakṣyati” iti vahi-vacyoḥ, “sāmarthyakṛt” iti kṛntati-karotyoḥ",
    "GK16visa10cu:743": "prakṛtyoḥ /",
    "GK16visa10cu:744": "Vijñapriyā:",
    "GK16visa10cu:745": "(vi, ṭha) prakṛtiśleṣamāha---ayamiti /",
    "GK16visa10cu:746": "rājaputre jāte jyotirvida uktiriyam /",
    "GK16visa10cu:747": "hṛdi vakṣyatītyanvayaḥ /",
    "GK16visa10cu:748": "jñeṣu paṇḍiteṣu śāstrāṇi vakṣyati kathayiṣyati /",
    "GK16visa10cu:749": "amitrāṇāṃ samarthyasya chettā /",
    "GK16visa10cu:750": "mitrāṇāṃ sāmarthyasya karttā janakaḥ /",
    "GK16visa10cu:751": "Locanā:",
    "GK16visa10cu:752": "(lo, ṛ) vahivacyoriti---hṛdo 'dhikaraṇatve vahidhāturjñānārthavācī /",
    "GK16visa10cu:753": "sāmardhyakṛt cāmitrasambandhitve chedanārthaḥ kṛntati iti dhātoḥ /",
    "GK16visa10cu:754": "mitrasambandhitve karaṇārthaḥ /",
    "GK16visa10cu:755": "vibhaktyabhede 'pi prakṛtimātrasya bhedāt prakṛtiśleṣa eva ityata āha--prakṛtyoriti /",
    "GK16visa10cu:756": "“pṛthukārtasvarapātram-” ityādi /",
    "GK16visa10cu:757": "atra padabhaṅge vibhaktisamāsayorapi vailakṣaṇyātpadaśleṣaḥ, na tu prakṛtiśleṣaḥ /",
    "GK16visa10cu:758": "Vijñapriyā:",
    "GK16visa10cu:759": "(vi, ḍa) padaśleṣamāha---pṛthuketi /",
    "GK16visa10cu:760": "nyūnādhikavarṇayoḥ padayormilanād arthadvaye 'pi aikyarūpyaṃ tattvam /",
    "GK16visa10cu:761": "pṛthukārttetyādi vyākhyātam /",
    "GK16visa10cu:762": "atra prakṛtiśleṣatvaṃ nirasyati atra padabhaṅge iti /",
    "GK16visa10cu:763": "vibhaktervailakṣaṇyamatra samāse luptāyā bodhyam /",
    "GK16visa10cu:764": "yadyapi nyūnādhiketyādilakṣaṇavaśādeva prakṛtiśleṣato bhedasiddhistathāpi prakārāntareṇāpi tatsiddhirdarśitā /",
    "GK16visa10cu:765": "tathā caitatsakalavailakṣaṇyaviśiṣṭaḥ padaśleṣaḥ /",
    "GK16visa10cu:766": "prakṛtimātravailakṣaṇye tu prakṛtiśleṣaḥ /",
    "GK16visa10cu:767": "Locanā:",
    "GK16visa10cu:768": "(lo, ṝ) pṛthuketyādi vyākhyātameva sandigdhatvasya",
    "GK16visa10cu:769": "kvacidadoṣakatvakathanaprastāve /",
    "GK16visa10cu:770": "atreti /",
    "GK16visa10cu:771": "ayamarthaḥ /",
    "GK16visa10cu:772": "vibhaktyāderabhinnatve hi prakṛtimātrasya bhede prakṛtiśleṣatvamevocitm /",
    "GK16visa10cu:773": "iha tu vibhakteḥ pṛthvādiśabdeṣu pṛthukādiśabdeṣu ca bhinnatayā padadoṣa eva /",
    "GK16visa10cu:774": "vibhaktyāderabhede 'pi padamātrasya bhedātprakṛtiśleṣa eva ityāha /",
    "GK16visa10cu:775": "evañca--",
    "GK16visa10cu:776": "“nītānāmākulībhāvaṃ lubdhairbhūriśilīmukhaiḥ /",
    "GK16visa10cu:777": "sadṛśe vanavṛddhānāṃ kamalānāṃ tadīkṣaṇe” //",
    "GK16visa10cu:778": "atra lubdhaśilīmukhādiśabdānāṃ śliṣṭatve 'pi",
    "GK16visa10cu:779": "vibhaktekabhedātprakṛtiśleṣaḥ, anyathā sarvatra padaśleṣaprasaṅgaḥ /",
    "GK16visa10cu:780": "Vijñapriyā:",
    "GK16visa10cu:781": "(vi, ḍha) tanmātravailakṣaṇye prakṛtiśleṣamapyatrāha---evaṃ",
    "GK16visa10cu:782": "nītanāmiti /",
    "GK16visa10cu:783": "madhulubdhairbhramarairnolotpalabhrameṇākulīkṛtayoḥ nāyikāyāḥ netrayoḥ varṇanamidam /",
    "GK16visa10cu:784": "atra kamalānāmityatra cārtho gamyaḥ /",
    "GK16visa10cu:785": "tathā ca vanevṛddhānāṃ vṛddhamṛgaṇāṃ kamalānāṃ ca sadṛśe tasyā locane",
    "GK16visa10cu:786": "vanavṛddhakamalanāyikālocanadvayānāṃ viśeṣaṇamāha---nītānamiti /",
    "GK16visa10cu:787": "bhūriśilīmukheranekabāṇaiḥ karaṇabhūtaiḥ lubdhakairvyādhaiḥ karttṛbharākulībhāvaṃ nītā vanavṛddhāḥ",
    "GK16visa10cu:788": "lubdhairmadhulubdhairbhūriśilīmukhairanekamadhukarairākulībhāvaṃ nītāni vane jale vṛddhāni kamalāni ca /",
    "GK16visa10cu:789": "paraṃ tu nīlotpalabhramānnetradvayamiti viśeṣaḥ /",
    "GK16visa10cu:790": "“alibāṇau śilīmukhau'; iti koṣaḥ /",
    "GK16visa10cu:791": "atra lubdhaśilīmukhau prakṛtī /",
    "GK16visa10cu:792": "anyatheti /",
    "GK16visa10cu:793": "nyūnādhika ityādilakṣaṇābhāvapakṣe iti bodhyam /",
    "GK16visa10cu:794": "Locanā:",
    "GK16visa10cu:795": "(lo, ḷ) evaṃ ceti /",
    "GK16visa10cu:796": "kamalaśabdasya padārthatve lubdhairlobhayuktairbhūribhiḥ śilīnuśairbhramaraiḥ /",
    "GK16visa10cu:797": "mṛgaviśeṣārthatve lubdhairlubdhakairbhūribhiḥ pūrṇabhūtaiḥ śilīmukhairbāṇaiḥ /",
    "GK16visa10cu:798": "vanaṃ jalaṃ kānanaṃ ca /",
    "GK16visa10cu:799": "vibhakteḥ pratyayarūpāyāḥ sarvatra vakṣyatyādau /",
    "GK16visa10cu:800": "“sarvasvaṃ hara sarvasya tvaṃ bhavacchedatatparaḥ /",
    "GK16visa10cu:801": "nayopakārasāṃmukhyamāyāsi tanuvartanam” //",
    "GK16visa10cu:802": "Vijñapriyā:",
    "GK16visa10cu:803": "(vi, ṇa) vibhaktiśleṣamāha---sarvasvamiti /",
    "GK16visa10cu:804": "suptiṅantatvena bhede 'pi padayoścaikyarūpyaṃ tattvam /",
    "GK16visa10cu:805": "sarvasvamiti /",
    "GK16visa10cu:806": "śivabhaktastaṃ prati dasyośca putrādikaṃ prati coktiriyam /",
    "GK16visa10cu:807": "he hara ! tvaṃ sarvasya sarvasvam /",
    "GK16visa10cu:808": "bhavasya utpatteśchedatatparaśca muktidatvāt /",
    "GK16visa10cu:809": "nayasya nīteḥ upakārantarasya sāmmukhyaṃ sambhavo yasmāt tādṛśaṃ tanuvarttanaṃ śarīrasthitam āyāsi agacchasi prāproṣīti yāvat /",
    "GK16visa10cu:810": "dasyupakṣe---tvaṃ sarvasya sarvasvaṃ hara /",
    "GK16visa10cu:811": "chedatatparo bhava /",
    "GK16visa10cu:812": "upakārasya sāmmukhyamānukūlyaṃ naya apanaya /",
    "GK16visa10cu:813": "āyāsi parāyāsakārivarttanaṃ tanu vistāraya /",
    "GK16visa10cu:814": "Locanā:",
    "GK16visa10cu:815": "(lo, e) sarvasvamiti /",
    "GK16visa10cu:816": "he hara śambho ! tvaṃ sarvasya lokasya sarvasvaṃ, tvaṃ kimabhūtaḥ ?",
    "GK16visa10cu:817": "bhavasya saṃsārasya chedatatparaḥ /",
    "GK16visa10cu:818": "āyāsi āyāsayuktaṃ tanordehasya varttanaṃ vṛttimupakārasāmmukhyaṃ naya prāpaya /",
    "GK16visa10cu:819": "dehavṛttimāyāsarahitāṃ kurviti bhāvaḥ /",
    "GK16visa10cu:820": "pakṣe-caṃ sarvasya sarvasvaṃ hara nāśaya /",
    "GK16visa10cu:821": "chede khaṇḍane tatparo bhava /",
    "GK16visa10cu:822": "upakārāt sāmmukhyaṃ naya upakāraṃ mā kurviti bhāvaḥ /",
    "GK16visa10cu:823": "varttanaṃ vṛttim āyāsi āyāsayuktaṃ tanu vistāraya /",
    "GK16visa10cu:824": "atra “hara” iti pakṣe śivasambodhanamiti sup /",
    "GK16visa10cu:825": "pakṣe hṛdhātostiṅiti vibhakteḥ /",
    "GK16visa10cu:826": "evaṃ “bhava” ityādau /",
    "GK16visa10cu:827": "asya ca bhedasya pratyayaśleṣeṇāpi gatārthatve pratyayāntarāsādhyasubantatiṅantagatatvena vicchittiviśeṣāśrayaṇātpṛthaguktiḥ /",
    "GK16visa10cu:828": "Vijñapriyā:",
    "GK16visa10cu:829": "(vi, ta) atra āyāsi iti vinā sarvatra luptasuptiṅantatve 'pi āyāsi ityatra luptāluptadvayāntatve 'pi ca padayoraikarūpyaṃ darśayati---atra",
    "GK16visa10cu:830": "ceti /",
    "GK16visa10cu:831": "asya pratyayaśleṣato vailakṣaṇyamāha---asya ceti /",
    "GK16visa10cu:832": "pratyayāntarāsādhyeti /",
    "GK16visa10cu:833": "svatulyatvena pratyayāntaram asādhyam abodhyaṃ yayoḥ tādṛśau yau suptiṅau tadantargatatvenāsya śleṣasya ityarthaḥ /",
    "GK16visa10cu:834": "vicchittirvaicitryam /",
    "GK16visa10cu:835": "Locanā:",
    "GK16visa10cu:836": "(lo, ai) vicchittiviśeṣaḥ sahṛdayānubhavasiddhaḥ /",
    "GK16visa10cu:837": "“mahade surasandhaṃ me tamava samāsaṅgamāgamāharaṇe /",
    "GK16visa10cu:838": "hara bahusaraṇaṃ taṃ cittamāhemavasara ume sahasā” //",
    "GK16visa10cu:839": "Vijñapriyā:",
    "GK16visa10cu:840": "(vi, tha) bhāṣāśleṣamāha---mahade iti /",
    "GK16visa10cu:841": "saṃskṛtapakṣe---he mahade he utsavadātri ! he ume pārvati ! āgamasya vedasya āharaṇe vaśīkaraṇe me mama taṃ prasiddhaṃ samāsaṅgam ava rakṣa /",
    "GK16visa10cu:842": "munijaneṣu prasiddhaṃ vedābhyāsaṃ mama janayetyarthaḥ /",
    "GK16visa10cu:843": "samāsaṅgaṃ kīdṛśaṃ surasandhaṃ surāṇāṃ sandhaṃ sambandhikārakaṃ, mama suratvaprāpakamityarthaḥ",
    "GK16visa10cu:844": "tathā taṃ prasiddhaṃ cittamoham avasare 'parthānmaraṇarūpe sahasā hara nāśayaḥ kīdṛśaṃ cittamohaṃ bahusaraṇaṃ nānāvidhakāryyaviṣayam /",
    "GK16visa10cu:845": "sṛ gatau /",
    "GK16visa10cu:846": "prākṛtapakṣe--- mama dehi rasaṃ dharmeṃ tamovaśāmāśāṃ gamāgamād hara naḥ /",
    "GK16visa10cu:847": "haravadhu śaraṇaṃ tvaṃ cittamoho 'pasaratu me sahasā //",
    "GK16visa10cu:848": "“iti saṃskṛtam /",
    "GK16visa10cu:849": "tadarthaśca--he haravadhu ! mama dharme rasaṃ dehi /",
    "GK16visa10cu:850": "gamāgamāt saṃsārāt tamovaśāmāśāṃ no 'smākaṃ hara /",
    "GK16visa10cu:851": "tvaṃ me śaraṇam /",
    "GK16visa10cu:852": "mama cittamohaḥ sahasāpasaratu /",
    "GK16visa10cu:853": "Locanā:",
    "GK16visa10cu:854": "(lo, o) “mahade” iti /",
    "GK16visa10cu:855": "saṃskṛtapakṣe---mahade utsavade ! ume ! pārvati ! me mama āgamāharaṇe",
    "GK16visa10cu:856": "āgamānāmākalane taṃ samāsaṅgam āsaktim ava sthirīkurviti bhāvaḥ /",
    "GK16visa10cu:857": "surairdevaiḥ sandhaḥ samādhānaṃ yeneti samāsaṅgaviśeṣaṇam /",
    "GK16visa10cu:858": "āgamādhyāsasya svargahetutvād bahu bahulaṃ saraṇaṃ prasāro yasya evaṃbhūtaṃ cittamohaṃ manoniṣṭham ajñānam, avasare, sahasā vegena hara",
    "GK16visa10cu:859": "apanaya /",
    "GK16visa10cu:860": "(mahārāṣṭrīyaprākṛtapakṣe) caturthyarthe “mahada iti ṣaṣṭhī /",
    "GK16visa10cu:861": "tena ---",
    "GK16visa10cu:862": "“mahyaṃ dehi rasaṃ dharme tamovaśāmāśaṃ gamāgamādvara naḥ /",
    "GK16visa10cu:863": "haravadhu ! śaraṇaṃ tvaṃ cittamoho 'pasaratu me sahasā” //",
    "GK16visa10cu:864": "gamāgamo vidyate yatra tasmāt mamāgamāt saṃsārādityarthaḥ /",
    "GK16visa10cu:865": "atra saṃskṛtamahārāṣṭrayoḥ /",
    "GK16visa10cu:866": "saṃskṛtapaiśācyoryathā--",
    "GK16visa10cu:867": "(kha)”kamanekatamādānaṃ suratanarajatucchalaṃ tadāsīnam /",
    "GK16visa10cu:868": "appatimānaṃ khamate so 'ganikānaṃ naraṃ jetum” //",
    "GK16visa10cu:869": "kāme kṛtāmodānāṃ suvarṇarajatocchaladdāsīnām /",
    "GK16visa10cu:870": "apratimānaṃ kṣamate sa gaṇikānāṃ na rañjayitum //",
    "GK16visa10cu:871": "iti paiśācīcchāyā /",
    "GK16visa10cu:872": "saṃskṛtaśūrasenyoryathā--",
    "GK16visa10cu:873": "(ga)”todīsadigagaṇamado 'kalahaṃ sa sadā balaṃ vidantaridam /",
    "GK16visa10cu:874": "āradamehāvasaraṃ sāsadamāraṃ gadā bhāram” //",
    "GK16visa10cu:875": "tato dṛśyate gaganamadaḥ kalahaṃsaśatāvalambitāntaritam /",
    "GK16visa10cu:876": "āratamedyāvasaraṃ śāśvatamāraṃ gatāsāram” //",
    "GK16visa10cu:877": "iti śūrasenīcchāyā /",
    "GK16visa10cu:878": "saṃskṛtāpabhraṃśayoryathā--",
    "GK16visa10cu:879": "(gha)”dhīrāgacchadume hṛtamududdhara vārisadaḥ su /",
    "GK16visa10cu:880": "abhramadapprasarāharaṇuravikiraṇātejaḥ su /",
    "GK16visa10cu:881": "punastridhā sabhaṅgo 'thābhaṅgastadubhayātmakaḥ // VisSd_10.12 //",
    "GK16visa10cu:882": "Locanā:",
    "GK16visa10cu:883": "(lo, au) evaṃ varṇādigatatvenāṣṭavidhaṃ śleṣamuktvā punaḥ prakārāntareṇa trividhamāhṛ---punariti",
    "GK16visa10cu:884": "etadbhedatrayaṃ coktabhedāṣṭake yathāsambhavaṃ jñeyam /",
    "GK16visa10cu:885": "Vijñapriyā:",
    "GK16visa10cu:886": "(vi, da) punastridheti /",
    "GK16visa10cu:887": "ayamaṣṭavidhaḥ śleṣālaṅkārastridhā bhavatītyarthaḥ /",
    "GK16visa10cu:888": "kathamityatrāha---sabhaṅga iti /",
    "GK16visa10cu:889": "tadubhayātmakaḥ sabhaṅgābhaṅgātmaka ityarthaḥ /",
    "GK16visa10cu:890": "utkabhedāṣṭaka iti /",
    "GK16visa10cu:891": "tatra pṛthukārttetyatra sabhaṅgaḥ /",
    "GK16visa10cu:892": "“kiraṇā” ityatra “sarva eva sudhākira” ityatrābhaṅgaḥ /",
    "GK16visa10cu:893": "kahade ityatra cittamohamityatrābhaṅgaḥ /",
    "GK16visa10cu:894": "mahade ityādiṣu sabhaṅgaḥ, ityubhayātmakaḥ /",
    "GK16visa10cu:895": "yathā vā--",
    "GK16visa10cu:896": "“yena dhvastamanobhavena balijitkāyaḥ purāstrīkṛto",
    "GK16visa10cu:897": "yaścodvṛttabhujaṅgahāravalayo gaṅgāṃ ca yo 'dhārayat /",
    "GK16visa10cu:898": "yasyāhuḥ śaśimacchirohara iti stutyaṃ ca nāmāmarā /",
    "GK16visa10cu:899": "pāyātsa svayamandhakakṣayakarastvāṃ sarvadomādhavaḥ” //",
    "GK16visa10cu:900": "atra “yena-” ityādau sabhṅgaśleṣaḥ /",
    "GK16visa10cu:901": "“andhaka-” ityādāvabhaṅgaḥ /",
    "GK16visa10cu:902": "anayoścaikatra sambhavātsabhaṅgābhaṅgātmako granthagauravabhayātpṛthaṅnodāhṛtaḥ /",
    "GK16visa10cu:903": "Vijñapriyā:",
    "GK16visa10cu:904": "(vi, dha) ślokāntare 'pi traividhyaṃ darśayati----yena dhvastamiti /",
    "GK16visa10cu:905": "tvāṃ sarvadā sa umādhavaḥ sarvado mādhavaśca pāyāt /",
    "GK16visa10cu:906": "tatra mādhavapakṣe, abhavena anutpattinā yena anaḥ śakaṭaṃ dhvastaṃ",
    "GK16visa10cu:907": "nityaśarīrasya tasyaṃ rūpāntareṇāvirbhāvamātraṃ, natūtpattiḥ /",
    "GK16visa10cu:908": "tathā yo valijit balijetā /",
    "GK16visa10cu:909": "yena kāyaḥ purā mohinīrūpeṇa strīkṛtaḥ /",
    "GK16visa10cu:910": "ekatraiva nityaśarīre ākārabhedapradarśanamātraṃ, na tu śarīrabheda",
    "GK16visa10cu:911": "iti bhāvaḥ /",
    "GK16visa10cu:912": "yaśca udvṛttasya durvṛttasya bhujaṅgasya aghāsurasya hantā /",
    "GK16visa10cu:913": "ravasya nānātmakabrahmaṇo layo līnatā yatra tādṛśaḥ /",
    "GK16visa10cu:914": "agaṃ govarddhanaṃ, kūrmavarāhamūrttyā ca gāṃ pṛthivīṃ ca yo 'dhārayat",
    "GK16visa10cu:915": "śaśimathaḥ rāhoḥ śirohara iti stutyaṃ nāma yasyāmarā āhuḥ /",
    "GK16visa10cu:916": "sa kīdṛśaḥ ? svayamandhakavaṃśakṣayakaraḥ nivāsakaraḥ /",
    "GK16visa10cu:917": "kṣi nivāsagatyoḥ iti dhātoḥ /",
    "GK16visa10cu:918": "umādhavapakṣe---dhvastamanobhavena dhvasto dalito manobhavo kāmo yasmāt /",
    "GK16visa10cu:919": "yena balijito viṣṇoḥ kāyaḥ purasya tripurāsurasya nāśakāstrīkṛtaḥ,",
    "GK16visa10cu:920": "tripuravadhe viṣṇoḥ kāyasya śarīkṛtatvāt /",
    "GK16visa10cu:921": "yaścodvṛttabhujaṅgarūpo hāraḥ valayaśca kaṅkaṇaḥ yasya tādṛśaḥ,",
    "GK16visa10cu:922": "gaṅgāṃ ca yo maulau adhārayat /",
    "GK16visa10cu:923": "yasya khiraḥ śaśimat candrayuktam /",
    "GK16visa10cu:924": "hara iti stutyaṃ nāma cāmarā āhuḥ /",
    "GK16visa10cu:925": "sa kīdṛśaḥ---svayanamdhakāsurasya nāśakaraḥ /",
    "GK16visa10cu:926": "atra tritayasattvaṃ darśayati---atreti /",
    "GK16visa10cu:927": "ekaikaśloke ekaikāpradarśanasya bījamāha---grantheti /",
    "GK16visa10cu:928": "Locanā:",
    "GK16visa10cu:929": "(lo, a) harapakṣe---manobhavaḥ kāmaḥ /",
    "GK16visa10cu:930": "balijit viṣṇuḥ, tasya kāyaḥ purā daityārthamastrīkṛtaḥ /",
    "GK16visa10cu:931": "udvṛttā ativarttulākārā bhujaṅgā eva hārā valayāśca yasya /",
    "GK16visa10cu:932": "gaṅgāṃ tripathagām /",
    "GK16visa10cu:933": "śaśī vidyate yatra tat śaśimat /",
    "GK16visa10cu:934": "andhakadaityasya kṣayo nāśaḥ, tatkaraḥ sarvadā umādhavaḥ gaurīpatiḥ /",
    "GK16visa10cu:935": "haripakṣe--yena anaḥ śakaṭaṃ dhvastam /",
    "GK16visa10cu:936": "abhavena cidrūpeṇa /",
    "GK16visa10cu:937": "ātmana eva kāyaḥ purā pūrvam amṛtāharaṇakāle 'suramohanārthaṃ",
    "GK16visa10cu:938": "strīrūpaḥ kṛtaḥ /",
    "GK16visa10cu:939": "udvṛttaḥ uddhato bhujaṅgaḥ kāliyaḥ taṃ hantīti /",
    "GK16visa10cu:940": "rave nādarūpe brahmaṇi layo yasya /",
    "GK16visa10cu:941": "agaṃ parvataṃ govarddhanākhyaṃ gāṃ pṛthvīṃ ca /",
    "GK16visa10cu:942": "śasinaṃ mathnāti iti śaśimadrāhuḥ tasya śiroharaḥ /",
    "GK16visa10cu:943": "andhakānām andhakavaṃśīyānāṃ kṣayo nivāso dvārakāpurasambhandhī tatkaraḥ /",
    "GK16visa10cu:944": "sarvaṃ dadāti iti sarvadaḥ /",
    "GK16visa10cu:945": "mādhavaḥ śrīpatiḥ /",
    "GK16visa10cu:946": "sabhaṅgaḥ padabhaṅge arthapratyayāt /",
    "GK16visa10cu:947": "anayoḥ sabhaṅgābhaṅgarūpayoḥ śleṣayorekaśloke /",
    "GK16visa10cu:948": "iha kecidāhuḥ--”sabhaṅgaśleṣa eva śabdaśleṣaviṣayaḥ /",
    "GK16visa10cu:949": "yatrodāttādisvarabhedādbhinnaprayatnoccāryatvena bhinnayoḥ śabdayorjatukāṣṭhanyāyena śleṣaḥ",
    "GK16visa10cu:950": "Locanā:",
    "GK16visa10cu:951": "(lo, ā) samprati sabhaṅga eva śabdaśleṣaviṣayaḥ; abhaṅgastvarthaśleṣa iti svīkurvatāṃ pakṣamanūdya dūṣayati---ihetyādi /",
    "GK16visa10cu:952": "āhurityasya dūrasthenopapatteritīti śabdenānvayaḥ /",
    "GK16visa10cu:953": "sabhaṅgaḥ varṇavyūheṣu bhaṅgena yutaḥ, tadbhāvātmakena bhinnapadena vā",
    "GK16visa10cu:954": "sahitaḥ /",
    "GK16visa10cu:955": "śabdaśleṣaviṣayaḥ śabdadvaidhabhinnanirvyūḍhārthadvaividhyādityarthaḥ /",
    "GK16visa10cu:956": "udāttādīti--uccairudāttaḥ /",
    "GK16visa10cu:957": "nauccairanudāttaḥ /",
    "GK16visa10cu:958": "ādiśabdāttadantargatānāmanunāsikādīnāṃ kākubhedānāṃ copasaṅgrahaḥ /",
    "GK16visa10cu:959": "bhinnaprayatnoccāryyatvena prayatnabhedena uccāraṇaṃ vinā udāttadibhedābhāvāt /",
    "GK16visa10cu:960": "etena tatkāryyeṇātibhedaścābhipretaḥ /",
    "GK16visa10cu:961": "yathā-- “sārasavattā vihatā na bakā vilasanti carati no kaṅkaḥ /",
    "GK16visa10cu:962": "sarasīva kīrttiśeṣaṃ gatavati bhuvi vikamāditye” //",
    "GK16visa10cu:963": "iti atra hi rājapakṣe sā, iti, kam iti /",
    "GK16visa10cu:964": "saraḥ pakṣe netītyatra tu sā nāsti /",
    "GK16visa10cu:965": "jatukāṣṭhanyāyeneti /",
    "GK16visa10cu:966": "yathā kāṣṭhayorbhinnayorapyupāyavaśena jaḍīkṛtayorekatā tathābhinnayoḥ padayoḥ śabdayorekatra varṇavyūhe sanniveśaḥ /",
    "GK16visa10cu:967": "abhaṅgastvarthaśleṣa eva /",
    "GK16visa10cu:968": "yatra svarābhedādabhinnaprayatnoccāryatayā śabdābhedādarthayorekavṛntagataphaladvayanyāyena śleṣaḥ /",
    "GK16visa10cu:969": "Locanā:",
    "GK16visa10cu:970": "(lo, i) arthaśleṣa eva śabdasvarūpaviparyāsābhāve 'pyarthasya",
    "GK16visa10cu:971": "dvidhātmakatvādityarthaḥ /",
    "GK16visa10cu:972": "yatreti /",
    "GK16visa10cu:973": "yathā ekasminneva vṛnte phaladvayaṃ tathā ekasminneva",
    "GK16visa10cu:974": "śabder'thadvayasaṃsargaḥ /",
    "GK16visa10cu:975": "yo hi yadāśritaḥ sa tadalaṅkāra eva /",
    "GK16visa10cu:976": "alaṅkāryālaṅkāraṇabhāvasya lokavadāśrayāśrayibhāvenopapattiḥ” iti /",
    "GK16visa10cu:977": "Vijñapriyā:",
    "GK16visa10cu:978": "(vi, na) sabhaṅgatve śabdaśleṣatvabījamāha yatreti /",
    "GK16visa10cu:979": "sabhaṅgaśleṣasthale kāvye 'pi svarabhedagaṇanamiti tanmatam /",
    "GK16visa10cu:980": "tataśca bhinnaprayatnoccāryyatvenaiva pṛthak pṛthak śabdabhedaḥ /",
    "GK16visa10cu:981": "kevalaṃ vibhinnatvena pratīyamānayorapi atyantasannidhānarūpa eva jatukāṣṭhayoriva śleṣa ityarthaḥ",
    "GK16visa10cu:982": "abhaṅgaśleṣastvarthaśleṣa ityāha---abhaṅgastviti /",
    "GK16visa10cu:983": "tadarthaśleṣatve bījamāha---yatreti /",
    "GK16visa10cu:984": "abhinnaprayatnoccāryyatvena śabdabhedābhāvād ekavṛntalagnaphaladvayavadekaśabdalagnārthayoreva śliṣṭatvamityarthaḥ /",
    "GK16visa10cu:985": "tāvataiva kathamarthālaṅkāratvam ityatrāha---yo hi yadāśraya iti /",
    "GK16visa10cu:986": "sabhaṅgatve śabdayoreva śliṣṭatvāttatra śleṣaḥ śabdāśritaḥ /",
    "GK16visa10cu:987": "ekadeśāśrityorarthayoreva ca śliṣṭatvādarthāśritastatra śleṣa ityarthaḥ /",
    "GK16visa10cu:988": "Locanā:",
    "GK16visa10cu:989": "(lo, ī) yo hīti /",
    "GK16visa10cu:990": "yathā loke bhujāśrito bhujasthālaṅkāraḥ kaṇṭhaśritaḥ kaṇṭhasya tathāsau śabdāśrita iti bhāvaḥ",
    "GK16visa10cu:991": "lokavaditi /",
    "GK16visa10cu:992": "loke āśrayāśrayibhāvena eva vyapadeśaḥ, yathā rājapuruṣaḥ /",
    "GK16visa10cu:993": "yadvā upapatterupādānād vyavaharaṇāditi yāvat /",
    "GK16visa10cu:994": "tadanye na kṣamante /",
    "GK16visa10cu:995": "tathāhi--atra dhvaniguṇībhūtavyaṅgyadoṣaguṇālaṅkārāṇāṃ śabdārthagatatvena vyavasthiteranvayavyatirekānuvidhāyitvena niyam iti /",
    "GK16visa10cu:996": "Vijñapriyā:",
    "GK16visa10cu:997": "(vi, pa) tadanye iti /",
    "GK16visa10cu:998": "kāvyaprakāśakārādayastadanuyāyino vayañca ityarthaḥ /",
    "GK16visa10cu:999": "tathā hyatreti /",
    "GK16visa10cu:1000": "atrālaṅkāraśāstre śabdaśaktimūlavyaṅgyatve dhvaniguṇībhūtavyaṅgyayoḥ śabdagatatvavyavahāraḥ",
    "GK16visa10cu:1001": "arthaśaktimūlatve tu arthagatatvena doṣādīnāṃ tu śabdārthanvayādyavidhānaṃ sphuṭameva /",
    "GK16visa10cu:1002": "tathā ca nānārthābhaṅgaśabdasyāpi śleṣeṇānvayavyatirekānuvidhānāta tatrāpi śabdaśleṣatvameva iti bhāvaḥ /",
    "GK16visa10cu:1003": "Locanā:",
    "GK16visa10cu:1004": "(lo, u) siddhāntamāha---tad uktaprakāraṃ pūrveṣāṃ matam, anye",
    "GK16visa10cu:1005": "'bhiyuktā na manyante na svīkurvanti /",
    "GK16visa10cu:1006": "kuto na manyante tatra hetumāha---tathāhīti /",
    "GK16visa10cu:1007": "atra alaṅkāraprastāve yeṣāṃ dvandvārthānāṃ śabdānāṃ paryyāntareṇa pratipādane 'pi na kṣatista evārthagatāḥ /",
    "GK16visa10cu:1008": "yeṣāṃna tu tathā te śabdagatā eveti niyamanāt prācīnairalaṅkārakārairiti śeṣaḥ /",
    "GK16visa10cu:1009": "na ca “andhakakṣaya” ityādau śabdābhedaḥ, “arthabhedena śabdabhedaḥ” iti darśanāt /",
    "GK16visa10cu:1010": "Vijñapriyā:",
    "GK16visa10cu:1011": "(vi, pha) mataviśeṣe tu yatra nānārthasthale 'pi śabdabhedastathā ca tatrāpi śliṣṭānekaśabdakṛtaḥ śabdālaṅkārastanmate nirbādha eveti tanmataṃ",
    "GK16visa10cu:1012": "darśayati---na cāndhaka iti /",
    "GK16visa10cu:1013": "na ca śabdābheda ityanvayaḥ /",
    "GK16visa10cu:1014": "tatra hetumāha---arthabhedeneti /",
    "GK16visa10cu:1015": "ghaṭapaṭarūpārthabhedena ghaṭapaṭaśabdabhedanādityarthaḥ /",
    "GK16visa10cu:1016": "tathā caitad dṛṣṭāntenaivārthabhedasya śabdabhedavyāpyatvasiddhiriti bhāvaḥ /",
    "GK16visa10cu:1017": "na ca tatkathaṃ nānārthakaśabdāḥ śrūyante iti",
    "GK16visa10cu:1018": "vācyam--ekaprayatnoccāryyatvadoṣeṇa bhedāgrahāt /",
    "GK16visa10cu:1019": "Locanā:",
    "GK16visa10cu:1020": "(lo, ū) naca tanniyamanamātreṇābhaṅgasya śabdaśleṣatvaṃ,",
    "GK16visa10cu:1021": "śabdabhedādapi ityāha--naceti /",
    "GK16visa10cu:1022": "hetumāha--arthabhedeneti /",
    "GK16visa10cu:1023": "darśanād yuṣmābhireva siddhāntāt pramāṇīkṛtāditi śeṣaḥ /",
    "GK16visa10cu:1024": "kiṃ cātra śabdasyaiva mukhyatayā vaicitryabodhopāyatvena kavipratibhayoṭṭaṅkanācchabdālaṅkāratvameva",
    "GK16visa10cu:1025": "visadṛśaśabdadvayasya bandhe cevaṃvidhasya vaicitryābhāvād vaicitryasyaiva cālaṅkāratvāt /",
    "GK16visa10cu:1026": "arthamukhaprekṣitayā cārthālaṅkāratve 'nuprāsādīnāmapi",
    "GK16visa10cu:1027": "rasādiparatvenārthamukhaprekṣitayārthālaṅkāratvaprasaṅgaḥ /",
    "GK16visa10cu:1028": "Vijñapriyā:",
    "GK16visa10cu:1029": "(vi, ba) nanu sabhaṅgaśleṣasthaler'thabhedāt",
    "GK16visa10cu:1030": "tvadabhimatasvarabhedadṛṣṭāntena abhaṅgānekaśabdānāmarthabhedāt svarabheda eva syāt /",
    "GK16visa10cu:1031": "tathā ca svarabhedavailakṣaṇyagrahe kathaṃ bhedagrahaḥ syādator'thabhedasya śabdabhedavyāptiraprayojikaiva ityata ekaprayatnena",
    "GK16visa10cu:1032": "nānāśabdoccāraṇamityata āha---kiñceti /",
    "GK16visa10cu:1033": "śabdasyaiva mukhyatayā vaicitryopāyatvena kavipratibhayoṭṭaṅkanād viṣayīkāraṇādityarthaḥ /",
    "GK16visa10cu:1034": "nanu andhakādyakhaṇḍaśabdasya mukhyatve kiṃ pramāṇamityata āhavisadṛśaśabdadvayasyeti /",
    "GK16visa10cu:1035": "nahi hariṇaśabdasthale tadarthakendrādiśabdaprayoge hari naumītyatreva viṣṇivandrau naumītyatrāpi śleṣarūpavaicitryānanubhava ityarthaḥ /",
    "GK16visa10cu:1036": "nanvarthamukhaprokṣitvād abhaṅgaśleṣasyār'thālaṅkāratvamucyate ityata",
    "GK16visa10cu:1037": "āha---arthamukheti /",
    "GK16visa10cu:1038": "anupārasādīnāmityādipadāt sabhaṅgaśleṣavakrottyādiparigrahaḥ /",
    "GK16visa10cu:1039": "rasādiparatveneti /",
    "GK16visa10cu:1040": "rasaniṣṭaguṇārthakatvenaiva rasaparatvaṃ bodhyam /",
    "GK16visa10cu:1041": "ādipadāt lāṭānuprāse vācyārthamukhaprekṣitvameva baudhyam /",
    "GK16visa10cu:1042": "Locanā:",
    "GK16visa10cu:1043": "(lo, ṛ) ye 'pyāhuryo yadāśretaḥ sa tadalaṅkāra iti tanmate 'pyatra",
    "GK16visa10cu:1044": "vaucitryasya śabdaniṣṭhatvācchabdālaṅkāratvamityāha---kiñceti /",
    "GK16visa10cu:1045": "vaicitryaṃ lokottaravicchittiralaṅkārarūpā /",
    "GK16visa10cu:1046": "pratibhā navanavonmeṣaśālinī prajñā /",
    "GK16visa10cu:1047": "uṭṭaṅkanāt ullekhanāt, atra hetumāha--- visadṛśeti /",
    "GK16visa10cu:1048": "visadṛśamasamānaśrutikam /",
    "GK16visa10cu:1049": "yathā andhakakṣayakara ityatra kṣayaśabdasthāne vināśanivāsarūpakaśabdadvayam /",
    "GK16visa10cu:1050": "asya ca vaicitryasyārthānusandhānamantareṇanupalabdherarthālaṅkāratvamastītyāśaṅkyāha---artheti",
    "GK16visa10cu:1051": "arthamukhaprekṣitvamarthānusāndhāne vaicitryayogaḥ /",
    "GK16visa10cu:1052": "tathā sati alaṅkārāntare 'tiprasaṅga ityata āha---anuprāsādīnāmiti /",
    "GK16visa10cu:1053": "ayamarthaḥ---anuprāsādīnāmapi hi rasādiparatvābhāve vṛttivirodhāt /",
    "GK16visa10cu:1054": "rasādirūpasyārthasya tadabhivayañjakasya vibhāvādirūpasyārthasya vānusandhānamastyeveti tepi kathaṃ śabdālaṅkāramadhye yuṣmābhirapi gaṇyanta iti /",
    "GK16visa10cu:1055": "śabdasyābhinnaprayatnoccāryatvenārthālaṅkāratve “pratikūlatāmupagate hi",
    "GK16visa10cu:1056": "vidhau” ityādau śabdabhede 'pyarthālaṅkāratvaṃ tathāpi prasajyata ityubhayatrāpi śabdālaṅkāratvameva",
    "GK16visa10cu:1057": "Vijñapriyā:",
    "GK16visa10cu:1058": "(vi, bha) abhinnaprayatnoccāryyatvenārthālaṅkāratvasya taduktasya śabdālaṅkāratayā nirvivāde varṇaśleṣavarṇānuprāse 'pi",
    "GK16visa10cu:1059": "atiprasāktimāha---pratikūlaṃtamiti /",
    "GK16visa10cu:1060": "ubhayatrāpi iti /",
    "GK16visa10cu:1061": "sabhaṅgabhaṅgayorityarthaḥ /",
    "GK16visa10cu:1062": "Locanā:",
    "GK16visa10cu:1063": "(lo, ṝ) yat punaruktaṃ śabdasyaikaprayatnoccāryyatver'thālaṅkāratvamiti tathāpyavyāptidoṣa",
    "GK16visa10cu:1064": "ityāha---śabdasyeti /",
    "GK16visa10cu:1065": "pratikūlatāmityādau vidhāvityatra ikārokārayoraukārarūpatvenābhinnaprayatnoccāryyatvaṃ tat śabdabhedena śabdaśleṣamaṅgīkurvataḥ /",
    "GK16visa10cu:1066": "ubhayatra “yena dhvasta”ityādau “andhakakṣaya” ityādau ca /",
    "GK16visa10cu:1067": "yatra tu śabdaparivarttane 'pi na śleṣatvakhaṇḍanā, tatra--",
    "GK16visa10cu:1068": "“stokenonnatimāyāti stokenāyātyadhogatim /",
    "GK16visa10cu:1069": "aho susadṛśī vṛttistulākoṭeḥ khalasya ca” //",
    "GK16visa10cu:1070": "ityādāvarthaśleṣaḥ /",
    "GK16visa10cu:1071": "Vijñapriyā:",
    "GK16visa10cu:1072": "(vi, ma) nanvevamarthasleṣālaṅkārocchedaprasaṅga ityata āha---yatra",
    "GK16visa10cu:1073": "tviti /",
    "GK16visa10cu:1074": "tameva viṣayamāha---tatra stokeneti /",
    "GK16visa10cu:1075": "aho tulāyā mānatulāyāḥ koṭeragrabhāgasya khalasya ca susadṛśī vṛttiryataḥ stokenetyādi /",
    "GK16visa10cu:1076": "stokena guñjādyalpavastunā, pakṣe stokenālpapraśaṃsanenālpanindanena ca /",
    "GK16visa10cu:1077": "atronnatyadhogatyarthakapadāntaradāne 'pi nārthaśleṣatvakhaṇḍanā /",
    "GK16visa10cu:1078": "Locanā:",
    "GK16visa10cu:1079": "(lo, ḷ) tat kva nu punararthaśleṣa ityāha---yatra hīti /",
    "GK16visa10cu:1080": "śabdasya parivarttane paryyāyāntareṇa pratipādane /",
    "GK16visa10cu:1081": "suvarṇadigauravaprakarṣāpakarṣasūcikā tulākoṭiḥ /",
    "GK16visa10cu:1082": "atra stokādisyāne svalpādipadaniveśe 'pi na hyarthatāhāniḥ /",
    "GK16visa10cu:1083": "asya cālaṅkārāntaraviviktaviṣayatāyā asambhavādvidyamāneṣvalaṅkārāntareṣvapavādatvena tadvādhakatayā tatpratibhotpattihetutvamiti kecit /",
    "GK16visa10cu:1084": "Vijñapriyā:",
    "GK16visa10cu:1085": "(vi, ya) idānīṃ śleṣasya alaṅkārāntarāsaṅkīrṇaviṣayābhāvād",
    "GK16visa10cu:1086": "alaṅkārāntarasya ca śleṣāsaṅkīrṇaviṣayasattvāt sāmānyamalaṅkārāntaramapavādatvena bādhitvā śleṣa evālaṅkāraḥ alaṅkārāntaraṃ tu tat saṅkīrṇaṃ tadgrāhakameveti kecidāhuḥ /",
    "GK16visa10cu:1087": "tanmataṃ darśayati---asyeti /",
    "GK16visa10cu:1088": "tatpratibhotpattihetutvamiti---tatpratibhā, alaṅkārāntaraviṣayiṇī pratibhā tasyā evotpattihetutvamasya śleṣasya tadviṣayabodhakatvamityarthaḥ /",
    "GK16visa10cu:1089": "śabdaśleṣeṇa śleṣālaṅkāraviṣayapratibhaiva janyata ityarthaḥ /",
    "GK16visa10cu:1090": "natu alaṅkārāntaraviṣayapratibhā ityarthaḥ /",
    "GK16visa10cu:1091": "tathā cālaṅkārāntarasaṃkare śleṣa evālaṅkāra ityarthaḥ /",
    "GK16visa10cu:1092": "Locanā:",
    "GK16visa10cu:1093": "(lo, e) eṣa ca niyamādalaṅkāraṇāṃ vicchittimādāyaiva sambhavatītyetadviṣaye vidyamānānāmalaṅkāraṇāṃ bādha iti ye manyante teṣāṃ pakṣamupanyasya dūṣayati--asya ceti /",
    "GK16visa10cu:1094": "vidyamāneṣvetadviṣayeṣu /",
    "GK16visa10cu:1095": "tadvādhakatvāt /",
    "GK16visa10cu:1096": "teṣāmalaṅkāraṇāṃ bādhakatvādavakāśāntarābhāvena tahyapadeśaṃ bādhitvā mukhyatvena vyapadeṣṭuṃ yogyatvāt /",
    "GK16visa10cu:1097": "asya ca heturapavādatveneti /",
    "GK16visa10cu:1098": "teṣāmalaṅkāraṇāṃ pratibhābuddhisvitā utpattiheturasyeti tatpratibhotpattihetuḥ /",
    "GK16visa10cu:1099": "itthamatra vicāryate--samāsoktyaprastutapraśāṃsādau",
    "GK16visa10cu:1100": "dvitīyārthasyānabhidheyatayā nāsya gandho 'pi /",
    "GK16visa10cu:1101": "Vijñapriyā:",
    "GK16visa10cu:1102": "(vi, ra) tanmate 'pi sakalālaṅkārasaṃkare śleṣo na bādakaḥ, kintu katipayālaṅkārasaṃkare eveti niṣkarṣaṃ pratipādayitumāha---itthamatreti /",
    "GK16visa10cu:1103": "tatra samāsoktyaprastutapraśaṃsāsaṅkīrṇasya śleṣasya taddvayabādhakaprasaktireva nāsti ityāha---samāsektīti",
    "GK16visa10cu:1104": "prastutakathanenāprastutavyañjanaṃ samāsoktiḥ /",
    "GK16visa10cu:1105": "kvacit śleṣasaṅkīrṇā sā /",
    "GK16visa10cu:1106": "yathā--- “anurāgavatī sandhyā divasastatpuraḥ saraḥ /",
    "GK16visa10cu:1107": "aho daivagatiścitrā tathāpi na samāgamaḥ” //",
    "GK16visa10cu:1108": "ityatra prakṛtadivasapuraḥ sarasandhyākathanādaprakṛtanāyakapuraḥ saranāyikāpratītau raktimānuragobhayārthakānurāgapadaśleṣasaṃkaraḥ",
    "GK16visa10cu:1109": "aprastutakathanena prastutavyañjanaṃ cāprastutapraśaṃsā; sā ca kvacit",
    "GK16visa10cu:1110": "ślṣasaṅkīrṇāpi bhavati /",
    "GK16visa10cu:1111": "yathā--- “satataṃ yā madhyasthā kathayati yaṣṭiḥ pratiṣṭitāsīti /",
    "GK16visa10cu:1112": "puṣkariṇī naiva taducitaṃ pūrṇāyattāmadho nayasi” //",
    "GK16visa10cu:1113": "ityatra janaiḥ yaṣṭiplāvanāprākaraṇikapuṣkariṇīkathanena prākaraṇikapratiṣṭāgāyakajanatiraskārakasampattimajjanapratītau madhyasthādipadaśleṣasaṃkaraḥ /",
    "GK16visa10cu:1114": "etadubhayatra śleṣālaṅkāraprasaktireva nāstītyata āha----nāsya gandho",
    "GK16visa10cu:1115": "'pīti /",
    "GK16visa10cu:1116": "atra hetumāha---dvitīyārthasyeti /",
    "GK16visa10cu:1117": "anayordvitīyārthasya vyaṅgyatvādeva /",
    "GK16visa10cu:1118": "arthadvayasya vācyatva eva śleṣālaṅkāraḥ /",
    "GK16visa10cu:1119": "aprastutapraśaṃsādau ityādipadādupamādhvaniparigrahaḥ, yathā durgālaṅghitetyādau /",
    "GK16visa10cu:1120": "Locanā:",
    "GK16visa10cu:1121": "(lo, ai) itthamiti vakṣyamāṇasya buddhisthitayāṃ idamā parāmarśaḥ /",
    "GK16visa10cu:1122": "atretthamanataroktam /",
    "GK16visa10cu:1123": "keṣāñcit pūrvapakṣiṇāṃ mate samāsoktiryathā---",
    "GK16visa10cu:1124": "“upoḍharāgeṇa vilolatārakaṃ, tathā gṛhītaṃ śaśinā niśāmukham /",
    "GK16visa10cu:1125": "yathā samastaṃ timirāṃśukaṃ tayā puro 'pi rāgād galitaṃ na lakṣitam”",
    "GK16visa10cu:1126": "aprastutapraśaṃsā yathā---",
    "GK16visa10cu:1127": "“eṇālaṃ sambhrameṇa tyaja gavaya ! bhayaṃ sairibha ! svairamāssva kṣaubhaṃ mā yāstarakṣo ! vihara giridarīṃ svecchayaivācyabhalla !",
    "GK16visa10cu:1128": "pārindraḥ pāradṛśvā nikhilavanabhuvaḥ kevalaṃ modate 'sau",
    "GK16visa10cu:1129": "mādyatkumbhīndrakumbhasthalagalitaghanasthūlamuktāphaloghaiḥ” //",
    "GK16visa10cu:1130": "ādiśabdena paryyāyoktyādiḥ /",
    "GK16visa10cu:1131": "dvitīyārthaḥ prakṛtāprakṛto vā yathā nāyakayyavahārādiḥ /",
    "GK16visa10cu:1132": "anabhidheyatayā abhidhāyāḥ prakṛtabodhanena viramād asya śleṣasya /",
    "GK16visa10cu:1133": "“vidvanmānasahaṃsa--” ityādau śleṣagarbhe rūpake 'pi mānasaśabdasya cittasarorūpobhayārthatve 'pi rūpakeṇa śleṣo bādhyate /",
    "GK16visa10cu:1134": "sarorūpasyaivārthasya viśrāntidhāmatayā prādhānyāt, śleṣe hyarthadvayasyāpi samakakṣatvam",
    "GK16visa10cu:1135": "Vijñapriyā:",
    "GK16visa10cu:1136": "(vi, la) pūrvokte śliṣṭaparamparitarūpake 'pi na",
    "GK16visa10cu:1137": "śleṣālaṅkāraprasaktirityāha---vidvanmānaseti /",
    "GK16visa10cu:1138": "viduṣāṃ mana eva mānasaṃ sarastatra haṃseti rājñaḥ sambodhanam /",
    "GK16visa10cu:1139": "atra rūpakasya śleṣabādhakatve hetumāha---sarorūpasyeti /",
    "GK16visa10cu:1140": "viśrāntidhāmatā paryyantikapratītiviṣayatā, haṃsāśrayatvena na tadrūpakasyaiva tathātvāt",
    "GK16visa10cu:1141": "ubhayatraiva viśrāntisattve eva śleṣaprasāktiḥ /",
    "GK16visa10cu:1142": "yathā “pṛthukārttasvarapātram” ityatra sadanadvayaviśeṣaṇayoḥ śliṣṭārthayoḥ viśrāntistadāha---śleṣe hīti /",
    "GK16visa10cu:1143": "Locanā:",
    "GK16visa10cu:1144": "(lo, o) śleṣo bādhyate--śleṣavyapadeśamanūdyātmanā vyapadeśaḥ kāryyate /",
    "GK16visa10cu:1145": "viśrāntidhāmatā cittarūpārthānuvādena vidheyatvālābhāt /",
    "GK16visa10cu:1146": "iha hi cittādikamavacchāditasvarūpaṃ sarovarādirūpatvamāpadyate /",
    "GK16visa10cu:1147": "ataevātra “rājanārāyaṇaṃ lakṣmīḥ samāliṅgati nirbharam” ityatra rājño nārāyaṇatvocitalakṣmīsamāliṅganaṃ varṇyate /",
    "GK16visa10cu:1148": "tathā “mukhacandra prakāśate” ityatra mukhaṃ candrarūpatāmāpadyata",
    "GK16visa10cu:1149": "ityuparacitacandradharmasya tatra varṇanam /",
    "GK16visa10cu:1150": "samakakṣatvaṃ na khalu rūpakavad ekasya gauṇatānyasya prādhānyam /",
    "GK16visa10cu:1151": "svasvasāmagrīvaśena pṛthakpṛthaksvasvārthabodhanenopakṣepāt /",
    "GK16visa10cu:1152": "yathā---”hṛdijñeṣu vakṣyati” ityādau vahanavacanayoḥ tathā",
    "GK16visa10cu:1153": "“pṛthukārtasvara” ityādau pṛthukādīnām /",
    "GK16visa10cu:1154": "“sannihitabālāndhakārā bhāsvanmūrtiśca” ityādau virodhābhāse 'pi",
    "GK16visa10cu:1155": "viruddhārthasya pratibhātamātrasya prarohābhāvānna śleṣaḥ /",
    "GK16visa10cu:1156": "Vijñapriyā:",
    "GK16visa10cu:1157": "(vi, va) śliṣṭavirodhābhāse 'pi na",
    "GK16visa10cu:1158": "śleṣālaṅkāraprasaktirityāha---sannihiteti /",
    "GK16visa10cu:1159": "nāyikā bhāsvanmūrttirdepyamānamūrttiḥ sannihitabālarūpāndhakārā ca mohajanakatvena /",
    "GK16visa10cu:1160": "bālasyāndhakāratvarūpaṇam /",
    "GK16visa10cu:1161": "atra bhāsvanmūrtteḥ sūryyavimbasyālpāndhakārasānnidhyaṃ bālapadabhāsvatpadaśleṣādupasthitaṃ viruddhatayā'bhāsate /",
    "GK16visa10cu:1162": "atra śleṣālaṅkārāprasaktibījamāha---viruddhārthasyeti /",
    "GK16visa10cu:1163": "pratibhātamātrasya upasthitamātrasya ityarthaḥ /",
    "GK16visa10cu:1164": "prarohābhāvād anvayabodhābhāvāt /",
    "GK16visa10cu:1165_0": "nahī andhakārasannihitasūryyamūrttirnāyikā na vāndhakārasānnidhyaṃ sūryyabimbasya iti bādhasyāpi upasthitimātreṇa eva virodhābhāsālaṅkāratā",
    "GK16visa10cu:1165_1": "śleṣasya tu śliṣṭārthasyānvaye satyeva alaṅkāratā virodhābhāsavat śleṣābhāsālaṅkārānabhyugamāt /",
    "GK16visa10cu:1166": "Locanā:",
    "GK16visa10cu:1167": "(lo, au) bālaḥ kṣudraḥ keśaśca /",
    "GK16visa10cu:1168": "bhāsvataḥ sūryyasya, bhāsvataḥ kāntimato 'pīvā sūryyamūrttau andhakārasya sannidhānābhāvād virodhābhāsaḥ /",
    "GK16visa10cu:1169": "yathā bhāsanaṃ na tathā viśrāntiprarohaḥ /",
    "GK16visa10cu:1170": "evaṃ punaruktavadābhāse 'pi /",
    "GK16visa10cu:1171": "Vijñapriyā:",
    "GK16visa10cu:1172": "(vi, śa) evaṃ punarurakteti---na hi bhujaṅgakuṇḍaliśabdayoḥ ekārthatvabodhaḥ paryntikaḥ; āpātamātrataḥ śleṣeṇa tathā bodhāt /",
    "GK16visa10cu:1173": "tena “yena dhvasta-” ityādau prākaraṇikayoḥ, “nītānām-”",
    "GK16visa10cu:1174": "ityādāvaprakāraṇikayorekadharmābhisaṃbandhāttulyayogitāyām,",
    "GK16visa10cu:1175": "Vijñapriyā:",
    "GK16visa10cu:1176": "(vi, ṣa) itthamuktasthaleṣu śleṣālaṅkāraṃ bādhitvā te te alaṅkārā",
    "GK16visa10cu:1177": "evetyuktvā alaṅkārāntarasyaiva bādhakaḥ śleṣa iti tadabhipretaṃ",
    "GK16visa10cu:1178": "vaktumāha---yena dhvastamiti /",
    "GK16visa10cu:1179": "yena dhvastamityādau nītānāmityādau ca tulyayogitāyāṃ,",
    "GK16visa10cu:1180": "svecchopajātetyādau dapike sakalakalamityādau copamāyāṃ vidyamānāyāmapi śleṣeṇaiva vyapadeśo bhavituṃ yukta ityagre 'nvayaḥ /",
    "GK16visa10cu:1181": "tena yena dhvastamityādau mādhavomādhavayordvayorapi prākaraṇikayoḥ yena dhvastetyādyekadharmānvayarūpastulyayogitālaṅkāraḥ",
    "GK16visa10cu:1182": "“padārthānāṃ prastutānāmanyeṣāṃ vā yadā bhavet /",
    "GK16visa10cu:1183": "ekadharmābhisambandhaḥ syāttadā tulyayogitā //",
    "GK16visa10cu:1184": "“iti lakṣaṇāt /",
    "GK16visa10cu:1185": "atra hi prastutānāṃ prākaraṇikānāmevānyeṣāmaprākaraṇikānāmevetyarthaḥ",
    "GK16visa10cu:1186": "nītānāmityādau tu aprākaraṇikayoreva vanavṛddharakamalayoḥ nītānīmityādi pūrvārddhekte karmānvayaḥ",
    "GK16visa10cu:1187": "svecchopajātetyādau salakṣaṇaṃ dīpakaṃ darśayiṣyate /",
    "GK16visa10cu:1188": "Locanā:",
    "GK16visa10cu:1189": "(lo, a) punaruktavadābhāse yathodāhṛtabhujaṅgakuṇḍalītyādau /",
    "GK16visa10cu:1190": "tena hetunā tulyayogitāyāmityāderuparitanena vidyamānāyāmityanena sambandhaḥ /",
    "GK16visa10cu:1191": "“svecchopajātaviṣayo 'pi na yāti vaktuṃ dehīti mārgaṇaśataiśca dadāti",
    "GK16visa10cu:1192": "duḥkham /",
    "GK16visa10cu:1193": "mohātsamutkṣipati jīvanamapyakāṇḍe kaṣṭaṃ prasūnaviśikhaḥ",
    "GK16visa10cu:1194": "prabhuralpabuddhiḥ” //",
    "GK16visa10cu:1195": "ityādau ca prākaraṇikāprākaraṇikayorekadharmābhisambandhād dīpake /",
    "GK16visa10cu:1196": "Vijñapriyā:",
    "GK16visa10cu:1197": "(vi, sa) tacclokārthastu yathā---prabhuralpabuddhirityatra cakārārtho gamyaḥ /",
    "GK16visa10cu:1198": "vaktumityatra bhāvatumvacanamityarthaḥ /",
    "GK16visa10cu:1199": "tathā ca kaṣṭaṃ khede /",
    "GK16visa10cu:1200": "prasūnaviśikho 'lpabuddhiḥ prabhuśca svecchopajātaviṣayo 'pi",
    "GK16visa10cu:1201": "svecchayā sarvalokopari prāptādhikāro 'pi dehīti vacanaṃ na yāti na prāptoti /",
    "GK16visa10cu:1202": "dehābhāvena dehīti vāgviṣayo na prasūnaviśikhaḥ /",
    "GK16visa10cu:1203": "tathāpi mārgaṇaśataiḥ asaṃkhyabāṇaiḥ duḥ khaṃ dadāti /",
    "GK16visa10cu:1204": "uktarūpaḥ prabhustu lokeṣu dehīti dadasveti vacanaṃ na yāti na prāptoti /",
    "GK16visa10cu:1205": "etādṛśavāgvaktāna bhavatītyarthaḥ /",
    "GK16visa10cu:1206": "mārgaṇaśataiḥ paradhanānveṣaṇarūpamārgaṇaśataiḥ arthāt īdṛśapadātiśataiḥ duḥ khaṃ dadāti /",
    "GK16visa10cu:1207": "dehītyanuktvāpi padatidvārā sarvasaṃva hṛtvā duḥ khaṃ dadātītyarthaḥ",
    "GK16visa10cu:1208": "adhikārasattvāddehītyuktvāpi sarvasvaṃ grahītuṃ sāmarthyasattve 'pi",
    "GK16visa10cu:1209": "alpabuddhitvāttathā na karotītyarthaḥ /",
    "GK16visa10cu:1210": "evaṃ prasūnaviśikhaḥ svadattamohād akāṇḍe 'kasmājjīvanamapi",
    "GK16visa10cu:1211": "samākṣipati harati ityarthaḥ /",
    "GK16visa10cu:1212": "atra prākaraṇi ka uktarūpaḥ prabhuraprākaraṇikaḥ prasūnaviśikhaḥ;",
    "GK16visa10cu:1213": "tayorna yāti ityādyekadharmānvayarūpaṃ dīpakam /",
    "GK16visa10cu:1214": "taduktam---”aprastutaprastutayordepakantu taducyate”iti /",
    "GK16visa10cu:1215": "ekadharmānvaya iti tatra śeṣaḥ /",
    "GK16visa10cu:1216": "Locanā:",
    "GK16visa10cu:1217": "(lo, ā) sveccheti /",
    "GK16visa10cu:1218": "svecchayā upajāta āśritaḥ viṣayaḥ bhogaḥ yasya /",
    "GK16visa10cu:1219": "vaktuṃ na yātīti na tatra svārthanivedanaṃ vaktuṃ śakya ityarthaḥ /",
    "GK16visa10cu:1220": "dehi prayaccha /",
    "GK16visa10cu:1221": "iti mārgaṇaśataiḥ yācanaśataiḥ pradānābhāvāt punaḥ punaḥ kṛtaiḥ /",
    "GK16visa10cu:1222": "mohādaparādhagurulaghuvicārādakṣatvāt /",
    "GK16visa10cu:1223": "akāṇḍe 'kasmāt, svalpe'pyāgasīti yāvat /",
    "GK16visa10cu:1224": "pakṣāntare tu viṣayaḥ kāmasyāśrayo vanitādiḥ /",
    "GK16visa10cu:1225": "vaktuṃ na yātīti /",
    "GK16visa10cu:1226": "vaktuṃ na yātīdṛśaḥ samprati me kāma iti /",
    "GK16visa10cu:1227": "dehā prāṇītyetāvanmātreṇa viśeṣamanapekṣya, mārgaṇaśatairmohādātmano nivekābhāvāt /",
    "GK16visa10cu:1228": "kaṣṭamiti nirvede 'vyayam /",
    "GK16visa10cu:1229": "dīpake vidyamāna ityarthaḥ /",
    "GK16visa10cu:1230": "“sakalakalaṃ purametajjātaṃ saṃprati sudhāṃśubimbamiva” /",
    "GK16visa10cu:1231_0": "ityādau copamāyāṃ vidyamānāyāmapi śleṣasyaitadviṣayaparihāreṇāsaṃbhavād eṣāṃ ca śaleṣaviṣayaparihāreṇāpi sthiteretadviṣaye",
    "GK16visa10cu:1231_1": "śleṣasya prādhānyena camatkāritvapratīteśca śleṣeṇaiva vyapadeśo bhavituṃ yuktaḥ, anyathā tadvyāpadeśasya sarvathā bhāvaprasaṅgācceti /",
    "GK16visa10cu:1232": "Vijñapriyā:",
    "GK16visa10cu:1233": "(vi, ha) sakalakalamityādau ca sakalakalāvattvakalakalaśabdavattvārthadvayaśliṣṭopamā spaṣṭaiva",
    "GK16visa10cu:1234": "tatra parasparavyabhicārasattvena dvayorapyalaṅkāratvaṃ draḍhayannubhayasattveṣu viṣayeṣu",
    "GK16visa10cu:1235": "ityādi /",
    "GK16visa10cu:1236": "pratikūlatāmupagate hi vidhau ityādiṣu etadviṣayaparihāreṇa śleṣasya śleṣarahitatulyayogitādīpakopamānāntu śleṣaparihāreṇa sthitirbahuṣvevodāharaṇeṣu draṣṭavyā /",
    "GK16visa10cu:1237": "eṣu śleṣālaṅkārasyaivaucitye hetumāha---prābalyena camatkāritveti /",
    "GK16visa10cu:1238": "anyatheti /",
    "GK16visa10cu:1239": "eṣu viṣayeṣvapi tulyayogitāditrayasyaivālaṅkāratvamityarthaḥ /",
    "GK16visa10cu:1240": "tad vyapadeśasyeti /",
    "GK16visa10cu:1241": "śleṣavyapadeśasyetyarthaḥ /",
    "GK16visa10cu:1242": "naca kathaṃ tadabhāvaprasaṅgaḥ /",
    "GK16visa10cu:1243": "pratikūlatāmityādiṣveva tatsattvāditi vācyam ? tatrāpi vidheḥ pratikūlatopagamanasya bahusādhanatāvaiphalyahetutvena",
    "GK16visa10cu:1244": "Locanā:",
    "GK16visa10cu:1245": "(lo, i) sakalakalaṃ kolāhaladhvanisahitaṃ, sakalābhaiḥ kalābhiryuktaṃ ca /",
    "GK16visa10cu:1246": "eṣāṃ tulyayogitādīnāṃ trayāṇāmalaṅkāraṇāṃ prābalyena camatkāritvaṃ kavinā vdyarthaśabdasya vaicitryabodhopāyatvenopādānāt /",
    "GK16visa10cu:1247": "atrocyate--na tāvatparamārthataḥ śleṣasyālaṅkārāntarāviviktaviṣayatā “yenadhvasta-” ityādinā viviktaviṣayatvāt /",
    "GK16visa10cu:1248": "na cātra tulyayogitā, tasyāśca dvayorapyarthayorvācyatvaniyamābhāvāt /",
    "GK16visa10cu:1249": "atra ca mādhavomādhavayorekasya vācyatvaniyame parasya vyaṅgyatvaṃ syāt /",
    "GK16visa10cu:1250": "Locanā:",
    "GK16visa10cu:1251": "(lo, ī) atra siddhāntamāha---atreti /",
    "GK16visa10cu:1252": "vācyatve niyamābhāvāditi /",
    "GK16visa10cu:1253": "yena dhvastetyādāvuktaprakāreṇa prakaraṇādiniyamābhāvāt,",
    "GK16visa10cu:1254": "mādhavomādhavārthayordvayorvācyatvaniyamaḥ /",
    "GK16visa10cu:1255": "tulyayogitāyāṃ ca dvayorvācyatvaniyamo nāsti /",
    "GK16visa10cu:1256": "śabdayostantratāṅgīkāreṇa dvayorvācaytvaniyamaḥ samanantaroktaprakāreṇa dhvanitantravādimate caikasya vācyatvamitarasya vyaṅgyatvamiti bhāvaḥ /",
    "GK16visa10cu:1257": "etadeva viśeṣayati---atra hīti /",
    "GK16visa10cu:1258": "atra yena dhvastetyādau /",
    "GK16visa10cu:1259": "atra hītyanantaraṃ tulyayogitāṅgīkāre iti śeṣaḥ /",
    "GK16visa10cu:1260": "kiñca--tulyayogitāyāmapyekasyaiva dharmasyānekadharmisaṃbandhitayā pratītiḥ /",
    "GK16visa10cu:1261": "iha tvanekeṣāṃ dharmiṇāṃ pṛthakpṛthagdharmasaṃbandhatayā /",
    "GK16visa10cu:1262": "Vijñapriyā:",
    "GK16visa10cu:1263": "(vi, ka) itthaṃ sleṣasāyalaṅkārāntaraviviktaviṣayāsattvādalaṅkārāntarasya ca",
    "GK16visa10cu:1264": "śleṣaviviktaviṣayasyāpi sattvena sāmānyatvādapavādena śleṣeṇa darśitāstulyayogitādayo 'laṅkārā bādhyanta iti keṣāñcinmate darśite,",
    "GK16visa10cu:1265": "taddūṣayitumāha---atrocyata iti /",
    "GK16visa10cu:1266": "śleṣasyālaṅkārāntaraviviktaviṣayāsattve eva tasyāpavādakatvaṃ, tadeva tu na /",
    "GK16visa10cu:1267": "tasyāpi tadviviktaviṣayasattvādityāha---na tāvatparamārthata iti /",
    "GK16visa10cu:1268": "alaṅkārāntaraviviktaṃ viṣayaṃ darśayati---yena dhvastamiti /",
    "GK16visa10cu:1269": "atra yena dhvastamityādau iti samīcīnaḥ pāṭhaḥ /",
    "GK16visa10cu:1270": "kvacittu yena dhvastetyādinā iti pāṭhaḥ /",
    "GK16visa10cu:1271": "tadāca ityādinā ślokena hetunā viviktaviṣayasattvādityarthaḥ /",
    "GK16visa10cu:1272": "atra mādhavomādhavayoḥ prakaraṇikayoryenetyādyekadharmānvayitvāt",
    "GK16visa10cu:1273": "tulyayogitālaṅkāramāśaṅkate---naceti /",
    "GK16visa10cu:1274": "samādhatte---tasyāmiti /",
    "GK16visa10cu:1275": "tulyayogitāyāmityarthaḥ /",
    "GK16visa10cu:1276": "nanvatrāpi dvayoḥ prākaraṇikayorvācyatvamityāha---atra hīti /",
    "GK16visa10cu:1277": "atra dvayorarthayośca prākaraṇikatve niyāmakaṃ nāsti /",
    "GK16visa10cu:1278_0": "tathā ca vaktrā yadyekamevārthaṃ prakramyedaṃ padyamuktaṃ syāttadānyārthasya vyaṅgyatvena tulyayogitāyā atra prasaktyabhāvenāyameva",
    "GK16visa10cu:1278_1": "tulyayogitālaṅkāraviviktaḥ śleṣasya viṣayaḥ syādityarthaḥ naca tathāpi vyaṅgyopamālaṅkārasaṅkīrṇa evāyaṃ śleṣa iti vācyam,",
    "GK16visa10cu:1279_0": "sambhavadavācyatākasyālaṅkārasya vyaṅgyatve alaṅkāratvābhāvāt kintu tadalaṅkāradhvanitvādeva kevalaṃ tatrālaṅkāravyapadeśo",
    "GK16visa10cu:1279_1": "brāhmaṇaśramaṇanyāyena vācyatādaśāyāmalaṅkāratvamādāya gauṇa eva /",
    "GK16visa10cu:1280": "samāsoktyaprastutapraśaṃsayostu vācyatāsambhavād vyaṅgyatve 'pi",
    "GK16visa10cu:1281": "alaṅkāratā, nanu mādhavomādhavayoḥ dvayārapi tulyavibhaktiviṣayatvena prākarāṇakatvamevetyato dvayārvācyatvenātra tulyayogitaivetyata",
    "GK16visa10cu:1282": "āha---kiñceti /",
    "GK16visa10cu:1283": "ekasyaiva dharmasyeti /",
    "GK16visa10cu:1284": "na tu ekaśabdāvācyadharmadvayasyetyarthaḥ /",
    "GK16visa10cu:1285": "iha tviti /",
    "GK16visa10cu:1286": "yena dhvastetyādāvityarthaḥ /",
    "GK16visa10cu:1287": "anekeṣām ityatra bahutvamavivakṣitam /",
    "GK16visa10cu:1288": "umādhavamādhavayorityarthaḥ /",
    "GK16visa10cu:1289": "pṛthagdharmaiḥ śliṣṭaikaśabdasya pṛthagarthau anomanobhavādirūpau /",
    "GK16visa10cu:1290": "sambandhitayetyatra pratītirityanvayaḥ /",
    "GK16visa10cu:1291": "evaṃ ca yena dhvastetyādau nītānāmityādau ca",
    "GK16visa10cu:1292": "yattulyayogitā---pradarśanaṃ prākkṛtaṃtatparakīyamapapradarśanamātraṃ kṛtamiti bodhyam /",
    "GK16visa10cu:1293": "vastutastu taddvaye śleṣa eva tulyayogitārahita iti sādhitaṃ bodhyam /",
    "GK16visa10cu:1294": "Locanā:",
    "GK16visa10cu:1295": "(lo, u) anupapattyantaramāha---kiñceti /",
    "GK16visa10cu:1296": "ayamāśayaḥ---",
    "GK16visa10cu:1297": "“sañcārapūtāni digantarāṇi kṛtvā dinānte nilayāya gantum /",
    "GK16visa10cu:1298": "pracakame pallavarāgatāmrā prabhā pataṅgasya muneśca dhenuḥ” //",
    "GK16visa10cu:1299": "ityādau tulyayogitāyāmekasyaiva nilayagamanopakramarūpadharmasya saurabhīprabhayordharmiṇoḥ sambaddhatayā pratyayaḥ /",
    "GK16visa10cu:1300": "iha tu śleṣeṣu punaranekeṣāṃ dharmiṇāṃ mādhavomādhavaprabhṛtīnāṃ yena dhvastamanobhavenetyādirūpapṛthagdharmasambaddhatayā pratyaya ityanvayaḥ /",
    "GK16visa10cu:1301": "dharmavācakaśabdayorbhinnarūpatvāt /",
    "GK16visa10cu:1302": "tulyayogitāyāṃ tu nilayagamanopakramasya bhinnārthatve 'pi",
    "GK16visa10cu:1303": "ekatādhyavasādekatā /",
    "GK16visa10cu:1304": "nahī yena dhvastetyādāvapi mādhavomādhavagāminordharmayorekatādhyavasāyaḥ /",
    "GK16visa10cu:1305": "dvayoraniścayena prakṛtāprakṛtatvābhāvāt /",
    "GK16visa10cu:1306": "yadyapi tulyayogitāyāmapi dvayorna prakṛtāprakṛtatvaṃ tathāpi tad",
    "GK16visa10cu:1307": "vivakṣā, tatropamānopameyatvasya prācyānāmapyabhimatatvāt /",
    "GK16visa10cu:1308": "“sakalakalam--” ityādau ca nopamāpratibhotpattihetuḥ śleṣaḥ /",
    "GK16visa10cu:1309_0": "pūrṇopamāyā nirviṣayatvāpatteḥ “kamalamiva mukhaṃ manojñametat” ityādyasti pūrṇopamāyā viṣaya iti cet ? na, yadi “sakala-”",
    "GK16visa10cu:1309_1": "ityādau śabdaśleṣatayā nopamā tatkimaparāddhaṃ “manojñam” ityādāvarthaśleṣeṇa /",
    "GK16visa10cu:1310": "“sphuṭamarthālaṅkārāvetāvupamāsamuccayau, kintu /",
    "GK16visa10cu:1311": "āśritya śabdamātraṃ sāmānyamihāpi saṃbhavataḥ” //",
    "GK16visa10cu:1312": "iti rudraṭoktadiśā guṇakriyāsāmyavacchabdasāmyasyāpyupamāprayojakatvāt /",
    "GK16visa10cu:1313": "Vijñapriyā:",
    "GK16visa10cu:1314_0": "(vi, kha) tathā sakalakalamityādau ca yadupamāyāṃ vidyamānāyāmapi apavādatvena śleṣasyaiva prādhānyena vyapadeśo bhavituṃ",
    "GK16visa10cu:1314_1": "yukta ityuktaṃ tatropamaivālaṅkāro na śleṣa iti pratipādayati---sakalakalamityādau ceti /",
    "GK16visa10cu:1315": "nopamāpratibhotpattiriti /",
    "GK16visa10cu:1316": "upamāpratibhā upamājñānam /",
    "GK16visa10cu:1317": "saiva utpattiheturjñānotpattiheturyasya; śleṣastādṛśo na,",
    "GK16visa10cu:1318": "upamājñānajñāpyo na śleṣa ityarthaḥ /",
    "GK16visa10cu:1319": "upamā śleṣajñāpikaiva /",
    "GK16visa10cu:1320": "atra śleṣa eva tvalaṅkāra iti netyarthaḥ /",
    "GK16visa10cu:1321": "tathā ca śliṣṭadharmasādharmyā upamā evālaṅkāra ityuktamanena /",
    "GK16visa10cu:1322": "tatropamāṃbādhitvā śleṣasyaivālaṅkāratve 'niṣṭotpattimāha---pūrṇopamāyā iti /",
    "GK16visa10cu:1323": "upamānopameya sādhāraṇadharme vādicaturṇām upādāne hi pūrṇopamā /",
    "GK16visa10cu:1324": "atrāpyupameyaṃ puram, upamānaṃ vandarabimbaṃ,",
    "GK16visa10cu:1325": "sakalakalarūpamubhayānvitārthakatvena sādharmyam, ivaśabdo 'stīti",
    "GK16visa10cu:1326": "pūrṇopamā /",
    "GK16visa10cu:1327": "tad bādhayātra sleṣasyaivālaṅkāratve pūrṇopamāyā nirviṣatvāpattirityarthaḥ /",
    "GK16visa10cu:1328": "nanu śleṣarahitaguṇasādharmyopamaiva pūrṇopamā ; tadvān viṣaya eva",
    "GK16visa10cu:1329": "pūrṇopamāyā viṣayaḥ syādityāśaṅkate---kamalamiveti /",
    "GK16visa10cu:1330": "atra hi na śleṣo manojñatvaguṇakathanarūpakriyayoreva sādharmyād na tu śliṣṭaśabdasya iti",
    "GK16visa10cu:1331": "tatra pratibandhamāha---yadīti /",
    "GK16visa10cu:1332": "śleṣo dvividhaḥśabdaśleṣor'thaśleṣaśca /",
    "GK16visa10cu:1333_0": "yadi sakalakalamityatropamāṃ bādhitvā śleṣa eva śabdālaṅkārastadā kamalamiva mukhamityādāvapyupamāṃ bādhitvā arthaśleṣālaṅkāre",
    "GK16visa10cu:1333_1": "prasajati tena kimaparāddhaṃ manojñatvādidharmāṇāmubhayatrānvayarūpaśliṣṭatvaditi bhāvaḥ /",
    "GK16visa10cu:1334": "ivaśabdasadbhāvādupamāyā eva tatrānubhavikatve tu sakalakalamityādāvapi śabdasādharmyodanubhūyamānopamaivetyabhiprāyeṇātra rudraṭoktamapi pramāṇayati---sphuṭamartheti /",
    "GK16visa10cu:1335": "ihāpi śabdālaṅkāramadhye 'pi “tavādhera ca rāgo 'bhūd rambhoru !",
    "GK16visa10cu:1336": "hṛdaye ca me” ityatra śabdāsādharmyāt samuccayālaṅkāraḥ /",
    "GK16visa10cu:1337": "Locanā:",
    "GK16visa10cu:1338": "(lo, ū) na kevalaṃ śleṣasyālaṅkārāntaraviviktaviṣayatā /",
    "GK16visa10cu:1339": "pūrṇāpamādiviṣaye 'syāsambhavo 'pītyāha---sakaleti /",
    "GK16visa10cu:1340": "pūrṇopamāprakaraṇe lakṣyamāṇārthaśleṣeṇa kamala mivetyādau manojñatvadharmasya kamalamukharūpapratisambandhibhedāṅgīkāraprayojitena kimaparāddham /",
    "GK16visa10cu:1341": "tulyenāparādhena śabdaśleṣaviṣaye pūrṇopamāmanaṅgīkṛtya etad viṣaye kiṃ tasyāḥ parigraho 'bhimato yuṣmākaṃ, dvayoḥ samānatvāditi bhāvaḥ /",
    "GK16visa10cu:1342": "kathaṃ dvayoḥ samānanyāyatvamityāhasphuṭamiti /",
    "GK16visa10cu:1343": "samuccayo yathā vasudhāmahitetyādiḥ /",
    "GK16visa10cu:1344": "sāmānyaṃ sādhāraṇo dharmaḥ /",
    "GK16visa10cu:1345": "iha śabdālaṅkāramadhye guṇasāmyaṃ, kamalamityādi, kriyāsāmyaṃ candra iva mukhaṃ śobhate ityādi /",
    "GK16visa10cu:1346": "nanu guṇakriyāsāmyasyaivopamāprayojakatā yuktā, tatra sādharmyasya vāstavatvāt /",
    "GK16visa10cu:1347": "śabdasāmyasya tu na tathā, tatra sādharmyasyāvāstavatvāt /",
    "GK16visa10cu:1348": "tataśca pūrṇopamāyā anyathānupapattyā guṇakriyāsāmyasyaivārthaśleṣaviṣayatayāḥ parityāge pūrṇopamāviṣayatā",
    "GK16visa10cu:1349": "yuktā, na tu “sakala-” ityādau śabdasāmyasyaiveti cet ?",
    "GK16visa10cu:1350": "na-”sādharmyamupamā” ityevāviśiṣṭasyopamālakṣaṇasya śabdasāmyādvyāvṛtterabhāvāt /",
    "GK16visa10cu:1351": "Vijñapriyā:",
    "GK16visa10cu:1352": "(vi, ga) tatra sādharmyasyāvāstavatvāditi /",
    "GK16visa10cu:1353": "śabdasya puracandrabimbadharmatvābhāvāditi bhāvaḥ /",
    "GK16visa10cu:1354": "tataśca sakalakalamityādāvupamāprasaktyabhāvāttatra śleṣālaṅkāra evāstu /",
    "GK16visa10cu:1355": "pūrṇopamāyā nirviṣayatvāpattiparihārāya guṇakriyāsādharmyer'thaśleṣaṃ",
    "GK16visa10cu:1356": "bādhitvā pūrṇopamaivāstāmityāha---tataśceti /",
    "GK16visa10cu:1357": "na tu sakalakalamityādau śabdasādharmyasya ityatra upamāprayojakatvamityanvayaḥ /",
    "GK16visa10cu:1358": "śabdasādharmyād vyāvṛtterabhāvāditi--upamālakṣaṇasya śabdasāmyato",
    "GK16visa10cu:1359": "'vyāvṛttatvāt śabdasāmyaviṣayatvādapītyarthaḥ /",
    "GK16visa10cu:1360": "śabdasya sādharmyaṃ ca vācakatāsambandhena iti yadvṛttitvāditibhāvaḥ",
    "GK16visa10cu:1361": "Locanā:",
    "GK16visa10cu:1362": "(lo, ṛ) tatra guṇakriyāsāmye vāstavatvāt svābhāvikatvāt avāstavatvāt atāttvikatvāt /",
    "GK16visa10cu:1363": "pūrṇopamāviṣayatā yuktā gatyantarābhāvāditi bhāvaḥ /",
    "GK16visa10cu:1364": "aviśiṣṭasya guṇakriyāsāmye ceti viśiṣyānirddiṣṭasya /",
    "GK16visa10cu:1365": "yadi ca śabdasāmye sādharmyamavāstavatvānnopamāprayojakam, tadā kathaṃ “vidvanmānasa--” ityādāvādhārabhūte cittādau sarovarādyāropo",
    "GK16visa10cu:1366": "rājādehasādyāhopaprayojakaḥ /",
    "GK16visa10cu:1367": "Vijñapriyā:",
    "GK16visa10cu:1368_0": "(vi, gha) yadi hi vācakatāsambandhasya vṛttiniyāmakatvābhāvena śabdarūpasādharmyasya avāstavatvānnālaṅkāraprayojakatvaṃ tadā",
    "GK16visa10cu:1368_1": "paramparitarūpake eva śabdavācyatvena sāmyena tadarthayorabhedāropātmakarūpaṃ kathaṃ rūpakālaṅkāraprayojakamityāha---śabdasāmya",
    "GK16visa10cu:1368_2": "iti /",
    "GK16visa10cu:1369": "Locanā:",
    "GK16visa10cu:1370": "(lo, ṝ) dūṣaṇāntaramāha---yadi veti /",
    "GK16visa10cu:1371": "ayamarthaḥ-yadi śabdasāmyasya sakalakalamityādau nopamāprayojakatā",
    "GK16visa10cu:1372": "kathaṃ tarhi “vidvanmānasahaṃsa” ityādau rājño haṃsāropasya",
    "GK16visa10cu:1373": "mānasāsādhāraṇaprayojakatā ceti /",
    "GK16visa10cu:1374": "kiñca-yadi vāstavasāmya evopamāṅgīkāryā, tadā kathaṃ tvayāpi",
    "GK16visa10cu:1375": "“sakalakalam-” ityādau bādhyabhūtopamāṅgīkriyate ?",
    "GK16visa10cu:1376": "Vijñapriyā:",
    "GK16visa10cu:1377": "(vi, ṅa) nanu sādharmyaṃ tāvat samāno dharmastasyāvāstavatve tadanupapannam /",
    "GK16visa10cu:1378": "vidvanmānasetyādau tvabhedāropa āhāryye 'vāstavatve 'pi",
    "GK16visa10cu:1379": "śliṣṭaśabdarūpadoṣeṇa sambhavatyeva ityata āha---kiñceti /",
    "GK16visa10cu:1380": "bādhyabhūtopameti /",
    "GK16visa10cu:1381": "upamātvābhāve upamāyā bādhyatvasyāpyanupapattiḥ ityarthaḥ /",
    "GK16visa10cu:1382": "Locanā:",
    "GK16visa10cu:1383": "(lo, ḷ) punardūṣaṇāntaramāha---kiñceti /",
    "GK16visa10cu:1384": "bādhyabhūtā śleṣasya sarvālaṅkārāpavādatvaprapannetyarthaḥ /",
    "GK16visa10cu:1385": "kathamaṅgīkriyate, utsargasiddhasyaivāpavādabādhyatvādityarthaḥ /",
    "GK16visa10cu:1386": "kiñca atra śleṣasyaiva sāmyanirvāhakatā, na tu sāmyasya śleṣanirvāhakatā,",
    "GK16visa10cu:1387": "śleṣabandhataḥ prathamaṃ sāmyasyāsaṃbhavāt, ityupamāyā evāṅgitvena vyapadeśo jyāyān “pradhānena hi byapadeśā bhavanti” iti nyāyāt /",
    "GK16visa10cu:1388": "nanu śabdālaṅkāraviṣaye 'ṅgāṅgibhāvasaṅkaro nāṅgīkriyate tatkathamatra śleṣopamayoraṅgāṅgabhāvaḥ saṅkara iti cet ? na,",
    "GK16visa10cu:1389": "arthānusaṃdhānavirahiṇyanuprāsādāveva tathānaṅgīkārāt /",
    "GK16visa10cu:1390": "evaṃ dīpakādāvapi jñeyam /",
    "GK16visa10cu:1391": "Vijñapriyā:",
    "GK16visa10cu:1392": "(vi, ca) nanu tatraiva śabdabodhyatvarūpasādṛśyāttatropamāpadaṃ",
    "GK16visa10cu:1393": "gauṇamevetyata āhakiñceti /",
    "GK16visa10cu:1394": "śleṣasyaiva iti /",
    "GK16visa10cu:1395": "śliṣṭapadasyaivetyarthaḥ /",
    "GK16visa10cu:1396": "sāmyanirvāhakatā--upamāghaṭakasāmyanirvāhakatā /",
    "GK16visa10cu:1397": "ubhayātmakatve jñāte satyeva tādṛśaikaśabdārtharūpasāmyabodhādityarthaḥ /",
    "GK16visa10cu:1398": "śleṣabandhaḥ prathamamiti /",
    "GK16visa10cu:1399_0": "sakalakalapadabandhābhāve puracandrabimbayoḥ sāmyāpratīteḥ, aṅgitvena paryyantikapratītiviṣayatayā pradhānatvena; tathā ca",
    "GK16visa10cu:1399_1": "śliṣṭapadārthānusandhānena sāmyapratītau tato 'ṅginyupamā pratīyate śleṣastu tannirvāhakarūpamaṅgamiti bhāvaḥ /",
    "GK16visa10cu:1400": "aṅgāṅgibhāvo nirvāhakanirvāhyabhāvaḥ /",
    "GK16visa10cu:1401": "evaṃ dīpakādavapīti /",
    "GK16visa10cu:1402": "dīpakatulyayogitār'thālaṅkārādāvapi śleṣastadaṅgamityarthaḥ /",
    "GK16visa10cu:1403": "Locanā:",
    "GK16visa10cu:1404": "(lo, e) evaṃ cātrepamāyāḥ śleṣapratibhotpattihetutvenāṅgitvaṃ,",
    "GK16visa10cu:1405": "śleṣasya tadaṅgatvamiti yuktyantareṇāpi draḍhayati--kiñcātreti /",
    "GK16visa10cu:1406": "sāmyamupamāprayojakam /",
    "GK16visa10cu:1407": "aṅgaṅgibhāvasaṃkaraḥ /",
    "GK16visa10cu:1408": "“aviśrāntajuṣāmātmanyaṅgāṅgitve tu saṃkara”ityuktaprakāraḥ /",
    "GK16visa10cu:1409": "arthānanusandhānāt śabdālaṅkāreṣvanuprasādīnāṃ parasparanirapekṣatvenāṅgaṅgibhāvasaṃkaraḥ",
    "GK16visa10cu:1410": "śleṣādestvarthānusādhānāt sāpekṣatvena parasparāpekṣāsambhavāt kathaṃ vā na svīkriyate iti bhāvaḥ /",
    "GK16visa10cu:1411": "ekamuktaprakāra upamābhidhāyakanyāyo dīpakādāvapi jñeyaḥ /",
    "GK16visa10cu:1412": "ayamarthaḥ---yathā śabdasāmyasyopamāprayojakatve śleṣasya tadaṅgatā,",
    "GK16visa10cu:1413": "tathā dīpakādiprayojakatve dīpakādyaṅgateti /",
    "GK16visa10cu:1414": "ādiśabdāttulyayogitādau /",
    "GK16visa10cu:1415": "“satpakṣā madhuragiraḥ prasādhitāśā madoddhatārambhāḥ /",
    "GK16visa10cu:1416": "nipatanti dhārtarāṣṭrāḥ kālavaśānmedinīpṛṣṭhe” //",
    "GK16visa10cu:1417": "Vijñapriyā:",
    "GK16visa10cu:1418": "(vi, cha) itthaṃ sakalakalamityatropamaiva na śleṣa iti sādhite",
    "GK16visa10cu:1419": "śleṣādhīnavastudhvanāvapi na śleṣālaṅkāra ityāha---satpakṣā iti /",
    "GK16visa10cu:1420": "śaratkālavarṇanamidaṃ prākaraṇikam /",
    "GK16visa10cu:1421": "tatra dhārttarāṣṭrāḥ kṛṣṇavarṇacañcūcaraṇā haṃsaviśeṣāḥ śaratkālavaśāt medinīpṛṣṭe nipantītyanvayaḥ",
    "GK16visa10cu:1422": "pakṣaṃ patatram /",
    "GK16visa10cu:1423": "āśā prasādhanaṃ dikṣu gamanaṃ, caurādikasya sādhergatyarthatvāt /",
    "GK16visa10cu:1424": "atra dhṛtarāṣṭraputrāṇāmamaṅgale vaktustātparyyam /",
    "GK16visa10cu:1425": "teṣāṃ maraṇarūpaṃ vastu śliṣṭaśabdavyañjanayā prītayate /",
    "GK16visa10cu:1426": "tatra dhārttarāṣṭrā dhṛtarāṣṭrāputrā duryyodhanādayaḥ prasādhitāśāḥ śāsitadiṅmaṇḍalāḥ /",
    "GK16visa10cu:1427": "ataeva madoddhatārambhāḥ /",
    "GK16visa10cu:1428": "satpakṣāḥ prakṛṣṭasahāyāḥ kālavaśād yamavaśāt madhuragiraḥ kāntavācaḥ medinīṣṭe nipatanti ityarthaḥ /",
    "GK16visa10cu:1429": "Locanā:",
    "GK16visa10cu:1430": "(lo, ai) satpakṣā iti /",
    "GK16visa10cu:1431": "pakṣe garut sahāyaśca /",
    "GK16visa10cu:1432": "prasādhitāḥ bhūṣitāḥ prakarṣeṇātmasātkṛtāśca /",
    "GK16visa10cu:1433": "dhārttarāṣṭrā haṃsāḥ duryodhanādayaśca /",
    "GK16visa10cu:1434": "upamādhvaniśaṅkāṃ nirācaṣṭe /",
    "GK16visa10cu:1435": "atra śaradvarṇanayā prakaraṇena dhārtarāṣṭrādiśabdānāṃ haṃsādyarthābhidhāne niyamanādduryodhanādirūpor'thaḥ śabdaśaktimūlo vastudhvaniḥ /",
    "GK16visa10cu:1436": "iha ca prakṛtaprabandhābhidheyasya dvitīyārthasya sūcyatayaiva vivakṣitatvādupamānopameyabhāvo na vivakṣita iti nopamādhvanirna vā śleṣa iti sarvamavadātam /",
    "GK16visa10cu:1437": "Vijñapriyā:",
    "GK16visa10cu:1438": "(vi, ja) atra copamādhvanitvaṃ śleṣālaṅkāraśca na prasajyata ityāha---iha ceti /",
    "GK16visa10cu:1439": "prakṛtaprabandho veṇīsaṃhāranāṭakaṃ tadabhidheyasya tatpratipādyasya kurūṇāṃ maraṇarūpasya dvitīyārthasya sūcyatayaiva vyaṅgyatayetyarthaḥ, na tu haṃsopamānatveneti evakārārthaḥ /",
    "GK16visa10cu:1440": "tadeva vivṛṇoti---upameya iti /",
    "GK16visa10cu:1441": "nica śleṣa iti /",
    "GK16visa10cu:1442": "ubhayārthasya vācyatvābhāvād iti bhāvaḥ /",
    "GK16visa10cu:1443": "sarvamavadātamiti /",
    "GK16visa10cu:1444": "yena dhvastamityādāvalaṅkārantarāsaṅkīrṇa eva śleṣaḥ /",
    "GK16visa10cu:1445": "sakalakalamityādau ca śleṣaghaṭita upamālaṅkāra evetyādikaṃ viśaditamityarthaḥ /",
    "GK16visa10cu:1446": "Locanā:",
    "GK16visa10cu:1447": "(lo, o) prakṛtaprabandho veṇīsaṃhārakhyaṃ nāṭakam /",
    "GK16visa10cu:1448": "sūcyatayaiva vivakṣitatvāt yaduktamatraiva nāṭakalakṣaṇāvasare",
    "GK16visa10cu:1449": "“sūcayed vastubījaṃ vā mukhyapātramathāpivā”iti upameyopamānabhāvo haṃsādīnāṃ duryodhanādibhaiḥ sahetyarthaḥ /",
    "GK16visa10cu:1450": "naca śleṣaḥ , śaradvarṇanāyā eva prakṛtatvāt /",
    "GK16visa10cu:1451": "padmādyākārahetutve varṇānāṃ citramucyate /",
    "GK16visa10cu:1452": "Locanā:",
    "GK16visa10cu:1453": "(lo, au) samprati rasānupakārakamapi kavibhisteṣu teṣu śaktipradarśanārthamupanibaddhatvātprācyairalaṅkāramadhye lakṣitaṃ citraṃ",
    "GK16visa10cu:1454": "nirūpayati---padmeti /",
    "GK16visa10cu:1455": "asya cālaṅkāratāyāṃ tathāvidhanaipuṇyādisaṃskāravaśena vismayāveśo yathākathañcid bījam /",
    "GK16visa10cu:1456": "ādiśabdātkhaṅga-muraja-cakra-gomūtrikādayaḥ /",
    "GK16visa10cu:1457": "asya ca tathāvidhilipisanniveśaviśeṣavaśena camatkāravidhāyināmapi varṇānāṃ tathāvidhaśrotrākāśasamavāyavi śeṣavaśena camatkāravidhāyibhirvarṇerabhedenopacārācchabdālaṅkāratvam /",
    "GK16visa10cu:1458": "Vijñapriyā:",
    "GK16visa10cu:1459": "(vi, jha) citrālaṅkāramāha---padmeti /",
    "GK16visa10cu:1460": "atra varṇasmārakalipīnāṃ sanniveśasyaiva padmādyākārakatvāllipīnāṃ cāśabdatvāt śabdālaṅkāratvamasyānupapannamityāśaṅky",
    "GK16visa10cu:1461": "samādhatte---tathāvidhaśrotreti /",
    "GK16visa10cu:1462": "tathāvidhalipismāryyavarṇasya yaḥ śrotrarūpa ākāśe samavāyaviśeṣaḥ tadvaśena camatkārādhāyibhirvarṇaiḥ saha lipeḥ abhedopacārādityarthaḥ /",
    "GK16visa10cu:1463": "tādṛśasamavāyasya varṇānubhavajanakatvaṃ tajjanitasaṃskāreṇa lipito varṇasmaraṇaṃ tataścamatkāra ityetatparamparayā śrotrākāśasamavāyasya camatkārajanakatvaṃ bodhyam /",
    "GK16visa10cu:1464": "tattadvarṇanirūpitasamavāyalābhārthaṃ viśeṣaparyyantānudhāvanam /",
    "GK16visa10cu:1465": "Locanā:",
    "GK16visa10cu:1466": "(lo, a) tathāvidhaścakṣurindriyairanubhūyamāno yo lipiniveśaḥ /",
    "GK16visa10cu:1467": "sanniveśaviśeṣor'thād bhūmyādisthale samyagabhimatanirvāhopayikatayā niveśaviśeṣaḥ, tadvaśena tannimittīkṛtyetyarthaḥ /",
    "GK16visa10cu:1468": "tathāvidhaśrotrendriyeṇānubhūyamānairvarṇaurarthādanuprasādiśabdālaṅkāraprayojakaiḥ",
    "GK16visa10cu:1469": "atra hiśabdānvayavyatirekānuvidhāyitvamātreṇa śabdalaṅkāratvāṅgīkāre",
    "GK16visa10cu:1470": "'nuprasāntaḥ- pātitvameva syāditi bhāvaḥ /",
    "GK16visa10cu:1471": "tatra padmabandho yathā mama--",
    "GK16visa10cu:1472": "“māramā suṣamā cāru-rucā māravadhūttamā /",
    "GK16visa10cu:1473": "māttadhūrtatamāvāsā sā vāmā me 'stu mā ramā” //",
    "GK16visa10cu:1474": "Vijñapriyā:",
    "GK16visa10cu:1475": "(vi, ña) mārameti /",
    "GK16visa10cu:1476": "“māramā suṣamā cāru--rucā sāradhūttamā /",
    "GK16visa10cu:1477": "māttadhūrttatamā vāsā sā vāmā me 'stu māramā” //",
    "GK16visa10cu:1478": "iti ślokaḥ /",
    "GK16visa10cu:1479": "asyārthaḥ---sā vāmā mā āra nāgatā /",
    "GK16visa10cu:1480": "kīdṛśī cārurucā viśiṣṭā ataeva māsuṣamā, lakṣmītulyaparamāśobhā /",
    "GK16visa10cu:1481": "tathā mārasya kāmasya vadhū ratirivottamā /",
    "GK16visa10cu:1482": "tatkiṃ dhūrttatayā nāgatā ityatrāha---māttadhūrttatamā iti /",
    "GK16visa10cu:1483": "dhūrttatamā punarmetyarthaḥ /",
    "GK16visa10cu:1484": "tatkathaṃ nāgatetyatrāha--avāsā---vāso vasatiḥ tadrahitā /",
    "GK16visa10cu:1485": "itthaṃ śrutvā nāyaka ātmanamāśaste--sā vāmeti /",
    "GK16visa10cu:1486": "pūrvatrānvitasyāpi āvṛttyā paścādapyanvayena sā vāmā me māramā kāmalakṣmīrastu /",
    "GK16visa10cu:1487": "āvṛttivaśena sā vāmā ityasya paścādapyanvayena tasya vā parakīyapadatvādapi tatparatvād me ityādeśaḥ /",
    "GK16visa10cu:1488": "eṣo 'ṣṭadalapadmabandho digdaleṣu nirgamapraveśābhyāṃ śliṣṭavarṇaḥ, kintu",
    "GK16visa10cu:1489": "vidigdaleṣvanyathā, karṇikākṣaraṃ tu śliṣṭameva /",
    "GK16visa10cu:1490": "evaṃ khaḍgabandhādikamapyūhyam /",
    "GK16visa10cu:1491": "Vijñapriyā:",
    "GK16visa10cu:1492": "(vi, ṭa) asya bandhaprakāraṃ darśayitumāha---eṣo 'ṣṭadalapadmabandha iti /",
    "GK16visa10cu:1494": "aṣṭadalatā ca digvidigdalairlekhyā /",
    "GK16visa10cu:1495": "tatra praveśanirgamābhyāmiti /",
    "GK16visa10cu:1496": "karṇikāyāmādyavarṇaṃ likhitvā dale dvau dvau varṇau lekhyau /",
    "GK16visa10cu:1497": "tatra nirgamapraveśābhyāmityeva bodhyam /",
    "GK16visa10cu:1498": "Locanā:",
    "GK16visa10cu:1499": "(lo, ā) mārameti---māyā lakṣmyā ramaṇāt māramo viṣṇustasya asusamā praṇasamā /",
    "GK16visa10cu:1500": "bhāravadhū ratiḥ /",
    "GK16visa10cu:1501": "tato 'pi uttamā śreṣṭhā /",
    "GK16visa10cu:1502": "ātto gṛhīto dhūrttatamasyāvāso yathā evaṃbhūtā na bhavatītyarthaḥ /",
    "GK16visa10cu:1503": "tathābhūtā sā prasiddhā ramā lakṣmīrme vāmā, vakāmāstviti sambandhaḥ /",
    "GK16visa10cu:1504": "eṣo 'ṣṭadalaiti /",
    "GK16visa10cu:1505": "karṇikāyām “mā” śabdaṃ vinyasya “ramā” ityasyākṣaradvayaṃ tatra digdale liśitvā, “su'; “ṣa'; iti akṣaradvayaṃ vidigdalena praveśya “cāru”",
    "GK16visa10cu:1506": "ityakṣarābhyāmitaradigradalena nirgamapraveśau /",
    "GK16visa10cu:1507": "tadanantaraṃ vidigdale “rava'; iti akṣaradvaṃya dattvā",
    "GK16visa10cu:1508_0": "tadanantaradigdale “dhūrtta” ityakṣaradvayena praviśya punaḥ karṇikākṣarāt prabhṛti tenaiva nirgamya “tamā” ityakṣaradvayena,",
    "GK16visa10cu:1508_1": "punaḥ tadanantaravidigdale praviśya, tadanudigdale, “vā sā “ ityakṣaradvayena nirgamapraveśau /",
    "GK16visa10cu:1509": "taditaradigdale “me 'stu” ityakṣaradvayena nirgatya punaḥ prāk nirgamya digdale “māra” ityakṣaradvayena praviśya karṇikātāṃ gate “mā”",
    "GK16visa10cu:1510": "ityatra viśrāntiḥ /",
    "GK16visa10cu:1511": "śliṣṭavarṇaḥ abhinnavarṇaḥ /",
    "GK16visa10cu:1512": "karṇikākṣaraṃ “mā” iti /",
    "GK16visa10cu:1513": "khaṅgabandho yathā---",
    "GK16visa10cu:1514": "“sānandaṃ devadaityadvijabhujagamukhaiḥ praṇibhiḥ sevyamānā nāśaṃ tāpaṃ nayantī śaradi śaśikalāṃ śyāmayantī svabhāsā /",
    "GK16visa10cu:1515": "sā sakhyaḥ sādharāre sakalajagadadhīśena saṃyuktahārā sā dhvastāśeṣapātā salilanidhisutā santaṃ pātu yuṣmān” //",
    "GK16visa10cu:1516": "kāvyāntargaḍubhūtatayā tu neha prapañcyate /",
    "GK16visa10cu:1517": "Locanā:",
    "GK16visa10cu:1518": "(lo, i) antargaḍubhūtatayā kāvyamadhyapraviṣṭagaḍuvad asāratayā /",
    "GK16visa10cu:1519": "rasasya paripanthitvānnālaṅkāraḥ prahelikā // VisSd_10.13 //",
    "GK16visa10cu:1520": "uktivaicitryamātraṃ sā cyutadattākṣarādikā /",
    "GK16visa10cu:1521": "Vijñapriyā:",
    "GK16visa10cu:1522": "(vi, ṭha) prahelikāṃ vaktumāha---rasasyeti /",
    "GK16visa10cu:1523": "nālaṅkāro na rasaprakarṣako 'laṅkāra iti, kintu uktyaṅkāra evetyāha---uktivaicitryamātramiti",
    "GK16visa10cu:1524": "tathā ca vaicitryamalaṅkāra iti alaṅkārasāmānyalakṣaṇākrāntatvād uktyalaṅkāra eva sa ityarthaḥ",
    "GK16visa10cu:1525": "sā cyutadattetyāditriprakārā kriyā guptyādikā ca bhavatītyāha---vyutadatteti /",
    "GK16visa10cu:1526": "cyutākṣarāyuktaikākṣarā /",
    "GK16visa10cu:1527": "dattākṣarā uktādhikaikākṣarā /",
    "GK16visa10cu:1528": "cyutadattākṣarā ekākṣaraṃ cyāvayitvā tatsthale dattāparākṣarā /",
    "GK16visa10cu:1529": "cyatākṣarā dattākṣarā cyutadattākṣarā ca /",
    "GK16visa10cu:1530": "udāharaṇam--",
    "GK16visa10cu:1531": "“kūjanti kokilāḥ sāle yauvane phullamambujam /",
    "GK16visa10cu:1532": "kiṃ karotu kuraṅgakṣī vadanena nipīḍitā” //",
    "GK16visa10cu:1533": "Vijñapriyā:",
    "GK16visa10cu:1534": "(vi, ḍa) etattrayasya ekamudāharaṇamāha---kūjantīti /",
    "GK16visa10cu:1535": "atra yathāśruter'thasambhavepi anupayuktakathanarūpatvena cyutadattākṣaratve eva tātparyyāt",
    "GK16visa10cu:1536": "prahelikātvaṃ tatra yathāśrute 'partho yathā---kokilāḥ śālavṛkṣe kūjanti /",
    "GK16visa10cu:1537": "nārīṇāṃ yauvane 'mbujaṃ phullam /",
    "GK16visa10cu:1538": "nipīḍitā kuraṅgākṣī vadanena kiṃ karotu iti /",
    "GK16visa10cu:1539": "anupayuktakathanametat /",
    "GK16visa10cu:1540": "cyutadattākṣaratve tubhavatyeva upayuktakathanam---yathā--”kūjanti",
    "GK16visa10cu:1541": "rasāle kokilāḥ /",
    "GK16visa10cu:1542": "vane jale cāmbujaṃ phullam /",
    "GK16visa10cu:1543": "ebhiruddīpakairmadanena nipīḍitā satī kuraṅgākṣī kiṃ karotviti /",
    "GK16visa10cu:1544": "atra “rasāle” iti vaktavye “sāle” iti “ra” cyutaḥ /",
    "GK16visa10cu:1545": "“vane” ityatra “yauvane” iti “yau” dattaḥ /",
    "GK16visa10cu:1546": "“vadanena” ityatra “madanena” iti “ma” cyutaḥ “va” dattaḥ /",
    "GK16visa10cu:1547": "ādiśabdātkriyākārakaguptyādayaḥ /",
    "GK16visa10cu:1548": "tatra kriyāguptiryathā--",
    "GK16visa10cu:1549": "“pāṇḍavānāṃ sabhāmadhye duryodhana upāgataḥ /",
    "GK16visa10cu:1550": "tasmai gāṃ ca suvarṇaṃ ca sarvāṇyābharaṇāni ca” //",
    "GK16visa10cu:1551": "atra “duryodhanaḥ” ityatra “aduryo 'dhanaḥ” iti /",
    "GK16visa10cu:1552": "“aduḥ” iti kriyāguptiḥ /",
    "GK16visa10cu:1553": "evamanyatrāpi /",
    "GK16visa10cu:1554": "Vijñapriyā:",
    "GK16visa10cu:1555": "(vi, ḍha) atra cyutadattākṣarāṇi darśayati---atreti /",
    "GK16visa10cu:1556": "pāṇḍavānāmityādi spaṣṭam /",
    "GK16visa10cu:1557": "kārakaguptyādau yathā mama--- “ṣaḍjasamvādamāpannaiḥ svaraiḥ śrutimanoharaiḥ /",
    "GK16visa10cu:1558": "giriśṛṅgasthitaṃ sarvaṃ mayūraṃ jayati dhruvam” //",
    "GK16visa10cu:1559": "iti atra mayūraṃ jayati ityatra luptaḥ karttā /",
    "GK16visa10cu:1560": "siddhānte tu mayusturaṅgavadano giriśaṅgasthitaṃ sarvaṃ janaṃ rañjayatītyarthaḥ /",
    "GK16visa10cu:1561": "karmaguptiryathā--- “karmābhirbahubhiḥ āntaḥ puruṣo vārayatvāyayam /",
    "GK16visa10cu:1562": "apayātapariśrānterasya dāsyāmi vetanam //",
    "GK16visa10cu:1563": "“atra puruṣo 'yaṃ vārayatīti /",
    "GK16visa10cu:1564": "asya karma guptam /",
    "GK16visa10cu:1565": "siddhānte tu vāḥ jalaṃ puruṣo 'yamayati yāti /",
    "GK16visa10cu:1566": "akṣaralopaguptiḥ viruddhapradarśanaṃ ca yathā--- “mukundenāmunā nūnaṃ śubhreṇa varavarṇini",
    "GK16visa10cu:1567": "hasitenāsitenāpi rājamānā vrajāṅgane //",
    "GK16visa10cu:1568": "“ atra mukundena śbhreṇa hasitenāsitena iti viruddhadharmavattvam /",
    "GK16visa10cu:1569": "atraiva kasyacidakṣarasya lopo guptaḥ /",
    "GK16visa10cu:1570": "siddhānte tu mukundapadasya mukārarāhityāt kundena ityarthaḥ /",
    "GK16visa10cu:1571": "tathā ca tena kundavaiśiṣṭyena yad hasitaṃ tena rājamānāsītyarthaḥ /",
    "GK16visa10cu:1572": "athāvasaraprāpteṣvarthālaṅkāreṣu sādṛśyamūleṣu lakṣitavyeṣu teṣāmapyupajīvyatvena prādhānyāt",
    "GK16visa10cu:1573": "Vijñapriyā:",
    "GK16visa10cu:1574": "(vi, ṇa) arthālaṅkārān vaktumāha---atheti /",
    "GK16visa10cu:1575": "prādhānyāt sādṛśyamūleṣviti /",
    "GK16visa10cu:1576": "upamārūpakotprekṣādayo bahavo 'laṅkārāḥ sādṛśyamūlā anyālaṅkārāntarāpekṣayā camatkārādhikyāt prathamaṃ te lakṣitumucitāḥ /",
    "GK16visa10cu:1577": "tatrāpi tatsarvopajīvyatvena prathamamupamāmāhetyarthaḥ /",
    "GK16visa10cu:1578": "tasyāstadupajīvyatvaṃ ca sarvatraiva sādṛśyavaśāt prathamamupamāsphuraṇāt /",
    "GK16visa10cu:1579": "Locanā:",
    "GK16visa10cu:1580": "(lo, ī) atheti /",
    "GK16visa10cu:1581": "atha śabdālaṅkāranirūpaṇānantaramarthālaṅkāreṣvarthālaṅkāraviśeṣalakṣaṇeṣu /",
    "GK16visa10cu:1582": "prādhānyādityanantaraṃ prathamamiti śeṣaḥ /",
    "GK16visa10cu:1583": "upajīvyatvaṃ teṣāmetanmūlatvena pravṛtteḥ /",
    "GK16visa10cu:1584": "yaduktam--upamaiva prakāravaicitryeṇa sarvālaṅkārāṇāṃ bījabhūteti /",
    "GK16visa10cu:1585": "sāmyaṃ vācyamavaidharmyaṃ vākyaikya upamā dvayoḥ // VisSd_10.14 //",
    "GK16visa10cu:1586": "Vijñapriyā:",
    "GK16visa10cu:1587": "(vi, ta) sāmyamiti /",
    "GK16visa10cu:1588": "avaidharmyamanuktavaidharmyam /",
    "GK16visa10cu:1589": "dvayorupameyopamānayoḥ sāmyaṃ vākyaikye vācyaṃ sad upamā ityarthaḥ /",
    "GK16visa10cu:1590": "rupakādiṣu sāmyasya vyaṅgyatvam, vyatireke ca vaidharmyasyāpyuktiḥ,",
    "GK16visa10cu:1591": "upameyopamāyāṃ vākyadvayam, ananvaye tvekasyaiva sāmyoktirityasyā bhedaḥ /",
    "GK16visa10cu:1592": "Vijñapriyā:",
    "GK16visa10cu:1593": "(vi, tha) tatra vācyapadavyāvṛttimāha---rūpakādiṣviti /",
    "GK16visa10cu:1594": "evaṃ ca upamādhvanāvupamāpadaṃ gauṇamiti bodhyam /",
    "GK16visa10cu:1595": "avaidharmyapadavyāvṛttimāha---vyatireke ceti /",
    "GK16visa10cu:1596": "vākyaikyapadavṛttimāha---upameti /",
    "GK16visa10cu:1597": "dvayorityasya vyāvṛttimāha---ananvaye ceti /",
    "GK16visa10cu:1598": "ananvayanāmālaṅkāra ityarthaḥ /",
    "GK16visa10cu:1599": "atropameyasyaiva upamānatvena dvirbhāvāt /",
    "GK16visa10cu:1600": "atra ca sāmyamityasya samāno dharma iti nār'thaḥ /",
    "GK16visa10cu:1601": "vakṣyamāṇadharmaluptopamāyāṃ dharmasyāvācyatvenāvyāptyāpatteḥ /",
    "GK16visa10cu:1602": "mukhamāhlādakaścandra iti rūpakadharmasya vācyatvena tatrātivyāptyāpatteḥ /",
    "GK16visa10cu:1603": "kintūpameyopamānayoḥ sāmānyasādṛśyarūpasya dharmasya tayoranuyogitapratiyogitākhyaḥ sambandha eva atra sāmyapadārthaḥ /",
    "GK16visa10cu:1604": "yandra iva mukhamityatra candrapratiyogisādṛśyavanmukhamiti bodhe sādṛśyasya pratiyogitāyāścandre 'nupayogitāyāśca mukhe pratīteḥ sādṛśyasambandha evopametyarthaḥ /",
    "GK16visa10cu:1605": "etaeva sādharmyamupamābhede itikāvyaprakāśoktalakṣaṇe samānena dharmeṇa sambandha upamā ityeva tatra vyākhyātam /",
    "GK16visa10cu:1606": "parantvivādayaḥ ṣaṣṭhīvat sambandhaṃ pratipādayanti, iti tatra likhanāt sādṛśyapratiyogitākhyaḥ sambandha eva tanmate upamānānuyogitākhyaḥ /",
    "GK16visa10cu:1607": "granthakṛnmate tu upamānopameyagataṃ sanbandhaṃ bodhayantītyagre likhanāt pratiyogitānuyogitākhyasambandhadvayamevopamā",
    "GK16visa10cu:1608": "kāvyaprakāśe ca tādṛśapratiyogitāyā ivādyavyayapadavācyatvena upamāyāśca śrautītvaṃ tulyādyanavyayapadavācyatvena tasyā ārthotvam /",
    "GK16visa10cu:1609": "avyayānāmanvitābhidhāyitvamatena candrānvitapratiyogitāyā ivādivācyatvāttulyādyanavyayapadānāṃ tvāvācyatvāt /",
    "GK16visa10cu:1610": "prakṛtagranthakṛttuḥ ivādayaḥ śrutamātrā eva śīghramupamāṃ pratipādayantīti tatsadbhāve śrotī upamā /",
    "GK16visa10cu:1611": "tulyādayo 'navyayaśabdāstu praṇidhānena vilambādeva upamāṃ",
    "GK16visa10cu:1612": "pratipādayantīti tatsadbhāve ārthoti vakṣyati /",
    "GK16visa10cu:1613": "ataeva tanmate 'nvitābhidhānaṃ nāsti /",
    "GK16visa10cu:1614_0": "nanu tatkathaṃ tādṛśasambandharūpasya sāmyasya vācyatvam ? yadi cānvitābhidhānavādāvalambena vācyatvasvīkārastathāpi ivāderupamānasya",
    "GK16visa10cu:1614_1": "vānupādāne yā luptopamā tatra tādṛśasambandhasyāvācyatvāttatrāvyāptiḥ ataeva kāvyaprakāśe tādṛśasambandharūpāyā upamāyā vācyatvaghaṭitaṃ",
    "GK16visa10cu:1614_2": "lakṣaṇaṃ na kṛtam /",
    "GK16visa10cu:1615": "ucyate /",
    "GK16visa10cu:1616": "atrāpi vācyatvaghaṭitaṃ lakṣaṇaṃ kṛtam /",
    "GK16visa10cu:1617": "kintu vācyamityasyāvyaṅgyamityevārthaḥ /",
    "GK16visa10cu:1618": "ataeva rūpakādau sādharmyasya vyaṅgyatvādeva tatra vācyapadena tadvyāvṛttirdarśitā /",
    "GK16visa10cu:1619": "ivāderupamānasyānupādāne tvadhyāhṛtādivāderupamānavācakapadācca tallābho, na vyañjanayeti tattvam /",
    "GK16visa10cu:1620": "ivādyupādāne tu anvitābhidhānābhyupagame vācyatvameva tādṛśasambandhasya /",
    "GK16visa10cu:1621": "tadanabhyupagame tu ivādyupādāne tulyādyupādāne vā saṃsargamaryyādayaiva tallābha iti /",
    "GK16visa10cu:1622": "sarvatrāvyaṅgyatvameva /",
    "GK16visa10cu:1623": "Locanā:",
    "GK16visa10cu:1624": "(lo, u) rūpakamityādiśabdād dīpakatulyayogitādayaḥ /",
    "GK16visa10cu:1625": "vaidharmyasya akalaṅkaṃkhaṃ tasyāścandravadityādāvakalaṅkatvādeḥ /",
    "GK16visa10cu:1626": "ekākārakapadāvṛttirananvaye ceti /",
    "GK16visa10cu:1627": "sā pūrṇā yadi sāmānyadharma aupamyavāci ca /",
    "GK16visa10cu:1628": "upameyaṃ copamānaṃ bhavedvācyam--",
    "GK16visa10cu:1629": "sā upamā /",
    "GK16visa10cu:1630": "sādhāraṇadharmo dvayoḥ sādṛśyahetū guṇakriye manojñatvādi /",
    "GK16visa10cu:1631": "aupamyavācakamivādi /",
    "GK16visa10cu:1632": "upameyaṃ mukhādi /",
    "GK16visa10cu:1633": "upamānaṃ candrādi /",
    "GK16visa10cu:1634": "Vijñapriyā:",
    "GK16visa10cu:1635": "(vi, da) sā ca pūrṇā luptā ceti dvidhā /",
    "GK16visa10cu:1636": "tatra pūrṇāmāha---sā pūrṇeti /",
    "GK16visa10cu:1637": "bhavedvācyamiti /",
    "GK16visa10cu:1638": "kārikāñcalasya “iyaṃ punaḥ” agre śeṣabhāgaḥ /",
    "GK16visa10cu:1639": "vyācaṣṭe---sāupameti /",
    "GK16visa10cu:1640": "sāmānyadharmapadārthamāha---sādhāraṇadharma iti /",
    "GK16visa10cu:1641": "sa eva ka ityatrāha---dvayoriti /",
    "GK16visa10cu:1642": "śliṣṭaśabdo 'pi guṇa ityabhiprāyaḥ /",
    "GK16visa10cu:1643": "tena sakalakalaṃ puramityādeḥ parigrahaḥ /",
    "GK16visa10cu:1644": "Locanā:",
    "GK16visa10cu:1645": "(lo, ū) tadbhedānāha---seti /",
    "GK16visa10cu:1646": "sāmānyadharma ityasya vivṛttiḥ sādhāraṇadharma iti dvayorupamānopameyayoḥ /",
    "GK16visa10cu:1647": "iyaṃ punaḥ // VisSd_10.15 //",
    "GK16visa10cu:1648": "śrautī yathevavāśabdā ivārtho vā vatiryadi /",
    "GK16visa10cu:1649": "Locanā:",
    "GK16visa10cu:1650": "(lo, ṛ) iyaṃ pūrṇā /",
    "GK16visa10cu:1651": "śrautīśabdaḥ śrutyā jñāyata iti vyutpattyā /",
    "GK16visa10cu:1652": "tena sākṣānniveditā śrautī /",
    "GK16visa10cu:1653": "ārtho tulyasamānādyāstulyārtho tatra vā vatiḥ // VisSd_10.16 //",
    "GK16visa10cu:1654": "yathevavādayaḥ śabdā upamānānantaraprayuktatulyādipadasādhāraṇā api śrutimātreṇopamānopameyagatasādṛśyalakṣaṇasambandhaṃ bodhayantīti tatsadbhāve śrautyupamā /",
    "GK16visa10cu:1655": "evaṃ “tatra tasyeva” ityanenevārtho vihitasya vaterupādāne /",
    "GK16visa10cu:1656": "Vijñapriyā:",
    "GK16visa10cu:1657": "(vi, dha) asyāḥ śrautyārthotvadvaividhyamāha----iyaṃ punariti /",
    "GK16visa10cu:1658": "iyaṃ pūrṇopamā sarvaprakāraiva śrautrī ārtho cetyarthaḥ /",
    "GK16visa10cu:1659": "vakṣyamāṇā luptā tu kiñcitprakāraiva /",
    "GK16visa10cu:1660": "yathāvavāśabdā ityatrādipadaśabdo 'pi bodhyaḥ /",
    "GK16visa10cu:1661": "tena “śātravaṃ ca papuryaśaḥ” ityādāvapi tathātvam /",
    "GK16visa10cu:1662": "śrutimātreṇa śravaṇamātreṇa śīghramityarthaḥ /",
    "GK16visa10cu:1663": "upamānopameyagataṃ sambandhaṃ pratiyogitānupayogitārūpamityarthaḥ /",
    "GK16visa10cu:1664": "sādṛśyalakṣaṇamiti /",
    "GK16visa10cu:1665": "sādṛśyāllakṣaṇaṃ jñānaṃ yasya tādṛśamityarthaḥ /",
    "GK16visa10cu:1666": "pratiyogitānuyogitākhyasya sambandhasya sādṛśyanirūpyatvena tajjñānajñeyatvāt /",
    "GK16visa10cu:1667": "natu sādṛśyarūpa eva sambandha upamā, tasya tulyādipadānāmapi vācyatvāt śīghrapratīyamānatvena ivādito 'viśeṣeṇa",
    "GK16visa10cu:1668": "śrautyārthovibhāgānupapatteḥ /",
    "GK16visa10cu:1669": "ṣaṣṭhyantasaptamyantato vihitasya vaterapīvārthe pāṇininā vihitatvāt,",
    "GK16visa10cu:1670": "tasyāpi ivatulyavyutpattikatvena tadupādāne 'pi śrautītyāha---evaṃ tatreti",
    "GK16visa10cu:1671": "tatra tasyeveti vatividhāyakaṃ pāṇinisūtram . tatraiva tasyeva ityarthakaṃ ṣaṣṭhyantāt saptamyantād vā ivārthe vatirityarthaḥ /",
    "GK16visa10cu:1672": "Locanā:",
    "GK16visa10cu:1673": "(lo, ṝ) upamānānantaraprayuktatulyādipadasādhāraṇā apīti /",
    "GK16visa10cu:1674": "nanu mukhaṃ candratulyamityādyākāreṇa upamānānantare yāni prayuktāni tulyasadṛśāni padāni tatsādhāraṇāstatprāyāḥ yadyapītyarthaḥ /",
    "GK16visa10cu:1675": "śrutimātreṇetyādi /",
    "GK16visa10cu:1676": "ayamāśayaḥ---mukhaṃ kamalamiva ityādeḥ śabdasya prayogādeva mukhamupameyaṃ kamalaṃ copamānamiti pratītiḥ /",
    "GK16visa10cu:1677": "na tvevaṃ tulyādipadopādāna iti samanantarameva vakṣyati--evamiti /",
    "GK16visa10cu:1678": "anena vyākāraṇena /",
    "GK16visa10cu:1679": "yata ivaśabdasyopādāne śrautī, atastadarthavihitasya vaterupādāne 'pi",
    "GK16visa10cu:1680": "saiva yukteti bhāvaḥ /",
    "GK16visa10cu:1681": "tulyādayastu-”kamalena tulyaṃ mukham” ityādāvupameya eva /",
    "GK16visa10cu:1682": "“kamalaṃ mukhasya tulyam” ityādāvupamāna eva /",
    "GK16visa10cu:1683": "“kamalaṃ mukhaṃ ca tulyam” ityādāvabhayatrāpi viśrāmyantītyarthānusandhānādeva sāmyaṃ pratipādayantīti tatsadbhāve ārtho",
    "GK16visa10cu:1684": "evaṃ “tena tulyam--”ityādinā tulyārthe vihitasya vaterupādāne",
    "GK16visa10cu:1685": "Vijñapriyā:",
    "GK16visa10cu:1686": "(vi, na) tulyādyanavyayopādāne tu ārthotvaṃ",
    "GK16visa10cu:1687": "vaktumāha---tulyādayastviti /",
    "GK16visa10cu:1688": "tulyādayaḥ śabda viśrāmyantītyagre 'nvayaḥ /",
    "GK16visa10cu:1689": "viśrāmyanti viśeṣyatāṃ pratipādayanti /",
    "GK16visa10cu:1690": "yatra hi viśeṣyatāpratītistadupameyaṃ taditaradupamānam,",
    "GK16visa10cu:1691_0": "tulyādipadopādāne tu tatpratipādanasyāniyatatvād upameyopamānayoḥ pratisandhānagamyatvād upameyopamānaniṣṭhapratiyogyanuyogirūpāyā",
    "GK16visa10cu:1691_1": "upamāyā api pratisandhānagamyatvāt tatsadbhāve ārthotyarthaḥ /",
    "GK16visa10cu:1692": "tatra tulyādipadopādāne viśeṣatāpratīteraniyatatvaṃ",
    "GK16visa10cu:1693": "darśayati---kamaleneti /",
    "GK16visa10cu:1694": "kamalaṃ mukhasyeti---nacātra mukhamupamānaṃ kamalamupameyamevaiti kathamupamāne viśrāntiriti vācyam, kamalasyopamānatve tātparyyād apyevaṃ",
    "GK16visa10cu:1695": "prayoge tathātvāt /",
    "GK16visa10cu:1696": "tulyārthe 'pi vatividhāyakaṃ “tena tulyam” iti pāṇineraparaṃ sūtram /",
    "GK16visa10cu:1697": "tādṛśavatyupādane 'pi bhavati ārthotyāha---evaṃ teneti /",
    "GK16visa10cu:1698": "Locanā:",
    "GK16visa10cu:1699": "(lo, ḷ) upameye ityādibhiḥ saptamyantaiḥ viśrāmyantīti kriyāyāḥ sambandhaḥ /",
    "GK16visa10cu:1700": "upameya eva viśrāmyanti tadviśeṣaṇatvenopādānāt /",
    "GK16visa10cu:1701": "evamuttaratrāpi /",
    "GK16visa10cu:1702": "sāmyaṃ mukhasya upameyatvam /",
    "GK16visa10cu:1703": "kamalasya upamānatvam /",
    "GK16visa10cu:1704": "evamiti---ivārthavihitavativiṣayortanyāyena ityarthaḥ /",
    "GK16visa10cu:1705": "dve taddhite samāse 'tha vākye--",
    "GK16visa10cu:1706": "dveśrautī ārtho ca /",
    "GK16visa10cu:1707": "udāharaṇam--",
    "GK16visa10cu:1708": "“saurabhambhoruhavanmukhasya kumbhāviva stanau pīnau /",
    "GK16visa10cu:1709": "hṛdayaṃ madayati vadanaṃ tava śaradinduryathā bāle !” //",
    "GK16visa10cu:1710": "atra krameṇa trividhā śrautī /",
    "GK16visa10cu:1711": "Vijñapriyā:",
    "GK16visa10cu:1712": "(vi, pa) tatra pūrṇāyāḥ ṣaḍvidhatvaṃ darśayati--dve iti /",
    "GK16visa10cu:1713": "vākye ityantaṃ kārikā pūrṇā /",
    "GK16visa10cu:1714": "ṣaḍeva tad iti taccheṣaḥ /",
    "GK16visa10cu:1715": "tatra taddhitādiṣu triṣu śrautīmāha---saurabhamiti /",
    "GK16visa10cu:1716": "mukhasya saurabhamityanvayaḥ /",
    "GK16visa10cu:1717": "atrāmbhoruhasyeva iti ṣaṣṭhyantād vatiḥ /",
    "GK16visa10cu:1718": "kumbhāvivetyatra ivaśabdayoge nityasamāsātsamāsagā /",
    "GK16visa10cu:1719": "śaradinduryathā vadanamityatra vākyagā /",
    "GK16visa10cu:1720": "ivādestadarthakavateśca sattvāt śrautīti /",
    "GK16visa10cu:1721": "trividheti--taddhitasamāsavākyagāmitvarūpatraividhyavatītyarthaḥ /",
    "GK16visa10cu:1722": "Locanā:",
    "GK16visa10cu:1723": "(lo, e) saurabhamivetyādau saurabhaṃ sādhāraṇadharmaḥ /",
    "GK16visa10cu:1724": "kumbhāvivetyatra “ivena nityasamāso vibhaktyalopaḥ pūrvapadaprakṛtisvaratvaṃ ca” iti nityasamāsaḥ",
    "GK16visa10cu:1725": "etatproktasya pūrvapadaprakṛtisvaratvasya veda eva upayogaḥ /",
    "GK16visa10cu:1726": "“madhuraḥ sudhāvadadharaḥ pallavatulyo 'tilepavaḥ pāṇiḥ /",
    "GK16visa10cu:1727": "cakitamṛgalocanābhyāṃ sadṛśī capale ca locane tasyāḥ” //",
    "GK16visa10cu:1728": "Vijñapriyā:",
    "GK16visa10cu:1729": "(vi, pha) etat trividhāmārthomāha---madhura iti /",
    "GK16visa10cu:1730": "atra sudhayā tulya ityarthe tṛlyārthe vatiḥ /",
    "GK16visa10cu:1731": "pallavatulya ityatra samāsaḥ /",
    "GK16visa10cu:1732": "cakitamṛgalocanābhyāmityatra vākyam /",
    "GK16visa10cu:1733": "atra krameṇa trividhā ārtho /",
    "GK16visa10cu:1734": "---pūrṇā ṣadeva tat /",
    "GK16visa10cu:1735": "spaṣṭam /",
    "GK16visa10cu:1736": "luptā sāmānyadharmāderekasya yadi vā dvayoḥ // VisSd_10.17 //",
    "GK16visa10cu:1737": "trayāṇāṃ vānupādāne śrautyārtho sāpi pūrvavat /",
    "GK16visa10cu:1738": "Vijñapriyā:",
    "GK16visa10cu:1739": "(vi, ba) luptāmāha---lupteti /",
    "GK16visa10cu:1740": "sāmānyadharmaḥ sādhāraṇadharmaḥ /",
    "GK16visa10cu:1741": "ādipadādupamāpratipādakevatulyādiśabdā upamānamupameyaṃ ca /",
    "GK16visa10cu:1742": "teṣāmekasya dvayostrayāṇāṃ vetyarthaḥ /",
    "GK16visa10cu:1743": "sāpi yathāsambhavaṃ śrautī ārtho ca bhavatītyarthaḥ /",
    "GK16visa10cu:1744": "pūrvavaditi--taddhitāditrayagāminītyarthaḥ /",
    "GK16visa10cu:1745": "Locanā:",
    "GK16visa10cu:1746": "(lo, ai) sāmānyadharmāderityādiśabdena upamānopameyopamāpratipādakānāṃ saḍgrahaḥ /",
    "GK16visa10cu:1747": "sā luptā /",
    "GK16visa10cu:1748": "tadbhedamāha--",
    "GK16visa10cu:1749": "pūrṇāvaddharmalope sā vinā śrautīṃ tu taddhite // VisSd_10.18 //",
    "GK16visa10cu:1750": "sā luptopamā dharmasya sādhāraṇaguṇakriyārūpasya lope pūrṇāvaditi pūrvoktarītyā ṣaṭprakārā, kiṃ tvatra taddhite śrautyā asambhavāt pañcaprakārā /",
    "GK16visa10cu:1751": "Vijñapriyā:",
    "GK16visa10cu:1752": "(vi, bha) pūrṇāvaditi---lope 'nupādāne /",
    "GK16visa10cu:1753": "pūrṇāvaditi vyācaṣṭe---pūrvokteti /",
    "GK16visa10cu:1754": "taddhitāditrayagāmitvaṃ pūrvoktarītiḥ /",
    "GK16visa10cu:1755": "ṣaḍiti---ṣaṭ prasaktā ityarthaḥ /",
    "GK16visa10cu:1756": "vastutastu pañcetyāha---kintviti /",
    "GK16visa10cu:1757": "śrautyā asambhavāditi /",
    "GK16visa10cu:1758": "darmalope dharmaniṣṭasambandhabodhikā ṣaṣṭhī nāsti /",
    "GK16visa10cu:1759": "tatastadantādivārthake vatirapi nāsti ityato 'sambhavaḥ /",
    "GK16visa10cu:1760": "Locanā:",
    "GK16visa10cu:1761": "(lo, o) luptopamāyāṃ taddhite śrautyā asambhavaḥ /",
    "GK16visa10cu:1762": "mukhasya candravat śobhetyatraśobhārūpasādhāraṇadharmānupādānenārthasya sākāḍkṣatvenāsaṅgateḥ udāharaṇam--",
    "GK16visa10cu:1763": "“mukhaminduryathā pāṇiḥ pallavena samaḥ priye ! /",
    "GK16visa10cu:1764": "vācaḥ sudhā ivoṣṭhaste bimbatulyo mano 'śmavat” //",
    "GK16visa10cu:1765": "Vijñapriyā:",
    "GK16visa10cu:1766": "(vi, ma) mukhaminduriti /",
    "GK16visa10cu:1767": "tatrāhlādakatvaṃ dharmo luptaḥ /",
    "GK16visa10cu:1768": "yathāśabdena saha samāsābhāvād vākyagā ārtho /",
    "GK16visa10cu:1769": "vācaḥ sudhā ivetyatra madhuratvaṃ dharmo luptaḥ /",
    "GK16visa10cu:1770": "ivaśabdena saha nityasamāsāt śrautī /",
    "GK16visa10cu:1771": "oṣṭhaste ityatra śoṇatvaṃ dhramo luptaḥ /",
    "GK16visa10cu:1772": "tulyaśabdena samāsāt samāsagā ārtho /",
    "GK16visa10cu:1773": "mano 'śmavat /",
    "GK16visa10cu:1774": "ityatrāśmanā tulyamityarthe tulyārthe laddhite vatirityārtho /",
    "GK16visa10cu:1775": "Locanā:",
    "GK16visa10cu:1776": "(lo, au) mukhaminduryathetyādau pūrvoktakamavyatyayaḥ padyanirvāhārthaḥ /",
    "GK16visa10cu:1777": "ādharakarmavihite dvividhe ca kyaci kyaṅi /",
    "GK16visa10cu:1778": "karmakartrorṇamuli ca syādevaṃ pañcadhā punaḥ // VisSd_10.19 //",
    "GK16visa10cu:1779": "Vijñapriyā:",
    "GK16visa10cu:1780": "(vi, ya) dharmaluptamitthaṃ vañcavidhāmuktvā tāmevānyapañcavidhāmāha---ādhārakarmavihita iti /",
    "GK16visa10cu:1781": "dvivedhe ityasya kyaci ityatraivānvayo na tu kyaṅaītyatrāpi /",
    "GK16visa10cu:1782": "karmakartroriti--karmartrorupapadayorityarthaḥ /",
    "GK16visa10cu:1783": "Locanā:",
    "GK16visa10cu:1784": "(lo, a) kyaṅīti /",
    "GK16visa10cu:1785": "arthāt karttṛvihite /",
    "GK16visa10cu:1786": "“dharmalope luptā” ityanuṣajyate /",
    "GK16visa10cu:1787": "kyac kyaṅ-ṇamulaḥ kalāpamate in-āyi ṇamaḥ /",
    "GK16visa10cu:1788": "krameṇodāharaṇam--",
    "GK16visa10cu:1789": "antaḥ purīyasi raṇeṣu, sutīyasi tvaṃ pauraṃ janaṃ tava sadā ramaṇīyate śrīḥ /",
    "GK16visa10cu:1790": "dṛṣṭaḥ priyābhiramṛtadyutidarśamindra- sañcāramatra bhuvi sañcarasi",
    "GK16visa10cu:1791": "kṣitīśa !” //",
    "GK16visa10cu:1792": "Vijñapriyā:",
    "GK16visa10cu:1793": "(vi, ra) antaḥ purīyasīti /",
    "GK16visa10cu:1794": "raṇeṣu nirbhayatvena antaḥ pureṣvivācarasītyarthaḥ /",
    "GK16visa10cu:1795": "atra nirbhayasañcārasthānatvaṃ dharmo luptaḥ /",
    "GK16visa10cu:1796": "pauramiti /",
    "GK16visa10cu:1797": "pauraṃ janaṃ sutamivācarasītyarthaḥ /",
    "GK16visa10cu:1798": "atra strehaviṣayatvaṃ dharmo luptaḥ anayorādhārakarmaṇoḥ kyac /",
    "GK16visa10cu:1799": "sadā ramaṇīyate ityatra ramaṇīvācaratītyarthe kyaṅ /",
    "GK16visa10cu:1800": "atra adīnatvaṃ dharmo luptaḥ /",
    "GK16visa10cu:1801": "dṛṣṭa iti /",
    "GK16visa10cu:1802": "amṛtadyutikarmakadarśanena tvaṃ priyābhirdṛṣṭaḥ /",
    "GK16visa10cu:1803": "atra manoharatvaṃ dharmo luptaḥ /",
    "GK16visa10cu:1804": "tathā cātra bhuvi indrakarttṛkasañcāreṇaiva sañcarasītyarthaḥ /",
    "GK16visa10cu:1805": "atrā'dhipatyaṃ dharmo luptaḥ /",
    "GK16visa10cu:1806": "ubhayatrakarmakarttrerupapadayorṇamul /",
    "GK16visa10cu:1807": "Locanā:",
    "GK16visa10cu:1808": "(lo, ā)amṛtadyutidarśaṃ dṛṣṭaḥ--amṛtadyutiriva dṛṣṭa /",
    "GK16visa10cu:1809": "indrasañcāraṃ sañcarasi /",
    "GK16visa10cu:1810": "indravat sañcarasītyarthaḥ /",
    "GK16visa10cu:1811": "atra “antaḥ purīyasi” ityatra sukhavihārāspadatvasya, “sutīyasi” ityatra snehanirbharatvasya ca sādhāraṇadharmasya lopaḥ /",
    "GK16visa10cu:1812": "evamanyatra /",
    "GK16visa10cu:1813": "iha ca yathādilulyādivirahācchrautyādiviśeṣacintā nāsti /",
    "GK16visa10cu:1814": "Locanā:",
    "GK16visa10cu:1815": "(lo, i) anyatreti /",
    "GK16visa10cu:1816": "yathā ramaṇīyate ityatra adhīnatvasya /",
    "GK16visa10cu:1817": "amṛtadyutidarśam ityatra manoharatvasya /",
    "GK16visa10cu:1818": "indrasāñcāramityatra paricchadādyatiśayasya /",
    "GK16visa10cu:1819": "nāstītyanantaraṃ prācīnānusārāditi śeṣaḥ /",
    "GK16visa10cu:1820": "idaṃ ca kecidaupamyapratipādakasyevāderlopa udāharanti,",
    "GK16visa10cu:1821": "Vijñapriyā:",
    "GK16visa10cu:1822": "(vi, la) atra kyaṅaditraye tadarthācārasya ṇamuldvaye ca dhātvarthadarśanasañjārayośca sādhāraṇadharmāṇāṃ sattvād",
    "GK16visa10cu:1823": "dharmaluptodāharaṇāni etāni na sambhavantītyataḥ kāvyaprakāśakṛtā upamāpratipādake vādilopodāharaṇatayaiva kyaṅadilope udāhṛtam /",
    "GK16visa10cu:1824_0": "granthakṛtā tu ācārādīnāṃ sādhāraṇadharmatvamanavadhāyaivodāhṛtya aupamyapratipādakalopodāharaṇatayā yatkāvyaprakāśakṛtaitat",
    "GK16visa10cu:1824_1": "pañcakamudāhṛtaṃ taddūṣayitumutkīrthayati---idaṃ ca keciditi /",
    "GK16visa10cu:1825": "tadayuktam--kyaṅāderapi tadarthavihitatvenaupamyapratipādakatvāt /",
    "GK16visa10cu:1826": "nanu kyaṅādiṣu samyagaupamyapratītirnāsti pratyayatvenāsvatantratvād ivādiprayogābhāvācceti na vācyam,",
    "GK16visa10cu:1827": "Vijñapriyā:",
    "GK16visa10cu:1828": "(vi, va) dūṣayati---tadayuktamiti /",
    "GK16visa10cu:1829": "tadarthavihitatveneti---tādṛśācāravihitatvenetyarthaḥ /",
    "GK16visa10cu:1830": "sutamivācaratīti pratītivaśāt tathārthe eva vidhānādityarthaḥ /",
    "GK16visa10cu:1831": "nanu tādṛśārthe vidhānasattve 'pi ivādivanna tebhyaḥ svata",
    "GK16visa10cu:1832": "aupamyapratītiḥ; pratyayānāṃ prakṛtyarthānvayenaiva bodhakatvāt /",
    "GK16visa10cu:1833": "ataḥ kyajādayaḥ svata aupamyapratipādakatvābhāvānna svata aupamyapratipādakāḥ /",
    "GK16visa10cu:1834": "tathā ca tatsattve 'pi vivakṣitaḥ svata aupamyapratipādakalopo",
    "GK16visa10cu:1835": "nāstītyāśaṅkate---nanviti /",
    "GK16visa10cu:1836": "nanu tairaupamyaṃ svataḥ pratyāyyate eva; kintu tādṛśārthasya prakṛtyarthānvitatvamātraṃ niyataṃ, teṣāṃ tādṛśārthakatve tu",
    "GK16visa10cu:1837": "tadvivarakevaśabdaprayoga eva nāsiti /",
    "GK16visa10cu:1838": "kathamasau tadarthavivaraka iti bhāvaḥ /",
    "GK16visa10cu:1839": "tathā ca kyajādaya ivādivanna svata aupamyapratipādakāḥ ityāpātata eveyaṃ vicārasahāpyāśaṅkā",
    "GK16visa10cu:1840": "tatraṃ svatastu avivakṣaiva na sambhavatīti samādhatte---neti /",
    "GK16visa10cu:1841": "Locanā:",
    "GK16visa10cu:1842": "(lo, ī) tadartho vatyarthaḥ /",
    "GK16visa10cu:1843": "asvatantratvāt prakṛtiyogaṃ vinā kevalānāmarthabodhanasāmarthyābhāvāt",
    "GK16visa10cu:1844": "kalpabādāvapi tathāprasaṅgāt /",
    "GK16visa10cu:1845": "na ca kalpabādīnāmivāditulyatayaupamyasya vācakatvam, kyaṅādīnāṃ tu dyotakatvam; ivādīnāmapi vācakatve niścayābhāvāt /",
    "GK16visa10cu:1846": "Vijñapriyā:",
    "GK16visa10cu:1847": "(vi, śa) kalpabādāviti /",
    "GK16visa10cu:1848": "teṣāmapi pratyayatvādityarthaḥ /",
    "GK16visa10cu:1849": "idamupalakṣaṇam /",
    "GK16visa10cu:1850": "ivāderapi svataḥ prayogābhāvāt /",
    "GK16visa10cu:1851": "tatsattve 'pi aupamyapratipādakalopāpatteriti bodhyam /",
    "GK16visa10cu:1852": "āpātata āśaṅkate---naca kalpabādīnāmiti---ācāramatra vācakatvam;",
    "GK16visa10cu:1853": "ivādyarthasya tu vyañjakatvamevetyarthaḥ /",
    "GK16visa10cu:1854": "pratibandhamāha---ivādīnāmapīti /",
    "GK16visa10cu:1855": "vinigamakābhāve 'pi svatantramukhyatayā yadi kasyacitpratyayasya",
    "GK16visa10cu:1856": "vācakatvaṃ kasyacitpratyayasya vyañjakatvamucyate tadā ivādayo 'pi na vācakāḥ syuruktimātreṇaiva pramāṇakhaṇḍane tatrāpi pramāṇābhāvādityarthaḥ",
    "GK16visa10cu:1857": "vācakatve vā “samuditaṃ padaṃ vācakam” “prakṛtipratyayau",
    "GK16visa10cu:1858": "svasvārthabodhakau” iti ca matadvaye 'pi vatyādikyaṅādyoḥ sāmyameveti /",
    "GK16visa10cu:1859": "Vijñapriyā:",
    "GK16visa10cu:1860": "(vi, ṣa) nanvatra nāyaṃ pratibandhakaḥ /",
    "GK16visa10cu:1861": "ivādīnāmaupamyavācakatve 'nuśāsanameva pramāṇamityato yadi tvayevādeḥ",
    "GK16visa10cu:1862": "svato 'svato vā vācakatvamiṣyate tadā mamāpi kyajādīnāmapi matabhadena",
    "GK16visa10cu:1863": "svato 'svato vā vācakatvaṃ samānamevetyāha---vācakatve vetyādi /",
    "GK16visa10cu:1864": "tava yathā vācakatvaṃ mamāpi tathā vācakatvamiti sāmyamityarthaḥ /",
    "GK16visa10cu:1865": "matabhedena taddvidheti darśayati---samuditamiti /",
    "GK16visa10cu:1866": "svaprakṛtipratyayasamuditamityarthaḥ /",
    "GK16visa10cu:1867": "matāntaramāha---prakṛtīti /",
    "GK16visa10cu:1868": "svasvārthabodhakau--svataḥ svasvārthabodhakavityarthaḥ /",
    "GK16visa10cu:1869": "vatyādikyaṅādyeriti /",
    "GK16visa10cu:1870": "kalpabityādayo yathevāditulyatayā tvanmate sāmyavācakāḥ; kyajādayo",
    "GK16visa10cu:1871": "'pi tatheti dvayoḥ sāmyamityarthaḥ /",
    "GK16visa10cu:1872": "evaṃ kyajādīnāmivādyarthakatvena nedamaupamyapratipādakalopodāharaṇamityuktam /",
    "GK16visa10cu:1873": "Locanā:",
    "GK16visa10cu:1874": "(lo, u) dhūṣaṇāntaramāha kalpabādāvapīti---ayamarthaḥ---yadi kvacit kyaṅādīnāṃ sadbhāve 'pi teṣāṃ pratyayatvenāsvatantratayārthabodhanāsāmarthyād aupamyavācakatvābhāvaḥ",
    "GK16visa10cu:1875": "tadā kalpabādīnāṃ sadbhāve api tathā syāt /",
    "GK16visa10cu:1876": "naca tathā kalpabādīnāṃ sadbhāve 'pi aupamyavācakatvam /",
    "GK16visa10cu:1877": "kalpe 'pyabhāvasya sarvavādiniṣiddhatvād niścayābhāvāt;",
    "GK16visa10cu:1878": "tathāhi--kaiścidivādīnāmapi vācakatvamaṅgīkriyate /",
    "GK16visa10cu:1879": "tanmatānusāreṇāsmābhiḥ kalpabādīnāmivārthavihitatvena vācakatvam /",
    "GK16visa10cu:1880": "kyaṅādīnāṃ tu dyotakatvamaṅgīkriyate ityata āha--- vācakatve vā iti /",
    "GK16visa10cu:1881": "samuditaṃ prakṛtipratyayābhyāṃ militaṃ, tat svarūpaṃ padam /",
    "GK16visa10cu:1882": "matetyataḥ pūrvaṃ vaiyākaraṇeti śeṣaḥ /",
    "GK16visa10cu:1883": "vatyādikyaṅādyoḥ sāmyameveti /",
    "GK16visa10cu:1884": "ayamāśayaḥ- yadi vatyādīnāṃ vācakatvāṅgīkāraḥ tadā kyaṅādīnāmapi vācakatvam /",
    "GK16visa10cu:1885": "yadā teṣāmapi na cācakatvaṃ tadeṣāmapīti /",
    "GK16visa10cu:1886": "sarvairapi vatikalpabādisadbhāve aupamyavācakasadbhāvaṅgīkārāt pratyayatvena tatsadṛśaiḥ kyaṅādibhiḥ kimaparāddhaṃ yadeṣāṃ sadbhāve aupamyavācakalopaḥ syāditi /",
    "GK16visa10cu:1887": "yacca kecidāhuḥ--”vatyādaya ivādyarthe 'nuśiṣyante,",
    "GK16visa10cu:1888": "kyaṅādayastvācārādyarthe” iti, tadapi na ; na khalu kyaṅādaya",
    "GK16visa10cu:1889": "ācāramātrārthāḥ api tu sādṛśyācārārthā iti /",
    "GK16visa10cu:1890": "tadevaṃ dharmalope daśaprakārā luptā /",
    "GK16visa10cu:1891": "Vijñapriyā:",
    "GK16visa10cu:1892": "(vi, sa) kāvyaprakāśakṛtā tu teṣāmācāramātre 'nuśāsanādivādyarthe",
    "GK16visa10cu:1893": "'nuśāsanābhāvānna tadarthakatvamityuktam /",
    "GK16visa10cu:1894": "taddūṣayitumāha---yacca keciditi /",
    "GK16visa10cu:1895": "na khalu ācāramātrārthā iti /",
    "GK16visa10cu:1896": "upamānādācāre ityanuśāsanasyaiva tulyācāror'tha iti bhāvaḥ /",
    "GK16visa10cu:1897": "tasya ca ivārthakatve 'nuśāsanābhāvoktidūṣaṇāyoktatvena pūrvoktena saha na paunaruktyamiti bodhyam /",
    "GK16visa10cu:1898": "tadevamiti /",
    "GK16visa10cu:1899": "taddhitāditrayagāḥ śrautyārthobhedā uktāḥ pañca; kyajādāvuktāḥ pañca,",
    "GK16visa10cu:1900": "ityevaṃ daśetyarthaḥ /",
    "GK16visa10cu:1901": "Locanā:",
    "GK16visa10cu:1902": "(lo, ū) sādṛśyācārārthā iti /",
    "GK16visa10cu:1903": "ayamarthaḥ-kyaṅādīnāmācāramātrārthatve eva sādṛśyārthatvaṃ na syāt na ca tathā /",
    "GK16visa10cu:1904": "sādṛśyācārobhayārthatvāditi /",
    "GK16visa10cu:1905": "upamānānupādāne dvidhā vākyasamāsayoḥ /",
    "GK16visa10cu:1906": "Vijñapriyā:",
    "GK16visa10cu:1907": "(vi, ha) upamānāmupādāne iti /",
    "GK16visa10cu:1908": "upamānatāvacchedakacandratvādinā anupādāne ityarthaḥ /",
    "GK16visa10cu:1909": "tena sadṛśatulyādipadena tadanupādāne 'pyanupādānaṃ bodhyam /",
    "GK16visa10cu:1910": "udāharaṇam--",
    "GK16visa10cu:1911": "“tasyā mukhena sadṛśaṃ ramyaṃ nāste na vā nayanatulyam /",
    "GK16visa10cu:1912": "Vijñapriyā:",
    "GK16visa10cu:1913": "(vi, ka) tasyā mukheneti vākye /",
    "GK16visa10cu:1914": "nāste na vā nayanatulyamiti samāse /",
    "GK16visa10cu:1915": "atra ramyatvaṃ sādhāraṇadharma ukta ityatra upamānamātralopaḥ /",
    "GK16visa10cu:1916": "naca kathamatropamānalopaḥ mukhena sadṛśamityuktau mukhasyeva upamānatāpratītesyasya coktatvadeveti vācyam /",
    "GK16visa10cu:1917": "mukhasyopamānatve sadṛśapadamatropameyaparaṃ syāt; upameyasya ca upamānāpekṣayā nādhikatvam, kintu nyūnatvaṃ samānatvaṃ vā /",
    "GK16visa10cu:1918_0": "tathā ca tasyā mukhasya nyūnaṃ samānaṃ vā nāstītyukte 'dhikatvākāṅkṣānivṛttau mukhapraśaṃsānupapattyā sadṛśapadasyātropamānaparatvādeva",
    "GK16visa10cu:1918_1": "upameyāpekṣayā upamānasyādhikatvena tasyā mukhasyādhikyaṃ nāstītyevārthāt /",
    "GK16visa10cu:1919": "Locanā:",
    "GK16visa10cu:1920": "(lo ṛ) vākyasamāsayoḥ /",
    "GK16visa10cu:1921": "vākye samāse cetyarthaḥ /",
    "GK16visa10cu:1922": "vākye samāsābhāvo vaiyākaraṇarītyā /",
    "GK16visa10cu:1923": "tasyā ityādau mukhena sadṛśamityatra vākyagā /",
    "GK16visa10cu:1924": "nayanatulyamityatra samāsagā /",
    "GK16visa10cu:1925": "nāste kimapi vastvantaramityarthaḥ /",
    "GK16visa10cu:1926": "atra mukhanayanapratinidhivastvantarayorgamyamānatvādupamānalopaḥ /",
    "GK16visa10cu:1927": "Vijñapriyā:",
    "GK16visa10cu:1928": "(vi, kha) nanvevaṃ sadṛśapadenaiva upamānakathanāt kathaṃ tallopa ityata āha---atra mukhapratinidhīti",
    "GK16visa10cu:1929": "pratinidhirupamānaṃ candrādivastu /",
    "GK16visa10cu:1930": "gamyamānatvāditi /",
    "GK16visa10cu:1931": "candratvādinā upamānatāvacchedakarūpeṇānupādānādākāṅkṣābalenādhyāhāryyatvādityarthaḥ /",
    "GK16visa10cu:1932": "evaṃ cādhyāhāralabhye tatra sādṛśyapratiyogitārūpasāmyaṃ vācyamityatra vācyapadasya vyaṅgyaparatvaṃ yad vyākhyātaṃ tadatrāpi upapannaṃ bodhyam /",
    "GK16visa10cu:1933": "evamuttaratrāpi /",
    "GK16visa10cu:1934": "atraiva ca “mukhena sadṛśam” ityatra “mukhaṃ yathedaṃ” nayanatulyam”",
    "GK16visa10cu:1935": "ityatra “dṛgīva” iti pāṭhe śrautyapi saṃbhavatīti /",
    "GK16visa10cu:1936": "anayorbhedayoḥ pratyekaṃ śrautyārthotvabhedena catuvidhatvasaṃbhave 'pi",
    "GK16visa10cu:1937": "prācīnānāṃ rītyā dviprakāratvamevoktam /",
    "GK16visa10cu:1938": "Vijñapriyā:",
    "GK16visa10cu:1939": "(vi, ga) darśitadvaye sādṛśyatulyapadavaśādārthotvameva,",
    "GK16visa10cu:1940": "tatpadadvayasthāne yathā ivādipadadāne tu śrautyau apyupamāne lupte bhavataḥ /",
    "GK16visa10cu:1941": "ataścaturvidhā upamānaluptā bhavitumarhati /",
    "GK16visa10cu:1942": "kintu kāvyaprakāśakṛdādiprācīnaistaddvayasyānuktatvād dviprakāratvamevoktamityāha---atraiva ceti /",
    "GK16visa10cu:1943": "aupamyavācino lope samāse kvipi ca dvidhā // VisSd_10.20 //",
    "GK16visa10cu:1944": "Vijñapriyā:",
    "GK16visa10cu:1945": "(vi, gha) aupamyavācina iti /",
    "GK16visa10cu:1946": "aupamyapratipādakasyetyarthaḥ, tulyādyanavyayānāṃ tadvācakatvābhāvasya darśitatvāt /",
    "GK16visa10cu:1947": "Locanā:",
    "GK16visa10cu:1948": "(lo, ṝ) aupamyavācina ivādeḥ kkipo lopaḥ /",
    "GK16visa10cu:1949": "krameṇodāharaṇam--",
    "GK16visa10cu:1950": "“vadanaṃ mṛgaśāvākṣyāḥ sudhākaramanoharam” /",
    "GK16visa10cu:1951": "“gardabhati śrutiparuṣaṃ vyaktaṃ ninadan mahātmanāṃ purataḥ” /",
    "GK16visa10cu:1952": "Vijñapriyā:",
    "GK16visa10cu:1953": "(vi, ṅa) vadanamiti---sudhākara ivetyarthaḥ /",
    "GK16visa10cu:1954": "gardabhatīti---mahātmanāṃ purato vyaktaṃ śrutiparuṣaṃ ninadannayaṃ gardabha ivācaratītyarthaḥ",
    "GK16visa10cu:1955": "ubhayatra manoharatvaśrutiparuṣaninādayordharmayoḥ sattvādaupamyapratipādakayoriva kriporlopamātramatra",
    "GK16visa10cu:1956": "luptayostayoḥ pratisandhānāccaupamyasya prataītirityato na tasya vyaṅgyatvamityato niruktaṃ vācyatvamastyeva /",
    "GK16visa10cu:1957": "atra “gardabhati” ityatraupamyavācinaḥ kvipo lopaḥ /",
    "GK16visa10cu:1958": "na cehopayameyasyāpi lopaḥ, “ninadan” ityanenaiva nirdeśāt /",
    "GK16visa10cu:1959": "Vijñapriyā:",
    "GK16visa10cu:1960": "(vi, ca) aupamyavācinaḥ kvipa iti /",
    "GK16visa10cu:1961": "yadyapi luptasya eva kkipaḥ kkipparebhāṣā ityataḥ tasya lopa ityuktisambhavaḥ, tathāpi bhaviṣyallopasya kkipa eva kkipatvamuktaṃ tasyaivaupamyavācitvaṃ tu evetyuktameva /",
    "GK16visa10cu:1962": "ninadannityanenaiveti /",
    "GK16visa10cu:1963": "kartturupameyasya karttarivehitena śatṛṅaivoktatvāt /",
    "GK16visa10cu:1964": "dvidhā samāse vākye ca lope dharmopamānayoḥ /",
    "GK16visa10cu:1965": "Locanā:",
    "GK16visa10cu:1966": "(lo, ḷ) evemavaikalope luptopamāṃ darśayitvā dvilope darśayati /",
    "GK16visa10cu:1967": "anayorudāharaṇaṃ vyutkameṇa ityarthaḥ /",
    "GK16visa10cu:1968": "iyamapi pūrvavat autyārtho ceti caturdhā sambhavati /",
    "GK16visa10cu:1969": "“tasyā mukhena” ityādau “ramyam” iti sthāne “loke” iti pāṭhe 'nayorudāharaṇam /",
    "GK16visa10cu:1970": "Vijñapriyā:",
    "GK16visa10cu:1971": "(vi, cha) evaṃ dharmalope daśa, upamānānupādāne ca dve",
    "GK16visa10cu:1972": "aupamyavacilope ca dve iti caturdaśavidhāmekaluptāmuktvā dviluptāprabhedānāha---dvidheti",
    "GK16visa10cu:1973": "ramyamiti sthāne iti /",
    "GK16visa10cu:1974": "dharmasyāpi lopāt /",
    "GK16visa10cu:1975": "kvipsamāsagatā dvedhā dharmevādivilopane // VisSd_10.21 //",
    "GK16visa10cu:1976": "udāharaṇam--",
    "GK16visa10cu:1977": "“vidhavati mukhābjamasyāḥ” atra “vidhavati” iti",
    "GK16visa10cu:1978": "manoharatva-kvippratyayayorlopaḥ /",
    "GK16visa10cu:1979": "“mukhābjam” iti ca samāsagā /",
    "GK16visa10cu:1980": "Vijñapriyā:",
    "GK16visa10cu:1981": "(vi, ja) vidhavatīti---vidhurivācarati ityarthaḥ /",
    "GK16visa10cu:1982": "kkipo lopa eva /",
    "GK16visa10cu:1983": "mukhā bjamitīti /",
    "GK16visa10cu:1984": "mukhamabjamiveti puruṣavyāghrādisamāsaḥ /",
    "GK16visa10cu:1985": "na cātra rūpakameva nopameti vācyam, upamitaṃ vyāghrādibhiḥ sāmānyāprayoge iti pāṇinisūtreṇa sādhāraṇadharmāprayoge rūpakabādhayā upamānavidhānāt /",
    "GK16visa10cu:1986": "sādhāraṇadharmaprayogasattve eva rūpakasambhavāt /",
    "GK16visa10cu:1987": "Locanā:",
    "GK16visa10cu:1988": "(lo, e) keciditi---anenātmano 'sammatiprakaṭanam /",
    "GK16visa10cu:1989": "kecittvatrāyiprātyayalopamāhuḥ /",
    "GK16visa10cu:1990": "upameyasya lope tu syādekā pratyaye kyaci /",
    "GK16visa10cu:1991": "Locanā:",
    "GK16visa10cu:1992": "(lo, ai) punarekalope luptopamāṃ prācīnānurodhād dvilopaprakaraṇe",
    "GK16visa10cu:1993": "lakṣayati--upameyasyeti /",
    "GK16visa10cu:1994": "yathā--",
    "GK16visa10cu:1995": "“arātivikramālokavikasvaravilocanaḥ /",
    "GK16visa10cu:1996": "kṛpāṇodagradordaṇḍaḥ sa sahastrāryudhīyati” //",
    "GK16visa10cu:1997": "Vijñapriyā:",
    "GK16visa10cu:1998": "(vi, jha) itthaṃ dviluptāścātastraḥ ekaluptāścaturddaśoktā",
    "GK16visa10cu:1999": "ityaṣṭādaśoktvā punarekaluptāmekāmāha---upameyasyeti /",
    "GK16visa10cu:2000": "arātīti /",
    "GK16visa10cu:2001": "sahastrāyudhīyatīti /",
    "GK16visa10cu:2002": "kṛpāṇodagradordaṇḍo 'pi sahastrāyudho yastamivātmānamācaratītyarthaḥ /",
    "GK16visa10cu:2003": "atra “sahastrāyudhamivātmānamācarati” iti vākye upameyasyātmano lopaḥ /",
    "GK16visa10cu:2004": "na cehaupamyavācakalopaḥ, uktādeva nyāyāt /",
    "GK16visa10cu:2005": "atra kecidāhuḥ--”sahastrāyudhena saha vartata iti sasahastrāyuvaḥ sa ivācaratīti vākyātsasahastrāyudhīyatīti padasiddhau viśeṣyasya",
    "GK16visa10cu:2006": "śabdānupāttatvādihopameyalopaḥ” iti, tanna vicārasaham ; kartari kyaco 'nuśāsanaviruddhatvāt",
    "GK16visa10cu:2007": "Vijñapriyā:",
    "GK16visa10cu:2008": "(vi, ña) naca sahastrāyudhīyate ityevamapi sambhavāt kyaṅā cāpi asyāḥ sambhava iti vācyam",
    "GK16visa10cu:2009": "kyaṅantasyākarmakatvena karmabhūtasyātmanaḥ upameyasyātra prasaktyabhāvāt /",
    "GK16visa10cu:2010": "nacetyāśaṅkyottasyati--uktadeveti /",
    "GK16visa10cu:2011": "kyana eva tadvācakatvasyoktatvādityarthaḥ /",
    "GK16visa10cu:2012_0": "nanu kyajarthasya ācārasya sādhāraṇadharmatvamanavadhāya pauraṃ sutīyatītyādikaṃ dharmaluptatvena prāgudāhṛtaṃ, tatkathamatra",
    "GK16visa10cu:2012_1": "upameyamātralope udāhṛtam, ācārasya sādhāraṇadharmatvānavadhānena tasyāpi",
    "GK16visa10cu:2013": "lopād iti cenna, arātītyādeḥ sādhāraṇadharmavattve 'vadhānāt /",
    "GK16visa10cu:2014": "sahastrāyudhapuruṣasyāpi tādṛśavilocanatvāt /",
    "GK16visa10cu:2015": "kecittu karmabhūtasyātmana upameyasyātrana lopaḥ /",
    "GK16visa10cu:2016": "“akarmake karttari vā “ atra kyaco vidhānāt /",
    "GK16visa10cu:2017": "tathā ca kartaivātropameyastasya ca viśeṣyatāvacchedakena rūpaemānanupādānāllopa ityāhuḥ /",
    "GK16visa10cu:2018": "tanmatamāha---atra keciditi /",
    "GK16visa10cu:2019": "śabdānupāttatvādityarthaḥ /",
    "GK16visa10cu:2020": "tanmate karttari vihitasya kyaca ākhyātasya ca karttṛtvena rūpeṇa vācakatvāt /",
    "GK16visa10cu:2021": "ato viśeṣyatāvacchedakena rūpeṇānupādānāt /",
    "GK16visa10cu:2022": "ananuśāsanāditi /",
    "GK16visa10cu:2023": "akarmake karttarītyarthaḥ /",
    "GK16visa10cu:2024": "tathā ca darśitārthe īdṛśaprayogo 'sādhurevetyuktaṃ pukṣīyatītyādau karttṛbodhastu kartrākhyātādeveti bodhyam /",
    "GK16visa10cu:2025": "sa ityanena viśeṣyatāvacchedakena rūpeṇa kartturupādrānamastyevetyapi tanmate dūṣaṇaṃ bodhyam",
    "GK16visa10cu:2026": "Locanā:",
    "GK16visa10cu:2027": "(lo, o) uktādādhārakarmavihita iti sūtravyākhyānaprasaṅge ityarthaḥ /",
    "GK16visa10cu:2028": "kecid caṇḍīdāsapaṇḍitādayaḥ /",
    "GK16visa10cu:2029": "anuśāsanaviruddhatvāt karttari kyaca evānuśāsanāt /",
    "GK16visa10cu:2030": "kiñca “sa sahastrāyudhīyati” ityatra kkipapratyayasya aupamyavācakatvādupakame upagamaḥ",
    "GK16visa10cu:2031": "paryyavasāne tu sambhāvanotthāpanāt /",
    "GK16visa10cu:2032": "utprekṣā yathā--- kastūrītilakanti bhālaphalake devyā mukhāmbhoruhe rolambanti tamālavālamukulottaṃsanti maulīṃ prati /",
    "GK16visa10cu:2033": "yāḥ karṇe vikacotpalanti kucayoraṅke ca kālagurū- sthāsanti prathayantu tāstava śivaṃ śrīkaṇṭhakaṇṭhatviṣaḥ”",
    "GK16visa10cu:2034": "ityādau /",
    "GK16visa10cu:2035": "dharmopameyalope 'nyā--",
    "GK16visa10cu:2036": "yathā--",
    "GK16visa10cu:2037": "“yaśasi prasarati bhavataḥ kṣīrodīyanti sāgarāḥ sarve” /",
    "GK16visa10cu:2038": "atra kṣīrodamivātmānamācarantītyupameya ātmā sādhāraṇadharma śuklatā ca luptau /",
    "GK16visa10cu:2039": "Vijñapriyā:",
    "GK16visa10cu:2040": "(vi, ṭa) kṣīrodīyantītyatra sādhāraṇadharmalopapradarśanamādhārasya sādhāraṇadharmatvānavadhānāditi prāgeva darśitam /",
    "GK16visa10cu:2041": "kāvyaprakāśakṛtā tu evādṛśasthale ācārasyaiva sādhāraṇadharmatvādupameyalopamātrodāharaṇamevocyate",
    "GK16visa10cu:2042": "kṣīrodaṃ yathā carati tathātmānamiti pratītyā karmatvenobhayadharmatvādācārasya /",
    "GK16visa10cu:2043": "--trilope ca samāsagā // VisSd_10.22 //",
    "GK16visa10cu:2044": "yathā--",
    "GK16visa10cu:2045": "rājate mṛgalocanā /",
    "GK16visa10cu:2046": "atra mṛgasya locane iva cañcale locane yasyā iti samāse upamāpratipādakasādhāraṇadharmopamānānāṃ lopaḥ /",
    "GK16visa10cu:2047": "Vijñapriyā:",
    "GK16visa10cu:2048": "(vi, ṭha) prabhedāntaramāha---trilope ceti /",
    "GK16visa10cu:2049": "mṛgalocanetyatra trilopaṃ darśayati /",
    "GK16visa10cu:2050": "atra mṛgasyeti /",
    "GK16visa10cu:2051": "mṛgasyeveti prāmādikaḥ pāṭhaḥ /",
    "GK16visa10cu:2052": "locane ivetyeva pāṭhaḥ /",
    "GK16visa10cu:2053": "ivakārasyopamānaparabhāganiyamāt /",
    "GK16visa10cu:2054": "tenopamāyā bhedāḥ syuḥ saptaviṃśatisaṃkhyakāḥ /",
    "GK16visa10cu:2055": "pūrṇāṣaḍvidhā, luptā caikaviśatividheta militvā saptaviṃśatiprakāropamā /",
    "GK16visa10cu:2056": "Locanā:",
    "GK16visa10cu:2057": "(lo, au) upasaṃharati---teneti /",
    "GK16visa10cu:2058": "luptopamā caikaviṃśatiprakārā /",
    "GK16visa10cu:2059": "tathā hi dharmalopena daśa /",
    "GK16visa10cu:2060": "upamānānupādāne dvau /",
    "GK16visa10cu:2061": "ivādilope dvau /",
    "GK16visa10cu:2062": "dharmopamānalope dvau /",
    "GK16visa10cu:2063": "dharme vādilope dvau /",
    "GK16visa10cu:2064": "upameyalope evaḥ /",
    "GK16visa10cu:2065": "dharmopameyalope ekaḥ /",
    "GK16visa10cu:2066": "trilope ekaprakāra iti gaṇanayā ekaviśatiprakārā luptopamā /",
    "GK16visa10cu:2067": "kiṃ copamānānupādāne dharme vādilopeneti militvā prakāracatuṣṭayaṃ śrautamārthaṃ ca sambhavatītyaṣṭavidhamiti pañcaviṃśatiprakārā /",
    "GK16visa10cu:2068": "eṣu copamābhedeṣu madhye 'luptasādhāraṇadharmeṣu bhedeṣu viśeṣaḥ pratipādyate--",
    "GK16visa10cu:2069": "Vijñapriyā:",
    "GK16visa10cu:2070": "(vi, ḍa) alupteti /",
    "GK16visa10cu:2071": "sādhāraṇadharmasya śabdapratipādyatve ityarthaḥ /",
    "GK16visa10cu:2072": "ekarūpaḥ kvacitkvāpi bhinnaḥ sādhāraṇo guṇaḥ // VisSd_10.23 //",
    "GK16visa10cu:2073": "bhinne bimbānubimbatvaṃ śabdamātreṇa vā bhidā /",
    "GK16visa10cu:2074": "Vijñapriyā:",
    "GK16visa10cu:2075": "(vi, ḍha) ekarūpatvam ekaśabdapratipādyatāvacchedakaikyāt /",
    "GK16visa10cu:2076": "tena “tvaṃ sudhāvanmadhura” ityatra tadudāharaṇe vyaktaikyasya",
    "GK16visa10cu:2077": "śakyatāvacchedakasyābhāve 'pi manoharatvasya lakṣyatāvacchedakasyaikyenaikarūpyaṃ bodhyam",
    "GK16visa10cu:2078": "bhinnarūpatve tu śabdabhedo vakṣyate /",
    "GK16visa10cu:2079": "guṇo dharmaḥ bhinnasya dvaividhyamāha---bhinne iti /",
    "GK16visa10cu:2080": "bimbānubimbatvaṃ vyaktyormanasā abhedāropaḥ /",
    "GK16visa10cu:2081": "Locanā:",
    "GK16visa10cu:2082": "(lo, a) ekarūpatayā sambandhibhedamātreṇa veti dvidhā /",
    "GK16visa10cu:2083": "tatrādyaṃ vṛttāveva--madhuraḥ sudhāvadityādi /",
    "GK16visa10cu:2084": "dvitīyaṃ sakalakalaṃ purametadityādi /",
    "GK16visa10cu:2085": "bimbānubimbatvaṃ bimbapratibimbabhāvaḥ /",
    "GK16visa10cu:2086": "sā ca prakṛteḥ sadṛśatā yathā śmaśrulatvasaraghāvyāptatvayoḥ /",
    "GK16visa10cu:2087": "śabdamātreṇa natvarthato 'pi bhidābhedaḥ /",
    "GK16visa10cu:2088": "yathā---smeraṃ vidhāya ityādi /",
    "GK16visa10cu:2089": "tatra ekarūpe yathā udāhṛtam-”madhuraḥ sudhāvadadharaḥ--” ityādi /",
    "GK16visa10cu:2090": "vimvaprativimbatve yathā--",
    "GK16visa10cu:2091": "“bhallāpavajitaisteṣāṃ śirobhiḥ śmaśrulairmahīm /",
    "GK16visa10cu:2092": "tastāra saraghāvyāptaiḥ sa kṣaudrapaṭalairiva” //",
    "GK16visa10cu:2093": "Vijñapriyā:",
    "GK16visa10cu:2094": "(vi, ṇa) bhalleti---sa raghusteṣāṃ pārasīkānāṃ yavanānāṃ",
    "GK16visa10cu:2095": "bhallarūpāstraviśeṣeṇāpavarjitaistyajitaiḥ śirobhiḥ mahī tastāra vyāpārayāmāsa /",
    "GK16visa10cu:2096": "kīdṛśaiḥ śmaśrulaiḥ (astyerthe lac) kṣaudrapaṭalaiḥ madhurasasamūhairiva saraghā madhumakṣikā",
    "GK16visa10cu:2097": "dṛṣṭāntavaditi-- dṛṣṭāntaḥ---sādṛśyaṃ taccātra śyāmarūpam /",
    "GK16visa10cu:2098": "tadvat tadviśiṣṭaṃ nanmūlamiti yāvat /",
    "GK16visa10cu:2099": "tādṛśaṃ pratibimbanaṃ manasā abhedāropaḥ ityarthaḥ /",
    "GK16visa10cu:2100": "kṣaudrapaṭalamukhayoḥ sādṛśyam---śyāmasaraghābhinnaśmaśrumattvāditi",
    "GK16visa10cu:2101": "bodanāt /",
    "GK16visa10cu:2102": "Locanā:",
    "GK16visa10cu:2103": "(lo, ā) saraghā madhumakṣikā /",
    "GK16visa10cu:2104": "kṣaudaṃ madhu /",
    "GK16visa10cu:2105": "atra śmaśrulatvasaraghāvyāptatvayoḥ dharmayorbhede 'pi",
    "GK16visa10cu:2106": "svagatapiṅgalatvādidharmasājātyena sādṛśyādekarūpatayā samānatā śiraḥ kṣaudrapaṭalayordharmiṇoḥ sāmyabījam /",
    "GK16visa10cu:2107": "evaṃ ca guṇāsādhāraṇyaṃ dharmiṇorviruddhadharmayoge 'pi susaṅgatam /",
    "GK16visa10cu:2108": "dṛṣṭāntaprativastūpame sodāharaṇe lakṣayiṣyate /",
    "GK16visa10cu:2109": "atra “śmaśrulaiḥ” ityasya “saraghāvyāptaiḥ” iti dṛṣṭāntavatpratibimbanam /",
    "GK16visa10cu:2110": "śabdamātreṇa bhinnatve yathā--",
    "GK16visa10cu:2111": "“smeraṃ vidhāya nayanaṃ vikasitamiva nīlamutpalaṃ mayi sā /",
    "GK16visa10cu:2112": "kathayāmāsa kṛśāṅgī manogataṃ nikhilamākūtam” //",
    "GK16visa10cu:2113": "atraike eva smeratvavikasitatve prativastūpamāvacchabdena nirdiṣṭe /",
    "GK16visa10cu:2114": "Vijñapriyā:",
    "GK16visa10cu:2115": "(vi, ta) smeraṃ vidhāyeti spaṣṭam /",
    "GK16visa10cu:2116": "atreti---eke eveti---ekadharmāvacchinne evetyarthaḥ /",
    "GK16visa10cu:2117": "yadyapi smeratvaṃ mukhasyaiva dharmaḥ na nayanasyetyato vistāratvameva lakṣatāvacchedakam",
    "GK16visa10cu:2118": "vikasitatvaṃ tu nīlotpaladharma ityavacchedakasyāpi bhedastathāpi vikāsasyāpi vistāraviśeṣatvād abhedo bodhyaḥ /",
    "GK16visa10cu:2119": "prativastūpamāvaditi /",
    "GK16visa10cu:2120": "tatraikadharmāvacchinnasādhāraṇadharmasya śabdabhedo vakṣyate /",
    "GK16visa10cu:2121": "Locanā:",
    "GK16visa10cu:2122": "(lo, i) eke eveti---smeratvasya vikasitatvasyāviśeṣatvāt /",
    "GK16visa10cu:2123": "ekadeśavivartinyupamā vācyatvagamyate // VisSd_10.24 //",
    "GK16visa10cu:2124": "bhavetāṃ yatra sāmyasya--",
    "GK16visa10cu:2125": "Vijñapriyā:",
    "GK16visa10cu:2126": "(vi, tha) ekadeśavivarttyupamāmāha---ekadeśeti /",
    "GK16visa10cu:2127": "gamyatvaṃ vyaṅgyatvam; sāmyasya sādṛśyapratiyogitānuyogitārūpāyā upamāyāḥ /",
    "GK16visa10cu:2128": "Locanā:",
    "GK16visa10cu:2129": "(lo, ī) vācyatvagamyatve ekadeśe vācyatvamekadeśe gamyatvamityekadeśe viśeṣeṇa varttamānād ekadeśavivarttinītyanvarthaṃ nāma kvacit rūpakavat samastavastuviṣayāpyupamā dṛśyate /",
    "GK16visa10cu:2130": "yathā gopīnāthakaveḥ---",
    "GK16visa10cu:2131": "“brahmāṇḍaṃ bhavanāyate tvadudare lokeśa ! lokaḥ sphura-",
    "GK16visa10cu:2132": "nnānācetanakalpanāśabalitaḥ sākṣāt vitānāyate /",
    "GK16visa10cu:2133": "tanmadhye 'pi tavāmarāyata iyaṃ bhūmaṇḍalālambinī",
    "GK16visa10cu:2134": "hārakṣīrapaṭīrasodararuciḥ svargaukasāmāpagāḥ” //",
    "GK16visa10cu:2135": "atra bhavanasyāṅgino vitānādyaṅgasahitasya upamānatvena samastavastuviṣayatā /",
    "GK16visa10cu:2136": "yathā--",
    "GK16visa10cu:2137": "“naitrairivotpalaiḥ madmairmukhairiva saraḥ śriyaḥ /",
    "GK16visa10cu:2138": "pade pade vibhānti sma cakravākaiḥ stanairiva” //",
    "GK16visa10cu:2139": "atrotpalādīnāṃ netrādīnāṃ sādṛśyaṃ vācyaṃ saraḥ śrīṇāṃ cāṅganāsāmyaṃ gamyam /",
    "GK16visa10cu:2140": "Vijñapriyā:",
    "GK16visa10cu:2141": "(vi, da) netrairiveti /",
    "GK16visa10cu:2142": "saraḥ śrīyaḥ sarovaralakṣmyāḥ pade pade deśe deśe utpalaiḥ padmaiścakravākaiśca vibhānti sma",
    "GK16visa10cu:2143": "tatrotpalāditrayasya netrāditrayopamāmāha---netrairmukhaistanairiveti",
    "GK16visa10cu:2144": "atreti /",
    "GK16visa10cu:2145": "sādṛśyaṃ sādṛśyapratiyogitānuyogitārūpopamā /",
    "GK16visa10cu:2146": "sādṛśyapratiyogitānuyogitārūpasambandhasya evopamātvenopamāgranthe pratipāditatvāt /",
    "GK16visa10cu:2147": "taccātra ivādervācyamavyaṅgyam /",
    "GK16visa10cu:2148": "avyaṅgyatvasyaiva vācyapadārthatvena prāk pratipāditatvād anvitābhidhānapakṣe vācyamanyathā tu saṃsargamaryyādagamyam /",
    "GK16visa10cu:2149": "saraḥ śrīṇamiti /",
    "GK16visa10cu:2150": "utpalādīnāṃ netrādisādṛśyavaśād gamyaṃ vyaṅgyamityarthaḥ /",
    "GK16visa10cu:2151": "--kathitā rasanopamā /",
    "GK16visa10cu:2152": "yathordhvamupameyasya yadi syādupamānatā // VisSd_10.25 //",
    "GK16visa10cu:2153": "Vijñapriyā:",
    "GK16visa10cu:2154": "(vi, dha) rasanopamāmāha---kathiteti /",
    "GK16visa10cu:2155": "yathordhvamiti uttarasyetyarthaḥ /",
    "GK16visa10cu:2156": "Locanā:",
    "GK16visa10cu:2157": "(lo, u) yathordhvam ūrdhvordhvakrameṇa /",
    "GK16visa10cu:2158": "yathā--",
    "GK16visa10cu:2159": "“candrāyate śuklarucāpi haṃso haṃsāyate cārugatena kāntā /",
    "GK16visa10cu:2160": "kāntāyate sparśasukhena vāri vārīyate svacchatayā vihāyaḥ” //",
    "GK16visa10cu:2161": "Vijñapriyā:",
    "GK16visa10cu:2162": "(vi, na) candrāyate iti /",
    "GK16visa10cu:2163": "candra ivācarati ityādirarthaḥ /",
    "GK16visa10cu:2164": "śuklarucāpītyatra apikārasya haṃso 'pi ityanvayaḥ /",
    "GK16visa10cu:2165": "vihāya ākāśam /",
    "GK16visa10cu:2166": "mālopamā yadekasyopamānaṃ bahu dṛśyate /",
    "GK16visa10cu:2167": "yathā--",
    "GK16visa10cu:2168": "“vārijeneva sarasī śaśineva niśīthinī /",
    "GK16visa10cu:2169": "yauvaneneva vanitā nayena śrīrmanoharā” //",
    "GK16visa10cu:2170": "Vijñapriyā:",
    "GK16visa10cu:2171": "(vi, pa) mālopamāmāha---mālopameti /",
    "GK16visa10cu:2172": "vārijenetyādi spaṣṭam /",
    "GK16visa10cu:2173": "atra pratyupamānaṃ manoharatvameko dharmaḥ /",
    "GK16visa10cu:2174": "vibhinnadharmāpyeṣā sambhavati---yathā “vijño gururivāsi tvaṃ kandarpa iva sundaraḥ /",
    "GK16visa10cu:2175": "pāthodhiriva gambhīro garutmāniva vikramī //",
    "GK16visa10cu:2176": "“iti /",
    "GK16visa10cu:2177": "Locanā:",
    "GK16visa10cu:2178": "(lo, ū) nayenetyādau manoharatvamekaḥ sādhāraṇo dharmaḥ /",
    "GK16visa10cu:2179": "kvacid bhinnasādhāraṇadharmā mālopamā yathā---",
    "GK16visa10cu:2180": "“jyotstreva nayanānandaḥ sureva madakāraṇam /",
    "GK16visa10cu:2181": "prabhuteva samāviṣṭasarvalokā nitambinī” //",
    "GK16visa10cu:2182": "evaṃ rasanopamāpyabhinnasādhāraṇadharmāṃbhinnasādhāraṇadharmāveti dvidhā boddhavyā /",
    "GK16visa10cu:2183": "kvacidupamānopameyayorapi prakṛtatvaṃ yathā--",
    "GK16visa10cu:2184": "“hasaścandra ivābhāti jalaṃ vyomatalaṃ yathā /",
    "GK16visa10cu:2185": "vimalāḥ kumudānīva tārakāḥ śaradāgame” //",
    "GK16visa10cu:2186": "Vijñapriyā:",
    "GK16visa10cu:2187": "(vi, pha) mālopamāprasaṅgena smṛtamupamāyā viśeṣāntaramāha--kvaciditi",
    "GK16visa10cu:2188": "hasaṃ iti /",
    "GK16visa10cu:2189": "atra prakṛtaśaradvarṇane taddharmā haṃsacandrādayaḥ sarva eva prakṛtāḥ /",
    "GK16visa10cu:2190": "Locanā:",
    "GK16visa10cu:2191": "(lo, ṛ) haṃsaścandra ivetyādau śaradvarṇanasya",
    "GK16visa10cu:2192": "prakṛtatvāddhaṃsacandrayorjalavyomnostārakākumudayośca prakṛtatvam /",
    "GK16visa10cu:2193": "“asya rājño gṛhe bhānti bhūpānāṃ tā vibhūtayaḥ /",
    "GK16visa10cu:2194": "purandarasya bhavane kalpavṛkṣabhavā iva” //",
    "GK16visa10cu:2195": "atropameyabhūtavibhūtibhaiḥ “kalpavṛkṣabhavā iva “ ityupamānabhūtā vibhūtaya ākṣipyanta ityākṣepopamā",
    "GK16visa10cu:2196": "atraiva “gṛhe” ityasya “bhavane” ityanena pratinirdeśātpratinirdesyopamā ityādayaśca na lakṣitāḥ, evaṃvidhavaicitryasya sahastradhā darśanāt /",
    "GK16visa10cu:2197": "Vijñapriyā:",
    "GK16visa10cu:2198": "(vi, ba) ākṣepopamā--pratinirdeśyopamayoḥ sūtreṇanuktibījaṃ darśayituṃ taddvayamāha--asya rājña iti /",
    "GK16visa10cu:2199": "bhūpānītāḥ parājitabhūpebhyaḥ ānītāḥ /",
    "GK16visa10cu:2200": "kalpavṛkṣabhavāstajjanyā vibhūtaya ityanuṣaṅgaḥ /",
    "GK16visa10cu:2201": "ākṣipyante anuṣajyante /",
    "GK16visa10cu:2202": "ākṣepopamā anuṣaṅgopamā /",
    "GK16visa10cu:2203": "atraiva pratinirdeśyopamāvattvamapyāha---atraiveti /",
    "GK16visa10cu:2204": "Locanā:",
    "GK16visa10cu:2205": "(lo, ṝ) bhūpānītāḥ rājabhirupahārīkṛtāḥ gṛhe ityasya upameyavākyagatasya bhavana ityanena upamānavākyagatena /",
    "GK16visa10cu:2206": "evaṃvidheti /",
    "GK16visa10cu:2207": "ayamāśayaḥ yaditthaṃ kvacidapi vicchittyābhāsamādāya viśeṣato lakṣitavyaṃ tena tasya tathāvidhasya sahastradhāsambhavād granthagauravaṃ vinā na kiñcitphalamiti /",
    "GK16visa10cu:2208": "tathāvidhasyāpi likhitavyatve vā yadyuktaprakāravailakṣyaṇyaṃ tadā lakṣitavyam /",
    "GK16visa10cu:2209": "naca tathā /",
    "GK16visa10cu:2210": "upamānopameyatvamekasyaiva tvananvayaḥ // VisSd_10.26 //",
    "GK16visa10cu:2211": "arthādekavākye /",
    "GK16visa10cu:2212": "Vijñapriyā:",
    "GK16visa10cu:2213": "(vi, bha) ananvayālaṅkāramāha---upameti /",
    "GK16visa10cu:2214": "arthādekavāvya iti /",
    "GK16visa10cu:2215": "vākyabhede uktarasanopamāyā vakṣyamāṇopameyopamāyāśca prasaktyā tadbhedasyātra praveśāt /",
    "GK16visa10cu:2216": "Locanā:",
    "GK16visa10cu:2217": "(lo, ḷ) tuḥ punarthe /",
    "GK16visa10cu:2218": "upamālakṣaṇasthasya dvayorityasya vyavacchedārthaḥ /",
    "GK16visa10cu:2219": "na vidyata upameyasya upamānāntareṇānvayaḥ sambandho 'tretyanvarthanāmānanvayālaṅkāraḥ, arthāditi /",
    "GK16visa10cu:2220": "vākyadvaye upameyopamāyā vakṣyamāṇatvādityarthaḥ /",
    "GK16visa10cu:2221": "yathā--",
    "GK16visa10cu:2222": "“rājīvamiva rājīvaṃ jalaṃ jalamivājani /",
    "GK16visa10cu:2223": "candraścandra ivātandraḥ śaratsamudayodyame” //",
    "GK16visa10cu:2224": "Vijñapriyā:",
    "GK16visa10cu:2225": "(vi, ma) rājīvamiti /",
    "GK16visa10cu:2226": "atandro 'nidrito ghūrṇamāna iti yāvat /",
    "GK16visa10cu:2227": "śaratsamudayaḥ śarallakṣmīstasyā udyame upakrame /",
    "GK16visa10cu:2228": "atra rājīvādīnāmananyasadṛśatvapratipādanārthamupamānopameyabhāvo vaivakṣikaḥ /",
    "GK16visa10cu:2229": "“rājīvamiva pāthojam” iti cāsya lāṭānuprāsādvivikto viṣayaḥ /",
    "GK16visa10cu:2230": "kintvatrocitatvādekaśabdaprayoga eva śreyān /",
    "GK16visa10cu:2231": "taduktam--",
    "GK16visa10cu:2232": "“ananvaye ca śabdaikyamaucityādānuṣaṅgikam /",
    "GK16visa10cu:2233": "asmiṃstu lāṭānuprase sākṣādeva prayojakam” // iti /",
    "GK16visa10cu:2235": "Vijñapriyā:",
    "GK16visa10cu:2236": "(vi, ya) vaivakṣika iti /",
    "GK16visa10cu:2237": "vivakṣāśabdāt kaṇa /",
    "GK16visa10cu:2238": "mukhaṃ candra ityatra yathā bhede 'bhedāropād vyadhikaraṇenā'ropitena",
    "GK16visa10cu:2239": "candratvena mukhapratītistathātrābhede bhedāropād vivakṣitena vyadhikaraṇenāpi bhedaghaṭitasādṛśyenevārthe naupamyapratītirityarthaḥ /",
    "GK16visa10cu:2240": "āhāryyatādṛśavivakṣāprayojanamāha---ananyasadṛśatveti /",
    "GK16visa10cu:2241": "atra lāṭānuprāso 'pyasti /",
    "GK16visa10cu:2242": "tadasaṅkīrṇamimamāha--pāthejamiti /",
    "GK16visa10cu:2243": "ucitatvāditi /",
    "GK16visa10cu:2244": "alaṅkāradvayena śobhātiśayajananādaucityam /",
    "GK16visa10cu:2245": "ananvaye ceti /",
    "GK16visa10cu:2246": "ānuṣaṅgikamanyārthaprayatnena siddham /",
    "GK16visa10cu:2247": "asmiṃmastviti /",
    "GK16visa10cu:2248": "lāṭānuprāsoktakārikātvenāsminnityanena lāṭānuprāsa uktaḥ---sākṣādeveti /",
    "GK16visa10cu:2249": "anyārthaprayatnābhāvād ityarthaḥ /",
    "GK16visa10cu:2250": "prayojanaṃ lāṭānuprāsasya śabdaikyamityanuṣaṅgaḥ /",
    "GK16visa10cu:2251": "Locanā:",
    "GK16visa10cu:2252": "(lo, e) nanvekasyaiva upamānopameyabhāvaḥ kathaṃ na viruddha ityata",
    "GK16visa10cu:2253": "āha---atreti /",
    "GK16visa10cu:2254": "vaivakṣiko na hi tāttvikaḥ /",
    "GK16visa10cu:2255": "asyālaṅkārasya rājīvaśabdayostātparyyamātrabhinnārthatvena lāṭānuprāse sambhavatyapi na tadviśeṣatvamityāśayaḥ",
    "GK16visa10cu:2256": "tatra viṣayavivekaṃ darśayati-kathaṃ rājīvamityekaśabdaprayogaḥ",
    "GK16visa10cu:2257": "paunaruktyāpatatītyāha---kintvatreti /",
    "GK16visa10cu:2258": "ucitatvaṃ paryyāyakramabhaṅgadoṣasyāvaśyopekṣaṇīyatvāditi bhāvaḥ /",
    "GK16visa10cu:2259": "atra prācīnasammati darśayati--yadāhuriti /",
    "GK16visa10cu:2260": "ānuṣaṅgikaṃ tallakṣaṇānantargatamapi kāvyojjvalīkaraṇārthamupādeyamiti bhāvaḥ /",
    "GK16visa10cu:2261": "sākṣādeva na tu doṣaniyamāt, tallakṣaṇantargatatvādityarthaḥ /",
    "GK16visa10cu:2262": "paryāyeṇa dvayoretadupameyopamā matā /",
    "GK16visa10cu:2263": "etadupamānopameyatvam /",
    "GK16visa10cu:2264": "arthādvākyadvaye /",
    "GK16visa10cu:2265": "yathā--",
    "GK16visa10cu:2266": "“kamaleva matirmatiriva kamalā, tanuriva vibhā vibheva tanuḥ /",
    "GK16visa10cu:2267": "dharaṇīva dhṛtirdhṛtiriva dharaṇī, satataṃ vibhāti bata yasya” //",
    "GK16visa10cu:2268": "atrāsya rājñaḥ śrībuddhyādisadṛśaṃ nānyadastītyabhiprāyaḥ /",
    "GK16visa10cu:2269": "Vijñapriyā:",
    "GK16visa10cu:2270": "(vi, ra) upameyopamāmāha---paryyāyeṇeti /",
    "GK16visa10cu:2271": "dvayorupamānopameyayorityarthaḥ /",
    "GK16visa10cu:2272": "tenopameyopamālaṅkāra ityarthaḥ /",
    "GK16visa10cu:2273": "arthāditi /",
    "GK16visa10cu:2274": "vākyadvayaṃ vinā paryyāyeṇoktyasambhavāt /",
    "GK16visa10cu:2275": "kamaleveti /",
    "GK16visa10cu:2276": "atra sarvatra vibhātītyanvayaḥ /",
    "GK16visa10cu:2277": "Locanā:",
    "GK16visa10cu:2278": "(lo, o) upameyopameti /",
    "GK16visa10cu:2279": "upameyena pūrvavākyatthena upamāsādṛśyaṃ dvitīyavākyasthayopamānasyetyanvarthaṃ nāma, etaditaropamānavyavacchedaḥ phalam /",
    "GK16visa10cu:2280": "etadeva vṛttāvuktamasya rājña iti /",
    "GK16visa10cu:2281": "dhṛtirdheryyam /",
    "GK16visa10cu:2282": "sadṛśānubhavādvastusmṛtiḥ smaraṇamucyate // VisSd_10.27 //",
    "GK16visa10cu:2283": "yathā--",
    "GK16visa10cu:2284": "“aravindamidaṃ vīkṣya khelatkhañjanamañjulam /",
    "GK16visa10cu:2285": "smarāmi vadanaṃ tasyāścāru cañcalalocanam” //",
    "GK16visa10cu:2286": "Vijñapriyā:",
    "GK16visa10cu:2287": "(vi, la) smaraṇālaṅkāramāha---sadṛśeti /",
    "GK16visa10cu:2288": "aravindamiti /",
    "GK16visa10cu:2289": "aravindasyaivopari khelatā khañjanena mañjulamaravindaṃ vīkṣya cārucañcalalocanaṃ tasyā vadanaṃ smarāmītyarthaḥ /",
    "GK16visa10cu:2290": "atra aravindasādṛśyānmukhasya, khañjanasādṛśyāllocanasya,",
    "GK16visa10cu:2291": "khelāsādṛśyāt cāñcalyasya smaraṇam /",
    "GK16visa10cu:2292": "“mayi sakapaṭam--”ityādau ca smṛteḥ sādṛśyānubhavaṃ",
    "GK16visa10cu:2293": "vinotthāpitatvānnāyamalaṅkāraḥ /",
    "GK16visa10cu:2294": "Locanā:",
    "GK16visa10cu:2295": "(lo, au) sadṛśānubhavāditi pratīkavyavacchedyaṃ darśayati---mayi",
    "GK16visa10cu:2296": "sakapaṭamityādi /",
    "GK16visa10cu:2297": "aravindamityādyudāharaṇe smṛtirupāyā vipralambhāṅgatvena preyo",
    "GK16visa10cu:2298": "'laṅkāraviṣayatve 'pi smaraṇālaṅkārasyāvādatvena tadvādhakatā /",
    "GK16visa10cu:2299": "tenānucintanīyadarśanotthāpitā smṛtiḥ preyolaṅkāraviṣayaḥ /",
    "GK16visa10cu:2300": "yathā mayi sakapaṭamityādireva /",
    "GK16visa10cu:2301": "rāghavānandamahāpātrāstu-vaisādṛśyātsmṛtimapi smaraṇālaṅkāramicchanti /",
    "GK16visa10cu:2302": "tatrodāharaṇaṃ teṣāmeva yathā--",
    "GK16visa10cu:2303": "“śirīṣamṛdvī giriṣu prapede yadā yadā duḥ khaśatāni sītā /",
    "GK16visa10cu:2304": "tadā tadāsyāḥ sadaneṣu saukhyalakṣāṇi dadhyau galadastru rāmaḥ” //",
    "GK16visa10cu:2305": "Vijñapriyā:",
    "GK16visa10cu:2306": "(vi, va) mayi sakapaṭamityādāviti /",
    "GK16visa10cu:2307": "tatra “smeraṃ smeraṃ smarāmi tadānanam” iti /",
    "GK16visa10cu:2308": "smṛteścintayaivotthāpitatvādityarthaḥ /",
    "GK16visa10cu:2309": "“sadṛśādṛṣṭacintādyāḥ smṛtibījasya bodhakāḥ” ityuktatvāt /",
    "GK16visa10cu:2310": "smṛtibījasaṃskārodvodhakabāhulyāt /",
    "GK16visa10cu:2311": "śirīṣeti /",
    "GK16visa10cu:2312": "śirīṣamṛdvī sītā yadā yadā giriṣuduḥ khaśatāni prapede tadā tadā rāmo",
    "GK16visa10cu:2313": "'syāḥ sadaneṣu saukhyalakṣāṇi galadaśru yathā syāttathā dadhyāvityarthaḥ /",
    "GK16visa10cu:2314": "sukhadhyānamiti smṛtiḥ /",
    "GK16visa10cu:2315": "duḥ khe sukhavaisādṛśyam /",
    "GK16visa10cu:2316": "Locanā:",
    "GK16visa10cu:2317": "(lo, a) sukhameva saukhyam, atra sukhaduḥ khayorvaisādṛśyam /",
    "GK16visa10cu:2318": "rūpakaṃ rupitāropādvi (po vi ) ṣaye nirapahnave /",
    "GK16visa10cu:2319": "Vijñapriyā:",
    "GK16visa10cu:2320": "(vi, śa) rūpakālaṅkāramāha---rūpakamiti /",
    "GK16visa10cu:2321": "rūpitetyatra rūpaṇaṃ rūpaḥ tata itacpratyayādrūpaṇavānityarthaḥ /",
    "GK16visa10cu:2322": "tathā ca rūpayiṣyamāṇaścandrādiratra rūpitapadārthaḥ /",
    "GK16visa10cu:2323": "uktapratyayāntatve 'tītatvānanvayāt /",
    "GK16visa10cu:2324": "tasya mukhādāvāropo rūpakamityarthaḥ /",
    "GK16visa10cu:2325": "kecidatra āropāditi pañcamī jñāpakatāyāṃ, svajñānadvārā svasyaiva rūpakatvaprakārajñānahetutā bodhyā ityāhuḥ /",
    "GK16visa10cu:2326": "Locanā:",
    "GK16visa10cu:2327": "(lo, ā) evaṃ sādharmye 'bhedaprādhānye alaṅkāran nirṇoya bhedaprādhānye lakṣayati--rūpakamiti",
    "GK16visa10cu:2328": "rūpitāropavattvaṃ naca prakṛte 'puyapayogaḥ /",
    "GK16visa10cu:2329": "anigīrṇasvarūpasyānyatādātmyapratītirāropaḥ /",
    "GK16visa10cu:2330": "tenādhyavasāyamūlakotprekṣāderapi vyavacchedaḥ; adhyavasāyo 'pi",
    "GK16visa10cu:2331": "viṣayanigaraṇena viṣayiṇo 'bhedapratipattiḥ /",
    "GK16visa10cu:2332": "apahnavo “na mukhaṃ candra” ityākāraḥ /",
    "GK16visa10cu:2333": "evaṃ ca nirapahnavasyānigīrṇasya viṣayasya viṣayiṇā tādātmyād yadrūpavattvaṃ tadrūpakākhyamalaṅkaraṇamanyarūpeṇānyasya rūpavattvādityarthaḥ /",
    "GK16visa10cu:2334": "“rūpita'- iti pariṇāmādvyavacchedaḥ /",
    "GK16visa10cu:2335": "etacca tatprastāve vivecayiṣyāmaḥ /",
    "GK16visa10cu:2336": "“nirapahnave” ityapahnutivyavacchedārtham /",
    "GK16visa10cu:2337": "Vijñapriyā:",
    "GK16visa10cu:2338": "(vi, ṣa) padavyāvṛttimāha---rūpiteti /",
    "GK16visa10cu:2339": "pariṇāmālaṅkāre rūpaṇādhikaraṇatayā rūpyamāṇasya pariṇāmādvāstavo",
    "GK16visa10cu:2340": "'bhedastathātvānāropavattvarūpaṃ rūpitatvam /",
    "GK16visa10cu:2341": "yathā---”stanopapīḍamāśleṣaḥ kṛto dyūte paṇastayā”iti",
    "GK16visa10cu:2342": "pariṇāmodāharaṇe rūpaṇādhikaraṇā'śleṣatayaiva rūpyamāṇasya paṇasya pariṇāmādivāstava eva praṇā'śleṣayorabheda ityataḥ paṇo na rūpati iti tadvyavacchedaḥ /",
    "GK16visa10cu:2343": "apahnutivyavacchedāyeti--”nāyaṃ śaśī kuṇḍalitaḥ phaṇīndraḥ” ityādau śaśini kuṇḍalitaphaṇīndrāropa eva, kintu śaśitvāpahnavapūrvaka ityataḥ",
    "GK16visa10cu:2344": "tadvyavacchedaḥ /",
    "GK16visa10cu:2345": "tatparamparitaṃ sāṅgaṃ niraṅgamiti ca tridhā // VisSd_10.28 //",
    "GK16visa10cu:2346": "Vijñapriyā:",
    "GK16visa10cu:2347": "(vi, sa) tasya traividhyamāha---taditi /",
    "GK16visa10cu:2348": "Locanā:",
    "GK16visa10cu:2349": "(lo, i) tadbhedānāha--naditi /",
    "GK16visa10cu:2350": "tridhetyataḥ pūrvaṃ prathamamiti śeṣaḥ /",
    "GK16visa10cu:2351": "anyabhedānāmetadantaratvāt /",
    "GK16visa10cu:2352": "tadrūpakam /",
    "GK16visa10cu:2353": "tatra--",
    "GK16visa10cu:2354": "yatra kasyacidāropaḥ parāropaṇakāraṇam /",
    "GK16visa10cu:2355": "tatparamparitaṃ śliṣṭāśliṣṭaśabdanibandhanam // VisSd_10.29 //",
    "GK16visa10cu:2356": "pratyekaṃ kevalaṃ mālārūpaṃ ceti caturvidham /",
    "GK16visa10cu:2357": "Vijñapriyā:",
    "GK16visa10cu:2358": "(vi, ha) yatra kasyaciditi /",
    "GK16visa10cu:2359": "yatra rūpake gṛhyamāṇe kvacit kasyacidāropa ityarthaḥ /",
    "GK16visa10cu:2360": "parāropaṇasya prakṛṣṭāropasya mukhyāropasya ityarthaḥ /",
    "GK16visa10cu:2361": "kāraṇaṃ sādhakam /",
    "GK16visa10cu:2362": "śliṣṭeti---ekaśabdenaiva rūpyaropakobhayopasthāpane śliṣṭatvanibandhanatvam /",
    "GK16visa10cu:2363": "atathātve tu aśliṣṭaśabdanibandhanatvam /",
    "GK16visa10cu:2364": "Locanā:",
    "GK16visa10cu:2365": "(lo, ī) parasya mukhyasya tathāvidhasamyagarthāntararūpaṇaṃ",
    "GK16visa10cu:2366": "vinānupapadyamāne āropaṇe kāraṇaṃ nimittam /",
    "GK16visa10cu:2367": "śluṣṭaḥ, prakṛtaropaṇotpādakarūpāśrayasyātmano vdyarthatā śliṣṭaḥ /",
    "GK16visa10cu:2368": "aśliṣṭaḥ pṛthakpadanirdiṣṭarūparūpakārthaḥ /",
    "GK16visa10cu:2369": "tathāvidhaḥ śabdo nibandhanaṃ kāraṇam /",
    "GK16visa10cu:2370": "arthāt mukhyārope yasyaityarthaḥ /",
    "GK16visa10cu:2371": "kevalaṃ sakṛdrūpaṇātmakam /",
    "GK16visa10cu:2372": "mālārūpam ekatraiva viṣayaparamparāmanapekṣyānekavastvāropātmakam /",
    "GK16visa10cu:2373": "evamanyatrāpi /",
    "GK16visa10cu:2374": "paramparā jātāsyeti paramparitaṃ sārthakam /",
    "GK16visa10cu:2375": "tatra śliṣṭaśabdanibandhanaṃ kevalaparamparitaṃ yathā--",
    "GK16visa10cu:2376": "“āhave jagaduddaṇḍa ! rājamaṇḍalārāhave /",
    "GK16visa10cu:2377": "śrīnṛsiṃhamahīpāla ! svastyastu tava bāhave” //",
    "GK16visa10cu:2378": "Vijñapriyā:",
    "GK16visa10cu:2379": "(vi, ka) āhaveti---he nṛsiṃhamahīpāla ! tava bāhave hastāya",
    "GK16visa10cu:2380": "svastyastu /",
    "GK16visa10cu:2381": "kīdṛśāya---āhave yuddhe jagatyuddaṇḍaṃ rājamaṇḍalaṃ nṛpatimaṇḍalameva rājamaṇḍaṃla candramaṇḍalaṃ tadīyarāhave saihikeyāya tattiraskārakatvāt /",
    "GK16visa10cu:2382": "atra nṛpatimaṇḍalasambandhitvena rāhutvāropo 'nupapannaḥ",
    "GK16visa10cu:2383": "rāhornṛpatimaṇḍalatiraskārakatvābhāvāt /",
    "GK16visa10cu:2384": "ato mukhyatadāropasādhako nṛpatimaṇḍale candramaṇḍalāropaḥ /",
    "GK16visa10cu:2385": "śliṣṭarājaśabdena ca tadubhayopasthāpanam etadāha---atreti /",
    "GK16visa10cu:2386": "atra ca mukhyarūpakanirvāhāya dvayornṛpaticandrayoḥ prākaraṇikatvādādāveva nṛpacandro rājapadavācyo na tu candro vyaṅgyaḥ /",
    "GK16visa10cu:2387": "ekārthamātre prakaraṇatve evānyārthasya vyaṅgyatvāt /",
    "GK16visa10cu:2388": "ato nātra vācyasādhakatvavyaṅgyarūpasya vācyasiddhyāṅgākhyaguṇībhūtavyaṅgyatvasya prasaktiḥ",
    "GK16visa10cu:2389_0": "yatra tu kasyacidāropaṃ vinaiva prathamaṃ mukhyarūpakaṃ siddhyati paścāttādṛśanirūpyamāṇasyāparapadārthānvayānupapattistatraprākaraṇike",
    "GK16visa10cu:2389_1": "tādṛśāparapadārthe niyantrakasya śliṣṭaśabdasyāparārtho mukhyarūpamāṇasyāparapadārthānvayānupapattirirāsāya rūpyamāṇe vyaṅgya",
    "GK16visa10cu:2389_2": "eva;",
    "GK16visa10cu:2390": "tatra vācyasiddhyaṅgataiva tasya /",
    "GK16visa10cu:2391": "yathā--- “bhramimaratimatvasahṛdayatāṃ pralayaṃ mūrcchāṃ tamaḥ",
    "GK16visa10cu:2392": "śarīrasādaṃ ca /",
    "GK16visa10cu:2393": "maraṇaṃ ca jaladabhujagajaṃ prasahya kurute viṣaṃ viyoginīnām” //",
    "GK16visa10cu:2394": "ityatra śyāmatvenopakārakatvena ca jalade bhujagarūpaṇaṃ prathamaṃ siddhyatyeva /",
    "GK16visa10cu:2395": "paścācca syamāṇasya bhujagasya viṣapadārthe prākaraṇikajalajanakatvānupapattyā tannirāsāya viṣapadadvitīyārtho halāhalaṃ vyaṅgyam /",
    "GK16visa10cu:2396": "tatra rūpyato vṛṣṭivarṇanaprakaraṇajjalasyaiva vācyatvāt /",
    "GK16visa10cu:2397": "tato bhujagasya halāhalajanakatvenānupapattyabhāvād bhujagarūpeṇa siddhiriti viṣayasya vibhāgaḥ sudhībhiravadheyaḥ /",
    "GK16visa10cu:2398": "evaṃ ca mukhyarūpakasādhakaviśeṣyasya vācyatve paramparitaṃ rūpakaṃ,",
    "GK16visa10cu:2399": "tasya vyaṅgyatve tu vācyasiddhyaṅgamiti sthite “dīpayane rodasīrandhrameṣa jvalati sarvataḥ",
    "GK16visa10cu:2400": "pratāpastava rājendra vairivaṃśadavānalaḥ /",
    "GK16visa10cu:2401": "“ityatra kule veṇvāropaṇasya vyaṅgyatayā",
    "GK16visa10cu:2402": "vācyadāvānalarūpasiddhyaṅgatvamiti granthakṛtā prāguktaṃ cintyam /",
    "GK16visa10cu:2403": "rājamaṇḍalarāhave ityatra iva tatrāpi mukhyadavānalarūpakasādhakatvena veṇvāropaṇasya vācyatvādeva",
    "GK16visa10cu:2404": "Locanā:",
    "GK16visa10cu:2405": "(lo, u) jagaduddaṇḍo 'tiśayotkaṭaḥ, rājamaṇḍalaṃ nṛpasamūhaḥ candramaṇḍalaṃ ca /",
    "GK16visa10cu:2406": "atra rājamaṇḍalaṃ nṛpasamūha eva candrabimbamityāropo rājabāhau hāhutvārope nimittam /",
    "GK16visa10cu:2407": "mālārūpaṃ yathā--",
    "GK16visa10cu:2408": "“padmodayadinādhīśaḥ sadāgatisamīraṇaḥ /",
    "GK16visa10cu:2409": "bhūbhṛdāvalidambholireka eva bhavān bhuvi” //",
    "GK16visa10cu:2410": "atra padmāyā udaya eva padmānāmudayaḥ,satāmāgatireva sadāgamanam, bhūbhṛto rājāna eva parvatā ityādyāropo rājñaḥ sūryatvādyāropanimittam /",
    "GK16visa10cu:2411": "Vijñapriyā:",
    "GK16visa10cu:2412": "(vi, kha) śliṣṭaparamparitarūpakamālāmāha---padmodayeti /",
    "GK16visa10cu:2413": "asyārtho vṛttāveva vivṛtaḥ /",
    "GK16visa10cu:2414": "ityādyāropaḥ sūryyatvādyārope nimittamiti /",
    "GK16visa10cu:2415": "atra hi lakṣyā udaye sūryyasya, satāmāgatau samīraṇasya, bhūbhṛtāṃ rājñāmāvalau dambholeścānupayogena padmāyā udayādau paṅgajodayādyāropaṇaivatadupayogāttannimittatā /",
    "GK16visa10cu:2416": "“vidvan mānasahaṃsa ! vairikamalāsaṅkocadīptadyute !",
    "GK16visa10cu:2417": "durgāmārgaṇanīlalohita ! samitsvīkāravaiśvānara ! satyapratividhānadakṣa !",
    "GK16visa10cu:2418": "vijayaprāgbhāvabhīma ! prabho ! sāmrājyaṃ varavīra ! vatsaraśataṃ vairiṃcamuccaiḥ kriyāḥ /",
    "GK16visa10cu:2419": "“ iti ślokaḥ kāvyaprakāśakṛtā",
    "GK16visa10cu:2420": "śliṣṭaparamparitamālārūpakodāharaṇatayaiva darśitaḥ /",
    "GK16visa10cu:2421": "tasyārtho hi “he varavīra ! vairiṃcaṃ brāhmaṃ vatsaraśatam uccaiḥ sāmrājyaṃ kriyāḥ kuryyāḥ",
    "GK16visa10cu:2422": "rājñaḥ anyānyapi sambodhanānyāha---vidvaditi /",
    "GK16visa10cu:2423": "viduṣāṃ mānasaṃ manaḥ eva mānasasaraḥ tat haṃsa, kamalānāmasaṅkoco vikāśastatra dīptadyute sūryya /",
    "GK16visa10cu:2424": "durgāṇāmamārgaṇaṃ durgaṃ vinā yodvṛtvaṃ, tadeva durgāyā mārgaṇaṃ",
    "GK16visa10cu:2425": "tatra nīlalohita ! samitāṃ yuddhānāṃ svīkāra eva samidhāṃ svīkāraḥ tatra vaiśvānara ! satye prītividhānameva satyām aprītividhānaṃ tatra dakṣa",
    "GK16visa10cu:2426_0": "prajāpate ! vijayaḥ paraparābhava eva vijayor'junastat prāgbhāve pūrvotpattau bhīmasena ! he prabho ityatra rājñi haṃsādyāropamukhyarūpakāraṇyanekāni",
    "GK16visa10cu:2426_1": "pratyekaṃ tatsādhakāni manaādau mānasasarovarādirūpakāṇyanekāni /",
    "GK16visa10cu:2427": "prakṛte api rājñi dinādhīśādyanekarūpakasādhakāni lakṣmyādīnāmudayādau paṅkajodayādirūpakāṇīti",
    "GK16visa10cu:2428": "kevalaśliṣṭaparamparitarūpakodāharaṇaṃ tu kāvyaprakāśakṛtā dattaṃ",
    "GK16visa10cu:2429": "yathā-- “alokikamahālokaprakāśitajagattraya ! stūyate deva !",
    "GK16visa10cu:2430": "sadvaṃśamuktaratnaṃ na kairbhavān” // iti /",
    "GK16visa10cu:2432": "asyārthaḥ he deva ! sadvaṃśaḥ satkulameva sadvaṃśaḥ sadveṇuḥ tatra muktāratnaṃ bhāvān kairna stūyate ? vaṃśe muktotpatteḥ /",
    "GK16visa10cu:2433": "rājñaḥ sambodhanāntaramāha---alaukiketi /",
    "GK16visa10cu:2434": "alaukiko 'nyalokavilakṣaṇo yo mahāloko mahādṛṣṭipātaḥ sa eva mahāloko",
    "GK16visa10cu:2435": "mahājyotistena prakāśitaṃ jagattrayam arthān muktāmaṇḍitaṃ yena he tādṛśa ! atra hi rājñi muktāropo mukhyarūpakaṃ tatsādhakaṃ kule veṇvāropaṇam /",
    "GK16visa10cu:2436": "dṛṣṭipāte jyotirāropaṇaṃ ca jyotirabhāve muktotkarṣābhāvāt /",
    "GK16visa10cu:2437": "Locanā:",
    "GK16visa10cu:2438": "(lo, ū) padmā lakṣmīḥ padmaṃ ca /",
    "GK16visa10cu:2439": "satāmāgamanaṃ sarvadāgamanaṃ ca /",
    "GK16visa10cu:2440": "bhūmṛto rājānaḥ varvatāśca /",
    "GK16visa10cu:2441": "padmāyā lakṣmyāḥ sarvadā sadā ca /",
    "GK16visa10cu:2442": "evaṃ-- “tvameva deva pātālamāśānāṃ tvaṃ nibandhanam /",
    "GK16visa10cu:2443": "tvaṃ cāmaramarudbhūmirko lokatrayātmakaḥ” //",
    "GK16visa10cu:2444": "ityatra lokatrayātmakatvamityādi rūpaṇaṃ pātālamityādi rūpaṇaṃ hetuḥ",
    "GK16visa10cu:2445": "aśliṣṭaśabdanibandhanaṃ kevalaṃ yathā--",
    "GK16visa10cu:2446": "“pāntu vo jaladaśyāmāḥ śārṅgajyāghātakarkaśāḥ /",
    "GK16visa10cu:2447": "trailokyamaṇḍapastambhāścatvāro haribāhavaḥ” //",
    "GK16visa10cu:2448": "atra trailokyasya maṇḍapatvāropo haribāhūnāṃ stambhatvārope nimittam /",
    "GK16visa10cu:2449": "Vijñapriyā:",
    "GK16visa10cu:2450": "(vi, ga) aśliṣṭaṃ kevalamāha---pāntu vo jaladaśyāmā iti /",
    "GK16visa10cu:2451": "catvāro haribāhavo vaḥ pāntu /",
    "GK16visa10cu:2452": "kīdṛśāḥ ? trailokyameva maṇḍapastasya stambhāḥ, dhārakatvāt /",
    "GK16visa10cu:2453": "tathā śārṅgasya dhanuṣo vyāghātena karkaśāḥ /",
    "GK16visa10cu:2454": "stambhatvārope nimittamiti /",
    "GK16visa10cu:2455": "trailokye stambhāvanvayāt /",
    "GK16visa10cu:2456": "mālārūpaṃ yathā--",
    "GK16visa10cu:2457": "“manojarājasya sitātapatraṃ śrīkhaṇḍacitraṃ haridaṅganāyāḥ /",
    "GK16visa10cu:2458": "virājate vyomasaraḥ sarojaṃ karpūrapūraprabhamindubimbam” //",
    "GK16visa10cu:2459": "atra manojāde rājatvādyāropaścandrabimbasya sitātapatratvādyārope nimittam /",
    "GK16visa10cu:2460": "“tatra ca rājabhujādīnāṃ rāhutvādyāropo rājamaṇḍalādīnāṃ candramaṇḍalatvādyārope nimittam” iti kecit /",
    "GK16visa10cu:2461": "Vijñapriyā:",
    "GK16visa10cu:2462": "(vi, gha) mālārūpaṃ yatheti---aśliṣṭaśabdanibandhanamiti śeṣaḥ /",
    "GK16visa10cu:2463": "manojarājasyeti /",
    "GK16visa10cu:2464": "karpūrapūraprabhamindubimbaṃ virājati /",
    "GK16visa10cu:2465": "tatra paramparitarūpakanimittakāni rūpakāntarāṇyāha---manojeti /",
    "GK16visa10cu:2466": "manoja eva rājā tasya sitātapatram /",
    "GK16visa10cu:2467": "haridrūpāyā aṅganāyāḥ śrīkhaṇḍasya, candanasya citram /",
    "GK16visa10cu:2468": "vyomarūpasya sarasaḥ sarojam /",
    "GK16visa10cu:2469": "eṣu caturṣu rūpakayornimittanaimittakabhāva uktaviparīta eveti keṣāñcinmataṃ darśayati---eṣviti",
    "GK16visa10cu:2470": "Locanā:",
    "GK16visa10cu:2471": "(lo, ṛ) kecinnatu vayamiti bhāvaḥ /",
    "GK16visa10cu:2472": "etaccātraiva sphoṭayiṣyati /",
    "GK16visa10cu:2473": "aṅgino yadi sāṅgasya rūpaṇaṃ sāṅgameva tat // VisSd_10.30 //",
    "GK16visa10cu:2474": "samastavastuviṣayamekadeśavivarti ca /",
    "GK16visa10cu:2475": "Vijñapriyā:",
    "GK16visa10cu:2476": "(vi, ṅa) dvividhaṃ sāṅgarūpakamāha---aṅgina iti /",
    "GK16visa10cu:2477": "sāṅgasya sadharmasya /",
    "GK16visa10cu:2478": "yo rūpyate tasya dharmā api yadi rūpyante tadā sāṅgamityarthaḥ /",
    "GK16visa10cu:2479": "Locanā:",
    "GK16visa10cu:2480": "(lo, ṝ) sāṅgasya sopakaraṇasya /",
    "GK16visa10cu:2481": "tatra--",
    "GK16visa10cu:2482": "āropyāṇāmaśeṣāṇāṃ śābdatve prathamaṃ matam // VisSd_10.31 //",
    "GK16visa10cu:2483": "Locanā:",
    "GK16visa10cu:2484": "(lo, ḷ) aśeṣāṇāmaṅgatadupakaraṇānām /",
    "GK16visa10cu:2485": "śābdatve śabdenābhidheyatve /",
    "GK16visa10cu:2486": "prathamaṃ samastavastuviṣayam /",
    "GK16visa10cu:2487": "yathā--",
    "GK16visa10cu:2488": "“rāvaṇāvagrahaklāntamiti vāgamṛtena saḥ /",
    "GK16visa10cu:2489": "abhivṛṣya marutsasyaṃ kṛṣṇamedhastirodadhe” //",
    "GK16visa10cu:2490": "atra kṛṣṇasya meghatvārope vāgādīnāmamṛtatvādikamāropitam /",
    "GK16visa10cu:2491": "Vijñapriyā:",
    "GK16visa10cu:2492": "(vi, ca) rāvaṇavagraha iti /",
    "GK16visa10cu:2493": "rāvaṇarūpeṇāvagraheṇa vṛṣṭivighātena klāntaṃ marudrūpaṃ śasyaṃ vāgrūpāmṛtena sa kṛṣṇo viṣṇurmegho śasyamabhivṛṣya abhiṣicya tirodadhe /",
    "GK16visa10cu:2494": "anyo 'pi rūpyamāṇo megho 'ṅgī /",
    "GK16visa10cu:2495": "tasya dharmo jalaṃ vāci rūpitam /",
    "GK16visa10cu:2496": "evaṃ svajalasicyamānatvasambandhena śasyamapyaṅgam /",
    "GK16visa10cu:2497": "marutsu tadrūpitam /",
    "GK16visa10cu:2498": "tadāha---atreti /",
    "GK16visa10cu:2499": "Locanā:",
    "GK16visa10cu:2500": "(lo, e) vāgādīnāṃ kṛṣṇopakaraṇānāmamṛtatvādīti meghopakaraṇam /",
    "GK16visa10cu:2501": "iha caca paratarūpaṇam /",
    "GK16visa10cu:2502": "yadāhuḥ---",
    "GK16visa10cu:2503": "“mukhapaṅkajaraṅge 'smin bhrūlatānarttakī tava /",
    "GK16visa10cu:2504": "līlānṛtyaṃ karotīti ramyaṃ rūpitarūpaṇam” // iti //",
    "GK16visa10cu:2506": "iha hi mukhe paṅkajatvarūpaṇānantaraṃ punā raṅgatvarūpaṇam /",
    "GK16visa10cu:2507": "evaṃ bhrūlatānarttakītyatrāpi jñeyam /",
    "GK16visa10cu:2508": "yatra kasyacidārthatvamekadeśavivarti tat /",
    "GK16visa10cu:2509": "Locanā:",
    "GK16visa10cu:2510": "(lo, ai) ārthatvamarthagamyatvam /",
    "GK16visa10cu:2511": "ekadeśe viśeṣeṇa śābdatayā sphuṭatvena virttituṃ śīlamasya rūpakasyetyekadeśavivarti /",
    "GK16visa10cu:2512": "kasyacidāropyamāṇasya /",
    "GK16visa10cu:2513": "yathā--",
    "GK16visa10cu:2514": "“lāvaṇyamadhubhaiḥ pūrṇamāsyamasyā vikasvaram /",
    "GK16visa10cu:2515": "lokalocanarolambakadambaiḥ kairna pīyate ?” //",
    "GK16visa10cu:2516": "atra lāvaṇyādau madhutvādyāropaḥ śābdaḥ, mukhasya padmatvāropa ārthaḥ /",
    "GK16visa10cu:2517": "na ceyamekadeśavivartinyupamā vikasvaratvadharmasyāropyamāṇe padme mukhyatayā vartamānāt mukhe vopacaritatvāt /",
    "GK16visa10cu:2518": "Vijñapriyā:",
    "GK16visa10cu:2519": "(vi, cha) ekadeśavivarttirūpakamāha---yasya kasyeti /",
    "GK16visa10cu:2520": "kasyacidrūpyamāṇasyeti /",
    "GK16visa10cu:2521": "kvacidaṅginaḥ kvacidaṅgasya tathātvaṃ bodhyam /",
    "GK16visa10cu:2522": "tatrāṅgina ārthatvamāha---lāvaṇyeti /",
    "GK16visa10cu:2523": "lāvaṇyarūpairmadhubhiḥ pūrṇaṃ vikasvaraṃ cāsyā āsyaṃ lokalocanarūpāṇāṃ rolambānāṃ bhramarāṇāṃ kadambaiḥ kairna pīyate /",
    "GK16visa10cu:2524": "mukhe padmādyāropa iti /",
    "GK16visa10cu:2525": "madhupūrṇatā bhramaranipīyamānatā atrāṅgam /",
    "GK16visa10cu:2526": "rūpyamāṇam padmādikam atrāṅgi /",
    "GK16visa10cu:2527": "kvacidaṅgarūpyamevār''thaḥ /",
    "GK16visa10cu:2528": "yathā---”guṇāsindhurbhāvāniti /",
    "GK16visa10cu:2529": "“ atrāṅginaḥ sindhorgharmo jalaṃ guṇe āropyamāṇamārtham /",
    "GK16visa10cu:2530": "nacetyādi lāvaṇyaṃ madhu iva ityādyupamānasambhavāt tadvaśena mukhe",
    "GK16visa10cu:2531": "'pi padmopamāpratīteḥ ityāśaṅkārthaḥ /",
    "GK16visa10cu:2532": "vikasvaretyādyuttaram /",
    "GK16visa10cu:2533": "vikasvaratvaṃ puṣpadharma evetyastaddharmaṇi puṣpe eva mukhyatayā sākṣāt sambandhena varttamānatvāt ityarthaḥ /",
    "GK16visa10cu:2534": "mukhe ceti padmatulye mukhe svāśrayasādṛśyasambandhenetyevaṃ paramparāsambandharūpādupacārādityarthaḥ",
    "GK16visa10cu:2535": "Locanā:",
    "GK16visa10cu:2536": "(lo, o) mukhyatayā varttanād iti /",
    "GK16visa10cu:2537": "mukhyatayā vidheyatayā /",
    "GK16visa10cu:2538": "ayamāśayaḥ /",
    "GK16visa10cu:2539": "atra hi viṣayasyāsya rūpamavacchādya, viṣayiṇaḥ padmarūpeṇa rūpavattāpādane tasya vikasvarākhyadharmaparigrahaḥ sādhakaṃ prāmāṇam /",
    "GK16visa10cu:2540": "etacca saṃkaranirūpaṇaprastāve suvyaktaṃ bhaviṣyatīti neha tanyate /",
    "GK16visa10cu:2541": "niraṅgaṃ kevalasyaiva rūpaṇaṃ tadapi dvidhā // VisSd_10.32 //",
    "GK16visa10cu:2542": "mālākevalarūpatvāt--",
    "GK16visa10cu:2543": "Locanā:",
    "GK16visa10cu:2544": "(lo, au) kevalasya sahayogāntararūpaṇāsaṃyuktasya /",
    "GK16visa10cu:2545": "mālākevalarūpatvaṃ pūrvoktavad vyākhyeyam /",
    "GK16visa10cu:2546": "tatra mālārūpaṃ niraṅgaṃ yathā--",
    "GK16visa10cu:2547": "“nirmāṇakauśalaṃ dhātuścandrikā lokacakṣuṣām /",
    "GK16visa10cu:2548": "krīḍāgṛhamanaṅgasya seyamindīvarekṣaṇā” //",
    "GK16visa10cu:2549": "Vijñapriyā:",
    "GK16visa10cu:2550": "(vi, ja) nirmāṇakauśalamiti /",
    "GK16visa10cu:2551": "atra sāropā lakṣaṇā /",
    "GK16visa10cu:2552": "tatkauśalajanyā ityarthaḥ /",
    "GK16visa10cu:2553": "nātrāṃśe rūpakam /",
    "GK16visa10cu:2554": "candikākrīḍāgṛhadvayarūpaṇāttu māletyavadheyam /",
    "GK16visa10cu:2555": "Locanā:",
    "GK16visa10cu:2556": "(lo, a) nirmāṇeti---atraikasyāmindīvarekṣaṇāyāmanekavastvāropāt",
    "GK16visa10cu:2557": "niravayavimālā /",
    "GK16visa10cu:2558": "kevalaṃ yathā--",
    "GK16visa10cu:2559": "“dāse kṛtāgasi bhavatyucitaḥ prabhūṇāṃ pādaprahāra iti sundari ! nātra dūye /",
    "GK16visa10cu:2560": "udyatkaṭhorapulakāṅkurakaṇṭakāgrai- ryadbhidyate mṛdu padaṃ nanu sā vyathā",
    "GK16visa10cu:2561": "me” //",
    "GK16visa10cu:2562": "Vijñapriyā:",
    "GK16visa10cu:2563": "(vi, jha) dāse kṛtāgasīti /",
    "GK16visa10cu:2564": "udyatāṃ kaṭhorapulakāṅkurarūpāṇāṃ kaṇṭakānāmagrerityanvayaḥ /",
    "GK16visa10cu:2565": "yatra pulakāṅkureṣu kaṇṭarūpaṇamātram /",
    "GK16visa10cu:2566": "Locanā:",
    "GK16visa10cu:2567": "(lo, ā) dāsa iti /",
    "GK16visa10cu:2568": "dāse, svādhīnajane, kṛtāgasi kṛtāparādhe, prabhūṇāṃ sevyānām /",
    "GK16visa10cu:2569": "atra prahāre na dūye nābhyasūyāmi /",
    "GK16visa10cu:2570": "bhidyate vidhyate /",
    "GK16visa10cu:2571": "atra kevalamiti niravayavarūpaṃ samānāntararūpaṇaṃ vinā ekatraiva",
    "GK16visa10cu:2572": "nirūpaṇaṇānibandhanāt, ihāpi pulakasyāṅkurarūpaṇānantaraṃ kaṇṭakatvarūpapaṇena rūpitarūpaṇam",
    "GK16visa10cu:2573": "--tenāṣṭau rūpake bhidāḥ /",
    "GK16visa10cu:2574": "Vijñapriyā:",
    "GK16visa10cu:2575": "(vi, ña) tenāṣṭāviti /",
    "GK16visa10cu:2576": "śliṣṭāśliṣṭavācakabhede dvividhasya paramparitarūpakasya mālokevalabhedāccāturvidhyam /",
    "GK16visa10cu:2577": "sāṅgaṃca samastavastuviṣayatvaikadeśavivartitvābhyāṃ dvividham /",
    "GK16visa10cu:2578": "niraṅgaṃ ca kevalamālātvābhyāṃ dvividhamityaṣṭāvityarthaḥ /",
    "GK16visa10cu:2579": "Locanā:",
    "GK16visa10cu:2580": "(lo, i) tena tena prakāreṇa aṣṭau, anyathā punarvakṣyamāṇā api bhedāḥ sambhavantītyāśayaḥ",
    "GK16visa10cu:2581": "“cirantanairuktā” iti śeṣaḥ /",
    "GK16visa10cu:2582": "kvacitparamparitamapyekadeśavivarti yathā--",
    "GK16visa10cu:2583": "“khaṅgaḥ kṣmāsauvidallaḥ samiti vijayate mālavākhaṇḍalasya” //",
    "GK16visa10cu:2584": "atrārthaḥ kṣmāyāṃ mahiṣītvāropaḥ khaḍge sauvidallatvārope nimittam /",
    "GK16visa10cu:2585": "asya bhedasya pūrvavanmālāropatve 'pyudāharaṇaṃ mṛgyam /",
    "GK16visa10cu:2586": "Vijñapriyā:",
    "GK16visa10cu:2587": "(vi, ṭa) khaḍgaḥ kṣmeti---khaḍga eva strītvenānāropitāyāḥ kṣamāyāḥ",
    "GK16visa10cu:2588": "pṛthivyāḥ sauvidallaḥ antaḥ purasthanapuṃsakaḥ /",
    "GK16visa10cu:2589": "“sauvidallo mahallikā”iti koṣaḥ /",
    "GK16visa10cu:2590": "atreti /",
    "GK16visa10cu:2591": "kṣmāyāḥ strītvenā'ropaṇaṃ vinā khaḍge sauvidallāropasyānuyogenānupapatteḥ /",
    "GK16visa10cu:2592": "udāharaṇaṃ mṛgyamiti /",
    "GK16visa10cu:2593": "yathā--- “prasūcabāṇasya sitātapatramaindryā diśaścandanabindurinduḥ /",
    "GK16visa10cu:2594": "virājate viṣṇupadāravindaṃ mayūkhavikṣālitabhūmipīṭham” //",
    "GK16visa10cu:2595": "iti atra hi prasūnabāṇādeḥ rājatvādyāropaḥ candrasya sitātapatrādyāropahetuḥ /",
    "GK16visa10cu:2596": "yadi caikasya vācyasya rūpyasya sādhakānyanekānyanyāni rūpakāṇyeva mālā ityabhiprāyaḥ, tadā “rākāyā nabhasaścandraḥ puṇḍarīkaṃ śaśasya ca”",
    "GK16visa10cu:2597": "ityudāhāryyam /",
    "GK16visa10cu:2598": "atra hi śaśini rūpyamāṇe puṇḍarīke vācye rākāyāḥ padahastalakṣmītvaṃ gaganasya saroratvaṃ śaśasya bhramaratvaṃ cārthasādhakam /",
    "GK16visa10cu:2599": "Locanā:",
    "GK16visa10cu:2600": "(lo, ī) sauvidallo 'valodhādhyakṣaḥ /",
    "GK16visa10cu:2601": "atreti /",
    "GK16visa10cu:2602": "ayamarthaḥ-atra kṣmāyāṃ mahiṣītvarūpaṇasyārthatvād ekadeśavivartirūpakaṃ, tadrūpaṇasya ca khaḍgasya",
    "GK16visa10cu:2603": "sauvidallatvarūpaṇahetutvāt paramparitamiti /",
    "GK16visa10cu:2604": "iha ca kṣmāyāṃ mahiṣītvarūpaṇaṃ vinā khaḍgasya sauvidallatvarūpaṇaṃ nopapadyate /",
    "GK16visa10cu:2605": "sāvayavaikadeśavivarttini tu vākyarūpaṇaṃ svayamanupapannameva /",
    "GK16visa10cu:2606": "sāmarthyāttvanyadākṣipatīti vevekaḥ /",
    "GK16visa10cu:2607": "mṛgyaṃ lakṣyeṣvityarthaḥ /",
    "GK16visa10cu:2608": "yathā---",
    "GK16visa10cu:2609": "“asti svastyayanaṃ śriyaḥ sucaritaṃ drāghīyasaḥ śreyasaḥ saundaryyasya rasāyanaṃ niravadheḥ śīlasya līlāyitam /",
    "GK16visa10cu:2610": "vidyānāmadhidaivataṃ nirupadheḥ śauryyasya visphūrjitaṃ śrībhānustrikaliṅgamaṅgalapadaṃ gaṅgānvaye bhūpatiḥ” //",
    "GK16visa10cu:2611": "atra śrīprabhṛtīnāṃ prāṇiviśeṣatvarūpaṇam ārthaṃ svastyayanarūpaṇe hetuḥ /",
    "GK16visa10cu:2612": "dṛśyante kvacidāropyāḥ śliṣṭāḥ sāṅge 'pi rūpake // VisSd_10.33 //",
    "GK16visa10cu:2613": "Vijñapriyā:",
    "GK16visa10cu:2614": "(vi, ṭha) sāṅke 'pi rūpake iti /",
    "GK16visa10cu:2615": "sāstavastuviṣayaikadeśavivārttitvena dvividhe sāṅge ityarthaḥ /",
    "GK16visa10cu:2616": "Locanā:",
    "GK16visa10cu:2617": "(lo, u) kvacidekadeśe āropyā āropaviṣayavācake pade vyaṅgyatayā nirdiṣṭāḥ",
    "GK16visa10cu:2618": "tatraikadeśavivarti śliṣṭaṃ yathā mama--",
    "GK16visa10cu:2619": "“karamudayamahīdharastanāgre galitatamaḥ paṭalāṃśuke niveśya /",
    "GK16visa10cu:2620": "vikasitakumudekṣaṇaṃ vicumbatyayamamareśadiśo mukhaṃ sudhāṃśuḥ” //",
    "GK16visa10cu:2621": "samastavastuviṣayaṃ yathā--atraiva “vicumbati-” ityādau “cucumbe",
    "GK16visa10cu:2622": "haridabalāmukhamindunāyakena” iti pāṭhe /",
    "GK16visa10cu:2623": "Vijñapriyā:",
    "GK16visa10cu:2624": "(vi, ḍa) karamudayeti /",
    "GK16visa10cu:2625": "ayaṃ sudhāṃśuḥ amareśadiśaḥ prācyāḥ, mukhaṃ vicumbati /",
    "GK16visa10cu:2626": "kiṃ kṛtvā ? udāmahīdhararūpasya stanasyāgre karaṃ raśmimeva karaṃ pāṇiṃ nidhāya, stanāgre kīdṛśe galitaṃ tama. paṭalarūpamaṃśukaṃ yatna tādṛśe /",
    "GK16visa10cu:2627": "mukhaṃ kīdṛśaṃ ? vikasitakumudarūpamīkṣaṇaṃ yasya tādṛśam /",
    "GK16visa10cu:2628": "atrāmareśadiśaḥ nāyikātvaṃ, sudhāṃśornāyakatvaṃ cārtham /",
    "GK16visa10cu:2629": "tayordharmau stanadattahastavikaśitanetne śābdau /",
    "GK16visa10cu:2630": "karapadañca śliṣṭam /",
    "GK16visa10cu:2631": "dvitīyasyodāharaṇaṃ spaṣṭam “ cucumbe haridabalāmukhamindunāyakena”",
    "GK16visa10cu:2632": "iti pāṭhe /",
    "GK16visa10cu:2633": "Locanā:",
    "GK16visa10cu:2634": "(lo, ū) karaṃ kiraṇaṃ hastaṃ ca /",
    "GK16visa10cu:2635": "mukhamādyabhāgaṃ, vadanaṃ ca",
    "GK16visa10cu:2636": "na cātra śliṣṭaparamparitam ? atra hi “bhūbṛdāvalidambholiḥ--” ityādau rājādau parvatatvādyāropa vinā varṇanīyasya rājāderdambholitādirūpaṇaṃ",
    "GK16visa10cu:2637": "sarvathaiva sādṛśyābhāvādasaṅgatam /",
    "GK16visa10cu:2638": "tarhi kathaṃ “padmodayadinādhīśaḥ-” ityādau paramparitam, rājādeḥ sūryādinā sādṛśyasya tejasvitādihetukasya saṃbhavāditi na vācyam /",
    "GK16visa10cu:2639": "tathā hi--rājādestejastitādihetukaṃ suvyaktaṃ sādṛśyam, na tu prakṛte",
    "GK16visa10cu:2640": "vivakṣitam, padmodayādereva dvayoḥ sādhāraṇadharmatayā vivakṣitatvāt /",
    "GK16visa10cu:2641": "iha tu mahīdharādeḥ stanādinā sādṛśyaṃ pīnotuṅgatvādinā suvyaktameveti na śliṣṭaparamparitam",
    "GK16visa10cu:2642": "Vijñapriyā:",
    "GK16visa10cu:2643": "(vi, ḍha) nacātreti /",
    "GK16visa10cu:2644": "śliṣṭapadena kararūpaṇasya stanarūpaṇasādhakatvāt /",
    "GK16visa10cu:2645": "samādhatte---tatra hi iti /",
    "GK16visa10cu:2646": "paramparitaṃ yad rūpakaṃ tadeva mukhyarūpakasādhakaṃ natu sādṛśyaṃ tatsādhakam /",
    "GK16visa10cu:2647": "yatra tu sādṛśyādapi mukhyarūpakaṃ siddhyati na tatra paramparitarūpakam /",
    "GK16visa10cu:2648": "tena prakṛte parvatasādṛśyād uccatvādeva stanarūpaṇamityuktamanena /",
    "GK16visa10cu:2649": "nanu yadi sādṛśyāsattve eva paramparitarūpakaṃ, tadā “ padmodaya”",
    "GK16visa10cu:2650": "ityādāvavyāptirityākṣipati---tarhi iti /",
    "GK16visa10cu:2651": "avyāptimupapādayati /",
    "GK16visa10cu:2652": "rājāderiti /",
    "GK16visa10cu:2653": "natu tadvivakṣitamiti /",
    "GK16visa10cu:2654": "yattuvivakṣitaṃ tadāha---padmodayādereveti /",
    "GK16visa10cu:2655": "padmodayādiśliṣṭapadasyaiva ityarthaḥ /",
    "GK16visa10cu:2656": "Locanā:",
    "GK16visa10cu:2657": "(lo, e) karādiśabdasya śliṣṭatvena śliṣṭaparamparitaśaṅkāṃ",
    "GK16visa10cu:2658": "nirākaroti---naceti /",
    "GK16visa10cu:2659": "rājādau śātravādirūpe suvyaktamityataḥ pūrvamastyeveti śeṣaḥ /",
    "GK16visa10cu:2660": "padmodayetyādau pradyotattejasvitādikameva sādṛśyam /",
    "GK16visa10cu:2661": "padmodayāderiva sakalakalaṃ puramityādāvupamāyāṃ sakalakalatvasyeva ityarthaḥ /",
    "GK16visa10cu:2662": "rājadinādhīśayoḥ prakṛte yojayati--iha tviti /",
    "GK16visa10cu:2663": "iha karamudayamahīdharastanāgra ityādau /",
    "GK16visa10cu:2664": "tuḥ punararthaḥ /",
    "GK16visa10cu:2665": "evaṃ ca “bhramimarati “ mityādau viṣaṃ jalameva viṣamityāropo jalade prasiddhasādṛśyabhujagasyārope nimittamiti śliṣṭaparamparitameva /",
    "GK16visa10cu:2666_0": "atra “vidvanmānasahaṃsa” ityādau rājādau haṃsatvāropo mānase mānasatvārope heturiti manyamānā āhuḥ--”neha viṣaśabdasya dvyarthatā",
    "GK16visa10cu:2666_1": "“vidvanmānasahaṃsa” ityādāviva jalade bhujagāropahetukā, kintu etatpadyāvasthitavaidyaśāstraprasiddhabhramādimaraṇāntāṣṭavidhagaralakāryyaviśeṣotthāpiteti",
    "GK16visa10cu:2666_2": "dvyarthatāyāstādātmyāropaṇaṃ vinā prasiddheriha śleṣālaṅkāra eveti /",
    "GK16visa10cu:2667": "'; tadayuktam /",
    "GK16visa10cu:2668": "jalade bhujagasādṛśyasya sakalakalaṃ puramityādāviva viṣaśabdasya dvyarthatāṃ vinānupapatteḥ",
    "GK16visa10cu:2669": "kiñca jaladabhujagajaṃ viṣaṃ jalamiti na ghaṭate /",
    "GK16visa10cu:2670": "jaladasya bhujagatāyā avāstavatvād bhujagācca jalajanmānibandhanāt /",
    "GK16visa10cu:2671": "tasmād viṣameva viṣamiti rūpaṇamākṣipyaiva vācyarūpaṇaṃ saṃgacchate /",
    "GK16visa10cu:2672": "naca śleṣamātneṇāstu vācyarūpaṇopapattiriti yuktaṃ, śleṣeṇa tādātmyāpratīteḥ /",
    "GK16visa10cu:2673": "śleṣopapādakaviśakalitapratītau vcyarūpaṇāsaṅgatiḥ, tādavasthyāt /",
    "GK16visa10cu:2674": "anyathā “vidvanmānasahaṃsa” ityādāvapi tathāprasaṅgaḥ syāt /",
    "GK16visa10cu:2675": "“ābhāti te kṣitibhṛtaḥ kṣaṇadānibheyaṃ",
    "GK16visa10cu:2676": "nistriṃśamāṃsalatamālavanāntalekhā /",
    "GK16visa10cu:2677": "indutviṣo yudhi haṭhena tavārikīrtti- rānīya yatra ramate",
    "GK16visa10cu:2678": "taruṇapratāpaḥ” //",
    "GK16visa10cu:2679": "iha ekadeśavarttini rūpake kṣitibhṛd rājā eva kṣitibhṛt parvata iti śliṣṭam /",
    "GK16visa10cu:2680": "tātrālaṅkārikacaṇḍidāsapaṇḍitādayaḥ rājani parvatatvāropaṇaṃ nistriṃśasya tamālavanatvāropaṇe heturiti śliṣṭaparimparitamādriyante /",
    "GK16visa10cu:2681": "taccintyam /",
    "GK16visa10cu:2682": "tathāhi kṣitibhṛto vdyarthatayā “vidvanmānasahaṃsa'; ityādau mānasatvāde rājño haṃsatvādirūpaṇanimittamiva, nistriṃśasya tamālavanatvarūpaṇopayogitvam /",
    "GK16visa10cu:2683": "apitu haṭhakāmukakāryye 'pīti",
    "GK16visa10cu:2684": "pratāpakīrttyornāyikanāyikātvopakaraṇatvād iha prakṛtasūtroktaṃ śliṣṭaikadeśarūpyaṃ sāvayavaikadeśavivartirūpakameva bhāvituṃ yuktaṃ, natu śliṣṭaparamparitamiti manyāmahe /",
    "GK16visa10cu:2685": "kiñca śliṣṭaparamparite vidvanmānasahaṃsetyādau rājño haṃsatvaṃ mānasasya mānasatvāropaṇasādṛśyaṃ vināsiddham /",
    "GK16visa10cu:2686": "iha tu nistriṃśasya tamālavanāntatvaṃ nīlimādināpi prasiddham /",
    "GK16visa10cu:2687": "kiñca sāvayave rūpake kvacidekaikasya sādṛśyāprasiddherapyekobhūyānyonyasāhāyyena sādṛśyapratītiḥ",
    "GK16visa10cu:2688": "yathā---rāvaṇāvagrahetyādau marudādīnāṃ śasyatvādeḥ /",
    "GK16visa10cu:2689": "apica paramparitasyāvayavarūpaṇābhāvādeva sāvayavāntaḥ pātitā nocyate /",
    "GK16visa10cu:2690": "kevalaṃ mānasādipadeṣu ākṣipyamāṇaṃ sarovarādyartharūpaṃ vyaṅgyaṃ haṃsatvādisādhakamātram",
    "GK16visa10cu:2691": "ataevātra kṣaṇadānibhetyasyāpi padasya rātrikālākṣepeṇa aniḥ śeṣaṃ bhātīti tamaso bahulībhāvāt haṭharamaṇopayogiteti prācyānāmapi vyākhyā /",
    "GK16visa10cu:2692": "tadevaṃ kṣitibhṛta ityādi sarveṣāṃ rūpyamāṇānāṃ haṭharamaṇopakaraṇatvād yathoktameva jyāyaḥ",
    "GK16visa10cu:2693": "“dyāmāliliṅga, mukhamāśudiśāṃ cucumba rūddhāmbaraḥ śaśikalāmalikhat karagraiḥ /",
    "GK16visa10cu:2694": "āntarnimagnacarapuṣpaśaro 'tipātā-- tkiṃ kiṃ cakāra taruṇo nayadīkṣaṇāgniḥ //",
    "GK16visa10cu:2695": "ityatra nayanāgneḥ taruṇatvasya prauḍhatvarūpamarthamādāya prathamamabhidhāyā viśrāmād vyañjanayaiva yuvarūpor'thaḥ pratīyate /",
    "GK16visa10cu:2696": "iha tu kṣitibhṛta ityādau bahūnāṃ rūpaṇāt pratāpasya taruṇatvarūpaṇaṃ śābdam /",
    "GK16visa10cu:2697": "itaśca ramata ityādipadānāṃ rūpakasādhakataiva, natu dyāmāliliṅga ityādāvāliṅganādīnāmiva samāsoktisādhakatā /",
    "GK16visa10cu:2698": "anyathā sarvatraiva ekadeśavivartirūpakeṣu samāsoktiprasaṅgaḥ syāt /",
    "GK16visa10cu:2699": "haṭhādānīya ramata ityatra kāryyasāmye 'pi na samāsoktiḥ /",
    "GK16visa10cu:2700": "yadi hi kāryyaleśasāmyaṃ vā samāśritya samāsoktiraṅgīkāryyā tadekadeśavivartirūpakasya viṣayāpahāra eva syāt, tasyānevaṃvidhasva lakṣyasyāprasiddheḥ /",
    "GK16visa10cu:2701": "yatra vācā rūpaṇaṃ nāsti dyāmāliliṅgetyādi samāsoktyudāharaṇavat",
    "GK16visa10cu:2702": "kāryyasāmyabāhulyasamvalitatvam, tatraiva sāmagṣabhāvādaprastutanāyikātādātmyaṃ pratīyate",
    "GK16visa10cu:2703": "ābhātītyādau ca vācyarūpaṇānāṃ bahutvena kāryyādisāmyaṃ svalpatayā tatsahāyyamevācarati iti",
    "GK16visa10cu:2704": "arikīrttyādestādātmyapratītihetutvaṃ sahṛdayānubhavasiddhaṃ natu vyavahārasamāhopajīvitā samāsoktiḥ",
    "GK16visa10cu:2705": "anayośca samāsoktyekadeśavivartirūpakayoraparamapi yuktijātamihaiva samāsoktiprastāve suvyaktaṃ bhaviṣyatītyalaṃ bahunā /",
    "GK16visa10cu:2706": "kvacitsamāsābhāve 'pi rūpakaṃ dṛśyate--",
    "GK16visa10cu:2707": "“mukhaṃ tava kuraṅgākṣi ! sarojamiti nānyathā” /",
    "GK16visa10cu:2708": "kvacidvaiyadhikaraṇye 'pi yathā--",
    "GK16visa10cu:2709": "“vidadhe madhupaśreṇīmiha bhrūlatayā vidhiḥ” /",
    "GK16visa10cu:2710": "Vijñapriyā:",
    "GK16visa10cu:2711": "(vi, ṇa) uktarūpakāṇāmevāntaraviśeṣān prapañcayati---kvacittviti /",
    "GK16visa10cu:2712": "“rājamaṇḍalarāhave” ityādiṣu sarvatra samāsa eva tasya darśitatvāt /",
    "GK16visa10cu:2713": "mukhaṃ taveti /",
    "GK16visa10cu:2714": "spaṣṭam /",
    "GK16visa10cu:2715": "vaiyādhikaraṇye vibhinnavibhaktikatve /",
    "GK16visa10cu:2716": "vidadhe iti /",
    "GK16visa10cu:2717": "tathā cātra bhrūlatayā hetunā madhupaśreṇīṃ vidhirvidadhe ityarthaḥ /",
    "GK16visa10cu:2718": "bhrūlatāṃ vidhātuṃ madhupaśreṇīṃ vidadhe iti paryyavasitor'thaḥ /",
    "GK16visa10cu:2719": "icchādvārā bhrūlatāyāstadvidhānahetutvāt /",
    "GK16visa10cu:2720": "Locanā:",
    "GK16visa10cu:2721": "(lo, ai) samāsamabhāve 'pi rupakamudāhṛtamapi spaṣṭapratipattaye punarudāharati-mukhamiti",
    "GK16visa10cu:2722": "vidadha ityādau tava bhrūlatā madhupaśreṇī ityarthaḥ /",
    "GK16visa10cu:2723": "kvacidvaidharmye 'pi yathā--",
    "GK16visa10cu:2724": "“saujanyambumarusthalī sucaritālekhyadyubhittirguṇajyotsnākṛṣṇacaturdaśī saralatāyogaśvapucchacchaṭā",
    "GK16visa10cu:2725": "yaireṣāpi durāśayā kaliyuge rājāvalī sevitā teṣāṃ śūlini bhaktimātrasulabhe sevā kiyatkauśalam”",
    "GK16visa10cu:2726": "Vijñapriyā:",
    "GK16visa10cu:2727": "(vi, ta) kvacid vaidharmye 'pi iti /",
    "GK16visa10cu:2728": "rūpyarūpakayorviruddhadharmo nār'thaḥ /",
    "GK16visa10cu:2729": "kintu nirdiṣṭaṃ yatsādharmyaṃ tadabhāvavattvamevātra vaidharmyam /",
    "GK16visa10cu:2730": "saujanyāmbiti /",
    "GK16visa10cu:2731": "atra kaliyuge yairdurāśayā eṣā rājāvalī nṛpaśreṇī sevitā bhaktimātrasulabhe śūlini teṣāṃ sevā kiyat kauśalam /",
    "GK16visa10cu:2732": "rājāvalī kīdṛśī ? saujanyarūpasyāmbuno marusthalī /",
    "GK16visa10cu:2733": "atrābhinnatvena nirdiṣṭayoḥ saujanyāmbunorubhayadharmatā iti /",
    "GK16visa10cu:2734": "tayorabhāvatvameva dvayormarurājāvalyoryathoktaṃ vaidharmyam /",
    "GK16visa10cu:2735": "evamuttarottaraṃ bodhyam /",
    "GK16visa10cu:2736": "sucaritarūpaṃ yadālekhyaṃ vastu, tasya dyurūpā gaganarūpā",
    "GK16visa10cu:2737": "bhittirāśrayaḥ /",
    "GK16visa10cu:2738": "guṇarūpāyāḥ jyotstrāyāḥ kṛṣṇacaturdaśī /",
    "GK16visa10cu:2739": "saralatāyogaśvapucchacchaṭā /",
    "GK16visa10cu:2740": "atra chaṭāpadaṃ svarūpārthakam /",
    "GK16visa10cu:2741": "tathā saralatāyāḥ yogasya sambandhasya kukkurapucchasvarūpetyarthaḥ /",
    "GK16visa10cu:2742": "sarvatra nirdiṣṭadharmābhāvo bodhyaḥ /",
    "GK16visa10cu:2743": "Locanā:",
    "GK16visa10cu:2744": "(lo, o) vaidharmyeṇa, vaiparītyena, samānadharmarūpatānāpannena /",
    "GK16visa10cu:2745": "saralatā sanmārgatā, vakratāvirahaśca /",
    "GK16visa10cu:2746": "atra vaidharmyeṇa paramparitarūpakam /",
    "GK16visa10cu:2747": "idaṃ mama /",
    "GK16visa10cu:2748": "atra ca keṣāñcidrūpakāṇāṃ śabdaśleṣamūlatve 'pi",
    "GK16visa10cu:2749": "rūpakaviśeṣatvādarthālaṅkāramavye gaṇanam /",
    "GK16visa10cu:2750": "evaṃ vakṣyamāṇālaṅkāreṣu bodhyam /",
    "GK16visa10cu:2751": "Locanā:",
    "GK16visa10cu:2752": "(lo, au) nanu padmodayetyādau paramparitādeḥ",
    "GK16visa10cu:2753": "śabdānvayavyatirekānuvidhāyitvātkathaṃ vār'thālaṅkāramadhye gaṇanamityata",
    "GK16visa10cu:2754": "āha---atreti /",
    "GK16visa10cu:2755": "śabdaśleṣamūlatve 'pi śabdadvyarthatāyāḥ śabdānvayavyatirekānuvidhānaprayojakatvāduktarītyā",
    "GK16visa10cu:2756": "śabdālaṅkārataivociteti bhāvaḥ /",
    "GK16visa10cu:2757": "vakṣyamāṇālaṅkārā virodhādayaḥ /",
    "GK16visa10cu:2758": "vakṣyamāṇa ityupalakṣaṇam /",
    "GK16visa10cu:2759": "tena uktāyāṃ śabdasādhāraṇadharmāyāmupamāyāmapi jñeyamiti śeṣaḥ /",
    "GK16visa10cu:2760": "adhikārūḍhavaiśiṣṭyaṃ rūpakaṃ yattadeva tat /",
    "GK16visa10cu:2761": "tadevādhikārūḍhavaiśiṣṭyasaṃjñakam /",
    "GK16visa10cu:2762": "yathā mama--",
    "GK16visa10cu:2763": "“idaṃ vaktraṃ sākṣādvirahitakalaṅkaḥ śaśadharaḥ",
    "GK16visa10cu:2764": "sudhādhārādhāraścirapariṇataṃ bimbamadharaḥ /",
    "GK16visa10cu:2765": "ime netre rātrindivamadhikaśobhe kuvalaye tanurlāvaṇyānāṃ jaladhiravagāhe",
    "GK16visa10cu:2766": "sukhataraḥ” //",
    "GK16visa10cu:2767": "Vijñapriyā:",
    "GK16visa10cu:2768": "(vi, tha) rūpakāntaramāha--adhiketi /",
    "GK16visa10cu:2769": "rūpyamāṇena vyaktiviśeṣeṇāparaprasiddhatatsajātīyato 'dhikamārūḍhaṃ",
    "GK16visa10cu:2770": "vaiśiṣṭyaṃ tadityarthaḥ /",
    "GK16visa10cu:2771": "tadeva tannāmakameva /",
    "GK16visa10cu:2772": "idaṃ vaktramiti /",
    "GK16visa10cu:2773": "kalaṅkaviraho vaiśiṣṭyaṃ rūpyamāṇaśaśadharavyaktiviśeṣeṇa ārūḍham /",
    "GK16visa10cu:2774": "evamuttaratra sudhādhārāyā ādhāro 'dharaścirakālasthameva pariṇataṃ pakkaṃ bimbam /",
    "GK16visa10cu:2775": "atra ekkasya cirakālasthitirvaiśiṣṭyam /",
    "GK16visa10cu:2776": "parārddhaṃ spaṣṭam /",
    "GK16visa10cu:2777": "evaṃ ca--- “asambhṛtaṃ maṇḍanamaṅgayaṣṭeranāsavākhyaṃ karaṇaṃ madasya",
    "GK16visa10cu:2778": "kāmasya puṣpavyatiriktamastraṃ bālyātparaṃ sātha vayaḥ prapede” //",
    "GK16visa10cu:2779": "ityatrāyamapyalaṅkāro mālārūpo bodhyaḥ /",
    "GK16visa10cu:2780": "asambhṛtatvānāsavākhyatvapuṣpabhinnatvarūpavaiśiṣṭyārohaṇāt /",
    "GK16visa10cu:2781": "Locanā:",
    "GK16visa10cu:2782": "(lo, a) adhikārūḍhaṃ vaiśiṣṭyaṃ viśeṣa",
    "GK16visa10cu:2783": "ārthādāropyamāṇādāropaviṣayasya yatretyarthaḥ /",
    "GK16visa10cu:2784": "avagāhe sukhatara ityatra lavaṇedadhirmakarataraṅgalavaṇādisadbhāvādavagāhakānāṃ sukhāvaho na bhavatītyāśayaḥ /",
    "GK16visa10cu:2785": "adhikaṃ vaiśiṣṭyamarthāt sukhādeḥ /",
    "GK16visa10cu:2786": "prasthānāntare cedamekaguṇahānau viśeṣoktiriti /",
    "GK16visa10cu:2787": "“asambhṛtaṃ maṇḍanamaṅgayaṣṭeranāsavākhyaṃ karaṇaṃ madasya /",
    "GK16visa10cu:2788": "kāmasya puṣpavyatiriktamastraṃ bālyātparaṃ sātha vayaḥ prapede” //",
    "GK16visa10cu:2789": "ihāsambhṛtaṃ maṇḍanamityatra kecidāhurvibhāvanākhyo 'laṅkāra iti,",
    "GK16visa10cu:2790": "tanna /",
    "GK16visa10cu:2791": "na khalu sambharaṇapuṣpe maṇḍanāstrayoḥ kāraṇe, kintu tatsvarūpe /",
    "GK16visa10cu:2792": "anye tvāhuḥ, pariṇāmo 'yamiti /",
    "GK16visa10cu:2793": "tadapyasat, tatkāryyasya śarīraśobhākaraṇasya madanoddīpanasya ca prastutvena kenacid anusandhīyamānatvābhāvāt",
    "GK16visa10cu:2794": "rāghavānandamahāpātrāstvāhuḥ- adhikārūḍhavaiśiṣṭyaṃ rūpakamidamiti /",
    "GK16visa10cu:2795": "tadapicintyam /",
    "GK16visa10cu:2796": "āropaviṣayasyāropyamāṇāt kenacidaṃśena vaiśiṣṭyasyaitatprayojakatvāt tatsvarūpatvam /",
    "GK16visa10cu:2797": "tenātra “ayaṃ rājā aparaḥ pākaśāsanaḥ'; “anyadevāṅgalāvaṇyam';",
    "GK16visa10cu:2798": "ityādivad atiśayoktireva bhavituṃ yukteti māmakaḥ pakṣaḥ /",
    "GK16visa10cu:2799": "adhyavasāyasya sphītatayānubhūyamānatvāt /",
    "GK16visa10cu:2800": "rūpakasya ca āropamūlatvāt /",
    "GK16visa10cu:2801": "atra kalaṅkarāhityādinādhikaṃ vaiśiṣṭyam /",
    "GK16visa10cu:2802": "viṣayātmatayāropye prakṛtārthopayogini // VisSd_10.34 //",
    "GK16visa10cu:2803": "pariṇāmo bhavettulyātulyādhikaraṇo dvidhā /",
    "GK16visa10cu:2804": "Vijñapriyā:",
    "GK16visa10cu:2805": "(vi, da) pariṇāmālaṅkāramāha---viṣayātmatayeti /",
    "GK16visa10cu:2806": "viṣayo rūpaṇādhikaraṇaṃ, prakṛtārthopayoginyanuṣṭhīyamānārthopayogini",
    "GK16visa10cu:2807": "āropye, āropyasya pariṇām ityarthaḥ /",
    "GK16visa10cu:2808": "tulyātulyeti /",
    "GK16visa10cu:2809": "abhinnābhinnavibhaktika ityarthaḥ /",
    "GK16visa10cu:2810": "Locanā:",
    "GK16visa10cu:2811": "(lo, ā) viṣaya āropaviṣayaḥ, tadātmatayā, tadrūpatayā natu rūpakavat",
    "GK16visa10cu:2812": "taduparañjakatvamātreṇa /",
    "GK16visa10cu:2813": "evaṃ cāsya viṣayātmatvena, prakṛte kāryyopayogitvena rūpakād",
    "GK16visa10cu:2814": "vyavacchedaḥ /",
    "GK16visa10cu:2815": "rūpake vidyamānāyā api tādātmyapratīterna paryyantaṃ gantumākāṅkṣā ityāśayaḥ /",
    "GK16visa10cu:2816": "pariṇāmālaṅkārasya tathābhūto rūpyamāṇo vidyate yad etaddviprakāraṃ pariṇāmaṃ nāma nirvakti",
    "GK16visa10cu:2817": "āropyamāṇasyāropaviṣayātmatayā pariṇamanātpariṇāmaḥ /",
    "GK16visa10cu:2818": "Locanā:",
    "GK16visa10cu:2819": "(lo, i) āropyeti---pariṇamanasthānaniveśena tadrūpatāpatteḥ /",
    "GK16visa10cu:2820": "natu sato dharmiṇo vai pūrvarūpaparityāgena rūpāntarāpatteriti bhāvaḥ /",
    "GK16visa10cu:2821": "yathā--",
    "GK16visa10cu:2822": "“smitenopāyanaṃ dūrādāgatasya kṛtaṃ mama /",
    "GK16visa10cu:2823": "stanopapīḍamāśleṣaḥ kṛ (ta) to dyūte paṇastayā” //",
    "GK16visa10cu:2824": "anyatropāyanapaṇo vasanābharaṇādibhāvenopayujyete /",
    "GK16visa10cu:2825": "atra tu nāyakasaṃbhāvanadyūtayoḥ smitāśleṣarūpatayā /",
    "GK16visa10cu:2826": "Vijñapriyā:",
    "GK16visa10cu:2827": "(vi, dha) smiteneti /",
    "GK16visa10cu:2828": "atrābhede tṛtīyā /",
    "GK16visa10cu:2829": "atra smite āropyamāṇamupāyanaṃ vāstavasmitatayaiva pariṇataṃ,",
    "GK16visa10cu:2830": "taccānuṣṭhīyamānasambhāvanopayogi /",
    "GK16visa10cu:2831": "stanopapīḍamiti /",
    "GK16visa10cu:2832": "stanāvupapīḍyā'śleṣa ityarthaḥ /",
    "GK16visa10cu:2833": "atrā'śleṣe āropyamāṇaḥ paṇo vāstavaśleṣatayaiva pariṇataḥ anuṣṭhīyamānadyūtopayogī /",
    "GK16visa10cu:2834": "ubhayatrānuṣṭhīyamānārthopayogaṃ darśayati---anyatreti /",
    "GK16visa10cu:2835": "sambhāvanadyūtayorityatropayujyete ityasyānvayaḥ /",
    "GK16visa10cu:2836": "āropyamāṇayorupāyanapaṇyoḥ smitāśleṣarūpatayetyatra pariṇāma iti śeṣaḥ /",
    "GK16visa10cu:2837": "prathamārddhevaiyadhikaraṇyena prayogaḥ, dvitīye sāmānādhikaraṇyena /",
    "GK16visa10cu:2838": "rūpake “mukhacandraṃ paśyāmi”",
    "GK16visa10cu:2839": "ityādāvāropyamāṇacandrāderuparañjakatāmātram, na tu prakṛte",
    "GK16visa10cu:2840": "darśanādāvupayogaḥ /",
    "GK16visa10cu:2841": "iha tūpāyanoderviṣayeṇa tādātmyaṃ prakṛte ca nāyakasaṃbhāvanādāvupayogaḥ /",
    "GK16visa10cu:2842": "ata eva rūpake āropyasyāvacchedakatvamātreṇānvayaḥ, atra tu tādātmyena /",
    "GK16visa10cu:2843": "Vijñapriyā:",
    "GK16visa10cu:2844": "(vi, na) rūpake āropyamāṇasyānuṣṭhīyamānārthopayogo nāstīti",
    "GK16visa10cu:2845": "darśayati---rūpake iti /",
    "GK16visa10cu:2846": "uparañjakatvamātraṃ śobhābodhakatvamātram /",
    "GK16visa10cu:2847": "natviti /",
    "GK16visa10cu:2848": "upayogo nirvāhakatvaṃ candreṇa darśanānirvāhāt /",
    "GK16visa10cu:2849": "prakṛte tu nirvāhakatvamastyevetyāha /",
    "GK16visa10cu:2850": "iha tviti /",
    "GK16visa10cu:2851": "tadātmyamityatra upayujyate iti śeṣaḥ /",
    "GK16visa10cu:2852": "tādātmyasyopayogapradarśanaṃ pariṇāmataḥ upāyanāderevopayogapradarśanaparyyavasannaṃ bodhyam",
    "GK16visa10cu:2853": "upāyanena sambhāvanasya paṇena dyūtasya ca nirvāhāt /",
    "GK16visa10cu:2854": "tadeva viśadayitvā darśayati---prakṛte ceti /",
    "GK16visa10cu:2855": "upayogaḥ sambhāvanadyūtayornirvāhakatvenopāyanapaṇayoḥ smitāśleṣābhedenānvayaityarthaḥ /",
    "GK16visa10cu:2856": "sa cānvayo 'nāropita ityato nirvāhakatā /",
    "GK16visa10cu:2857": "ārope tu na nirvāhakatetyāha---ataeveti /",
    "GK16visa10cu:2858": "anārope satyeva nirvāhakatvādevetyarthaḥ /",
    "GK16visa10cu:2859": "avacchedakatvena avāstavatvena /",
    "GK16visa10cu:2860": "prakṛte tu vāstavatvena ityāha---atra ceti /",
    "GK16visa10cu:2861": "tādātmyaṃ vastavo 'bhedaḥ /",
    "GK16visa10cu:2862": "Locanā:",
    "GK16visa10cu:2863": "(lo, ī) kavinibandhāhāryyatādātmye 'pyāropasyaiva",
    "GK16visa10cu:2864": "rūpakaprayojakatvādityavacchedakatvamātreṇa /",
    "GK16visa10cu:2865": "uparañjakatvāmātraṃ cārutvātiśayaprakaṭanamātram /",
    "GK16visa10cu:2866": "tuścārthaḥ /",
    "GK16visa10cu:2867": "tādātmyaṃ tatra niveśaḥ smitādeḥ upāyanatvamasti tadviśeṣakatvāt /",
    "GK16visa10cu:2868": "mukhādeścandrāditvaṃ na tatheti bhāvaḥ /",
    "GK16visa10cu:2869": "“dāse kṛtāgasi-” ityādau rūpakameva, na tu pariṇāmaḥ /",
    "GK16visa10cu:2870": "āropyamāṇakaṇṭakasya pādabhedanakāryasyāpratutatvāt /",
    "GK16visa10cu:2871": "na khalu tatkasyacidapi prastutakāryasya ghaṭanārthamanusandhīyate /",
    "GK16visa10cu:2872": "Vijñapriyā:",
    "GK16visa10cu:2873": "(vi, pa) dāse kṛtāgasītyādiślokīyarūpake tu pariṇāmāprasaktiṃ",
    "GK16visa10cu:2874": "darśayati---dāse iti /",
    "GK16visa10cu:2875": "nanvatra kathaṃ rūpakamevetyuktaṃ sūkṣmāgratvena kaṭhoratvena ca pulakāṅkurāṇāṃ kaṇṭakabhedasya vāstavatvādevetyāha---āropyamāṇeti /",
    "GK16visa10cu:2876": "pādabhedaḥ kāryyaṃ yasya tādṛśasyāropyamāṇakaṇṭaksaya pulakarūpasyetyarthaḥ /",
    "GK16visa10cu:2877": "atra yadyapi pulakasya kaṇṭakāropaviṣayatvameva kaṇṭakatvenāropyamāṇatvaṃ yathāpi pādabhedakāryyakatve",
    "GK16visa10cu:2878": "'nāropyamāṇasyetyarthaḥ /",
    "GK16visa10cu:2879": "tathāca tatkāryyanirvāhakatvaṃ yatastasyāropyamāṇamatastasya kaṇṭakatvamapi na vāstavam /",
    "GK16visa10cu:2880": "kintu āropyamāṇamevetyato rūpakamevetyarthaḥ /",
    "GK16visa10cu:2881": "nanu pādabhedakāryyanivārhakatvameva pulakāṅkurāṇāmasti /",
    "GK16visa10cu:2882": "tatkathamavāstavatvamityāha---na khalviti /",
    "GK16visa10cu:2883": "tatpulakāṅkurāgraṃ kasyacidapi--bhedo hi prastutaṃ kāryyam /",
    "GK16visa10cu:2884": "kasyacidapi pādīyabhedasyānyadīyabhedasya vā kasyacid ghaṭanārthamityarthaḥ /",
    "GK16visa10cu:2885": "itthaṃ rūpakābhinnatayā pariṇāmaḥ siddhaḥ /",
    "GK16visa10cu:2886": "evam --- “śiṣyatāṃ nidhuvanopadeśinaḥ śaṅkarasya rahasi prapannayā /",
    "GK16visa10cu:2887": "śikṣitaṃ suratinaipuṇaṃ tayā yattadeva gurudakṣiṇīkṛtam” //",
    "GK16visa10cu:2888": "ityatrāpi gurudakṣiṇāyāḥ suratinaipuṇyena pariṇāmāt pariṇaāmālaṅkāra eveti bodhyam /",
    "GK16visa10cu:2889": "ayamapi rūpakavadadhikārūḍhavaiśiṣṭyo dṛśyate /",
    "GK16visa10cu:2890": "yathā--",
    "GK16visa10cu:2891": "“vanecarāṇāṃ vanitāsakhānāṃ darīgṛhotsaṅganiṣaktabhāsaḥ /",
    "GK16visa10cu:2892": "bhavanti yatrauṣadhayo rajanyāmatailapūrāḥ suratapradīpāḥ” //",
    "GK16visa10cu:2893": "atra pradīpānāmauṣadhyātmatayā prakṛte suratopayoginyandhakāranāśe upayogo 'talapūratvenādhikārūḍhavaiśiṣṭyam",
    "GK16visa10cu:2894": "Vijñapriyā:",
    "GK16visa10cu:2895": "(vi, pha) vanecarāṇāmiti /",
    "GK16visa10cu:2896": "yatra himālaye auṣadhaya eva rajanyāṃ vanecarāṇāṃ vanitāsakhānāṃ suratapradīpā bhavanti ityanvayaḥ",
    "GK16visa10cu:2897": "pradīpībhāve hetumāha---darīgṛheti /",
    "GK16visa10cu:2898": "atailapūrāḥ tailapūraṇarahitāstailasamūharahitā vā /",
    "GK16visa10cu:2899": "atra pradīpībhāvasya prakṛtārthopayogitvaṃ darśayati---atreti /",
    "GK16visa10cu:2900": "prakṛte suratopayogyandhakāranāśe pradīpānāmauṣadhyātmatayā upayoga ityanvayaḥ /",
    "GK16visa10cu:2901": "auṣadhyātmatayā pariṇāmasyetyapi kvacindhobhanaḥ pāṭhaḥ /",
    "GK16visa10cu:2902": "auṣadhyātmatayā prakṛta iti kvacitprāmādikaḥ pāṭhaḥ /",
    "GK16visa10cu:2903": "naca suratameva śābdaṃ prakṛtaṃ nāndhakāranāśaḥ; tasyāśābdatvāditi vācyam ? suratopayogitvena tasyāpi prakṛtatvāt /",
    "GK16visa10cu:2904": "saṃdehaḥ prakṛte 'nyasya saṃśayaḥ pratibhotthitaḥ // VisSd_10.35 //",
    "GK16visa10cu:2905": "śuddho niścayagarbho 'sau niścayānta iti tridhā /",
    "GK16visa10cu:2906": "Vijñapriyā:",
    "GK16visa10cu:2907": "(vi, ba) sandehālaṅkāramāha---sandeha iti /",
    "GK16visa10cu:2908": "pratibhayā utthito 'nyasyāprastutārthakoṭeḥ prastute vastuni yaḥ",
    "GK16visa10cu:2909": "saṃśayaḥ sa sandehālaṅkāra ityarthaḥ /",
    "GK16visa10cu:2910": "Locanā:",
    "GK16visa10cu:2911": "(lo, u) sandehaḥ sandehākhyo 'laṅkāraḥ /",
    "GK16visa10cu:2912": "prakṛte varṇyamāne anyasya āropyamāṇasya /",
    "GK16visa10cu:2913": "evaṃ ca prakṛtasandehe 'prakṛtamapi sandihyata eva /",
    "GK16visa10cu:2914": "evaṃ ca prakṛtāprakṛtaviṣayasaṃśayajñānaṃ sandehālaṅkāraḥ ityarthaḥ /",
    "GK16visa10cu:2915": "saṃśayaśca vyavasthānādyanekakoṭikajñānam /",
    "GK16visa10cu:2916": "evaṃca saṃśaya ityetāvataiva lakṣaṇe paryāpte prakṛte anyasyeti vacanaṃ “madhyaṃ tava “ ityādi vṛttyudāhariṣyamāṇavyavacchedārtham /",
    "GK16visa10cu:2917": "pratibhotthita iti, pratibhā kaveḥ, tayā utthitaḥ ādṛtaḥ,evañca",
    "GK16visa10cu:2918": "kavivarṇitasyāpi “sthāṇurvā puruṣo vā” iti saṃśayasya nālaṅkāratā /",
    "GK16visa10cu:2919": "etadeva vṛttau sphuṭībhaviṣyati /",
    "GK16visa10cu:2920": "apratibhotthāpita ityādinā /",
    "GK16visa10cu:2921": "yatra saṃśaya eva paryavasānaṃ sa śuddhaḥ /",
    "GK16visa10cu:2922": "yathā--",
    "GK16visa10cu:2923": "“kiṃ tāruṇyataroriyaṃ rasabhahodbhinnā navā vallarī velāprocchalitasya kiṃ",
    "GK16visa10cu:2924": "laharikā lāvaṇyavārāṃnidheḥ /",
    "GK16visa10cu:2925": "udrāḍhotkalikāvatāṃ svasamayopanyāsaviśrambhiṇaḥ kiṃ sākṣādupadeśayaṣṭirathavā devasya śṛṅgāriṇaḥ”",
    "GK16visa10cu:2926": "Vijñapriyā:",
    "GK16visa10cu:2927": "(vi, bha) kiṃ tāruṇyeti /",
    "GK16visa10cu:2928": "iyaṃ nāyikā kiṃ lāvaṇyataroḥ navā vallarī ! lāvaṇyarūpatarvāśritā navā latetyarthaḥ /",
    "GK16visa10cu:2929": "kīdṛśī rasabharodbhinnā śṛṅgararasa eva rasojalaṃ tenodbhinno jalasekena latodbhedāt /",
    "GK16visa10cu:2930": "kiṃvā velayā nīreṇa procchalitasya ucchalitasya lāvaṇyarūpasya vārāṃnidheḥ samudrasyalaharikā taraṅgaḥ /",
    "GK16visa10cu:2931": "“velā syānnīratīrayoḥ” iti koṣaḥ /",
    "GK16visa10cu:2932": "kiṃ vā śṛṅgāriṇo devasya kandarpasya arthāt śṛṅgārārthamuddamotkalikānatāṃ gāḍhotkaṇṭhāvatāṃ janānāṃ sthāne upadeśasya arthāt śṛṅgāropadeśsya sākṣād vaṣṭiṇalambanabhūtā yaṣṭiḥ /",
    "GK16visa10cu:2933": "enāmālambya śṛṅgāro 'nubhūyatāmityupadeśaḥ /",
    "GK16visa10cu:2934": "devasya kīdṛśasya svasamayasya vasantasya upanyāsena viśrammiṇo viśvastasya mamedānīmupadeśo yogya ityaveṃ viśvāsavata ityarthaḥ /",
    "GK16visa10cu:2935": "asandihānatvameva viśvāsaḥ /",
    "GK16visa10cu:2936": "Locanā:",
    "GK16visa10cu:2937": "(lo, ū) rasaḥ tāruṇyapakṣe---bhogabhilāṣaḥ, pakṣe sāmānyadravaḥ /",
    "GK16visa10cu:2938": "velālāvaṇyapakṣe-sāmānyamaryyādā, samudrapakṣe-taṭam /",
    "GK16visa10cu:2939": "ucchalitam utsarpaṇam atikramaḥ /",
    "GK16visa10cu:2940": "utkalikā utkaṇṭhā /",
    "GK16visa10cu:2941": "strasamayopanyāsaviśrambhiṇaḥ svasammatārthakathane viśvāsapravarttakasya sākṣād upadeśayaṣṭiḥ, yaṣṭyākāramūrttimattvena pratyakṣamuddeśaḥ /",
    "GK16visa10cu:2942": "yadvā upadeśārthaṃ yaṣṭiḥ, tāḍanavetrādidaṇḍaḥ /",
    "GK16visa10cu:2943": "tathāhi---yasyāḥ kasyā api vidyāyā upadeṣṭāraḥ capalacittanivāraṇāya tāḍanārthaṃ yaṣṭimādadate iti lokaprasiddhaḥ /",
    "GK16visa10cu:2944": "yatrādāvante ca saṃśaya eva madhye niścayaḥ sa niścayamadhyaḥ /",
    "GK16visa10cu:2945": "yathā--",
    "GK16visa10cu:2946": "“ayaṃ mārtaṇḍaḥ kiṃ sa khalu turagaiḥ saptabhiritaḥ kṛśānuḥ kiṃ sarvāḥ",
    "GK16visa10cu:2947": "prasarati diśo naiṣa niyatam /",
    "GK16visa10cu:2948": "kṛtāntaḥ kiṃ sākṣānmahiṣavahano 'sāviti punaḥ samālokyājau tvāṃ vidadhati vikalpān pratibhaṭāḥ”",
    "GK16visa10cu:2949": "Locanā:",
    "GK16visa10cu:2950": "(lo, ṛ) sarvā diśo na prasarati, kintūrdhvameva jvalatīti prasiddham /",
    "GK16visa10cu:2951": "atra madhye mārtaṇḍādyabhāvaniścayaḥ, rājaniścaye dvitīyasaṃśayotthānāsaṃbhavāt",
    "GK16visa10cu:2952": "Vijñapriyā:",
    "GK16visa10cu:2953": "(vi, ma) madhye ca niścaya iti /",
    "GK16visa10cu:2954": "ekakoṭervyātirekaniścaya ityarthaḥ /",
    "GK16visa10cu:2955": "ayamiti /",
    "GK16visa10cu:2956": "ājau yuddhe tvāṃ samālokya pratibhaṭāḥ pratikūlavīrā ityevaṃ vitarkān vidadhati kurvānti /",
    "GK16visa10cu:2957": "tān vitarkān āha---ayamiti /",
    "GK16visa10cu:2958": "ito gataḥ /",
    "GK16visa10cu:2959": "sarvā diśa iti /",
    "GK16visa10cu:2960": "kṛśānuḥ sarvā diśo na prasarati /",
    "GK16visa10cu:2961": "ayaṃ tu sarvadikprasārī, ato na kṛśānurityarthaḥ /",
    "GK16visa10cu:2962": "sākṣāt kṛtānta ityanvayaḥ /",
    "GK16visa10cu:2963": "mahiṣavāhanatvābhāvānna kṛtānta ityarthaḥ /",
    "GK16visa10cu:2964": "atra mārttaṇḍādyabhāvaniścayo madhye /",
    "GK16visa10cu:2965": "nanu viruddhakoṭyabhāvaniścayādrājakoṭiniścayo 'pītyata",
    "GK16visa10cu:2966": "āha---rājatvaniścaya iti /",
    "GK16visa10cu:2967": "yatrādau saṃśayo 'nte ca niścayaḥ sa niścayāntaḥ /",
    "GK16visa10cu:2968": "yathā--",
    "GK16visa10cu:2969": "kiṃ tāvatsarasi sarojametadārādāhosvinmukhamavabhāsate taruṇyāḥ /",
    "GK16visa10cu:2970": "saṃśayya kṣaṇamiti niścikāya kaścidvibbokairvakasavāsināṃ parokṣaiḥ” //",
    "GK16visa10cu:2971": "Vijñapriyā:",
    "GK16visa10cu:2972": "(vi, ya) kiṃ tāvaditi /",
    "GK16visa10cu:2973": "nāyikāyāmapi sarastvāśaṅkā bodhyā /",
    "GK16visa10cu:2974": "ārād etat kimityarthaḥ /",
    "GK16visa10cu:2975": "vivvokaiḥ “vivvokastvatigarveṇa vastunīṣṭe 'pyanādara”iti /",
    "GK16visa10cu:2976": "evaṃlakṣaṇaiḥ strīṇāṃ hāvaviśeṣairityarthaḥ /",
    "GK16visa10cu:2977": "kīdṛśaiḥ bakasahavāsināṃ parokṣaiḥ--bakā hi matsyaniścayārthaṃ dhyāyinastatsahavāsinastataḥ śikṣitadhyānāsteṣāmapi parokṣaiḥ apratyakṣaiḥ",
    "GK16visa10cu:2978": "atidurūhatvādatyantadhyānenaiva jñeyairityarthaḥ /",
    "GK16visa10cu:2979": "apratibhotthāpite tu “sthāṇurvā puruṣo vā” ityādisaṃśaye nāyamalaṅkāraḥ /",
    "GK16visa10cu:2980": "Locanā:",
    "GK16visa10cu:2981": "(lo, ṝ) vivvoko, bhāvaviśeṣaḥ /",
    "GK16visa10cu:2982": "yaduktamatraiva “vivvokastvatigarveṇa vastunīṣṭe 'pyanādara” iti /",
    "GK16visa10cu:2983": "bakasahavāsināṃ padmānāṃ parokṣairagocaraiḥ /",
    "GK16visa10cu:2984": "apratibhotthāpite ityanantaraṃ kāvyopanibaddhe 'pīti śeṣaḥ /",
    "GK16visa10cu:2985": "“madhyaṃ tava sarojākṣi ! payodharabharāditam /",
    "GK16visa10cu:2986": "asti nāstīti saṃdehaḥ kasya citte na bhāsate” //",
    "GK16visa10cu:2987": "atrātiśayoktireva, upameye upamānasaṃśayasyaivaitadalaṅkāraviṣayatvāt /",
    "GK16visa10cu:2988": "Vijñapriyā:",
    "GK16visa10cu:2989": "(vi, ra) ekamasādṛśyamūlakāhāryyasaṃśayāntare 'pi nāyakalaṅkāra",
    "GK16visa10cu:2990": "ityāha---madhyaṃ taveti /",
    "GK16visa10cu:2991": "sandehaḥ kasya citte na bhāsate ityanvayaḥ /",
    "GK16visa10cu:2992": "tatrātiśayoktiḥ iti vakṣyamāṇāyāḥ pañcavidhāyā atiśayokterbhede 'pyabhedāroparūpaprabheda evātretyarthaḥ /",
    "GK16visa10cu:2993": "nāsti yaḥ padārthaḥ tadasattve 'pi tadabhedāroparūpatvāt /",
    "GK16visa10cu:2994": "nanvevaṃ sandehālaṅkāre 'pyevamāropo 'styevetyata āha---upameyeti /",
    "GK16visa10cu:2995": "tathācānayoralaṅkārayoḥ parasparabhedo niveśanīya iti bhāvaḥ /",
    "GK16visa10cu:2996": "Locanā:",
    "GK16visa10cu:2997": "(lo, ḷ) atiśayoktirevādhyavasāyamūlatvāt /",
    "GK16visa10cu:2998": "sāmyādatasmiṃstadbuddhirbhrāntimān pratibhotthitaḥ // VisSd_10.36 //",
    "GK16visa10cu:2999": "Locanā:",
    "GK16visa10cu:3000": "(lo, e) mithyājñānasādṛśyena sandehānantaramasya prastāvaḥ /",
    "GK16visa10cu:3001": "bhrāntiścittadharmaviśeṣo vidyate yatra bhramaprakāre sa bhrāntimān ityanvarthanāmālaṅkāraḥ",
    "GK16visa10cu:3002": "yathā--",
    "GK16visa10cu:3003": "“mugdhā dugdhadhiyā gavāṃ vidadhate kumbhānagho vallavāḥ karṇe",
    "GK16visa10cu:3004": "kairavaśaṅkayā kuvalayaṃ kurvanti kāntā api /",
    "GK16visa10cu:3005": "karkandhūphasamuccinoti śabarī muktāphalāśaṅkayā sāndrā candramaso na kasya kurute cittabhramaṃ candrikā” //",
    "GK16visa10cu:3006": "Vijñapriyā:",
    "GK16visa10cu:3007": "(vi, la) bhrāntimadalaṅkāramāha---sāmyāditi /",
    "GK16visa10cu:3008": "tadvuddhistattvena buddhiḥ /",
    "GK16visa10cu:3009": "mugdhā iti /",
    "GK16visa10cu:3010": "candramasaḥ sāndrā candrikā kasya janasya cittavibhramaṃ na kurute ityarthaḥ /",
    "GK16visa10cu:3011": "bhrāntān darśayati---mugdhā iti /",
    "GK16visa10cu:3012": "ballavāḥ gopāḥ mugdhā bhrāntāḥ santaḥ dugdhadhiyā gavāmadhaḥ kumbhān vidadhate dugdhamādātumityarthaḥ",
    "GK16visa10cu:3013": "kairavaśaṅkayā ityatra śaṅkābhrama eva /",
    "GK16visa10cu:3014": "karkandhviti /",
    "GK16visa10cu:3015": "badaraphalamityarthaḥ /",
    "GK16visa10cu:3016": "ākāṅkṣā cātra bhramamūlikā /",
    "GK16visa10cu:3017": "Locanā:",
    "GK16visa10cu:3018": "(lo, ai) karkandhūrbadarī /",
    "GK16visa10cu:3019": "asvarasotthāpitā bhrāntirnāyamalaṅkāraḥ /",
    "GK16visa10cu:3020": "Locanā:",
    "GK16visa10cu:3021": "(lo,o) pratibhotthāpiteti lakṣaṇapadasya vyāvṛttiṃ darśayati---svarasa",
    "GK16visa10cu:3022": "jñata /",
    "GK16visa10cu:3023": "svārasaḥ svabhāvaḥ /",
    "GK16visa10cu:3024": "yathā--”śuktikāyāṃ rajatam” iti /",
    "GK16visa10cu:3025": "Locanā:",
    "GK16visa10cu:3026": "(lo, au) śuktikāyāṃ rajatabhrāntirityarthaḥ /",
    "GK16visa10cu:3027": "svarasa ityataḥ pūrvaṃ kāvye 'pīti śeṣaḥ /",
    "GK16visa10cu:3028": "na cāsādṛśyamūlā /",
    "GK16visa10cu:3029": "yathā--",
    "GK16visa10cu:3030": "“saṃgamavirahavikalpe varamiha na saṃgamastasyāḥ /",
    "GK16visa10cu:3031": "saṅge saiva tathaikā tribhuvanamapi tanmayaṃ virahe” //",
    "GK16visa10cu:3032": "Vijñapriyā:",
    "GK16visa10cu:3033": "(vi, va) pratibhotthitetyasya vyāvṛttimāha---svaraseti /",
    "GK16visa10cu:3034": "asādṛśyamūlakamrame 'pi nāyamalaṅkāra ityāha---nacāsādṛśyeti /",
    "GK16visa10cu:3035": "saṅgameti /",
    "GK16visa10cu:3036": "saṅgamavirahayoḥ vikalpe varantvavicāre ityarthaḥ /",
    "GK16visa10cu:3037": "varaṃ manāgiṣṭam /",
    "GK16visa10cu:3038": "na cātrāpi tribhuvane tatsādṛśyabhramāttadbhrama iti vācyam /",
    "GK16visa10cu:3039": "sādṛśyāṃśe 'bhramasyaiva vivakṣitatvāt /",
    "GK16visa10cu:3040": "tathāca saṅgamād virahasyādhikyād vyatirekālaṅkāraḥ evāyamiti bhāvaḥ",
    "GK16visa10cu:3041": "evaṃ ca lobhādinā bhrame 'pi na bhrāntimān /",
    "GK16visa10cu:3042": "yathā “jagaddhanamayaṃ lubdhāḥ kāmukāḥ kāminīmayam /",
    "GK16visa10cu:3043": "nārāyaṇamayaṃ dhīrāḥ paśyanti paramārthinaḥ //",
    "GK16visa10cu:3044": "“iti /",
    "GK16visa10cu:3045": "nacātra dhanabhede 'pi dhanābhedāropārūpātiśayoktirevātreti vācyam /",
    "GK16visa10cu:3046": "atiśayoktighaṭakasya āropasya āhāryyatve eva tathātvāt /",
    "GK16visa10cu:3047": "atra tu prathame cintārūpavyabhicāribhāvadhvaniḥ /",
    "GK16visa10cu:3048": "dvitīye śṛṅgāradhvaniḥ /",
    "GK16visa10cu:3049": "tṛtīye bhāvadhvanireva /",
    "GK16visa10cu:3050": "Locanā:",
    "GK16visa10cu:3051": "(lo, a) sāmyādityasya vyāvṛttirnacetyādi /",
    "GK16visa10cu:3052": "kvacidbhedādgrahītṝṇāṃ viṣayāṇāṃ tathā kvacit /",
    "GK16visa10cu:3053": "ekasyānekadhollekho yaḥ sa ullekha ucyate // VisSd_10.37 //",
    "GK16visa10cu:3054": "Vijñapriyā:",
    "GK16visa10cu:3055": "(vi, śa) ullekhālaṅkāramāha---kvacidbhedāditi /",
    "GK16visa10cu:3056": "ekasya vastuno 'nekadhā anekatvenollekho buddhaiviṣayatvamityarthaḥ /",
    "GK16visa10cu:3057": "tādṛśabuddherhetudrayamāha---kvacidbhedāditi /",
    "GK16visa10cu:3058": "kvacinnānāgrahītṝṇāṃ tattadrūpeṇānekatvabuddhiḥ /",
    "GK16visa10cu:3059": "kvacittu tādṛśabuddhiprayojakadharmarūpāṇāṃ viṣayāṇāṃ bhedādekasyaiva grahītustathātvabuddhiviṣayatvamityarthaḥ",
    "GK16visa10cu:3060": "tenāsya dvaividhyam /",
    "GK16visa10cu:3061": "krameṇodāharaṇam--",
    "GK16visa10cu:3062": "“priya iti gopavadhūbhiḥ śiśuriti vṛddhairadhīśa iti devaiḥ /",
    "GK16visa10cu:3063": "nārāyaṇa iti bhaktairbrahmetyagrāhi yogibhirdevaḥ” //",
    "GK16visa10cu:3064": "Vijñapriyā:",
    "GK16visa10cu:3065": "(vi, ṣa) priya itīti /",
    "GK16visa10cu:3066": "devaḥ śrīkṛṣṇastaistaiḥ samamityagrahītyarthaḥ /",
    "GK16visa10cu:3067": "tattadevāha--priya ityādi /",
    "GK16visa10cu:3068": "priyaḥ svāmī /",
    "GK16visa10cu:3069": "sāgaraśāyirūpanīrūpatvena bhedānnārāyaṇabrahmāṇorbhedaḥ /",
    "GK16visa10cu:3070": "“āpo hi nārāḥ” tadayanaḥ tatstho nārāyaṇaḥ jalaśāyī ityarthaḥ /",
    "GK16visa10cu:3071": "atraikasyāpi bhagavatastattadguṇayogādanekadhollekhe gopavadhūprabhṛtīnāṃ rucyādayo yathāyogaṃ prayojakāḥ /",
    "GK16visa10cu:3072": "Vijñapriyā:",
    "GK16visa10cu:3073": "(vi, sa) tattadguṇe iti /",
    "GK16visa10cu:3074": "tādṛśabuddhiprayojakatattadguṇa ityarthaḥ /",
    "GK16visa10cu:3075": "saca priya ityatra saundaryarūpaḥ, śiśurityatra strehaviṣayatvam,",
    "GK16visa10cu:3076": "adhīśa ityatraiśvaryyam, nārāyaṇa ityatra dhyānopayogimūrttimadabhinnatvam, brahmetyatra tadvyāvṛttasvarūpābhinnatvam /",
    "GK16visa10cu:3077": "rucyādayaḥ prayojakā iti /",
    "GK16visa10cu:3078": "tathāca tādṛśarucimanto grahītāro bhinnā iti darśitam /",
    "GK16visa10cu:3079": "yadāhuḥ--",
    "GK16visa10cu:3080": "“yathāruci yathārthitvaṃ yathāvyutpatti bhidyate /",
    "GK16visa10cu:3081": "ābhāso 'pyartha ekasminnanusandhānasādhitaḥ” //",
    "GK16visa10cu:3082": "Vijñapriyā:",
    "GK16visa10cu:3083": "(vi, ha) rucyādīnāṃ tadvuddhiprayojakatve saṃvādamāha---yathārucīti /",
    "GK16visa10cu:3084": "ekasminnarthe anusandhānena manoniveśena sādhita ābhāsaḥ jñānaṃ buddhirapi yathārucyādi---bhedāt bhidyata ityarthaḥ /",
    "GK16visa10cu:3085": "ruciricchā, arthitvaṃ kiñcit prāptyarthamicchārūpā /",
    "GK16visa10cu:3086": "vyutpattiḥ saṃskāraḥ /",
    "GK16visa10cu:3087": "Locanā:",
    "GK16visa10cu:3088": "(lo, ā) vyutpattirabhyāsakṛtā vāsanā, vā pratītiḥ /",
    "GK16visa10cu:3089": "anusandhānaṃ manasastadviṣaye praviṇīkaraṇam /",
    "GK16visa10cu:3090": "tena sādhitaḥ viṣayāntaraṃ vyavacchidya nirvāhitaḥ /",
    "GK16visa10cu:3091": "evaṃ ca priya ityādau bhagavataḥ priyatve gopavadhūnāṃ rucyāditritayamapi prayojakam /",
    "GK16visa10cu:3092": "śiśutve ca vṛddhānāṃ vyutpattiḥ /",
    "GK16visa10cu:3093": "saccidānandabrahmatve yogināṃ vyutpattiḥ evamanyatra /",
    "GK16visa10cu:3094": "atra bhagavataḥ priyatvādīnāṃ vāstavatvād grahītṛbhedācca na mālārūpakam,",
    "GK16visa10cu:3095": "na ca bhrāntimān /",
    "GK16visa10cu:3096": "na cāyamabhede bheda ityevaṃrūpātiśayoktiḥ /",
    "GK16visa10cu:3097": "tathāhi--”anyadevāṅgalāvaṇyam-” ityādau lāvaṇyāderviṣayasya pṛthaktvenādhyavasānam /",
    "GK16visa10cu:3098": "na ceha bhagavati gopavadhūprabhṛtibhiḥ priyatvādyadhyavasīyate priyatvāderbhagavati tatkāle tāttvikatvāt /",
    "GK16visa10cu:3099": "Vijñapriyā:",
    "GK16visa10cu:3100": "(vi, ka) atra mālārūpakaprasāktiṃ nirasyati---atra bhagavata iti /",
    "GK16visa10cu:3101": "vāstavatvena ahāryyābhedāropātmakarūpakāprasāktiḥ grahītṛbhedācca na",
    "GK16visa10cu:3102": "tanmālātvaprasāktiḥ; mālāyā grahītṛbhedāvivakṣamāṇādeva /",
    "GK16visa10cu:3103": "yadyapi vāstavatvena rūpakāprasaktau mālārūpakaprasaktirapi tata eva nirastā tathāpi grahītṛbhedapradarśanaṃ mālāpariṇāmaprasaktivāraṇasūcanārtham /",
    "GK16visa10cu:3104": "vāstavatvena tatprasaktisattve 'pi grahītṛbhedasya tadvādhakatvāditi hetuḥ /",
    "GK16visa10cu:3105": "aprasaktamapyatiśayoktiprabhedaviśeṣaṃ vaiśadyāya nirasyati---nacāyamabheda iti /",
    "GK16visa10cu:3106": "tatprabhedasyodāharaṇaṃ pradarśayate /",
    "GK16visa10cu:3107": "tatprasaktirnāstītyāha---tatra hīti /",
    "GK16visa10cu:3108": "tatrātiśayoktiprabhede pṛthaktvena tatraiva tadanyatvena /",
    "GK16visa10cu:3109": "naceheti /",
    "GK16visa10cu:3110": "iha priya hatyādyullekhodāharaṇe /",
    "GK16visa10cu:3111": "priyatānyatheti /",
    "GK16visa10cu:3112": "priyatātaḥ anyathā ityarthaḥ /",
    "GK16visa10cu:3113": "kintu priyatvādyadhyavasīyate iti kvacit prāmādikaḥ pāṭhaḥ /",
    "GK16visa10cu:3114": "sa cādhyavasīyata ityatra nirasyate ityevaṃ lakṣaṇayā samarthanīyaḥ /",
    "GK16visa10cu:3115": "tāttvikatvādityanyatvenābodhitatvādityarthaḥ /",
    "GK16visa10cu:3116": "tāttvikabuddhyā ca nāhāryyāroparūpaṃ rūpakaṃ cetyuktam /",
    "GK16visa10cu:3117": "Locanā:",
    "GK16visa10cu:3118": "(lo, i) bhagavatastatkāle tāttvikatvād grītṛbhedācceti hetordvayamapi mālārūpakabhrāntimatordvayorapi vivekaḥ /",
    "GK16visa10cu:3119": "tāttvikaṃ vastutastadrūpatāyāḥ sambhavāt /",
    "GK16visa10cu:3120": "tathā mālārūpakasya kavinibaddhāhāryyatādātmyāropa eva prayojakaḥ /",
    "GK16visa10cu:3121": "bhrāntimataśca mithyā jñānameva nidānam /",
    "GK16visa10cu:3122": "grotṛbhedasya ca dvayorapi sambhave 'pi apavādatvena ullekhākhyabhinnālaṅkārasya na prayojakatvamiti bhāvaḥ /",
    "GK16visa10cu:3123": "nācādhyavasīyate ; kintu tattvenaivāvasīyate /",
    "GK16visa10cu:3124": "adhyavasānaṃ viṣayanigaraṇena viṣayiṇorabhedapratipattiḥ /",
    "GK16visa10cu:3125": "kecidāhuḥ--”ayamalaṅkāro niyamenālaṅkārāntaravicchittimūlaḥ /",
    "GK16visa10cu:3126_0": "uktodāharaṇe ca śiśutvādīnāṃ niyamanābhiprāyātpriyatvādīnāṃ bhinnatvādhyavasāya ityatiśayoktirasti, tatsadbhāve 'pi grahītṛbhedena",
    "GK16visa10cu:3126_1": "nānātvapratītirūpovicchitti viśeṣa ullekhākhyabhinnālaṅkāraprayojakaḥ Vijñapriyā:",
    "GK16visa10cu:3127": "(vi, kha) alaṅkārāntarasaṅkarāt tadbhaṅgimūla eva niyamenāyamalaṅkāra iti kecidāhuḥ taddarśayati---keciditi",
    "GK16visa10cu:3128": "vicchittirbhaṅgiḥ /",
    "GK16visa10cu:3129": "uktodāharaṇeṣu tāṃ vicchittiṃ darśayati---ukteti /",
    "GK16visa10cu:3130": "niyamābhiprāyāditi /",
    "GK16visa10cu:3131": "vṛddhaiśca śiśurevāgrāhi ityevaṃ niyamābhiprāyadityarthaḥ /",
    "GK16visa10cu:3132": "atiśayoktirastītyagre 'nvayaḥ /",
    "GK16visa10cu:3133": "tathāca yūni deve śiśubhinne 'pi niyamataḥ śiśvabhedāropād bhede",
    "GK16visa10cu:3134": "'pyabhedāropārūpātiśayoktirdarśitā /",
    "GK16visa10cu:3135": "atra ca niyamapradarśanaṃ teṣāṃ tathātvena bhāvanātiśayapradarśanārthameva, natu tasyātiśayoktighaṭanārthateti bodhyam /",
    "GK16visa10cu:3136": "priya ityādyaṃśe 'pi tamevātiśayoktiṃ darśayati---priya ityādīnāmiti",
    "GK16visa10cu:3137": "atra ca bhede 'pyabhedāroparūpāyā atiśayoktereva sambhavaḥ /",
    "GK16visa10cu:3138": "tathā ca bhinnārthādhyavasāya ityatra bhinnatvavatyadhyavasāya ityarthaḥ /",
    "GK16visa10cu:3139": "kasyādhyavasāya ityatrāha---priyatvādīnāmiti /",
    "GK16visa10cu:3140": "tathā ca asvāmini deve svāmitvāropa eva svāmyabhedāropa ityarthaḥ /",
    "GK16visa10cu:3141": "atraiva kecidityanenāsvarasasūcanam /",
    "GK16visa10cu:3142": "deva ityanena āropaviṣayasyoktisattve tu nigaraṇaghaṭitasyātiśayoktisāmānyalakṣaṇasyātrābhāvāt",
    "GK16visa10cu:3143": "vakṣyamāṇe “śrīkaṇṭhajanapade'; ityādau nāsvarasa ityavadheyam /",
    "GK16visa10cu:3144": "nanvevamatiśayoktisattve sa evātrāṅkāro 'stu nollekha ityata āha---tatsadbhaṇepīti /",
    "GK16visa10cu:3145": "atiśayoktisattvepītyarthaḥ /",
    "GK16visa10cu:3146": "pratītirūpavicchittiviśeṣa allekhākhyātiśayoktibhinnasyālaṅkārasya prayojaka ityarthaḥ /",
    "GK16visa10cu:3147": "śrīkaṇṭhajanapadavarṇane--”vajrapañjaramiti śaraṇāgataiḥ, ambaravivaramiti",
    "GK16visa10cu:3148": "vātikaiḥ” ityādiścātiśayoktervivikto viṣayaḥ /",
    "GK16visa10cu:3149": "iha ca rūpakālaṅkārayogaḥ” /",
    "GK16visa10cu:3150": "vastutastu--”ambaravivaram-” ityādau bhrāntimantamevecchanti na rūpakam,",
    "GK16visa10cu:3151": "bhedapratītipuraḥ sarasyaivāropasya gauṇīmūlarūpakādiprayojakatvāt /",
    "GK16visa10cu:3152": "yadāhuḥ śarīrakamīmāṃsābhāṣyavyākhyāne śrīvācaspatimiśrāḥ-",
    "GK16visa10cu:3153": "“api ca paraśabdaḥ paratra lakṣyamāṇaguṇayogena vartate iti yatra prayoktṛpratipatroḥ saṃpratipattiḥ sa gauṇaḥ, sa ca bhedapratyayapuraḥ",
    "GK16visa10cu:3154": "saraḥ” iti /",
    "GK16visa10cu:3155": "iha tu vātikānāṃ śrīkaṇṭhajanapadavarṇane bhrāntikṛta evāmbaravivarādyāropa iti /",
    "GK16visa10cu:3156": "Vijñapriyā:",
    "GK16visa10cu:3157": "(vi, ga) atiśayoktyasaṅkīrṇo 'pyullekhasya viṣayo 'stīti",
    "GK16visa10cu:3158": "darśayati---śrīkaṇṭheti /",
    "GK16visa10cu:3159": "śrīkaṇṭhanāmā rājaviśeṣaḥ tasya nagaraṃ śaraṇāgataiḥ śatruto bhītaiḥ vajrapañjaramityabodhītyarthaḥ",
    "GK16visa10cu:3160": "svapraviṣṭarakṣakatvena vajrapañjarasādṛśyādabhedāroparūpaṃ rūpakamevetyarthaḥ /",
    "GK16visa10cu:3161": "grahīturbhedāt tatsaṅkīrṇa ullekhaḥ /",
    "GK16visa10cu:3162": "nacāsambandhe sambandhāroparūpātiśayoktireveyamiti vācyam,",
    "GK16visa10cu:3163": "svasādṛśyamūlakatva eva tadavasarāt /",
    "GK16visa10cu:3164": "śiśurityatra tu tāttvikatvādeva na rūpakamityuktameva /",
    "GK16visa10cu:3165": "asuravivaramitīti /",
    "GK16visa10cu:3166": "vātikairunmatairaprakāśarūpasādṛśyabuddhyā vivaramityarthaḥ /",
    "GK16visa10cu:3167": "atiśayoktervivikta iti /",
    "GK16visa10cu:3168": "nagarasyāropaviṣayasya svaśabdenaivoktatvena tannigaraṇābhāvādatiśayoktyaprasakteriti bhāvaḥ",
    "GK16visa10cu:3169": "gauṇīmūleti /",
    "GK16visa10cu:3170": "gaurvāhīka ityādivad gauṇīlakṣaṇamūleti nātrārthaḥ, rūpake lakṣaṇābhāvāt /",
    "GK16visa10cu:3171": "vyadhikaraṇenaiva candratvena śaktyaiva candrapadāt mukhabodhāt /",
    "GK16visa10cu:3172": "āropādhikaraṇasya praṅnirdeśe rūpakaṃ yathā---ayaṃ candra ityatra /",
    "GK16visa10cu:3173": "“āropasya prāṅnirdeśe tu gauṇī lakṣaṇā, yathā gaurvāhīka ityatra /",
    "GK16visa10cu:3174": "kintu āropādhikaraṇasyāropyaguṇayogātmakasādṛśyarūpā yā buddhiḥ saivātra gauṇīpadārthaḥ /",
    "GK16visa10cu:3175": "tādṛśabuddhimūlakarūpakādiprayojakatvād bhedapratītipuraḥ sarāropasya ityarthaḥ /",
    "GK16visa10cu:3176": "rūpakādītyādi śabdāt sādṛśyamūlakotprekṣādyanekālaṅkāraparigrahaḥ /",
    "GK16visa10cu:3177": "tatra mūlakatvapradarśanaṃ ca tatpūrvake pariṇāmālaṅkāre tathātvābhāvapradarśanāya /",
    "GK16visa10cu:3178": "paraśabda ityādi /",
    "GK16visa10cu:3179": "paraśabdaścandrādiśabdo gavādiśabdaścetyarthaḥ /",
    "GK16visa10cu:3180": "paratra mukhādau vāhīkādau ca /",
    "GK16visa10cu:3181": "lakṣyamāṇeti /",
    "GK16visa10cu:3182": "lakṣyamāṇo jñāyamāno ya āropasya guṇo dharma āropādhikaraṇasya tadyogenetyarthaḥ /",
    "GK16visa10cu:3183": "paratra vṛttiśca rūpake vyadhikaraṇaprakāreṇa śaktyaiva /",
    "GK16visa10cu:3184": "gaurvāhīka ityādau gauṇīlakṣaṇāsthale tu lakṣaṇayeti viśeṣaḥ /",
    "GK16visa10cu:3185": "varttata itīti /",
    "GK16visa10cu:3186": "saṃpratipattiryatra śabde prayoktṛpratipatroḥ sa śabdo gauṇa ityarthaḥ /",
    "GK16visa10cu:3187": "sa ceti /",
    "GK16visa10cu:3188": "sa guṇayoga ityarthaḥ /",
    "GK16visa10cu:3189": "tādṛśaguṇayogabuddhistu asuravivaramityatra nāstītyāha---iva tu iti /",
    "GK16visa10cu:3190": "Locanā:",
    "GK16visa10cu:3191": "(lo, ī) alaṅkārāntaravicchittirnidānaṃ yasyeti bhāvaḥ /",
    "GK16visa10cu:3192": "śiśutvādīnāmityādiśabdena priyatvādeḥ saṃgrahaḥ /",
    "GK16visa10cu:3193": "ayamarthaḥ--bhagavataḥ śiśutvādibhedeṣu satsvapi gopavadhūbhiḥ priya ityevāyaṃ gṛhyate na śiśuriti /",
    "GK16visa10cu:3194": "yathā priyatvādau satyapi vṛddhaiḥ śiśurityeva gṛhyate /",
    "GK16visa10cu:3195": "tadatrānekarūpasyāpi pratigrahītraikaikabhedarūpatvena niyamanamiti cābhede bhedādhyavasāyādatiśayoktiḥ",
    "GK16visa10cu:3196": "yadi tvayaṃ pratyetṛbhedena bhede 'tiśayoktisadbhāva eva syāttadātiśayoktiprakāraviśeṣa eva syāt naca tathā, alaṅkārantare 'pi",
    "GK16visa10cu:3197": "sambhavādityāha---śrīkaṇṭheti /",
    "GK16visa10cu:3198": "śrīkaṇṭhajanapado nāma śrīkaṇṭhadevatādhiṣṭhito deśaḥ /",
    "GK16visa10cu:3199": "asuravivaraṃ siddhavivaram vātikāḥ pavanayoginaḥ /",
    "GK16visa10cu:3200": "yadvā--asuravivaraṃ vātarogaśāntikaraḥ ko 'pi rogaviśeṣaḥ /",
    "GK16visa10cu:3201": "vātikaiḥ vātarogibhiḥ /",
    "GK16visa10cu:3202": "atrāpyalaṅkārāntaravicchittimūlatāṃ darśayati---iha ceti /",
    "GK16visa10cu:3203": "icchanti tattvajñā iti śeṣaḥ /",
    "GK16visa10cu:3204": "rūpakālaṅkārayoga iti tu keṣāñcid matānusāreṇoktamityarthaḥ /",
    "GK16visa10cu:3205": "kathaṃ na rūpakamityata āha---bhedeti /",
    "GK16visa10cu:3206": "bhedapratītipuraḥ--sarasyaiva ityevakāreṇa bhrāntyādervyavacchedaḥ /",
    "GK16visa10cu:3207": "prathamato 'pi bhedapratītau bhrāntyāde rabhāvāt /",
    "GK16visa10cu:3208": "mugdhā dugdhadhiyetyādau mithyājñānasya kavipratibhāhṛtatvena kavinā ballavādiniṣṭhatvena satyatvenopanibaddhatvād rūpakādītyādiśabdenāpahnutyādisaṃgrahaḥ /",
    "GK16visa10cu:3209": "kathaṃ tathābhūtasyāropasya rūpakādiprayojakatvamityata",
    "GK16visa10cu:3210": "āha---gauṇīmūleti /",
    "GK16visa10cu:3211": "rūpakādergauṇī lakṣaṇāhetukatvādityarthaḥ /",
    "GK16visa10cu:3212": "tathāpi kathaṃ tatrāropasya bhedapratītipuraḥ saratvamityatrācāryyasammatiṃ śārīramīmāṃsābhāṣyaṃ śrīmadācāryyaśaṅkarabhagavatpādakṛtam /",
    "GK16visa10cu:3213": "paraśabdo 'gnirmāṇavaka ityādau māṇavakādiśabdaḥ paratra māṇavakādau tanmate lakṣyamāṇo guṇastekṣṇayapiṅgalādiḥ",
    "GK16visa10cu:3214": "prayoktā vākyaprayojakaḥ /",
    "GK16visa10cu:3215": "pratipattā tadarthajñātā /",
    "GK16visa10cu:3216": "sa ca gauṇīvṛttyā bodhyor'thaḥ /",
    "GK16visa10cu:3217": "prakṛte yojayati--iha tu iti /",
    "GK16visa10cu:3218": "bhrāntikṛta eva prācyānāṃ mate bhrāntikṛtatvābhāve punā rūpakamasti iti bhāvaḥ /",
    "GK16visa10cu:3219": "atra bhrāntimato 'laṅkāratve 'pi nālaṅkārāntaravicchittimūlatvaṃ hīyata iti prakṛte na kācit kṣatiḥ /",
    "GK16visa10cu:3220": "atraiva ca “capovanamiti munibhiḥ kāmāyatanamiti veśyābhiḥ” ityādau pariṇāmālaṅkārayogaḥ /",
    "GK16visa10cu:3221": "Locanā:",
    "GK16visa10cu:3222": "(lo, u) atraiva śrīkaṇṭhajanapadavarṇane pariṇāmālaṅkārayogaḥ /",
    "GK16visa10cu:3223": "śrīkaṇṭhajanapade tapovanatvādyāropasya munyādeḥ prakṛte tapaḥ prabhṛtāvupayogāt /",
    "GK16visa10cu:3224": "naceha rūpakaṃ tapovanatvādyāropasya sādṛśyamūlatvābhāvāt, munyādīnāṃ tu tapovanādibhinnarūpasya tadrūpatāpratīteriha bhrāntimāniti ye /",
    "GK16visa10cu:3225": "apyāhuḥ teṣāmayamāśayaḥ--- śrīkaṇṭhajanapade ekadeśasya tapovanāditvepyavayavāvayavinorabhedātsamudāyasya tathātvapratītiriha na",
    "GK16visa10cu:3226": "tāttvikīti na pariṇām iti /",
    "GK16visa10cu:3227": "evamatra eṣu sarveṣu alaṅkārāntaravicchittisambhave 'pi",
    "GK16visa10cu:3228": "grahītṛbhedenānekadhollekhasya vicchittiviśeṣasya sambhavāt tatprayojitasya ullekhālaṅkārasyāpalāpo na śakyakriya ityarthaḥ /",
    "GK16visa10cu:3229": "“gāmbhīryeṇa samudro 'si sauraveṇāsi parvataḥ” /",
    "GK16visa10cu:3230": "ityādau cānekadhollekhe gāmbhīryādiviṣayabhedaḥ prayojakaḥ /",
    "GK16visa10cu:3231": "atra ca rūpakayogaḥ /",
    "GK16visa10cu:3232": "Vijñapriyā:",
    "GK16visa10cu:3233": "(vi, gha) atraiva ceti /",
    "GK16visa10cu:3234": "taponamityādau pariṇāmayoga ityanvayaḥ /",
    "GK16visa10cu:3235": "tapovanatvakāmāyatanatvayostatra vāstavatvena pariṇāmālaṅkāratvasambhavāt /",
    "GK16visa10cu:3236": "naca tapovanatvasya kathaṃ tatra vāstavatvamiti vācyam /",
    "GK16visa10cu:3237": "vanapadasyātrāśrame lākṣaṇikatvābhiprāyeṇa pariṇāmālaṅkāratvakathanāt",
    "GK16visa10cu:3238": "itthaṃ grahītṛbhedaghaṭitamullekhamudāhṛtya viṣayabhedaghaṭitaṃ",
    "GK16visa10cu:3239": "tamudāharati---gāmbhīryyeṇeti /",
    "GK16visa10cu:3240": "viṣayabhedo dharmmarūpaviṣayabhedaḥ /",
    "GK16visa10cu:3241": "atra grahītryaikyameva /",
    "GK16visa10cu:3242": "“gururvacasi, pṛthururasi, arjuno yaśasi-” ityādiṣu cāsya rūpakādvivikto",
    "GK16visa10cu:3243": "viṣaya iti /",
    "GK16visa10cu:3244": "atra hi śleṣamūlātiśayoktiyogaḥ /",
    "GK16visa10cu:3245": "Vijñapriyā:",
    "GK16visa10cu:3246": "(vi, ṅa) rūpakāsaṅkīrṇamasya viṣayaṃ darśayati---gururiti /",
    "GK16visa10cu:3247": "upadeśyarūpe vacasi viṣaye gururupadeṣṭā ityarthaḥ /",
    "GK16visa10cu:3248": "śleṣācca bṛhaspatirityarthaḥ /",
    "GK16visa10cu:3249": "pṛthuriti /",
    "GK16visa10cu:3250": "urasi urovacchedena pṛthurvisphāraḥ śleṣācca---pṛthū rājā /",
    "GK16visa10cu:3251": "arjuna iti /",
    "GK16visa10cu:3252": "atra yaśasi ityatra tṛtīyārthe saptamī /",
    "GK16visa10cu:3253": "yaśasārjuno dhavalaḥ ityarthaḥ /",
    "GK16visa10cu:3254": "śleṣācca pāṇḍavor'junaḥ kārttavīryyārjuno vā /",
    "GK16visa10cu:3255": "rūpakād vivikta iti /",
    "GK16visa10cu:3256": "tvaṃ bhavānityanayoranyatarasyāpi anuktirūpānnigaraṇādatiśayoktereva viṣayatvāt /",
    "GK16visa10cu:3257": "sā cātra bhede 'pi abhedāroparūpā /",
    "GK16visa10cu:3258": "yadi tu tvaṃ bhavānityanayorekatarasya nirdeśastadārūpakameva,",
    "GK16visa10cu:3259": "rūpakātiśayoktyoretanmātra bhedāt /",
    "GK16visa10cu:3260": "atra hīti /",
    "GK16visa10cu:3261": "naca durgālaṅghitavigraha ityādivadupamādhvanirayamiti vācyam tatra viśeṣyasya śliṣṭomāvallabhapadasyevātra viśeṣyapadābhāvāt tvaṃpadasattve",
    "GK16visa10cu:3262": "'pi rūpakameva nopamādhvanistasya śliṣṭatvābhāvāt /",
    "GK16visa10cu:3263": "Locanā:",
    "GK16visa10cu:3264": "(lo, ū) evaṃ grītṛbhede udāhṛtya viṣayabhede",
    "GK16visa10cu:3265": "udāharati---gambhīryyeṇeti /",
    "GK16visa10cu:3266": "śleṣamūlātiśayoktiḥ /",
    "GK16visa10cu:3267": "gururupadeṣṭaiva gururbṛhaspatiriti bhede 'pyabhedādhyavasāyāt",
    "GK16visa10cu:3268": "śleṣamūlātiśayoktiriti /",
    "GK16visa10cu:3269": "pṛthurviśālo vaiṇyaśca /",
    "GK16visa10cu:3270": "arjuno dhavalaḥ, pakṣe kārttavīryyaḥ, pārtho vā /",
    "GK16visa10cu:3271": "nacātraśabdaśaktimūlo dhvaniḥ, naca rūpakam upadeṣṭṛtvādīnāṃ",
    "GK16visa10cu:3272": "bṛhasyatitvāditvenādhyavasānāt /",
    "GK16visa10cu:3273": "prakṛtaṃ pratiṣidhyānyasthāpanaṃ syādapahnutiḥ /",
    "GK16visa10cu:3274": "Locanā:",
    "GK16visa10cu:3275": "(lo, ṛ) prakṛtamāropaviṣayam anyasthāpanam āropyaviṣayatvasthāpanam /",
    "GK16visa10cu:3276": "iyaṃ dvidhā /",
    "GK16visa10cu:3277": "kvacidapahnapūrvaka āropaḥ, kvacidāropapūrvako 'pahnava iti /",
    "GK16visa10cu:3278": "Vijñapriyā:",
    "GK16visa10cu:3279": "(vi, ca) apahnutyalaṅkāramāha---prakṛtamiti /",
    "GK16visa10cu:3280": "prakṛtaṃ prakrāntam, anyasthāpanam aprakṛtasthāpanam /",
    "GK16visa10cu:3281": "itthañceti /",
    "GK16visa10cu:3282": "prakṛtāpahnavo anyasthāpanañcetyetanmātravilakṣaṇe satītyarthaḥ /",
    "GK16visa10cu:3283": "prakṛtāpahnavāprakṛtasthāpanayoḥ paurvāparyyavyatyāsād dvaividhyamiti darśayati kvaciditi",
    "GK16visa10cu:3284": "naca niṣidhyeti katvānirdeśādapahnavapūrvakatvameva labhyate kathaṃ dvaividhyamiti vācyam",
    "GK16visa10cu:3285": "niṣedhabuddhiṃ viṣayīkṛtya ityeva tadarthāt /",
    "GK16visa10cu:3286": "tadviṣayīkaraṇasya cobhayathāpi sambhavāt /",
    "GK16visa10cu:3287": "krameṇodāharaṇam--",
    "GK16visa10cu:3288": "“nadaṃ nabhomaṇḍalamamburāśirnaitāśca tārā navaphenabhaṅgāḥ /",
    "GK16visa10cu:3289": "nāyaṃ śaśī kuṇḍalitaḥ phaṇīndro nāsau kalaṅkaḥ śayito murāriḥ” //",
    "GK16visa10cu:3290": "Vijñapriyā:",
    "GK16visa10cu:3291": "(vi, cha) nedaṃ nabha iti /",
    "GK16visa10cu:3292": "nabhaādiniṣedhena saphenasamudre phaṇiśayitamurāristhāpanamidam /",
    "GK16visa10cu:3293": "amburāśirityādau sarvatra kintu iti bodhyam /",
    "GK16visa10cu:3294": "“etadvibhāti caramācalacūḍacumbi hiṇḍīra-piṇḍa-ruci-śītamarīcibimbam /",
    "GK16visa10cu:3295": "ujjvālitasya rajanīṃ madanānalasya dhūmaṃ dadhatprakaṭalāñchanakaitavena”",
    "GK16visa10cu:3296": "Vijñapriyā:",
    "GK16visa10cu:3297": "(vi, ja) anyasthāpanapūrvakaṃ niṣedhamāha---etad vibhātīti /",
    "GK16visa10cu:3298": "etad bimbam arthāccandrasya /",
    "GK16visa10cu:3299": "hiṇḍīraṃ karpūraḥ /",
    "GK16visa10cu:3300": "ujjvālitasyeti /",
    "GK16visa10cu:3301": "nirvāpitasyetyartaḥ /",
    "GK16visa10cu:3302": "nirbharasvakāntasambhogena rajanyā madanānalanirvāṇād dhūmodramaḥ /",
    "GK16visa10cu:3303": "kaitaveneti /",
    "GK16visa10cu:3304": "nāyaṃ lāñchanaḥ kintu yathoktadhūma iti niṣedhapratītiḥ paścāt kaitavapadena /",
    "GK16visa10cu:3305": "Locanā:",
    "GK16visa10cu:3306": "(lo, ṝ) hiṇḍīraḥ phenaḥ /",
    "GK16visa10cu:3307": "atra kaitavapadena kapaṭārthena na prakaṭalāñchanamiti pratīterapahnava ārthaḥ /",
    "GK16visa10cu:3308": "idaṃ padyaṃ mama /",
    "GK16visa10cu:3309": "evam--",
    "GK16visa10cu:3310": "“virājati vyomavapuḥ payodhistārāmayāstatra ca phenabhaṅgāḥ”",
    "GK16visa10cu:3311": "Vijñapriyā:",
    "GK16visa10cu:3312": "(vi, jha) bhaṅgyantareṇāpi niṣedhapratītāvāha---virājatīti /",
    "GK16visa10cu:3313": "atra vapuḥ padamayaṭpratyayābhyāṃ vyomādiniṣedhapratītiḥ /",
    "GK16visa10cu:3314": "ityādyākāreṇa ca prakṛtaniṣedho bodhyaḥ /",
    "GK16visa10cu:3315": "gopanīyaṃ kalapyarthaṃ dyotayitvā kathañcana // VisSd_10.38 //",
    "GK16visa10cu:3316": "yadi śleṣeṇānyathā vānyathayetsāpyahnutiḥ /",
    "GK16visa10cu:3317": "Locanā:",
    "GK16visa10cu:3318": "(lo, ḷ) anyathayediti /",
    "GK16visa10cu:3319": "anyārthe ghaṭayet /",
    "GK16visa10cu:3320": "kaściditi śeṣaḥ /",
    "GK16visa10cu:3321": "sapīti /",
    "GK16visa10cu:3322": "apiśabdena samanantaroktaprakārabhinnāpahnutiḥ ityarthaḥ /",
    "GK16visa10cu:3323": "śleṣeṇa yathā--",
    "GK16visa10cu:3324": "“kāle vāridharāṇāmapatitayā naiva śakyate sthātum /",
    "GK16visa10cu:3325": "utkaṇṭhitāsi tarale ! nahi nahi sakhi ! picchilaḥ panthāḥ” //",
    "GK16visa10cu:3326": "atra “apatitayā” ityatra patiṃ vinetyuktvā paścātpatanābhāvena ityanyathā kṛtam /",
    "GK16visa10cu:3327": "Vijñapriyā:",
    "GK16visa10cu:3328": "(vi, ña) dvitīyāpahnutimāha---gopanīyamiti /",
    "GK16visa10cu:3329": "śleṣeṇa dyotanaṃ śaktyaiva /",
    "GK16visa10cu:3330": "anyathādyotanantu vyañjanayā /",
    "GK16visa10cu:3331": "anyakathanantu śleṣeṇa śliṣṭapadavācyārthena ceti bodhyam /",
    "GK16visa10cu:3332": "kāle iti /",
    "GK16visa10cu:3333": "atra vāridhārāṇāṃ kālasya kāmoddīpakatvena patiśūnyatayā sthityaśakyatvaṃ gopanīyamarthamuktvā tad boddhyāḥ saṃkhyāḥ praśrānantaraṃ tadanyathayatinahi nahīti /",
    "GK16visa10cu:3334": "varṣākāle pathaḥ picchilatvena patitabhinnatayā ityuktavākyaśleṣaṇa anyathā kṛtaṃ tadāhātreti",
    "GK16visa10cu:3335": "aśleṣeṇa yathā--",
    "GK16visa10cu:3336": "“iha puro 'nilakampitavigrahā milati kā na vanaspatinā latā /",
    "GK16visa10cu:3337": "smarasi kiṃ sakhi ! kāntaratotsavaṃ nahi ghanāgamarītirudāhṛtā” //",
    "GK16visa10cu:3338": "Vijñapriyā:",
    "GK16visa10cu:3339": "(vi, ṭa) iha puronileti /",
    "GK16visa10cu:3340": "iha deśe puraḥ sammukhe kā latā /",
    "GK16visa10cu:3341_0": "vanaspatipadamahimnā vyañjanayā sādhvasavannāyikāyāṃ saṅgatanāyakapratītiḥ samāsoktirūpā saṃkhyā tatpratītyā smarasītyādipraśre",
    "GK16visa10cu:3341_1": "kṛte vaktrī vācyārtheneva tadanyathayati---nahi ghanāgameti vakroktau parokteranyathākāraḥ, iha tu svauktereveti bhedaḥ /",
    "GK16visa10cu:3342": "gopanakṛtā gopanīyasyāpi prathamamabhihitatvācca vyājokteḥ /",
    "GK16visa10cu:3343": "Vijñapriyā:",
    "GK16visa10cu:3344": "(vi, ṭha) asyā vakroktito bhedamāha--vakroktāviti /",
    "GK16visa10cu:3345": "vyājoktito 'pyasyā bhedamāha---gopaneti /",
    "GK16visa10cu:3346": "gopanīyārtho vaktā vyājoktau prathamaṃ nocyate /",
    "GK16visa10cu:3347": "yathā--- “pṛthunā jalakumbhena śramo 'yaṃ śvāsakṛnmama /",
    "GK16visa10cu:3348": "viśrāmyāmi kṣaṇaṃ tasmād vayasye ! tava sannidhau //",
    "GK16visa10cu:3349": "“ityatra jalāharaṇasya pathi upanāyakasambhagajanyaḥ śramo vaktryā prathamamanukto 'pi sakhipratītibhiyā nigūhitaḥ /",
    "GK16visa10cu:3350": "vyājokteriti bheda ityanvayaḥ /",
    "GK16visa10cu:3351": "Locanā:",
    "GK16visa10cu:3352": "(lo, e) apatitayā na vidyate patiryasyāḥ sā apatiḥ tasyā bhāvastattā patanarahitayetyarthaḥ",
    "GK16visa10cu:3353": "anyathākaraṇametadevāha /",
    "GK16visa10cu:3354": "vakroktau “ke yūyaṃ sthala eva “ ityādau /",
    "GK16visa10cu:3355": "vyājoktau śelendrapratipādyamānetyādau girijākarasparśajanyasya romāñcādernābhidhānam /",
    "GK16visa10cu:3356": "anyanniṣidhya prakṛtasthāpanaṃ niścāyaḥ punaḥ // VisSd_10.39 //",
    "GK16visa10cu:3357": "Locanā:",
    "GK16visa10cu:3358": "(lo, ai) niścayākhyaḥ /",
    "GK16visa10cu:3359": "apahnutivaidharmyāt //",
    "GK16visa10cu:3360": "niścayākhyo 'yamalaṅkāraḥ /",
    "GK16visa10cu:3361": "anyadityāropyamāṇam /",
    "GK16visa10cu:3362": "yathā mama--”vadanamidaṃ na sarojaṃ nayane nendīvare ete /",
    "GK16visa10cu:3363": "iva savidhe mugdhadṛśo bhramara ! mudā kiṃ paribhramasi” //",
    "GK16visa10cu:3364": "yathā vā--",
    "GK16visa10cu:3365": "“hṛdi visalatāhāro nāyaṃ bhujaṅgamanāyakaḥ kuvalayadalaśreṇī kaṇṭhe na sā garaladyutiḥ /",
    "GK16visa10cu:3366": "malayajarajo nedaṃ bhasma priyārahite mayi prahara na harabhrāntyānaṅga !",
    "GK16visa10cu:3367": "krudhā kimu dhāvasi” //",
    "GK16visa10cu:3368": "Vijñapriyā:",
    "GK16visa10cu:3369": "(vi, ḍa) niścayālaṅkāramāha---anyanniṣidhyeti /",
    "GK16visa10cu:3370": "apahnutau prakṛtaniṣedhena anyasthāpanam, iha tu tadvaiparītyamityarthaḥ /",
    "GK16visa10cu:3371": "vadanamidamiti /",
    "GK16visa10cu:3372": "he madhukara iha mugdhadṛśaḥ savidhe mudhā na paribhrāmya /",
    "GK16visa10cu:3373": "bhrāmyetyatra vaikalpikadivādiśyannantatā /",
    "GK16visa10cu:3374": "padmādibuddhyā yad bhrāmyasi tanmudhetyarthaḥ /",
    "GK16visa10cu:3375": "mudhātvamupapādayati---vadanamidamiti /",
    "GK16visa10cu:3376": "hṛdi bisalatāhāra ityādikā virahiṇa uktiḥ /",
    "GK16visa10cu:3377": "evam---”navajaladharaḥ sannaddho 'yaṃ na dṛptaniśācaraḥ,",
    "GK16visa10cu:3378": "suradhanuridaṃ dūrākṛṣṭaṃ na tasya śarāsanam /",
    "GK16visa10cu:3379": "ayamapi paṭudhārasāro na vāṇaparamparā, kanakanikaṣasnigdhā vidyutpriyā na mamorvaśī /",
    "GK16visa10cu:3380": "“ityādāvapyayamalaṅkāro bodhyaḥ /",
    "GK16visa10cu:3381": "Locanā:",
    "GK16visa10cu:3382": "(lo, o) mugdhadṛśo manoharākṣyāḥ /",
    "GK16visa10cu:3383": "asyālaṅkārasya pūrvācāryyāprakāśitatvād viṣayavyāptaye",
    "GK16visa10cu:3384": "punarudāharati---yathā veti /",
    "GK16visa10cu:3385": "bhujaṅgamanāyako vāsukiḥ /",
    "GK16visa10cu:3386": "na hyayaṃ niścayāntaḥ saṃdehaḥ, tatra saṃśayaniścayayorekāśrayatvenāvasthānāt /",
    "GK16visa10cu:3387": "atra tu bhramarādeḥ saṃśayo nāyakāderniścayaḥ /",
    "GK16visa10cu:3388": "kiñca na bhramarāderapi saṃśayaḥ ekakoṭyadhike jñāne, tathā samīpāgamanāsaṃbhāvat /",
    "GK16visa10cu:3389": "tarhi bhrāntimānastu, astu nāma bhramārāder bhrāntiḥ /",
    "GK16visa10cu:3390": "na ceha tasyāścamatkāravidhāyitvam, api tu tathāvidhanāyakādyuktereveti",
    "GK16visa10cu:3391": "sahṛdayasaṃvedyam /",
    "GK16visa10cu:3392": "kiñcāvivakṣite 'piṃ bhramarādeḥ patanādau bhrāntau vā nāyikācāṭvādirūpeṇaiva saṃbhavati tathāvidhoktiḥ",
    "GK16visa10cu:3393": "Vijñapriyā:",
    "GK16visa10cu:3394": "(vi, ḍha) na hyayamiti /",
    "GK16visa10cu:3395": "vārtho hikāraḥ /",
    "GK16visa10cu:3396": "navāyamityarthaḥ /",
    "GK16visa10cu:3397": "bhramarāderityādipadādanaṅgasya nāyikāderityādipadāt tatadvodhakapuruṣasya ca parigrahaḥ /",
    "GK16visa10cu:3398": "nanu niścayāntasandehe tadaikyaṃ na vivakṣitamityata āha---ekakoṭyanadhike jñāne ityarthaḥ",
    "GK16visa10cu:3399": "taj jñānaṃ ca ekakoṭau utkaṭatvena tadvṛtitakoṭereva niścaye ca bhavati, tādṛśaniścayaśca bhrama eveti tāṃ koṭimādāyāśaṅkate---tarhīti /",
    "GK16visa10cu:3400": "astu nāmeti samādhānam /",
    "GK16visa10cu:3401": "tathāvidhanāyakādyuktereveti /",
    "GK16visa10cu:3402": "nāyikāsukhotkarṣasya dvitīyaśloke vakturvipralambhotkarṣasya ca pratipādanādeva camatkārāditi bhāvaḥ /",
    "GK16visa10cu:3403": "tasminnarthe sahṛdayāḥ pramāṇamityāha---sahṛyeti /",
    "GK16visa10cu:3404": "mugdhā dugdhadhiyā” ityādau api candrotkarṣapratipādanādeva camatkāra iti tulyamityata āha---kiñceti",
    "GK16visa10cu:3405": "tatra tu bhrāntimiti bhramādhīnakumbhapātādikriyā, atra tu bhramarasya natu bhramādhīnapātakriyeti samādhānasambhave 'pi",
    "GK16visa10cu:3406": "tādṛśakriyābhāve 'pi bhrāntimadalaṅkārādityupapattṝn pratyāha /",
    "GK16visa10cu:3407": "avivakṣite 'pīti /",
    "GK16visa10cu:3408": "tuṣyatu iti nyāyāt /",
    "GK16visa10cu:3409": "tathātvābhyupapattau āha--nāyikācāṭviti /",
    "GK16visa10cu:3410": "tathāca bhrāntimadalaṅkārasaṅkīrṇa eva niścayālaṅkāra iti svīkṛtam /",
    "GK16visa10cu:3411": "na ca rūpakadhvanirayam, mukhasya kamalatvenānirdhāraṇāt /",
    "GK16visa10cu:3412": "na cāpahnutiḥ,",
    "GK16visa10cu:3413": "prastutasyāniṣedhāditipṛthagevāyamalaṅkāraścirantanoktālaṅkārebhyaḥ /",
    "GK16visa10cu:3414": "śuktikāyāṃ rajatadhiyā patati puruṣe śuktikeyaṃ na rajatamiti kasyāciduktirnāyamalaṅkāro vaicitryābhāvāt",
    "GK16visa10cu:3415": "Vijñapriyā:",
    "GK16visa10cu:3416": "(vi, ṇa) aprasaktamapi rūpakadhvanitvaṃ spaṣṭatvāya niṣidhyati--naca",
    "GK16visa10cu:3417": "rūpaketi /",
    "GK16visa10cu:3418": "kamalatvenānirddhāraṇāditi /",
    "GK16visa10cu:3419": "na sarojamiti tadvirodhinirdeśādanirddhāraṇam /",
    "GK16visa10cu:3420": "apahnutistu na sambhavatyeva ityāha---naceti /",
    "GK16visa10cu:3421": "cirantaneti /",
    "GK16visa10cu:3422": "na kevalamayamalaṅkāraḥ kintu--- “daśaraśmiśatopamadyutiṃ yaśasā dikṣu daśasvapi śrutam /",
    "GK16visa10cu:3423": "daśapūrvarathaṃ yamākhyayā daśakaṇṭhariguruṃ vidurbudhāḥ” //",
    "GK16visa10cu:3424": "ityekasaṃkhyālaṅkāraḥ /",
    "GK16visa10cu:3425": "ekaṃ viṣṇuṃ dve tadīye ca netre trīṃstān devān doścatuṣkaṃ ca viṣṇoḥ pañceśāsyānyagnibhūṣarāmukhāni saptārciṣkaṃ naumi sāṣṭāṅgapātam //",
    "GK16visa10cu:3426": "iti kramikasaṃkhyālaṅkāraḥ /",
    "GK16visa10cu:3427": "anye 'pi vaicitryāvahā alaṅkāra anuktā api svayamūhyāḥ /",
    "GK16visa10cu:3428": "prayāśaḥ sarveṣāmeva alaṅkāraṇāmāhāryyāropabuddhiviṣayatve evālaṅkāratvaṃ natu vāstavatve ityata āha---śuktikāyāmiti /",
    "GK16visa10cu:3429": "Locanā:",
    "GK16visa10cu:3430": "(lo, au) ekāśrayatvenāvasthānāt saṃśayitureva niścetṛtvādyathā---kiṃ",
    "GK16visa10cu:3431": "tāvat sarasītyādau /",
    "GK16visa10cu:3432": "ekakoṭiḥ sarojādiḥ /",
    "GK16visa10cu:3433": "tathā samīpagamanādisambhavaśca śāstrayuktisiddha eva /",
    "GK16visa10cu:3434": "ādiśabdena hṛdi bisalatāhāra ityādau prahārādeḥ saṃgrahaḥ /",
    "GK16visa10cu:3435": "tarheti /",
    "GK16visa10cu:3436": "yadyekaṃ koṭyanadhikaṃ mithyājñānamityarthaḥ /",
    "GK16visa10cu:3437": "tasyāḥ yathākathañcid aṅgīkṛtāyā bhrāntestathāvidhāyāḥ “tava vadanaṃ",
    "GK16visa10cu:3438": "sarojasadṛśameva'; ityādernāyikādyukterviśeṣaṇaṃ, tatra kiṃ pramāṇamityāha--sahṛdayasaṃvedyaṃ sahṛdayānāmanubhava ityarthaḥ /",
    "GK16visa10cu:3439": "bhramarādeḥ patanādisadbhāve tadabhāve 'pi vā bhrāntijñānasya teṣāṃ",
    "GK16visa10cu:3440": "hṛdayagrāhyatve bhrāntimadalaṅkāro vaktuṃ yuktaḥ /",
    "GK16visa10cu:3441": "naca tatheti /",
    "GK16visa10cu:3442": "yuktyantaradarśanenāpi tadabhāvaṃ dṛḍhayati---kiñceti /",
    "GK16visa10cu:3443": "tathāvidhavadanamidaṃ sarojarūpam /",
    "GK16visa10cu:3444": "evaṃ ca bhrānteḥ svarūpasyābhāvāt /",
    "GK16visa10cu:3445": "tadabhāve ca kathaṃ bhrāntimadalaṅkāra ityarthaḥ /",
    "GK16visa10cu:3446": "kamalatvena anirddhāraṇādityataḥ pūrvaṃ vyaṅgyayorapīti śeṣaḥ /",
    "GK16visa10cu:3447": "ayamasmābhiḥ prakāśito niścayākhyo 'laṅkāraḥ /",
    "GK16visa10cu:3448": "vaicitryamalaṅkārabījabhūtā lokottarā vicchittiḥ //",
    "GK16visa10cu:3449": "bhavetsaṃbhāvanotprekṣā prakṛtasya parātmanā /",
    "GK16visa10cu:3450": "Vijñapriyā:",
    "GK16visa10cu:3451": "(vi, ta) utprekṣālaṅkāramāha---bhavediti /",
    "GK16visa10cu:3452": "prakṛtasya parātmanāprakṛta---tādātmyena sambhāvanamutkaṭakoṭikaḥ saṃśaya ityarthaḥ /",
    "GK16visa10cu:3453": "tenānutkaṭakoṭikasandehaniścayayoḥ rūpakādau ca nātiprasaṅgaḥ /",
    "GK16visa10cu:3454": "Locanā:",
    "GK16visa10cu:3455": "(lo, a) evamabhedaprādhānyenāropagarbhālaṅkārān lakṣayitvādhyavasāyagarbhān lakṣayati---bhavediti",
    "GK16visa10cu:3456": "prakṛtasya sambhavino varṇanīyasya paraḥ sadṛśatayopakalpitaḥ /",
    "GK16visa10cu:3457": "arthād asambhavī yor'thaḥ tadātmanā tatsvarūpeṇa sambhāvanā /",
    "GK16visa10cu:3458": "mithyājñānaviśeṣa utprekṣālaṅkāra ityarthaḥ /",
    "GK16visa10cu:3459": "vācyā pratīyamānā sā prathamaṃ dvividhā matā // VisSd_10.40 //",
    "GK16visa10cu:3460": "vācyevādiprayoge syādaprayoge parā punaḥ /",
    "GK16visa10cu:3461": "jātiguṇaḥ kriyā dravyaṃ yadutprekṣyaṃ dvayorapi // VisSd_10.41 //",
    "GK16visa10cu:3462": "tadaṣṭadhāpi pratyekaṃ bhāvābhāvābhimānataḥ /",
    "GK16visa10cu:3463": "guṇakriyāsvarūpatvānnimittasya punaśca tāḥ // VisSd_10.42 //",
    "GK16visa10cu:3464": "dvātriṃśadvidhatāṃ yānti--",
    "GK16visa10cu:3465": "Vijñapriyā:",
    "GK16visa10cu:3466": "(vi, tha) asyā vibhaktavibhāgabāhulyena ṣaṭsaptatyuttaraikaśatavidhatāṃ paryavasthāpayitumādau dvaividhyamāha---vācyeti /",
    "GK16visa10cu:3467": "pratīyamānā cātra na vyaṅgyā, tadā utprekṣādhvanitvāpatteḥ, yathā darśayiṣyamāṇe mahilāsahastretyādau, kintu adhyāhriyamāṇā ityevetyarthaḥ /",
    "GK16visa10cu:3468": "parā adhyāhriyamāṇā dvayorapīti vācyotprekṣāyāmadhyāhriyamāṇotprekṣāyāṃ cetyarthaḥ /",
    "GK16visa10cu:3469": "tena jātyādicatuṣkotprekṣā vācyā adhyāhriyamāṇā ca ityaṣṭadhetyarthaḥ",
    "GK16visa10cu:3470": "jātyādicatuṣkābhāvotprekṣāpyevamaṣṭadhetyāha---tadaṣṭadhāpīti /",
    "GK16visa10cu:3471": "bhāvasya jātyādibhāvacatuṣkasya pratyekamabhāvābhimānato",
    "GK16visa10cu:3472": "'bhāvotprekṣaṇādapi tadaṣṭadhā tasyā utprekṣāyāḥ aṣṭadhā aṣṭaprakārabhāva ityarthaḥ /",
    "GK16visa10cu:3473": "apikārasya darśitarītyā bhinnakrameṇa yojanā /",
    "GK16visa10cu:3474": "evaṃ ca jātyādibhāvotprekṣāṣṭakaṃ tadabhāvotprekṣāṣṭakaṃ ceti ṣoḍaśaprakārāḥ ṣoḍaśatvānuktāvapi paryyavasitāḥ, taddvaiguṇyena",
    "GK16visa10cu:3475": "dvātriṃśatvamāha---guṇākriyeti /",
    "GK16visa10cu:3476": "nimittasya utprekṣāyā hetorguṇakriyāsvarūpatvāt tāḥ ṣoḍaśavidhāḥ utprekṣāḥ punardvātriṃśadvidhatāṃ yāntītyarthaḥ /",
    "GK16visa10cu:3477": "te vācyapratīyamānatvabhedādaṣṭau jātyādibhāvotprekṣā aṣṭau ca tadabhāvotprekṣāśca iti ṣoḍaśaiva guṇakriyāhetuvattvena dvaiguṇyād dvātriṃśadityarthaḥ /",
    "GK16visa10cu:3478": "hetuśca utprekṣājanakaḥ /",
    "GK16visa10cu:3479": "Locanā:",
    "GK16visa10cu:3480": "(lo, ā) tadbhedānāha---vācyeti /",
    "GK16visa10cu:3481": "vācyā ivādidyotakapadanibandhanād jhaṭiti pratyeyā /",
    "GK16visa10cu:3482": "pratīyamānā dyetakapadaviraheṇa vācyārthaparyyālocanānusandheyā /",
    "GK16visa10cu:3483": "tadevāha---vācye vāderiti /",
    "GK16visa10cu:3484": "ekadharmmavannānādharmavācakopameyor'tho jātiḥ /",
    "GK16visa10cu:3485": "guṇaḥ sāmānādhikaraṇyena siddhatānirdeśyo dharmaḥ /",
    "GK16visa10cu:3486": "kriyā sādhyatākāranirddeśyo dharmaḥ /",
    "GK16visa10cu:3487": "dravyaṃ śṛṅgagrāhikayā nirdeśyo dharmaḥ /",
    "GK16visa10cu:3488": "utprekṣyamadhyavaseyam /",
    "GK16visa10cu:3489": "prakṛtasyāpi etad bhedayoge 'pi vaicitryānāvahatvānna bhedagaṇanam,",
    "GK16visa10cu:3490": "sambhāvanaprāṇasya asyālaṅkārasya sambhāvyamānaviśeṣādeva viśeṣopālambhāt",
    "GK16visa10cu:3491": "dvayoruktabhedayoḥ /",
    "GK16visa10cu:3492": "bhāvo jātyādireva /",
    "GK16visa10cu:3493": "abhāvasteṣāmevāsattā /",
    "GK16visa10cu:3494": "nimittasya utprekṣaṇakāraṇasya viṣayadharmasya tā uktaṣoḍaśaprakārāḥ /",
    "GK16visa10cu:3495": "utprakṣyate prakāśyate, arthāt sajātīyamanekamanayā svalpayāpītyutprekṣā /",
    "GK16visa10cu:3496": "tatra vācyotprekṣāyāmudāharaṇaṃ diṅmātraṃ yathā--",
    "GK16visa10cu:3497": "“ūruḥ kuraṅgakadṛśaścañcalacelāñcalo bhāti /",
    "GK16visa10cu:3498": "sapatākaḥ kanakamayo vijayastambhaḥ smarasyeva” //",
    "GK16visa10cu:3499": "atra vijayastambhasya bahuvācakatvājjātyuprekṣā /",
    "GK16visa10cu:3500": "Vijñapriyā:",
    "GK16visa10cu:3501": "(vi, da) diṅmātram alpamātram /",
    "GK16visa10cu:3502": "ūruriti /",
    "GK16visa10cu:3503": "cañcalacelāñcalaḥ calavastraikadeśaḥ /",
    "GK16visa10cu:3504": "kuraṅgakadṛśaḥ ūruḥ smarasya sapatākaḥ kanakamayo nijayastambha iva bhātītyarthaḥ /",
    "GK16visa10cu:3505": "stambho hemayaṣṭiḥ /",
    "GK16visa10cu:3506": "patākā taduparivastram, calacelāñcalasthāne tatra /",
    "GK16visa10cu:3507": "atra jātyutprekṣātvaṃ grāhayati---atreti /",
    "GK16visa10cu:3508": "vijayastambhasyeti /",
    "GK16visa10cu:3509": "tadvācakapadasyetyarthaḥ, prakrāntasya bahuvācakatvād bahuvyaktivācitvāt, tathāca stambhatvasya jātitvamupapāditam /",
    "GK16visa10cu:3510": "stambhotprekṣāyāśca tatprakārakatvāt tasyā apyutprekṣā /",
    "GK16visa10cu:3511": "evaṃ sarvatra vidheyam /",
    "GK16visa10cu:3512": "idamudāharaṇaṃ na guṇākriyānimittotprekṣāyāḥ kintu vakṣyamāṇāyā anuktanimittotprekṣāyā eva",
    "GK16visa10cu:3513": "ato 'tra vijayastambhotprekṣāhetu kāmoddīpakatvamanuktam /",
    "GK16visa10cu:3514": "Locanā:",
    "GK16visa10cu:3515": "(lo, i) jātyutprekṣā /",
    "GK16visa10cu:3516": "jātisvarūpotprekṣaṇāt /",
    "GK16visa10cu:3517": "“jñāne maunaṃ kṣamā śaktau tyāge ślāghāviparyayaḥ /",
    "GK16visa10cu:3518": "guṇā guṇānubandhitvāttasya saprasavā iva” //",
    "GK16visa10cu:3519": "atra saprasavatvaṃ guṇaḥ /",
    "GK16visa10cu:3520": "Vijñapriyā:",
    "GK16visa10cu:3521": "(vi, dha) vācyaguṇotprekṣāmāha---jñāne maunamiti /",
    "GK16visa10cu:3522": "tasya dilīpasya guṇāguṇanubandhitvātsaprasavā ivetyarthaḥ /",
    "GK16visa10cu:3523": "guṇānāṃ guṇāntarānubandhitvaṃ darśayati---jñānamiti /",
    "GK16visa10cu:3524": "jñānādau sati maunādikamityarthaḥ---atreti /",
    "GK16visa10cu:3525": "prasavo yonibahirbhāvaḥ /",
    "GK16visa10cu:3526": "utpādane prakṛte 'prakṛtatadutprekṣā /",
    "GK16visa10cu:3527": "prasavapadasya kṛdantatvena nāmatvaprāptyā tadartho na kriyetyato guṇa eva /",
    "GK16visa10cu:3528": "atra guṇānubandhitvamutprekṣāheturukta eva /",
    "GK16visa10cu:3529": "Locanā:",
    "GK16visa10cu:3530": "(lo, ī) evaṃ vakṣyamāṇe guṇa ityanantaramutprekṣyate iti śeṣaḥ /",
    "GK16visa10cu:3531": "evamanyatra /",
    "GK16visa10cu:3532": "“gaṅgāmbhasi suratrāṇa ! tava niḥ śānanisvanaḥ /",
    "GK16visa10cu:3533": "snātīvāridhūvargagarbhapātanapātakī” //",
    "GK16visa10cu:3534": "atra snātīti kriyā /",
    "GK16visa10cu:3535": "Vijñapriyā:",
    "GK16visa10cu:3536": "(vi, na) vācyāṃ kriyotprekṣāmāha---gaṅgāmbhasīti /",
    "GK16visa10cu:3537": "suratrāṇeti---pāścāttyayavananṛpatīnāmutkarṣabodhakaḥ",
    "GK16visa10cu:3538": "karibhāṣāviśeṣaḥ sulatāna iti padasyāpabhraṃśaḥ /",
    "GK16visa10cu:3539": "he tādṛśa tava niḥ śāṇasya sainyavādyasya niḥ svanaḥ arivadhūvargagarbhapātanapātakī yataḥ atastatpātakakṣayārthaṃ gaṅgambhasi snātīvetyarthaḥ /",
    "GK16visa10cu:3540": "gaṅgāyāḥ pāścātyanṛpatisainyadūravarttitvāttatparyyantamapi sainyaniḥ svana āyāta iti bhāvaḥ",
    "GK16visa10cu:3541": "atra hetuṃ granthakṛdeva pradarśayiṣyati /",
    "GK16visa10cu:3542": "“mukhameṇīdṛśo bhāti pūrṇacandra ivāparaḥ” /",
    "GK16visa10cu:3543": "Vijñapriyā:",
    "GK16visa10cu:3544": "(vi, pa) dravyotprekṣāmāha---mukhamiti /",
    "GK16visa10cu:3545": "iyamapi anuktahetukā /",
    "GK16visa10cu:3546": "atra candra ityekavyaktivācakatvāddravyaśabdaḥ /",
    "GK16visa10cu:3547": "ete bhāvābhimāne /",
    "GK16visa10cu:3548": "abhāvābhimāne yathā--",
    "GK16visa10cu:3549": "“kapolaphalakāvasyāḥ kaṣṭaṃ bhūtvā tathāvidhau /",
    "GK16visa10cu:3550": "upaśyantāvivānyonyamīdṛkṣāṃ kṣāmatāṃ gatau” //",
    "GK16visa10cu:3551": "atrāpaśyantāviti kriyāyā abhāvaḥ /",
    "GK16visa10cu:3552": "evamanyat /",
    "GK16visa10cu:3553": "Vijñapriyā:",
    "GK16visa10cu:3554": "(vi, pha) abhāvābhimāne jātyādyabhāvotprekṣāyāṃ tatra",
    "GK16visa10cu:3555": "kriyābhāvotprekṣāmāha---kapolaphalakāviti /",
    "GK16visa10cu:3556": "asyāḥ kapolaphalakau kapolarūpaspharadeśau tathāvidhau puṣṭasvarūpau bhūtvā īdṛkṣāmīdṛśīṃ kṣāmatāṃ kṣīṇatāṃ gatau iti kaṣṭamityarthaḥ /",
    "GK16visa10cu:3557": "iṣṭadarśanāt kṣīṇatvaprāptiḥ /",
    "GK16visa10cu:3558": "atra kṣāmatvahetau virahe prakṛte taddhetutvena parasparadarśanakriyābhāva utprekṣitaḥ /",
    "GK16visa10cu:3559": "atra hetūktiḥ granthakṛtaiva agre darśayiṣyate---evamanyaditi /",
    "GK16visa10cu:3560": "atra jātyabhāvotprekṣā yathā---”na sandhayāṃ kurute bhāsvān",
    "GK16visa10cu:3561": "dvijatvābhāvataḥ kimu” ityātapaklāntoktau sandhyākaraṇahetau mandagamaneprakṛte 'prakṛtaśliṣṭasandhyāpadārthakaraṇahetutvena",
    "GK16visa10cu:3562": "dvijatvajātyabhāva utprekṣitaḥ /",
    "GK16visa10cu:3563": "sandhyākaraṇañca utprekṣāheturuktaḥ /",
    "GK16visa10cu:3564": "anuktahetukā jātyabhāvotprekṣā yathā--- “āgacchanneva puruṣo na vipra",
    "GK16visa10cu:3565": "iti lakṣyate” // iti /",
    "GK16visa10cu:3567": "atra tu vipratvavyañjakasaṃsthānābhāvo heturanuktaḥ /",
    "GK16visa10cu:3568": "evaṃ rītyānyatrāpi hetūktyanuktī bodhye /",
    "GK16visa10cu:3569": "“kīrttiste śrīmato dūraṃ prayātānādṛteva kim /",
    "GK16visa10cu:3570": "“ ityatra kīrttiranādaro guṇa utprekṣitaḥ /",
    "GK16visa10cu:3571": "tatsapatnītvena adhyāsitvaṃ śrīmattvaṃ heturuktaḥ /",
    "GK16visa10cu:3572": "“astaṃ jagāma rajanī tadīśendumṛteriva” //",
    "GK16visa10cu:3573": "ityatra dravyasya indorabhāva utprekṣitaḥ /",
    "GK16visa10cu:3574": "rajanyastagamanaṃ taddheturuktaḥ",
    "GK16visa10cu:3575": "Locanā:",
    "GK16visa10cu:3576": "(lo, u) tathāvidhau rupavantau /",
    "GK16visa10cu:3577": "kriyāyā darśanarūpāyāḥ /",
    "GK16visa10cu:3578": "nimittasya guṇakriyārūpatve yathā--”gaṅgambhasi” ityādau snātīvetyutprekṣānimittaṃ pātakitvaṃ guṇaḥ /",
    "GK16visa10cu:3579": "“apaśyantau-” ityādau kṣāmatāgamanarūpaṃ nimittaṃ kriyā /",
    "GK16visa10cu:3580": "evamanyat /",
    "GK16visa10cu:3581": "Vijñapriyā:",
    "GK16visa10cu:3582": "(vi, ba) eṣu hetūnāṃ kriyātvaguṇatve svayameva avadhātvye /",
    "GK16visa10cu:3583": "pātakitvaṃ heturiti /",
    "GK16visa10cu:3584": "“prabhāte hasatīveyam “ ityatra tu priyasūryyadarśanaṃ heturanuktaḥ /",
    "GK16visa10cu:3585": "evamanyaditi /",
    "GK16visa10cu:3586": "utsukeva hasatyeṣā hasatyeṣā jyotsnāmindoḥ kumudvatī /",
    "GK16visa10cu:3587": "“ ityatrotsukatvotprekṣāyāmindujyotsnā guṇaḥ /",
    "GK16visa10cu:3588": "pratīyamānotprekṣā yathā--",
    "GK16visa10cu:3589": "“tanvaṅgyāḥ stanayugmena mukhaṃ na prakaṭīkṛtam /",
    "GK16visa10cu:3590": "hārāya guṇine sthānaṃ na dattamiti lajjayā” //",
    "GK16visa10cu:3591": "atra lajjayeveti ivādyabhāvātpratīyamānotprekṣā /",
    "GK16visa10cu:3592": "evamanyat /",
    "GK16visa10cu:3593": "Vijñapriyā:",
    "GK16visa10cu:3594": "(vi, bha) tanvaṅgyā iti /",
    "GK16visa10cu:3595": "mukhāprakaṭanaṃ vastrāvṛtatvāt /",
    "GK16visa10cu:3596": "hārāya sthānādānaṃ nibiḍasānnidhyena sandhirāhityācca /",
    "GK16visa10cu:3597": "sthānādānamatra guṇo heturuktaḥ /",
    "GK16visa10cu:3598": "evamanyaditi /",
    "GK16visa10cu:3599": "“vikrīya vispaṣṭamukhena bālā, mālākṛtaḥ kairavakorakāṇi /",
    "GK16visa10cu:3600": "vikretukāmā vikacāmbujāni celāñcalenānanamāvṛṇoti” //",
    "GK16visa10cu:3601": "ityatrāpyambujavikrayecchāyā mukhāvaraṇehatutvābhāvāt vikretukāmeva",
    "GK16visa10cu:3602": "“ityutprekṣādhyāhāraḥ /",
    "GK16visa10cu:3603": "tadaiva mukhacandrādarśanāt padmanimīlanasya vāraṇamiti bhāvaḥ /",
    "GK16visa10cu:3604": "kriyotprekṣādhyāhāre tu hasatyarkodaye 'mbujamiti",
    "GK16visa10cu:3605": "jātyutprekṣādhyāhāre”cāṇḍālo 'nyo dvijaḥ pāpī'; iti /",
    "GK16visa10cu:3606": "dravyotprekṣādhyāhāre--candro 'nyamukhametasyā",
    "GK16visa10cu:3607": "ityanayoranyapadasattvānna rūpakam /",
    "GK16visa10cu:3608": "Locanā:",
    "GK16visa10cu:3609": "(lo, ū) mukhaṃ cūcukāparaparyyāyaṃ vadanañca /",
    "GK16visa10cu:3610": "guṇaḥ sūtraṃ vijñātvavinayādiśca /",
    "GK16visa10cu:3611": "atra guṇotprekṣā pratīyamānā /",
    "GK16visa10cu:3612": "bhāvābhimānaśca anyatra yathā mama tātapādānām /",
    "GK16visa10cu:3613": "vikasitamukhīṃ rāgāsaṅgād galattimirāṃśukāṃ dinakarakaraspṛṣṭāmaindrīṃ nirīkṣya diśaṃ puraḥ",
    "GK16visa10cu:3614": "jaraṭhalavalīpāṇḍucchāyo bhṛśaṃ kaluṣāntaraḥ śrayati haritaṃ prātaḥ pracetasīṃ tuhinadyutiḥ",
    "GK16visa10cu:3615": "atra nirīkṣyeveti nirīkṣaṇakriyotprekṣā pratīyamānā /",
    "GK16visa10cu:3616": "evamanyatra /",
    "GK16visa10cu:3617": "nanu dhvaninirūpaṇaprastāve 'laṅkārāṇāṃ sarveṣāmapi vyaṅgyātvaṃ bhavatītyuktam /",
    "GK16visa10cu:3618": "samprati punaviśiṣya kathamutprekṣāyāḥ pratīyamānatvam ?",
    "GK16visa10cu:3619": "ucyatevyaṅgyotprekṣāyām--”mahilāsahassa-” ityādāvutprekṣaṇaṃ vināpi vākyaviśrāntiḥ /",
    "GK16visa10cu:3620": "iha tu stanayorlajjāyā asambhavāllajjayevetyutprekṣayaiveti vyaṅgyapratīyamānotprekṣayorbhedaḥ",
    "GK16visa10cu:3621": "Vijñapriyā:",
    "GK16visa10cu:3622": "(vi, ma) nanu ityādyāśaṅkā spaṣṭaiva /",
    "GK16visa10cu:3623_0": "vākyārthabodhasyotprekṣādhyāhāraṃ vinānupapattau tadadhyāhāre pratīyamānotprekṣā tadadhyāhāraṃ vināpi vākyārthabodhasambhave",
    "GK16visa10cu:3623_1": "paścattātparyyavaśād utprekṣāvyañjane utprekṣādhvaniriti",
    "GK16visa10cu:3624": "siddhāntayitumutprekṣādhvaniviṣayaṃdarśayati---ucyata iti /",
    "GK16visa10cu:3625": "mahileti /",
    "GK16visa10cu:3626": "prāg vyākhyātam /",
    "GK16visa10cu:3627": "nāyakasyānekanāyikānurāgāt kṛśībhavantyāstatpanyā avasthāṃ tasmin avedayantyāstatsakhyā uktiriyam",
    "GK16visa10cu:3628": "sā tava patnī amāntī avakāśamalabhamānā divasaṃ vyāpya tanayati tanūkaroti /",
    "GK16visa10cu:3629": "nāmakāritāntasya tanuśabdasya rūpamidam /",
    "GK16visa10cu:3630": "ityādāviti /",
    "GK16visa10cu:3631": "viśrāntirbodhaḥ /",
    "GK16visa10cu:3632": "bhāvyamānatvasambandhena sthānaprāpterabhāvasyābhāvyamānatvādeva bodhasambhavāt /",
    "GK16visa10cu:3633": "parantu aṅgatanūkaraṇatātparyyānusandhānena saṃyogasambandhena manasi sthānāprāptirevāṅgatanūkaraṇahetutayā pratīyate /",
    "GK16visa10cu:3634": "tacca bādhitamityataḥ sthānāprāpyutprekṣādhvaniḥ /",
    "GK16visa10cu:3635": "tanvaṅgayā ityatra tu na tathetyāha---iha tu iti /",
    "GK16visa10cu:3636": "ityutprekṣayeva ityatra /",
    "GK16visa10cu:3637": "viśrāntiriti anuṣaṅgaḥ /",
    "GK16visa10cu:3638": "utprekṣayorbheda iti /",
    "GK16visa10cu:3639": "utprekṣayoradhāyāhāryyatvavyaṅgyatvābhyāṃ bheda ityarthaḥ /",
    "GK16visa10cu:3640": "Locanā:",
    "GK16visa10cu:3641": "(lo, ṛ) evaṃ ca utprekṣādhvanervivekaṃ darśayitukāma āśaṅkate--nanu iti /",
    "GK16visa10cu:3643": "siddhāntamāha---ucyata iti /",
    "GK16visa10cu:3644": "vyaṅgyotprekṣāyāṃ kāvyasya dhvanitvaprayojakasya vyaṅgyabhūtasyotprekṣāyām /",
    "GK16visa10cu:3645": "gāthārthaḥ pūrvaṃ vyākhyāt eva utprekṣāṃ vinā api vākyaviśrānteriti /",
    "GK16visa10cu:3646": "ayamāśayaḥ /",
    "GK16visa10cu:3647": "amāntīti padasya tava hṛdayānurāgapātratāmaprāpya” ityarthenābhidheye viśrānteriti /",
    "GK16visa10cu:3648": "iha prakṛtodāharaṇe vyaṅgyapratīyamānotprekṣayorbheda iti /",
    "GK16visa10cu:3649": "ayamāśayaḥ /",
    "GK16visa10cu:3650": "pratīyamānasya vācyasiddhyaṅgatvādityādinā yathānyeṣāmapi bahūnāmalaṅkāraṇāmalaṅkāraviśeṣatā tathotprekṣāyā apīti na kācit kṣatiḥ /",
    "GK16visa10cu:3651": "yatra tu kāvyadhvanitvaheturvyaṅgyatā na tatrālaṅkāratā yukteti /",
    "GK16visa10cu:3652": "evaṃ yatkaiścit mahilāsahastretyādi pratīyamānotprekṣāyāmudāhṛtaṃ tadayuktamiti bhāvaḥ /",
    "GK16visa10cu:3653": "atra vācyotprekṣāyāḥ ṣoḍaśasu bhedeṣu madhye viśeṣamāha--",
    "GK16visa10cu:3654": "Vijñapriyā:",
    "GK16visa10cu:3655": "(vi, ya) vācyotprekṣāyāḥ ṣoḍaśasu iti /",
    "GK16visa10cu:3656": "jātyādicatuṣkasya taccatukābhāvasya ca utprakṣā vācyā aṣṭavidhāḥ tadaṣṭakasyaiva guṇakriyāhetukatvād dvaividhyena ṣoḍaśatvam /",
    "GK16visa10cu:3657": "evaṃ pratīyamānāyāmapi ṣoḍaśatvaṃ prāguktaṃ smarttavyam /",
    "GK16visa10cu:3658": "--tatra vācyābhidāḥ punaḥ /",
    "GK16visa10cu:3659": "vinā dravyaṃ tridhā sarvāḥ svarūpaphalahetugāḥ // VisSd_10.43 //",
    "GK16visa10cu:3660": "Vijñapriyā:",
    "GK16visa10cu:3661": "(vi, ra) tatra vācyeti /",
    "GK16visa10cu:3662": "vācyāyā utprekṣāyā bhidāḥ bhedāḥ /",
    "GK16visa10cu:3663_0": "jātyādicatuṣkasya bhāvābhāvarūpatvena dvaiguṇyaṃ pratyekaṃ ca guṇakriyāhetukatvena dvaiguṇyāccaturvidhatvamiti vācyotprekṣāyā",
    "GK16visa10cu:3663_1": "yattat ṣoḍaśavidhatvamuktaṃ tatra dravyotprekṣācatuṣkaṃ vinā dvāyaśānāmeva traiguṇyaṃ bhavatītyāha--vinā dvavyamiti /",
    "GK16visa10cu:3664": "dravyotprekṣācatuṣkaṃ vinetyarthaḥ /",
    "GK16visa10cu:3665": "svarūpeti /",
    "GK16visa10cu:3666": "utprekṣitasya vastunaḥ kasyāpi phalatvena hetutvoktau tatsvarūpaviṣayā utprekṣāsvarūpotprekṣā",
    "GK16visa10cu:3667": "taddvayānyataratvena uktau tu taddvayānyataragā /",
    "GK16visa10cu:3668": "Locanā:",
    "GK16visa10cu:3669": "(lo, ṝ) svarūpaphalahetugāḥ /",
    "GK16visa10cu:3670": "svarūpotprekṣā, phalotprekṣā, hetūtprekṣā ceti /",
    "GK16visa10cu:3671": "svarūpaṃ dharmmāntaram, viṣayasamasaṃkhyatayābhihitau dharmmaśca /",
    "GK16visa10cu:3672_0": "yatrokteṣu vācyapratīyamānotprekṣayorbhedeṣu madhye ye vācyotprekṣāyāḥ ṣoḍaśa bhedāsteṣu ca jātyādīnāṃ trayāṇāṃ ye dvādaśa",
    "GK16visa10cu:3672_1": "bhedāsteṣāṃ pratyekaṃ svarūpaphalahetugatatvena dvādaśabhedatayā ṣaṭtriṃśadbhedāḥ /",
    "GK16visa10cu:3673": "dravyasya svarūpotprekṣaṇameva sambhavatīti catvāra iti militvā catvāliṃśadbhedāḥ /",
    "GK16visa10cu:3674": "atra svarūpotprekṣā yathā pūrvodāharaṇeṣu “smārasya vijayastambhaḥ” iti /",
    "GK16visa10cu:3675": "“saprasavā iva” ityādayo jātiguṇasvarūpagāḥ /",
    "GK16visa10cu:3676": "Vijñapriyā:",
    "GK16visa10cu:3677": "(vi, la) vyācaṣṭe---tatreti /",
    "GK16visa10cu:3678": "ye dvādaśa bhedā iti /",
    "GK16visa10cu:3679": "catuṣkatrayasya dvādaśatvāt /",
    "GK16visa10cu:3680": "teṣāṃ pratyekaṃ dvādaśabhedatayetyarthaḥ /",
    "GK16visa10cu:3681": "ekaikacatuṣkasya traiguṇyād dvādaśatvam---ṣaṭ triṃśaditi /",
    "GK16visa10cu:3682": "dvādaśatrayasya ṣaṭtriṃśattvāt /",
    "GK16visa10cu:3683": "catvāriṃśāditi /",
    "GK16visa10cu:3684": "dravyo prekṣācatuṣkasyaṣaṭtriṃśatsāhityāt /",
    "GK16visa10cu:3685": "tatra jātiguṇayoḥ svarūpotpekṣādvayaṃ pūrvoktameva darśayati---atra",
    "GK16visa10cu:3686": "svarūpeti /",
    "GK16visa10cu:3687": "jātiguṇasvarūpā ityatra jātiguṇādisvarūpā ityarthaḥ /",
    "GK16visa10cu:3688": "ādipadāt kriyādravyotprekṣāparigrahaḥ /",
    "GK16visa10cu:3689": "atraiva jātiguṇetyatra kriyaguṇeti kvacitprāmādika eva pāṭhaḥ /",
    "GK16visa10cu:3690": "kriyotprekṣāyā anukttvena ādipadagrāhyatvādeva, taktiyāsvarūpotprekṣā",
    "GK16visa10cu:3691": "snātīveti, dravyasvarūpotprekṣā pūrṇacandra ivāpara iti pūrvoktadvayameva /",
    "GK16visa10cu:3692": "phalotprekṣā yathā--",
    "GK16visa10cu:3693": "“rāvaṇasyāpi rāmāsto bhittvā hṛdayamāśugaḥ /",
    "GK16visa10cu:3694": "viveśa bhuvamākhyātumuragebhya iva priyam” //",
    "GK16visa10cu:3695": "atrākhyātumiti bhūpraveśasya phalaṃ kriyārūpamutprekṣitam /",
    "GK16visa10cu:3696": "Vijñapriyā:",
    "GK16visa10cu:3697": "(vi, va) itthaṃ svarūpotprekṣāyā dravye 'pi",
    "GK16visa10cu:3698": "sambhavādādipadagrāhyābhyāṃ saha jātyādicaturṣveva darśayitvā phalotprekṣāṃ hetūtprekṣāñca dravyaṃ vihāya jātyāditriṣu darśayituṃ kriyāgāminīṃ phalotprekṣāmāha---rāvaṇasyāpīti /",
    "GK16visa10cu:3699": "rāmāstau rāmakṣiptaḥ āśugo 'pi rāvaṇasya hṛdayaṃ bhittvā uragebhyaḥ priyamākhyātumiva bhuvaṃ viveśa ityanvayaḥ /",
    "GK16visa10cu:3700": "atreti /",
    "GK16visa10cu:3701": "ākhyānakriyārūpaṃ praveśasya phalamutprekṣitamityartaḥ /",
    "GK16visa10cu:3702": "tumarthecchāviṣayasya phalatvapratīteḥ /",
    "GK16visa10cu:3703": "Locanā:",
    "GK16visa10cu:3704": "(lo, ḷ) rāmāsto rāmeṇa kṣiptaḥ /",
    "GK16visa10cu:3705": "priyamākhyātumiveti sambandhaḥ /",
    "GK16visa10cu:3706": "hetūtprekṣā yathā--",
    "GK16visa10cu:3707": "“saiṣā sthalī yatra vicinvatā tvāṃ bhraṣṭaṃ mayā nūpuramekamurvyām /",
    "GK16visa10cu:3708": "adṛśyata tvaccaraṇāravindaviśleṣaduḥ khādiva baddhamaunam” //",
    "GK16visa10cu:3709": "atra duḥ kharūpo guṇo hetutvenotprekṣitaḥ /",
    "GK16visa10cu:3710": "evamanyat /",
    "GK16visa10cu:3711": "Vijñapriyā:",
    "GK16visa10cu:3712": "(vi, śa) saiṣā sthalīti---puṣpakasthāṃ sītāṃ prati rāmasyoktiriyam /",
    "GK16visa10cu:3713": "tvāṃ vicinvatā vicārayatā mayā, yatra bhraṣṭamarthāttvaccaraṇātpatitamekaṃ nūpuramadṛśyata saiṣā sthalī /",
    "GK16visa10cu:3714": "niḥ śabdasya nūpurasya maunahetumutprekṣate---tvaccaraṇeti /",
    "GK16visa10cu:3715": "atreti /",
    "GK16visa10cu:3716": "hetutvābhāvādityarthaḥ /",
    "GK16visa10cu:3717": "evamanyaditi . kriyotprekṣāyāḥ phalagāmitvamevoktaṃ na hetugāmitvam,",
    "GK16visa10cu:3718": "guṇotprekṣāyā hetugāmitvamevoktaṃ na phalagāmitvam,",
    "GK16visa10cu:3719": "jātyutprekṣāyāstvanekagāmitvamapyuktam /",
    "GK16visa10cu:3720": "evaṃ rītyā tadūhyamityarthaḥ /",
    "GK16visa10cu:3721": "tatra kriyotprekṣāyā hetugatvaṃ yathā--- “yaśastava mahīpāla !",
    "GK16visa10cu:3722": "mārjanādiva nirmalam /",
    "GK16visa10cu:3723": "'; ityatra nairmalyahetutvena mārjanakriyotprekṣitā /",
    "GK16visa10cu:3724": "guṇasya phalagāmitvaṃ yathā--- “sadā kīrtimukhaṃ padmaṃ puṇyārthamiva",
    "GK16visa10cu:3725": "tiṣṭhati /",
    "GK16visa10cu:3726": "'; atra muṇyaṃ guṇaśca phalatvenotprekṣitam /",
    "GK16visa10cu:3727": "jātyuprekṣāyāḥ phalagāmitvaṃ yathā-- “kāmukasya ratau vāmā kandarpaśarapīḍitā /",
    "GK16visa10cu:3728": "nakhakṣatakṛtaṃ duḥ khaṃ sukhatvāyeva vāñchati //",
    "GK16visa10cu:3729": "“ atra nityāyā api sukhatvajāterduḥ khe āropyatvarūpavāñchāyāḥ",
    "GK16visa10cu:3730": "phalamutprekṣitam /",
    "GK16visa10cu:3731": "jātyutprekṣāyā hetugāmitvaṃ yathā--- “rāhugrasto 'pi",
    "GK16visa10cu:3732": "śītāṃsurdvijatvādiva puṇyakṛt /",
    "GK16visa10cu:3733": "'; iti atra puṇyajananatvena dvijatvajātirutprekṣitā /",
    "GK16visa10cu:3734": "yadyapi---- “kokayūnormanoduḥ khaṃ candrādiva samutthitam /",
    "GK16visa10cu:3735": "'; ityādiṣu dravoyatprekṣāyā api hetugāmitvaṃ sambhavati tathāpi",
    "GK16visa10cu:3736": "viralatvād vaicitryaviśeṣānāvahatvācca tadasambhavo darśitaḥ /",
    "GK16visa10cu:3737": "Locanā:",
    "GK16visa10cu:3738": "(lo, e) saiṣetyatra calanadravyasaṃyogābhāvād nūpurasya maunitvam,",
    "GK16visa10cu:3739": "tadevaṃ duḥ khahetukamaunitvābhāvenādhyavasitam /",
    "GK16visa10cu:3740": "yadvā nūpumaunitvahetuścaladdravyasaṃyogābhāva evaṃduḥ khatādātmyena adhyavasitaḥ tatra ca pakṣe 'tiśayoktivad viṣayasya gamyamānatā etaccāgre",
    "GK16visa10cu:3741": "sphuṭībhaviṣyati /",
    "GK16visa10cu:3742": "uktyanuktayornimittasya dvidhā tatra svarūpagāḥ /",
    "GK16visa10cu:3743": "Vijñapriyā:",
    "GK16visa10cu:3744": "(vi, ṣa) vācyotprekṣāyāścatvāriṃśadvidhatvaṃ guṇakriyārūpanimittadvayaghaṭitaṃ darśitameva",
    "GK16visa10cu:3745": "saṃprati tu nimittānukrivaśādeva ṣoḍaśaprakārapraveśāt ṣaṭpañcāśadvidhatvaṃ darśayitumāha---uktyanuktyoriti",
    "GK16visa10cu:3746": "jātyāditrayasya phalahetugatvena nimittānuktyasambhavasya vakṣyamāṇatvāt trayasya dravyagotprekṣāyāḥ svarūpagāmitva eva nimittānuktisambhavādāha---dvidheti /",
    "GK16visa10cu:3747": "svarūpagā iti /",
    "GK16visa10cu:3748": "natu phalahetugā ityarthaḥ /",
    "GK16visa10cu:3749": "teṣu catvāriṃśatsaṃkhyākeṣu bhedeṣu madhye ye svarūpagāyāḥ ṣoḍaśa bhedāste utprekṣānimittasyopādānānupādānābhyāṃ dvātriṃśadbhedā iti militvā ṣaṭpañcāśadbhedā vācyotprekṣāyāḥ /",
    "GK16visa10cu:3750": "tatra nimittasyopādānaṃ yathā pūrvodāhṛte “snātīva” ityutprekṣāyaṃ nimittaṃ pātakitvamupāttam",
    "GK16visa10cu:3751": "anupādāne yathā--”candra ivāparaḥ” ityatra tathāvidhasaundaryādyatiśayo nopāttaḥ /",
    "GK16visa10cu:3752": "hetuphalayostu niyamena nimittasyopādānameva, tathāhi--”viśleṣaduḥ",
    "GK16visa10cu:3753": "khādiva” ityatra yannimittaṃ baddhamaunatvam “ākhyātumiva” ityatra ca bhūpraveśastayoranupādāne 'saṅgatameva vākyaṃ syāt /",
    "GK16visa10cu:3754": "Vijñapriyā:",
    "GK16visa10cu:3755": "(vi, sa) vyācaṣṭe---teṣviti /",
    "GK16visa10cu:3756": "ye svarūpagāyāḥ ṣoḍaśa bhedāḥ jātigāminyo jātyā catastro,",
    "GK16visa10cu:3757": "bhāvābhāvaviṣayatvenāṣṭau, guṇakriyānimittadvaividhyāt ṣoḍaśaprakāratvaṃ svarūpotprekṣāyā bodhyam /",
    "GK16visa10cu:3758": "upādānānupādānābhyāmiti /",
    "GK16visa10cu:3759": "upādānaghaṭitāśca ṣoḍaśa tatvāriṃśaṭraṇanāpraviṣṭā eva /",
    "GK16visa10cu:3760": "anupādānaghaṭitā ṣoḍaśamātravṛttirbodhyā /",
    "GK16visa10cu:3761": "naca nimittānu pādāne kathaṃ taddvaividhyaghaṭitaṃ ṣoḍaśatvam aṣṭatvasyaivaucityāditi vācyam",
    "GK16visa10cu:3762": "kvacinnimittabhūtā kriyayaiva tasyā anuktiḥ /",
    "GK16visa10cu:3763": "kvacittādṛśasya guṇasyānuktiḥ /",
    "GK16visa10cu:3764": "anuktāvapi dvaividhyasambhavāt /",
    "GK16visa10cu:3765": "militveti /",
    "GK16visa10cu:3766": "anuktinimittakaṣoḍaśābhiḥ saha militvetyarthaḥ /",
    "GK16visa10cu:3767": "itthaṃ svarūpotprekṣāyāmeva hetvanuktisambhavāt ṣaṭpañcāśattvaṃ natu phalayogotprekṣāyāmityāha---hetuphalayostviti",
    "GK16visa10cu:3768": "bhūpraveśa ityatrāpi yannimittamityanvayaḥ /",
    "GK16visa10cu:3769": "asaṅgatameveti /",
    "GK16visa10cu:3770": "tumantapañcamyantayorākāṅkṣānivṛttirevāsaṅgatiḥ /",
    "GK16visa10cu:3771": "Locanā:",
    "GK16visa10cu:3772": "(lo, ai) uktirvācakapadaprayogaḥ, anuktistadabhāve 'pyarthalabhyatā /",
    "GK16visa10cu:3773": "asaṅgatameveti /",
    "GK16visa10cu:3774": "sākāṅkṣatvāditi bhāvaḥ /",
    "GK16visa10cu:3775": "pratīyamānāyāḥ ṣoḍaśasu bhedeṣu viśeṣamāha--",
    "GK16visa10cu:3776": "Locanā:",
    "GK16visa10cu:3777": "(lo, o) ṣoḍaśasu---samanantarokteṣu /",
    "GK16visa10cu:3778": "pratīyamānābhedāśca pratyekaṃ phalahetugāḥ // VisSd_10.44 //",
    "GK16visa10cu:3779": "Vijñapriyā:",
    "GK16visa10cu:3780": "(vi, ha) pratīyamānāyāḥ ṣoḍaśasviti---bhāvābhāvaviṣayakatvena",
    "GK16visa10cu:3781": "jātyādicatuṣkotprekṣā aṣṭau, guṇakriyānimittadvayavaśācca ṣoḍaśeti prāgeva",
    "GK16visa10cu:3782": "darśitam /",
    "GK16visa10cu:3783": "phalahetugā iti /",
    "GK16visa10cu:3784": "natu svarūpeṇeti vakṣyate /",
    "GK16visa10cu:3785": "tathā ca phalagāmitvahetugāmitvadvaividhyād dvātriṃśatprakārā iti vakṣyate /",
    "GK16visa10cu:3786": "yathaidāhṛte “nanvaṅgyāḥ stanayugmena” ityatra lajjayeveti heturutprekṣitaḥ /",
    "GK16visa10cu:3787": "asyāmapi nimittasyānupādānaṃ na sambhavati /",
    "GK16visa10cu:3788": "ivādyanupādāne nimittasya cākīrtane utprekṣaṇasya pramāturniścetumaśakyatvāt /",
    "GK16visa10cu:3789": "Vijñapriyā:",
    "GK16visa10cu:3790": "(vi, ka) nanu nimittānupādānakṛtā paraṣoḍaśavṛddhiḥ kathaṃ na pradarśyate ityāha-- asyāmapīti",
    "GK16visa10cu:3791": "asyāṃ pratīyamānotprekṣāyāmityarthaḥ /",
    "GK16visa10cu:3792": "phalahetugatve vācyotprekṣāyāmivāsyāmapītyarthaḥ /",
    "GK16visa10cu:3793": "tadasambhavamupapādayati---ivādyanupādāna iti /",
    "GK16visa10cu:3794": "tathā hi, “tatvaṅgyāḥ”ityādau hārāya sthānādānaṃ lajjotprekṣāyā",
    "GK16visa10cu:3795": "hetuḥ, tadanupādāne tu lajjāhetvadarśanāllajjotprekṣā pramātrā boddhā niścetumaśakyaivetyarthaḥ",
    "GK16visa10cu:3796": "tadaniścaye 'cetanasya tanayugmasya lajjāsambhavāt tadanvayo bādhita eva syādityarthaḥ /",
    "GK16visa10cu:3797": "naca bādhavaśādutprekṣā niścīyatāmiti vācyam /",
    "GK16visa10cu:3798": "hetvabhāve kuto lajjotyākāṅkṣāsattvānniścayāsambhavāt /",
    "GK16visa10cu:3799": "svarūpotprekṣāpyatra na bhavati,",
    "GK16visa10cu:3800": "dharmāntaratādātmayanibandhanāyāmasyāmivādyaprayoge viśeṣaṇayoge satyatiśayokterabhyupagamāt",
    "GK16visa10cu:3801": "yathā--”ayaṃ rājāparaḥ pākaśāsanaḥ” iti /",
    "GK16visa10cu:3802": "(viśeṣaṇābhāve ca rūpakasya, yathā--”rājā pākaśāsanaḥ” iti /",
    "GK16visa10cu:3803": ") tadevaṃ dvātriṃśatprakārā pratīyamānotprekṣā /",
    "GK16visa10cu:3804": "Vijñapriyā:",
    "GK16visa10cu:3805": "(vi, kha) asyā hetuphalagāmitvamevoktam,",
    "GK16visa10cu:3806": "svarūpagāmitvenāparaprabhedavṛddhiśca kathaṃ na",
    "GK16visa10cu:3807": "darśitetyatrāha---svarūpotprekṣāpyatreti /",
    "GK16visa10cu:3808": "tadasambhavamupapādayati---dharmyantareti /",
    "GK16visa10cu:3809": "prakṛte dharmiṇyaprakṛtadharmyantaratādātmyaṃ yatra nibandhayate,",
    "GK16visa10cu:3810": "tannibandhanaṃ yasyāṃ tādṛśyāmasyāmutprekṣāyāmityarthaḥ /",
    "GK16visa10cu:3811": "viśeṣaṇayoga iti /",
    "GK16visa10cu:3812": "utprekṣaṇīyacandrāderaparatvādiviśeṣaṇopādāna ityarthaḥ /",
    "GK16visa10cu:3813": "tathātve 'tiśayoktiṃ darśayati---yathāyaṃ rājeti /",
    "GK16visa10cu:3814": "atra bhede 'pyabhedāroparūpātiśayoktiḥ /",
    "GK16visa10cu:3815": "tadanupādāne tu rūpakasyābhyupagamādityāhaviśeṣaṇasyeti /",
    "GK16visa10cu:3816": "taddarśayati--rājeti /",
    "GK16visa10cu:3817": "dvātriṃśatprakāreti /",
    "GK16visa10cu:3818": "vācyotprekṣāyā melane tvaṣṭāśītiprakāreti bodhyam /",
    "GK16visa10cu:3819": "Locanā:",
    "GK16visa10cu:3820": "(lo, au) na bhavati--tadviṣaye 'laṅkārāntaraṅgīkārādityarthaḥ /",
    "GK16visa10cu:3821": "tadevāha---dharmyantareti /",
    "GK16visa10cu:3822": "uktyanuktyoḥ prastutasya pratyekaṃ tā api dvidhā /",
    "GK16visa10cu:3823": "Locanā:",
    "GK16visa10cu:3824": "(lo, a) prastutasya--utprakṣāvaṣayasya /",
    "GK16visa10cu:3825": "tāḥ--samanantaroktaprakārāḥ /",
    "GK16visa10cu:3826": "tā utprekṣāḥ /",
    "GK16visa10cu:3827": "uktau yathā--”uruḥ kuraṅgakadṛśaḥ-” iti /",
    "GK16visa10cu:3828": "Vijñapriyā:",
    "GK16visa10cu:3829": "(vi, ga) aṣṭāśītiprakārāyā asyā dvaiguṇyena",
    "GK16visa10cu:3830": "ṣaṭsaptatyuttaraikaśatarūpatāmāhauktyanuktyoriti /",
    "GK16visa10cu:3831": "prastutasya prākaraṇikasya /",
    "GK16visa10cu:3832": "vācyapratīyamānasamastamelanenāṣṭāśītirūpotprokṣā /",
    "GK16visa10cu:3833": "naca prākaraṇikānukto tasya nigaraṇarūpātiśayoktireveti vācyam /",
    "GK16visa10cu:3834": "svarūpotprekṣāyāmeva tatprasakteḥ /",
    "GK16visa10cu:3835": "pratīyamānotprekṣāyāṃ tu svarūpotprekṣaāsambhavasya darśitatvādeva /",
    "GK16visa10cu:3836": "vācyotprekṣāyāmivādisattvādeva nātiśayoktiprasaktiḥ vācyotprekṣāyāṃ prakṛtoktiṃ darśayati---ūruriti",
    "GK16visa10cu:3837": "anuktau yathā mama prabhāvatyāma--”pradyumnaḥ--iva hi samprati digantaramācchādayatā timirapaṭalena--",
    "GK16visa10cu:3838": "ghaṭitamivāñjanapuñjaiḥ pūritamiva mṛgamadakṣodaiḥ /",
    "GK16visa10cu:3839": "tatamiva tamālatarūbhirvṛtamiva nīlāṃśukairbhuvanam” //",
    "GK16visa10cu:3840": "atrāñjanena ghaṭitatvāderutprekṣaṇīyasya viṣayavyāptatvaṃ nopāttam /",
    "GK16visa10cu:3841": "Vijñapriyā:",
    "GK16visa10cu:3842": "(vi, gha) ghaṭitamivetyādi--timirapuñjenaivamevaṃ kṛtamivetyarthaḥ /",
    "GK16visa10cu:3843": "tattatkaraṇaṃ darśayati---ghaṭitamiveti /",
    "GK16visa10cu:3844": "bhuvanamañjanapuñjairghaṭitaṃ nirmitamivetyarthaḥ /",
    "GK16visa10cu:3845": "tattaṃ vyāptam /",
    "GK16visa10cu:3846": "vṛtamācchāditam /",
    "GK16visa10cu:3847": "viṣaya iti--prastutarūpaḥ /",
    "GK16visa10cu:3848": "yathā vā--",
    "GK16visa10cu:3849": "“limpatīva tamo 'ṅgāni varṣatīvāñjanaṃ nabhaḥ” /",
    "GK16visa10cu:3850": "atra tamaso lepanasya vyāpanarūpo viṣayo nopāttaḥ /",
    "GK16visa10cu:3851": "añjanavarṣaṇasya tamaḥ sampātaḥ /",
    "GK16visa10cu:3852": "anayorutprekṣānimittaṃ ca tamaso 'tibahulatvaṃ dhārārūpeṇādhaḥ saṃyogaśca yathāsaṃkhyam",
    "GK16visa10cu:3853": "kecittu--”alapanakartṛbhaūtamapi tamo lepanakartṛtvenotprekṣitaṃ vyāpanaṃ",
    "GK16visa10cu:3854": "ca nimittam, evaṃ nabho 'pi varṣaṇākriyākartṛtvena” ityāhuḥ /",
    "GK16visa10cu:3855": "Vijñapriyā:",
    "GK16visa10cu:3856": "(vi, ṅa) parakīyaślokamapi darśayati---limpatīveti /",
    "GK16visa10cu:3857": "tamaḥ sampāta ityanupātta ityanvayaḥ /",
    "GK16visa10cu:3858": "sampātaścādhaḥ saṃyogahetuptanakriyā, natvadhaḥ saṃyogaḥ /",
    "GK16visa10cu:3859": "ato 'tra nimittatvena vakṣyamāṇādhaḥ saṃyogasya bhedaḥ /",
    "GK16visa10cu:3860": "anayoranuktaṃ nimittaṃ darśayati---anayoriti /",
    "GK16visa10cu:3861": "iyaṃ kriyāsvarūpotprekṣā /",
    "GK16visa10cu:3862": "kecittvatra kartṛsvarūpadravyotprekṣāmāhuḥ /",
    "GK16visa10cu:3863": "tad darśayati---kecittviti /",
    "GK16visa10cu:3864": "atra kecidityasvarasasūcanam /",
    "GK16visa10cu:3865": "kriyottaramivakārattmonabhasorvāstavatvenānutprekṣaṇīyatvācca /",
    "GK16visa10cu:3866": "lepanavarṣaṇakartṛtvamavāstavamiti cettadā lepanavarṣaṇyorevotprekṣāparyavasānāt /",
    "GK16visa10cu:3867": "saṃyogaviśeṣasyeva hi vyāptināmnāretiśayasthāganasāmyena rūpasambhāvanā utprekṣābhedaḥ pratīyate",
    "GK16visa10cu:3868": "viṣayasya gamyatā hetuphalotprekṣayoraṅgīkriyate /",
    "GK16visa10cu:3869": "sa ca yadi svarūpotprekṣāyāmeva syāttadā ko doṣa ityalaṃ bahunā /",
    "GK16visa10cu:3870": "Locanā:",
    "GK16visa10cu:3871": "(lo, ā) kṣodaiścūrṇaiḥ /",
    "GK16visa10cu:3872": "anayorghāṭitāmivetyāderlimpatīvetyādeścodāharaṇayorutprekṣānimittamityataḥ pūrvaṃ vyāpanasyāñjanaghaṭanāditi śeṣaḥ /",
    "GK16visa10cu:3873": "“varṣatīvāñjanaṃ nabhaḥ” ityatra ca dhārārūpeṇādhaḥ saṃyoga ityarthaḥ /",
    "GK16visa10cu:3874": "kecidalaṅkārasarvasvakārādayaḥ ityāhuriti sambandhaḥ /",
    "GK16visa10cu:3875": "lepanakartṛtvenotprekṣitaṃ limpatīti tataḥ kartṛtābhidhānāttasya ca tamasi sāmānādhikāraṇyena tadratatāpratyayādityabhisāndhiḥ /",
    "GK16visa10cu:3876": "teṣāmeṣā yuktiḥ-tamogatatvena lepanakriyākartṛtvotprekṣāyāṃ lepanādinimittaṃ gamyamānam /",
    "GK16visa10cu:3877": "vyāpanādāvutprekṣāviṣayatve nimittamanyadanveṣyaṃ syāt /",
    "GK16visa10cu:3878": "naca viṣayasya gamyamānatvaṃ yuktam, tasyotprekṣādhāratvena prastutasyābhidhātumucitatvāt",
    "GK16visa10cu:3879": "atra kecidityanenātmano 'ruciprakaṭanam /",
    "GK16visa10cu:3880": "tathā hi atiśayoktau kamalamanambhasītyādāvivātra viṣayanimittayordvayorapyatra gamyamānatvameva",
    "GK16visa10cu:3881": "vyāpanakartaryeva tamasi lepanakartṛtvasambhāvanasya tamaso lepanakartrā sādṛśyavirahācca",
    "GK16visa10cu:3882": "alaṅkārāntarotthā sā vaicitryamadhikaṃ bhajet // VisSd_10.45 //",
    "GK16visa10cu:3883": "Vijñapriyā:",
    "GK16visa10cu:3884": "(vi, ca) alaṅkārāntarottheti /",
    "GK16visa10cu:3885": "sā darśitasamastaprakārotprekṣālaṅkārāntarotthā alahkārantaraniṣpannā cettadādhikaṃ vaicitryaṃ bhajedityarthaḥ /",
    "GK16visa10cu:3886": "tatra sāpahnavotprekṣā yathā mama--",
    "GK16visa10cu:3887": "“aśrucchalena sudṛśo hutapāvakadhūmakaluṣākṣyāḥ /",
    "GK16visa10cu:3888": "aprāpya mānamaṅge vigalati lāvaṇyavāripūra iva” //",
    "GK16visa10cu:3889": "Vijñapriyā:",
    "GK16visa10cu:3890": "(vi, cha) aśrucchaleneti /",
    "GK16visa10cu:3891": "patyau juhvati tatsannidhisthāyā nāyikāyā aśrunirgamavarṇanamidam /",
    "GK16visa10cu:3892": "hutapāvakadhūmakaluṣākṣyāḥ sudṛśo 'ṅge mānamavakāśamaprāpya lāvaṇyavāripūra iva aśrucchalena vigalatītyarthaḥ /",
    "GK16visa10cu:3893": "atra chalapadādaśrvapahvavo vigalallāvaṇyavāripūrātmakasvarūpotprekṣāniṣpādakaḥ /",
    "GK16visa10cu:3894": "aśrvapahnavaṃ vinā tadasambhavādaśruṇi lāvaṇyarūpakasyaivāpatteḥ /",
    "GK16visa10cu:3895": "atra ca vāripūrakasattveti na tadutprekṣāniṣpādakam /",
    "GK16visa10cu:3896": "tadvi nāpi lāvaṇyamityuktāvapyutprekṣāniṣpatteḥ /",
    "GK16visa10cu:3897": "Locanā:",
    "GK16visa10cu:3898": "(lo, i) sāpahnavotprekṣetyanena sahārthanirdeśenāpahnuteraṅgabhāvaḥ /",
    "GK16visa10cu:3899": "sambhāvanāyā eva udrekāvabhāsāt /",
    "GK16visa10cu:3900": "hutaḥ pāvako vivāhakālīnaḥ /",
    "GK16visa10cu:3901": "śleṣahetugā yathā--",
    "GK16visa10cu:3902": "“muktotkaraḥ saṅkaṭaśuktimadhyadvinirgataḥ sārasalocanāyāḥ /",
    "GK16visa10cu:3903": "jānīmahe 'syāḥ kamanīyakambugrīvādhivāsādguṇavattvamāpa” //",
    "GK16visa10cu:3904": "atra guṇavattve śleṣaḥ kambugrīvādhivāsādiveti hetūtprekṣāyā hetuḥ /",
    "GK16visa10cu:3905": "atra “jānīmahe” ityutprekṣāvācakam /",
    "GK16visa10cu:3906": "Vijñapriyā:",
    "GK16visa10cu:3907": "(vi, ja) muktotkara iti /",
    "GK16visa10cu:3908_0": "āvaraṇayantritatvena saṃkaṭād duḥ khadrāyakāt śuktimādhyād vinirgato muktotkaraḥ sārasākṣyā asyā kamanīyakambugrīvādhivāsād",
    "GK16visa10cu:3908_1": "guṇaṃvattvaṃ tantamattvameva, guṇavattvaṃ jyotirādhikyamāpeti jānīmahe utprekṣāmahe ityarthaḥ /",
    "GK16visa10cu:3909": "asthānasthitiduḥkhottīrṇasya guṇavatsthānavāsādiva guṇavattvaprāptirityarthaḥ /",
    "GK16visa10cu:3910": "trilekhāviśiṣṭā grīvā kambuḥ /",
    "GK16visa10cu:3911": "atra tantorvāstavatvānna tatprāptihetūtprekṣā sambhavatītyato guṇapadaśleṣāj jyotirviśeṣaprāptihetūtprekṣā ityataḥ śleṣanirvāhyā iyamutprekṣā /",
    "GK16visa10cu:3912": "Locanā:",
    "GK16visa10cu:3913": "(lo, ī) guṇaḥ sūtraṃ mahārghyatādiśca /",
    "GK16visa10cu:3914": "atra śleṣahetukatvaṃ śliṣṭaśabdānvayavyatirekānuvidhānādeva /",
    "GK16visa10cu:3915": "evam--",
    "GK16visa10cu:3916": "manye śaṅke dhruvaṃ prāyo nūnamityevamādayaḥ /",
    "GK16visa10cu:3917": "Locanā:",
    "GK16visa10cu:3918": "(lo, u) jānīmahe iti manye ityādayo 'pyutprekṣāvācakā jñeyā ityarthaḥ /",
    "GK16visa10cu:3919": "ādiśabdena kimādayaḥ /",
    "GK16visa10cu:3920": "tatra kiṃśabdasya prayoge yathā gopīnāthasya gaṅgāvarṇana---",
    "GK16visa10cu:3921": "“valiprasūnāvalimūrmihastaiḥ sañcārayantī bhajatāṃ sudūram /",
    "GK16visa10cu:3922": "vikrīya kaivalyamamuṣya mūlyaṃ varāṭasaṃkhyāṃ kimiyaṃ karoti” //",
    "GK16visa10cu:3923": "kvacidupamopakramotprekṣā yathā--",
    "GK16visa10cu:3924": "“pārejalaṃ nīranidherapasyan murārirānīlapalāśarāśīḥ /",
    "GK16visa10cu:3925": "vanāvalīrutkalikāsahastrapratikṣaṇotkūlitaśaivalābhāḥ” //",
    "GK16visa10cu:3926": "ityatrābhāśabdasyopamāvācakatvādupakrame upamā /",
    "GK16visa10cu:3927": "paryavasāne tu jaladhitīre śaivālasthiteḥ sambhāvanānupapattau sambhāvanotthāpanamityutprekṣā",
    "GK16visa10cu:3928": "Vijñapriyā:",
    "GK16visa10cu:3929": "(vi, jha) kvacidupamopakramotprekṣā iti /",
    "GK16visa10cu:3930": "upakrāntāyā upamāyā evotprekṣetyarthaḥ /",
    "GK16visa10cu:3931": "pārejalamiti---murāriḥ śrīkṛṣṇaḥ nīranidheḥ samudrasya pārejalaṃ jalasya pāre kūle vanāvalīrapaśyat",
    "GK16visa10cu:3932": "kīdṛśīḥ ? ānīlaḥ palāśānāṃ patrāṇāṃ rāśiryāsu /",
    "GK16visa10cu:3933": "punaḥ kīdṛśī ? utkalikāsahastreṇa taraṅgasahastreṇa pratikṣaṇotkūlitānāṃ śaivalānāmābhā ivetyarthaḥ /",
    "GK16visa10cu:3934": "atropamāyā evotprekṣāṃ grāhayati---atrābhāśabdasyeti /",
    "GK16visa10cu:3935": "śaivalasyeva ābhā yatreti bahuvrīhisamāsavaśādupamāpratipādakasyetyarthaḥ /",
    "GK16visa10cu:3936": "anena upamopakramo darśitaḥ /",
    "GK16visa10cu:3937": "tatastasyā upamāyā utprekṣāmupapādayati---paryavasāne tviti /",
    "GK16visa10cu:3938": "“śaivalābhā'; ityanenaivopamāparyavasānasambhave utkūlatvakathanamanupayuktamata utkūlitaśaivalābhā iveti paryavasāne utprekṣetyanvayaḥ /",
    "GK16visa10cu:3939": "tādṛśotprekṣāyā utthānamupapādayati---jaladhitīra iti /",
    "GK16visa10cu:3940": "vanāntara utkūlitaśaivalāsambhavāt tatra na tatsambhāvanotthānam /",
    "GK16visa10cu:3941": "jalanidhitīre śaivalasthiteḥ sambhavasyopapatteranupapattyabhāvāt sambhāvanotthānamutkūlitaśaivalasambhāvotthānamityarthaḥ",
    "GK16visa10cu:3942": "tatastadābhā ivetyutprekṣetyata āha---utprekṣeti /",
    "GK16visa10cu:3943": "tatsambhāvanotthānābhāve utkūlitaviśeṣaṇavaiyarthyamiti bhāvaḥ evaṃ cotprekṣāyā upakrāntopamāviṣayatvādupamāniṣpādyeyamutprekṣetyarthaḥ",
    "GK16visa10cu:3944": "Locanā:",
    "GK16visa10cu:3945": "(lo, ū) upamokakramotprekṣā---upamopakrame padārthānvayavelāyāṃ tadvācakaśabdopādānād yasyāstathābhūtā",
    "GK16visa10cu:3946": "vākyapratītyanantaraṃ sambhāvanākarturabhimānavyāpārasyāvirbhāvād viśrāntāvutprekṣā /",
    "GK16visa10cu:3947": "utkalikā vīcayaḥ /",
    "GK16visa10cu:3948": "utkūlitāni--kūlamudratāni /",
    "GK16visa10cu:3949": "evaṃ virahavarṇane--”keyūrāyitamaṅgadaiḥ--” ityatra “vikāsinīlotpalatisma",
    "GK16visa10cu:3950": "karṇe mṛgāyatākṣyāḥ kuṭilaḥ kaṭākṣaḥ” ityādau ca jñeyam /",
    "GK16visa10cu:3951": "Vijñapriyā:",
    "GK16visa10cu:3952": "(vi, jha) keyūrāyitamiti /",
    "GK16visa10cu:3953": "keyūrairivācaritamivetyarthaḥ /",
    "GK16visa10cu:3954": "keyūraṃ kaṅkaṇam /",
    "GK16visa10cu:3955": "virahakārśyādaṅgadaiḥ keyūrasthānaṃ prāptamityarthaḥ /",
    "GK16visa10cu:3956": "tatrāpi pratyayavaśāt prāptopamā aṅgadasyā'cārābhāvādutprekṣyate /",
    "GK16visa10cu:3957": "autyupamotprekṣāṃ darśayitvā ārthyupamotprekṣāṃ darśayati---vikāsīti",
    "GK16visa10cu:3958": "atrāpi kkiblopādārtho ḷuptopamā utprekṣyate /",
    "GK16visa10cu:3959": "Locanā:",
    "GK16visa10cu:3960": "(lo, ṛ) samprati pratyayasyopamāvācakatve udāharati---keyūrāyitamiti",
    "GK16visa10cu:3961": "pratyayalope udāharati---vikāsīti /",
    "GK16visa10cu:3962": "bhrāntimadalaṅkāre “mugghā dugdhadhiyā--” ityādau bhrāntānāṃ ballavādīnāṃ",
    "GK16visa10cu:3963": "viṣayasya candrikāderjñānameva nāsti, tadupanibandhanasya kavinaiva kṛtatvāt /",
    "GK16visa10cu:3964": "iha tu saṃbhāvanākartuviṣayasyāpi jñānamiti dvayorbhedaḥ /",
    "GK16visa10cu:3965": "Vijñapriyā:",
    "GK16visa10cu:3966": "(vi, ña) bhrāntimadalaṅkāre niścayo 'tra tu utkaṭakoṭikaḥ saṃśaya iti bhedasambhave 'pi bhedakāntaramāha---bhrāntimadalaṅkāra iti /",
    "GK16visa10cu:3967": "jñānameva nāstītyarthaḥ /",
    "GK16visa10cu:3968": "tatsattve dugdhadhiyā gāvāmadhaḥ kumbhadānānupapatteḥ /",
    "GK16visa10cu:3969": "jñānameva nāsti candrikātvena /",
    "GK16visa10cu:3970": "nanu, “na kasya kurute cittabhramaṃcandrikā” ityuktitaścandrikātvena jñānamastītyata āha---tadupanibandhasyeti",
    "GK16visa10cu:3971": "candrikāyāṃ ballavānāṃ bhramopanibandhasyetyarthaḥ /",
    "GK16visa10cu:3972": "tathā ca kavyuktyā śrotṝṇāṃ ballavādīnāṃ na candrikātvena jñānamityarthaḥ /",
    "GK16visa10cu:3973": "utprekṣāyāmasyāṃ tadvailakṣaṇyamāha---iha tviti /",
    "GK16visa10cu:3974": "sambhavānākartuḥ kavestadupanibaddhanasyetyarthaḥ /",
    "GK16visa10cu:3975": "viṣayasyāpi viṣayasyānutkaṭatayā tatkoṭerapi jñānāt /",
    "GK16visa10cu:3976": "Locanā:",
    "GK16visa10cu:3977": "(lo, ṝ) viṣayasya varṇyamānasya /",
    "GK16visa10cu:3978": "candrikāderityādiśabdāccandrikāśabalitakuvalayādiḥ /",
    "GK16visa10cu:3979": "tadupanibandhasya kāvye śabdenopanibandhasya /",
    "GK16visa10cu:3980": "iha---utprekṣāyāṃ koṭidvayasya viṣayaviṣayirūpātmakasya /",
    "GK16visa10cu:3981": "saṃdehe tu samakakṣatayā koṭidvayasya pratītiḥ, iha tūtkaṭā saṃbhāvyabhūtaikakoṭiḥ /",
    "GK16visa10cu:3982": "atiśayoktau viṣayiṇaḥ pratītasya parvavāsane 'satyatā pratīyate, iha tu pratītikāla eveti bhedaḥ /",
    "GK16visa10cu:3983": "Vijñapriyā:",
    "GK16visa10cu:3984": "(vi, ṭa) tarhi sandehālaṅkārābheda ityata āha---sandeha iti /",
    "GK16visa10cu:3985": "ekakoṭerutkaṭatvatulyatvābhyāṃ bheda ityarthaḥ /",
    "GK16visa10cu:3986": "atiśayoktito bhedamāha---atiśayoktāviti /",
    "GK16visa10cu:3987": "viṣayiṇa āropyamāṇasya paryavasāne uttarakāle, “kathamupari kalāpinaḥ",
    "GK16visa10cu:3988": "kalāpa'; ityatra kalāpabhramānantarameva keśatvaviśeṣadarśanāt",
    "GK16visa10cu:3989": "kalāpe'satyatā pratipādyata ityarthaḥ /",
    "GK16visa10cu:3990": "iha tviti---saprasavā ivetyādyutprekṣākāla ityarthaḥ /",
    "GK16visa10cu:3991": "etaccānubhavavailakṣaṇyamabhipretyāpātata evoktam /",
    "GK16visa10cu:3992": "vastutastu yonibahirbhāvarūpaprasavabādhasyeva nāyikāśirasi kalāpabhādhasyāpi sattve evāhāryatadubhayabuddhisattvenobhayatra",
    "GK16visa10cu:3993": "kintūtprekṣā utkaṭakoṭikasandeha rūpā, atiśayoktistu niścayarūpeti bhedaḥ /",
    "GK16visa10cu:3994": "“kathamupari” ityatra hi kalāpasyāhāryaniścaya eva kathaṃpadabodhyaḥ sandehaḥ /",
    "GK16visa10cu:3995": "Locanā:",
    "GK16visa10cu:3996": "(lo, ḷ) utkaṭā---viṣayanigaraṇena pratīyamānatvāt /",
    "GK16visa10cu:3997": "ekakoṭiviṣayarūpā /",
    "GK16visa10cu:3998": "“rañjitā nu vividhāstaruśalā nāmitaṃ nu gaganaṃ sthagitaṃ nu /",
    "GK16visa10cu:3999": "pūritā nu viṣameṣu dharitrī saṃhṛtā nu kakubhastimireṇa” //",
    "GK16visa10cu:4000": "Vijñapriyā:",
    "GK16visa10cu:4001": "(vi, ṭha) utprekṣālaṅkārasyaiva viṣaye kvacicchloke sandehālaṅkāraṃ",
    "GK16visa10cu:4002": "kecidāhuḥ, taddūṣayituṃ ślokamāha---”rañjitā nu” ityādi /",
    "GK16visa10cu:4003": "gāḍhatamovarṇanamidam /",
    "GK16visa10cu:4004": "rañjitā nviti---kṛṣṇavarṇokṛtetyarthaḥ /",
    "GK16visa10cu:4005": "sarvatra timireṇetyanvayaḥ /",
    "GK16visa10cu:4006": "sthagitamācchāditam /",
    "GK16visa10cu:4007": "viṣameṣu--gabhīroccasthalīṣu /",
    "GK16visa10cu:4008": "saṃhṛtā nāśaitāḥ /",
    "GK16visa10cu:4009": "ityatra yattarvādau timirākrāntatā rañjanādirūpeṇa saṃdihyata iti saṃdehālaṅkāra iti kecidāhuḥ,",
    "GK16visa10cu:4010": "samānabalatayānekakoṭisphuraṇasyaiva saṃdehatvāt /",
    "GK16visa10cu:4011": "iha tu tarvādivyāpteḥ pratisaṃbandhibhedo vyāpanādernigaraṇena rañjanādeḥ sphuraṇaṃ ca /",
    "GK16visa10cu:4012": "anye tu--”anekatvanirdhāraṇarūpavicchittyāśrayatvenaikakoṭyadhike 'pi",
    "GK16visa10cu:4013": "bhinno 'yaṃ saṃdehaprakāraḥ” iti vadanti sma;",
    "GK16visa10cu:4014": "tadapyayuktam--nigīrṇasvarūpasyānyatādātmyapratītihi saṃbhāvanā,",
    "GK16visa10cu:4015": "tasyāścātra sphuṭatayā sadbhāvāt nuśabdena cevaśabdavattasyādyotanādutprekṣaiveyaṃ bhavituṃ",
    "GK16visa10cu:4016": "alamadṛṣṭasaṃdahaprakārakalpanayā /",
    "GK16visa10cu:4017": "Vijñapriyā:",
    "GK16visa10cu:4018": "(vi, ḍa) atra kaiściduktaṃ sandehālaṅkāraṃ darśayati---ityatreti /",
    "GK16visa10cu:4019": "ekaviṣaya iti /",
    "GK16visa10cu:4020": "ekadharmiṇi /",
    "GK16visa10cu:4021": "tarvādivyāptiḥ--tarvādikarmakarañjanādivyāptiḥ /",
    "GK16visa10cu:4022": "pratisambandhitarvādirūpaṃ viśeṣyaṃ pratītyarthaḥ /",
    "GK16visa10cu:4023": "nanu prativiśeṣyaṃ sandehā eva bahavaḥ syurityatra",
    "GK16visa10cu:4024": "utprekṣāprāpakahetuviśeṣaścāstītyāha---vyāpanāderiti /",
    "GK16visa10cu:4025": "timiravyāpanāderityarthaḥ /",
    "GK16visa10cu:4026": "ādipadāttimirakṛtoccanīcādarśanaparigrahaḥ /",
    "GK16visa10cu:4027": "tasya nigaraṇamatrānutkaṭakoṭikaraṇam /",
    "GK16visa10cu:4028": "anye tu sandehālaṅkāraviśeṣa ityāhuḥ, taddarśayati---anye tviti /",
    "GK16visa10cu:4029": "atrotprekṣāmeva vyavasthāpayitumāha---tadapyayuktamiti /",
    "GK16visa10cu:4030": "nigīrṇasvarūpasyānutkaṭakoṭiviśeṣīkṛtasvarūpasyānyatādātmyamanutkaṭānyakoṭimadabhedaḥ",
    "GK16visa10cu:4031": "nanvevaṃ nigaraṇasattvādatiśayoktitvaprasaktirityata āha---nuśabdena",
    "GK16visa10cu:4032": "cevaśabdavaditi /",
    "GK16visa10cu:4033": "Locanā:",
    "GK16visa10cu:4034": "(lo, e) rañjanādītyādiśabdena namanādiḥ /",
    "GK16visa10cu:4035": "eko viṣayaḥ, “sthāṇurvā puruṣo vetyādau sthāṇvādiḥ /",
    "GK16visa10cu:4036": "ayaṃ mārtaṇḍaḥ kimityādau rājādiḥ /",
    "GK16visa10cu:4037": "samānabalatayā--caikakoṭitayā, iha--prakṛtodāharaṇe, tuḥ--punararthaḥ",
    "GK16visa10cu:4038": "tarvādivyāpteḥ--tarugaganādau tamaso vyāpanasya sambandhinastarugaganādayaḥ , tadabhedād vyāpanasyāpi bhedaḥ /",
    "GK16visa10cu:4039": "tataśca viṣayabhedātkathamuktarūpaḥ saṃśaya ityarthaḥ /",
    "GK16visa10cu:4040": "naca samānabalatayānekakoṭisphuraṇamapītyāha--vyāpanāderiti /",
    "GK16visa10cu:4041": "anye--ekadeśinaḥ /",
    "GK16visa10cu:4042": "anirdhāraṇam--saṃśayabījaikadeśaḥ /",
    "GK16visa10cu:4043": "kathamayuktamityāha--nigīrṇeti /",
    "GK16visa10cu:4044": "anyad viṣayāt /",
    "GK16visa10cu:4045": "tasyāḥ sambhāvanāyāḥ /",
    "GK16visa10cu:4046": "adṛṣṭanyāyavidbhirityarthaḥ /",
    "GK16visa10cu:4047": "sandehaprakāro 'nekaviṣayaniṣṭha ekakoṭyadhikasphuraṇākāraśca /",
    "GK16visa10cu:4048": "“yadetaccandrāntarjaladalavalīlāṃ vitanute tadācaṣṭe lokaḥ śaśaka iti no",
    "GK16visa10cu:4049": "māṃ prati tathā /",
    "GK16visa10cu:4050": "ahaṃ tvinduṃ manye tvadarivirahākrāntataruṇī-",
    "GK16visa10cu:4051": "kaṭākṣolkāpātavraṇakiṇakalaṅkāṅkitatanum” //",
    "GK16visa10cu:4052": "Vijñapriyā:",
    "GK16visa10cu:4053": "(vi, ḍha) “yadetaccandrāntaḥ'; ityādiśloke sāpahnavotprekṣāprasaktiṃ nirasyāpahnutyalaṅkāramātraṃ vyavasthāpayitumāha---yadetadityādi /",
    "GK16visa10cu:4054": "rājñi kasyaciduktiriyam /",
    "GK16visa10cu:4055": "candrasyāntaryadetadvastu, jaladalavasya jaladakhaṇḍasya jaladakhaṇḍasya sādṛśyarūpāṃ līlāṃ vitanute tad vastu, lokaḥ śaśaka iti",
    "GK16visa10cu:4056": "ācaṣṭe /",
    "GK16visa10cu:4057": "anyajanaṃ prati tadācaṣṭāṃ, māṃ prati tu na tathācaṣṭe ityarthaḥ /",
    "GK16visa10cu:4058": "mama tathātvābhāvaniścayāditi bhāvaḥ /",
    "GK16visa10cu:4059": "tarhi tava kīdṛśe niścaya ityatrāha---āhantviti /",
    "GK16visa10cu:4060": "tvayā vandīkṛtānāmarīṇāṃ viraheṇākrāntānāṃ tadīyataruṇīnāṃ kaṭākṣolkāpātairjāto yo vraṇastasya kiṇo vraṇasthāne prakaṭabhāgaḥ, sa eva kalaṅko doṣaḥ, taccihnitā tanuryasya tādṛśam /",
    "GK16visa10cu:4061": "ityatra “bhanye” śabdaprayoge 'pyuktarūpāyāḥ sambhāvanāyā apratītevitarkamātraṃ nāsāvapahnavotprekṣā",
    "GK16visa10cu:4062": "Vijñapriyā:",
    "GK16visa10cu:4063": "(vi, ṇa) utkarūpāyāḥ sambhāvanāyā iti /",
    "GK16visa10cu:4064": "utkaṭānutkaṭakoṭidvayarūpāyā ityarthaḥ /",
    "GK16visa10cu:4065": "tadapratītiśca no māṃ prati tathetyarthaḥ /",
    "GK16visa10cu:4066": "tena vaktuḥ śaśakoṭyabhāvaniścayasya pratīteḥ /",
    "GK16visa10cu:4067": "nāsāvapahnaheti---tathā cāpahnavamātramatreti bhāvaḥ /",
    "GK16visa10cu:4068": "Locanā:",
    "GK16visa10cu:4069": "(lo, ai) jaladasya meghasya lavaḥ /",
    "GK16visa10cu:4070": "kalaṅkāṅkitam--kalaṅkacihnitam /",
    "GK16visa10cu:4071": "“manye'; śabdaḥ kvacit kvacidutprekṣādyotakaḥ /",
    "GK16visa10cu:4072": "uktarūpāyāḥ--adhyavasāyasādhyatāpadavācyāyāḥ /",
    "GK16visa10cu:4073": "vitarkaḥ--ūhanam /",
    "GK16visa10cu:4074": "siddhatve 'dhyavasāyasyātiśayoktirnigadyate /",
    "GK16visa10cu:4075": "viṣayanigaraṇenābhedapratipattirviṣayiṇo 'dhyavasāyaḥ /",
    "GK16visa10cu:4076": "Vijñapriyā:",
    "GK16visa10cu:4077": "(vi, ta) atiśayoktyalaṅkāramāha---siddhatva iti /",
    "GK16visa10cu:4078": "ādhyavasāyasyāropasya siddhatve niścayarūpatve sati atiśayoktirityarthaḥ /",
    "GK16visa10cu:4079": "evaṃ cāniścayarūpayoḥ sandehotprekṣālaṅkārayorvāraṇam /",
    "GK16visa10cu:4080": "parantu",
    "GK16visa10cu:4081": "niścayālaṅkārāpahnutyalaṅkārarūpakālaṅkāreṣvativyāptiravaśiṣyate,",
    "GK16visa10cu:4082": "tadalaṅkāratraye āropyasya niścayarūpatvāt /",
    "GK16visa10cu:4083": "tadvāraṇārthamāropaviṣayanigāraṇapūrvakatvaṃ viśeṣaṇaṃ dattvā'ropaviśeṣyaparatvaṃ nibadhnan vyācaṣṭe---viṣayanigaraṇeneti /",
    "GK16visa10cu:4084": "viṣayiṇo 'bhedapratipattirarthād viṣaye adhyavasāya iha vivakṣita ityarthaḥ /",
    "GK16visa10cu:4085": "yatrāropyate sa viṣayaḥ /",
    "GK16visa10cu:4086": "ya āropyate sa viṣayī /",
    "GK16visa10cu:4087": "nigaraṇaṃ cādhaḥ karaṇaṃ vyākhyāsyate /",
    "GK16visa10cu:4088": "tadapyavispaṣṭārthamato viśeṣārthakaṃ śabdaṃ vinā vyañjanayaiva viṣayaniṣedhabuddhiradhaḥ karaṇam /",
    "GK16visa10cu:4089": "tacca sarvavidhātiśayoktau tadavasare darśayiṣyate /",
    "GK16visa10cu:4090": "apahnutiniścayālaṅkārayorniṣedhārthakaśabda evāsti ityato na tatra niṣedha--vyañjanā /",
    "GK16visa10cu:4091": "rūpake tu candratādātmyenaiva mukhapratītirnatu mukhaniṣedhapratītiḥ /",
    "GK16visa10cu:4092": "apahnutervyaṅgyatve tu nāsāvalaṅkāraḥ kintu taddhvaniḥ /",
    "GK16visa10cu:4093": "tatrālaṅkārapadaprayogastu bahmaṇaśramanyāyādopacārika eva /",
    "GK16visa10cu:4094": "kintu apahnutidhvanau apahnutāvevātivyāptiriti, atiśayoktau tu apahnutipūrvake 'nyatādātmyāropa ityanayorbhedaḥ /",
    "GK16visa10cu:4095": "asya cotprekṣāyāṃ viṣayiṇo 'niścitatvena nirdeśātsādhyatvam, iha tu niścitatvenaiva pratītiriti siddhatvam /",
    "GK16visa10cu:4096": "viṣayanigaraṇaṃ cotprekṣāyāṃ viṣayasyādhaḥ karaṇamātreṇa, ihāpi mukhaṃ dvitīyaścandra ityādau",
    "GK16visa10cu:4097": "Vijñapriyā:",
    "GK16visa10cu:4098": "(vi, tha) siddhatva ityasya vyāvṛttiṃ darśayati---tasya ceti /",
    "GK16visa10cu:4099": "sāddhyatvamaniścayatvam /",
    "GK16visa10cu:4100": "siddhatvaṃ niścayatvam /",
    "GK16visa10cu:4101": "utprekṣāvāraṇaṃ niścayatvavivakṣayaiva na tu nigaraṇapūrvakatvavivakṣayeti darśayati---viṣayanigaraṇaṃ ceti /",
    "GK16visa10cu:4102": "adhaḥ karaṇapadārtho vivṛta eva /",
    "GK16visa10cu:4103": "utprekṣāyāṃ ca viṣayatāvacchedakakoṭeḥ kvacidanuktivaśāt kvaciccoktāyā api anutkaṭatvaśānniṣedhavyañjanā",
    "GK16visa10cu:4104": "yathā---”guṇā guṇānubandhitvāttasya saprasavā iti /",
    "GK16visa10cu:4105": "“ ityatra garbhabahirbhāvarūpaprasavakoṭyā utkaṭāyā anutkaṭāyā guṇānubandhakoṭyā uktāyā eva niṣedhavyañjanā /",
    "GK16visa10cu:4106": "“gaṅgambhasi snātīva” ityādautvanuktāyā gaṅgasambandhakoṭerniṣedhavyañjanā /",
    "GK16visa10cu:4107": "atiśayoktiviśeṣe 'pi na tadasambhava ityata āha---ihāpi mukhaṃ dvitīyaḥ ityādi /",
    "GK16visa10cu:4108": "dvitīyacandroktivaśādeva mukhatvakoṭiṣedhavyañjanetyarthaḥ /",
    "GK16visa10cu:4109": "dvitīyacandrābhāvannedaṃ mukhamayameva dvitīyacandra iti pratīteḥ /",
    "GK16visa10cu:4110": "dvitīyapadābhāve tu nedṛśaī niṣedhapratītiriti tatra rūpakameva /",
    "GK16visa10cu:4111": "yadāhuḥ--",
    "GK16visa10cu:4112": "“viṣayasyānupādāne 'pyupādāne 'pi sūrayaḥ /",
    "GK16visa10cu:4113": "adhaḥ karaṇamātreṇa nigīrṇatvaṃ pracakṣate” // iti /",
    "GK16visa10cu:4115": "Vijñapriyā:",
    "GK16visa10cu:4116": "(vi, da) yadāhuriti---anigīrṇasyopāttasya nigīrṇasyānupāttasya",
    "GK16visa10cu:4117": "adhaḥ-- karaṇaṃ tu vivṛtameva /",
    "GK16visa10cu:4118": "bhede 'pyabhedaḥ sambandhe 'sambandhastadviparyayau // VisSd_10.46 //",
    "GK16visa10cu:4119": "paurvāparyātyayaḥ kāryahetvoḥ sā pañcadhā tataḥ /",
    "GK16visa10cu:4120": "tadviparyayau abhede bhedaḥ, asambandhe sambandhaḥ /",
    "GK16visa10cu:4121": "sā atiśayoktiḥ /",
    "GK16visa10cu:4122": "Vijñapriyā:",
    "GK16visa10cu:4123": "(vi, dha) asyāḥ pañcavidhatvamāha---bhede 'pyabheda iti /",
    "GK16visa10cu:4124": "abheda āropyamāṇaścettadā sa āropo 'tiśayoktirityarthaḥ /",
    "GK16visa10cu:4125": "evamuttaratrāpi /",
    "GK16visa10cu:4126": "kāryahetvoḥ paurvāparyātyayaḥ--paurvāparyaviparyaya ityartaḥ /",
    "GK16visa10cu:4127": "atra bhede 'bhedo yathā mama--",
    "GK16visa10cu:4128": "“kathamupari kalāpinaḥ kalāpo vilasati tasya tale 'ṣṭamīndukhaṇḍam /",
    "GK16visa10cu:4129": "kuvalayayugalaṃ tato vilolaṃ tilakusumaṃ tadadhaḥ pravālamasmāt” //",
    "GK16visa10cu:4130": "atra kāntākeśapāśādermayūrakalāpādibhirabhedenādhyavasāyaḥ /",
    "GK16visa10cu:4131": "Vijñapriyā:",
    "GK16visa10cu:4132": "(vi, na) kathamuparīti---nāyikāyā uparītyathaḥ /",
    "GK16visa10cu:4133": "tadāpa tadavayavarūpatayeti bodhyam /",
    "GK16visa10cu:4134": "tato vilolamityatra tatsthānamityanuṣaṅgaḥ /",
    "GK16visa10cu:4135": "tilakusumamityatrāpi tatsthānamityanuṣaṅgaḥ /",
    "GK16visa10cu:4136": "pravālaṃ----navapallavam /",
    "GK16visa10cu:4137": "atrāropaviṣayāṇāṃ keśapāśādīnāmanupādānādeva niṣedhvyañjanarūpādhaḥ karaṇam /",
    "GK16visa10cu:4138": "evamuttarottaramapi viṣayānupādāne bodhyam /",
    "GK16visa10cu:4139": "upādāne tu rūpakameveti bodhyam /",
    "GK16visa10cu:4140": "yathā vā--”viśleṣaduḥ khādiva baddhamaunam” /",
    "GK16visa10cu:4141": "atra cetanagatamaunitvamanyat, acetanagataṃ cānyaditi dvayorbhede",
    "GK16visa10cu:4142": "'pyabhedaḥ /",
    "GK16visa10cu:4143": "evam--",
    "GK16visa10cu:4144": "“sahādharadalenāsya yauvane rāgabhākpriyaḥ” /",
    "GK16visa10cu:4145": "atrādharasya rāgo lauhityam, priyasya rāgaḥ prema, dvayorabhedaḥ /",
    "GK16visa10cu:4146": "Vijñapriyā:",
    "GK16visa10cu:4147": "(vi, pa) acetanagataṃ cānyaditi---uttarakaraṇasāmarthye 'pi",
    "GK16visa10cu:4148": "tadakaraṇarūpāmaunādanyadityarthaḥ /",
    "GK16visa10cu:4149": "tacca śabdākaraṇarūpam /",
    "GK16visa10cu:4150": "sa ca viṣayotrānupāttaḥ /",
    "GK16visa10cu:4151": "asyā yauvane asyā evādharadalenetyanvayaḥ /",
    "GK16visa10cu:4152": "dvayorabheda iti /",
    "GK16visa10cu:4153": "rāgapadaśleṣāditi bhāvaḥ /",
    "GK16visa10cu:4154": "ekakālotpattikatvarūpasāhityamātrapratītau tu aruṇādhareṇa saha rāgavān ityato 'dhikasya vecitryasyānubhūyamānasyānupapattiprasaṅgāt",
    "GK16visa10cu:4155": "abhede bhedo yathā--",
    "GK16visa10cu:4156": "“anyadevāṅgalāvaṇyamanyāḥ saurabhasampadaḥ /",
    "GK16visa10cu:4157": "tasyāḥ padmapalāśākṣyāḥ sarasatvamalaukikam” //",
    "GK16visa10cu:4158": "Vijñapriyā:",
    "GK16visa10cu:4159": "(vi, pha) anyadeveti /",
    "GK16visa10cu:4160": "aṅgalāvaṇyādervailakṣaṇyāttatreva tadbhedāropaḥ /",
    "GK16visa10cu:4161": "sarasatvamiti /",
    "GK16visa10cu:4162": "rasikatvamityarthaḥ /",
    "GK16visa10cu:4163": "laukike tasminnalaukikabhedāropaḥ /",
    "GK16visa10cu:4164": "atrānyatvādyāropānuktasyāpi tadviṣayalāvaṇyasya niṣedhavyañjanā /",
    "GK16visa10cu:4165": "sambandhe 'sambandho yathā--",
    "GK16visa10cu:4166": "“asyāḥ sargavidhau prajāpatirabhūccandro nu kāntipradaḥ śṛṅgāraikarasaḥ svaya nu madano māso nu puṣpākaraḥ /",
    "GK16visa10cu:4167": "vedābhyāsajaḍaḥ kathaṃ nu viṣayavyāvṛttakautūhalo nirmātuṃ prabhavenmanoharamidaṃ rūpaṃ purāṇo muniḥ” //",
    "GK16visa10cu:4168": "Locanā:",
    "GK16visa10cu:4169": "(lo, o) purāṇo muniḥ vidhiḥ /",
    "GK16visa10cu:4170": "atra ca prathamārddhe nuśabdenādhyavasāyasya siddhatānirāsādutprekṣā /",
    "GK16visa10cu:4171": "atra purāṇaprajāpatinirmāṇasambandhe 'pyasambandhaḥ /",
    "GK16visa10cu:4172": "Vijñapriyā:",
    "GK16visa10cu:4173": "(vi, ba) asyāḥ sargavidhau iti /",
    "GK16visa10cu:4174": "nu vitarke /",
    "GK16visa10cu:4175": "asyā nirmāṇavidhau prajāpatrirnirmātā candraḥ yato 'sau kāntipradaḥ kāntimattvenaiva tasya kāntipradatvaṃ sambhāvyoktam /",
    "GK16visa10cu:4176": "svayaṃ madano nu yato 'sau śṛṅgāraikarasaḥ /",
    "GK16visa10cu:4177": "iyaṃ hi śṛṅgāriṇī /",
    "GK16visa10cu:4178": "puṣpākare caitramāse api śṛṅgāraikarasatvānvayaḥ /",
    "GK16visa10cu:4179": "mūlavidhātṛbhāvaṃ kathaṃ khaṇḍayasītyatrāha---vedābhyāseti /",
    "GK16visa10cu:4180": "purāṇo jīrṇaḥ /",
    "GK16visa10cu:4181": "muniḥ munidharmā tapasvītyarthaḥ atra /",
    "GK16visa10cu:4182": "candrādervidhātṛtvakathanādāropaviṣayasya vidhātṛsambandhasya niṣedhavyañjanā /",
    "GK16visa10cu:4183": "asambandhe sambandho yathā--",
    "GK16visa10cu:4184": "“yadi syānmaṇḍale saktamindorindīvaradvayam /",
    "GK16visa10cu:4185": "tadopamīyate tasyā vadanaṃ cārulocanam” //",
    "GK16visa10cu:4186": "atra yadyarthabalādāhṛtena sambandhena sambhāvanayā sambandhaḥ /",
    "GK16visa10cu:4187": "Vijñapriyā:",
    "GK16visa10cu:4188": "(vi, bha) yadi syāditi /",
    "GK16visa10cu:4189": "cārulocanasthāne indīvaradvayaṃ vadanasthāne indumaṇḍalam /",
    "GK16visa10cu:4190": "āhṛtena sambandhena iti /",
    "GK16visa10cu:4191": "indumaṇḍale indīvarasya sambandha eva syādityevaṃ sambandhasambhāvanā",
    "GK16visa10cu:4192": "atrāpi sambandhasambhāvanayaiva āropaviṣayasyāsambandhasya niṣedhavyañjanā /",
    "GK16visa10cu:4193": "Locanā:",
    "GK16visa10cu:4194": "(lo, au) yadyartheti /",
    "GK16visa10cu:4195": "iha yadyapi candramaṇḍalasyendīvaradvayena sambandho na sambhavati tathāpi kavinā nibaddhasya vā sambhāvanārūpeṇāsāvastītyarthaḥ /",
    "GK16visa10cu:4196": "etena “yadyarthoktau ca kalpana” miti kaiścidukto 'tiśayokterbheda",
    "GK16visa10cu:4197": "udāhṛtaḥ, ekasyaiva nānābhāvollekhaśca /",
    "GK16visa10cu:4198": "atra prathame granthakṛtaiva udāhṛtam, anyadeva ityādau /",
    "GK16visa10cu:4199": "dvitīye keśapāśāderityādiśabdena lalāṭanayananāsādhārāṇāṃ saṃgrahaḥ /",
    "GK16visa10cu:4200": "evaṃ mukhaṃ dvitīyaścandraḥ /",
    "GK16visa10cu:4201": "tathā ca---",
    "GK16visa10cu:4202": "“cūtāṅkurāsvādakaṣāyakaṇṭhaḥ puṃskokilo yanmadhuraṃ cukūja /",
    "GK16visa10cu:4203": "manasvinīmānavighātadakṣaṃ tadeva jātaṃ vacanaṃ smarasya” //",
    "GK16visa10cu:4204": "naceha tasyā mukhaṃ candra itivadāropamūlaṃ rūpakam /",
    "GK16visa10cu:4205": "tādātmyadṛḍhatāyāmadhyavasāyasvarūpotthānāt /",
    "GK16visa10cu:4206": "atra hī madanasya udyamaṃ vināpi kokilarutamātreṇa jagadvaśamāsīdityarthaḥ /",
    "GK16visa10cu:4207": "yathā---”atyārūḍho hi nārīṇāmakālajño manobhavaḥ /",
    "GK16visa10cu:4208": "“ evaṃ “na kāmavṛttirvacanīyamīkṣate” atra karaṇayormanobhavakāmavṛttyoḥ kriyākarttṛbhede 'pyabhedenoktiḥ /",
    "GK16visa10cu:4209": "“iyaṃ kāntā yuvajanamanaso vaśīkaraṇa” mityādau ca hetvalaṅkāro",
    "GK16visa10cu:4210": "vakṣyate /",
    "GK16visa10cu:4211": "sa tasyā evāsambandhe sambandharūpeṇa bhedena saṅgṛhyata ityarthaḥ /",
    "GK16visa10cu:4212": "atra śuddhodāharaṇaṃ virahavarṇane---”dāho 'mbhaḥ prasṛtiṃ pacaḥ pracayavān bāṣpaḥ praṇālocita'; ityādi /",
    "GK16visa10cu:4213": "atra dāhādīnām ambhaḥ prasṛtipākādyaiḥ asambandhe 'pi sambandhaḥ siddhatvenoktaḥ /",
    "GK16visa10cu:4214": "kāryakāraṇayoḥ paurvāparyaviparyayaśca dvidhā bhavati /",
    "GK16visa10cu:4215": "kāraṇātprathamaṃ kāryasya bhāve dvayoḥ samakālatveca /",
    "GK16visa10cu:4216": "krameṇa yathā--",
    "GK16visa10cu:4217": "“prāgeva hariṇākṣīṇāṃ cittamutkalikākulam /",
    "GK16visa10cu:4218": "paścādudbhinnabakularasālamukulaśriyaḥ” //",
    "GK16visa10cu:4219": "Vijñapriyā:",
    "GK16visa10cu:4220": "(vi, ma) pañcamātiśayoktiprabhedamudāharttumāha---kāryyakāraṇayoriti",
    "GK16visa10cu:4221": "prāgeveti--utkalikā utkaṇṭhā bakularasālayordvandvaḥ /",
    "GK16visa10cu:4222": "tayorudbhinnamukulaśriyaḥ paścādityarthaḥ /",
    "GK16visa10cu:4223": "atra mukulaśrīdarśanasya kāraṇasya janyotkaṇṭhottaropapannatvena nirdeśādviparyyayaḥ /",
    "GK16visa10cu:4224": "āhāryabuddhiviṣayeṇa tena kāraṇasya śīghrakāritvaṃ vyajyate /",
    "GK16visa10cu:4225": "atrāpyuttaropapannatvādāropaviṣayasya pūrvotpannasya niṣedhavyañjanā",
    "GK16visa10cu:4226": "evamuttaratrāpi bodhyam /",
    "GK16visa10cu:4227": "Locanā:",
    "GK16visa10cu:4228": "(lo, a) utkalikā, utkaṇṭhā, udratakorakaśca /",
    "GK16visa10cu:4229": "“samameva samākrāntaṃ dvayaṃ dviradagāminā /",
    "GK16visa10cu:4230": "tena siṃhāsanaṃ pitryaṃ maṇḍalaṃ ca kahīkṣitām” //",
    "GK16visa10cu:4231": "Vijñapriyā:",
    "GK16visa10cu:4232": "(vi, ya) samameveti---tena raghuṇā /",
    "GK16visa10cu:4233": "pitṛsiṃhāsanākramaṇarūpakāraṇasya mahīkṣinmaṇḍalākramaṇarūpakāryyasya samakālopapannatvakathanātpairvāparyyaviparyyayaḥ",
    "GK16visa10cu:4234": "iha kecidāhuḥ--keśapāśādigato laukiko 'tiśayo 'laukikatvenādhyavasīyate /",
    "GK16visa10cu:4235": "keśapāśādīnāṃ kalāpādibhiradhyavasāye “anyadevāṅgalāvaṇyam”",
    "GK16visa10cu:4236": "ityādiprakāreṣvavyāptirlakṣaṇasya” iti /",
    "GK16visa10cu:4237": "tanna,--tatrāpi hyanyadaṅgalāvaṇyamanyatvenādhyavasīyate /",
    "GK16visa10cu:4238": "tathāhi “anyadeva” iti sthāne “anyadiva” iti pāṭhe 'dhyavasāyasyāsādhyatvamevetyutprekṣāṅgīkriyate",
    "GK16visa10cu:4239": "“prageva hariṇākṣīṇām--” ityatra bakulādīśrīṇāṃ prathamabhāvitāpi",
    "GK16visa10cu:4240": "paścādbhāvitvenādhyavasitā, ata evātrāpīvaśabdayoge utprekṣā evamanyatra /",
    "GK16visa10cu:4241": "Vijñapriyā:",
    "GK16visa10cu:4242": "(vi, ra) granthakṛduktasyātiśayoktisāmānyalakṣaṇasya anyadevāṅgalāvaṇyamityādāvavyāptiṃ kecidāhustaddūṣayitumāha---iha",
    "GK16visa10cu:4243": "viṣaye viṣayiṇo 'bhedenādhyavasāyo hi bhavatkṛtalakṣaṇārthaḥ,",
    "GK16visa10cu:4244": "viṣayaviṣayibhāvaśca bhedaghaṭitaḥ /",
    "GK16visa10cu:4245": "tathā ca “kathamupari kalāpinaḥ” ityatra keśakalāpayorbhedasattavāttallakṣaṇārthasambhave",
    "GK16visa10cu:4246": "“anyadevāṅgalāvaṇyam'; ityatra tatraiva tadbhedārope",
    "GK16visa10cu:4247": "bhedaghaṭitaviṣayaviṣayibhāvābhāvādavyāptiriti keṣāñciduktiṃ darśayati---keśapāśādigata iti /",
    "GK16visa10cu:4248": "atiśayaḥ saundaryyaṃ laukiko 'nyalokakeśasādhāraṇaḥ alaukikatvena lokavilakṣaṇakalāpaniṣṭasaundaryyatvenādhyavasītaya ityarthaḥ /",
    "GK16visa10cu:4249": "tayoḥ saundaryayorabhedādhyāsamūlakakeśapāśakalāpayorbhinnayorabhedadhyāsaḥ sambhavatītyāha---keśāpāśādīnāmiti",
    "GK16visa10cu:4250": "adhyavasāye ityanantaraṃ sambhavatyapīti pūraṇīyam /",
    "GK16visa10cu:4251": "tathāpi anyadevetyādiprakāreṣvavyāptirityāha---anyadeveti /",
    "GK16visa10cu:4252": "āropyamāṇaropaviṣayalāvaṇyayorbhedābhāvāditi bhāvaḥ /",
    "GK16visa10cu:4253": "abhede bhedāropo 'smaduktalakṣaṇārthe 'trāpyastīti bruvan",
    "GK16visa10cu:4254": "samādhatte---tanna /",
    "GK16visa10cu:4255": "tatra hīti /",
    "GK16visa10cu:4256": "ananyadaṅgalāvaṇyamabhinnamaṅgalāvaṇyamanyatvena bhinnatvenādhyavasīyata ityarthaḥ /",
    "GK16visa10cu:4257": "tathā ca bhinnatvenādhyavasāyādāropaviṣaye 'bhede tadbhinnasya bhedasyāropād bhedaghaṭīto viṣayaviṣayibhāvo 'trāpyastīti sādhitam /",
    "GK16visa10cu:4258": "utprekṣāyāṃ viṣayaviṣayibhedaghaṭita āropastavāpi sammataḥ /",
    "GK16visa10cu:4259": "atraivotprekṣāsambhavād bhedaghaṭitāropaḥ tvanmate 'pītyāha---tathā",
    "GK16visa10cu:4260": "hīti---atiśayoktito vāyavṛttidarśanāya sādhyatvapradarśanam “prāgeva",
    "GK16visa10cu:4261": "hariṇākṣīṇām'; ityatrāpi bhedaghaṭīto viṣayaviṣayibhāvo 'stīti darśayati /",
    "GK16visa10cu:4262": "atrāpyutprekṣāsambhavaṃ darśayati---ata eveti /",
    "GK16visa10cu:4263": "bhedaghaṭitaviṣayaviṣayibhāvasattvādevetyarthaḥ /",
    "GK16visa10cu:4264": "Locanā:",
    "GK16visa10cu:4265": "(lo, ā) laukikaḥ svābhāvikaḥ /",
    "GK16visa10cu:4266": "alaukikatvenādhyavasāyaphalabhūtālaukikātiśayatvenāṅgalāvaṇyamityādiśabdena”priya",
    "GK16visa10cu:4267": "iti gopavadhūbhi” rityāderupasaṃgrahaḥ /",
    "GK16visa10cu:4268": "avyāptilakṣaṇasya ityayamāśayaḥuupameyavastunaḥ upamānavastutādātmye evādhyavasāyarūpotthāpanam",
    "GK16visa10cu:4269": "iha cānyādiśabdākhyaṃ lāvāṇyādeḥ kimapi pratinidhivastvantaraṃ nāsti",
    "GK16visa10cu:4270": "tadevamādiṣūhāraṇeṣu lakṣaṇasyāvyāptiriti siddhāntamāha--tanneti /",
    "GK16visa10cu:4271": "kathamanyatvenādhyavasāya ityata āha---tathā hīti /",
    "GK16visa10cu:4272": "padārthānāṃ prastutānāmanyeṣāṃ vā yadā bhavet // VisSd_10.47 //",
    "GK16visa10cu:4273": "ekadharmābhisambandhaḥ syāttadā tulyayogitā /",
    "GK16visa10cu:4274": "Vijñapriyā:",
    "GK16visa10cu:4275": "(vi, la) tulyayogitālaṅkāramāha---padārthānāmiti /",
    "GK16visa10cu:4276": "anyeṣāṃ veti /",
    "GK16visa10cu:4277": "vākāreṇa pṛthak svatantryabodhanāt prastutāprastutayormiśraṇaniṣedho vodhyaḥ /",
    "GK16visa10cu:4278": "tanmiśraṇe tu dīpakālaṅkāro vakṣyate /",
    "GK16visa10cu:4279": "Locanā:",
    "GK16visa10cu:4280": "(lo, i) padārthānāmiti /",
    "GK16visa10cu:4281": "bahuvacanamatantram /",
    "GK16visa10cu:4282": "tena padārthayorapīti jñeyam /",
    "GK16visa10cu:4283": "prastutānāṃ prākaraṇikānām /",
    "GK16visa10cu:4284": "aprastutānām aprākaraṇikānām /",
    "GK16visa10cu:4285": "anyeṣāmaprastutānām /",
    "GK16visa10cu:4286": "dharmo guṇakriyārūpaḥ /",
    "GK16visa10cu:4287": "udāharaṇam--",
    "GK16visa10cu:4288": "“anulepanāni kusumānyabalāḥ kṛtamanyavaḥ patiṣu dīpadaśāḥ /",
    "GK16visa10cu:4289": "samayena tena suciraṃ śayita- pratibodhitasmaramabodhiṣata” //",
    "GK16visa10cu:4290": "Locanā:",
    "GK16visa10cu:4291": "(lo, ī) anulepanānīti /",
    "GK16visa10cu:4292": "suciraṃ śayitaṃ smaraṃ pratibodhitasyaram abodhiṣatetyarthaḥ /",
    "GK16visa10cu:4293": "atra sandhyāvarṇanasya prastutatvātprastutānāmanulepanādīnāmekabodhanakriyābhisambandhaḥ /",
    "GK16visa10cu:4294": "Vijñapriyā:",
    "GK16visa10cu:4295": "(vi, va) anulepanānīti /",
    "GK16visa10cu:4296": "tamistrāyāṃ tatkālīnavastūnāṃ kāmukakāmoddīpakavarṇanamidam /",
    "GK16visa10cu:4297": "suciraṃ śayitaṃ tena samayena tādṛśarātrirūpeṇa pratibodhitaṃ jāgaritaṃ smaram anulepanādayo abodhiṣata krīḍārthaṃ bodhayāmāsurityarthaḥ",
    "GK16visa10cu:4298": "tamovarṇanasyeti /",
    "GK16visa10cu:4299": "tamasaḥ kāmoddīpakatvāt tasmin prastute tatkālīnānāmanyeṣāmuddīpakānāmanulepanādīnāmapi prastutatvamiti bhāvaḥ /",
    "GK16visa10cu:4300": "“tadaṅgamārdavaṃ draṣṭuḥ kasya citte na bhāsate /",
    "GK16visa10cu:4301": "mālatīśaśabhṛllekhākadalīnāṃ kaṭhoratā” //",
    "GK16visa10cu:4302": "ityatra mālatyādīnāmaprastutānāṃ kaṭhoratārūpaikaguṇasambandhaḥ /",
    "GK16visa10cu:4303": "Vijñapriyā:",
    "GK16visa10cu:4304": "(vi, śa) aprakṛtānāmekaguṇasambandhamāha---tvadaṅgamārdavaṃ",
    "GK16visa10cu:4305": "draṣṭuriti /",
    "GK16visa10cu:4306": "taddraṣṭuḥ kasya janasya citte mālatyādīnāṃ kaṭhoratā na bhāsate /",
    "GK16visa10cu:4307": "tanmārdavādhikyenātra kaṭhoratābhāsanāt /",
    "GK16visa10cu:4308": "atra tvadaṅgopamānatvena mālatyādayo 'prakṛtāḥ /",
    "GK16visa10cu:4309": "evam--",
    "GK16visa10cu:4310": "“dānaṃ vittādṛtaṃ vācaḥ kīrttidharmau tathāyuṣaḥ /",
    "GK16visa10cu:4311": "paropakāraṇaṃ kāyādasārātsāramāharet” //",
    "GK16visa10cu:4312": "atra dānādīnāṃ karmabhūtānāṃ sāratārūpaikaguṇasambandha ekāharaṇakriyāsambandhaḥ /",
    "GK16visa10cu:4313": "Vijñapriyā:",
    "GK16visa10cu:4314": "(vi, ṣa) prakṛtānāmekaguṇasambandho",
    "GK16visa10cu:4315": "'prakṛtānāmevakriyāsambandhaścānudāhṛta evaślokena udāhriyate---evaṃ dānaṃ vittāditi /",
    "GK16visa10cu:4316": "vittādito 'sārāddānādikaṃ sāramuddharedityanvayaḥ /",
    "GK16visa10cu:4317": "atra prakṛtānāmekaguṇakriyāsambandhaṃ darśayati---atra dānādīnāmiti /",
    "GK16visa10cu:4318": "upārjanīyatvena dānādīniprakṛtāni /",
    "GK16visa10cu:4319": "atra prakṛtānāmapādānabhūtānāmesāratāguṇasambandho 'pyatraivāsti /",
    "GK16visa10cu:4320": "granthagauravāpattyā na pradarśitaḥ /",
    "GK16visa10cu:4321": "Locanā:",
    "GK16visa10cu:4322": "(lo, u) kārakāntare 'pi udāharati--dānamiti /",
    "GK16visa10cu:4323": "atra na kevalaṃ dānādīnāmuddharaṇakriyāsambandho vittādīnāmapyasāratārūpaikaguṇasambandhaḥ",
    "GK16visa10cu:4324": "iha ca tulyayogitāyāṃ “hasaścandra ivābhātī'tyādivad dvayoḥ prakṛtatve 'pyupamānopameyabhāvo vaivakṣikaḥ /",
    "GK16visa10cu:4325": "ihe vādyabhāvād aupamyasya gamyatvam /",
    "GK16visa10cu:4326": "aprastutaprastutayordepakaṃ tu nigadyate // VisSd_10.48 //",
    "GK16visa10cu:4327": "atha kārakamekaṃ syādanekāsu kriyāsu cet /",
    "GK16visa10cu:4328": "Vijñapriyā:",
    "GK16visa10cu:4329": "(vi, sa)",
    "GK16visa10cu:4330": "dīpakālaṅkāramāha---aprastutaprastuyorityanayorekadharmmābhisambandha",
    "GK16visa10cu:4331": "ityanuṣaṅgaḥ /",
    "GK16visa10cu:4332": "anyavidhaṃ dīpakamāha---atheti /",
    "GK16visa10cu:4333": "Locanā:",
    "GK16visa10cu:4334": "(lo, ū) aprastutaprastutayorekadharmābhisambandha ityarthaḥ /",
    "GK16visa10cu:4335": "iha ca dvayoḥ prakṛtāprakṛtatvādivādyabhāvādaupamyasya gamyatvaṃ sphuṭameva /",
    "GK16visa10cu:4336": "krameṇodāharaṇam--",
    "GK16visa10cu:4337": "“balāvalepādadhunāpi pūrvavat prabādhyate tena jagajjigīṣuṇā /",
    "GK16visa10cu:4338": "satīva yoṣitprakṛtiḥ suniścalā pumāṃsamabhyeti bhavāntareṣvapi” //",
    "GK16visa10cu:4339": "Vijñapriyā:",
    "GK16visa10cu:4340": "(vi, ha) balāvalepāditi /",
    "GK16visa10cu:4341": "avalepo 'haṅkāraḥ /",
    "GK16visa10cu:4342": "pūrvavaddhiraṇyakaśipurūpapūrvajanmavat jigīṣuṇā śiśupālenāpi jagad bādhyata ityanvayaḥ /",
    "GK16visa10cu:4343": "arthāntaraṃ nyasyatisatī ceti /",
    "GK16visa10cu:4344": "bhavāntareṣu janmāntareṣu /",
    "GK16visa10cu:4345": "atra prastutāyāḥ suniścalāyāḥ prakṛteraprastutāyāśca yoṣita ekānugamanakriyāsambandhaḥ /",
    "GK16visa10cu:4346": "“dūraṃ samāgatavati tvayi jīvanāthe bhinnā manobhavaśareṇa tapasvinī sā /",
    "GK16visa10cu:4347": "uttiṣṭhati svapiti vāsagṛha tvadīya- māyāti yāti hasati śvasiti kṣaṇena”",
    "GK16visa10cu:4348": "Vijñapriyā:",
    "GK16visa10cu:4349": "(vi, ka) anekakriyāsvekakārakānvayamāha---dūramiti /",
    "GK16visa10cu:4350": "pravāsādāgate nāyake tatpatnīsakhyā tadvirahāvasthākathanamidam /",
    "GK16visa10cu:4351": "samāgatavati---āgatavati /",
    "GK16visa10cu:4352": "tapasvinī duḥ khānvitā sā tava priyā vāsagṛhagamanaṃ,",
    "GK16visa10cu:4353": "tvatprāptisambhāvanayā /",
    "GK16visa10cu:4354": "idaṃ mama /",
    "GK16visa10cu:4355": "atraikasyā nāyikāyā utthānādyanekakriyāsambandhaḥ /",
    "GK16visa10cu:4356": "atra ca guṇakriyayorādimadhyāvasānasadbhāvena traividhyaṃ na lakṣitam,",
    "GK16visa10cu:4357": "tathāvidhavaicitryasya sarvatrāpi sahastradhāsambhavāt /",
    "GK16visa10cu:4358": "Locanā:",
    "GK16visa10cu:4359": "(lo, ṛ) tapasvinīti--śocyā /",
    "GK16visa10cu:4360": "iha dīpakaprakāre kriyāṇāṃ prastutatvādupamānopameyabhāvo vaivaśrikaḥ /",
    "GK16visa10cu:4361": "tatrādimadhyāntavākyagatatvena dharmasya pravṛttau ādimadhyāntadīpakāstrayo 'sya bhedāḥ /",
    "GK16visa10cu:4362": "tatrādidīpakaṃ yathā---",
    "GK16visa10cu:4363": "“rahei mihireṇa ṇahaṃ raseṇa kavviṃ sareṇa jovvaṇaaṃ /",
    "GK16visa10cu:4364": "amaeṇa dhuṇidhavao tumae ṇaraṇāha bhuaṇamiṇaṃ /",
    "GK16visa10cu:4365": "'; madhyadīpakaṃ yathodāhṛte balāvalepādityādau /",
    "GK16visa10cu:4366": "evamanyat /",
    "GK16visa10cu:4367": "prativastūpamā sā syādvākyayorgamyasāmyayoḥ // VisSd_10.49 //",
    "GK16visa10cu:4368": "eko 'pi dharmaḥ sāmānyo yatra nirdiśyate pṛthak /",
    "GK16visa10cu:4369": "Vijñapriyā:",
    "GK16visa10cu:4370": "(vi, kha) prativastūpamālaṅkāramāha---prativastviti /",
    "GK16visa10cu:4371": "atra gamyasāmyayoruktivaśād upameyopamānayoriti labhyate /",
    "GK16visa10cu:4372": "tena vākyadvaye ye upameyopamāne, tayoreko 'pi sāmānyo dharmaḥ pṛthakśabdabhedena yatrālaṅkāre nirdiśyate sā prativastūpametyarthaḥ /",
    "GK16visa10cu:4373": "gamyasāmyayoriti bodhyamāmyayorityarthaḥ /",
    "GK16visa10cu:4374": "bodhyatā ca kvacicchabdadvayena śaktilakṣaṇābhyāṃ kvaciccopameyagatasya śabdaśaktyā dhramāntare tadvaidharmyeṇa vyañjanayā /",
    "GK16visa10cu:4375": "taccodāharaṇe darśayiṣyati /",
    "GK16visa10cu:4376": "Locanā:",
    "GK16visa10cu:4377": "(lo, ṝ) vsutavākyārthaḥ /",
    "GK16visa10cu:4378": "evaṃ ca pratinirdiṣṭena vākyārthena vākyārthasya upamāsādṛśyaṃ yasyāmityanena vākyārthasyopamāsādṛśyaṃ yasyāmityanvarthā pratīvastūpamā /",
    "GK16visa10cu:4379": "sāmānyaḥ sādhāraṇaḥ /",
    "GK16visa10cu:4380": "pṛthak paryyāyādinā nirdiśyate pratipādyate paunaruktyanirāsāya ityarthaḥ /",
    "GK16visa10cu:4381": "ekaikopacārāśrayeṇa naikārthaparyyavasānāt /",
    "GK16visa10cu:4382": "yathā--",
    "GK16visa10cu:4383": "“dhanyāsi vaidabhi ! guṇairudārairyayā samākṛṣyata naiṣadho 'pi /",
    "GK16visa10cu:4384": "itaḥ stutiḥ kā khalu candrikāyā yadabdhimapyuttaralīkaroti” //",
    "GK16visa10cu:4385": "atra samākarṣaṇamuttaralīkaraṇaṃ ca kriyaikaiva paunaruktyanirāsāya bhinnavācakatayā nirdiṣṭā",
    "GK16visa10cu:4386": "Vijñapriyā:",
    "GK16visa10cu:4387": "(vi, ga) dhanyāsīti /",
    "GK16visa10cu:4388": "prasiddhajitendriyatvena dhīro naiṣadhau'pītyarthaḥ /",
    "GK16visa10cu:4389": "atra prativastūpamāmāha---atreti /",
    "GK16visa10cu:4390": "atra damayantī upameyā candrikā upamānaṃ tayordhorākarṣaṇameko dharmaḥ /",
    "GK16visa10cu:4391": "ākṛṣyata iti /",
    "GK16visa10cu:4392": "śabdaśaktyā uttaralīkaroti ityatra uttaralatājanakākarṣaṇaviśiṣṭīkriyate ityarthaḥ /",
    "GK16visa10cu:4393": "uttaralīkaraṇaṃ ceti /",
    "GK16visa10cu:4394": "uttaralīkaraṇajanikā cetyarthaḥ /",
    "GK16visa10cu:4395": "ekaiveti /",
    "GK16visa10cu:4396": "ākarṣaṇarūpakaivetyarthaḥ /",
    "GK16visa10cu:4397": "bhinnavācakatayeti bhinnaprātipadikatayetyarthaḥ /",
    "GK16visa10cu:4398": "iyañca mālayāpi dṛśyate yathā--",
    "GK16visa10cu:4399": "“vimala eva ravirviśadaḥ śaśī prakṛtiśobhana eva hi darṇaḥ /",
    "GK16visa10cu:4400": "śivagiriḥ śivahāsasahodaraḥ sahajasundara eva hi sajjanaḥ” //",
    "GK16visa10cu:4401": "Vijñapriyā:",
    "GK16visa10cu:4402": "(vi, gha) vimala eveti /",
    "GK16visa10cu:4403": "śivagiriḥ kailāsaḥ /",
    "GK16visa10cu:4404": "śivahāsaḥ śivasya aṭṭahāsaḥ hāsantarāpekṣayā vilakṣaṇaḥ /",
    "GK16visa10cu:4405": "atra sajjana eva vākye upameyaḥ /",
    "GK16visa10cu:4406": "vākyāntareṣu upamānāni /",
    "GK16visa10cu:4407": "nirmalatvam eko dharmaḥ śabdabhedena pratipāditaḥ /",
    "GK16visa10cu:4408": "Locanā:",
    "GK16visa10cu:4409": "(lo, ḷ) vimala evetyādau caturthapādaḥ prakṛtaḥ /",
    "GK16visa10cu:4410": "atra vimalaviśadādirarthata eva /",
    "GK16visa10cu:4411": "vaidharmyeṇa yathā--",
    "GK16visa10cu:4412": "“cakorya eva caturāścandrikāpānakarmaṇi /",
    "GK16visa10cu:4413": "vināvantīrna nipuṇāḥ sudṛśo ratanarmaṇi” //",
    "GK16visa10cu:4414": "Vijñapriyā:",
    "GK16visa10cu:4415": "(vi, ṅa) vaidharmyeṇa yatheti---upameye nirdiṣṭadharmaviparītād dharmyantare nirdiṣṭāddharmād vyañjanayā labhyenopamānaniṣṭhasādharmyeṇa ityarthaḥ /",
    "GK16visa10cu:4416": "cakorya eveti /",
    "GK16visa10cu:4417": "āvantyo 'vantīdeśīyāḥ strīrvinā, ratikarmaṇi nānyāḥ sudṛśo nipuṇā ityarthaḥ /",
    "GK16visa10cu:4418_0": "atra svakarmacāturyasya upameyāsu cakorīṣu nirdiṣṭasya viparīto dharmaḥ avantīyastrībhinnastrīṣu nirdiṣṭo ratyanaipuṇyarūpaḥ",
    "GK16visa10cu:4418_1": "tato vyañjanayā upamāneṣu avantīstrīṣu svakarmacāturyyaṃ sādharmyaṃ pratīyate /",
    "GK16visa10cu:4419": "dṛṣṭantastu sadharmasya vastunaḥ pratibimbanam // VisSd_10.50 //",
    "GK16visa10cu:4420": "Locanā:",
    "GK16visa10cu:4421": "(lo, e) sadharmasya sādhāraṇaguṇakriyāsahitasya vastuno vākyārthasya /",
    "GK16visa10cu:4422": "sadharmasyeti prativastūpamāvyavacchedaḥ ! ayamapi sādharmyavaidharmyābhyāṃ dvidhā /",
    "GK16visa10cu:4423": "Vijñapriyā:",
    "GK16visa10cu:4424": "(vi, ca) dṛṣṭāntālaṅkāramāha---dṛṣṭantastviti /",
    "GK16visa10cu:4425": "sadharmasya sādhāraṇaikadharmasya, pratibimbanamubhayatra nirdiṣṭābhyāṃ parasparasamānābhyāṃ dharmābhyāmekasya tasya vyañjanamityarthaḥ /",
    "GK16visa10cu:4426": "sadharmaḥ prasiddha evaṃ vivakṣita ityaprastutapraśaṃsāyāṃ vyaktirbhaviṣyati /",
    "GK16visa10cu:4427": "prativastūpamāyāṃ tūpameyanirdiṣṭo dharmo vācya eva upamānanirdiṣṭaśabdasya lakṣaṇayā kvacicchaktyā vā sa bodhya iti bhedaḥ /",
    "GK16visa10cu:4428": "tasya vyañjanayā bodhe tu dṛṣṭāntaḥ /",
    "GK16visa10cu:4429": "sādharmyavaidharmyābhyāmiti /",
    "GK16visa10cu:4430": "sādharmyavyañjanārthaṃ nirdiṣṭābhyāṃ sādharmyābhyāṃ sādharmyavaidharmyābhyāṃ cetyarthaḥ /",
    "GK16visa10cu:4431": "krameṇodāharaṇam--",
    "GK16visa10cu:4432": "“aviditaguṇāpi satkavibhaṇitiḥ karṇeṣu vamati madhudhārām /",
    "GK16visa10cu:4433": "anadhigataparimalāpi hi harati dṛśaṃ mālatīmālā” //",
    "GK16visa10cu:4434": "Vijñapriyā:",
    "GK16visa10cu:4435": "(vi, cha) aviditaguṇāpīti /",
    "GK16visa10cu:4436": "varṇamādhuryyādeveti bhāvaḥ /",
    "GK16visa10cu:4437": "atra karṇe madhudhārāvamananetrahāraṇe dharmai bhinnau prītijanakatayā parasparasamānau /",
    "GK16visa10cu:4438": "pratijanakatvarūpa eko dharmaḥ tābhyāṃ vyaṅgyaḥ /",
    "GK16visa10cu:4439": "“tvayi dṛṣṭe kuraṅgākṣyāḥ straṃsate madanavyathā /",
    "GK16visa10cu:4440": "dṛṣṭānudayabhājīndau glāniḥ kumudasaṃhateḥ” //",
    "GK16visa10cu:4441": "Vijñapriyā:",
    "GK16visa10cu:4442": "(vi, ja) sādharmyavaidharmyābhyāṃ vyañjanetyāha----tvayi dṛṣṭeti /",
    "GK16visa10cu:4443": "dṛṣṭānudayeti /",
    "GK16visa10cu:4444": "dṛṣṭo yo 'nudaya indau tadbhāji satītyarthaḥ /",
    "GK16visa10cu:4445": "udayasattve 'pi meghāttadadarśanāt /",
    "GK16visa10cu:4446": "klāntipratipādanārthaṃ dṛṣṭetyuktam /",
    "GK16visa10cu:4447": "atra vyathāstraṃsanasya viparīto dharmaḥ klāntiḥ,",
    "GK16visa10cu:4448": "upameyopamānagatābhyāṃ tābhyāṃ svasvapriyadarśane svārthaprāptitvameko dharmaḥ vyajyate /",
    "GK16visa10cu:4449": "naca vaidharmyavyaṅgyaprativastūpamāto 'syā ko bheda iti vācyam /",
    "GK16visa10cu:4450": "tatra vaidharmyaṃ dharmāntaraniṣṭham, atra tūpamānaniṣṭhaṃ tathā ca tatra vaidharmyeṇaiva vyañjanā /",
    "GK16visa10cu:4451": "atra tu ubhayaniṣṭhābhyāṃ sādharmyavaidharmyābhyāṃ vyañjaneti bhedāt",
    "GK16visa10cu:4452": "“vasantalekhaikanibaddhabhāvaṃ parāsu kāntāsu manaḥ kuto naḥ /",
    "GK16visa10cu:4453": "praphullamallīmadhulampaṭaḥ kiṃ madhuvrataḥ kāṅkṣati vallimanyām” //",
    "GK16visa10cu:4454": "Vijñapriyā:",
    "GK16visa10cu:4455": "(vi, jha) yatra tu samānadharmapratipādakaśabdābhyāmeko dharmo vyañjanāṃ vinaiva pratipādyate tatra pratibimbābhāvāt prativastūpamaiveti",
    "GK16visa10cu:4456": "atra svakīyaṃ ślokamudāharati---vasantalekhaiketi---vasantalekhā",
    "GK16visa10cu:4457": "nāyikāviśeṣaḥ /",
    "GK16visa10cu:4458": "rājñaśceyamuktiḥ /",
    "GK16visa10cu:4459": "idaṃ padyaṃ mama /",
    "GK16visa10cu:4460": "atra “manaḥ kuto naḥ” ityasya “kāṅkṣati vallimanyām” ityasya caikarūpatayaiva varyavasānātprativastūpamaiva",
    "GK16visa10cu:4461": "iha tu karṇe madhudhārāvamanasya netraharaṇasya ca sāmyameva, na tvaikarūpyam /",
    "GK16visa10cu:4462": "Vijñapriyā:",
    "GK16visa10cu:4463": "(vi, ña) ekarūpatayaiva paryyavasānāditi /",
    "GK16visa10cu:4464": "vācyapraśrarūpaikadharmaviṣayatayā ekatvāropādityarthaḥ /",
    "GK16visa10cu:4465": "atra hi paranāyikā upameyā anyā bahvyaśca upamānāni tāsāṃ manoviṣayatvākāṅkṣāviṣayatvayorhetupraśraikadharmaviṣayatayā ekatvāroparūpaparyyavasānam /",
    "GK16visa10cu:4466": "aviditaguṇāpītyatra tu naikatvaparyavasānam /",
    "GK16visa10cu:4467": "kintu",
    "GK16visa10cu:4468": "samānadharmābhyāmubhayasādhāraṇaikadharmavyañjanamevetyāha---iha tviti /",
    "GK16visa10cu:4469": "Locanā:",
    "GK16visa10cu:4470": "(lo, ai) ekarūpatayaiva paryyavasānāditi /",
    "GK16visa10cu:4471": "“manaḥ kutona'; ityasya paryyavasāne nānyāṃ kāntāṃ kāṅkṣāmi ityetadarthatvād iha dṛṣṭānte tu punaḥ bimbapratibimbabhāvaḥ /",
    "GK16visa10cu:4472": "atra samarthyasamarthakavākyayoḥ sāmānyaviśeṣabhāvor'thantaranyāsaḥ,",
    "GK16visa10cu:4473": "prativastūpamādṛṣṭāntayostu na tatheti bhedaḥ /",
    "GK16visa10cu:4474": "Vijñapriyā:",
    "GK16visa10cu:4475": "(vi, ṭa) arthāntaranyāsād dvayoḥ prativastūpamādṛṣṭāntayorbhedamāha---samarthyeti /",
    "GK16visa10cu:4476": "vākyayorityatra vākyārthayorityarthaḥ /",
    "GK16visa10cu:4477": "anayorapi upameyaṃ sāmarthyamupamānaṃ samarthanamityato",
    "GK16visa10cu:4478": "'bhedaprasaktiḥ /",
    "GK16visa10cu:4479": "na tatheti /",
    "GK16visa10cu:4480": "na sāmānyaviśeṣabhāva ityarthaḥ /",
    "GK16visa10cu:4481": "sambhavan vastusambandho 'sambhavan vāpi kutracit /",
    "GK16visa10cu:4482": "yatra bimbānubimbatvaṃ bodhayetsā nidarśanā // VisSd_10.51 //",
    "GK16visa10cu:4483": "Vijñapriyā:",
    "GK16visa10cu:4484": "(vi, ṭha) nidarśanālaṅkāramāha---sambhavanniti /",
    "GK16visa10cu:4485": "vastunoḥ kvacit kriyākārakayoḥ /",
    "GK16visa10cu:4486": "kvacid yattadpadārthayoḥ sambandhaḥ asambhavan, kvacid asambhavan,",
    "GK16visa10cu:4487": "vācakayoryatra kutracid bimbānubimbatvaṃ sādṛśyaṃ bodhayedityartaḥ /",
    "GK16visa10cu:4488": "Locanā:",
    "GK16visa10cu:4489": "(lo, o) vastusambandho dhramadharmibhāva ityarthaḥ /",
    "GK16visa10cu:4490": "asambhavan bādhapratibhāsādityarthaḥ /",
    "GK16visa10cu:4491": "bimbānubimbatvaṃ, bimbapratibimbabhāvaḥ /",
    "GK16visa10cu:4492": "nidarśanaṃ pratibimbīkaraṇam /",
    "GK16visa10cu:4493": "tadasyāṃ bhaṇitāvastīti nidarśanā /",
    "GK16visa10cu:4494": "tatra sambhavadvastusambandhanidarśanā yathā--",
    "GK16visa10cu:4495": "“ko 'tra bhūmivalaye janān mudhā tāpayan sucirameti sampadam /",
    "GK16visa10cu:4496": "vedayanniti dinena bhānumānāsasāda caramācalaṃ tataḥ” //",
    "GK16visa10cu:4497": "Vijñapriyā:",
    "GK16visa10cu:4498": "(vi, ḍa) ko 'treti /",
    "GK16visa10cu:4499": "atra būmivalaye mudhā nirarthakaṃ janāṃstāpayan kaḥ suciraṃ sampadameti /",
    "GK16visa10cu:4500": "bhānumāniti /",
    "GK16visa10cu:4501": "vedayan jñāpayan dinena caramācalaṃ tato nabhomadhyādāsasādetyarthaḥ",
    "GK16visa10cu:4502": "dinenetyatra dinasya pūrvavarttitvarūpakāraṇatāyaṃ tṛtīyā /",
    "GK16visa10cu:4503": "Locanā:",
    "GK16visa10cu:4504": "(lo, au) dinenetyapavarge tṛtīyā /",
    "GK16visa10cu:4505": "tṛtīyārthaḥ paritāpināṃ vipatprāptirūpaḥ /",
    "GK16visa10cu:4506": "atra raverīdṛśārthavedanakriyāyāṃ vaktṛtvenānvayaḥ sambhavatyeva /",
    "GK16visa10cu:4507": "Vijñapriyā:",
    "GK16visa10cu:4508": "(vi, ḍha) atreti /",
    "GK16visa10cu:4509": "atra karttṛtvānvayo janakatvānvayaḥ svastigamanena tādṛśavadasyānumitirūpasya janakatvāt /",
    "GK16visa10cu:4510": "janaḥ suciraṃ na sampadameti paratāpakatvādastagāmiravivadityanumitisambhavāt /",
    "GK16visa10cu:4511": "sādṛśyavyañjanarūpaṃ pratibimbānubimbabodhakatvaṃ tasya",
    "GK16visa10cu:4512": "darśayati---sa ceti /",
    "GK16visa10cu:4513": "sa ca sambandhaḥ ityarthaḥ /",
    "GK16visa10cu:4514": "paratāpino raverastagamanavadanyeṣāmapi paratāpināṃ vipatprāptirityevaṃ hi tat /",
    "GK16visa10cu:4515": "īdṛśārthajñāpanasamarthacaramācalaprāptirūpadharmavatvāt /",
    "GK16visa10cu:4516": "sa ca raverastācalagamanasya paritāpināṃ vipatprāpteśca bimbapratibimbabhāvaṃ bodhayati /",
    "GK16visa10cu:4517": "asambhavadvastunidarśanā tvekavākyānekavākyagatatvena dvividhā /",
    "GK16visa10cu:4518": "tatraikavākyagā yathā--",
    "GK16visa10cu:4519": "“kalayati kuvalayamālālalitaṃ kuṭilaḥ kaṭākṣavikṣepaḥ /",
    "GK16visa10cu:4520": "adharaḥ kisalayalīlāmānanamasyāḥ kalānidhevilāsam” //",
    "GK16visa10cu:4521_0": "atrānyasya dharmaṃ kathamanyo vahatviti kaṭākṣavikṣepādīnāṃ kuvalayamālādigatalalitādīnāṃ kalanamasambhavāttallalitādisadṛśaṃ",
    "GK16visa10cu:4521_1": "lalitādikamavagamayatkaṭākṣavikṣepādeḥ kuvalayamālādeśca bimbapratibimbabhāvaṃ bodhayati /",
    "GK16visa10cu:4522": "Vijñapriyā:",
    "GK16visa10cu:4523": "(vi, ṇa) kalayatīti /",
    "GK16visa10cu:4524": "asyāḥ kuṭilaḥ kaṭākṣavikṣepaḥ kuvalayamālāyā lalitaṃ vinyāsaṃ kalayati tadhāti /",
    "GK16visa10cu:4525": "ekamuttaratrāpi kalayatītyasyānvayaḥ---atreti /",
    "GK16visa10cu:4526": "kaṭākṣavikṣepādīnāṃ kartṝṇāṃ lalitādīnāṃ karmaṇāṃ dharmatayā dharmiṇorapyatra prativimbānubimbaṃ",
    "GK16visa10cu:4527": "tadvallalitādikamavagamayatkaṭākṣavikṣepādeśceti /",
    "GK16visa10cu:4528": "atraikavākyagatayorupameyopamānayoḥ pratibimbānubimbanam /",
    "GK16visa10cu:4529": "evamuttaratrāpi /",
    "GK16visa10cu:4530": "Locanā:",
    "GK16visa10cu:4531": "(lo, a) avagamayat-pratyāyat /",
    "GK16visa10cu:4532": "lalitavyakteḥ sajātīyatvenātyantāsaṅgativiraheṇādūraviprakarṣādibhāvaḥ /",
    "GK16visa10cu:4533": "evaṃ līlādāvapi jñeyam /",
    "GK16visa10cu:4534": "yathā vā--",
    "GK16visa10cu:4535": "“prayāṇe tava rājendra ! muktā vairimṛgīdṛśām /",
    "GK16visa10cu:4536": "rājahaṃsagatiḥ padbhyāmānanena śaśidyutiḥ” //",
    "GK16visa10cu:4537": "atra pādābhyāmasambaddharājahaṃsagatestthāgo 'nupapanna iti tayostatsambandhaḥ kalpyate, sa cāsambhavan rājahaṃsagatimiva gatiṃ bodhayati /",
    "GK16visa10cu:4538": "Vijñapriyā:",
    "GK16visa10cu:4539": "(vi, ta) prayāṇe taveti /",
    "GK16visa10cu:4540": "tava prayāṇe yātrāyāṃ satyāṃ vairimṛgīdṛśāṃ padbhyāṃ rājahaṃsagatirmuktā drutapalāyamānatvāt . ānanena ca śaśidyutirmuktā",
    "GK16visa10cu:4541": "mlānatvāt /",
    "GK16visa10cu:4542": "asambaddheti /",
    "GK16visa10cu:4543": "sambaddhasyaiva tyāgasambhavāt /",
    "GK16visa10cu:4544": "sambandhaḥ kalpyata iti /",
    "GK16visa10cu:4545": "pratiyogyāropapūrvakatvādabhāvagrahasya /",
    "GK16visa10cu:4546": "pratibimbanaṃ darśayati---sa ceti /",
    "GK16visa10cu:4547": "Locanā:",
    "GK16visa10cu:4548": "(lo, ā) kalpyata ityataḥ pūrvaṃ prathamamiti śeṣaḥ /",
    "GK16visa10cu:4549": "upalakṣaṇaṃ caitat /",
    "GK16visa10cu:4550": "evamānanena śaśidyutirityatrāpi jñeyam /",
    "GK16visa10cu:4551": "anekavākyagā yathā--",
    "GK16visa10cu:4552": "“idaṃ kilāvyājamanoharaṃ vapustapaḥ klapaṃ sādhayituṃ ya icchati /",
    "GK16visa10cu:4553": "dhruvaṃ sa nīlotpalapatradhārayā śamīlatāṃ chettumṛṣirvyavasyati” //",
    "GK16visa10cu:4554": "Vijñapriyā:",
    "GK16visa10cu:4555": "(vi, tha) idaṃ kileti---āśrame tapasyocitaveśāṃ śakuntalāṃ dṛṣṭvā",
    "GK16visa10cu:4556": "duṣmantasyoktiriyam /",
    "GK16visa10cu:4557": "avyājena yathārthyena /",
    "GK16visa10cu:4558": "manoharamidaṃ vapuryo munistapaḥ kṣamaṃ sādhayitum icchati dhruvaṃ niścitaṃ sa munirnolotpalapatradhārayā komalayā kaṭhināṃ śamīlatāṃ chettuṃ vyavasyatītyarthaḥ /",
    "GK16visa10cu:4559_0": "atra cacchabdanirdiṣṭavākyārthayorabhedenānvayo 'nupapadyamānastādṛśavapuṣastapaḥ klamatvasādhanecchā nīlotpalapatnadhārayā",
    "GK16visa10cu:4559_1": "śamīlatāchedaneccheveti bimbapratibimbabhāve paryavasyati /",
    "GK16visa10cu:4560": "Vijñapriyā:",
    "GK16visa10cu:4561": "(vi, da) atra yattacchabdeti /",
    "GK16visa10cu:4562": "vākyārthayorityatra kāvyadvayārthayorityathaḥ /",
    "GK16visa10cu:4563": "vākyārthau tu tapaḥ kṣamatvasādhanecchuḥ śamīlatācchedanecchuśca /",
    "GK16visa10cu:4564": "vyavasāyasyāpīcchārthakatvāttayorabhedānvayo 'nupapadyamāna ityarthaḥ",
    "GK16visa10cu:4565": "yattadorekadharmibodhakatvenābhedānvaya eva vyutpattisiddhaḥ /",
    "GK16visa10cu:4566": "sa cecchādvayayorabhedābhāvādanupapadyamāna ityarthaḥ /",
    "GK16visa10cu:4567": "Locanā:",
    "GK16visa10cu:4568": "(lo, i) idaṃ vapuḥ tapaḥ kṣamaṃ sādhayitumicchati yo 'nena",
    "GK16visa10cu:4569": "śakuntalāyā vapuṣā tapo nirvāhayitumicchatīti bhāvaḥ /",
    "GK16visa10cu:4570": "na kevalaṃ yattadordvayoḥ śābdatve vākyanidarśanā /",
    "GK16visa10cu:4571": "ekasyārthatve 'pi yathā---",
    "GK16visa10cu:4572": "“śuddhāntadurlabhamidaṃ vapurāśramavāsino yadi janasya /",
    "GK16visa10cu:4573": "dūrīkṛtāḥ khalu guṇairudyānalatā vanalatābhiḥ” //",
    "GK16visa10cu:4574": "evam---”mṛtānāmapi jantūnāṃ śrāddhaṃ cettṛptikāraṇam /",
    "GK16visa10cu:4575": "nirvāṇasya pradīpasya snehaḥ saṃvarddhayocchikhām” //",
    "GK16visa10cu:4576": "“yañcakāra vivaraṃ śilāghane tāḍakorasi sa rāmasāyakaḥ /",
    "GK16visa10cu:4577": "apraviṣṭaviṣayasya rakṣasāṃ dvāratāmagamadantakasya tat” //",
    "GK16visa10cu:4578": "ityatra tu nidarśanā alaṅkāryyā /",
    "GK16visa10cu:4579": "nahīha “dvāratā'; miveti sāmarthyātirasti /",
    "GK16visa10cu:4580": "upameyādisambhavādiha pratīyamānotprekṣeti rāghavānandamahāpātrāḥ---",
    "GK16visa10cu:4581": "“munestatra manobhede durlabhe surakāṅkṣite kaṭākṣā evameṇākṣyāḥ prayayuḥ smarabāṇatām",
    "GK16visa10cu:4582": "“ ityādiṣu tu pariṇāmādaya eva /",
    "GK16visa10cu:4583": "yathā--",
    "GK16visa10cu:4584": "“janmedaṃ vandhyatāṃ nītaṃ bhavabhogopalipsayā /",
    "GK16visa10cu:4585": "kācamūlyena vikrīto hanta ! cintāmaṇirmayā” //",
    "GK16visa10cu:4586": "atra bhavabhogalobhena janmano vyarthatānayanaṃ kācamūlyena cintāmaṇivikraya iveti paryavasānam",
    "GK16visa10cu:4587": "evam--",
    "GK16visa10cu:4588": "Vijñapriyā:",
    "GK16visa10cu:4589": "(vi, dha) janmedamiti /",
    "GK16visa10cu:4590": "vyarthatānayanaṃ cintāmaṇivikrayaśceti janmāpi cintāmaṇiriveti bodhyam /",
    "GK16visa10cu:4591": "“kva sūryaprabhavo vaṃśaḥ kva cālpaviṣayā matiḥ /",
    "GK16visa10cu:4592": "titīrṣurdustaraṃ mohāduḍupenāsmi sāgaram” //",
    "GK16visa10cu:4593": "atra manmatyā sūryavaṃśavarṇanamuḍupena sāgarataraṇamiveti paryavasānam /",
    "GK16visa10cu:4594": "Vijñapriyā:",
    "GK16visa10cu:4595": "(vi, na) kka sūryeti /",
    "GK16visa10cu:4596": "raghuvaṃśaṃ varṇayitumicchoḥ kālidāsasya uktiriyam /",
    "GK16visa10cu:4597": "matirityatra mameti śeṣaḥ /",
    "GK16visa10cu:4598": "atra pūrvārddhe vakṣyamāṇo viṣamālaṅkāraḥ /",
    "GK16visa10cu:4599": "parārddhaṃ tu prakṛtodāharaṇam /",
    "GK16visa10cu:4600": "tad grāhayati---atra manmatyeti /",
    "GK16visa10cu:4601": "naca titīrṣupuruṣarūpakameva kathaṃ nātreti vācyam;",
    "GK16visa10cu:4602": "tādṛśapuruṣāprasiddheḥ; kasyacidutmattasya tādṛśasya sattve 'pi tasya",
    "GK16visa10cu:4603": "buddhyanārohāt; kintu vaktaryeva titīrṣāyāḥ sphuṭamavabhāsaḥ /",
    "GK16visa10cu:4604": "tasya bodhena raghuvaṃśavarṇanatitīrṣayoḥ sādṛśyamavagamyate /",
    "GK16visa10cu:4605": "Locanā:",
    "GK16visa10cu:4606": "(lo, ī) sāgarataraṇamivetyanantaraṃ bimbapratibimbabhāva iti śeṣaḥ /",
    "GK16visa10cu:4607": "iyaṃ ca kvacidupameyavṛttasyopamāne 'sambhave 'pi bhavati /",
    "GK16visa10cu:4608": "yathā--",
    "GK16visa10cu:4609": "“yo 'nubhūtaḥ kuraṅgākṣyāstasyā madhurimādhare /",
    "GK16visa10cu:4610": "samāsvādi sa mṛdvīkārase rasaviśāradaiḥ” //",
    "GK16visa10cu:4611": "Vijñapriyā:",
    "GK16visa10cu:4612": "(vi, pa) iyaṃ ceti /",
    "GK16visa10cu:4613": "iyaṃ nidarśanā upameyavṛttasyopameyadharmasya “kalayati kuvalaya';",
    "GK16visa10cu:4614": "ityādau tūpamānadharmasyaivopameyāsambhavāddarśitā /",
    "GK16visa10cu:4615": "asambhave 'pīti /",
    "GK16visa10cu:4616": "upamānagatatvenoktasyāsambhave 'pi tatsādṛśyabodhanādityarthaḥ /",
    "GK16visa10cu:4617": "yo 'nubhūta iti /",
    "GK16visa10cu:4618": "madhurimā /",
    "GK16visa10cu:4619": "mṛdvīkā drākṣā, tasyā rase drave /",
    "GK16visa10cu:4620": "atra prakṛtasyādharasya madhurimadharmasya drākṣārase",
    "GK16visa10cu:4621": "'sambhavātpūrvavatsāmye paryavasānam /",
    "GK16visa10cu:4622": "Locanā:",
    "GK16visa10cu:4623": "(lo, u) pūrvavat pūrvodāharaṇavat /",
    "GK16visa10cu:4624": "evaṃ “so 'pi tvadānanarucaṃ vijahati candraḥ” ityatra “prayāṇe tava",
    "GK16visa10cu:4625": "rājendra” ityudāharaṇavannidarśanaiva, nidarśanālaṅkāralakṣaṇasya tathāvidhaparyavasitabimbapratibambabhāvasya sambhavāt /",
    "GK16visa10cu:4626": "anyathā yo 'nubhūta ityādau samanantaroktodāharaṇe 'pi",
    "GK16visa10cu:4627": "nidarśanābhāvaprasaṅgācca /",
    "GK16visa10cu:4628": "evaṃ “sambhavan vastusambandha upamāparikalpakaḥ nidarśane”ti lakṣaṇe copamāśabdaḥ sādṛśyamātrārtho na tūpamālaṅkārārthaḥ /",
    "GK16visa10cu:4629": "ata evālaṅkārasarvasvakṛtāpi pratibimbakāraṇaṃ nidarśanetyuktam /",
    "GK16visa10cu:4630": "mālārūpāpi yathā mama--",
    "GK16visa10cu:4631": "“kṣipasi śukaṃ vṛṣadaṃśakavadane mṛgamarpayasi mṛgādanaradane /",
    "GK16visa10cu:4632": "vitarasi turagaṃ mahiṣaviṣāṇe nidadhacceto bhogavitāne” //",
    "GK16visa10cu:4633": "Vijñapriyā:",
    "GK16visa10cu:4634": "(vi, pha) kṣipasīti /",
    "GK16visa10cu:4635": "bhogāsaktapuruṣaṃ prati śāntapuruṣasyoktiriyam /",
    "GK16visa10cu:4636": "he puruṣa ! tvaṃ bhogavitāne bhogasamūhe ceto vidadhad vṛṣadaṃśakasya",
    "GK16visa10cu:4637": "mārjārasya mukhe śukaṃ kṣipasi /",
    "GK16visa10cu:4638": "yathā mārjāraḥ śukaṃ hinasti tathā bhogavitāno 'pi narakapātena hiṃsiṣyati /",
    "GK16visa10cu:4639": "ataḥ śukasya tatra kṣepa iva bhoge cetovidhānamityarthaḥ /",
    "GK16visa10cu:4640": "evamuttaratrāpi /",
    "GK16visa10cu:4641": "mṛgādano vyāghraḥ /",
    "GK16visa10cu:4642": "iha vimbapratibambatākṣepaṃ vinā vākyārthāparyavasānam /",
    "GK16visa10cu:4643": "dṛṣṭānte tu paryavasitena vākyārthena sāmarthyādvimbaprativimbatāpratyāyanam /",
    "GK16visa10cu:4644": "nāpīyamarthāpattiḥ, tatra “hāro 'yaṃ hariṇākṣīṇām--” ityādau sādṛśyaparyavasānābhāvāt /",
    "GK16visa10cu:4645": "Vijñapriyā:",
    "GK16visa10cu:4646": "(vi, ba) dṛṣṭāntanidarśanayorbhedaṃ darśayati---iha bimbeti /",
    "GK16visa10cu:4647": "vākyārthāparyavasānaṃ bādhāditi bhāvaḥ /",
    "GK16visa10cu:4648": "paryavasiteneti /",
    "GK16visa10cu:4649": "tatra bādhābhāvādityarthaḥ /",
    "GK16visa10cu:4650": "sāmarthyoditi /",
    "GK16visa10cu:4651": "prayuktānupayuktakathanāpattiparihāra eva sāmarthyam, /",
    "GK16visa10cu:4652": "“hāro 'yaṃ hariṇākṣīṇā'; miti--- “hāro 'yaṃ hariṇaākṣīṇāṃ luṭhati stanamaṇḍale /",
    "GK16visa10cu:4653": "muktānāmapyavastheyaṃ kva vayaṃ smarakiṃkarāḥ /",
    "GK16visa10cu:4654": "“ iti śloke 'smākaṃ stanamaṇḍale sutarāṃ luṭhanamucitamityeva hi paryavasānam /",
    "GK16visa10cu:4655": "na tu sādṛśyasyetyarthaḥ /",
    "GK16visa10cu:4656": "ekakathanād daṇḍāpūpanyāyād anyaparyavasānasyaivārthāpatitvāt /",
    "GK16visa10cu:4657": "Locanā:",
    "GK16visa10cu:4658": "(lo, ū) mṛgādanastarakṣuḥ /",
    "GK16visa10cu:4659": "vākyārthasyāparyavasānamanvayānupapatteḥ,",
    "GK16visa10cu:4660": "paryavasitenānvayānupapattyabhāvādupameyavākyenopamānavākyena ca pratyekaṃ svasvabodhanaviśrāntena",
    "GK16visa10cu:4661": "aparyavasānasya sādṛśye 'bhāvaḥ /",
    "GK16visa10cu:4662": "kintu niyatasamānanyāyenārthāntarasyāpatanamātreṇa /",
    "GK16visa10cu:4663": "ādikyamupameyasyopamānānnyūnatāthavā /",
    "GK16visa10cu:4664": "vyatirekaḥ--",
    "GK16visa10cu:4665": "sa ca--",
    "GK16visa10cu:4666": "--eka ukte 'nukte hetau punastridhā // VisSd_10.52 //",
    "GK16visa10cu:4667": "Vijñapriyā:",
    "GK16visa10cu:4668": "(vi, bha) vyatirekālaṅkāramāha---ādhikyamiti /",
    "GK16visa10cu:4669": "upameyasyopamānādādhikyaṃ nyūnatāthavā varṇyate sa vyatirekālaṅkāra ityarthaḥ /",
    "GK16visa10cu:4670": "tasya vibhaktavibhāgenāṣṭacatvāriṃśadvidhatvam /",
    "GK16visa10cu:4671": "sa ceti /",
    "GK16visa10cu:4672": "kvacittu eka utke 'nukte hetau punaḥ tridheti kārikā /",
    "GK16visa10cu:4673": "eva ityāderutthāpikāvṛttiḥ /",
    "GK16visa10cu:4674": "hetāvityutkarṣānupakarṣatayā hetudvayeḥ ityarthaḥ /",
    "GK16visa10cu:4675": "caturvidho 'pi sāmyasya bodhanācchabdato 'rthataḥ /",
    "GK16visa10cu:4676": "Locanā:",
    "GK16visa10cu:4677": "(lo, ṛ) hetāviti /",
    "GK16visa10cu:4678": "jtyapekṣayaikavacanam /",
    "GK16visa10cu:4679": "yaduktaṃ vṛttau heturupameyagatamityādi /",
    "GK16visa10cu:4680": "śabdata iti /",
    "GK16visa10cu:4681": "yaduktamatraiva---śrautī yathevavāśabdā iti /",
    "GK16visa10cu:4682": "arthata iti /",
    "GK16visa10cu:4683": "yaduktamatraiva---ārtho tulyasamānādyā ityuktanyāyāt /",
    "GK16visa10cu:4684": "ākṣepācca dvādaśadhā śleṣe 'pīti triraṣṭadhā // VisSd_10.53 //",
    "GK16visa10cu:4685": "pratyekaṃ syānmilitvāṣṭacatvāriṃśadvidhaḥ punaḥ /",
    "GK16visa10cu:4686": "upameyasyopamānādādhikye heturupameyagatamutkarṣakāraṇamupamānagataṃ nikarṣakāraṇaṃ ca /",
    "GK16visa10cu:4687_0": "tayordvayorapyuktāvekaḥ, pratyekaṃ samudāyena vānuktau trividha iti catuvidhe 'pyasminnupamānopameyatvasya nivedanaṃ śabdena",
    "GK16visa10cu:4687_1": "arthena ākṣepeṇa ceti dvādaśaprakāro 'pi śleṣe, “api” śabdādaśleṣe'pīti",
    "GK16visa10cu:4688": "caturviṃśatiprakāraḥ /",
    "GK16visa10cu:4689": "upamānānnyūnatāyāmapyanayaiva bhaṅgyā caturviṃśatiprakārateti militvā aṣṭacatvāriṃśatprakāro vyatirekaḥ /",
    "GK16visa10cu:4690": "Vijñapriyā:",
    "GK16visa10cu:4691": "(vi, ma) kārikārthaṃ svayameva viśadayati---upameyasyeti /",
    "GK16visa10cu:4692": "pratyekamiti /",
    "GK16visa10cu:4693": "utkarṣahetornikarṣahetorvānuktaudvau /",
    "GK16visa10cu:4694": "samudāyānuktau caikaṃ ityanuktitrayamityāha---trividha iti /",
    "GK16visa10cu:4695": "hetudvayoktisāhityādāha---caturvidhe 'pyasminniti /",
    "GK16visa10cu:4696": "nivedanaṃ jñāpanam /",
    "GK16visa10cu:4697": "śabdeneti /",
    "GK16visa10cu:4698": "upamāyāḥ śrautītve ityarthaḥ /",
    "GK16visa10cu:4699": "artheneti /",
    "GK16visa10cu:4700": "upamāyā ārthotve ityarthaḥ /",
    "GK16visa10cu:4701": "ākṣepeṇeti /",
    "GK16visa10cu:4702": "upamāpratipādakānām ivādīnāṃ tulyādipadānāṃ cābhāve kalpanenetyarthaḥ /",
    "GK16visa10cu:4703": "iti dvādaśavidhopīti /",
    "GK16visa10cu:4704": "hetudvayoktyanuktitrayavaśāccaturvidhasya upamāyāḥ śabdārthākṣepavaśāttriguṇatvena dvādaśavidha ityarthaḥ /",
    "GK16visa10cu:4705": "tad dvādaśakasya śleṣāśleṣayoḥ sambhavaṃ kārikoktādapiśabdād darśayati---śleṣe 'pīti /",
    "GK16visa10cu:4706": "bhaṅgyā prakāreṇa /",
    "GK16visa10cu:4707": "udāharaṇam--",
    "GK16visa10cu:4708": "“akalaṅkaṃ mukhaṃ tasyā na kalaṅkī vidhuryathā” /",
    "GK16visa10cu:4709": "Vijñapriyā:",
    "GK16visa10cu:4710": "(vi, ya) akalaṅkamiti /",
    "GK16visa10cu:4711": "kalaṅkī vidhuryathā tasyā mukhaṃ tathā na, kintu tatodhikam /",
    "GK16visa10cu:4712": "yato 'kalaṅkamityarthaḥ /",
    "GK16visa10cu:4713": "atropameyagatamakalaṅkatvamupamānagataṃ ca kalaṅkitvaṃ hetudvayamapyuktam,",
    "GK16visa10cu:4714": "yathāśabdapratipādanācca śābdamaupamyam /",
    "GK16visa10cu:4715": "atraiva “na kalaṅkividhūpamam” iti pāṭhe ārtham /",
    "GK16visa10cu:4716": "“jayatīnduṃ kalaṅkinam” iti pāṭhe tvivavattulyādipadavirahādākṣiptam /",
    "GK16visa10cu:4717": "atraivākalaṅkapadatyāge upameyatotkarṣakāraṇānuktiḥ /",
    "GK16visa10cu:4718": "kalaṅkipadatyāge copamānagatanikarṣakāraṇānuktiḥ /",
    "GK16visa10cu:4719": "dvayoranuktau dvayoranuktiḥ /",
    "GK16visa10cu:4720": "Vijñapriyā:",
    "GK16visa10cu:4721": "(vi, ra) tatraivānekaprakārasambhavaṃ darśayati---atraiveti /",
    "GK16visa10cu:4722": "dvayoranuktiriti /",
    "GK16visa10cu:4723": "“tasyā mukhaṃ na vidhuryathe'; tyevaṃ karaṇam ityarthaḥ /",
    "GK16visa10cu:4724": "Locanā:",
    "GK16visa10cu:4725": "(lo, ṝ) dvayorakalaṅkakalaṅkipadayordvayorhetvoḥ /",
    "GK16visa10cu:4726": "śleṣe yathā--",
    "GK16visa10cu:4727": "“atigāḍhaguṇāyāśca nābjavadbhaṅgurā guṇāḥ” /",
    "GK16visa10cu:4728": "Locanā:",
    "GK16visa10cu:4729": "(lo, ḷ) guṇaḥ saundaryyādiḥ, sūtraṃ ca /",
    "GK16visa10cu:4730": "atrevārthe vatiriti śābdamaupamyam /",
    "GK16visa10cu:4731": "utkarṣanikarṣakāraṇayordvayorapyuktiḥ /",
    "GK16visa10cu:4732": "guṇaśabdaḥ śliṣṭaḥ /",
    "GK16visa10cu:4733": "Vijñapriyā:",
    "GK16visa10cu:4734": "(vi, la) śleṣe 'pyevaṃ rītyā dvādaśavidhānāha---atigāḍheti /",
    "GK16visa10cu:4735": "atrevārtha iti /",
    "GK16visa10cu:4736": "abjasyeveti ṣaṣṭhyantopāttatvāt /",
    "GK16visa10cu:4737": "utkarṣeti /",
    "GK16visa10cu:4738": "guṇagatagāḍhatvābhaṅgatve utkarṣanikarṣahetū /",
    "GK16visa10cu:4739": "anye bhedāḥ pūrvavadūhyāḥ /",
    "GK16visa10cu:4740": "Vijñapriyā:",
    "GK16visa10cu:4741": "(vi, va) anye bhedā iti /",
    "GK16visa10cu:4742": "tatra hetudvayasya pratyekaṃ samudāyānupādāne śābdaupamye yathā---”candramukhyāḥ kuraṅgākṣyā nābjavad bhaṅgurā guṇā';",
    "GK16visa10cu:4743": "ityutkarṣanimittānupādāne, “atigāḍhaguṇāyāśca tasyā nāmbujavad guṇā'; iti",
    "GK16visa10cu:4744": "nikarṣahetvanupādāne, “indīvarapalāśākṣyāstasyā nāmbujavadruṇā';",
    "GK16visa10cu:4745": "ityubhayānupādāne /",
    "GK16visa10cu:4746": "ākṣiptaupamye yathā--”atigāḍhaguṇā bālā nābjatulyaskhaladguṇā';",
    "GK16visa10cu:4747": "ityubhayopādāne, “atigāḍhaguṇā bālā nābjatulyaguṇā kila'; iti",
    "GK16visa10cu:4748": "nikarṣanimittānupādāne, “asau candramukhī bālā nābjatulayaguṇā kila'; iti ubhayānupādāne /",
    "GK16visa10cu:4749": "ārthaupamye yathā---”atigāḍhaguṇā bālā nābjatulyaskhaladguṇā';",
    "GK16visa10cu:4750": "ityubhayorupādāne, “atigāḍhaguṇa bālā nābjatulyaguṇa kila'; iti",
    "GK16visa10cu:4751": "nikarṣanimittānupādāne, “asau candramukhī bālā nābjatulyaskhaladguṇā';",
    "GK16visa10cu:4752": "ityutkarṣahetvanupādāne, “asau candramukhī bālā nābjatulyaguṇā kila'; iti ubhayānupādāne /",
    "GK16visa10cu:4753": "ākṣiptaupamye yathā---”atigāḍhāguṇāstasyāḥ padmasya bhaṅgurā guṇā';",
    "GK16visa10cu:4754": "ityubhayopādāne, “paṅkajaṃ guṇavatsatyaṃ guṇāstasyāstu bhaṅgurā'; iti",
    "GK16visa10cu:4755": "nikarṣahetvānupādāne, “paṅkajaṃ guṇavajjigye guṇavatyā tayā dhruvam'; iti ubhayānanupādāne",
    "GK16visa10cu:4756": "etāni copameyasyopamānādādhikya udāraṇāni /",
    "GK16visa10cu:4757": "nyūnatve diṅmātraṃ yathā--",
    "GK16visa10cu:4758": "“kṣīṇaḥ kṣīṇo 'pi śaśī bhūyo bhūyo 'bhivardhate satyam /",
    "GK16visa10cu:4759": "virama prasīda sundari ! yauvanamanivarti yātaṃ tu” //",
    "GK16visa10cu:4760": "atropameyabhūtayovanāsthairyasyādhikyam /",
    "GK16visa10cu:4761": "tenātra “upamānādupameyasyādhikye viparyaye vā vyatirekaḥ” iti keṣāṃcillakṣaṇe “viparyaye vetipadamanarthakam” iti yatkecidāhuḥ /",
    "GK16visa10cu:4762": "tanna vicārasaham /",
    "GK16visa10cu:4763": "tathāhi-atrādhikanyūnatve sattvāsattve eva vivakṣite /",
    "GK16visa10cu:4764": "Locanā:",
    "GK16visa10cu:4765": "(lo, e) sattvāsāttve, śobhanāśobhanatve /",
    "GK16visa10cu:4766": "atra ca candrāpekṣayā yauvanasyāsattvaṃ sphuṭameva /",
    "GK16visa10cu:4767": "astu vātrodāharaṇe yathākathaṃcidratiḥ /",
    "GK16visa10cu:4768": "Vijñapriyā:",
    "GK16visa10cu:4769": "(vi, śa) nyūnatva iti /",
    "GK16visa10cu:4770": "upameyasyeti śeṣaḥ /",
    "GK16visa10cu:4771": "kṣīṇaḥ kṣīṇa iti /",
    "GK16visa10cu:4772": "māninīṃ prati kāmukasyoktiriyam /",
    "GK16visa10cu:4773": "virameti mānāditi śeṣaḥ /",
    "GK16visa10cu:4774": "yauvanaṃ tvityanvayaḥ /",
    "GK16visa10cu:4775": "yātaṃ gatam /",
    "GK16visa10cu:4776": "asthairyyasyādhikyamiti /",
    "GK16visa10cu:4777": "tathā cāsthairyasyāpakarṣakahetutvena upameyasya nyūnatvaṃ candrasyaivādhikyamiti mayā vāyakhyāyate, tenātra yatkiñcidāhuḥ tanna",
    "GK16visa10cu:4778": "vicārasaham ityāha---tenātreti /",
    "GK16visa10cu:4779": "kecitkāvyaprakāśakārāḥ /",
    "GK16visa10cu:4780": "kimāhurityatrāha---upamānāditi /",
    "GK16visa10cu:4781": "vyatirke ityanteyaṃ prācīnā kārikā /",
    "GK16visa10cu:4782": "tallakṣaṇe “viparyaye veti'; padamanarthakamityāhuretyarthaḥ /",
    "GK16visa10cu:4783": "sattvāsattve tatratyātatratye, yauvanasyātatratvamāha---atra",
    "GK16visa10cu:4784": "candrāpekṣayeti /",
    "GK16visa10cu:4785": "nanūddeśyārthasyādhikyameva vivakṣitaṃ prakṛte ca māninyāṃ yauvanāsthairyyaṃ pradarśayitumuddeśyaṃ tadādhikyaṃ copameyādhikyamevetyata āha---astu veti /",
    "GK16visa10cu:4786": "“hanūmadādyairyaśasā mayā punadviṣāṃ hasairdūtapathaḥ sitīkṛtaḥ” /",
    "GK16visa10cu:4787": "ityādiṣu kā gatiriti suṣṭhūktaṃ “nyūnatāthavā” iti /",
    "GK16visa10cu:4788": "Vijñapriyā:",
    "GK16visa10cu:4789": "(vi, ṣa) hanūmadādyairiti /",
    "GK16visa10cu:4790": "nalasya devadūtabhūtasya dautyaphalāsiddhyā viṣādokteriyam /",
    "GK16visa10cu:4791": "kā gatiriti /",
    "GK16visa10cu:4792": "dūtapathasya yaśasā sītikarttṝṇāṃ hanumadādīnāmupamānānāmevādhikyāditi bhāvaḥ /",
    "GK16visa10cu:4793": "idamupalakṣaṇam /",
    "GK16visa10cu:4794": "“calāpāṅgāṃ dṛṣṭiṃ spṛśasi bahuśo vepathumatī rahasyākhyāyīva svanasi",
    "GK16visa10cu:4795": "mṛdu karṇāntikacaraḥ /",
    "GK16visa10cu:4796": "karaṃ vyādhunvatyāḥ pibasi ratisarvasvamadharaṃ vayaṃ tattvānveṣānmadhukara hatāstvaṃ khalu kṛtī” //",
    "GK16visa10cu:4797": "ityabhijñāne “pādāhataṃ yadutthāya mūrddhānamadhirohati /",
    "GK16visa10cu:4798": "svasthādevāpamāne 'pi dehinastadvaraṃ rajaḥ” //",
    "GK16visa10cu:4799": "iti māghe copamānabhūtatayā madhukararajasoḥ kṛtipadavarapadābhyāmevādhikyasyoktatvāt kāvyaprakāśasya matamatrānupādeyameva /",
    "GK16visa10cu:4800": "Locanā:",
    "GK16visa10cu:4801": "(lo, ai) hanūmadādyairityādi damayantī prati devadūtasya nalasya vacanam /",
    "GK16visa10cu:4802": "dviṣāṃ hasairdūtatvaṃ parityajya svayaṃ nāyakatvapratigrahāditi bhāvaḥ /",
    "GK16visa10cu:4803": "sahārthasya balādekaṃ yatra syādvācakaṃ dvayoḥ // VisSd_10.54 //",
    "GK16visa10cu:4804": "sā sahoktirmūlabhūtātiśayoktiryadā bhavet /",
    "GK16visa10cu:4805": "Vijñapriyā:",
    "GK16visa10cu:4806": "(vi, sa) sahoktyalaṅkāramāha---sahārthasyeti /",
    "GK16visa10cu:4807": "vācakaṃ dvayoriti /",
    "GK16visa10cu:4808": "ubhayatra svārthānvayabodhakamityarthaḥ /",
    "GK16visa10cu:4809": "bhinnavibhaktikamapi padaṃ sāhārthasya balātsamānavibhaktikabhinnavibhaktikapadārthayorabhedena svārthānvayabodhakamityarthaḥ /",
    "GK16visa10cu:4810": "Locanā:",
    "GK16visa10cu:4811": "(lo, o) sahārthasya sahaparyyāyaśabdasya /",
    "GK16visa10cu:4812": "ekaṃ kriyā, guṇo vā /",
    "GK16visa10cu:4813": "mūlabhūtā, bījabhūtā /",
    "GK16visa10cu:4814": "atiśayoktirapyatrābhedādhyavasāyamūlā kāryakāraṇapaurvāparyaviparyayarūpā ca /",
    "GK16visa10cu:4815": "abhedādhyavasāyamūlāpi śleṣabhittikānyathā ca /",
    "GK16visa10cu:4816": "krameṇodāharam--",
    "GK16visa10cu:4817": "Vijñapriyā:",
    "GK16visa10cu:4818": "(vi, ha) abhedādhyavasāyamūleti /",
    "GK16visa10cu:4819": "naca bhedādhyavasāyasyaiva atiśayoktitvena sā kathaṃ tanmūleti",
    "GK16visa10cu:4820": "vācyam, śabdasyaivādhyavasāyasyātiśayokticena tasyā vaktṛtadadhyavasāyamūlatvāt /",
    "GK16visa10cu:4821": "bhittirāśrayaḥ sleṣāśritetyarthaḥ /",
    "GK16visa10cu:4822": "“sahādharadalenāsyā yauvane rāgabhākpriyaḥ” /",
    "GK16visa10cu:4823": "atra rāgapade śleṣaḥ /",
    "GK16visa10cu:4824": "Vijñapriyā:",
    "GK16visa10cu:4825": "(vi, ka) sahādhareti /",
    "GK16visa10cu:4826": "atra tṛtīyāntapadārthe 'dharadale prathamāntapadārthe priye ca",
    "GK16visa10cu:4827": "rāgavānitipadam abhedena svārthabodhakam; adharadalamapi rāgavaditi pratīteḥ /",
    "GK16visa10cu:4828": "rāgapadārthayorabhedādhyāsarūpātiśayoktiśca mūlam /",
    "GK16visa10cu:4829": "Locanā:",
    "GK16visa10cu:4830": "(lo, au) anyathāśleṣabhittikā /",
    "GK16visa10cu:4831": "rāgo lauhityam, anurāgaśca /",
    "GK16visa10cu:4832": "śleṣāṃ vdyarthatā /",
    "GK16visa10cu:4833": "upamānopameyabhāvo 'tra vaivakṣikaḥ /",
    "GK16visa10cu:4834": "dvayoḥ prakṛtvāt /",
    "GK16visa10cu:4835": "prakṛtatvaṃ ca dvayoḥ prajñāviśeṣatvāt /",
    "GK16visa10cu:4836": "atra tṛtīyāntanirdiṣṭasya guṇabhāvenopamānavivakṣā /",
    "GK16visa10cu:4837": "kiñcātrodāharaṇe abhedādhyavasāyo 'pi",
    "GK16visa10cu:4838": "kāryyakāraṇaikakālīnatāsaṃpṛktaḥ adharadalasya rāgabhajanānantarameva priyasya ragadarśanāt;",
    "GK16visa10cu:4839": "sambandhibhedād āśrayabhedād /",
    "GK16visa10cu:4840": "yaduktaṃ rāghavānandaiḥ--”eko 'pi dharma āropamāśritya sahārthabalādanyadharmaṇyapi sambaddhaścettadā sahoktiriti, tadasaṅgatam /",
    "GK16visa10cu:4841": "asyātiśayoktimūlatvasya tairapi svayamupagamāt /",
    "GK16visa10cu:4842": "adhyavasāyamūlāyāmatiśayoktau pṛthagbījasyāropasyāsambhavaḥ /",
    "GK16visa10cu:4843": "tadāhuścaṇḍīdāsaprabhṛtayaḥ---anigīrṇasya",
    "GK16visa10cu:4844": "viṣayasyānyatādātmyapratītirāropaḥ /",
    "GK16visa10cu:4845": "nigīrṇasya tvadhyavasāya iti /",
    "GK16visa10cu:4846": "alaṅkārasarvasvakṛtā'rope rūpakādiradhyavasāye cotprekṣādireveti vivekaḥ kṛtaḥ /",
    "GK16visa10cu:4847": "“saha kumudakadambaiḥ kālamullāsayantaḥ saha",
    "GK16visa10cu:4848": "ghanatimiraughairdhairyamutsārayantaḥ /",
    "GK16visa10cu:4849": "saha sarasijaṣaṇḍaiḥ svāntamāmīlayantaḥ pratidiśamamṛtāṃśoraṃśavaḥ",
    "GK16visa10cu:4850": "sañcaranti” //",
    "GK16visa10cu:4851": "idaṃ mama /",
    "GK16visa10cu:4852": "atrollāsādīnāṃ saṃbandhibhedādeva bhedaḥ, na tu śliṣṭatayā /",
    "GK16visa10cu:4853": "Vijñapriyā:",
    "GK16visa10cu:4854": "(vi, kha) śleṣaṃ vinā tvāha---saha kumadeti /",
    "GK16visa10cu:4855": "amṛtāṃśoraṃśavaḥ pratidiśaṃ sañcaranti /",
    "GK16visa10cu:4856": "aṃśūnāṃ viśeṣaṇānyāha---saha kumudeti /",
    "GK16visa10cu:4857": "kadambaḥ ṣaṇḍaḥ, samūhaḥ /",
    "GK16visa10cu:4858": "āmīlayantaḥ saṅkocayantaḥ /",
    "GK16visa10cu:4859": "svāntasya viṣayāntarād vyāvarttanameva saṅkocaḥ /",
    "GK16visa10cu:4860": "atreti /",
    "GK16visa10cu:4861": "bheda ityanantaramabhedasyādhyavasāya iti pūraṇīyam /",
    "GK16visa10cu:4862": "tathā ca so 'dhyavasāyo natu śliṣṭatayetyanvayaḥ /",
    "GK16visa10cu:4863": "“samameva narādhipena sā gurusaṃmohaviluptacetanā /",
    "GK16visa10cu:4864": "agamat saha tailabindunā nanu dīpārciriva kṣitestalam” //",
    "GK16visa10cu:4865": "Vijñapriyā:",
    "GK16visa10cu:4866": "(vi, ga)",
    "GK16visa10cu:4867": "kāryakāraṇapaurvāparyaviparyayarūpātiśayoktimūlikāmāha---samameveti /",
    "GK16visa10cu:4868": "gurusammohaviluptacetanā sā indumatī narādhipena ajena samameva kṣitestalaṃ pṛṣṭham agamat",
    "GK16visa10cu:4869": "tanutailabindunā saha dīpārcirivetyarthaḥ /",
    "GK16visa10cu:4870": "atra narādhipo 'pi kṣitestalamagamaditi sahārthasya samaṃ padabalād bodhyam /",
    "GK16visa10cu:4871": "indumatīpātaḥ kāraṇaṃ narādhipapātaḥ kāryyaṃ, tayoḥ samakālatvakathanarūpaḥ paurvāparyaviparyayaḥ",
    "GK16visa10cu:4872": "iyaṃ ca mālayāpi saṃbhavati /",
    "GK16visa10cu:4873": "yathodāhṛte “saha kumudakadambaiḥ--” ityādau /",
    "GK16visa10cu:4874": "“lakṣmaṇena samaṃ rāmaḥ kānanaṃ gahanaṃ yayau” /",
    "GK16visa10cu:4875": "ityādau cātiśayoktimūlābhāvānnāyamalaṅkāraḥ /",
    "GK16visa10cu:4876": "vinoktiryadvinānyena nāsādhvanyadasādhu vā // VisSd_10.55 //",
    "GK16visa10cu:4877": "nāsādhu aśobhanaṃ na bhavati /",
    "GK16visa10cu:4878": "evaṃ ca yadyapi śobhanatva eva paryavasānaṃ tathāpyaśobhanatvābhāvamukhena śobhanavacanasyāyamabhiprāyo yatkasyacidvarṇanīyasyāśobhanatvaṃ tatparasannidhereva doṣaḥ /",
    "GK16visa10cu:4879": "tasyā punaḥ svabhāvataḥ śobhanatvameveti /",
    "GK16visa10cu:4880": "Vijñapriyā:",
    "GK16visa10cu:4881": "(vi, gha) vinoktyalaṅkāramāha---vinoktiriti /",
    "GK16visa10cu:4882": "vyācaṣṭe---nāsādhviti /",
    "GK16visa10cu:4883": "nañdvayamukhenokte bhāvārthaṃ vaktumāha---evaṃ ceti /",
    "GK16visa10cu:4884": "parasannidhereva doṣa iti /",
    "GK16visa10cu:4885": "parasannidheryo doṣastadevāśobhanatvamityarthaḥ /",
    "GK16visa10cu:4886": "Locanā:",
    "GK16visa10cu:4887": "(lo, a) śobhana eva paryavasānam “abhāvasya tu yo 'bhāvo bhāva",
    "GK16visa10cu:4888": "evāvaśiṣyate'; iti nyāyādityarthaḥ /",
    "GK16visa10cu:4889": "yathā--",
    "GK16visa10cu:4890": "“vinā jaladakālena candro nistandratāṃ gataḥ /",
    "GK16visa10cu:4891": "vinā grīṣmoṣmaṇā mañjurvanarājirajāyata” //",
    "GK16visa10cu:4892": "Vijñapriyā:",
    "GK16visa10cu:4893": "(vi, ṅa) vinā jaladakāleneti /",
    "GK16visa10cu:4894": "nistandratāṃ nirmalatām /",
    "GK16visa10cu:4895": "atra jaladakālādeva candro malino grīṣmarttau ca vanarājiramañjuriti pratīteḥ /",
    "GK16visa10cu:4896": "Locanā:",
    "GK16visa10cu:4897": "(lo, ā) nistandratāṃ nirmalatām /",
    "GK16visa10cu:4898": "atra candravanarājyoranirmalatvāmañjulatve jaladakālagrīṣmakālahetuke, nirmalatvamañjulatve punaḥ sahajadharmādityāśayaḥ /",
    "GK16visa10cu:4899": "“asādhvaśobhanaṃ yathā--",
    "GK16visa10cu:4900": "“anuyāntyā janātītaṃ kāntaṃ sādhu tvayā kṛtam /",
    "GK16visa10cu:4901": "kā dinaśrīrvinārkeṇa kā niśā śaśinā vinā” //",
    "GK16visa10cu:4902": "Vijñapriyā:",
    "GK16visa10cu:4903": "(vi, ca) anuyāntyeti /",
    "GK16visa10cu:4904": "sītāṃ prati anasūyāvākyamidam /",
    "GK16visa10cu:4905": "janānītaṃ parijanarahitam /",
    "GK16visa10cu:4906": "Locanā:",
    "GK16visa10cu:4907": "(lo, i) janātītaṃ lokāntikānnirjanasthānaṃ gatamiti yāvat /",
    "GK16visa10cu:4908": "“nirarthakaṃ janma gataṃ nalinyā yayā na dṛṣṭaṃ tuhināṃśubimbam /",
    "GK16visa10cu:4909": "utpattirindorapi niṣphalaiva dṛṣṭā vinidrā nalinī na yena” //",
    "GK16visa10cu:4910": "Locanā:",
    "GK16visa10cu:4911": "(lo, ī) vibhātā-vikasitā /",
    "GK16visa10cu:4912": "atra parasparāvinoktibhaṅgyā cakatkārātiśayaḥ /",
    "GK16visa10cu:4913": "vināśabdaprayogābhāve 'pi vinārthavivakṣāyaṃ vinoktireveyam /",
    "GK16visa10cu:4914": "evaṃ sahoktirapi sahaśabdaprayogābhāve 'pi sahārthavivakṣāyāṃ bhavatīti bodhyam /",
    "GK16visa10cu:4915": "Vijñapriyā:",
    "GK16visa10cu:4916": "(vi, cha) vināśabdābhāve 'pi tadarthaparyavasāne 'pyayamalaṅkāra",
    "GK16visa10cu:4917": "ityāha---nirarthakamiti /",
    "GK16visa10cu:4918": "atreti /",
    "GK16visa10cu:4919": "parasparādarśanādeva parasparavinoktibhaṅgilābha ityarthaḥ /",
    "GK16visa10cu:4920": "evaṃ sahoktirapīti /",
    "GK16visa10cu:4921": "tṛtīyāmātrabalādityarthaḥ /",
    "GK16visa10cu:4922": "Locanā:",
    "GK16visa10cu:4923": "(lo, u) vināśabdābhāvādatra kathaṃ vinoktirityāśaṅkyāha---vināśabdeti",
    "GK16visa10cu:4924": "sahaśabdābhāve sahārthavivakṣā, yathā “tato",
    "GK16visa10cu:4925": "bhārgavaprauḍhāhaḍkṛtikandalena sahasā tadbhagnamaiśaṃ dhanu'riti /",
    "GK16visa10cu:4926": "“vanaśriyaṃ vasantena jyotstrayā tuhinadyutim /",
    "GK16visa10cu:4927": "kāntayā śūnyamālokya kasya ceto na dūyate” //",
    "GK16visa10cu:4928": "ityatra na dūyata ityanenāsādhutvamuktaprāyamiti vinokireva /",
    "GK16visa10cu:4929": "samāsoktiḥ samairyatra kāryaliṅgaviśeṣaṇaiḥ /",
    "GK16visa10cu:4930": "vyavahārasamāropaḥ prastute 'nyasya vastunaḥ // VisSd_10.56 //",
    "GK16visa10cu:4931": "Vijñapriyā:",
    "GK16visa10cu:4932": "(vi, ja) samāsoktyalaṅkāramāha---samāsoktiriti /",
    "GK16visa10cu:4933": "anyasya aprastutasya vastuno vyavahārasya arthād vyaṅgyasya prastute vastuni samāropa ityarthaḥ",
    "GK16visa10cu:4934": "tad vyañjanaṃ ca samaiḥ prastutāprastutasamānaiḥ kāryaliṅgaviśeṣaṇairityarthaḥ /",
    "GK16visa10cu:4935": "Locanā:",
    "GK16visa10cu:4936": "(lo, ū) samāsoktiriti /",
    "GK16visa10cu:4937": "samaistulyairvyavahārasya kṛtasya na tu rūpakavat svātmanaḥ /",
    "GK16visa10cu:4938": "anyasyāprastutasya /",
    "GK16visa10cu:4939": "atra samena kāryeṇa prastute 'prastutavyavahārasamāropaḥ /",
    "GK16visa10cu:4940": "yathā--",
    "GK16visa10cu:4941": "“vyādhūya yadvasanamambujalocanāyā vakṣojayoḥ kanakakumbhavilāsabhājoḥ /",
    "GK16visa10cu:4942": "āliṅgasi prasabhamaṅgamaśeṣamasyā dhanyastvameva malayācalagandhavāha !”",
    "GK16visa10cu:4943": "atra gandhavāhe haṭhakāmukavyavahārasamāropaḥ /",
    "GK16visa10cu:4944": "Vijñapriyā:",
    "GK16visa10cu:4945": "(vi, jha) vyādhūyeti /",
    "GK16visa10cu:4946": "vakṣojayorvasanaṃ vyādhūya dūrīkṛtyetyarthaḥ /",
    "GK16visa10cu:4947": "atrāliṅganaṃ kāryam /",
    "GK16visa10cu:4948": "sambodhyatvena malayānilaḥ prakṛtaḥ /",
    "GK16visa10cu:4949": "yathā vā mama---”ullāsya lāsyanilayaṃ vipuloruyugmaṃ protkṣipya",
    "GK16visa10cu:4950": "bāhulatikāmatikāntagātryaḥ /",
    "GK16visa10cu:4951": "yaṃ sābhilāṣamanasaḥ pramadā bhajante puṇyātmane śiśirapāvana te namo 'stu //",
    "GK16visa10cu:4952": "“atra nāyikāvyavahārāropabhajanaṃ kāryyaṃ sambodhyatvena pāvanaḥ prakṛtaḥ /",
    "GK16visa10cu:4953": "Locanā:",
    "GK16visa10cu:4954": "(lo, ṛ) vyādhūyetyatra gandhavāhe haṭhakāmukavyavahārasamārope",
    "GK16visa10cu:4955": "liṅgasāmyasyāpi prayojakatve vasanavyādhūnanādikāryasāmyaprādhānyādanyodāharaṇam /",
    "GK16visa10cu:4956": "evamanyeṣvapi samāsoktyudāharaṇeṣu /",
    "GK16visa10cu:4957": "kāryyaliṅgaviśeṣaṇānāṃ kvacid dvayoḥ kvacitttrayāṇāṃ vā samāveśe 'pi",
    "GK16visa10cu:4958": "bodhyam /",
    "GK16visa10cu:4959": "liṅgasāmyena yathā--",
    "GK16visa10cu:4960": "“asamāptajigīṣasya strīcintā kā manasvinaḥ /",
    "GK16visa10cu:4961": "anākramya jagatkṛtsnaṃ no sandhyāṃ bhajate raviḥ” //",
    "GK16visa10cu:4962": "atra puṃstrīliṅgamātreṇa ravisandhyayornāyakanāyikāvyavahāraḥ /",
    "GK16visa10cu:4963": "Vijñapriyā:",
    "GK16visa10cu:4964": "(vi, ña) asamāpteti /",
    "GK16visa10cu:4965": "spaṣṭārthaḥ /",
    "GK16visa10cu:4966": "parārddhe dṛṣṭāntaḥ /",
    "GK16visa10cu:4967": "sandhyāṃ sāyaṃsandhyām /",
    "GK16visa10cu:4968": "nāyakavyavahāra ityatraikaśeṣaḥ /",
    "GK16visa10cu:4969": "yadyapyatra jigīṣureva prakṛtatayopameyabhūto raviraprakṛtaḥ, tathāpi vyaṅgyanāyikāpekṣayā vācyo ravirāpekṣikaḥ prakṛtaḥ /",
    "GK16visa10cu:4970": "viśeṣaṇasāmyaṃ tu śliṣṭatayā, sādhāraṇyena, aupamyagarbhatvena ca tridhā /",
    "GK16visa10cu:4971": "śliṣṭatayā yathā mama--",
    "GK16visa10cu:4972": "Vijñapriyā:",
    "GK16visa10cu:4973": "(vi, ṭa) śliṣṭatayeti /",
    "GK16visa10cu:4974": "śliṣṭaśabdasyaivobhayaviśeṣaṇatvena ityarthaḥ /",
    "GK16visa10cu:4975": "sādhāraṇyeneti /",
    "GK16visa10cu:4976": "ārthorūpaviśeṣaṇasyobhayasādhāraṇyenetyarthaḥ /",
    "GK16visa10cu:4977": "aupamyagarbhatvamaupamyapratītyanantaramapyaprastutatvavyavahārāropaḥ",
    "GK16visa10cu:4978": "tasya ca tridhātvaṃ vakṣyate /",
    "GK16visa10cu:4979": "Locanā:",
    "GK16visa10cu:4980": "(lo, ṝ) puṃstrīliṅgatvamātreṇeti /",
    "GK16visa10cu:4981": "prādhānyato hetubhūtenetyarthaḥ /",
    "GK16visa10cu:4982": "śleṣṭatayā vdyarthatayā /",
    "GK16visa10cu:4983": "sādhāraṇyena sambandhabhedabhinaikadharmavattvena /",
    "GK16visa10cu:4984": "“vikasitamukhīṃ rāgāsaṅgādralattimirāvṛtiṃ dinakarakaraspṛṣṭāmaindrīṃ nirīkṣya diśaṃ puraḥ",
    "GK16visa10cu:4985": "jaraṭhalavalīpāṇḍucchāyo bhṛśaṃ kaluṣāntaraḥ śrayati haritaṃ hanta !",
    "GK16visa10cu:4986": "prācetasīṃ tuhinadyutiḥ” //",
    "GK16visa10cu:4987": "atra mukharāgādiśabdānāṃ śliṣṭatā /",
    "GK16visa10cu:4988": "Vijñapriyā:",
    "GK16visa10cu:4989": "(vi, ṭha) vikasitamukhīmiti /",
    "GK16visa10cu:4990": "prabhātavarṇanamidam /",
    "GK16visa10cu:4991": "hanta khede /",
    "GK16visa10cu:4992_0": "aindrīṃ diśaṃ dinakarakaraspṛṣṭāṃ puraḥ sammukhe nirīkṣya jaraṭhasya kaṭhinasya lavalīphalasyeva pāṇḍucchāyaḥ san tuhinadyutiḥ",
    "GK16visa10cu:4992_1": "kaluṣāntaraḥ kalaṅkamalināntaraḥ prāyetasīṃ pratīcīṃ haritaṃ śrayati /",
    "GK16visa10cu:4993": "lavalīphalasya paktatve sati kāṭhinyaṃ pāṇḍuratvaṃ ca /",
    "GK16visa10cu:4994": "śaśinaḥ pāṇḍuratvadarśanāt /",
    "GK16visa10cu:4995": "aindrīṃ kīdṛśīṃ vikasitamukhīṃ, prāptaprakāśasammukhīm /",
    "GK16visa10cu:4996": "rāgāsaṅgāt, kiraṇaraktimāhasaṅgād galattimirarūpāvaraṇām /",
    "GK16visa10cu:4997": "hantetyanena khedaprakāśanam /",
    "GK16visa10cu:4998": "svākrāntāṃ diśaṃ virodhinā'krāntāṃ dṛṣṭvā duḥ khena pāṇḍuraḥsan digantaramāśrayatīti vākyārthabhiprāyaḥ",
    "GK16visa10cu:4999": "aprastutasya vyañjanayā ravicandrayoraindrīprācetasīdiśoścāropaḥ /",
    "GK16visa10cu:5000": "tathā hi---svanāyikāṃ smeramukhīm anurāgeṇa galitāṅgāvaraṇāṃ kareṇa spṛśantaṃ paranāyakaṃ dṛṣṭvā duḥ khāt pāṇḍuracchāyo nāyakastāṃ tyaktvā",
    "GK16visa10cu:5001": "nāyikāntaramāśrayatītyevaṃ vyavahārasya prācīravyoḥ pratīcīcandrayoścāropaḥ /",
    "GK16visa10cu:5002": "tatra ca sammukhamukhobhayāśliṣṭamukhapadarāgakarapadānāṃ śliṣṭatetyāha atra mukheti /",
    "GK16visa10cu:5003": "Locanā:",
    "GK16visa10cu:5004": "(lo, ḷ) vikasiteti /",
    "GK16visa10cu:5005": "mukhamārambho vadanaṃ ca /",
    "GK16visa10cu:5006": "rāgo lauhityamāsaktiśca /",
    "GK16visa10cu:5007": "karaḥ kiraṇo hastaśca /",
    "GK16visa10cu:5008": "śliṣṭatetyayamāśayaḥ śleṣāccātiśayoktiprayojane nāyakavyavahāre bījam",
    "GK16visa10cu:5009": "atraiva hi “timirāvṛtim” ityatra “timirāśukam” iti pāṭhe etadeśasya rūpaṇe",
    "GK16visa10cu:5010": "'pi samāsoktireva, na tvekadeśavivarti rūpakam, tatra hi timirāṃśukayo",
    "GK16visa10cu:5011": "rūpyarūpakabhāvo dvayorāvarakatvena sphuṭasādṛśyatayā parasācivyamanapekṣyāpi svamātraviśrānta iti na samāsoktibuddhiṃ vyāhantumīśaḥ /",
    "GK16visa10cu:5012": "Locanā:",
    "GK16visa10cu:5013": "(lo, e) sphuṭasādṛśyatayā mukhacandrayorivetyarthaḥ /",
    "GK16visa10cu:5014": "parasācivyaṃ, parasya śabdārthasya vā ropaṇasya sācivyaṃ sāhāyyam /",
    "GK16visa10cu:5015": "svamātre natu śabdānyāpekṣī /",
    "GK16visa10cu:5016": "yatra tu rūpyarūpakayoḥ sādṛśyamasphuṭaṃ tatraikadeśāntararūpaṇaṃ vinā tadasaṅgataṃ syādityaśābdamapyekadeśāntararūpaṇamārthamapekṣata eveti tatraikadeśavivartirūpakameva /",
    "GK16visa10cu:5017": "Vijñapriyā:",
    "GK16visa10cu:5018": "(vi, ḍa) na tvekadeśavivarttirūpakamiti /",
    "GK16visa10cu:5019": "aindrīpradhānanāyikānirūpaṇaṃ vyaṅgyam /",
    "GK16visa10cu:5020": "taddharmarūpasyāṃśukarūpasyaikadeśasya timirarūpasya vācyatvena vācyatvena tatprasaktirbodhyā",
    "GK16visa10cu:5021": "tadbhāve hetumāha---atra hīti /",
    "GK16visa10cu:5022": "rūpakāntarasyā'kṣepe eva yatra vācyo rūpyarūpakabhāvo, na tu svasya",
    "GK16visa10cu:5023": "sphuṭasādṛśyāttatraiva vācyarūpakāntarasya ākṣepatvena ekadeśavivarttirūpakam /",
    "GK16visa10cu:5024": "tadudāharaṇaṃ ca “jassa raṇante” iti darśayiṣyate /",
    "GK16visa10cu:5025": "prakṛte tu aṃśukatimirayoḥ sphuṭasādṛśyādārtharūpakanirapekṣaḥ svato rūpyarūpakābhāva ityato naikadeśavivarttitetyarthaḥ /",
    "GK16visa10cu:5026": "svamātraviśrāntaḥ svatantraḥ /",
    "GK16visa10cu:5027": "ekadeśavivarttino viṣayaṃ darśayati /",
    "GK16visa10cu:5028": "aśābdamityasya vivaraṇasya vyaṅgyamityarthaḥ /",
    "GK16visa10cu:5029": "yathā--",
    "GK16visa10cu:5030": "“jassa raṇanteurae kare kuṇantassa maṇḍalaggalaaṃ /",
    "GK16visa10cu:5031": "ragasaṃmuhī vi sahasā parammuhī hoi riuseṇā” //",
    "GK16visa10cu:5032": "atra raṇāntaḥ purayoḥ sādṛśyamasphuṭameva /",
    "GK16visa10cu:5033": "Vijñapriyā:",
    "GK16visa10cu:5034": "(vi, ḍha) jassa raṇante iti /",
    "GK16visa10cu:5035": "“yasya raṇāntaḥ pure kare kurvato maṇḍalāgralatām /",
    "GK16visa10cu:5036": "rasasammukhyapi sahasā parāṅmukhī bhavati ripusenā” //",
    "GK16visa10cu:5037": "iti saṃ dṛ /",
    "GK16visa10cu:5038": "maṇḍalāgralatāṃ khaḍgalatām /",
    "GK16visa10cu:5039": "raso yuddharasa eva /",
    "GK16visa10cu:5040": "vyaṅgyapratināyikāpakṣe śṛṅgārarasaḥ /",
    "GK16visa10cu:5041": "bhītyaḥ parāṅmukhī, tayaiva lajjayā parāṅmukhatā mukhasya parāśrayatvena /",
    "GK16visa10cu:5042": "raṇa eva antaḥ puraṃ tatra strīliṅgaśabdārthatvena maṇḍalāgralatayā rūpyamāṇanāyikāvyañjanāt",
    "GK16visa10cu:5043": "svakarekurvato rājño 'pi nāyakatvaṃ vyaṅgyam /",
    "GK16visa10cu:5044": "tadbhraṣṭāyāṃ ripusenāyāmapi strīliṅgaśabdārthatvena rūpyamāṇa pratināyikā vyaṅgyā atra raṇe 'ntaḥ--purarūpaṇamekadeśavivartti /",
    "GK16visa10cu:5045": "Locanā:",
    "GK16visa10cu:5046": "(lo, ai) tarhi kaḥ punarekadeśavivarttirūpakasya viṣaya",
    "GK16visa10cu:5047": "ityāśaṅkyāha---tatra tviti /",
    "GK16visa10cu:5048": "“jassa raṇantaura'; ityādau raṇāntaḥ purādikayo",
    "GK16visa10cu:5049": "rūpyarūpakayorekadeśāntararūpaṇaṃ maṇḍalāgralatādiṣu rājanāyikātvādyāropaṃ vināsphuṭameva",
    "GK16visa10cu:5050": "jasseti /",
    "GK16visa10cu:5051": "“yasya raṇāntaḥ pure kare kurvato maṇḍalāgralatām /",
    "GK16visa10cu:5052": "rasasammukhyapi sahasā parāṅmukhī bhavati ripusenā” //",
    "GK16visa10cu:5053": "rasā utsāho 'nurāgaśca /",
    "GK16visa10cu:5054": "kvacicca yatra sphuṭasādṛśyānāmapi bahūnāṃ rūpaṇaṃ śābdamekadeśasya cārthaṃ tatraikadeśavivarti rūpakameva /",
    "GK16visa10cu:5055": "Vijñapriyā:",
    "GK16visa10cu:5056": "(vi, ṇa) nanvevamasphuṭasādṛśyasattva eva ekadeśavivarttitvaṃ,",
    "GK16visa10cu:5057": "tatkatham “lāvaṇyamadhubhiḥ pūrṇamāsyamasyā vikasvaram /",
    "GK16visa10cu:5058": "lokalocanarolambakadambaiḥ kairna pīyate //",
    "GK16visa10cu:5059": "“ityekadeśavivarttyudāharaṇaṃ dattam /",
    "GK16visa10cu:5060": "tatra lāvaṇyamadhuno mādhuryasya upādeyatvaparyyavasannasya sādṛśyasya locanabhramarayośca cāñcalyarūpasādṛśyasya sphuṭatvādityata āha---yatreti /",
    "GK16visa10cu:5061": "Locanā:",
    "GK16visa10cu:5062": "(lo, o) kvacillāvaṇyamadhubhiḥ pūrṇāmityādau /",
    "GK16visa10cu:5063": "karamudayamahīdhara ityādau /",
    "GK16visa10cu:5064": "rūpakapratīter vyāpitayā samāsoktipratītitirodhāyakatvāt /",
    "GK16visa10cu:5065": "Vijñapriyā:",
    "GK16visa10cu:5066": "(vi, ta) nanu sphuṭasādṛśyādīnāṃ vahutve ekadeśavivarttitvamityatra kā yuktirityatra āha---rūpakapratīteriti",
    "GK16visa10cu:5067": "vyāpitayā bahutvena tasyāśca bahutvavaśāt prathamotpannatvo samāsoktivirodhakatvam /",
    "GK16visa10cu:5068": "Locanā:",
    "GK16visa10cu:5069": "(lo, au) vyapitayānekapadāśrayatvāditi bhāvaḥ /",
    "GK16visa10cu:5070": "nanvasti raṇāntaḥ purayorapi sukhasaṃcāratayā sphuṭaṃ sādṛśyamiti cet?",
    "GK16visa10cu:5071": "Locanā:",
    "GK16visa10cu:5072": "(lo, a) sukhasañcāratayānāyāsavihārāspadatvena svato maṇḍalāgralatādīnāṃ",
    "GK16visa10cu:5073": "nāyikātvādyāropamanapekṣya /",
    "GK16visa10cu:5074": "satyamuktam ; astyeva kiṃtu vākyārthaparyālocanasāpekṣam, na khalu nirapekṣam, mukhacandrādermanoharatvādivadraṇāntaḥ- purayoḥ svataḥ sukhasañcāratvābhāvāt /",
    "GK16visa10cu:5075": "Vijñapriyā:",
    "GK16visa10cu:5076": "(vi, tha) raṇāntaḥ purayorapi sphuṭasādṛśyātvamākhaṅkate---nanvastīti",
    "GK16visa10cu:5077": "vākyārthaparyyālocanasāpekṣamiti /",
    "GK16visa10cu:5078": "nṛpadarśanād ripusenāparāṅmukhatvaṃ pratyarthatātparyyālocanena rājñaḥ śūratvasya tato raṇe 'bhītatvasya ca lābhena tata eva sukhasañcāralābha ityarthaḥ /",
    "GK16visa10cu:5079": "raṇāntaḥ purayoḥ svataḥ sukhasañcārālābhāditi /",
    "GK16visa10cu:5080": "nahi mukhacandrayormanoharatvamiva rājño raṇe bhītatvabuddhiṃ vinā pratyakṣādinā sukhasañcāratvaṃ gamyamiti bhāvaḥ /",
    "GK16visa10cu:5081": "atra raṇāntaḥ purayoriti sañcārālābhādityatra sañcāratvābhāvāditi kvacit prāmādika eva pāṭhaḥ",
    "GK16visa10cu:5082": "sādharaṇyena yathā--",
    "GK16visa10cu:5083": "“nisargasaurabhodbhrāntabhṛṅgasaṃgītaśālinī /",
    "GK16visa10cu:5084": "udite vāsarādhīśe smerājani sarojinī” //",
    "GK16visa10cu:5085": "Vijñapriyā:",
    "GK16visa10cu:5086": "(vi, da) nisargeti /",
    "GK16visa10cu:5087": "atrāprastutanāyikā vyaṅgyā /",
    "GK16visa10cu:5088": "tatpakṣe ca nisargasiddhamukhasaurabheṇodbhrānto bhṛṅgo yasyāstādṛśī cāsau saṅgītaśālinī ceti samāsaḥ /",
    "GK16visa10cu:5089": "evaṃ vāsaraṃ dinameva /",
    "GK16visa10cu:5090": "vāsaraṃ gṛhaṃ tadadhīśe gṛhapatau udite ityarthaḥ /",
    "GK16visa10cu:5091": "atra darśitarītyā nisargeti viśeṣaṇānnāyikā'patati /",
    "GK16visa10cu:5092": "Locanā:",
    "GK16visa10cu:5093": "(lo, ā) smerā īṣaddhāsavatī /",
    "GK16visa10cu:5094": "atra nisargetyādiviśeṣaṇasāmyātsarojinyāṃ nāyikāvyavahārapratītau strīmātragāminaḥ smeratvadharmasya samāropaḥ kāraṇam /",
    "GK16visa10cu:5095": "Locanā:",
    "GK16visa10cu:5096": "(lo, i) strīmātragāminaḥ sarojinyāmupacārādeva pravṛtteḥ, kāraṇaṃ",
    "GK16visa10cu:5097": "pradhānam, itareṣāṃ tu tacchaktisāhāyyameva /",
    "GK16visa10cu:5098": "tena vinā viśeṣaṇasāmyamātreṇa nāyikāvyavahārapratīterasambhavāt /",
    "GK16visa10cu:5099": "Vijñapriyā:",
    "GK16visa10cu:5100": "(vi, dha) prākaraṇikaravikamalinīvṛttāntamātrapratyāyakatvenāpi tadupapatterityatastatpratyāyakatvaniyataṃ",
    "GK16visa10cu:5101": "vaktumāha----atra nisargetyādīti /",
    "GK16visa10cu:5102": "strīmātreti; mātrapadāt sarojinīvyavacchedaḥ /",
    "GK16visa10cu:5103": "tathā sarojinyāḥ, puṣpavikāśasmeratvasyāropavaśāttasyāḥ sādhāraṇadharmatvaṃ tādṛśāropaśca nāyikāvyavahārapratīterheturityarthaḥ /",
    "GK16visa10cu:5104": "viśeṣaṇasāmyamātreṇeti /",
    "GK16visa10cu:5105": "nisargetyādiviśeṣaṇasāmyamātreṇetyarthaḥ /",
    "GK16visa10cu:5106": "asambhavāditi /",
    "GK16visa10cu:5107": "ravikamalinīvṛttāntenaiva tadupapatterityarthaḥ /",
    "GK16visa10cu:5108": "aupamyagarbhatvaṃ punastridhā sambhavati, upamārūpasaṅkaragarbhatvāt /",
    "GK16visa10cu:5109": "Vijñapriyā:",
    "GK16visa10cu:5110": "(vi, na) upamārūpaketi /",
    "GK16visa10cu:5111": "upamāgarbhatve rūpakagarbhatve upamārūpakayoḥ sandehasaṅkaragarbhatve cetyarthaḥ /",
    "GK16visa10cu:5112": "garbhatvaṃ ca tajjñānapūrvakatvam /",
    "GK16visa10cu:5113": "naca rūpakagarbhakasya kathamupamānagarbhaprabheda iti vācyam,",
    "GK16visa10cu:5114": "rūpakasyāpi sādṛśyajanakatvena tajjananatpūrvaṃ tadvodhena",
    "GK16visa10cu:5115": "tatpūrvatvādapītyāha--",
    "GK16visa10cu:5116": "tatropamāgarbhatve yathā--",
    "GK16visa10cu:5117": "“adantaprabhāpuṣpacitā pāṇipallavaśobhinī /",
    "GK16visa10cu:5118": "keśapāśālivṛndena suveṣā hariṇekṣaṇā” //",
    "GK16visa10cu:5119": "atra suveṣatvavaśātprathamaṃ dantaprabhāḥ puṣpāṇīvetyupamāgarbhatvena samāsaḥ /",
    "GK16visa10cu:5120": "anantaraṃ ca dantaprabhāsadṛśaiḥ puṣpaiścitetyādisamāsāntarāśrayeṇa samānaviśeṣaṇamahātmyāddhariṇekṣaṇāyāṃ latāvyavahārapratītiḥ /",
    "GK16visa10cu:5121": "Vijñapriyā:",
    "GK16visa10cu:5122": "(vi, pa) tadantaprabheti /",
    "GK16visa10cu:5123": "atra dantaprabhāḥ puṣpāṇīva ityādirītyā sarvatra puruṣavyāghrāditvādupamāsamāsaḥ /",
    "GK16visa10cu:5124": "naca dantaprabhaiva puṣpamityādirītyā rūpakameveti vācyam /",
    "GK16visa10cu:5125": "rūpakasya bādhakadvayasattvāt /",
    "GK16visa10cu:5126": "tathā hi---”upamitaṃ vyāghrādibhiḥ sāmānyāprayoge” iti pāṇinyanuśāsanenasādhāraṇadharmāprayoge",
    "GK16visa10cu:5127": "upamāsamāsasyaiva vyavasthāpanādityekaṃ bādhakam /",
    "GK16visa10cu:5128": "dvitīyaṃ granthakṛdeva āha---atra suveṣatvavaśāditi /",
    "GK16visa10cu:5129": "ayaṃ bhāvaḥ /",
    "GK16visa10cu:5130": "veṣāstadāropitadharmāḥ /",
    "GK16visa10cu:5131": "kaṭakakuṇḍalasindūrādīnāṃ dantaprabhādīnāṃ ca nāyikādharmavṛttidharmatvenāropitatvāt /",
    "GK16visa10cu:5132": "kaṭakakuṇḍalasindūrādīnāṃ dantaprabhādīnāṃ ca nāyikādharmavṛttidharmatvenāropitatvāt /",
    "GK16visa10cu:5133": "puṣpādibhinnaiḥ taiḥ suveṣapratītirna ghaṭate ityataḥ prathamaṃ dantaprabhādiviśeṣyake vyāghrādisamāsa evetyāha---upamāgarbhatveneti /",
    "GK16visa10cu:5134": "nanu tathāpi saivānupapattiḥ, svīyadharmaiḥ suveṣatvāsambhavādityata āha---anantaraṃ ceti",
    "GK16visa10cu:5135": "ayamarthaḥ---sakṛduccaritaiḥ śabdairasakṛcchaktilakṣaṇābhyāṃ bodhāsambhavāddarśito 'yaṃ puṣpādiviśeṣyaka upamāsamāsārtho vyaṅgya eva /",
    "GK16visa10cu:5136": "tātparyavaśācchaktyā vākyabodhakatvaṃ vā /",
    "GK16visa10cu:5137": "suveṣatvopapattikatvaṃ ca samāsadvayatātparyagrāhakaṃ tena ca suveṣatvepapattau upapattimāha---samānaviśeṣaṇamāhātmyāditi",
    "GK16visa10cu:5138": "samāsadvayaghaṭitatvenobhayaviśeṣaṇāt sāmyam /",
    "GK16visa10cu:5139": "ekaikasamāsena ekaikaviśeṣaṇamiti bhāvaḥ /",
    "GK16visa10cu:5140": "latāvyavahārastadvallāsyādiḥ /",
    "GK16visa10cu:5141": "Locanā:",
    "GK16visa10cu:5142": "(lo, ī) suveṣatvavaśāt suveṣeti padasāmarthyāt /",
    "GK16visa10cu:5143": "taddhi nāyikāyāṃ mukhyaṃ natu latāyāmiti nāyikādharmiṇāmeva",
    "GK16visa10cu:5144": "dantaprabhādīnāmupameyaprayojakaṃ, natu hariṇekṣaṇapadopādānaṃ,",
    "GK16visa10cu:5145": "prastutetarapadāpekṣayaiva samāsapravṛttervyavasthānāt /",
    "GK16visa10cu:5146": "anyathā dāse kṛtāgasītyādāvapi prācīnaprasiddhe 'pi",
    "GK16visa10cu:5147": "rūpakasamāsaviṣaye upāttanāyikānuguṇyena pulakāṅkurakaṇṭakāgrairityatra upamāsamāsa eva syāt",
    "GK16visa10cu:5148": "samāsāntareṇa sāmagrīvaśādāmarṣitena /",
    "GK16visa10cu:5149": "rūpakagarbhatve yathā--",
    "GK16visa10cu:5150": "“lāvaṇyamadhubhiḥ pūrṇam-” ityādi /",
    "GK16visa10cu:5151": "Vijñapriyā:",
    "GK16visa10cu:5152": "(vi, pha) lāvaṇyamadhviti---naca ekadeśavivarttirūpakodāharaṇameva",
    "GK16visa10cu:5153": "prāguktam, kathamatra samāsoktiriti vācyam /",
    "GK16visa10cu:5154": "sāmpradāyikamate ekadeśavivarttirūpakasthale sarvatra vyaṅgyarūpyāṃśe",
    "GK16visa10cu:5155": "samāsoktitvasvīkārāt, yatra viśeṣe tu na svīkāra ityagre vyaktirbhaviṣyati",
    "GK16visa10cu:5156": "atra sāmānyadharmāprayoge 'pi nopamāsamāsaḥ /",
    "GK16visa10cu:5157": "madhutulyalāvaṇyasya pānāsambhavāt /",
    "GK16visa10cu:5158": "rūpakatve tu madhunaḥ sambhavatyeva pānam /",
    "GK16visa10cu:5159": "āsyasyaivātra pānamuktaṃ tasya cobhayathāpi pānāsambhava iti na",
    "GK16visa10cu:5160": "vācyam, “saviśeṣaṇau vidhiniṣedhau viśeṣaṇamupasaṅkrāmataḥ sati viśeṣye",
    "GK16visa10cu:5161": "bodhe'; iti nyāyānmadhunyeva cānvayāt /",
    "GK16visa10cu:5162": "saṅkaragarbhatve yathā-”dantaprabhāpuṣpa-” ityādi /",
    "GK16visa10cu:5163": "“suveṣā” ityatra “parītā” iti pāṭhe hyupamārūpakasādhakābhāvātsaṅkarasamāśrayaṇam /",
    "GK16visa10cu:5164": "samāsāntaraṃ pūrvavat /",
    "GK16visa10cu:5165": "samāsāntaramahimnā latāpratītiḥ /",
    "GK16visa10cu:5166": "Vijñapriyā:",
    "GK16visa10cu:5167": "(vi, ba) parīteti pāṭhe iti /",
    "GK16visa10cu:5168": "suveṣatvasya nijadharmeṇāsambhavāttatsattve kramaśaḥ samāsadvayenaivopapattirdarśitetyatastatra na rūpakopamāyāḥ sandehasaṅkaraḥ /",
    "GK16visa10cu:5169": "parīteti pāṭhe tu parītatvaṃ vyāptiḥ puṣpairlāvaṇyaiḥ sambhavatītyatra samāsadvayenopamārūpakayorbhavatyeva sandeha iti bhāvaḥ /",
    "GK16visa10cu:5170": "naca sāmānyadharmāprayogavaśādupamā rūpakaṃ bādhata iti vācyam /",
    "GK16visa10cu:5171": "rūpakasya sambhave tathā rūpakābādhāt /",
    "GK16visa10cu:5172": "suveṣatvavaśādrūpakabādhādeva tathā tadbādhasya prāg darśitatvāt /",
    "GK16visa10cu:5173": "sandehasaṅkaraṃ grāhayati---atra hīti /",
    "GK16visa10cu:5174": "samāsāntaramiti /",
    "GK16visa10cu:5175": "vinigamakābhovenobhayasamāsāntaraṃ pūrvavallatāpratītirityanvayaḥ /",
    "GK16visa10cu:5176": "tatra hetumāha---samāsāntaramahimneti /",
    "GK16visa10cu:5177": "samāsāntaramatra rūpakasamāsaḥ /",
    "GK16visa10cu:5178": "tadvattve lāvaṇyamadhubhiḥ pūrṇamityekadeśavivarttirūpakodāharaṇe 'pi",
    "GK16visa10cu:5179": "samāsoktitvamidaṃ darśitaṃ sāmpradāyikamatānusāreṇaiva /",
    "GK16visa10cu:5180": "Locanā:",
    "GK16visa10cu:5181": "(lo, u) sādhakābhāvāditi /",
    "GK16visa10cu:5182": "parītatvasya hariṇekṣaṇāyāṃ latāyāṃ ca sādhāraṇyenaiva pravṛtteḥ /",
    "GK16visa10cu:5183": "saṅkarasamāśrayeṇeti /",
    "GK16visa10cu:5184": "saṅkaro 'tra upamārūpakasandehasaṅkaraḥ /",
    "GK16visa10cu:5185": "tadāśrayeṇa samāso nirddhāritākāraḥ /",
    "GK16visa10cu:5186": "pūrvaṃ dantaprabhāsadṛśaiḥ puṣpaiścitetyuktaprakāraḥ /",
    "GK16visa10cu:5187": "latāpratītirityatra latāpadaṃ bhāvapradhānam /",
    "GK16visa10cu:5188": "eṣu ca yaṣāṃ mate upamāsaṅkarayorekadeśavivartitā nāsti tanmate ādyatṛtīyayoḥ samāsoktiḥ /",
    "GK16visa10cu:5189": "dvitīyastu prakāra ekadeśavirviṃtarūpakaviṣaya eva /",
    "GK16visa10cu:5190": "Vijñapriyā:",
    "GK16visa10cu:5191": "(vi, bha) kecittvatraikadeśavivārttirūpake samāsoktiṃ na manyante,",
    "GK16visa10cu:5192": "kintūpamātatsaṅkaragarbhatva eva tāṃ manyante /",
    "GK16visa10cu:5193": "tatra prathamaṃ rūpakasamāsabādhasyādarśitatvātteṣāṃ mataṃ",
    "GK16visa10cu:5194": "darśayati---eṣu ceti /",
    "GK16visa10cu:5195": "ādyaṃ dantaprabhetyādikam /",
    "GK16visa10cu:5196": "tṛtīyaṃ parītatvapāṭhaviśiṣṭam /",
    "GK16visa10cu:5197": "tadevaṃ dvitīyo lāvaṇyamadhubhairityādyukto rūpakaviṣaya eva na samāsoktiviṣayaḥ /",
    "GK16visa10cu:5198": "vyaṅgyarūpakaṃ mukhasya padmatvaṃ taddharmalāvaṇyādau madhvādirūpakaṃ vācyamityekadeśavivarttisuveṣatvaviśeṣaṇavati dantaprabhetyādau /",
    "GK16visa10cu:5199": "paryālocane tvādye prakāre evadeśavivartinyupamaivāṅgīkartumucitā /",
    "GK16visa10cu:5200": "Vijñapriyā:",
    "GK16visa10cu:5201": "(vi, ma) paryālocane tu na samāsoktirnāpyekadeśavivarttirūpakaṃ kintvekadeśavivarttyupamaiva iti svamataṃ granthakṛdāha---paryālocane",
    "GK16visa10cu:5202": "tviti /",
    "GK16visa10cu:5203": "samāse luptevakārāllāvaṇyādau madhvādyupamā vācyā /",
    "GK16visa10cu:5204": "nāyikāyāṃ tūpamā vyaṅgyā ityekadeśavivarttinī upamaivetyevakārātsamāsoktivyavacchedaḥ /",
    "GK16visa10cu:5205": "tadvyavacchedastu tatparyālocanādityāha---paryālocane tviti /",
    "GK16visa10cu:5206": "viśeṣaṇasāmye yatsamāsoktirityuktaṃ tatra viśeṣaṇasya sādhāraṇatvaṃ śliṣṭatvaṃ ceti /",
    "GK16visa10cu:5207": "dvaividhyamevocitam /",
    "GK16visa10cu:5208": "aupamyagarbhatvarūpastṛtīyaprakāro nocitaḥ /",
    "GK16visa10cu:5209": "tatra dantaprabhāpuṣpamivetyupamāsamāsabodhe hariṇekṣaṇā late veti bodhasya samāsadvayakusṛṣṭikalpanaṃ vinaivopapattirityevaṃ paryālocanā /",
    "GK16visa10cu:5210": "evaṃ cādyaprakārarītestṛtīyaprakāre 'pi",
    "GK16visa10cu:5211": "sambhavāttatrāpyekadeśavivartyupamaivetyatra upamāgarbhāviśeṣaṇikā samāsoktirnāstyevetyabhiprāyaḥ",
    "GK16visa10cu:5212": "ādye prakāre ityupalakṣaṇameva /",
    "GK16visa10cu:5213": "Locanā:",
    "GK16visa10cu:5214": "(lo, ū) iha caupamyagarbhasyaivaṃ traividhyasambhave 'pi",
    "GK16visa10cu:5215": "dvitīyodāharaṇam ekadeśavivarttirūpakaviṣaya eveti na pūrvottaravirodha ityāha---eṣu ceti",
    "GK16visa10cu:5216": "ādyaṃ dantaprabhāityādi padyam /",
    "GK16visa10cu:5217": "tṛtīyaṃ tadeva suveṣā ityatra parītapāṭhayuktam /",
    "GK16visa10cu:5218": "dvitīyo lāvaṇyamadhubhiḥ pūrṇamityādipadyavasthitaḥ /",
    "GK16visa10cu:5219": "naca prathamatṛtīyayorapi samāsoktirityāha---paryālocane tviti /",
    "GK16visa10cu:5220": "paryālocane tattvato vivecane ucitā hariṇekṣaṇa lateveti pratīteḥ /",
    "GK16visa10cu:5221": "anyathā--",
    "GK16visa10cu:5222": "Vijñapriyā:",
    "GK16visa10cu:5223": "(vi, ya) anyatheti /",
    "GK16visa10cu:5224": "samāsadvayakalpanā kusṛṣṭyaiva aupamyagarbhasthale samāsoktyaṅgīkāre ityarthaḥ /",
    "GK16visa10cu:5225": "yatra samāsadvayakalpanā kusṛṣṭyasambhavastatra kathaṃ samāsoktirityatrāha /",
    "GK16visa10cu:5226": "“aindraṃ dhanuḥ pāṇḍupayodhareṇa śaraddadhānārdranakhakṣatābham /",
    "GK16visa10cu:5227": "pramodayantī sakalaṅkaminduṃ tāpaṃ raverabhyadhikaṃ cakāra” //",
    "GK16visa10cu:5228": "Vijñapriyā:",
    "GK16visa10cu:5229": "(vi, ra) aindraṃ dhanuriti /",
    "GK16visa10cu:5230": "pāṇḍunā payodhareṇa aupamyenārdranakhakṣatābham aindraṃ dhanuḥ dadhānā sakalaṅkaminduṃ prasādayantī prasannaṃ nirmalaṃ kurvatī śaradraveratyadhikaṃ tāpaṃ tatānetyarthaḥ /",
    "GK16visa10cu:5231": "śaradi meghasya pāṇḍutvādindoḥ nirmalatvānmeghāvaraṇābhāvena ravestāpādhikyācca /",
    "GK16visa10cu:5232_0": "atra pāṇḍupayodhareṇa gaurastanenārdranakhakṣataṃ dadhānāyāḥ paranāyikāyā gantṛtvena kalaṅkinamupanāyakamanunayantyāstatpradarśanena",
    "GK16visa10cu:5232_1": "patyustāpādhikyaṃ janayantyāśca nāyikāyāḥ samāsoktyā pratītiḥ tadvyavahārasya ca śaradi pratītiḥ Locanā:",
    "GK16visa10cu:5233": "(lo, ṛ) aindramiti /",
    "GK16visa10cu:5234": "payodharo meghaḥ stanaśca /",
    "GK16visa10cu:5235": "prasādanaṃ nirmalīkaraṇaṃ, paritoṣaṇaṃ ca /",
    "GK16visa10cu:5236": "kalaṅko lakṣma, kulādidoṣaśca /",
    "GK16visa10cu:5237": "tāpaḥ ātapo manojvaraśca /",
    "GK16visa10cu:5238": "śarado nāyikātvapratītirityuktam /",
    "GK16visa10cu:5239": "tadviśeṣaṇasyaiva vicāradaśārūḍhatvāt /",
    "GK16visa10cu:5240": "raviśaśinorṭāyakapratināyakatve saiva mukhyaṃ padaṃ nidānam /",
    "GK16visa10cu:5241": "sakalaṅkatāpaśabdayo raviśaśinormukhyayorvarṇanāt nāyakaviṣayāniyatatvāt /",
    "GK16visa10cu:5242": "upamānatvamābhāśabdabodhyam /",
    "GK16visa10cu:5243": "vastuparyālocanayā tadvicāreṇa saccāraṇīyam /",
    "GK16visa10cu:5244": "dhanurābhamiti pratyanudayaprasaṅgaditi bhāvaḥ /",
    "GK16visa10cu:5245": "ityatra kathaṃ śaradi nāyikāvyavahārapratītiḥ,",
    "GK16visa10cu:5246": "nāyikāpayodhareṇārdranakhakṣatābhaśakracāpadhāraṇāsambhavāt /",
    "GK16visa10cu:5247": "Vijñapriyā:",
    "GK16visa10cu:5248": "(vi, la) upamāgarbhasamāsoktyaṅgīkāre tadrarbhatve ca",
    "GK16visa10cu:5249": "samāsadvayaniyame sā kathaṃ syādityarthaḥ /",
    "GK16visa10cu:5250_0": "ārdranakhakṣatābhamityatropamābodhakasyābhāpadasya saktve rūpakāsambhavād upamāsamāse ca aindre dhanuṣi ārdranakhakṣatatulyatvāprāptau",
    "GK16visa10cu:5250_1": "nāyikāyāṃ ca viśeṣaṇābhāvena tadviśeṣaṇasya śarannāyikobhayadharmatvābhāvena kathaṃ viśeṣaṇasāmyaṃ kathaṃ tasyaivopamyagarbhātvaṃ",
    "GK16visa10cu:5250_2": "kathaṃ vā samāsagarbhadvayakalpanamiti manasikṛtyāha--- nāyikāpayodhareṇeti /",
    "GK16visa10cu:5251": "tathā ca upamāgarbhasamāsoktirnāstyeva /",
    "GK16visa10cu:5252": "kintvatra payodharasya prasādayantīti padasya sakalaṅkapadasya tāpapadasya ca śliṣṭaviśeṣaṇikā samāsoktireveyam /",
    "GK16visa10cu:5253": "naupamyagarbhaviśeṣaṇikā ityuktamanena /",
    "GK16visa10cu:5254": "nanu “ārdranakhakṣatābham” ityatra sthitamapyupamānatvaṃ vastuparyālocanayā aindre dhanuṣi sañcāraṇīyam /",
    "GK16visa10cu:5255": "Vijñapriyā:",
    "GK16visa10cu:5256": "(vi, va) nanu ārdranakhakṣatābhamityatrārdranakhakṣatamupamānam /",
    "GK16visa10cu:5257": "aindraṃ dhanuścopameyam /",
    "GK16visa10cu:5258": "dhāraṇānvayaścopameva eva bodhitastenāsambhavo darśitaḥ /",
    "GK16visa10cu:5259": "manasā tu ārdranakhakṣatasyopamānatvaṃ dhanuṣi bodhyam /",
    "GK16visa10cu:5260": "kṣate tu tadupameyatvaṃ bodhyam /",
    "GK16visa10cu:5261": "tathā ca tatkṣatadhāraṇaṃ stanasya sambhavatyeva ityata upamāgarbhasamāsoktirevātrāpīti kathamupamāgarbhasamāsoktivilopa ityāśaṅkate---nanviti /",
    "GK16visa10cu:5262": "sthitamapi iti /",
    "GK16visa10cu:5263": "nakhakṣate sthitamapītyarthaḥ /",
    "GK16visa10cu:5264": "idamupalakṣaṇam /",
    "GK16visa10cu:5265": "dhanuṣi sthitamupameyatvamapi nakhakṣate sañcāraṇīyamityāpi bodhyam /",
    "GK16visa10cu:5266": "tatsañcārasyaiva prakṛtastanadharaṇopayogitvāt /",
    "GK16visa10cu:5267": "paryālocanayeti /",
    "GK16visa10cu:5268": "payodharādipadaśleṣāttādṛśārthaparyālocanayetyarthaḥ /",
    "GK16visa10cu:5269": "yathā--”dadhnā juhoti” ityādau havanasyānyathāsiddherdadhni sañcāryate",
    "GK16visa10cu:5270": "vidhiḥ /",
    "GK16visa10cu:5271": "evañcendracāpābhamārdranakhakṣataṃ dadhāneti pratītirbhaviṣyatīti cet ?",
    "GK16visa10cu:5272": "na, evaṃvidhanirvāhe kaṣṭasṛṣṭikalpanādekadeśavivartyupamāṅgīkārasyaiva jyāyastvāt /",
    "GK16visa10cu:5273": "Vijñapriyā:",
    "GK16visa10cu:5274": "(vi, śa) śabdenaikatra bodhitārthasyānyatra sañcāre",
    "GK16visa10cu:5275": "dṛṣṭāntamāha--yathā dadhneti /",
    "GK16visa10cu:5276": "ākyātena havanasyeva prakṛtastanadhāraṇopayogitvād bodhyate /",
    "GK16visa10cu:5277": "havanasya tu “haviṣā juhoti'; iti vākyarūpād anyataḥ siddheḥ siddhasya ca vidheyatvāsambhavaparyālocanayā tadeva vidheyatvaṃ",
    "GK16visa10cu:5278": "yattvasiddham /",
    "GK16visa10cu:5279": "ato dadhni sañcāryate ityarthaḥ /",
    "GK16visa10cu:5280": "dadhno homakaraṇatvasyānyataḥ prāptyabhāvāt /",
    "GK16visa10cu:5281": "tathā caivaṃ rītyā dhanurupameyanakhakṣatadhāraṇaṃ payodhare sambhavati, ityupamāgarbhasamāsoktirastyeva",
    "GK16visa10cu:5282": "kathaṃ tadvilopa ityāha---evaṃvidhanirvāhe iti /",
    "GK16visa10cu:5283": "evaṃvidhayā nirvāha ityarthaḥ /",
    "GK16visa10cu:5284": "ekadeśavivartyupamāṅgīkārasyaiveti /",
    "GK16visa10cu:5285": "upamāgarbhasamāsoktirnāstyeveti bhāvaḥ /",
    "GK16visa10cu:5286": "Locanā:",
    "GK16visa10cu:5287": "(lo, ṝ) śabdaśaktyarpitalabhyasyārthasya paryālocanāyāmanyathābhāve dṛṣṭāntamāha---yatheti",
    "GK16visa10cu:5288": "vidhiḥ karttavyatopadeśaḥ /",
    "GK16visa10cu:5289_0": "atra hi hotavyamityarthe juhotinā yadyapi homavidhānopadeśaḥ pratīyate tathāpi vākyāntaralabhye tasmin “aprāpte hi śāstramarthavadi”",
    "GK16visa10cu:5289_1": "ti nayena piṣṭapeṣaṇavadupadeśavaiyarthyādatrānukta eva dadhnaḥ karaṇatvāṃśe",
    "GK16visa10cu:5290": "paryavasyatyupadeśaḥ /",
    "GK16visa10cu:5291": "prakṛtodāhaṇe sañcāraṇaśarīram darśayati-pratītiḥ hi paryālocanotpannā /",
    "GK16visa10cu:5292": "evaṃvidheti /",
    "GK16visa10cu:5293": "ayamarthaḥ /",
    "GK16visa10cu:5294": "samanantaroktaprakāreṇa dadhno havanavidhisañcāraṇavad indradhanuṣi caupamyasañcāraṇamayuktam",
    "GK16visa10cu:5295": "śabdānāṃ hi pradhānakriyānivarttakasvakriyābhisambandhāt sādhyāyamānatā nyāyasiddhā, tena dadhni vidhisañcaraṇam /",
    "GK16visa10cu:5296_0": "ārdranakhakṣatābhamityatrārdranakhakṣatasambandhād ābhāśabdasyārthasya aupamyasya ca tatparityāgena sambaddhe indradhanuṣi",
    "GK16visa10cu:5296_1": "sañcāraṇe dṛṣṭāntadārṣṭāntikayorvaiṣamyamityanirvāhāt; yathā kathañcinnarvāhe vā na svārasikīti kaṣṭā yā sañcāraṇasṛṣṭiḥ",
    "GK16visa10cu:5296_2": "tasyāḥ",
    "GK16visa10cu:5297": "kalpanādasyotpādānād jyāyastvādanāyasasiddhatvena /",
    "GK16visa10cu:5298": "aindraṃ dhanurityādau arthāpattiḥ /",
    "GK16visa10cu:5299": "aindraṃ dhanurityādau mukhyatayā varttamānasya upamāmātre viśeṣeṇa samāsoktyuddīpakasya prasādanakriyādeḥ sadbhāvaḥ; tasyānubhāvāt /",
    "GK16visa10cu:5300": "astu vātra yathākathañcitsamāsoktiḥ /",
    "GK16visa10cu:5301": "“netrairivotpalaiḥ padmaiḥ-” ityādau cānyagatyasambhavāt /",
    "GK16visa10cu:5302": "Vijñapriyā:",
    "GK16visa10cu:5303": "(vi, ṣa) nanu prācīnoktatvātkaṣṭasṛṣṭikalpanāpi kāryyā /",
    "GK16visa10cu:5304": "ekadeśavivartyupamā tu prācīnairanuktāpyudāharaṇe 'dṛṣṭā",
    "GK16visa10cu:5305": "nāṅgīkarttavyetyata udāharaṇe dṛṣṭatvaṃ darśayitumāha--astu veti /",
    "GK16visa10cu:5306": "“netrorivotpalai” rityādau /",
    "GK16visa10cu:5307": "netraurivotpalaiḥ padmairmukhairiva saraḥ śriyaḥ /",
    "GK16visa10cu:5308": "pade pade vibhānti sma cakravākaiḥ stanairiva //",
    "GK16visa10cu:5309": "ityatra ekadeśavivartyupamodāharaṇe kaṣṭasṛṣṭirūpagatyantarābhāvādityarthaḥ /",
    "GK16visa10cu:5310": "etadanantaraṃ ca upamāgarbhasamāsoktyasambhavāt /",
    "GK16visa10cu:5311": "ekadeśavivartyupamaiveti śeṣaḥ pūraṇīyaḥ /",
    "GK16visa10cu:5312": "na cātrāpyutpalairiva netrairityupamānopameyabhāvavaiparītyaṃ sañcāryyatāṃ kathaṃ gatyantarabhāva iti vācyam /",
    "GK16visa10cu:5313": "tadā saraḥ śrīṣu netrādibodhāt saraḥ śriya iva nāyikā iti paryavasāne prakrāntasaraḥ śrīvarṇanābhāvāpatteḥ",
    "GK16visa10cu:5314": "kiṃ copamāyāṃ vyavahārapratīterabhāvātkathaṃ tadupajīvikāyāḥ samāsokteḥ praveśaḥ /",
    "GK16visa10cu:5315": "yadāhuḥ--",
    "GK16visa10cu:5316": "Vijñapriyā:",
    "GK16visa10cu:5317": "(vi, sa) nanvevaṃ “dantaprabhe” tyatra upamāgarbhasamāsoktirnetrairivotpalairityatraikadeśavivartyupamā",
    "GK16visa10cu:5318": "kathamupamāgarbhasamāsoktivilopa ityata āha---kiñceti /",
    "GK16visa10cu:5319": "Locanā:",
    "GK16visa10cu:5320": "(lo, ḷ) pratyuta “netrairivotpalai” rityupamāsādhakasadbhāvāt /",
    "GK16visa10cu:5321": "yatpunaruktaṃ rāghavānandaiḥ saraḥ śrīniṣṭhaṃ liṅgasāmyaṃ samāsoktiprayojakamiti; tadasat vyavahārapratītisādhakābhāvāt /",
    "GK16visa10cu:5322": "liṅgasāmyamātreṇa samāsoktipratītau “dṛśyate sakhi ! śītāṃśuḥ”",
    "GK16visa10cu:5323": "ityādāvapyatiprasaṅgāt /",
    "GK16visa10cu:5324": "kintu prastutamapekṣyaiva samāsoktiḥ kriyate iti svayamanantaramevoktam /",
    "GK16visa10cu:5325": "tatkathaṃ yuṣmanmate 'pi liṅgasāmye samāsoktipratītiriti cet /",
    "GK16visa10cu:5326": "samanakāryaliṅgaviśeṣaṇānāṃ lakṣyeṣu dvayoḥ trayāṇaāṃ vā sadbhāve prādhānyena vyavahāra iti",
    "GK16visa10cu:5327": "yaccoktaṃ tairapi “netrairivotpalai” rityādāvutprekṣāpi /",
    "GK16visa10cu:5328": "tadatyantamanucitam /",
    "GK16visa10cu:5329": "hetvabhāve 'dhyavasānasyānanutthānāt /",
    "GK16visa10cu:5330": "kiñcaivaṃ “mukhena kamaleneva vibhāti hariṇekṣaṇā”ityādāvapi",
    "GK16visa10cu:5331": "hariṇekṣaṇāyāṃ nalinīvyavahārasamāropeṇa samāsoktyutprekṣayoḥ samaveśaḥ syāt /",
    "GK16visa10cu:5332": "etatsarvaṃ garbhokṛtya prācīnācāryyasammatiṃ darśayati--yadāhuriti /",
    "GK16visa10cu:5333": "“vyavahāro 'thavā tattvamaupamye yatpratīyate /",
    "GK16visa10cu:5334": "tannaupamyaṃ samāsoktirekadeśopamā sphuṭā” //",
    "GK16visa10cu:5335": "Vijñapriyā:",
    "GK16visa10cu:5336": "(vi, ha) vyavahāro 'thaveti /",
    "GK16visa10cu:5337": "aindraṃ dhanurityādau upamānopameyabhāvavaiparītyasañcāraṇokteḥ kaṣṭasṛṣṭikakalpanārūpaṃ dūṣaṇamuktvā aupamyagarbhasamāsoktyaṅgīkāre dūṣaṇāntaraṃ dadata itīyaṃ kārikā /",
    "GK16visa10cu:5338": "ato dūṣaṇaāntaratvabodhakamathaveti /",
    "GK16visa10cu:5339": "yad yasmāt kāvyaliṅgādisāmyahetukasamāsoktau yathāvyavahārasamāropaḥ pratīyate tadvadaupamyagarbhatvamamuṣmānna pratīyate /",
    "GK16visa10cu:5340": "tattasmānnaupamyasamāsoktiraṅgīkāryyoti śeṣaḥ /",
    "GK16visa10cu:5341": "kintu tādṛśe sthale ekadeśopamā ekadeśavivartyupamaiva sphuṭetyarthaḥ",
    "GK16visa10cu:5342": "tathā caupamyagarbhā samāsoktarnāstyevetyuktam /",
    "GK16visa10cu:5343": "Locanā:",
    "GK16visa10cu:5344": "(lo, e) yadyasmād vyavahāraḥ samāsoktivattattvaṃ rūpakavad aupamyena pratīyate /",
    "GK16visa10cu:5345": "tadaupamyagarbhakasamāsoktirna /",
    "GK16visa10cu:5346": "ata evālaṅkārasarvasvakṛtāpyuktam /",
    "GK16visa10cu:5347": "netrairivotpalairityādau saraḥ śriyā nāyikātvapratītirna samāsoktyā viśeṣaṇasāmyābhāvāt /",
    "GK16visa10cu:5348": "tasmānnāyikātra upamānatvena pratīyate, natu saraḥ śrīdharmatvena",
    "GK16visa10cu:5349": "nāyikātvapratītiriti /",
    "GK16visa10cu:5350": "ekadeśavivartinyupamaivopāsyete /",
    "GK16visa10cu:5351": "etena dantaprabhāpuṣpetyādau padānāmupamānarūpakasamāsasambhavena hariṇekṣaṇāyā latāyāśca viśeṣaṇatve sambhavatyapi aindraṃ dhanurityādau ca kaṣṭakalpitoktayuktisadbhāve 'pi",
    "GK16visa10cu:5352": "coktaprakāreṇāvaśyābhyupagantavyatathaikadeśavivartyupamayaiva vyavahāro yuktaḥ /",
    "GK16visa10cu:5353": "tathāca bhāṣaṇam-- “arke cenmadhu vindeta kimarthaṃ parvataṃ vrajet” iti /",
    "GK16visa10cu:5355": "evañcopamārūpakayorekadeśavivartitāṅgīkāre tanmūlasaṅkare 'pi",
    "GK16visa10cu:5356": "samāsokterapraveśo nyāyasiddha eva, tenaupamyagarbhaviśeṣaṇotthāpitatvaṃ nāsyā viṣaya iti",
    "GK16visa10cu:5357": "Vijñapriyā:",
    "GK16visa10cu:5358": "(vi, ka) upamāyā rūpakasya ekadeśavivartitve tulyanyāyādubhayatraiva samāsoktyapraveśe tadubhayasandehasaṅkarasthale",
    "GK16visa10cu:5359": "samāsoktirnāstītyāha----evaṃ ceti /",
    "GK16visa10cu:5360": "nāsyā viṣya iti /",
    "GK16visa10cu:5361": "āsyāḥ samāsokterityarthaḥ /",
    "GK16visa10cu:5362": "Locanā:",
    "GK16visa10cu:5363": "(lo, ai) tanmūlasaṅkare dantaprabhetyādau parīteti pāṭhe yatpunaruktaṃ kaiścit /",
    "GK16visa10cu:5364": "sandehasaṅkare sandehāspadatvenāvyavasthitatvādrūpakopamayorabhāva iti tanna /",
    "GK16visa10cu:5365": "dvayorapi sādhakabādhakābhāvena paryyante 'pyanyūnānatiriktatvena",
    "GK16visa10cu:5366": "vṛttau hi sandehasaṅkarāṅkāraḥ /",
    "GK16visa10cu:5367": "natu sthāṇurvā puruṣo veti asaṃśayavartitvajñānadaśāyāṃ kvacit kasyacinmithyātvaṃ kvacid dvayorapi",
    "GK16visa10cu:5368": "anyathā tatra prācīnoktalaukikahāramudrikādisaṃsṛṣṭa mukuṭādyalaṅkārasādṛśyamanupapannaṃ syāt",
    "GK16visa10cu:5369": "naca sandehasaṅkarasya nirvāhaḥ śakyakriya iti vaktuṃ na yuktaṃ,",
    "GK16visa10cu:5370": "vaicitryasyānubhavasiddhatvāttasyaiva cālaṅkāratvāt /",
    "GK16visa10cu:5371": "kiñca kṣīranīranyāyena miśraṇena saṅkara iti prācyāḥ /",
    "GK16visa10cu:5372": "tayośca miśraṇena caikasya dvayorvā bhāvaḥ /",
    "GK16visa10cu:5373": "kintvatra ekatariniścayābhāvamātreṇa sandehasaṅkaravyavahāra ityalaṃ bahunā /",
    "GK16visa10cu:5374": "upasaṃharati--teneti /",
    "GK16visa10cu:5375": "asyāḥ samāsokteḥ /",
    "GK16visa10cu:5376": "viśeṣaṇasāmye śliṣṭaveśeṣaṇotthāpitā sādhāraṇaviśeṣaṇotthāpitā ceti dvidhā /",
    "GK16visa10cu:5377": "kāryaliṅgayostulyatve ca dvividheti catuḥ prakārā samāsoktiḥ /",
    "GK16visa10cu:5378": "sarvatraivātra vyavahārasamāropaḥ kāraṇam /",
    "GK16visa10cu:5379": "Vijñapriyā:",
    "GK16visa10cu:5380": "(vi, kha) aupamyagarbhatvaṃ samāsokternirasya caturvidhameva",
    "GK16visa10cu:5381": "samāsokte rūpaṃ saṃhṛtya vyavasthāpayati---viśeṣaṇasāmye śliṣṭetyādi /",
    "GK16visa10cu:5382": "vyavahārasamāropasyāpyatra cāturvidhyaṃ vaktumāha---sarvatra ceti /",
    "GK16visa10cu:5383_0": "sa ca kvacillaukike vastuni laukikavastuvyavahārasamāropaḥ, śāstrīye vastuni śāstrīyavastuvyavahārasamāropaḥ, laukike vā",
    "GK16visa10cu:5383_1": "śāstrīyavastuvyavahārasamāropaḥ, śāstrīye vā laukikavastuvyavahārasamāropa",
    "GK16visa10cu:5384": "iti caturdhā /",
    "GK16visa10cu:5385": "Locanā:",
    "GK16visa10cu:5386": "(lo, o) laukike sarvamārgasādhāraṇe /",
    "GK16visa10cu:5387": "śāstrīye vidyāvyutpattiviśeṣagamye /",
    "GK16visa10cu:5388": "tatra laukikavastvapi rasādibhedādanekavidham /",
    "GK16visa10cu:5389": "śāstrīyamapi tarkāyurvedajyotiḥ śāstraprasiddhatayoti bahuprakārā samāsoktiḥ /",
    "GK16visa10cu:5390": "diṅmātraṃ yathā--”vyādhūya yadvasanam-” ityādau laukike vastuni laukikasya haṭhakāmukavyavahārādeḥ samāropaḥ /",
    "GK16visa10cu:5391": "“yairekarūpamakhilāsvapi vṛttiṣu tvāṃ paśyadbhiravyayamasaṃkhyatayā",
    "GK16visa10cu:5392": "pravṛttam /",
    "GK16visa10cu:5393": "lopaḥ kṛtaḥ kila paratvajuṣo vibhakte--",
    "GK16visa10cu:5394": "stairlakṣaṇaṃ tava kṛtaṃ dhruvameva manye” //",
    "GK16visa10cu:5395": "atrāgamaśāstraprasiddhe vastuni vyākaraṇaprasiddhavastuvyavahārasamāropaḥ",
    "GK16visa10cu:5396": "evamanyatra /",
    "GK16visa10cu:5397": "Vijñapriyā:",
    "GK16visa10cu:5398": "(vi, ga) yairekarūpamiti /",
    "GK16visa10cu:5399": "parameśvaraṃ prati kasyaciduktiriyam /",
    "GK16visa10cu:5400": "akhilāsu vṛttiṣu saṃsāreṣu ekarūpamadvitīyaṃ tvāṃ paśyadbhiryairjanaiḥ paratvajuṣo bhinnatvaviṣayāyā vibhaktervibhāgasya lopaḥ kṛtaḥ /",
    "GK16visa10cu:5401": "tadaitaddarśanād bhedabuddhirna kṛtetyarthaḥ /",
    "GK16visa10cu:5402": "taireva tasya ca dhruvaṃ dhruvatvaṃ lakṣaṇaṃ kṛtamityahaṃ manye /",
    "GK16visa10cu:5403": "dhruvamiti bhāvapradhānanirddeśaḥ /",
    "GK16visa10cu:5404": "tvāṃ kīdṛśam avyayam akṣayam, asaṃkhyatayā saṃkhyātumaśakyatayā pravṛttam asaṃkhyapadānuvṛttitvāt",
    "GK16visa10cu:5405": "atra śliṣṭaviśeṣaṇasāmarthyādapikāradavyayapratītiḥ /",
    "GK16visa10cu:5406": "teṣāmapi hi akhilapadasāhityena vṛttiṣu sthiteṣvekarūpaṃ vikārāhityāttadarthe saṃkhyārāhityam",
    "GK16visa10cu:5407": "parasyāḥ subvibhakterlopaśca kṛtaḥ iti dhruvaṃ niścitaṃ manye /",
    "GK16visa10cu:5408": "īdṛśaṃ tvāṃ paśyadbhirvibhaktilopaṃ kurvadbhiḥ cādīnāmīdṛśatvaṃ lakṣaṇaṃ cihnaṃ kṛtamityevaṃ bhāvaḥ /",
    "GK16visa10cu:5409": "atreti /",
    "GK16visa10cu:5410": "āgamaśāstraṃ vedaḥ /",
    "GK16visa10cu:5411": "vyākaraṇaprasiddhaṃ vastu cakārādi /",
    "GK16visa10cu:5412": "tadvad vyavahāraśca śabdātmakatvam /",
    "GK16visa10cu:5413": "īśvare tadāropasyāpi śabdabrahmātmakatvāt /",
    "GK16visa10cu:5414": "evamanyatreti /",
    "GK16visa10cu:5415": "tatra cānyaśāstravyavahārasamāropo vedaśāstraprasiddhe vastuni īśvare yathā mama /",
    "GK16visa10cu:5416": "“yasyaujjvalyaṃ dyutibhiradhikaṃ vigraheralaṅkṛtīnāṃ yatpādānte",
    "GK16visa10cu:5417": "laghurapi patat gauravaṃ samprayāti /",
    "GK16visa10cu:5418": "chandaḥ /",
    "GK16visa10cu:5419": "siddhākṣaratanurasau sadruṇaḥ śabdamūrttiḥ puṇyaśloko manasi satataṃ sannidhiṃ me prayātu”",
    "GK16visa10cu:5420": "ityatra vākye prastutor'tho yathāsau puṇyaślokaḥ parameśvaro me manasi satataṃ sannidhiṃ prayātu",
    "GK16visa10cu:5421": "yasya vigrahe śarīre 'laṅkṛtīnāṃ kaustubhabhūṣaṇaānāṃ dyutibhiradhikam aujjvalyaṃ, yatpādānte laghurnikṛṣṭo 'pi patan gauravaṃ gurutvam uttamatvaṃ samprayāti /",
    "GK16visa10cu:5422": "asau puṇyaślokaḥ kīdṛśaḥ /",
    "GK16visa10cu:5423": "chandasi vede siddhākṣararūpā askhalanarūpā tanuryasya tādṛśaḥ sadruṇa aiśvaryyarūpaguṇavān",
    "GK16visa10cu:5424": "śabdamūrttidharasyaite viṣṇoraṃśā iti viṣṇupurāṇam /",
    "GK16visa10cu:5425": "atra śliṣṭaviśeṣaṇairvyañjanayā puṇyasyottamaślokasya kaviriva pratītiḥ /",
    "GK16visa10cu:5426_0": "tasyāpi vigrahe samāse 'laṅkṛtīnām anuprāsopamādīnāṃ dyutibhiḥ śobhābhiradhikam aujjvalyaṃ tatpādasya caturthabhāgasyānte",
    "GK16visa10cu:5426_1": "patato laghuvarṇasyāpi gurutvam, padāntago gururveti chandaḥ--śāstre uktatvāt /",
    "GK16visa10cu:5427": "asau chandasānuṣṭubtvādicchandasā siddho varṇamayamūrttiḥ /",
    "GK16visa10cu:5428": "māduryyādiguṇavān śabdātmakaśceti /",
    "GK16visa10cu:5429": "Locanā:",
    "GK16visa10cu:5430": "(lo, au) ekarūpaṃ sanmātratvenāvikāritvātpratyayādiviśeṣābhāvādvā /",
    "GK16visa10cu:5431": "vṛttiṣu varttante pravarttante āvirbhavantīti vyutpattyā vastuṣu strītvādiliṅgeṣu vā āvyayaṃ kṣayarahitaṃ cakārādikañca /",
    "GK16visa10cu:5432": "asaṃkhyatayā pravṛttamanantapadārtharūpeṇa vivartanāt /",
    "GK16visa10cu:5433": "ekatrādisaṃkhyāvirahitvena prasiddheśca /",
    "GK16visa10cu:5434": "paratvājuṣo bhinnatvabhājaḥ vibhaktervyaktervastuna iti yāvat /",
    "GK16visa10cu:5435": "lopaḥ kṛtaḥ abhāvo niścitaḥ /",
    "GK16visa10cu:5436": "pratyayatvena parād bhāvinyāḥ vibhakteḥ avacchādayati nigūhati /",
    "GK16visa10cu:5437": "anavacchāditasvarūpam agūḍhasvarūpam /",
    "GK16visa10cu:5438": "pūrvāvasthā lokaprasiddhā /",
    "GK16visa10cu:5439": "yaduktaṃ caṇḍīdāsapaṇḍitairapi “yatrāprakṛtatādātmyena",
    "GK16visa10cu:5440": "prakṛtapratītistatra rūpakam /",
    "GK16visa10cu:5441": "yatrāpakṛtavyāpāravataḥ prakṛtasya svatantrasyaiva pratītistatra samāsoktiriti spaṣṭārthaḥ",
    "GK16visa10cu:5442": "evaṃ rūpake 'pi vyavahārasamāropavacanaṃ rāghavanandānāmapāstam /",
    "GK16visa10cu:5443": "rūpake 'prakṛtamātmasvarūpasanniveśena prakṛtasya rūpamavacchādayati /",
    "GK16visa10cu:5444": "iha tu svāvasthāsamāropeṇāvacchāditasvarūpameva taṃ pūrvāvasthāto viśeṣayati /",
    "GK16visa10cu:5445": "ata evātra vyavahārasamāropo na tu svarūpasamāropa ityāhuḥ /",
    "GK16visa10cu:5446": "Vijñapriyā:",
    "GK16visa10cu:5447": "(vi, gha) ekadeśavivarttirūpakasāmāsoktyorbhedamāha---rūpaka iti /",
    "GK16visa10cu:5448": "ekadeśavivarttirūpake ityarthaḥ /",
    "GK16visa10cu:5449": "aprakṛtamātmasvarūpeti /",
    "GK16visa10cu:5450": "aprakṛtaṃ vyaṅgyarūpaṃ tat karttṛ /",
    "GK16visa10cu:5451": "ātmasvarūpasanniveśeneti /",
    "GK16visa10cu:5452": "ātmasvarūpasyobhedāropeṇa prakṛtaṃ vācyamavacchādayatyapahnavaviṣayīkarotītyarthaḥ /",
    "GK16visa10cu:5453": "yathā”lāvaṇyamadhubhiḥ pūrṇam” ityādau /",
    "GK16visa10cu:5454": "iha tviti /",
    "GK16visa10cu:5455": "svāvasthāvyaṅgyasya svarūpaṃ tatsamāropeṇa tadāropeṇānavacchāditasvarūpamahnutasvarūpaṃ tat prakṛtaṃ vācyam /",
    "GK16visa10cu:5456": "pūrvāvasthāto 'nyārāpitavyaṅgyavyavahārarūpakāvasthāto viśeṣayati āropitavyaṅgyavyavahāraṃ karotītyarthaḥ /",
    "GK16visa10cu:5457": "ekadeśavivarttirūpake vyaṅgyaṃ rūpyaṃ vācye āropite yathā vyādhūya vasanamityādau vācye gandhavahena kāmukābhedāropaḥ /",
    "GK16visa10cu:5458": "kintu kāmukavyavahārasya ratyarthaṃ vasanākṣepāliṅganarūpavyavahārasyaivāropo 'tra ityarthaḥ",
    "GK16visa10cu:5459": "saṃvādamāha---ata evātra vyavahāreti /",
    "GK16visa10cu:5460": "vastutastu vyaṅgyavyavahārarūpakatvadvayamekadeśavivarttirūpake samāsoktito bhedakam /",
    "GK16visa10cu:5461": "upamādhvanau śleṣe ca viśeṣyasyāpi sāmyam, iha tu viśeṣaṇamātrasya /",
    "GK16visa10cu:5462": "aprastutapraśaṃsāyāṃ prastutasya gamyatvam, iha tvaprastutasyeti bhedaḥ /",
    "GK16visa10cu:5463": "Vijñapriyā:",
    "GK16visa10cu:5464": "(vi, ṅa) upamādhvanito 'sya bhedamāha---upamādhvanāviti /",
    "GK16visa10cu:5465": "atra śleṣeṇetyeva pāṭhaḥ, śleṣākāre dvayoreva vācyatvena",
    "GK16visa10cu:5466": "vyaṅgyasyaivābhāvāt /",
    "GK16visa10cu:5467": "śleṣeṇa viśeṣyasyāpi sāmyamityarthaḥ /",
    "GK16visa10cu:5468": "prāmādikapāṭhe tu śleṣe sati tato viśeṣyādisāmyamityarthaḥ /",
    "GK16visa10cu:5469": "tathāpi cakāro nirarthakaḥ /",
    "GK16visa10cu:5470": "aprastutapraśaṃsāto bhedaḥ sphuṭa eva /",
    "GK16visa10cu:5471": "Locanā:",
    "GK16visa10cu:5472": "(lo, a) iha cāprastupraśaṃsāyāmaprastutavarṇanāmukhena prastutapratītiryuktā tathāca mūlamantareṇāprastutavarṇanasyāsambandhapralāpaprāyatvāt /",
    "GK16visa10cu:5473": "iha ca viśeṣaṇānāṃ varṇanīyārthapratipādanena prakaraṇena niyamite",
    "GK16visa10cu:5474": "'pi dvitīyārthapratīteranubhavasiddheḥ /",
    "GK16visa10cu:5475": "uktairviśeṣaṇaiḥ sābhiprāyaiḥ parikaro mataḥ /",
    "GK16visa10cu:5476": "yathā--",
    "GK16visa10cu:5477": "“aṅgarāja ! senāpate ! droṇopahāsin ! karṇa !, rakṣainaṃ bhīmādduḥ śānam",
    "GK16visa10cu:5478": "Vijñapriyā:",
    "GK16visa10cu:5479": "(vi, ca) parikarālaṅkāramāha---uktiriti /",
    "GK16visa10cu:5480": "sābhiprāyatvaṃ pratīpādanīyārthapuṣṭyār'thapuṣṭikāritvam /",
    "GK16visa10cu:5481": "tacca yadyapuṣṭārthadoṣatyāgenaiva labhyaṃ tathāpi viśeṣaṇairityatra bahuvivakṣaṇād bahutve vaicitryaviśeṣānubhavād alaṅkāritvam /",
    "GK16visa10cu:5482": "aṅgarājetyādikaṃ karṇopahāsino 'śvatthāmna uktiḥ /",
    "GK16visa10cu:5483": "atra pratipādyaḥ karṇopahāsaḥ tatpuṣṭikārīṇyetāni sambodhanāni /",
    "GK16visa10cu:5484": "sākṣād bhīmena badhyamānasya duḥ śāsanasya rakṣakatvenāṅgadeśanṛpatitvaṃ senāpatitvaṃ mahāvīradroṇopahāsitvaṃ tadā vīrasya yogyamityupahāsaḥ spaṣṭaḥ /",
    "GK16visa10cu:5485": "Locanā:",
    "GK16visa10cu:5486": "(lo, ā) sampriti sādṛśyamūlālaṅkāralakṣaṇāvasare 'pi",
    "GK16visa10cu:5487": "viśeṣaṇavicchittihetukatvena samāsoktyanantaraṃ parikaraṃ",
    "GK16visa10cu:5488": "lakṣayati--uktiriti /",
    "GK16visa10cu:5489": "viśeṣaṇairiti bahuvacanasya naikasya dvābhyāṃ viśeṣaṇābhyāmidaṃ vaicitryam, kintu apuṣṭārthadoṣaparihāra eveti bhāvaḥ /",
    "GK16visa10cu:5490": "sābhiprāyairgarbhokṛtapratīyamānārthaiḥ /",
    "GK16visa10cu:5491": "iha ca pratīyamānārthasyāgūḍhatve guṇībhūtavyaṅgyatā, ato",
    "GK16visa10cu:5492": "'syālaṅkārasya na dhvanitvam /",
    "GK16visa10cu:5493": "aṅgarājeti /",
    "GK16visa10cu:5494": "idaṃ bhīmavacanam /",
    "GK16visa10cu:5495": "aṅgo deśaviśeṣaḥ /",
    "GK16visa10cu:5496": "atra aṅgarājatvena parakṣārthamadhināyakatvam /",
    "GK16visa10cu:5497": "senāpatitvena rājapūjā /",
    "GK16visa10cu:5498": "droṇopahāsitvena śairyyamadaḥ pratīyate /",
    "GK16visa10cu:5499": "śabdaiḥ svabhāvādekārthaiḥ śleṣo 'nekārthavācanam // VisSd_10.57 //",
    "GK16visa10cu:5500": "“svabhāvādekārthaiḥ” iti śabdaśleṣād vyavacchedaḥ /",
    "GK16visa10cu:5501": "“vācanam” iti ca dhvaneḥ /",
    "GK16visa10cu:5502": "udāharaṇam--",
    "GK16visa10cu:5503": "Vijñapriyā:",
    "GK16visa10cu:5504": "(vi, cha) arthaśleṣālaṅkāramāha---śabdairiti /",
    "GK16visa10cu:5505": "ekārthairityekārthe eva śaktairityarthaḥ /",
    "GK16visa10cu:5506": "anekārtheti /",
    "GK16visa10cu:5507": "śakyaikabhinno yor'thaḥ aparārthaḥ tasya vācanaṃ lakṣaṇayā bodhanamityarthaḥ śleṣādvyavaccheda iti /",
    "GK16visa10cu:5508": "śleṣaḥ--śabdaśleṣālaṅkāraḥ /",
    "GK16visa10cu:5509": "atra śabdasya svabhāvādekārthatvād vācanamityanena",
    "GK16visa10cu:5510": "vyañjanāvyavacchedamāha---dhvaneriti /",
    "GK16visa10cu:5511": "guṇībhūtavyaṅgyasyāpyupalakṣaṇamidam /",
    "GK16visa10cu:5512": "Locanā:",
    "GK16visa10cu:5513": "(lo, i) śleṣaprakaraṇādatra śleṣaḥ /",
    "GK16visa10cu:5514": "vācanamanirddhāritatvena bodhanam /",
    "GK16visa10cu:5515": "evañva śabdairitikārikāpadārtha ekībhūya bādhyabhāvamāpannairiti viśakalitānāṃ bahūnāṃ padārthānāṃ tathāvidhārthabodhanakṣamatvāt /",
    "GK16visa10cu:5516": "naca kasyacitpadārthaviśiṣṭārthe śaktiḥ /",
    "GK16visa10cu:5517": "“pravartayan kriyāḥ sādhvīrmālinyaṃ haritā haran /",
    "GK16visa10cu:5518": "mahasā bhūyasā dīpto virājati vibhākaraḥ” //",
    "GK16visa10cu:5519": "atra prakaraṇādiniyamābhāvād dvāvapi rājasūryau vācyau /",
    "GK16visa10cu:5520": "Vijñapriyā:",
    "GK16visa10cu:5521": "(vi, ja) pravarttayanniti /",
    "GK16visa10cu:5522": "vibhākaraḥ sūryyaḥ vibhākaranāmā rājaviśeṣaśca virājati /",
    "GK16visa10cu:5523": "dvayorviśeṣaṇānyāha---pravarttayanniti /",
    "GK16visa10cu:5524": "kriyāḥ ālokasādhyāḥ, pakṣebrāhmaṇādivarṇakriyāḥ /",
    "GK16visa10cu:5525": "haritāṃ diśāṃ, pakṣe--diksthitalokānāṃ mālinyaṃ tamaḥ śyāmatāṃ,",
    "GK16visa10cu:5526": "pakṣedāridryavaśādanujjvalatāṃ ca, mahasā jyotiṣā, pakṣe---śauryyeṇa /",
    "GK16visa10cu:5527": "atra kriyā ityatra nānekārthatā /",
    "GK16visa10cu:5528": "mālinyādipadatrayasya tvekārthe śaktiranyārthe lakṣaṇā, vibhākarāṃśe tu śabdaśleṣaḥ /",
    "GK16visa10cu:5529": "atropamādhvanitvaṃ vyavacchinatti “anekārthasya śabdasya",
    "GK16visa10cu:5530": "saṃyogādyairniyantrite'; ityatra śaktilakṣaṇābhyām anekārthatāpi",
    "GK16visa10cu:5531": "parigrāhyetyabhiprāyeṇaivātropamādhvanipraktirbodhyā /",
    "GK16visa10cu:5532": "Locanā:",
    "GK16visa10cu:5533": "(lo, ī) kriyāḥ sandhyopāsanādyāḥ iṣṭāpūrttādyāḥ /",
    "GK16visa10cu:5534": "mālinyam andhakāramayatvam /",
    "GK16visa10cu:5535": "durācārayogo vā /",
    "GK16visa10cu:5536": "mahasteja utsavaśca, dīptaḥ prakāśitaḥ nirmalībhūtaśca vibhākaraḥ sūryyaḥ /",
    "GK16visa10cu:5537": "vibhāṃ karoti vyanaktīte vyutpattyā rājā ca vibhāyāḥ kānteḥ kārakatvāttadāśrayatvād vācyavannirddhāritatvena bodhyā /",
    "GK16visa10cu:5538": "kvacidviśeṣaḥ sāmānyātsāmānyaṃ vā viśeṣataḥ /",
    "GK16visa10cu:5539": "kāryānnimittaṃ kāryaṃ ca hetoratha samātsamam // VisSd_10.58 //",
    "GK16visa10cu:5540": "aprastutātprastutaṃ cedgamyate pañcadhā tataḥ /",
    "GK16visa10cu:5541": "aprastutapraśaṃsā syād--",
    "GK16visa10cu:5542": "Vijñapriyā:",
    "GK16visa10cu:5543": "(vi, jha) aprastutapraśaṃsālaṅkāraṃ pañcavidhamāha---kvacidviśeṣa iti",
    "GK16visa10cu:5544": "sakalapañcamyantapadārthād aprastutāt sakalaprathamāntapadārthaḥ prastutaśced gamyate budhyate tadā pañcavidho 'prastutapraśaṃsālaṅkāra",
    "GK16visa10cu:5545": "ityarthaḥ /",
    "GK16visa10cu:5546": "anyāpadeśaparibhāṣāpyanyatra /",
    "GK16visa10cu:5547": "Locanā:",
    "GK16visa10cu:5548": "(lo, u) viśe, ityādīnāṃ karmapadānāṃ prastutamiti viśeṣaṇam /",
    "GK16visa10cu:5549": "sāmānyādityādipañcamyantapadānāmaprastutāditi aprastutādarthato 'vācyāt /",
    "GK16visa10cu:5550": "atra evāprastutasya praśaṃsāvācyatayā varṇanamityarthād aprastutapraśaṃsākhyo 'laṅkāraḥ /",
    "GK16visa10cu:5551": "evaṃ cāprastutāt prastutapratītiraprastutapraśaṃseti sāmānyalakṣaṇam",
    "GK16visa10cu:5552": "tasyāścoktanayāt pañcaprakārateti bhāvaḥ /",
    "GK16visa10cu:5553": "krameṇodāharaṇam---",
    "GK16visa10cu:5554": "“pādāhataṃ yadutthāya mūrdhānamadhirohati /",
    "GK16visa10cu:5555": "svasthādevāpamāne 'pi dehinastadvaraṃ rajaḥ” //",
    "GK16visa10cu:5556": "atrāsmadapekṣayā rajo 'pi varamiti viśeṣe prastute sāmānyamabhihitam /",
    "GK16visa10cu:5557": "Vijñapriyā:",
    "GK16visa10cu:5558": "(vi, ña) tatra sāmānyādaprastutāt prastutaviśeṣavyaṅgyatvamāha---pādāhatamiti /",
    "GK16visa10cu:5559": "apamāne 'pi svasthād dehinaḥ tadrajaḥ varaṃ śreṣṭham /",
    "GK16visa10cu:5560": "yadrajaḥ pādāhataṃ sad utthāyābhihantureva mūrddhānamadhirohati ārohatītyarthaḥ /",
    "GK16visa10cu:5561": "atreti sāmānyaṃ dehisāmānyaṃ, tadabhidhānāt prastutasyāsmatta ityasya",
    "GK16visa10cu:5562": "vyañjanetyarthaḥ /",
    "GK16visa10cu:5563": "Locanā:",
    "GK16visa10cu:5564": "(lo, ū) pādāhatamiti /",
    "GK16visa10cu:5565": "evaṃ māghakāvyoktyā śiśupālaṃ prati prayāṇābhimukhīkaraṇāya śrīkṛṣṇaṃ prati balarāmavākyam",
    "GK16visa10cu:5566": "asmaditi /",
    "GK16visa10cu:5567": "asmatpadavācyāḥ śrīkṛṣṇādayo hi vācyāḥ /",
    "GK16visa10cu:5568": "“stragiyaṃ yadi jīvitāpahā hṛdaye kiṃ nihitā na hanti mām /",
    "GK16visa10cu:5569": "viṣamapyamṛtaṃ kvacidbhavedamṛtaṃ vā viṣamīśvarecchayā” //",
    "GK16visa10cu:5570": "Vijñapriyā:",
    "GK16visa10cu:5571": "(vi, ṭa) viśeṣādaprastutāt prastutasāmānyavyañjanamāha---stragiyamiti",
    "GK16visa10cu:5572": "indumatībharturnāradīyapārijātastrajaṃ hṛdi nidhāyājasyāyaṃ vilāpaḥ /",
    "GK16visa10cu:5573": "atreśvarecchayā kvacidahitakāriṇo 'pi hitakāritvaṃ hitakāriṇo 'pyahitakāritvamiti sāmānye prastute viśeṣo 'bhihitaḥ /",
    "GK16visa10cu:5574": "evañcātrāprastutapraśaṃsāmūlor'thāntaranyāsaḥ /",
    "GK16visa10cu:5575": "dṛṣṭānte prakhyātameva vastu pratibimbatvenopādīyate, iha tu viṣāmṛtayoramṛtaviṣībhāvasyāprasiddherna tasya sadbhāvaḥ /",
    "GK16visa10cu:5576": "Vijñapriyā:",
    "GK16visa10cu:5577": "(vi, ṭha) atreti /",
    "GK16visa10cu:5578": "sāmānye hitāhitakāritvādinā sāmānye viśeṣaḥ /",
    "GK16visa10cu:5579": "ahitakāriviśeṣo 'mṛtam /",
    "GK16visa10cu:5580": "arthāntaranyāsālaṅkārasyātrānayāprastutapraśaṃsayā niṣpādyatvādanayoratrānugrāhyānugrāhakabhāvarūpasaṅkara ityāha---evaṃ ceti",
    "GK16visa10cu:5581": "arthāntaranyāso samānyeneti /",
    "GK16visa10cu:5582": "yastatprabhedaḥ sa cātra aprastutapraśaṃsāniṣpādyaḥ /",
    "GK16visa10cu:5583": "tathāhi kiṃ na hanti ityanena hantṛviśeṣasya strajo hananasāmarthyasattve 'pi hananābhāve viśeṣa uktaḥ /",
    "GK16visa10cu:5584": "sa cāprastutapraśaṃsālabhyenāhitakārisāmānyena īśvarecchādhīnāhitakāritvābhāvarūpa eva sādharmyāt",
    "GK16visa10cu:5585": "samānārthataḥ strajo 'hananaghaṭitam /",
    "GK16visa10cu:5586": "īśvarecchāhitakāriṇo 'pyahitakāritvābhāvāditi pratīteḥ /",
    "GK16visa10cu:5587": "nanu straṅniṣṭhayorahananāmṛtabhāvayorapakārasāmarthye 'pyanapakāritvarūpasādhanapratibimbanādatra",
    "GK16visa10cu:5588": "prasaktirityatastannirasyati---dṛṣṭānta iti /",
    "GK16visa10cu:5589": "prakhyātameva prasiddhameva bimbapratibimbatvena vyaṅgyasādharmyeṇa /",
    "GK16visa10cu:5590": "atra tasyeti na dṛṣṭāntālaṅkārasadbhāva ityarthaḥ /",
    "GK16visa10cu:5591": "tathā ca dṛṣṭāntastu sadharmasya ityatra prasiddhasadharmasyetyarthaḥ",
    "GK16visa10cu:5592": "Locanā:",
    "GK16visa10cu:5593": "(lo, ṛ) āhitakāriviśeṣo viṣaṃ hatakāriviśeṣo 'mṛtam /",
    "GK16visa10cu:5594": "aprastutapraśaṃsāmūlamutthānabījam /",
    "GK16visa10cu:5595": "yasyārthāntaranyāsasya sāmānyena viśeṣakṛtaḥ samarthakatvāt /",
    "GK16visa10cu:5596": "tasya dṛṣṭāntasya /",
    "GK16visa10cu:5597": "iha tu viṣāmṛtatvenādhyavasānādatiśayoktireva /",
    "GK16visa10cu:5598": "tayośca sāmānyaviśeṣābhāvarūpeṇa vicchittiviśeṣasambhavāt /",
    "GK16visa10cu:5599": "“indurlipta ivāñjanena jaḍitā dṛṣṭirmṛgīṇāmiva, pramlānāruṇimeva vidrumadalaṃ śyāmeva hemaprabhā",
    "GK16visa10cu:5600": "kārkaśyaṃ kalayā ca kokilavadhūkaṇṭheṣviva prastutaṃ sītāyāḥ purataśca hanta ! śikhināṃ barhāḥ saharhā iva” //",
    "GK16visa10cu:5601": "atra sambhāvyamānebhya indrādigatāñjanaliptatvādibhyaḥ kāryebhyo vadanādigatasaundaryaviśeṣarūpaṃ prastutaṃ kāraṇaṃ pratīyate /",
    "GK16visa10cu:5602": "Vijñapriyā:",
    "GK16visa10cu:5603": "(vi, ḍa) aprastutāt kāryyāt prastutakāraṇavyañjanamāha---indurliptaiveti /",
    "GK16visa10cu:5604": "vadanādisaundaryyavatyāḥ sītāyāḥ purataḥ /",
    "GK16visa10cu:5605": "indvādayo nikṛṣṭā iti samudāyārthaḥ /",
    "GK16visa10cu:5606": "tatra sītāyāḥ vadanāpekṣayā indoḥ, cañcalanayanāpekṣayā mṛgadṛśaḥ,",
    "GK16visa10cu:5607": "aruṇādharāpekṣayā vidrumasya, aṅgagauratvāpekṣayā hemaprabhāyāḥ,",
    "GK16visa10cu:5608": "madhurasvaroccārakakomalakaṇṭhāpekṣayā tādṛśasvaroccārakakokilakaṇṭhasya,",
    "GK16visa10cu:5609": "keśāpekṣayā śikhibarhasya ca nikṛṣṭatā pratipādakaviśeṣaṇānyutprekṣyante /",
    "GK16visa10cu:5610": "indurlipta iveti /",
    "GK16visa10cu:5611": "jaḍitā cāñcalyarahitā, pramlānāruṇimeva āruṇyamlānivat /",
    "GK16visa10cu:5612": "kārkaśyaṃ madhurasvaroccāraṇāsamarthakāṭhinyam /",
    "GK16visa10cu:5613": "prastutaṃ sthitaṃ tayaiva janitaṃ vā /",
    "GK16visa10cu:5614": "tacca kalayāpi cālpabhāvenāpi kokilayāpi kiñcin madhurasvaroccāraṇāt",
    "GK16visa10cu:5615": "barhāḥ sagarhāḥ sanindāḥ /",
    "GK16visa10cu:5616": "hantetīndvādīnāmapakarṣāt khede sītāyā utkarṣāddharṣe vā /",
    "GK16visa10cu:5617": "sambhāvitebhya utprekṣitebhyaḥ /",
    "GK16visa10cu:5618": "kāraṇaṃ pratīyate /",
    "GK16visa10cu:5619": "ityutprekṣākāraṇatvena kāraṇatvaṃ bodhyam /",
    "GK16visa10cu:5620": "Locanā:",
    "GK16visa10cu:5621": "(lo, ṝ) indurityādi /",
    "GK16visa10cu:5622": "vadanādītyādiśabdena īkṣaṇādharakāntivacana keśasaṃgrahaḥ /",
    "GK16visa10cu:5623": "gacchāmīti yathoktayā mṛgadṛśā niḥ śvāsamudrekiṇaṃ tyaktvā tiryagavekṣya bāṣpakaluṣenaikena māṃ cakṣuṣā /",
    "GK16visa10cu:5624": "adya prema madarpitaṃ priyasakhīvṛnde tvayā badhyatā- mitthaṃ snehavivardhito mṛgaśiśuḥ sotprāsamābhāṣitaḥ”",
    "GK16visa10cu:5625": "atra kasyacidagamanarūpe kārye kāraṇamabhihitam /",
    "GK16visa10cu:5626": "Vijñapriyā:",
    "GK16visa10cu:5627": "(vi, ḍha) aprastutakāraṇāt prastutakāryyavyañjanamāha---gacchāmīti /",
    "GK16visa10cu:5628": "tvaṃ kiṃ prasthānanivṛtto 'sīti pṛcchantaṃ prati prasthānapravṛttasyoktiriyam /",
    "GK16visa10cu:5629": "udrokiṇamudbhaṭaṃ niḥ śvāsam muktvā bāṣpakaluṣeṇaikena cakṣuṣā māṃ tiryyagavekṣya ityanvayaḥ",
    "GK16visa10cu:5630": "snehavivarddhitasya mṛgaśiśoḥ svasminnarpitasya premṇaḥ priyasakhīvṛnde vivandhopadeśasya maraṇasūcanāya sochvāsaṃ prodgatasya mamābhāṣaṇakriyāviśeṣaṇam /",
    "GK16visa10cu:5631": "atra kasyaciditi /",
    "GK16visa10cu:5632": "gamananivṛttasya nāyakasyetyarthaḥ /",
    "GK16visa10cu:5633": "prastuta iti /",
    "GK16visa10cu:5634": "kasyacit praśnāt prastuta ityarthaḥ /",
    "GK16visa10cu:5635": "kāraṇaṃ nāyikāyāḥ svamaraṇasūcanam /",
    "GK16visa10cu:5636": "Locanā:",
    "GK16visa10cu:5637": "(lo, ḷ) atreti /",
    "GK16visa10cu:5638": "kasyācid arthāt kenacit kuto na gato 'sīti",
    "GK16visa10cu:5639": "pṛṣṭasyāprastutenābhidhātumucitatvāt /",
    "GK16visa10cu:5640": "kāraṇamagamanasyetyarthaḥ /",
    "GK16visa10cu:5641": "tulye prastute tulyābhidhāne ca dvidhā śleṣamūlā sādṛśyamātramūlā ca /",
    "GK16visa10cu:5642": "śleṣamūlāpi samāsoktivadviśeṣaṇamātrasya śleṣe śleṣavadviśeṣyasyāpi śleṣe bhavatīti dvidhā",
    "GK16visa10cu:5643": "Vijñapriyā:",
    "GK16visa10cu:5644": "(vi, ṇa) samātsamamiti /",
    "GK16visa10cu:5645": "pañcamaprakārasya traividhyaṃ vaktumādau dvaividhyamāha---śleṣamūlā",
    "GK16visa10cu:5646": "sādṛśyamūlatā ceti /",
    "GK16visa10cu:5647": "śleṣamūlā ca dvidhā bhavatītyāha---samāsoktivaditi /",
    "GK16visa10cu:5648": "samāsoktau hi viśeṣyasyāpi śleṣa upamādhvanitvāpattyā na viśeṣye śleṣaḥ /",
    "GK16visa10cu:5649": "prakārāntaramāha---śleṣavaditi /",
    "GK16visa10cu:5650": "śabdālaṅkāraviśeṣyavadityarthaḥ /",
    "GK16visa10cu:5651": "“pratikūlatāmupagate hi vidhau” iti viśeṣyapadepi śleṣaṛ /",
    "GK16visa10cu:5652": "Locanā:",
    "GK16visa10cu:5653": "(lo, e) śleṣamūleti /",
    "GK16visa10cu:5654": "śleṣor'thaśleṣābhāsaḥ prastutasya gamyatvāt /",
    "GK16visa10cu:5655": "krameṇa yathā--",
    "GK16visa10cu:5656": "“sahakāraḥ sadāmodo vasantaśrīsamanvitaḥ /",
    "GK16visa10cu:5657": "samujjvalaruciḥ śrīmān prabhūtotkalikākulaḥ” //",
    "GK16visa10cu:5658": "Locanā:",
    "GK16visa10cu:5659": "(lo, ai) āmodaḥ atinirhārī gandhaḥ, harṣaśca /",
    "GK16visa10cu:5660": "utkalikā udgatakoraka utkaṇṭhā ca /",
    "GK16visa10cu:5661": "atra viśeṣaṇamātraśleṣavaśādaprastutātsahakārātkasyacitprastutasya nāyakasya pratītiḥ /",
    "GK16visa10cu:5662": "Vijñapriyā:",
    "GK16visa10cu:5663": "(vi, ta) atra viśeṣaṇamātraśleṣe āha---sahakāra iti /",
    "GK16visa10cu:5664_0": "sahakāra āmravṛkṣo vasantaśrīsamāśritaḥ sana prabhūtābhirbahubhirudgatābhiḥ kalikābhiḥ mukulaiḥ ākulo vyāptaḥ san sadāmodo",
    "GK16visa10cu:5664_1": "vidyamānottamagandhastata eva samujjvaladīptistata eva śrīmāṃśva",
    "GK16visa10cu:5665": "atreti /",
    "GK16visa10cu:5666": "nāyako 'pi vasantalakṣmyā'śritaḥ san āmodena harṣeṇa samujjvale samyak śṛṅgāre ruciryasya tādṛśaḥ /",
    "GK16visa10cu:5667": "“śṛṅgāraśucirujjvalaḥ” ityamaraḥ /",
    "GK16visa10cu:5668": "śrīmān ata evotkalikayā utkaṇṭhayānvitaḥ /",
    "GK16visa10cu:5669": "“utkaṇṭhotkalike same “ iti koṣaḥ /",
    "GK16visa10cu:5670": "kasyaciditi /",
    "GK16visa10cu:5671": "uktaviśeṣaṇavata ityarthaḥ /",
    "GK16visa10cu:5672": "“puṃstvādapi pravicaledyadi yadyadho 'pi yāyādyadi praṇayane na mahānapi syāt /",
    "GK16visa10cu:5673": "abhyuddharettadapi viśvamitīdṛśīyaṃ kenāpi dikprakaṭitā puruṣottamena” //",
    "GK16visa10cu:5674": "Vijñapriyā:",
    "GK16visa10cu:5675": "(vi, tha) viśeṣyapadaśleṣe tvāha---puṃstvāditi /",
    "GK16visa10cu:5676": "sapatnāpahṛtaṃ rāvyaṃ yena kenāpi prakārāntareṇoddharttuṃ kañcidrājānamupadiśataḥ kasyaciduktiriyam",
    "GK16visa10cu:5677": "kenāpyanirvacanīyena puruṣottamena nārāyaṇena īdṛśītyevaṃprakārā iyaṃ dik ayaṃ prakāraḥ prakaṭitā darśitā /",
    "GK16visa10cu:5678": "kīdṛśī digityatra āha---puṃstvāditi /",
    "GK16visa10cu:5679": "puṃstvāt puruṣabhāvād yadi pravicaled yadi syāttadapi viśvaṃ saṃsāramuddharet /",
    "GK16visa10cu:5680": "purā hyasurāhṛtaṃ rājyaṃ mohinīrūpā kanyā bhūtvā nārāyaṇenoddhṛtam /",
    "GK16visa10cu:5681": "tathā yadyadho 'pi yāyāttapītyarthaḥ---purā varāhamūrttyā pātālaṃ gatvā tena pṛthivyā uddhṛtatvāt",
    "GK16visa10cu:5682": "tathā yadi praṇayane yācane yācananimitte na mahān laghuḥ syāt tadapītyarthaḥ /",
    "GK16visa10cu:5683": "validaityāpahṛtarājyasya uddharaṇāya tena vāmanībhāvarūpalaghutvaprāptoḥ /",
    "GK16visa10cu:5684": "evaṃ ca tvayāpi puruṣaśreṣṭhena puṃstvāt pauruṣāccalanenāpi nikṛṣṭatāprāptirūpatādhaḥ pātenāpi yācanārthaṃ laghutvaprāptyāpi sapatnāpahṛtaṃ rājyamarjyatāmiti prakṛtavyañjanā /",
    "GK16visa10cu:5685": "Locanā:",
    "GK16visa10cu:5686": "(lo, o) puṃstvāditi /",
    "GK16visa10cu:5687": "aprastutavāsudevapakṣe, puṃstvāt pravicalanamamṛtahāraṇakāle strīrūpadhāritvād adhogamanaṃ nīcatāprāptiḥ /",
    "GK16visa10cu:5688": "praṇayane prītiviṣaye mahān uttamo yadi na syāt /",
    "GK16visa10cu:5689": "puruṣottamena puruṣaśreṣṭhena /",
    "GK16visa10cu:5690": "atra puruṣottamapadena viśeṣyeṇāpi śliṣṭena pracuraprasiddhyā prathamaṃ viṣṇureva bodhyate",
    "GK16visa10cu:5691": "tena varṇanīyaḥ kaścitpuruṣaḥ pratīyate /",
    "GK16visa10cu:5692": "Vijñapriyā:",
    "GK16visa10cu:5693": "(vi, da) pracuraprasiddhyā prathamamiti /",
    "GK16visa10cu:5694": "tena tulyakālabodhaśleṣāvyapadeśaḥ /",
    "GK16visa10cu:5695": "idamupalakṣaṇam /",
    "GK16visa10cu:5696": "aprastuteśvarasyaiva prathamaṃ bodhitatvāt tātparyyācceti bodhyam /",
    "GK16visa10cu:5697": "Locanā:",
    "GK16visa10cu:5698": "(lo, au) śliṣṭena dvyarthena /",
    "GK16visa10cu:5699": "pracuraprasiddhyeti /",
    "GK16visa10cu:5700": "sāmagrīvaśātprakaraṇamapāsyaikadeśaprasiddheḥ samudāyaprasiddhirgarīyasīti nayeneti bhāvaḥ",
    "GK16visa10cu:5701": "yatpunaruktaṃ rāghavānandaiḥ puṃstvādiśabdānāmatra bhagavantaṃ pratyadhikānvayitvamiti tanna, pramāṇaābhāvāt /",
    "GK16visa10cu:5702": "pratyuta prakaraṇe varṇanīyārthaniyamācca /",
    "GK16visa10cu:5703": "sādṛśyamātramūlā yathā--",
    "GK16visa10cu:5704": "Locanā:",
    "GK16visa10cu:5705": "(lo, a) sādṛśyamātramūlā natu viśeṣaṇādidvyarthatāhetukā /",
    "GK16visa10cu:5706": "“ekaḥ kapotapotaḥ śataśaḥ śyenāḥ kṣudhābhidhāvanti /",
    "GK16visa10cu:5707": "ambaramāvṛtiśūnyaṃ harahara śaraṇaṃ vidheḥ karuṇā” //",
    "GK16visa10cu:5708": "atra kapotādapratustātkaścitprastutaḥ pratīyate /",
    "GK16visa10cu:5709": "Vijñapriyā:",
    "GK16visa10cu:5710": "(vi, dha) eka iti /",
    "GK16visa10cu:5711": "potaḥ śiśuḥ /",
    "GK16visa10cu:5712": "kṣudhetitṛtīyāntam /",
    "GK16visa10cu:5713": "atreti /",
    "GK16visa10cu:5714": "kaśicidatra bahudasyuveṣṭitaḥ palāyanāsamartho vidhikaruṇāśaraṇaṃ prāpto bodhyaḥ /",
    "GK16visa10cu:5715": "iyaṃ ca kvacidvaidharmyeṇāpi bhavati /",
    "GK16visa10cu:5716": "“dhanyāḥ khalu vane vātāḥ kahlārasparśaśītalāḥ /",
    "GK16visa10cu:5717": "rāmamindīvaraśyāmaṃ ye spṛśantyanivāritāḥ” //",
    "GK16visa10cu:5718": "atra vātā dhanyā ahamadhanya iti vaidharmyeṇa prastutaḥ pratīyate /",
    "GK16visa10cu:5719": "vācyasya sambhavāsambhavobhayarūpatayā triprakāreyam /",
    "GK16visa10cu:5720": "tatra sambhave uktodāharaṇānyeva /",
    "GK16visa10cu:5721": "Vijñapriyā:",
    "GK16visa10cu:5722": "(vi, na) dhanyā iti /",
    "GK16visa10cu:5723": "vanapreṣitarāmaśokākulasya daśarathasyoktiriyam /",
    "GK16visa10cu:5724": "sambhaveti /",
    "GK16visa10cu:5725": "sambhavasambhavaṃ sambhavāsambhavaṃ ceti pakṣatrayam /",
    "GK16visa10cu:5726": "Locanā:",
    "GK16visa10cu:5727": "(lo, ā) ubhayarūpatā, aṃsataḥ sambhavitvādaṃśataścāsambhavitvādayamalaṅkāraḥ /",
    "GK16visa10cu:5728": "asambhave yathā--",
    "GK16visa10cu:5729": "“kokilo 'haṃ bhavān kākaḥ samānaḥ kālimāvayoḥ /",
    "GK16visa10cu:5730": "antaraṃ kathayiṣyanti kākalīkovidāḥ punaḥ” //",
    "GK16visa10cu:5731": "atra kākakokilayorvākovākyaṃ prastutasyādhyāropaṇaṃ vināsambhavi /",
    "GK16visa10cu:5732": "Vijñapriyā:",
    "GK16visa10cu:5733": "(vi, pa) asambhave vyaṅgyasya vācye āropaḥ /",
    "GK16visa10cu:5734": "kokilo 'hamiti /",
    "GK16visa10cu:5735": "kākalī madhurāsphuṭadhvaniḥ /",
    "GK16visa10cu:5736": "“kākalī tu kale sūkṣme dhvanau tu madhurāsphuṭe'; iti koṣaḥ /",
    "GK16visa10cu:5737": "vākovākyamiti /",
    "GK16visa10cu:5738": "kokilasyaiva vācyamidam /",
    "GK16visa10cu:5739": "tatkathamuktipratyuktirūpaṃ vākovākyamidamantarakathanāya madhyasthāvalambanāt, kalahatvaprāptau kākasyāpi kokilasāmyokterākṣepāt /",
    "GK16visa10cu:5740": "prastutādhyāropaṃ vineti /",
    "GK16visa10cu:5741": "aprastute kokile vācye prastutasya vyaṅgyasyādhyāropaṃ vinetyarthaḥ /",
    "GK16visa10cu:5742": "naca vācyārthabodhe tatkathamaprastute vācye tadāropa iti vācyam /",
    "GK16visa10cu:5743": "kokilasyoktyasambhavāttadvyaṅgyasyāpyuktiyogyasya puruṣasya smaraṇāttadāropasambhavāt vaścāttu vyañjanayā puruṣaviśeṣabodhe",
    "GK16visa10cu:5744": "'pyanupapattyabhāvāt /",
    "GK16visa10cu:5745": "ubhayarūpatve yathā--",
    "GK16visa10cu:5746": "“antaśchidrāṇi bhūyāṃsi kaṇṭakā bahavo bahiḥ /",
    "GK16visa10cu:5747": "kathaṃ kamalanālasya mā bhūvan bhaṅgurā guṇāḥ” //",
    "GK16visa10cu:5748": "atra prastutasya kasyacidadhyāropaṇaṃ vinā kamalanālāntaśchidrāṇāṃ guṇabhaṅgurīkaraṇe hetutvamasambhavi",
    "GK16visa10cu:5749": "anyeṣāṃ tu sambhavītyubhayarūpatvam /",
    "GK16visa10cu:5750": "Vijñapriyā:",
    "GK16visa10cu:5751": "(vi, pha) antaśchidrāṇīti /",
    "GK16visa10cu:5752": "atreti /",
    "GK16visa10cu:5753": "atra antaśchidrādimattvaṃ yat kamalanālasya vācyaṃ tatrāntaśchidrasya tantubhaṅge hetutvaṃ na sambhavati tadāha---chidrāṇāmiti /",
    "GK16visa10cu:5754": "anyeṣāntviti /",
    "GK16visa10cu:5755": "kaṇṭakānāmityarthaḥ /",
    "GK16visa10cu:5756": "kaṇṭakaistantucchedanasambhavāt /",
    "GK16visa10cu:5757": "tathā chidrāṃśa eva nirguṇasya kaṇṭakatulyaparijanavataśca prastutapuruṣasya tatrāropaḥ /",
    "GK16visa10cu:5758": "natu kaṇṭakānāmaṃśa iti bhāvaḥ /",
    "GK16visa10cu:5759": "Locanā:",
    "GK16visa10cu:5760": "(lo, i) antaśchidrāṇi madhye chidrāṇi kuṭumbasuduścaritāni ca /",
    "GK16visa10cu:5761": "kaṇṭakāḥ sūkṣmā avayavāḥ matsariṇaśca /",
    "GK16visa10cu:5762": "bhaṅgurāḥ chidurāvinaśvarāśca /",
    "GK16visa10cu:5763": "guṇāḥ sūtrāṇi /",
    "GK16visa10cu:5764": "śilpādi gauravādiśca /",
    "GK16visa10cu:5765": "asambhavisūtropadeśatā teṣāṃ pṛthaktvāt /",
    "GK16visa10cu:5766": "sambhavi uddhriyamāṇe sūtre tat sīmni chedadarśanāt /",
    "GK16visa10cu:5767": "iha ca--- aṅga dehi lihiṇa mā api javappasi paravaiṃ ppīnaṃ yeuṃ /",
    "GK16visa10cu:5768": "amaṇḍe kohalie añjukalliṃ pi puṃ vahiṃsi /",
    "GK16visa10cu:5769": "atra nāprastutapraśaṃsā vyaṅgyasya vācyādadhikamāsvādyatvena",
    "GK16visa10cu:5770": "dhvanitvāt; vyaṅgysya vācyādaprādhānya eva etadalaṅkārābhyupagamaḥ /",
    "GK16visa10cu:5771_0": "yatra punaraprastutapraśaṃsāṅgīkāre rāghavānandamahāpātrairaprastutārthavyaṅgyo vyaṅgya iti muhurmuhurabhidhatāṃ dhvanikāraprabhṛticaṇḍodāsapaṇḍitānāmācāryaṇāṃ",
    "GK16visa10cu:5771_1": "granthajātamatraiva ca sāhityadarpaṇe “lakṣaṇāmūladhvaniparīkṣāvasare",
    "GK16visa10cu:5772_0": "pradarśitam, “kvacid bādhyatayā khyāti'; rityādiśāstravidāṃ vacanamanālocya lakṣaṇājīvitamityabhidhāyaitadudāharaṇe sulakṣyo",
    "GK16visa10cu:5772_1": "lakṣya ityutkuśyate teṣāṃ kasyacid durmedhasaḥ pralapitenavañcitānāṃ matamatitucchataraṃ pūrvapakṣatayā likhitamātmano durmatitvaprakaṭanāya /",
    "GK16visa10cu:5773": "iha pādāhataṃ yadutthāyetyādau “kvacid bādhyatayā khyātiḥ,",
    "GK16visa10cu:5774": "ityāktanayena “bhrama dhārmika'; ityādivat “dṛṣṭiṃ he prativeśinī';",
    "GK16visa10cu:5775": "tyādivacca lakṣaṇā māstu “kokilo 'ha'; mityādau vācyasyāsambhavitve antaśchidretyādāvavayavasyāsambhavitve kathaṃ na lakṣaṇeti /",
    "GK16visa10cu:5776": "atrocyate, yatra khalu kokilo 'hamityādau",
    "GK16visa10cu:5777": "vākyabodhastatrotpatsyamānānvayabādhahetukā kathaṃ lakṣaṇā ? yacca taireva darśitam /",
    "GK16visa10cu:5778": "śrutānvayādanākāṅkṣamityādi /",
    "GK16visa10cu:5779": "kiñcātrodāharaṇe antaśchidrāṇītyādau vā yadi lakṣaṇā tadā śuddhā gauṇī vā, nādyā /",
    "GK16visa10cu:5780": "tasyāḥ sādṛśyetarasambandhamūlatvāt /",
    "GK16visa10cu:5781": "yadi dvitīyā sāpi sāropā sādhyavasānā vā, nādyā viṣayasya nirgorṇatvāt /",
    "GK16visa10cu:5782": "dvitīyā ced atiśayoktirastu kimalaṅkārāntarakalpanayā /",
    "GK16visa10cu:5783": "kathaṃ vā padamātrānvayabodhahetukāyā vākyabodhe praveśaḥ /",
    "GK16visa10cu:5784": "iha khalu prabhuprabhṛtiṣu kenacid abhisandhānena karttavyor'thastātparyyam, gopanenābhimatakāryyanivedane",
    "GK16visa10cu:5785": "ata evātra samāsoktivad vyavahārasamāropa iti prācyāḥ /",
    "GK16visa10cu:5786_0": "tathāhi “ayaṃ ratnākaro 'mbhodhirityasevi dhanāśaye'; tyādau prakṛtarājaviṣayako 'mbhodhivyapadeśaḥ prakṛtena tanniṣṭhasuśabdapratipādanāllakṣyagāmbhīryyādiguṇādyatiśayasya",
    "GK16visa10cu:5786_1": "lakṣaṇāphalasya pratipattaye kintu abhilaṣitaṃ tatsevārthaṃ vācyārthamalabdhvā pratyutāniṣṭhaprāpteḥ /",
    "GK16visa10cu:5787": "suśabdaracanāyā evaṃ kokilo 'hamityādāvapi kutracitkokilavyapadeśaḥ /",
    "GK16visa10cu:5788_0": "kasmiṃścit prastute mahāpuruṣe hīnasya matsaro na yukta iti bodhanāya tulye 'prastute tulyābhidhāne ca lakṣaṇāyāṃ “jaṃ de",
    "GK16visa10cu:5788_1": "lihiṇa mā asītyādau suprasiddhe tairabhyupagate vyañjanāviṣayatve 'pi lakṣaṇā syāt /",
    "GK16visa10cu:5789": "antaśchidrāṇītyādau apyantaśchidrādīnāṃ kamalanālaguṇabhaṅgurīkaraṇāderasambhavāt kathamanvayopapattiriti",
    "GK16visa10cu:5790": "atrāhuścaṇḍīdāsapaṇḍitāḥ “atra bāhyasya prastutaparatvāt prārambhāt",
    "GK16visa10cu:5791": "prakṛtyaiva vācyārthavelay tatsamarpaṇena pratīterna dūṣyata iti /",
    "GK16visa10cu:5792": "“ ata evātra sarveṣvapi bhedeṣu prastutābhidhānasya yuktatāprakāśanāyālaṅkārasarvasvakṛtāpyuktam",
    "GK16visa10cu:5793": "“ihāprastutavarṇanamevāyuktamaprastutatvāt /",
    "GK16visa10cu:5794": "prastutaparatve tu kadācit yuktaṃ syāditi /",
    "GK16visa10cu:5795": "yadi “cāntaśchidrāṇī'; tyādau lakṣaṇā tadā tatra mukhyārthabādhe vākyārthānvayopapādakaṃ kiṃ nāma lakṣyate kuṭumbe duścaritānīti rūpo",
    "GK16visa10cu:5796": "'prastutor'thaścet tasyāpi na kamalanālabhaṅgurīkaraṇamapāstam /",
    "GK16visa10cu:5797_0": "yaccaiṣāṃ mānyānāṃ mate bahutaramaskhalitamavadhāryyāpi kiñcit kiñcideva dūṣaṇamuddhuṣyate tatra dhvanikāraprabhṛticaṇḍīdāsapaṇḍitācāryavaryaprayatnapraṇītavimalataraprameyajātabhaṅgabhīruṇā",
    "GK16visa10cu:5797_1": "tadatikṣamadhvamavidhvastabuddhayo vibhudhāḥ /",
    "GK16visa10cu:5798": "yacca taireva---",
    "GK16visa10cu:5799": "“kā tvaṃ kuntalamallakīrttirahaha kvāpi sthitā na kvacit",
    "GK16visa10cu:5800": "sakhyastāstava kutra kutra vada vāg lakṣmīrucaḥ samprati'; vāgāptā caturānanasya vadanaṃ lakṣmīrmurāreruraḥ- kāntirmaṇḍanamaṇḍalaṃ mama punaḥ",
    "GK16visa10cu:5801": "nādyāpi viśrāmabhūḥ /",
    "GK16visa10cu:5802": "'; iti kvacit praśrottarikayā kalpayitvā “varṇanīyasya leśoddiṣṭasya",
    "GK16visa10cu:5803": "lakṣyate” ityaprastutapraśaṃsādiviśeṣasya lakṣaṇaṃ likhitvā",
    "GK16visa10cu:5804": "tadudāharaṇatvena darśitaṃ tadasmābhirupekṣaṇīyam /",
    "GK16visa10cu:5805": "atra hi praśrottarikābhāvena bhavane vastuṣu na vyavahārasamāropeṇa samāsoktiṃ prayojayati",
    "GK16visa10cu:5806": "vācyor'tho dvividhaḥ, svataḥ sambhavī prauḍhaktisiddhaśceti",
    "GK16visa10cu:5807": "prasiddham /",
    "GK16visa10cu:5808": "tatra prauḍhoktisiddhārthasyālaṅkāratve “sajjai surai “ ( hi ) māso ityādyarthānāmāpyalaṅkāratvaprasaṅgaḥ",
    "GK16visa10cu:5809": "kuntaleśvarasya vāgādīnāṃ caturānanādigamanena “yo 'nubhūtaḥ",
    "GK16visa10cu:5810": "kuraṅgākṣyā” ityādivannidarśanā iha /",
    "GK16visa10cu:5811": "hyadhyavasāyasya siddhetvana nirdeśāt śabdamūlātiśayoktyalaṅkāraparikalpanam /",
    "GK16visa10cu:5812": "tathāpyatra nidarśanāvivekaprastāve uktam---upamāparikalpanaṃ",
    "GK16visa10cu:5813": "nidarśaneti lakṣaṇe upamāpadaṃ sādṛśyamātravācakamiti /",
    "GK16visa10cu:5814": "ata evālaṅkārasarvasvakṛtāpyuktam /",
    "GK16visa10cu:5815": "sambhavatāsambhavatā vā vastusambhandhena gamyamānaṃ pratibimbakaraṇaṃ nidarśaneti /",
    "GK16visa10cu:5816": "tathāca padbhyāṃ haṃsagatirityādau so 'pi tadānanarucamityādau ca pratikalpanā /",
    "GK16visa10cu:5817": "“marakatamayamedinīṣu bhānostaruviṭapāntarapātino mayūkhāḥ /",
    "GK16visa10cu:5818": "avanataśitikaṇṭhakaṇṭhalakṣmīmiha dadhati sphuritāṇureṇujālāḥ” //",
    "GK16visa10cu:5819": "ityatra ca tathābhūtabhūmiṣu avanataśitikaṇṭhakaṇṭhānāṃ sambhavāpatteḥ utprekṣākalpane prakṛtodāharaṇaṃ vātiśayoktikalpane nidarśanāyāṃ na virodhaḥ /",
    "GK16visa10cu:5820": "kiñca ekaikasya vāgāde rājani caturānanādau ca bhavanāt /",
    "GK16visa10cu:5821": "asyāśca samāsoktivad vyavahārasamāropaprāṇatvācchabdaśaktimūlādvastudhvanerbhedaḥ /",
    "GK16visa10cu:5822": "upamādhvanāvaprastutasya vyaṅgyatvam /",
    "GK16visa10cu:5823": "evaṃ samāsoktāvapi /",
    "GK16visa10cu:5824": "śleṣe tu dvayorapi vācyatvam /",
    "GK16visa10cu:5825": "Vijñapriyā:",
    "GK16visa10cu:5826": "(vi, ba) nanu “panthia” ityādau yaḥ śabdaśaktimūlo",
    "GK16visa10cu:5827": "vastudhvaniruktastatra upabhogakṣamatve sati yatsthityanumitirūpaṃ vastuvyaṅgyamuktaṃ tatra vaktryā uddeśyatvena tadeva prastutaṃ vācyārthastvaprastutaḥ /",
    "GK16visa10cu:5828": "tathā ca tatrāprastutapraśaṃsātvamevāpatitamityatastato 'syā",
    "GK16visa10cu:5829": "bhedamāha /",
    "GK16visa10cu:5830": "vastudhvanau tathā sthityanumatirvyaṅgyā /",
    "GK16visa10cu:5831": "na tatra vācyasya vyavahārasya vyaṅgyapuruṣādau samāropasya prāṇatvācca tatkārakatvādityarthaḥ",
    "GK16visa10cu:5832": "atra ca śabdaśaktimūlādityupalakṣaṇam /",
    "GK16visa10cu:5833": "“dṛṣṭiṃ he prativeśinī” tyādāvapi yadbhāvinakhakṣatagopanaṃ vyaṅgyam,",
    "GK16visa10cu:5834": "tadapi vaktryā uddeśyatvena prastutam /",
    "GK16visa10cu:5835": "vācyor'tho 'prastutastatrāpyeva masyāḥ prasaktirevaṃ samādhānaṃ ca bodhyam /",
    "GK16visa10cu:5836": "upamādhvanau samāsoktau śabdaśleṣālaṅkāre tasyāḥ prasaktireva nāstītyāha---upamādhvanāviti",
    "GK16visa10cu:5837": "atra hyaprastuto vācyaḥ /",
    "GK16visa10cu:5838": "upamādhvanisamāsoktau cāprastuto vyaṅgya eveti tayornāsyāḥ prasaktiḥ",
    "GK16visa10cu:5839": "śleṣe 'pi nāsyāḥ prasaktirityāha /",
    "GK16visa10cu:5840": "śleṣeṇāprastutavyañjanatve sati hyaprastutapraśaṃsā /",
    "GK16visa10cu:5841": "śleṣe tu dvayorapyarthayorvācyatvamityarthaḥ /",
    "GK16visa10cu:5842": "Locanā:",
    "GK16visa10cu:5843": "(lo, ī) samprati sumativedyamasyā dhvanyalaṅkāravivekaṃ",
    "GK16visa10cu:5844": "darśayati--asyāśceti /",
    "GK16visa10cu:5845": "asyāḥ aprastutapraśaṃsāyāḥ śabdaśaktimūlād vastudhvanerbhedaḥ /",
    "GK16visa10cu:5846_0": "tathāhi “bhuktimuktikṛdekānta” ityādau yadāgama ityatra sacchāstre na sata āgamanarūpasyārthasya vyavahāraḥ samāropyate,",
    "GK16visa10cu:5846_1": "kintu rahasyagopanārthameva vdyarthapadapayogaḥ, tato 'sā bheda iti bhāvaḥ /",
    "GK16visa10cu:5847": "vācyatvamanirddhāritatveneti śeṣaḥ /",
    "GK16visa10cu:5848": "uktā vyājastutiḥ punaḥ // VisSd_10.59 //",
    "GK16visa10cu:5849": "nindāstutibhyāṃ vācyābhyāṃ gamyatve stutinindayoḥ /",
    "GK16visa10cu:5850": "Locanā:",
    "GK16visa10cu:5851": "(lo, u) vyājastutirityalaṅkāranāma /",
    "GK16visa10cu:5852": "vyaṅgyahetukavaicitryasārūpyādaprastutapraśaṃsānantaramasyā lakṣaṇam;",
    "GK16visa10cu:5853": "asyāśca stutinindayoḥ sāmānyaviśeṣakāryakāraṇatulyābhāvādaprastutapraśaṃsāto bhedaḥ /",
    "GK16visa10cu:5854": "nindayā stutergamyatve vyājena stutiriti vyutpattyā vyājastutiḥ /",
    "GK16visa10cu:5855": "stutyā nindāyā gamyatve vyājarūpā stutiḥ /",
    "GK16visa10cu:5856": "Vijñapriyā:",
    "GK16visa10cu:5857": "(vi, bha) vyājastutyalaṅkāramāha---uktā vyājeti /",
    "GK16visa10cu:5858": "vācyābhyāmiti /",
    "GK16visa10cu:5859": "yadyapi bakṣyamāṇodāharaṇayornindāstutyorekasyāpi vācyatvaṃ tathāpi nindāstutiprayojakārthābhyāṃ vācyābhyāmityarthaḥ /",
    "GK16visa10cu:5860": "gamyatve vyaṅgyatve nindāvyājena stutau vyājanindātvena vyājastutiparayogārthasambhavāt samāsadvayenobhayatra",
    "GK16visa10cu:5861": "ghaṭayati---nindayeti /",
    "GK16visa10cu:5862": "krameṇa yathā--",
    "GK16visa10cu:5863": "“stanayugamuktābharaṇāḥ kaṇṭakakalitāṅgayaṣṭayo deva ! /",
    "GK16visa10cu:5864": "tvayi kupite 'pi prāgiva viśvastā dviṭstriyo jātāḥ” //",
    "GK16visa10cu:5865": "Vijñapriyā:",
    "GK16visa10cu:5866": "(vi, ma) atra nindāvyājena stutimāha---staneti /",
    "GK16visa10cu:5867": "he deva tāḥ prasiddhāḥ tava vairistriyaḥ tvayi kupite prāgiva viśvastāḥ /",
    "GK16visa10cu:5868": "akopadaśāyāmiva kopadaśāyāmaikyarūpamāha---stanayugeti /",
    "GK16visa10cu:5869": "muktāracitābhāraṇāḥ /",
    "GK16visa10cu:5870_0": "akopadaśāyāṃ dṛṣṭatvena kaṇṭakairvyāptāṅgayaṣṭayaḥ kopadaśāyāṃ tu bhayena kaṇṭakavanapraveśāttādṛśāstathākopadaśāyāṃ viśvastā",
    "GK16visa10cu:5870_1": "abhītā kopadaśāyāṃ tu viśiṣṭamadhikaṃ śvastaṃ śvāso yāsāṃ tādṛśāḥ, cintayā",
    "GK16visa10cu:5871": "dīrghaniḥ-- śvāsāt /",
    "GK16visa10cu:5872": "sarvatraiva śabdavācyatvena prāktulyatvam kope 'pi",
    "GK16visa10cu:5873": "akopakālīnāvasthāto 'viśeṣānnindā /",
    "GK16visa10cu:5874": "śliṣṭapadadvitīyārthena tu stutiḥ /",
    "GK16visa10cu:5875": "Locanā:",
    "GK16visa10cu:5876": "(lo, ū) muktetyatra muktāni tyaktani,",
    "GK16visa10cu:5877": "pakṣe---mauktikamayānyābharaṇāni yasyām kaṇaaṭakastatra latāgataḥ",
    "GK16visa10cu:5878": "prasiddhaḥ, lomāñcaśca /",
    "GK16visa10cu:5879": "viśvastā vidhavā viśvasayuktāśca /",
    "GK16visa10cu:5880": "idaṃ mama //",
    "GK16visa10cu:5881": "“vyājastutistava payoda ! mayoditeyaṃ yajjīvanāya jagatastava jīvanāni /",
    "GK16visa10cu:5882": "stotraṃ tu te mahadidaṃ ghana ! dharmarāja- sāhayyamarjayasi",
    "GK16visa10cu:5883": "yatpathikānnihatya” //",
    "GK16visa10cu:5884": "Vijñapriyā:",
    "GK16visa10cu:5885": "(vi, ya) stutyā nindāmāha---vyājastutiriti /",
    "GK16visa10cu:5886": "he payoda ! yajjagataḥ jīvanāya tava jīvanāni jalāni iyaṃ tava mayā vyājastutirmirthyāstutirevoditā",
    "GK16visa10cu:5887": "ito 'dhikastutisattve iyaṃ na stutirapyastutirevetyarthaḥ /",
    "GK16visa10cu:5888": "adhikāṃ stutimāha---stotrantu te iti /",
    "GK16visa10cu:5889": "he ghana ! yat pathikāni virahaṇo nihatya dharmarājasya yamasya",
    "GK16visa10cu:5890": "sāhāyyaṃ mahimānamarjayasi idaṃ tu te mahatstotraṃ dharmarājasya tulyakarma lokamāraṇakāritvena",
    "GK16visa10cu:5891": "natu tādṛśamāhātmyam /",
    "GK16visa10cu:5892": "atra pathikamārakatvena nindā /",
    "GK16visa10cu:5893": "atra stutervācyatve 'pi stutiprayojakārthaparatayā yatstutipadaṃ vyākhyātaṃ tadudāharaṇāntarasaṃgrahāya",
    "GK16visa10cu:5894": "yathā “dānāt praśaṃsāṃ prāpto 'si karṇedānīṃ tu saṃgarāt /",
    "GK16visa10cu:5895": "apakramya yaśo dattvāraye prāptastato 'dhikā”miti karṇaṃ prati aśvatthāmna uktau stuteravācyatā",
    "GK16visa10cu:5896": "Locanā:",
    "GK16visa10cu:5897": "(lo, ṛ) jīvanāni jalāni prāṇaśca /",
    "GK16visa10cu:5898": "ghanaṃ nirantaram /",
    "GK16visa10cu:5899": "dharmarājo yamaśca /",
    "GK16visa10cu:5900": "paryāyoktaṃ yadā bhaṅgyā gamyamevābhidhīyate // VisSd_10.60 //",
    "GK16visa10cu:5901": "Vijñapriyā:",
    "GK16visa10cu:5902": "(vi, ra) paryāyoktālaṅkāramāha---paryāyoktamiti /",
    "GK16visa10cu:5903": "gamyaṃ vyaṅgyaṃ tacca prastutasya kāraṇarūpaṃ bodhyam bhaṅgyā prastutamapi kāryakathanarūpaṃ bhaṅgyabhidhīyate pratipādyate /",
    "GK16visa10cu:5904": "vyañjanayaiveti śeṣaḥ /",
    "GK16visa10cu:5905": "natu śaktyā bodhyata ityarthaḥ /",
    "GK16visa10cu:5906": "prastutakāryeṇa prastutaṃ kāraṇaṃ yadā vyajyata ityarthaḥ /",
    "GK16visa10cu:5907": "kāraṇavyañjakakāryarūpāyāmaprastutapraśaṃsāyāṃ tu aprastutena kāryeṇa prastutaṃ kāraṇaṃ vyajyate iti bhedo vakṣyate yathā “indurlipta",
    "GK16visa10cu:5908": "ivāñjanena” ityādau /",
    "GK16visa10cu:5909": "Locanā:",
    "GK16visa10cu:5910": "(lo, ṝ) samprati vyaṅgyavicchittiprakaraṇaprasaktaṃ paryāyoktaṃ",
    "GK16visa10cu:5911": "lakṣayati---paryāyoktamiti /",
    "GK16visa10cu:5912": "bhaṅgyā camatkāranipuṇavicchittyantarāśrayeṇa vyaṅgyam abhidhīyate bodhyate kāryādidvāreṇetyarthaḥ",
    "GK16visa10cu:5913": "udāharaṇam--",
    "GK16visa10cu:5914": "“spṛṣṭāstā nandane śacyāḥ keśasambhogalālitāḥ /",
    "GK16visa10cu:5915": "sāvajñaṃ pārijātasya mañjaryo yasya sainikaiḥ” //",
    "GK16visa10cu:5916": "atra hayagrīveṇa svargo vijita iti prastutameva gamyaṃ kāraṇaṃ vaicitryaviśeṣapratipattaye sainyasya pārijātamañjarīsāvajñasparśanarūpakāryadvāreṇābhihitam /",
    "GK16visa10cu:5917": "Vijñapriyā:",
    "GK16visa10cu:5918": "(vi, la) spṛṣṭāstā iti /",
    "GK16visa10cu:5919": "śacyāḥ keśasambhogalālitāstāḥ prasiddhāḥ pārijātasya mañjaryo yasya iyagrīvasya nṛpasya sainikairnandane vane sāvajñaṃ spṛṣṭā ityarthaḥ /",
    "GK16visa10cu:5920": "atreti /",
    "GK16visa10cu:5921": "gamyaṃ vyaṅgyaṃ kāraṇarūpaṃ sāvatramañjarīsparśasya abhihitaṃ vyañjanayā pratipāditam /",
    "GK16visa10cu:5922": "varṇanīyasyeti /",
    "GK16visa10cu:5923": "hayagrīvanṛpasyetyarthaḥ /",
    "GK16visa10cu:5924": "tatprabhāvenaiva sāvajñamañjarīsparśāt /",
    "GK16visa10cu:5925": "Locanā:",
    "GK16visa10cu:5926": "(lo, ḷ) keśasambhogalālitāḥ keśasaṃyamaparicitāḥ /",
    "GK16visa10cu:5927": "kāryadvāreṇoktaṃ pārijātamañjarīsparśasya svargavijayānatiriktatvāt /",
    "GK16visa10cu:5928": "vaicitryaviśeṣaścātra svargo vijita iti pratipādanāllabhyo 'nubhavasākṣikaḥ /",
    "GK16visa10cu:5929": "evam yaṃ prakṣya cirarūḍhāpi nivāsaprītirujjhitā /",
    "GK16visa10cu:5930": "madenairāvaṇamukhe mānena hṛdayaṃ hareḥ” //",
    "GK16visa10cu:5931": "ityatra madamānayorvināśa eva tayornivāsaprītiparityāga iti paryāyoktam /",
    "GK16visa10cu:5932": "evaṃ ca yadeva gamyate tasyaivābhidhāne paryāyoktamiti bhāvaḥ /",
    "GK16visa10cu:5933": "taduktaṃ kāvyaprakāśakṛtā “yadevocyate tadeva vyaṅgyaṃ yathā tu vyaṅgyaṃ na tathā ucyate” iti paryāyoktalakṣaṇavyākhyāne /",
    "GK16visa10cu:5934": "ayaṃ ca kvacitkāraṇena vācyena kāryasya gamyatve 'pi sambhavati /",
    "GK16visa10cu:5935": "na cedaṃ kāryātkāraṇapratītirūpāprastutapraśaṃsā, tatra kāryasyāprastutatvāt ; iha tu varṇanīyasya prabhāvātiśayabodhakatvena kāryamiti kāraṇavatprastutam /",
    "GK16visa10cu:5936": "evañ--",
    "GK16visa10cu:5937": "“anena paryāsayatāśrubindūn muktāphalasthūlatamān staneṣu /",
    "GK16visa10cu:5938": "pratyāpatāḥ śatruvilāsinīnāmākṣepasūtreṇa vinaiva hārāḥ” //",
    "GK16visa10cu:5939": "Vijñapriyā:",
    "GK16visa10cu:5940": "(vi, va) ślokāntareṇāpi prastutakāryeṇa prastutakāraṇavyañjanādidānīmalaṅkāraṃ darśayati---evaṃ ceti /",
    "GK16visa10cu:5941": "patiṃvarāmindumatīṃ dhātryā uktiriyam /",
    "GK16visa10cu:5942_0": "anena rājñā śatruvilāsinīnāṃ staneṣu muktāphalavat sthūlatamān aśrubindūn paryāsayatā pātayatā ākṣepasūtreṇa grathanasūtreṇavinaiva",
    "GK16visa10cu:5942_1": "hārāḥ pratyarpitāḥ aśrubindava eva hārā kṛtā ityarthaḥ atra varṇanīyasya rājño gamyabhūtaśatrumāraṇarūpakāraṇavatkāryabhūtaṃ",
    "GK16visa10cu:5942_2": "tathāvidhaśatrustrīkrandanajalamapi prabhāvātiśayabodhakatvena varṇanārhamiti paryāyoktameva /",
    "GK16visa10cu:5943": "“rājan rājasutā na pāṭhayati māṃ devyo 'pi tūṣṇīṃ sthitāḥ kubje bhojaya māṃ kumārasacivairnādyāpi kiṃ bhujyate /",
    "GK16visa10cu:5944": "itthaṃ rājaśukastavāribhavane mukto 'dhvagaiḥ pañjarā- ccitrasthānavalokya",
    "GK16visa10cu:5945": "śūnyavalabhāvekaikamābhāṣate” //",
    "GK16visa10cu:5946": "Vijñapriyā:",
    "GK16visa10cu:5947": "(vi, śa) aprastutakāryeṇa prastutakāraṇavyañjanarūpāyā aprastutapraśaṃsāyā udāharaṇaṃ “rājan rājasutā ityādika “kāvyaprakāśakṛtā",
    "GK16visa10cu:5948": "dattam; tatrāpi kāryasya prastutatvameveti kecidāhuḥ",
    "GK16visa10cu:5949": "taddarśayitumāha---rājanniti /",
    "GK16visa10cu:5950": "śatrujayodyataṃ rājānaṃ prati tadamātyasyoktiriyam /",
    "GK16visa10cu:5951": "tavārayaḥ palāyitāḥ /",
    "GK16visa10cu:5952": "tatpurīmadhyenaiva varttma pravṛttam /",
    "GK16visa10cu:5953": "atau'dhvagaiḥ pañjarānmukto rājaśukastadīyaśūnyavacbhau citralikhitān",
    "GK16visa10cu:5954": "rājādīnavalokya ekaikamitthamābhāṣata ityarthaḥ /",
    "GK16visa10cu:5955": "kimābhāṣata ityatrāha---rājanniti /",
    "GK16visa10cu:5956": "devya iti sambodhanaṃ yūyamapi tūṣṇīṃ sthitā ityarthaḥ /",
    "GK16visa10cu:5957": "na tu rājña iyamuktirekaikabhāṣaṇānupapatteḥ /",
    "GK16visa10cu:5958": "kubjā śukabhojananiyuktā kācid rājakumārī /",
    "GK16visa10cu:5959": "sacivabhojanakāle tadbhojananiyamāt pṛcchatikumāreti /",
    "GK16visa10cu:5960": "Locanā:",
    "GK16visa10cu:5961": "(lo, e) kubjā antaḥ puravṛddhāḥ /",
    "GK16visa10cu:5962": "kumārasacivāḥ kumārāṇāṃ bālamitrabhūtāḥ śiśavaḥ /",
    "GK16visa10cu:5963": "atra prasthānedyataṃ bhavantaṃ śrutvā sahasaivārayaḥ palāyitā iti kāraṇaṃ prastutam /",
    "GK16visa10cu:5964": "“kāryamapi varṇanārhatvena prastutam” iti kecit /",
    "GK16visa10cu:5965": "anye tu--”rājaśukavṛttāntena ko 'pi prastutaprabhāvo bodhyata ityaprastutapraśaṃsaiva”",
    "GK16visa10cu:5966": "Vijñapriyā:",
    "GK16visa10cu:5967": "(vi, ṣa) keṣāñcinmate atrāripalāyanarūpaprastutakāraṇasya kāryaṃ",
    "GK16visa10cu:5968": "śukabhāṣaṇaprastutameveti taddarśayati---atreti /",
    "GK16visa10cu:5969": "kāvya prakāśakṛdabhiprāyaṃ darśayati---anye tviti /",
    "GK16visa10cu:5970": "rājaśukavṛttānteneti /",
    "GK16visa10cu:5971": "śatrumāraṇakāryāśrubindupātanavat śukābhāṣaṇasya śatrupalāyananiyatakāryatvābhāvena sambhodhyarājaprabhāvabodhakatvābhāvādityarthaḥ",
    "GK16visa10cu:5972": "mahāmārīvaśādapi tatpuraśūnyatvasambhavāditi bhāvaḥ /",
    "GK16visa10cu:5973": "palāyanakāryatvābhiprāyeṇatvamātyena kathanamupapadyate eva /",
    "GK16visa10cu:5974": "vastutastu amātyavākye prastutatvamakhaṇḍanīyameva /",
    "GK16visa10cu:5975": "sāmānyaṃ vā viśeṣaṇa viśeṣastena vā yadi /",
    "GK16visa10cu:5976": "kāryaṃ ca kāraṇenedaṃ kāryeṇa ca samarthyate // VisSd_10.61 //",
    "GK16visa10cu:5977": "sādharmyeṇetareṇārthāntaranyāso 'ṣṭadhā tataḥ /",
    "GK16visa10cu:5978": "Vijñapriyā:",
    "GK16visa10cu:5979": "(vi, sa) aṣṭavidhamarthāntaranyāsālaṅkāramāha---sāmānyaṃ veti /",
    "GK16visa10cu:5980": "sāmānyabhuktvā viśeṣeṇa, evaṃ, viśeṣaḥ sāmānyena, evaṃ kāryaṃ kāraṇena kāraṇaṃ vā kāryeṇa samarthyate ucitatvena pratipādyate ityarthaḥ /",
    "GK16visa10cu:5981": "uktaṃ yat sāmānyaṃ tadviśeṣe tathātvadarśanāducitamiti bodhanaṃ samarthanarītiḥ /",
    "GK16visa10cu:5982": "iti caturvidhaṃ samarthanaṃ samarthyasamarthakayoḥ sādharmyeṇa tayoḥ parasparavaidharmyarūpeṇetareṇa vetyāto 'ṣṭadhetyarthaḥ /",
    "GK16visa10cu:5983": "krameṇodāharaṇam--",
    "GK16visa10cu:5984": "“bṛhatsahāyaḥ kāryāntaṃ kṣodīyānapi gacchati /",
    "GK16visa10cu:5985": "sambhūyāmbhodhimabhyeti mahānadyā nagāpagā” //",
    "GK16visa10cu:5986": "atra dvitīyārdhagatena viśeṣarūpeṇārthena prathamārdhagataḥ sāmānyor'thaḥ",
    "GK16visa10cu:5987": "sopapattikaḥ kriyate /",
    "GK16visa10cu:5988": "Vijñapriyā:",
    "GK16visa10cu:5989": "(vi, ha) tatra sāmānyasya viśeṣeṇa samarthanaṃ",
    "GK16visa10cu:5990": "sādharmyeṇāha---bṛhaditi /",
    "GK16visa10cu:5991": "kāryāntamuddeśyakāryāntam /",
    "GK16visa10cu:5992": "kṣodīyān kṣudraḥ /",
    "GK16visa10cu:5993": "mahānadyā sambhūya militvetyarthaḥ /",
    "GK16visa10cu:5994": "nāgāpagā pārvatīyālpanadīnirjharaḥ /",
    "GK16visa10cu:5995": "atra dvitīyārdheti /",
    "GK16visa10cu:5996": "kṣudraviśeṣo nagāpagā tadrūpeṇārthenetyarthaḥ /",
    "GK16visa10cu:5997": "sāmānyor'thaḥ kṣudrasāmānyarūpaḥ /",
    "GK16visa10cu:5998": "atra kāryāntagāmitvaṃ dvayoḥ sādharmyam /",
    "GK16visa10cu:5999": "sopapattika iti /",
    "GK16visa10cu:6000": "upapattiraucityam tadviśiṣṭatvena pratipādyata ityarthaḥ /",
    "GK16visa10cu:6001_0": "yadyapi kṣudrasāmānyasya nedṛśaṃ samarthanamucitamityapratīteḥ tathāpi kāryāntagamanaviśiṣṭasya tasya tat samarthanaṃ viśeṣaṇāṃśamādāyeti",
    "GK16visa10cu:6001_1": "bodhyaṃ saviśeṣaṇe vidhiniṣedhāviti nyāyāt /",
    "GK16visa10cu:6002": "evamuttaratrāpi /",
    "GK16visa10cu:6003": "atra ca kṣudraviśeṣasya nagāpagāyāḥ kāryāntagāmitvadarśanāt kṣudrasāmānyasya kāryāntagāmitvamaucityena sambhavatīti pratītiḥ /",
    "GK16visa10cu:6004": "evaṃ sarvatra /",
    "GK16visa10cu:6005": "“yāvadarthapadāṃ vācamevamādāya mādhavaḥ /",
    "GK16visa10cu:6006": "virarāma mahīyāṃsaḥ prakṛtyā mitabhāṣiṇaḥ” //",
    "GK16visa10cu:6007": "Vijñapriyā:",
    "GK16visa10cu:6008": "(vi, ka) sāmānyena viśeṣasamarthanaṃ sādharmyeṇāha---yāvadartheti /",
    "GK16visa10cu:6009": "śraīkṛṣṇasyoktivirativarṇanamidam /",
    "GK16visa10cu:6010": "yāvān vivakṣitor'tho yasya tādṛśāpadāmityarthaḥ /",
    "GK16visa10cu:6011": "mahīyāṃso mahāntaḥ /",
    "GK16visa10cu:6012": "atroktivirati viśiṣṭaḥ śrīkṛṣṇe viśeṣaḥ /",
    "GK16visa10cu:6013": "mitabhāṣitve viśiṣṭā mahāntaḥ sāmānyam /",
    "GK16visa10cu:6014": "bhāṣāvirāmaḥ sādharmyaṃ mitabhāṣitve 'syāpi bahubhāṣāvirāmarūpatvāt /",
    "GK16visa10cu:6015": "kṛṣṇaviśeṣasya bhāṣāvirateḥ samarthanamevatasya sagarthanam /",
    "GK16visa10cu:6016": "“pṛthvi ! sthirā bhava bhujaṅgam ! dhārayaināṃ tvaṃ kūrmarāja ! tadidaṃ dvitayaṃ dadhīthāḥ",
    "GK16visa10cu:6017": "dikkuñjarāḥ ! kuruta tatnitaye didhīrṣāṃ āryaḥ karoti harakārmukamātatajyam” //",
    "GK16visa10cu:6018": "atra kāraṇabhūtaṃ harakārmukātatajyīkaraṇaṃ pṛthivīsthairyādeḥ kāryasya samarthakam /",
    "GK16visa10cu:6019": "Vijñapriyā:",
    "GK16visa10cu:6020": "(vi, kha) kāraṇena kāryasamarthanaṃ sādharmyeṇāha---pṛthvīriti /",
    "GK16visa10cu:6021": "kāryakāraṇayoścāviruddhadharmavattvameva sādharmyam /",
    "GK16visa10cu:6022": "viruddhadharmavattvañca vaidharmya bodhyam /",
    "GK16visa10cu:6023": "dhanurbhaṅgakāle lakṣmaṇasyoktiriyam /",
    "GK16visa10cu:6024": "āryo rāmo harakārbhukamātatajyaṃ yataḥ karoti tataḥ kāraṇāt pṛthvyādikaṃ sthirādikaṃ bhavetyarthaḥ",
    "GK16visa10cu:6025": "enāṃ pṛthvīm /",
    "GK16visa10cu:6026": "dvitīyaṃ pṛthvībhujaṅgamau, tat tritaye pṛthvībhujaṅgamakūrmarājatritaye /",
    "GK16visa10cu:6027": "didhīrṣāṃ dharttumicchām /",
    "GK16visa10cu:6028": "anyathā tu ātatajyīkaraṇe yāvān bharaḥ syāttena sarveṣāmasthairyaṃ syādityarthaḥ /",
    "GK16visa10cu:6029": "atreti /",
    "GK16visa10cu:6030": "naca pṛthvīsthairyādeḥ kathamātatajyīkaraṇasya kāryatvamasthairyādereva tatkāryatvāditi vācyam",
    "GK16visa10cu:6031": "asthairyādisambhāvanayā viśeṣasthairyadhāraṇadestatkāryatvāt /",
    "GK16visa10cu:6032": "nacaivamātatajyīkaraṇātpūrvabhūtasya viśeṣasthairyādestatrāpi kathaṃ kāryatvamiti vācyamtajjñānakāryatve ca tatkāryatvopacārāt nāndīmukhasya vivāhanimittakatvavat /",
    "GK16visa10cu:6033": "atrānayoḥ kāryakāraṇayoścāviruddhatatkāryakāraṇatāvacchedakadharmavattvaṃ sādharmyam",
    "GK16visa10cu:6034": "tādṛśāt krāraṇāt pṛthvyādeḥ sthirībhavanādikamucitamityevaṃ samarthanaṃ sthirībhāvādyupadeśa eka kāryam /",
    "GK16visa10cu:6035": "tasyaucityameva samarthanamityapi vadati /",
    "GK16visa10cu:6036_0": "kāryādisamarthanacatuṣkaṃ hetvalaṅkārarūpasyaivetyataḥ kāvyaprakāśakṛtā tadupekṣya cāturvidhyamevārthāntaranyāsoktaṃ kāraṇasya",
    "GK16visa10cu:6036_1": "janakahetutvāt kāryasya ca jñāpakahetutvāt, granthakṛtā tu tato bhedo 'sya",
    "GK16visa10cu:6037": "vakṣyate /",
    "GK16visa10cu:6038": "“sahasā vidadhīta na kriyām” ityādau sampadvaraṇaṃ kāryaṃ sahasā vidhānābhāvasya vimṛśyakāritvarūpasya kāraṇasya samarthakam /",
    "GK16visa10cu:6039": "etāni sādharmya udāharaṇāni /",
    "GK16visa10cu:6040": "Vijñapriyā:",
    "GK16visa10cu:6041": "(vi, ga) kāryeṇa kāraṇasya samarthanaṃ sādharmyeṇāha---sahaseti /",
    "GK16visa10cu:6042": "sahasā vimarṣaṇaṃ vinā kriyāṃ na vidadhīta, yato 'viveko",
    "GK16visa10cu:6043": "'vimṛsyakāritā paramāpadāṃ padaṃ sthānam /",
    "GK16visa10cu:6044": "vimṛśyakāritve tu na kevalaṃ nāpadaḥ kintu sampadaścetyāha---vṛṇate",
    "GK16visa10cu:6045": "hīti /",
    "GK16visa10cu:6046": "vimṛśyakāritāguṇenaiva lobhaḥ /",
    "GK16visa10cu:6047": "atreti /",
    "GK16visa10cu:6048": "sampadvaraṇakāryād vimṛśyakāritvamucitamiti samarthanam /",
    "GK16visa10cu:6049": "vaidharmye yathā--",
    "GK16visa10cu:6050": "“itthamārādhyamāno 'pi kliśnāti bhuvanatrayam /",
    "GK16visa10cu:6051": "śāmyetpratyapakāreṇa nopakāreṇa durjanaḥ” //",
    "GK16visa10cu:6052": "atra sāmānyaṃ viśeṣasya samarthakam /",
    "GK16visa10cu:6053": "Vijñapriyā:",
    "GK16visa10cu:6054": "(vi, gha) viśeṣeṇa sāmānyasya samarthanaṃ",
    "GK16visa10cu:6055": "vaidharmyaiṇetyasyodāharaṇamūhyamiti vakṣyate /",
    "GK16visa10cu:6056": "atastadanudāhṛtya sāmānyena viśeṣasamarthanameva",
    "GK16visa10cu:6057": "vaidharmyeṇodāharati---itthamiti /",
    "GK16visa10cu:6058": "tārakāsurasya bhuvanatrayakteśakatvabodhake śloke bhuvanatrayakleśakatvaviśiṣṭadurjanaviśeṣastāhakāsuraḥ",
    "GK16visa10cu:6059": "ārādhyamānatvataddharmasya viruddhadharmaḥ pratyayakriyamāṇatvaṃ durjanasāmānyasya /",
    "GK16visa10cu:6060": "evaṃ kteśakatvavaidharmyaṃ śāntiḥ /",
    "GK16visa10cu:6061": "kteśakatvaviśiṣṭadurjanaviśeṣasamarthanaṃ kteśakatvasamarthanarūpameva /",
    "GK16visa10cu:6062": "viśeṣaṇe hīti nyāyāt /",
    "GK16visa10cu:6063": "bhavati hi pratyapakāreṇaiva durjanasya śāntiḥ /",
    "GK16visa10cu:6064": "tadviruddhāradhyamānatvavato durjanaviśeṣasya tārakasya bhuvanakteśanamucitamiti pratītiḥ",
    "GK16visa10cu:6065": "“sahasā vidadhīta-” ityatra sahasā vidhānābhāvasyāpatpradatvaṃ viruddhaṃ kāryaṃ samarthakam",
    "GK16visa10cu:6066": "evamanyat /",
    "GK16visa10cu:6067": "Vijñapriyā:",
    "GK16visa10cu:6068": "(vi, ṅa) kāraṇena kāryasamarthanaṃ vaidharmyeṇetyasyodāharaṇamūhyamiti vakṣyate /",
    "GK16visa10cu:6069": "atastadanuktvā kāryeṇa kāraṇasamarthanaṃ vaidharmyeṇetyasyāpyudāharaṇaṃ sahas vidadhītetyatraivetyāha---sahaseti",
    "GK16visa10cu:6070": "sahasā vidhānābhāvasyeti /",
    "GK16visa10cu:6071": "kāraṇasyetyarthaḥ /",
    "GK16visa10cu:6072": "āpatpadatvaṃ samarthakaṃ kāryam, sampadā viruddhamiti viruddhadharmavadityarthaḥ /",
    "GK16visa10cu:6073": "abhāvatvabhāvatve 'tra viruddhadharme /",
    "GK16visa10cu:6074": "atra hi vimṛṣyakāriṇa eva sampadāvaraṇāt kāryāt sahasā vidhānābhāva ucita iti pratītiḥ /",
    "GK16visa10cu:6075": "evamanyaditi /",
    "GK16visa10cu:6076": "viśeṣaṇasāmānyasamarthanaṃ kāraṇena kāryasamarthanañca vaidharmyeṇa yadanudāhṛtaṃ tadityarthaḥ",
    "GK16visa10cu:6077": "tatra viśeṣeṇa sāmānyasamarthanaṃ vaidharmyeṇa yathā--- “guṇaānābheva",
    "GK16visa10cu:6078": "daurātmyāddhuri dhūryo na yujyate /",
    "GK16visa10cu:6079": "asaṃjātakiṇaskandhaḥ sukhaṃ svapati gaurgaliḥ” // iti /",
    "GK16visa10cu:6081": "asyārthaḥ--dhūryaḥ āropyamāṇabhāravahanasamarthaśca prāṇī dhuri",
    "GK16visa10cu:6082": "bhāravahane niyujyate /",
    "GK16visa10cu:6083": "tacca guṇānāmeva daurātmyād daurjanyād dhūryatvaguṇasya bhāravahanaduḥ khaprayojakatvāttasya daurjanyam /",
    "GK16visa10cu:6084": "guṇābhāve tu tādṛśaṃ duḥ khaṃ na bhavatītyāha--asaṃjāteti /",
    "GK16visa10cu:6085": "kiṇo yugagharṣaṇāducchūnabhāgaḥ /",
    "GK16visa10cu:6086": "asaṃjātatatskandho galiralaso gauḥ sukhaṃ svapiti, natu dhuri niyujyate ityarthaḥ /",
    "GK16visa10cu:6087": "atra dhuri niyujyamānadhūryaprāṇī sāmānyam; aniyujyamānaprāṇiviśeṣeṇa galigavādiyujyamānatvaviruddhadharmeṇa sukhasvāpena dhūryaviruddhadharmeṇa galitvena ca samarthitam /",
    "GK16visa10cu:6088": "alasasya sukhasvapanaśīlasya dhūryasya dhuri niyujyamānatvamucitamiti pratīteḥ niyogasamarthanameva niyujyamānadhūryasamarthanaṃ; “saviśeṣaṇe",
    "GK16visa10cu:6089": "hi'; iti nyāyāt /",
    "GK16visa10cu:6090": "kāraṇena kāryasamarthanaṃ vaidharmyeṇa yathā--- “sa vijigye raṇe sarvān rākṣasendro baloddhataḥ",
    "GK16visa10cu:6091": "rāmabāṇakaṭusvādamanāsvādya hi tādṛśaḥ // iti /",
    "GK16visa10cu:6093": "atra hi rāvaṇasya vijayaḥ kāryaṃ rāmabāṇakaṭusvādānāsvādena kāraṇena samarthitam /",
    "GK16visa10cu:6094": "tadanāsvādena tasya vijaya ucitastadāsvāde sati tadasambhavāditi pratiteḥ /",
    "GK16visa10cu:6095": "bhāvatvābhāvatve tayorvaidharmye /",
    "GK16visa10cu:6096": "hetorvākyapadārthatve kāvyaliṅgaṃ nigadyate // VisSd_10.62 //",
    "GK16visa10cu:6097": "Vijñapriyā:",
    "GK16visa10cu:6098": "(vi, ca) kāvyaliṅgālaṅkāramāha---kriyākārakabhāvena samāptatve",
    "GK16visa10cu:6099": "vākyaṃ, asamāptatve padam /",
    "GK16visa10cu:6100": "ayameva hetvalaṅkāraḥ kāvyahetuścotyate /",
    "GK16visa10cu:6101": "tatra vākyārthatā yathā--",
    "GK16visa10cu:6102": "“yattvannetrasamānakānti salile magnaṃ tadindīvaraṃ meghairantaritaḥ priye ! tava mukhacchāyānukārī śaśī /",
    "GK16visa10cu:6103": "ye 'pi tvadramanānukārigatayaste rājahaṃsā gatā-",
    "GK16visa10cu:6104": "stvatsādṛśyavinodamātramapi me daivena na kṣamyate” //",
    "GK16visa10cu:6105": "atra caturthapāde pādatrayavākyāni hetavaḥ /",
    "GK16visa10cu:6106": "Vijñapriyā:",
    "GK16visa10cu:6107": "(vi, cha) yattvannetreti /",
    "GK16visa10cu:6108": "varṣāsu bhāvanopanītāṃ rāvaṇopahṛtāṃ sītāṃ sambodhya rāmasyeyamuktiḥ",
    "GK16visa10cu:6109": "he priye ! tvatsādṛśyenārthād dṛśyamānena yo vinodastanmātramapi me daivena na kṣamyate",
    "GK16visa10cu:6110": "nanu nīlotpalacandrahaṃsagatiṣu tvannetramukhasādṛśyāni vilokyantāmityata āha /",
    "GK16visa10cu:6111": "yattvannetreti /",
    "GK16visa10cu:6112": "varṣākālaṃvaśāt nīlotpalaṃ jalamagnaṃ, candro meghāntaritaḥ,",
    "GK16visa10cu:6113": "rājahaṃsāśca mānasaṃ gatā ityarthaḥ /",
    "GK16visa10cu:6114": "pādatrayavākyānīti /",
    "GK16visa10cu:6115": "vākyatrayasyaiva kriyākārakabhāvena samāptatvād hetava ityatra hetvarthakā ityarthaḥ /",
    "GK16visa10cu:6116": "padārthatā yathā mama--",
    "GK16visa10cu:6117": "“tvadvajirājinirdhūtadhūlīpaṭalapaṅkilām /",
    "GK16visa10cu:6118": "na dhatte śirasā gaṅgāṃ bhūribhārabhiyā haraḥ” //",
    "GK16visa10cu:6119": "atra dvitīyārdhe prathamārdhamekapadaṃ hetuḥ /",
    "GK16visa10cu:6120": "Vijñapriyā:",
    "GK16visa10cu:6121": "(vi, ja) tvadvājīti /",
    "GK16visa10cu:6122": "nirddhūta uddhūtaḥ /",
    "GK16visa10cu:6123": "na dhatte ityutprekṣitam /",
    "GK16visa10cu:6124": "ekapadamiti /",
    "GK16visa10cu:6125": "paṅkilāmityantaṃ kriyānanvayenāsamāptyā samāsena caikapadamityarthaḥ",
    "GK16visa10cu:6126": "anekapadaṃ yathā mama--",
    "GK16visa10cu:6127": "“paśyantyasaṃkhyapathagāṃ tvaddānajalavāhinīm /",
    "GK16visa10cu:6128": "deva ! tripathagātmānaṃ gopayatyugramūrdhani” //",
    "GK16visa10cu:6129": "Vijñapriyā:",
    "GK16visa10cu:6130": "(vi, jha) paśyantyasaṃkhyeti /",
    "GK16visa10cu:6131": "atrāpi gopāyatītyutprekṣitam /",
    "GK16visa10cu:6132": "atra paśyantītyasaṃkhyapathgāmiti tvaddānajalavāhinīmiti ca padādeva kriyānanvayenāsamāptatvāt pathatrayagamanāpekṣayā asaṃkhyāpathagamanoktarṣeṇa taddarśanaṃ gopanahetuḥ /",
    "GK16visa10cu:6133": "iha kecid vākyārthagatena kāvyaliṅgenaiva gatārthatayā kāryakāraṇabhāver'thāntaranyāsaṃ nādriyante /",
    "GK16visa10cu:6134": "tadayuktam, tathā hyatra hetustridhā bhavati--jñāpako niṣpādakaḥ samarthakaśceti /",
    "GK16visa10cu:6135": "tatra jñāpako 'numānasya viṣayaḥ, niṣpādakaḥ kāvyaliṅgasya,",
    "GK16visa10cu:6136": "samarthakor'thāntaranyāsasya, iti pṛthageva kāryakāraṇabhāver'thāntaranyāsaḥ kāvyaliṅgāt",
    "GK16visa10cu:6137": "Vijñapriyā:",
    "GK16visa10cu:6138": "(vi, ña) kāvyaprakāśakṛdabhipretārthamāha---iha keciditi /",
    "GK16visa10cu:6139": "vākyārthagateneti /",
    "GK16visa10cu:6140": "kāryakaraṇasamarthena yānyudāharaṇāni darśitāni tatra hetūnāṃ vākyārthamātragatatvāj jñāpako 'numānasya viṣaya iti /",
    "GK16visa10cu:6141": "idaṃ tu kāvyaprakāśakṛdviṣayavibhāgamanādṛtyaiva likhitaṃ tanmate hi praśrasyaiva jñāpako heturna hetvalaṅkāraḥ, tatrottarālaṅkāreṇāghrātatvāt",
    "GK16visa10cu:6142": "anyatra tu janako jñāpakaśca heturhetvalaṅkāra eva /",
    "GK16visa10cu:6143": "ata eva--- “bhasmoddhūlana bhadramastu bhavate rudrākṣamāle śubhaṃ hā sopānaparamparāṃ girisutākāntālayālaṅkṛtim /",
    "GK16visa10cu:6144": "adyārādhanatoṣitena vibhunā yuṣmatsaparyāsukhā- llokocchedini mokṣanāmani mahāmohe nidhīyāmahe”",
    "GK16visa10cu:6145": "iti śloke sukhālokaccheditvaṃ mokṣasya mahāmohatve heturityuktyā hetvalaṅkārodāharaṇatayā udāhṛtam /",
    "GK16visa10cu:6146": "tatra mokṣasya mahāmohatāyā alīkatvena sukhālokaccheditvasya janakahetutvāsambhavena jñāpakahetutvādeva",
    "GK16visa10cu:6147": "anumānaṃ tu sādhyasādhanayorekadharmigatatvena nirdeśe sati hetorhetutvena nirdeśe satyeva",
    "GK16visa10cu:6148": "iha tu sukhālokācchedinītyanena hetoreva nirdeśo natu hetutvena /",
    "GK16visa10cu:6149": "bhavatāpyanumānodāharaṇatayā vakṣyamāṇeṣu ślokeṣu hetūnāṃ hetutvenaiva nirdeśāt nahi “parvāto vahnimān dhūmāt '; ityukte 'numānam /",
    "GK16visa10cu:6150": "tasmād jñāpakahetumātraṃ nānumānālaṅkārasya viṣayaḥ, kintu darśitahetureva /",
    "GK16visa10cu:6151": "ato jñāpakahetumātrasyānumānasyānumānatvamuktamityuktam /",
    "GK16visa10cu:6152": "niṣpādakaḥ kāvyaliṅgasyeti /",
    "GK16visa10cu:6153": "idamapi “bhasmoddhūlane'; tyādau na sambhavatītyavadheyam /",
    "GK16visa10cu:6154": "tvadvājirājītyatra paśyantyasaṃkhyetyatra ca hetorniṣpādakatvāsambhavādutprekṣā /",
    "GK16visa10cu:6155": "tathāhi--”yattvannetra-” ityādau caturthapādavākyam, anyathā sākāṅkṣatayāsamañjasameva syāt iti pādatrayagatavākyaṃ niṣpādakatvenāpekṣate /",
    "GK16visa10cu:6156": "Vijñapriyā:",
    "GK16visa10cu:6157": "(vi, ṭa) yattvannaitrasamānakāntītyuktahetvalaṅkārodāharaṇe daivākṣamāṃ prati nīlotpalādīnāṃ salilamagnatvāderjanakahetutvāsambhavāt kaṣṭasṛṣṭyā janakatvamupapādayitumāha /",
    "GK16visa10cu:6158": "tathāhi “yattvannetreti '; caturthapādavākyaṃ daivākṣamābodhakam,",
    "GK16visa10cu:6159": "anyathā yattvannetretyādihetvanupādāne 'samañjasaṃ",
    "GK16visa10cu:6160": "hetvākāṅkṣāsattvenānivṛttākāṅkṣam /",
    "GK16visa10cu:6161": "pādatrayavākyamityatra vākyārthamityarthaḥ /",
    "GK16visa10cu:6162": "niṣpādakatvena nirākāṅkṣabodhaviśiṣṭatayā daivākṣamāniṣpādakatvena /",
    "GK16visa10cu:6163": "tathā ca īdṛśabodhaviṣayatārūpaviśeṣaṇāṃśaniṣpādakatvena saviśeṣaṇanyāyād viśeṣṭaniṣpādakatvamityuktam",
    "GK16visa10cu:6164": "idaṃ na ruciramuktam /",
    "GK16visa10cu:6165": "jñāpakāṃśaviṣayatājanakatvena tadviṣayajanakatvasvīkāre 'numānālaṅkāre pra)jñāpakālaṅkāre ca tadāpatteḥ /",
    "GK16visa10cu:6166": "tasmādīdṛśakaṣṭasṛṣṭimanādṛtya kāvyaprakāśakṛtā kāryakāraṇasamarthaner'thāntaranyāso 'nādṛtaḥ",
    "GK16visa10cu:6167": "sa eva jyāyān /",
    "GK16visa10cu:6168": "“sahasā vidadhīta-” ityādau tu--",
    "GK16visa10cu:6169": "“parāpakāranirataidurjanaiḥ saha saṅgatiḥ /",
    "GK16visa10cu:6170": "vadāmi bhavatastattvaṃ na vidheyā kadācana” //",
    "GK16visa10cu:6171": "ityādivadupadeśamātreṇāpi nirākāṅkṣatayā svato 'pi gatārthaṃ sahasā vidhānābhāvaṃ sampadvaraṇaṃ sopapattikameva karotīti pṛthageva kāryakāraṇabhāver'thāntaranyāsaḥ kāvyaliṅgāt /",
    "GK16visa10cu:6172": "Vijñapriyā:",
    "GK16visa10cu:6173": "(vi, ṭha) nanvevaṃ “sahasā vidadhīte'; tyādāvapi “vṛṇate hi';",
    "GK16visa10cu:6174": "ityādipadārdhaṃ vinā pūrvārdhavākyaṃ sākāṅkṣamityata uktarityā tatrāpi kāvyaliṅgameva syānnārthantaranyāsa ityarthaḥ /",
    "GK16visa10cu:6175": "tatra tādṛśākāṅkṣā nāstītyāha---sahasetyādi /",
    "GK16visa10cu:6176": "upadeśamātreṇāpi nirākāṅkṣatayā vṛṇate hi ityādāvākāṅkṣārāhityenāpi gatārthaṃ caritārthamityataḥ sahasā vidhānābhāvaṃ karmabhūtaṃ sampadvaraṇaṃ karttṛ sopapatikameva kurute /",
    "GK16visa10cu:6177": "nanu ākāṅkṣābalāddheturbhavatītyarthaḥ /",
    "GK16visa10cu:6178": "tatropadeśatāyā dṛṣṭantamāha---parāpakāraniratairiti /",
    "GK16visa10cu:6179": "tatra “na vidheye'; ti kṛtyapratyayādinātrāpi “vidadhīte'; tyatra vidhipratyayādupadeśapratītirityarthaḥ",
    "GK16visa10cu:6180": "parāpakāretyādau samarthanīyānirdeśāt nāstyeva tatrārthāntaranyāsa iti viśeṣaḥ /",
    "GK16visa10cu:6181": "idaṃ tvavadheyam--sahasetyādāvupadeśarūpatvena caritārthatvānmā bhavatu taddhetvalaṅkāraḥ",
    "GK16visa10cu:6182": "pṛthvi sthirā bhavetyādau siddhe sthairye upadeśasambhavāt kārmukajyātatīkaraṇaṃ hetumapekṣate eveti tatra hetvalaṅkāraprasaktirdurvāraiva /",
    "GK16visa10cu:6183": "“na dhatte śirasā gaṅgāṃ bhūribhārabhiyā haraḥ /",
    "GK16visa10cu:6184": "tvadvājirājinirdhūtadhūlibhiḥ paṅkilā hi sā” //",
    "GK16visa10cu:6185": "ityatra hiśabdopādānena paṅkilatvāditivaddhetutvasya sphuṭatayā",
    "GK16visa10cu:6186": "nāyamalaṅkāraḥ, vaicitryasyaivālaṅkāratvāt /",
    "GK16visa10cu:6187": "Vijñapriyā:",
    "GK16visa10cu:6188": "(vi, ḍa) yatra janakahetorhetutvenaiva nirdeśastatra",
    "GK16visa10cu:6189": "vaicitryābhāvānna hetvalaṅkāra ityāha--ni dhatta ityādi /",
    "GK16visa10cu:6190": "atra “hi” śabdohetutābodhaka ityāha---hi śabda iti /",
    "GK16visa10cu:6191": "Locanā:",
    "GK16visa10cu:6192": "(lo, ai) atra hetustridhā bhavati, traividhyena alaṅkāraṇāṃ viṣayavibhāgasthāpanāt kathaṃ tridhetyāha /",
    "GK16visa10cu:6193": "jñāpakaḥ siddhatvenaivānirdiṣṭasyāpratītasya pratyāyakaḥ /",
    "GK16visa10cu:6194": "yatra sādhyasādhakatvākāreṇa hetumatornirdeśaḥ, yathā “yatra",
    "GK16visa10cu:6195": "patatyabalānā” mityādau śarāpātena madanadhāvanasyāniṣpādakaḥ",
    "GK16visa10cu:6196": "sākāṅkṣatvena siddhasya sādhakaḥ /",
    "GK16visa10cu:6197": "yathā---sahasā vidadhīta na kriyāmityādau /",
    "GK16visa10cu:6198": "anyathā yattvannetra ityādi pādatrayaṃ vināsamañjasaṃ syāt tadaivāsya virahiṇo nāyikāsādṛśyavinodāsahatvasya svato 'pratīteḥ /",
    "GK16visa10cu:6199": "svato 'pi samarthakatvād vākyābhāve 'pītyarthaḥ /",
    "GK16visa10cu:6200": "gatārthaṃ--yattvannetretyādivailakṣaṇyena nirākāṅkṣatāyā pratītābhidheyam /",
    "GK16visa10cu:6201": "uktameva draḍhayati---pṛthageveti /",
    "GK16visa10cu:6202": "sphuṭatayābhidheyaviṣayatayā, vaicitryasyālaukikavicchitteḥ /",
    "GK16visa10cu:6203": "idañca kāvyaliṅgasya heturvaicitaryāvahanena na nivarttata iti kāvyaliṅgākhyamalaṅkaraṇam",
    "GK16visa10cu:6204": "anumānaṃ tu vicchittyā jñānaṃ sādhyasya sādhanāt /",
    "GK16visa10cu:6205": "Vijñapriyā:",
    "GK16visa10cu:6206": "(vi, ḍha) anumānālaṅkāramāha---anumānaṃ tviti /",
    "GK16visa10cu:6207": "vicichattyā bhaṅgyā sādhanād sādhyasya jñānamityarthaḥ /",
    "GK16visa10cu:6208": "bhaṅgī cāhāryāroparūpā; vahnimān dhūmādityasya vāraṇāya tat /",
    "GK16visa10cu:6209": "atra sādhyasādhanayoreva dharmigatatvaṃ kāvyaprakāśakṛduktaṃ viśeṣaṇaṃ deyameva /",
    "GK16visa10cu:6210": "anyathā dhanurātatajyīkaraṇarūpahetupṛthvīsthairyayordharmibhede 'pi",
    "GK16visa10cu:6211": "pṛthvī sthiretyādau atiprasaktyāpateteḥ /",
    "GK16visa10cu:6212": "Locanā:",
    "GK16visa10cu:6213": "(lo, o) vicchittyā kavipratibhotthāpitena vaicitryeṇa /",
    "GK16visa10cu:6214": "vahnimān dhūmavattvādityādau laukikoktimātre sadharmiṇyayogavyavacchedaḥ /",
    "GK16visa10cu:6215": "vyāpakasya sādhyatvam /",
    "GK16visa10cu:6216": "pakṣasattvasapakṣasattvavipakṣavyāvṛttatvaviśiṣṭo hetuḥ sādhanam /",
    "GK16visa10cu:6217": "evaṃ śabdavṛttenāpi yatra sādhyasādhanatvākāreṇa nirdeśastatrānumānālaṅkāraḥ /",
    "GK16visa10cu:6218": "kāvyaliṅge tvarthānusandhānādeva hetuhetumadbhāvapratītiḥ /",
    "GK16visa10cu:6219": "yathā--",
    "GK16visa10cu:6220": "“jānīmahe 'syā hṛdi sārasākṣyā virājate 'ntaḥ priyavaktracandraḥ /",
    "GK16visa10cu:6221": "tatkāntijālaiḥ prasṛtaistadaṅgeṣvāpāṇḍutā kuḍmalatākṣipadme” //",
    "GK16visa10cu:6222": "atra rūpakavaśādvicchittiḥ /",
    "GK16visa10cu:6223": "Vijñapriyā:",
    "GK16visa10cu:6224": "(vi, ṇa) pāṇḍorghūrṇamānanetrāyā virahiṇyā varṇanamidam /",
    "GK16visa10cu:6225": "jānīmahe anuminuma ityarthaḥ /",
    "GK16visa10cu:6226": "asyā antarityanvayaḥ /",
    "GK16visa10cu:6227": "iyamantaḥ priyavaktracandravatī tatkāntyadhīnapāṇḍudehakuḍmalitanetrapadmattvādityanumānam",
    "GK16visa10cu:6228": "atra vicchittiṃ grāhayati--atra rūpaketi /",
    "GK16visa10cu:6229": "mukhanetrāyoścandrapadmarūpakamaṅgapāṇḍupāṇḍutvāṃśe 'pahnutirapi",
    "GK16visa10cu:6230": "bodhyā /",
    "GK16visa10cu:6231": "Locanā:",
    "GK16visa10cu:6232": "(lo, au) tasya candrasya kāntijālaiḥ /",
    "GK16visa10cu:6233": "tat tasmāt rūpakavaśādakṣṇeḥ padmatvaprayojitaṃ rūpakālaṅkāramantarbhāvyoktatvām /",
    "GK16visa10cu:6234": "yathā vā--",
    "GK16visa10cu:6235": "“yatra patatyabalānāṃ dṛṣṭirniśitāḥ patanti tatra śarāḥ /",
    "GK16visa10cu:6236": "taccāparopitaśaro dhāvatyāsāṃ puraḥ smaro manye” //",
    "GK16visa10cu:6237": "atra kaviprauḍhoktivaśādvicchittiḥ /",
    "GK16visa10cu:6238": "utprekṣāyāmanaścitatayā pratītiḥ, iha tu niścitatayetyubhayorbhedaḥ /",
    "GK16visa10cu:6239": "Vijñapriyā:",
    "GK16visa10cu:6240": "(vi, ta) vicchittyantareṇāpyudāharati---yatra patatīti /",
    "GK16visa10cu:6241": "śarā ityatra smarīyaśaratvabodhakavelakṣaṇyaṃ bodhyam /",
    "GK16visa10cu:6242": "manye ityatrānuminuma ityarthaḥ /",
    "GK16visa10cu:6243": "abalāścāropitaśarasmarapuraḥ sarāḥ svadṛṣṭipātaviśiṣṭadikpatannimittaśarakatvādityanumānam",
    "GK16visa10cu:6244": "śareṣupuṣpamayatvaṃ bodhyam /",
    "GK16visa10cu:6245": "teṣāṃ niśitatvaṃ tu āropyam /",
    "GK16visa10cu:6246": "utprekṣāviśeṣādasya bhedamāha---utprekṣāyāmiti /",
    "GK16visa10cu:6247": "hetūtprekṣāyāmityarthaḥ /",
    "GK16visa10cu:6248": "evañca darśitodāharaṇadvaye “jānīmahe” “manye” iti padayorutprekṣāvācakatve taddvaye utprekṣā naiveti bodhyam /",
    "GK16visa10cu:6249": "tatpadadvayābhāve tu dvayoḥ sandehasaṅkara iti ca bodhyam /",
    "GK16visa10cu:6250": "Locanā:",
    "GK16visa10cu:6251": "(lo, a) na kevalamalaṅkārantarāśrayeṇaiva vicchattiretadalaṅkāraprayojiketyudāharaṇāntaraṃ darśayati---yathā veti /",
    "GK16visa10cu:6252": "anyorudāharaṇayorhṛdaye prayasadbhāvasya smaradhāvanasya ca kāraṇarūpasya sādhyasyāpi padmakuḍmalatā śarapatanañca sādhanaṃ yathā parvato 'yaṃ vahnimān dhūmavattvādityādau /",
    "GK16visa10cu:6253": "evam /",
    "GK16visa10cu:6254": "“ārūḍhaḥ patita iti svasambhave 'pi svacchānāṃ pariharaṇīyatāmupaiti /",
    "GK16visa10cu:6255": "karṇebhyaścyutamasitotpalaṃ vadhūnāṃ vīcībhistaṭamanu yannirāsurāpaḥ”",
    "GK16visa10cu:6256": "atra svacchānāṃ patitaparihārarūpasāmānyasya jalānāmasitotpale nirasanarūpo viśeṣarūpaḥ sādhanam",
    "GK16visa10cu:6257": "yathā vṛkṣo 'yaṃ śiṃśapātvādityādau /",
    "GK16visa10cu:6258": "evaṃ cāsya vicchittiviśeṣasya vitarkākhyabhinnālaṅkāraprayojakatva /",
    "GK16visa10cu:6259": "nirūpaṇaprayāso rāghavānandānāmavicāramūla eva /",
    "GK16visa10cu:6260": "aniścitatayānirddharitatvena sambhāvanotthānād iti bhāvaḥ /",
    "GK16visa10cu:6261": "niścitatayā parvato 'yaṃ vāhnimānityādau vahnimattvādivat /",
    "GK16visa10cu:6262": "abhedenābhidhā heturhetorhetumatā saha // VisSd_10.63 //",
    "GK16visa10cu:6263": "yathā mama--”tāruṇyasya vilāsaḥ--” ityatra",
    "GK16visa10cu:6264": "vaśīkaraṇaheturnāyikāvaśīkaraṇatvenoktā, vilāsahāsayostvadhyavasāyamūlo",
    "GK16visa10cu:6265": "'yamaṅkāraḥ /",
    "GK16visa10cu:6266": "Vijñapriyā:",
    "GK16visa10cu:6267": "(vi, tha) kāvyaliṅgatiriktamaparamapi",
    "GK16visa10cu:6268": "hetusaṃjñakamalaṅkāramāha---abhedeneti /",
    "GK16visa10cu:6269": "hetumatā kāryeṇa saha hetorabhedenābhidhābhidhānaṃ hetunāmālaṅkāra ityarthaḥ /",
    "GK16visa10cu:6270": "tāruṇyasyetyādau taddarśayati---vaśīkaraṇeti /",
    "GK16visa10cu:6271": "vilāsahāsatāṃśe kāryakāraṇabhāvādāha---vilāseti /",
    "GK16visa10cu:6272": "vilāsādistāruṇyādijanya eva nāyikāyāḥ paramparāyāḥ kāraṇatvādyo 'bhedādhyāsastanmūlastacchobhito 'yamityarthaḥ /",
    "GK16visa10cu:6273": "bahuṣu tatpāta eva śobhetyabhiprāyaḥ /",
    "GK16visa10cu:6274": "atra ca śuddhasāropā lakṣaṇaiva, nahyayamalaṅkāra iti kāvyaprakāśakṛt",
    "GK16visa10cu:6275": "Locanā:",
    "GK16visa10cu:6276": "(lo, ā) abhedenābhidhānaṃ samānadhikaraṇanirdeśāditi bhāvaḥ /",
    "GK16visa10cu:6277": "heturhetvākhyo 'laṅkāraḥ /",
    "GK16visa10cu:6278": "kāryakāraṇavicchittyāśrayeṇānumānānantaramasya prastāvaḥ /",
    "GK16visa10cu:6279": "adhyavasāyamūlaḥ /",
    "GK16visa10cu:6280": "vaicitryaṃ vijṛmbhaṇasya vilāsatvena pracuratarollāsasya hāsatvenādhyavasāyāt /",
    "GK16visa10cu:6281": "anukūlaṃ prātikūlyamanukūlānubandhi cet /",
    "GK16visa10cu:6282": "Vijñapriyā:",
    "GK16visa10cu:6283": "(vi, da) anukūlasaṃjñakamalaṅkārantaramāha---anukūlamiti /",
    "GK16visa10cu:6284": "prātikūlya yadyanukūlasya iṣṭārthasāyanubandhi janakamityarthaḥ /",
    "GK16visa10cu:6285": "Locanā:",
    "GK16visa10cu:6286": "(lo, i) anukūlamityalaṅkāranāma /",
    "GK16visa10cu:6287": "anukūlānubandhi ānukūlyāvaham /",
    "GK16visa10cu:6288": "asyāpi kāraṇavaicitryamūlatvena hetvalaṅkārāntaraṃ lakṣaṇam /",
    "GK16visa10cu:6289": "asya sāgasa ityarthaḥ /",
    "GK16visa10cu:6290": "yathā--",
    "GK16visa10cu:6291": "“kupitāsi yadā tanvi ! nidhāya karajakṣatam /",
    "GK16visa10cu:6292": "badhāna bhujapāśābhyāṃ kaṇṭhamasya dṛḍhaṃ tadā” //",
    "GK16visa10cu:6293": "asya ca vicchittiviśeṣasya sarvālaṅkāravilakṣaṇatvena sphuraṇātpṛthagalaṅkāratvameva nyāyyam",
    "GK16visa10cu:6294": "Vijñapriyā:",
    "GK16visa10cu:6295": "(vi, dha) kupitāsīti---māninīṃ prati sakhyā uktiriyam /",
    "GK16visa10cu:6296": "yadītyathe yadā /",
    "GK16visa10cu:6297": "he tanvi ! yadi kupitāsi tadā karajakṣataṃ vidhāya bhujapāśābhyāmasya",
    "GK16visa10cu:6298": "nāyakasya kaṇṭhaṃ dṛḍhaṃ badhāna ityarthaḥ /",
    "GK16visa10cu:6299": "atra karajakṣatabhujapāśabandhau pratikūlau; nāyakaprīteḥ abhīṣṭasyānubandhi /",
    "GK16visa10cu:6300": "atrānukūlapadārthasya vyaṅgyatvam /",
    "GK16visa10cu:6301": "kvacittu tasya vācyatvamapi /",
    "GK16visa10cu:6302": "“aniśamapi makaraketurmanaso rujamāvahannabhimato me /",
    "GK16visa10cu:6303": "yadi madirāyatanayanāṃ tāmadhikṛtya praharatīti //",
    "GK16visa10cu:6304": "“ atrābhimataśabdasyeṣṭhapadatvaṃ vācyam /",
    "GK16visa10cu:6305": "anyairanuktasyālaṅkārasya svīkārabījamāha---asya ceti /",
    "GK16visa10cu:6306": "vastuno vaktumiṣṭasya viśeṣapratipattaye // VisSd_10.64 //",
    "GK16visa10cu:6307": "niṣedhābhāsa ākṣepo vakṣyamāṇoktago dvidhā /",
    "GK16visa10cu:6308": "Vijñapriyā:",
    "GK16visa10cu:6309": "(vi, na) caturvidhamākṣepālaṅkāramāha---vastuna iti /",
    "GK16visa10cu:6310": "vaktumiṣṭasya vastuno niṣedhābhāso 'niṣedhābhiprāyatvena niṣedhābhāsa ākṣepālaṅkāra ityarthaḥ",
    "GK16visa10cu:6311": "niṣedhābhāsasya phalamāha---viśeṣapratipattaye iti /",
    "GK16visa10cu:6312": "prathamaṃ tasya dvaividhyamāha---vakṣyamāṇeti /",
    "GK16visa10cu:6313": "vakṣyamāṇasya uktasya vā vaktumiṣṭasya niṣedhābhāsa ityarthaḥ /",
    "GK16visa10cu:6314": "uktasya vaktumiṣṭasya coktiḥ prācīnecchāviṣayatvāt /",
    "GK16visa10cu:6315": "Locanā:",
    "GK16visa10cu:6316": "(lo, ī) sampratyarthasya",
    "GK16visa10cu:6317": "gamyatvavaiśiṣṭyenāvaśiṣṭamākṣepālaṅkāramāha--vastuna iti /",
    "GK16visa10cu:6318": "ayamarthaḥ-vivakṣitasya vastunaḥ prākaraṇikatvādayukto niṣedhaḥ kutaḥ san bādhitasvarūpo yatrābhāsatāmavagamayati sa ākṣepo 'laṅkāraḥ /",
    "GK16visa10cu:6319": "na cātra niṣphala ityāha---viśeṣa iti /",
    "GK16visa10cu:6320": "prakṛtaniṣṭhatvena viśeṣasya pratipattaye ityarthaḥ /",
    "GK16visa10cu:6321": "sattāsamāno niṣedhaḥ /",
    "GK16visa10cu:6322": "kvacid vakṣyamāṇaviṣayaḥ kvaciduktaviṣaya iti dvividha ākṣepo",
    "GK16visa10cu:6323": "'laṅkāraḥ /",
    "GK16visa10cu:6324": "tatra vakṣyamāṇaviṣaye kvacitsarvasyāpi sāmānyataḥ sūcitasya niṣedhaḥ kvacidaṃśoktāvaṃśāntare niṣadha iti dvau bhedau /",
    "GK16visa10cu:6325": "uktaviṣaye ca kvacidvastusvarūpasya niṣedhaḥ, kvacidvastukathanasyeti",
    "GK16visa10cu:6326": "dvau, ityākṣepasya catvāro bhedāḥ /",
    "GK16visa10cu:6327": "krameṇa yathā--",
    "GK16visa10cu:6328": "“smaraśaraśatavidhurāyā bhaṇāmi saṃkhyāḥ kṛte kimapi /",
    "GK16visa10cu:6329": "kṣaṇamiha viśramya sakhe ! nirdayahṛdayasya kiṃ vadāmyathavā” //",
    "GK16visa10cu:6330": "atra sakhyā virahasya sāmānyataḥ sūcitasya vakṣyamāṇaviṣaye niṣedhaḥ /",
    "GK16visa10cu:6331": "Vijñapriyā:",
    "GK16visa10cu:6332": "(vi, pa) smaraśareti /",
    "GK16visa10cu:6333": "nāyikāyā virahāvasthāṃ nāyake vivakṣostatsakhyā uktiriyam /",
    "GK16visa10cu:6334": "sakhīpatitvena sakhe ! iti sambodhanam /",
    "GK16visa10cu:6335": "kṣaṇamiha viśramya bhaṇāmītyanvayaḥ /",
    "GK16visa10cu:6336": "kathanīyabāhulyād viśramapūrvakatvakathanam /",
    "GK16visa10cu:6337": "nirdayahṛdayeṣu yuṣmādṛśeṣvityarthaḥ /",
    "GK16visa10cu:6338": "atreti /",
    "GK16visa10cu:6339": "virahasya virahāvasthāyāḥvakṣyamāṇe viśeṣe pāṇḍutvakṛśatvādau nirdayahṛdayatvena tu sāmānyataḥ sūcanam /",
    "GK16visa10cu:6340": "niṣedhābhāsavaśācca tasyā vaśyamaraṇarūpaviśeṣapratipattiḥ /",
    "GK16visa10cu:6341": "Locanā:",
    "GK16visa10cu:6342": "(lo, u) sarvatrāpi vakṣyamāṇasya virahasya sāmānyataḥ sūcanaṃ smaraśaravidhurāyā iti pratipādanāt",
    "GK16visa10cu:6343": "vakṣyamāṇo virahiṇyāstattadavasthāviśeṣāṇāmakathanāt /",
    "GK16visa10cu:6344": "“tava virahe hariṇākṣī nirīkṣya navamālikāṃ dalitām /",
    "GK16visa10cu:6345": "hanta ! nitāntamidānīm āḥ kiṃ hatajalpitairathavā” //",
    "GK16visa10cu:6346": "atra mariṣyatītyaṃśo noktaḥ /",
    "GK16visa10cu:6347": "Vijñapriyā:",
    "GK16visa10cu:6348": "(vi, pha) aṃśaniṣedhābhāsamāha---tava viraha iti /",
    "GK16visa10cu:6349": "nitāntamidānīmiti /",
    "GK16visa10cu:6350": "anyadā uddīpakavikasitamallikādarśanādakṣitajīvanā hyāsīt /",
    "GK16visa10cu:6351": "idānīṃ tu mariṣyatītyasyāṃśasyānuktasya niṣedhābhāsaḥ /",
    "GK16visa10cu:6352": "vīkṣyetyaṃśastūktaḥ /",
    "GK16visa10cu:6353": "evaṃ niṣiddhoktiviṣayasya maraṇasyāśakyavaktavyatvarūpasya viśeṣasya pratipattistatphalam",
    "GK16visa10cu:6354": "“bālaa ! ṇāhaṃ dūtī tua piosi tti ṇa maha vāvāro /",
    "GK16visa10cu:6355": "sā marai tujjha aaso etnaṃ dhammakkharaṃ bhaṇimo” //",
    "GK16visa10cu:6356": "atra dūtītvasya vastuno niṣedhaḥ /",
    "GK16visa10cu:6357": "Vijñapriyā:",
    "GK16visa10cu:6358": "(vi, ba) uktaniṣedhaviṣaye vaktumityasya vastusvarūpasya",
    "GK16visa10cu:6359": "niṣedhamāha---bālaa iti /",
    "GK16visa10cu:6360": "“bālaka nāhaṃ dūtī tiṣṭha priyo 'sīti na mama vyāpāraḥ /",
    "GK16visa10cu:6361": "sā mriyate tavāyaśaḥ etad dharmākṣaraṃ bhaṇāmaḥ // iti /",
    "GK16visa10cu:6363": "dharmānabhijñātvena dharmavaktrayā bālakatvena sambodhitaḥ /",
    "GK16visa10cu:6364": "dharmakathanamātrasyoddeśyatvasūcanāya ātmano dūtītvaniṣedaḥ /",
    "GK16visa10cu:6365": "nāyikāyāḥ pravṛttyanumatirapi mama nāstītyetatsūcanāya tiṣṭhetyuktam /",
    "GK16visa10cu:6366": "tathā prāṇimātradharmo vaktavyastatra svapriyatvamanyajanapriyatvaṃ vā na prayojakamityetatsūcanāya priyo 'sītyuktam /",
    "GK16visa10cu:6367": "tasyā mama vā priyo 'sīti netyarthaḥ /",
    "GK16visa10cu:6368": "atra sā mriyate ityuktaviṣaye vaktumiṣṭasyātmano dūtītvasya vastunā eva niṣedho natu tadukteḥ",
    "GK16visa10cu:6369": "naca dūtītvaniṣedhaḥ kathamuktamaraṇaviṣayaka iti vācyam /",
    "GK16visa10cu:6370": "maraṇavyāvarttakadūtītvaviṣayatvena paramparayā tadviṣayatvāt atrādharmato nivṛttaye yathārthavāditvasya viśeṣasya pratipattiḥ /",
    "GK16visa10cu:6371": "“virahe tava tanvaṅgī kathaṃ kṣapayatu kṣapām /",
    "GK16visa10cu:6372": "dāruṇavyavasāyasya puraste bhaṇitena kim ?” //",
    "GK16visa10cu:6373": "atra kathanasyoktasyaiva niṣedhaḥ /",
    "GK16visa10cu:6374": "Vijñapriyā:",
    "GK16visa10cu:6375": "(vi, bha) uktiniṣedhamāha---virahe iti /",
    "GK16visa10cu:6376": "atroktasya kṣapākṣapaṇāsāmarthyasya uktereva niṣedhaḥ /",
    "GK16visa10cu:6377": "atreti /",
    "GK16visa10cu:6378": "atra kathanasyoktasyaivetyatra uccāritasyaivetyartaḥ /",
    "GK16visa10cu:6379": "atra tad vyaṅgyaduḥ khātiśayasya viśeṣasya pratipattiḥ /",
    "GK16visa10cu:6380": "prathamodāharaṇe saṃkhyā avaśyambhāvimaraṇamiti viśeṣaḥ pratīyate /",
    "GK16visa10cu:6381": "dvitīye 'śakyavaktavyatvādi, tṛtīye dūtītve yathārthavāditvam, caturthe duḥ khasyātiśayaḥ",
    "GK16visa10cu:6382": "na cāyaṃ vihitaniṣedhaḥ, atra niṣedhasyābhāsatvāt /",
    "GK16visa10cu:6383": "Vijñapriyā:",
    "GK16visa10cu:6384": "(vi, ma) uktaślokacatuṣṭaye uktarūpaviśeṣapratipattiṃ darśayati---atra prathamamiti /",
    "GK16visa10cu:6385": "tṛtīye dūtyā ityeva samyak pāṭhaḥ /",
    "GK16visa10cu:6386": "tathā ca dūtīreva satītyarthaḥ /",
    "GK16visa10cu:6387": "nanu “karttavyaṃ pratyahaṃ strānaṃ natu rātrau kadācana'; ityatra vihitasya pratyahasnānasya rātrau niṣedhavad vidhiniṣedha evāyam /",
    "GK16visa10cu:6388": "sa ca nālaṅkāratāṃ bhajata ityāśaṅkate--na ceti /",
    "GK16visa10cu:6389": "samādhatte---atreti /",
    "GK16visa10cu:6390": "vāstavaniṣedhasyaivānalaṅkāratvam; niṣedhābhāsasya tu alaṅkāratvameveti bhāvaḥ //",
    "GK16visa10cu:6391": "Locanā:",
    "GK16visa10cu:6392": "(lo, ū) atra ca vihitaniṣedhena vicchitterabhāvāt kṣudratvādyalaṅkāramadhye kāvyaprakāśakārādibhirlākṣitena",
    "GK16visa10cu:6393": "nirasyati--na cāyamiti /",
    "GK16visa10cu:6394": "atra vihitaniṣedhe /",
    "GK16visa10cu:6395": "yathā---",
    "GK16visa10cu:6396": "“bāṇena hatvā mṛgamasya yātrā nivāryatāṃ dakṣiṇamārutasya /",
    "GK16visa10cu:6397": "ityarthanīyaḥ śabarādhirājaḥ śrīkhaṇḍapṛthvīdharakandarasthaḥ” //",
    "GK16visa10cu:6398": "“yadvā mṛṣā tiṣṭhatu dainyameta- nnaicchanti vairaṃ marutā kirātāḥ /",
    "GK16visa10cu:6399": "kīliprasaṅge śavarāṅganānāṃ sa hi śramaglanimapākaroti” //",
    "GK16visa10cu:6400": "iha hi prathamapadyoktasya dvitīyapadena niṣedhastāttvika eva /",
    "GK16visa10cu:6401": "evañca niṣiddhavidhināpi nāsya sāṅkaryaṃ, sa hi yathā---",
    "GK16visa10cu:6402": "“kva sūryaprabhavo vaṃśaḥ kva cālpaviṣayā matiḥ /",
    "GK16visa10cu:6403": "titīrṣurdustaraṃ mohāduḍupenāsmi sāgaram” //",
    "GK16visa10cu:6404": "“mandaḥ kaviyaśa- prepsurgamiṣyāmyupahāsyatām /",
    "GK16visa10cu:6405": "prāṃśulabhye phale lobhādudvāhuriva vāmanaḥ” //",
    "GK16visa10cu:6406": "“athavā kṛtavagdvāre vaṃśe 'smin pūrvasūribhiḥ /",
    "GK16visa10cu:6407": "maṇau vajrasamutkīrṇo sūtrasthe vāsti me gatiḥ” //",
    "GK16visa10cu:6408": "atra padyadvayoktaniṣedhasya tṛtīyapadyena vidhāne niṣedhasyābhāsatā eva /",
    "GK16visa10cu:6409": "aniṣṭasya tathārthasya vidhyābhāsaḥ paro mataḥ // VisSd_10.65 //",
    "GK16visa10cu:6410": "Vijñapriyā:",
    "GK16visa10cu:6411": "(vi, ya) anyavidhamākṣepālaṅkāramāha---anuṣṭasyeti /",
    "GK16visa10cu:6412": "aniṣṭasyārthasya vidhyābhāso niṣedhabodhako vidhistathā pūrvoktavat viśeṣapratipattaye cettadāpara ākṣepālaṅkāra ityarthaḥ /",
    "GK16visa10cu:6413": "Locanā:",
    "GK16visa10cu:6414": "(lo, ṛ) evamīṣanniṣedhābhāsāśrayamekamākṣepamuktvā tadviparītamaniṣṭhavidhyābhāsaṃ dvitīyamāha---aniṣṭasyeti",
    "GK16visa10cu:6415": "ayamarthaḥ /",
    "GK16visa10cu:6416": "yatheṣṭasya niṣedhastathaniṣṭasya nidhiranupapadyamāna ābhāse paryavasāyī dvitīyākṣepālaṅkārabījamiti",
    "GK16visa10cu:6417": "tatheti pūrvavadviśeṣapratipattaye /",
    "GK16visa10cu:6418": "yathā--",
    "GK16visa10cu:6419": "“gaccha gacchasi cet kānta ! panthānaḥ santu te śivāḥ /",
    "GK16visa10cu:6420": "mamāpi. janma tatraiva bhūyādyatra gato bhavān” //",
    "GK16visa10cu:6421": "atrāniṣṭatvādramanasya vidhiḥ praskhaladrūpo niṣedhe paryavasyati /",
    "GK16visa10cu:6422": "viśeṣaśca gamanasyātyantaparihāryatvarūpaḥ pratīyate /",
    "GK16visa10cu:6423": "Vijñapriyā:",
    "GK16visa10cu:6424": "(vi, ra) “gaccha gacchasi cetkānta'; ityatra janmakathanānmaraṇaṃ vyaṅgyam /",
    "GK16visa10cu:6425": "praskhaladrūpa iti---avidhībhavadrūpa ityarthaḥ /",
    "GK16visa10cu:6426": "viśeṣapratipattiṃ darśayati---viśeṣaśceti /",
    "GK16visa10cu:6427": "Locanā:",
    "GK16visa10cu:6428": "(lo, ṝ) atyantaparihāryarūpaḥ mamāpītyādinā dvitīyārdhena vyañjitaḥ /",
    "GK16visa10cu:6429": "yatatra--- yātu yātu kimanena tiṣṭhatā muñca muñca sakhi sādaraṃ vacaḥ /",
    "GK16visa10cu:6430": "khaṇḍitādharakalaṅkitaśriyaṃ śaknumo na nayanairnirīkṣitum //",
    "GK16visa10cu:6431": "'; iti rāghavānandairudāhṛtaṃ tadasamañjasam /",
    "GK16visa10cu:6432": "atrodāharaṇavat sarvathā na yātviti tathāvidhāparādhakāle nāyikāyā niṣedhābhāsasya mūḍhānāmapi buddhyanārohāt /",
    "GK16visa10cu:6433": "vibhāvanā vinā hetuṃ kāryotpattiryaducyate /",
    "GK16visa10cu:6434": "uktānuktanimittatvāddvidhā sā parikīrtitā // VisSd_10.66 //",
    "GK16visa10cu:6435": "Vijñapriyā:",
    "GK16visa10cu:6436": "(vi, la) vibhāvanālaṅkāramāha---vibhāvaneti /",
    "GK16visa10cu:6437": "hetuṃ hetvābhāsam /",
    "GK16visa10cu:6438": "kāryotpattistadīyakāraṇaviśeṣādivācyam /",
    "GK16visa10cu:6439": "uktānuktetinimittaṃ kāryotpatteḥ /",
    "GK16visa10cu:6440": "vyācaṣṭe---vinā kāraṇamiti /",
    "GK16visa10cu:6441": "Locanā:",
    "GK16visa10cu:6442": "(lo, ḷ) asya cākṣepasya virodhāśrayatvena tadanantaraṃ virodhamūlālaṅkārapradarśanaṃ prakriyate---vibhāvaneti",
    "GK16visa10cu:6443": "ucyate camatkārapratipattaye kavinā nibadhyate yasya kasyacitkāraṇasyābhāvaṃ darśayitvetyarthaḥ",
    "GK16visa10cu:6444": "evamanyeṣu evaṃvidhasthaleṣu sūtrārthā neyāḥ /",
    "GK16visa10cu:6445": "tattvataḥ sarvathākāraṇābhāve kāryotpatteravidyamānatvāt /",
    "GK16visa10cu:6446": "ukteti /",
    "GK16visa10cu:6447": "sā vibhāvanā uktanimittā anuktanimittā cetyarthaḥ /",
    "GK16visa10cu:6448": "vinā kāraṇamupanibadhyamāno 'pi kāryodayaḥ kiñcidanyatkāraṇamapekṣyaiva bhavituṃ yuktaḥ",
    "GK16visa10cu:6449": "tacca kāraṇāntaraṃ kvaciduktaṃ kvacidanuktamiti dvidhā /",
    "GK16visa10cu:6450": "yathā--",
    "GK16visa10cu:6451": "“anāyāsakṛśaṃ madhyamaśaṅkatarale dṛśau /",
    "GK16visa10cu:6452": "abhūṣaṇamanohāri vapurvayasi subhruvaḥ” //",
    "GK16visa10cu:6453": "Vijñapriyā:",
    "GK16visa10cu:6454": "(vi, va) anāyāseti /",
    "GK16visa10cu:6455": "madhyo madhyabhāgaḥ /",
    "GK16visa10cu:6456": "aśaṅke śaṅkayaiva tāratamyaucityāt /",
    "GK16visa10cu:6457": "atra vayorūpanimittamuktam /",
    "GK16visa10cu:6458": "atraiva “vapurbhāti mṛgīdṛśaḥ” iti pāṭhe 'nuktam",
    "GK16visa10cu:6459": "sati hetau phalābhāvo viśeṣoktistathā dvidhā /",
    "GK16visa10cu:6460": "Locanā:",
    "GK16visa10cu:6461": "(lo, e) phalābhāvaḥ śabdenopanibaddha ityādi pūrvavat /",
    "GK16visa10cu:6462": "tathetyuktānuktanimittatvāt /",
    "GK16visa10cu:6463": "tatroktanimittā yathā--",
    "GK16visa10cu:6464": "“dhanino 'pi nirunmādā yuvāno 'pi na cañcalāḥ /",
    "GK16visa10cu:6465": "prabhavo 'pyapramattāste mahāmahimaśālinaḥ” //",
    "GK16visa10cu:6466": "Vijñapriyā:",
    "GK16visa10cu:6467": "(vi, śa) viśeṣoktyalaṅkāramāha--sati hetāviti /",
    "GK16visa10cu:6468": "ukte sītyarthaḥ, phalābhāvo 'pyukta ityarthaḥ /",
    "GK16visa10cu:6469": "dhanino 'pīti /",
    "GK16visa10cu:6470": "te varṇanīyā rājānaḥ /",
    "GK16visa10cu:6471": "etadeva viśadayati---vineti /",
    "GK16visa10cu:6472": "iyañca kāraṇābhāvena paratantratayā kāryetpatterviśiṣṭatayā bhāvanādanvarthā vibhāvanā /",
    "GK16visa10cu:6473": "atra mahāmahimaśālitvaṃ nimittamuktam /",
    "GK16visa10cu:6474": "atraiva caturthapāde “kiyantaḥ santi bhūtale” iti pāṭhe tvanuktam /",
    "GK16visa10cu:6475": "acintyanimittatvaṃ cānuktanimittasyaiva bheda iti pṛthaṅnoktam /",
    "GK16visa10cu:6476": "yathā--",
    "GK16visa10cu:6477": "“sa ekastrī4ṇi jayati jaganti kusumāyudhaḥ /",
    "GK16visa10cu:6478": "haratāpi tanuṃ yasya śambhunā na hṛtaṃ balam” //",
    "GK16visa10cu:6479": "Vijñapriyā:",
    "GK16visa10cu:6480": "(vi, ṣa) acintyanimittarūpasya prabhedāntaraṃ kāvyaprakāśakṛtocyate /",
    "GK16visa10cu:6481": "taccānuktanimittarūpameveti pṛthak nocyate ityāha----acintyeti /",
    "GK16visa10cu:6482": "acintyanimittodāharaṇaṃ taduktaṃ darśayati---yathā sa eka iti /",
    "GK16visa10cu:6483": "trīṇi jagantītyanvayaḥ /",
    "GK16visa10cu:6484": "atra tanuharaṇenāpi balāharaṇe nimittamacintyam /",
    "GK16visa10cu:6485": "iha ca kāryābhāvaḥ kāryaviruddhasadbhāvamukhenāpi nibaddhyate /",
    "GK16visa10cu:6486": "vibhāvanāyāmapi kāraṇābhāvaḥ kāraṇaviruddhasadbhāvamukhena /",
    "GK16visa10cu:6487": "evañca “yaḥ kaumāraharaḥ” ityāderukaṇṭhākāraṇaviruddhasya nibandhanādvibhāvanā /",
    "GK16visa10cu:6488": "“yaḥ kaumāra-” ityādeḥ kāraṇasya ca kāryaviruddhāyā utkaṇṭhāyā nibandhanādviśeṣoktiḥ, evaṃ cātra vibhāvanāviśeṣoktyoḥ saṅkaraḥ /",
    "GK16visa10cu:6489": "śuddhodāharaṇaṃ tu mṛgyam /",
    "GK16visa10cu:6490": "Vijñapriyā:",
    "GK16visa10cu:6491": "(vi, sa) utkaṇṭhākāraṇaviruddhasyeti /",
    "GK16visa10cu:6492": "utkaṇṭhākāraṇaṃ hi tādṛśapatyādyasannidhānaṃ, tadviruddhasya tādṛśapatyādisannidhānasyetyarthaḥ",
    "GK16visa10cu:6493": "kāraṇasya ca kāryaviruddhāyā iti /",
    "GK16visa10cu:6494": "tādṛśakāraṇasya yatkāryamanutkaṇṭhā /",
    "GK16visa10cu:6495": "tadviruddhāyā ityarthaḥ /",
    "GK16visa10cu:6496": "śuddhodāharaṇaṃ mṛgyamiti /",
    "GK16visa10cu:6497": "śuddhodāharaṇadvayantu vibhāvanāviśeṣoktyoranāyāsakṛśamityādikaṃ, ';",
    "GK16visa10cu:6498": "dhanino 'pi nirunmādā'; ityādikameva cāsti /",
    "GK16visa10cu:6499": "tayostathātvameva mṛgyamityarthaḥ /",
    "GK16visa10cu:6500": "tathāhi---anāyāsakṛśamityādau śaṅkāviruddhāyā aśaṅkāyā,",
    "GK16visa10cu:6501": "bhūṣaṇaviruddhasya'bhūṣaṇatvasya ca pratītāvapi na viśeṣoktiḥ pratīyate /",
    "GK16visa10cu:6502": "na hi tāralyābhāvarūpasya phalābhāvasya manohāritvābhāvarūpasya phalābhāvasya ca pratītyā viśeṣoktiḥ syāt /",
    "GK16visa10cu:6503": "tathā dhanino 'pītyādāvadhanitvāviruddhasya dhanitvasya pratītāvapi na vibhāvanāpratītiḥ, nahi adhanitvādeḥ phalānyanunmādādīni",
    "GK16visa10cu:6504": "yenādhanitvaviruddhadhanitvapratītāvapi tādṛśaphalābhāvapratītyā vibhāvanā syāt /",
    "GK16visa10cu:6505": "Locanā:",
    "GK16visa10cu:6506": "(lo, ai) iha ca kāryābhāva ityādigranthaḥ prathamapariccheda eva",
    "GK16visa10cu:6507": "viśadīkṛtaḥ /",
    "GK16visa10cu:6508": "saṅkara ekasyopagrahanyāyadoṣābhāvādaniścaya iti prakāraḥ /",
    "GK16visa10cu:6509": "śabdodāharaṇaṃ viśeṣokteḥ kāryaviruddhasadbhāvamukhena, natu “sa",
    "GK16visa10cu:6510": "ekastrīṇi” ityādivat kāryaviruddhamukhena vibhāvanāyāśca",
    "GK16visa10cu:6511": "kāraṇaviruddhasadbhāvamukhena śuddhodāharaṇaṃ tu anyānyasāṅkaryābhāvayuktam /",
    "GK16visa10cu:6512": "yadyathā---",
    "GK16visa10cu:6513": "“karpūra iva dagdho 'pi śaktimān yo jane jane namo 'stvavāryavīryāya",
    "GK16visa10cu:6514": "tasmai makaraketave” //",
    "GK16visa10cu:6515": "atra dāhakāryaṃtayā śakterabhāvo 'śaktiviruddhaśaktisadbhāvamukhena",
    "GK16visa10cu:6516": "upanibaddha iti viśeṣoktiḥ suphuṭā /",
    "GK16visa10cu:6517": "evaṃ vibhāvanādayo 'pi",
    "GK16visa10cu:6518": "jātiścaturbhirjātyādyairguṇo guṇādibhistribhiḥ // VisSd_10.67 //",
    "GK16visa10cu:6519": "kriyā kriyādravyābhyāṃ yaddravyaṃ dravyeṇa vā mithaḥ /",
    "GK16visa10cu:6520": "viruddhamiva bhāseta virodho 'sau daśākṛtiḥ // VisSd_10.68 //",
    "GK16visa10cu:6521": "Vijñapriyā:",
    "GK16visa10cu:6522": "(vi, ha) daśavidhaṃ virodhābhāsālaṅkāramāha--jītirityādi /",
    "GK16visa10cu:6523": "jātyādau jātiguṇakriyādravyairmitho viruddhairiti yathāliṅgamanvayaḥ",
    "GK16visa10cu:6524": "guṇaśca jātikriyābhinnaṃ dharmamātraṃ bodhyam /",
    "GK16visa10cu:6525": "guṇādibhistribhiriti /",
    "GK16visa10cu:6526": "tasya jātyā saha virodhastu jāterguṇena saha virodharūpa eveti pūrvagaṇanāpraviṣṭatvānnoktaḥ",
    "GK16visa10cu:6527": "evamuttaradvaye 'pi /",
    "GK16visa10cu:6528": "dvavyaṃ tvekavyaktikaṃ bodhyam /",
    "GK16visa10cu:6529": "Locanā:",
    "GK16visa10cu:6530": "(lo, o) caturbhiḥ jātiguṇakriyādravyaiḥ viruddhamiva bhāseta,",
    "GK16visa10cu:6531": "paryavasāne tu āvirodha eva anyathā doṣāvahatvādityarthaḥ /",
    "GK16visa10cu:6532": "guṇasya jātyā saha jāterguṇena saha virodha eveti guṇaviruddhasya traividhyameva /",
    "GK16visa10cu:6533": "evameva kriyāviruddhasya caikyavidhyamevetiḥ--śākṛtirdaśaprakāro",
    "GK16visa10cu:6534": "virodhaḥ /",
    "GK16visa10cu:6535": "krameṇa yathā--",
    "GK16visa10cu:6536": "“tava virahe malayamaruddavānalaḥ śaśiruco 'pi soṣmāṇaḥ /",
    "GK16visa10cu:6537": "hṛdayamalirutamapi bhinte nalinīdalamapi nidāgharavirasyāḥ” //",
    "GK16visa10cu:6538": "Vijñapriyā:",
    "GK16visa10cu:6539": "(vi, ka) tatra jāteścaturbhiśca saha virodhamekaśloke eva darśayati---tava viraha iti /",
    "GK16visa10cu:6540": "tava virahe 'syā iti malayapavanādau sarvatrānvayaḥ /",
    "GK16visa10cu:6541": "atra davadahanatvamalayapavanatvajātyaurvirodhaḥ /",
    "GK16visa10cu:6542": "na cātra rūpakam,",
    "GK16visa10cu:6543": "dāhakatvaśītalatvadharmavyāpyayorjātyorvirodhasyaiva puraḥ sphūrttikatvāt",
    "GK16visa10cu:6544": "śaśiruco 'pītyatra śaśirucitvajāteśca soṣmatvaguṇavirodhaḥ /",
    "GK16visa10cu:6545": "hṛdayamityatrālirutatvajāterbhedena kriyayā virodhaḥ /",
    "GK16visa10cu:6546": "nalinīdalamapītyatra nalinīdalatvajāternidāgharaviṇā dravyeṇa saha tādātmyena virodhaḥ /",
    "GK16visa10cu:6547": "atrāpi viruddhadharmavyāpyatvād virodhasyaiva puraḥ sphūrttikatvādapikāreṇa virodhabodhanācca na rūpakam /",
    "GK16visa10cu:6548": "raveruṣmatvavyāpyatā tu tādātmyena /",
    "GK16visa10cu:6549": "ravīṇāṃ dvādaśatve 'pi nātra jātivirodhaḥ,",
    "GK16visa10cu:6550": "nidāghīyaviśeṣaṇādṛtuṣaṭkapravarttakaraverevātra ravipadārthatvāt tasyaikatvādeva /",
    "GK16visa10cu:6551": "“santatamusalāsaṅgādvahutaragṛhakarmaghaṭanayā nṛpate ! /",
    "GK16visa10cu:6552": "dvijapatnīnāṃ kaṭhināḥ sati bhavati karāḥ sarojasukumārāḥ” //",
    "GK16visa10cu:6553": "Vijñapriyā:",
    "GK16visa10cu:6554": "(vi, kha) guṇasya guṇavirodhamāha---santateti /",
    "GK16visa10cu:6555": "he nṛpa ! te pūrvaṃ santatetyādinā kaṭhinā dvijapatnīnāṃ karā",
    "GK16visa10cu:6556": "bhavanti sarojasukumārāḥ /",
    "GK16visa10cu:6557": "tvayā sampaddānena dāsībhi karmakaraṇāt karasaukumāryam /",
    "GK16visa10cu:6558": "atra kaṭhinatvasaukumāryaguṇayorvirodhaḥ /",
    "GK16visa10cu:6559": "“ajasya gṛhṇato janma nirīhasya hatadviṣaḥ /",
    "GK16visa10cu:6560": "svapato jāgarūkasya yāthārthyaṃ veda kastava” //",
    "GK16visa10cu:6561": "Vijñapriyā:",
    "GK16visa10cu:6562": "(vi, ga) guṇasya kriyāvirodhamāha---ajasyeti /",
    "GK16visa10cu:6563": "īśvaraṃ prati devānāṃ stutirayam /",
    "GK16visa10cu:6564": "ajasyetyatra janmābhāvaguṇajanmagrahaṇakriyayorvirodhaḥ /",
    "GK16visa10cu:6565": "evaṃ nirīhatvanidrārūpasvāpaguṇayorapi śatruhananajāgaraṇakriyābhyām",
    "GK16visa10cu:6566": "“vallabhotsaṅgasaṅgena vinā hariṇacakṣuṣaḥ /",
    "GK16visa10cu:6567": "rākāvibhāvarījānirviṣajvālākulo 'bhavat” //",
    "GK16visa10cu:6568": "Vijñapriyā:",
    "GK16visa10cu:6569": "(vi, gha) guṇasya dravyavirodhamāha---vallabhotsaṅgasaṅgeneti /",
    "GK16visa10cu:6570": "tad vinā virahiṇyā ityarthaḥ /",
    "GK16visa10cu:6571": "rākāvibhāvarījāniḥ pūrṇacandraḥ /",
    "GK16visa10cu:6572": "atra candro dravyamekavyaktikaratvāt /",
    "GK16visa10cu:6573": "tasya tādātmyena viṣajvālākulatvaguṇavirodhaḥ /",
    "GK16visa10cu:6574": "nayanayugāsecanakaṃ mānasavṛttayāpi duṣprāpam /",
    "GK16visa10cu:6575": "rūpamidaṃ madirākṣyā madayati hṛdayaṃ dunoti ca me //",
    "GK16visa10cu:6576": "Vijñapriyā:",
    "GK16visa10cu:6577": "(vi, ṅa) kriyāyāḥ kriyāvirodhamāha---nayanayugeti /",
    "GK16visa10cu:6578": "āsecanakaṃ sekena tāpanāśakam amṛtena secanakaṃ vā /",
    "GK16visa10cu:6579": "duṣprāpamanyastrībhiḥ /",
    "GK16visa10cu:6580": "atra madanādikriyayorvirodhaḥ /",
    "GK16visa10cu:6581": "Locanā:",
    "GK16visa10cu:6582": "(lo, au) “tadāsecanakaṃ tṛpternāstyanto yasya darśanāt'; amaraḥ /",
    "GK16visa10cu:6583": "madiro mattacakoraḥ /",
    "GK16visa10cu:6584": "“tvadvāji” ityādi /",
    "GK16visa10cu:6585": "“vallabhotsaṅga'--ityādiśloke caturthapāde “madhyandinadinādhipaḥ” iti pāṭhe dravyayorvirodhaḥ",
    "GK16visa10cu:6586": "Vijñapriyā:",
    "GK16visa10cu:6587": "(vi, ca) kriyāyā dravyavirodhamāha--tvadvājirajīti /",
    "GK16visa10cu:6588": "atra haro dravyaṃ, tādātmyena tasya nañarthaviśiṣṭadhāraṇakriyāvirodhaḥ /",
    "GK16visa10cu:6589": "vastutastu nedamudāharaṇamucitaṃ gaṅgāṃ dadhato 'sya",
    "GK16visa10cu:6590": "dhāraṇakriyābhārarūpaguṇasyaiva viruddhatvāt /",
    "GK16visa10cu:6591": "kintu “mokṣyate śiraso gaṅgāṃ bhuribhārakarīṃ hara'; ityevaṃ pāṭhaviśiṣṭamevedamudāharaṇaṃ bodhyam /",
    "GK16visa10cu:6592": "madhyandinadinādhipa iti pāṭhe iti /",
    "GK16visa10cu:6593": "candrasūryayorviruddhaśītoṣṇaguṇavattvena virodhasya puraḥ sphurttikatvād atrāpi na rūpakam",
    "GK16visa10cu:6594": "dinādipaścaika eva sūryo nāpare ekādeśā iti na jātivirodhaḥ /",
    "GK16visa10cu:6595": "atra “tava viraha-” ityādau pavanādīnāṃ bahuvyaktivācakatvājjātiśabdānāṃ",
    "GK16visa10cu:6596": "davānaloṣmahṛdayabhedanasūryairjātiguṇakriyādravyarūpairanyonyaṃ virodho mukhata ābhāsate, virahahetukatvātsamādhānam /",
    "GK16visa10cu:6597": "Vijñapriyā:",
    "GK16visa10cu:6598": "(vi, cha) atra prathamaśloke jāteścaturbhiḥ saha virodhaṃ grāhayati--atra tava viraha ityādāviti",
    "GK16visa10cu:6599": "pavanādīnāmityādipadāt śaśirucyalirutanalinīdalapadaparigrahaḥ /",
    "GK16visa10cu:6600": "eṣāṃ sarveṣāṃ bahuvyaktivācakatvādityarthaḥ /",
    "GK16visa10cu:6601": "mukhataḥ--āpātataḥ /",
    "GK16visa10cu:6602": "teṣāṃ yathoktajātyāvirodhaṃ darśayati---virahahetukatvāditi /",
    "GK16visa10cu:6603": "samādhānamavirodhaḥ /",
    "GK16visa10cu:6604": "virodhahetukatvaṃ virodhaṃ vyaktyoreva /",
    "GK16visa10cu:6605": "teddhatutvaṃ tadvyaktyāropamātram /",
    "GK16visa10cu:6606": "natu viruddhayorvāstavamaikādhikaraṇayamityarthaḥ /",
    "GK16visa10cu:6607": "eva mityādikaṃ spaṣṭam /",
    "GK16visa10cu:6608": "“ajasya-” ityādāvajatvādiguṇasya janmaprahaṇādikriyayā virodhaḥ,",
    "GK16visa10cu:6609": "bhagavataḥ prabhāvasyātiśāyitvāttu samādhānam /",
    "GK16visa10cu:6610": "“tvadvāji-” ityādau “haro 'pi śirasā gaṅgāṃ na dhatte” iti virodhaḥ,",
    "GK16visa10cu:6611": "“tvadvāji-” ityādikaviprauḍhoktyā tu samādhānam /",
    "GK16visa10cu:6612": "spaṣṭamanyat /",
    "GK16visa10cu:6613": "vibhāvanāyāṃ kāraṇābhāvenopanibadhyamānatvātkāryameva bādhyatvena",
    "GK16visa10cu:6614": "pratīyate, viśoṣoktau ca kāryābhāvena kāraṇameva; iha tvanyonyaṃ dvayorapi",
    "GK16visa10cu:6615": "bādhyatvamiti bhedaḥ /",
    "GK16visa10cu:6616": "Vijñapriyā:",
    "GK16visa10cu:6617": "(vi, ja) vibhāvanāviśeṣoktyorapi kāraṇābhāve kāryasattvayoḥ",
    "GK16visa10cu:6618": "kāryābhāvakāraṇasattvayośca viruddhatvena bhāsamānatvād virodhābhāsatvaprasaktau tata enaṃ viśeṣayitumāha---vibhāvanāyāmiti /",
    "GK16visa10cu:6619": "kāraṇābhāvena sahopanibadhyamānatvādityarthaḥ /",
    "GK16visa10cu:6620": "viśeṣoktāviti kāraṇamātrasāmagrī, tasyā eva phalabhāvakāle",
    "GK16visa10cu:6621": "bādhyatvapratīteḥ /",
    "GK16visa10cu:6622": "viśeṣoktyudāharaṇeṣu yadyatkāraṇaṃ nirdiṣṭaṃ tasyaiva sāmagrītvenādhyāse evaṃ vaicitryāt /",
    "GK16visa10cu:6623": "anyathā kāraṇāntarābhāvaprayukte phalābhāve kima vaicitryam //",
    "GK16visa10cu:6624": "Locanā:",
    "GK16visa10cu:6625": "(lo, a) kāraṇābhāve ityanantaraṃ balavadityarthaḥ /",
    "GK16visa10cu:6626": "evamanyatra /",
    "GK16visa10cu:6627": "kāryakāraṇayorbhinnadeśatāyāmasaṅgatiḥ /",
    "GK16visa10cu:6628": "Vijñapriyā:",
    "GK16visa10cu:6629": "(vi, jha) asaṅgtyalaṅkāramāha---kāryakāraṇayoriti /",
    "GK16visa10cu:6630": "utpāttakāle samānadeśatayā pratītiniyatayorityartaḥ /",
    "GK16visa10cu:6631": "tenānyadā bhinnadeśayordaṇḍaghaṭayoḥ sarvadaiva bhinnadeśayoḥ kāryayośca bhinnadeśatve 'pi nāyamalaṅkāraḥ /",
    "GK16visa10cu:6632": "yathā--",
    "GK16visa10cu:6633": "“sā bālā vayamapragalbhamanasaḥ sā strī vayaṃ kātarā sā pīnonnatimatpayodharayugaṃ dhatte sakhedā vayam /",
    "GK16visa10cu:6634": "sākrāntā jaghanasthalena guruṇā gantuṃ na śaktā vayaṃ doṣairanyajanāśrayairapaṭavo jātāḥ sma ityadbhutam” //",
    "GK16visa10cu:6635": "asyāścāpavādakatvādekadeśasthayorvirodhe virodhālaṅkāraḥ /",
    "GK16visa10cu:6636": "Vijñapriyā:",
    "GK16visa10cu:6637": "(vi, ña) sā bāleti /",
    "GK16visa10cu:6638": "drasthāṃ priyāṃ smṛtvā virahe durbalasyoktiriyam /",
    "GK16visa10cu:6639": "bālā bālyadharmamṛdutvavatī tatkāryaṃ tasyā eva vaco 'prāgalbhyaṃ",
    "GK16visa10cu:6640": "taccāsmākaṃ virahadaurbalyāt /",
    "GK16visa10cu:6641": "vastuto bālātve 'pi pīnastanakathanānupapatteḥ /",
    "GK16visa10cu:6642": "sā strīti kātaryasya strīdharmatvāt /",
    "GK16visa10cu:6643": "gamanāśaktirapi dairbalyāt /",
    "GK16visa10cu:6644": "virodhālaṅkārabodhakatāmasyā āha---asyā iti /",
    "GK16visa10cu:6645": "virodhālaṅkāro bhinnaikadeśatā niyamenānuktatvādutsargaḥ /",
    "GK16visa10cu:6646": "asyāśca bhinnadeśatāniyamenoktatvenāpavādatvādetadviṣayaparihāreṇaikadeśasthayorave virodha ityarthaḥ /",
    "GK16visa10cu:6647": "Locanā:",
    "GK16visa10cu:6648": "(lo, ā) bhinnadeśasthatvamāptatāyāṃ yaddeśameva kāraṇaṃ taddeśameva kāryamityevameva niyamaḥ",
    "GK16visa10cu:6649": "ekadeśasthayoreva natu bhinnadeśasthayo apavādavidherbalīyastvāditibhāvaḥ /",
    "GK16visa10cu:6650": "guṇau kriye vā cetsyātāṃ viruddhe hetukāryayoḥ // VisSd_10.69 //",
    "GK16visa10cu:6651": "yadvarabdhasya vaiphalyanarthasya ca sambhavaḥ /",
    "GK16visa10cu:6652": "virūpayoḥ saṃghaṭanā yā ca tadviṣamaṃ matam // VisSd_10.70 //",
    "GK16visa10cu:6653": "Vijñapriyā:",
    "GK16visa10cu:6654": "(vi, ṭa) caturvidhaṃ viṣamālaṅkāramāha---guṇau kriye veti /",
    "GK16visa10cu:6655": "hutukāryayorguṇau kriye vā yad yadi viruddhe parasparaviparīte syātāṃ tadā etau dve ca viṣame",
    "GK16visa10cu:6656": "tṛtīyamāha--yadārabdhasyeti /",
    "GK16visa10cu:6657": "vaiphalyamuddeśyaphalābhāvaḥ; pratyutānarthasyotpattirityarthaḥ /",
    "GK16visa10cu:6658": "caturthaṃ viṣamamāha--virūpayoriti /",
    "GK16visa10cu:6659": "virūpatvena parasparasambandhāyogyatvenoktayoryaḥ sambandhaḥ pratīyata ityarthaḥ /",
    "GK16visa10cu:6660": "etacca kkadvayaprayoge bodhyam /",
    "GK16visa10cu:6661": "Locanā:",
    "GK16visa10cu:6662": "(lo, i) virūpayoranyarūpayoḥ sa ghaṭanāyogaḥ /",
    "GK16visa10cu:6663": "krameṇa yathā--",
    "GK16visa10cu:6664": "“sadyaḥ karasparśamavāpya citraṃ raṇe raṇe yasya kṛpāṇalekhā /",
    "GK16visa10cu:6665": "tamālanīlā śaradindupāṇḍu yaśastrilokābhāraṇaṃ prasūte” //",
    "GK16visa10cu:6666": "atra kāraṇarūpāsilatāyāḥ “kāraṇaguṇā hi kāryaguṇamārabhante” iti sthaterviruddhā śuklayaśasa utpattiḥ /",
    "GK16visa10cu:6667": "Vijñapriyā:",
    "GK16visa10cu:6668": "(vi, ṭha) tatra kāryakāraṇayorguṇavirodhamāha---sadya iti /",
    "GK16visa10cu:6669": "tamālavannīlā kṛpāṇalekhā lekhākāraḥ kṛpāṇo khaḍgo raṇe raṇe yasya rājñaḥ karasparśamavāpya śaradinduvatpāṇḍu yaśaḥ sadyaḥ prasūte idaṃ citram /",
    "GK16visa10cu:6670": "triloketi yaśoviśeṣaṇam /",
    "GK16visa10cu:6671": "atra kāraṇāsilatākāryayaśaso nīlatvāpāṇḍutve viparīte ityāha---atreti",
    "GK16visa10cu:6672": "guṇasya viruddhā ityanvayaḥ /",
    "GK16visa10cu:6673": "śuklayaśasa utpattiriti /",
    "GK16visa10cu:6674": "utpadyamānayaśaḥ śuklamiti paryavasittārthaḥ /",
    "GK16visa10cu:6675": "nanu viruddhatve kiṃ vaicitryamityata āha--kāraṇaguṇā iti /",
    "GK16visa10cu:6676": "sthiteriti niyamādityarthaḥ /",
    "GK16visa10cu:6677": "tathā ca viruddhayorvirodhapradarśanaṃ vaicitryamityarthaḥ /",
    "GK16visa10cu:6678": "yadyapyayaṃ niyamaḥ samāvāyikāraṇakāryayoreva tathāpi taddarśanātkavinā anyatrāpi tannayamamadhyāsyedaṃ varṇitam /",
    "GK16visa10cu:6679": "“ānandamamandamimaṃ kuvalayadalalocane ! dadāsi tvam /",
    "GK16visa10cu:6680": "virahastvayaiva janitastāpayatitarāṃ śarīraṃ me” //",
    "GK16visa10cu:6681": "atrānandajanakastrīrūpakāraṇāttāpajanakavirahotpattiḥ /",
    "GK16visa10cu:6682": "Vijñapriyā:",
    "GK16visa10cu:6683": "(vi, ḍa) kāraṇakāryayorvirodhamāha---ānandamamandamiti /",
    "GK16visa10cu:6684": "kuvalayetyādikaṃ sambodhanam /",
    "GK16visa10cu:6685": "atreti /",
    "GK16visa10cu:6686": "tāpajanakavirahotpattiḥ svotpādyavirahajanyatāpikriyotpattiriti paryavasitārthaḥ /",
    "GK16visa10cu:6687": "tathā ca strītajjanyavirahayoḥ kāraṇakāryayorānandadānatāpakriye ca viruddhe ityarthaḥ /",
    "GK16visa10cu:6688": "etajjanyasyataktriyāsamānakriyāyā eva vaicitryaṃ samabhāvya varṇitam /",
    "GK16visa10cu:6689": "“ayaṃ ratnākaro 'mbhodhirityasevi dhanāśayā /",
    "GK16visa10cu:6690": "dhanaṃ dūre 'stu vadanamapūri kṣāravāribhaiḥ” //",
    "GK16visa10cu:6691": "Vijñapriyā:",
    "GK16visa10cu:6692": "(vi ḍha) ārabdhakāryavaiphalyānarthotpattidvayamudāharati---ayamiti /",
    "GK16visa10cu:6693": "ayamambhodhiḥ ratnākara iti kṛtvā mayā dhānāśayā asevi sevitaḥ /",
    "GK16visa10cu:6694": "dhanaṃ dūre 'stu prāptyaviṣayo 'stu /",
    "GK16visa10cu:6695": "kṣāravāribhistu vadanamapūri ityarthaḥ /",
    "GK16visa10cu:6696": "atra kevalaṃ kāṅkṣitadhanalābho nābhūt, pratyata kṣāravāribhirvadanapūraṇam /",
    "GK16visa10cu:6697": "“kva vanaṃ taruvalkabhūṣaṇaṃ nṛpalakṣmīḥ kva mahendravanditā /",
    "GK16visa10cu:6698": "niyataṃ pratikūlavatino bata dhātuścaritaṃ suduḥ saham” //",
    "GK16visa10cu:6699": "atra vanarājyaśriyorvirūpayoḥ saṃghaṭanā /",
    "GK16visa10cu:6700": "idaṃ mama /",
    "GK16visa10cu:6701": "Vijñapriyā:",
    "GK16visa10cu:6702": "(vi, ṇa) virūpayorghaṭanāmāha---kva vanamiti /",
    "GK16visa10cu:6703": "rāmaṃ śocantyāḥ kauśalyāyā uktiriyam /",
    "GK16visa10cu:6704": "taruvalkalameva bhūṣaṇaṃ yatra tādṛśāṃ vanaṃ kva nṛpetyādikaṃ kka /",
    "GK16visa10cu:6705": "parasparāsambandhāyogyatayā kkadvayenoktayoranayorekatra rāme ghaṭanā",
    "GK16visa10cu:6706": "evaṃ “kva sūryaprabhava'; ityādāvapi bodhyam /",
    "GK16visa10cu:6707": "yathā vā--",
    "GK16visa10cu:6708": "“vipulena sāgaraśayasya kukṣiṇā bhuvanāni yasya papire yugakṣaye /",
    "GK16visa10cu:6709": "madavibhramāsakalayā pape punaḥ sa purastriyaikatamayaikayā dṛśā” //",
    "GK16visa10cu:6710": "Vijñapriyā:",
    "GK16visa10cu:6711": "(vi, ta) kkadvayābhāve 'pyāha---vipuleneti /",
    "GK16visa10cu:6712": "sāgaraśayasya viṣṇorvipulena kukṣiṇā udareṇa yugakṣayakāle bhuvanāni papire /",
    "GK16visa10cu:6713": "sa punarviṣṇuḥ śrīkṛṣṇaḥ ekatamayā purastriyā kartryā madavibhrameṇāsakalayā ekadeśarūpayā ekayā dṛśā pape ityarthaḥ /",
    "GK16visa10cu:6714": "atra bhuvanapānasamarthakukṣimata ekastrīkaṭākṣeṇa peyatvayogo viruddha ityarthaḥ /",
    "GK16visa10cu:6715": "kāvyaprakāśakṛnmate tukkadvayena vinaivātra viruddhatayāpratīteḥ kenāpyanuktatayā nedaṃ caturthaviṣamālaṅkārodāharaṇam",
    "GK16visa10cu:6716": "ataḥ kāraṇakāryayoḥ kriyāvirodharūpadvitīyaviṣamodāharaṇatayaivāyaṃ ślokastena darśitaḥ /",
    "GK16visa10cu:6717": "kukṣistu avayavaḥ kāraṇam /",
    "GK16visa10cu:6718": "kukṣimānavayavī śrīkṛṣṇastu kāryam /",
    "GK16visa10cu:6719": "tayorbhuvanapānastrīkaṭākṣapeyatvakriye viruddhe //",
    "GK16visa10cu:6720": "Locanā:",
    "GK16visa10cu:6721": "(lo, ī) taditi /",
    "GK16visa10cu:6722": "viṣamālaṅkāraṇāmeṣāṃ sūtroktaprakāraṇāmupalakṣaṇatayā sambandhinorananurūpatayā takṣyānusāreṇānye 'pi prakārā udāhartavyā ityarthaḥ /",
    "GK16visa10cu:6723": "tatra diḍyātramudāhṛtya darśayati-vipuleneti /",
    "GK16visa10cu:6724": "asakalayā asamagrapātinyā /",
    "GK16visa10cu:6725": "samaṃ syādānurūpyeṇa ślāghā yogyasya vastunaḥ /",
    "GK16visa10cu:6726": "Vijñapriyā:",
    "GK16visa10cu:6727": "(vi, tha) samasaṃjñakamalaṅkāramāha---samamiti /",
    "GK16visa10cu:6728": "yogyayoḥ parasparocitayoḥ vastunorānurūpyeṇaucityena yā ślāghā sā samanāmālaṅkāra ityarthaḥ",
    "GK16visa10cu:6729": "Locanā:",
    "GK16visa10cu:6730": "(lo, u) atrāvayavāvayavinorvaiṣamyam /",
    "GK16visa10cu:6731": "kvacit sajātīyayoḥ---",
    "GK16visa10cu:6732": "“asitamekasurāśitamapyabhū- nna punareṣa punarviṣadaṃ viṣam /",
    "GK16visa10cu:6733": "api nipīya surairjanitakṣayaṃ svayamudeti punarnavamārṇavam” //",
    "GK16visa10cu:6734": "atra vyatirekayoge 'pi dvayoḥ saṅkaro, natu viṣamālaṅkārābhāvaḥ /",
    "GK16visa10cu:6735": "yathā--",
    "GK16visa10cu:6736": "śaśinamupagateyaṃ kaumudī meghamuktaṃ jalanidhimanurūpaṃ jahnukanyāvatīrṇā /",
    "GK16visa10cu:6737": "iti samaguṇayogaprītayastatra paurāḥ śravaṇakaṭu nṛpāṇāmekavākyaṃ vibavruḥ” //",
    "GK16visa10cu:6738": "Vijñapriyā:",
    "GK16visa10cu:6739": "(vi, da) śaśinamityādi /",
    "GK16visa10cu:6740": "aje indumatyā svayaṃvṛte paurāṇāṃ śloghoktiriyam /",
    "GK16visa10cu:6741": "rasaguṇayoryogena prītiryeṣāṃ tādṛśāḥ paurā ityekavākyamekasya janasya prāthamikaṃ vākyaṃ vivavruḥ /",
    "GK16visa10cu:6742": "tadarthakaśabdāntarairvivṛtavanta ityarthaḥ /",
    "GK16visa10cu:6743": "śaśinamityādyekasya vākyam /",
    "GK16visa10cu:6744": "śaśijalanidhitvena ajaḥ /",
    "GK16visa10cu:6745": "kaumudījahnukanyātvenendumatī /",
    "GK16visa10cu:6746": "pṛthaksiddhasyaiva prāptiḥ /",
    "GK16visa10cu:6747": "kaumudī tu śaśino na pṛthak siddhā, ataḥ pṛthaksiddhasampādanāy meghamuktatvaviśeṣaṇam",
    "GK16visa10cu:6748": "meghena pṛthakkṛtāyāstadapagame prāptirityarthaḥ /",
    "GK16visa10cu:6749": "Locanā:",
    "GK16visa10cu:6750": "(lo, ū) viṣamād vaiparītyena samasya lakṣaṇam /",
    "GK16visa10cu:6751": "vastunordarśanīyayoḥ /",
    "GK16visa10cu:6752": "jahnukanyā gaṅgā /",
    "GK16visa10cu:6753": "vicitraṃ tadviruddhasya kṛtiriṣṭaphalāya cet // VisSd_10.71 //",
    "GK16visa10cu:6754": "yathā--",
    "GK16visa10cu:6755": "“praṇamatyunnatihetorjovitahetorvimuñcati prāṇān /",
    "GK16visa10cu:6756": "duḥ khīyati sukhahetoḥ ko mūḍhaḥ sevakādanyaḥ” //",
    "GK16visa10cu:6757": "Vijñapriyā:",
    "GK16visa10cu:6758": "(vi, dha) praṇamatīti /",
    "GK16visa10cu:6759": "praṇāmo hi namrībhāvaḥ sa unnativiparītaḥ /",
    "GK16visa10cu:6760": "prāṇāna vimuñcati, yuddhe iti śeṣaḥ /",
    "GK16visa10cu:6761": "yadyapi prāṇavimoko na jīvitasya hetustathāpi prāṇavimokakriyāparamatra vimuñcatipadam /",
    "GK16visa10cu:6762": "duḥ khīyati duḥ khamiccati, duḥ khajanakakriyāpravṛttatvāt /",
    "GK16visa10cu:6763": "Locanā:",
    "GK16visa10cu:6764": "(lo, ṛ) iṣṭaphalasya prakṛtodāharaṇādau unnatyādeḥ prāptyarthaṃ tadviruddhasya praṇāmādeḥ karaṇaṃ vicitrālaṅkārabījaphalam /",
    "GK16visa10cu:6765": "āśrayāśrayiṇorekasyādhikye 'dhikamucyate /",
    "GK16visa10cu:6766": "Locanā:",
    "GK16visa10cu:6767": "(lo, ṝ) ādhikyaṃ kvacidāśrayāśrayiṇormahattvamiti dvividho",
    "GK16visa10cu:6768": "'dhikākhyālaṅkāraḥ ityarthaḥ /",
    "GK16visa10cu:6769": "yat punaḥ kaiściduktaṃ vastutaḥ tanutve 'pi yadekasyādhikyaṃ tadadhikamucyate iti tanna /",
    "GK16visa10cu:6770": "“dyauratra kvacidāśritā pravitataṃ pātālamatra kvacit kvāpyatraiva dharādharādharajalā dhārāvalirvarttate /",
    "GK16visa10cu:6771": "sphītasphītamaho nabhaḥ kiyadidaṃ yasyetthamevaṃvidhair- dūre pūraṇamastu śūnyamiti yannāmāpi nāstaṃ gatam” //",
    "GK16visa10cu:6772": "ityādāvavyāpteḥ /",
    "GK16visa10cu:6773": "atra hi nabhaso na tanutvam /",
    "GK16visa10cu:6774": "asya cālaṅkārasyāśrayāśrayirūpavilakṣaṇāśrayatayāpavādatvena viṣamālaṅkārabādhakatā /",
    "GK16visa10cu:6775": "āśrayādhikye yathā--",
    "GK16visa10cu:6776": "“kimadhikamasya brūmo mahimānaṃ vārigherhariryatra /",
    "GK16visa10cu:6777": "ajñāta eva śete kukṣau nikṣipya bhuvanāni” //",
    "GK16visa10cu:6778": "Vijñapriyā:",
    "GK16visa10cu:6779": "(vi, na) adhikasaṃjñakamalaṅkāramāha--āśrayeti /",
    "GK16visa10cu:6780": "ādhikyam adhikatayā varṇanamityarthaḥ /",
    "GK16visa10cu:6781": "kimadhikamiti /",
    "GK16visa10cu:6782": "bhuvanāni kukṣau nikṣipya hariryatrājñāta eva śete /",
    "GK16visa10cu:6783": "jalanidheḥ kiñcidavacchedenaiva śayanājjalanidhidraṣṭṛbhirajñāta eva śeta ityarthaḥ /",
    "GK16visa10cu:6784": "asya jalanidhermahimānaṃ kimādhikaṃ vadāma ityarthaḥ /",
    "GK16visa10cu:6785": "atra kukṣinikṣiptabhuvanasyāpi harestu kiñcidavacchedenaiva śayanādāśrayasya jalanidherādhikyaṃ varṇitam /",
    "GK16visa10cu:6786": "āśritādhikye yathā--",
    "GK16visa10cu:6787": "“yugāntakālapratisaṃhṛtātmano jaganti yasyāṃ savikāsamāsata /",
    "GK16visa10cu:6788": "tanau mamustatra na kaiṭabhadviṣastapodhanābhyāgamasambhavā mudaḥ” //",
    "GK16visa10cu:6789": "Vijñapriyā:",
    "GK16visa10cu:6790": "(vi, pa) āśritādhikyavarṇanamāha---yugānteti /",
    "GK16visa10cu:6791": "nāradāgamane śrīkṛṣṇasya harṣādhikyavarṇanamidam /",
    "GK16visa10cu:6792_0": "yugāntakāle pratisaṃhṛtāḥ svakukṣau praveśitā ātmānaḥ prāṇino yena tādṛśasya kaiṭabhadviṣo viṣṇoryasyāṃ tanau jaganti savikāśamayantraṇamāsata",
    "GK16visa10cu:6792_1": "tatra tasyāṃ tanau tapodhanasya nāradasyābhyāgamasambhavā bhudo na mamuḥ na sthātumavakāśaṃ lebhire ityarthaḥ /",
    "GK16visa10cu:6793": "tanubhede 'pi viṣṇutanutvenaikatvādhyāsādekatvaṃ bodhyam /",
    "GK16visa10cu:6794": "atrāśritānāṃ mudāmadhikatvam /",
    "GK16visa10cu:6795": "anyonyamubhayorekakriyāyāḥ kāraṇaṃ mithaḥ // VisSd_10.72 //",
    "GK16visa10cu:6796": "“tvayā sā śobhate tanvī tayā tvamapi śobhase /",
    "GK16visa10cu:6797": "rajanyā śobhate candraścandreṇāpi niśīthinī” //",
    "GK16visa10cu:6798": "Vijñapriyā:",
    "GK16visa10cu:6799": "(vi, pha) anyonyasaṃjñakamalaṅkāramāha--anyonyamiti /",
    "GK16visa10cu:6800": "ekā kriyā ekajātīyā kriyā /",
    "GK16visa10cu:6801": "ubhayormithaḥ karaṇamityarthaḥ /",
    "GK16visa10cu:6802": "tvayā seti /",
    "GK16visa10cu:6803": "parārddhaṃ dṛṣṭāntālaṅkāre 'pi /",
    "GK16visa10cu:6804": "yadādheyamanādhāramekaṃ cānekagocaram /",
    "GK16visa10cu:6805": "kiñcitprakurvataḥ kāryamaśakyasyetarasya vā // VisSd_10.73 //",
    "GK16visa10cu:6806": "kāryasya karaṇaṃ daivādviśeṣastrividhastataḥ /",
    "GK16visa10cu:6807": "Vijñapriyā:",
    "GK16visa10cu:6808": "(vi, ba) trividhaṃ viśeṣālaṅkāramāha---yadādheyamiti /",
    "GK16visa10cu:6809": "yāditi triṣvanvitam /",
    "GK16visa10cu:6810": "anādhāramādhāraṃ vinā sthitaṃ varṇitamityarthaḥ /",
    "GK16visa10cu:6811": "anekagocaramityatra ekadeti śeṣaḥ, kramikasthitau tu paryāyālaṅkārasya vakṣyamāṇatvāt /",
    "GK16visa10cu:6812": "kiñcitprakurvataḥ kartturdaivāditarasyāśakyasya kāryasya karaṇaṃ vā yadityarthaḥ /",
    "GK16visa10cu:6813": "krameṇa yathā--",
    "GK16visa10cu:6814": "“divamapyupayātānāmākalpamanalpaguṇagaṇā yeṣām /",
    "GK16visa10cu:6815": "ramayanti jaganti giraḥ kathamiva kavayo na te vandyāḥ” //",
    "GK16visa10cu:6816": "Vijñapriyā:",
    "GK16visa10cu:6817": "(vi, bha) divamiti /",
    "GK16visa10cu:6818": "divamupayātānāmapi yeṣāṃ kavīnāmanalpaguṇagaṇā giraḥ jaganti ramayanti te kavayaḥ kathamiha na vandyā ityarthaḥ /",
    "GK16visa10cu:6819": "atra karttṛtāsambandhenādhāraṇāṃ kavīnāmasattve 'pi tadādheyānāṃ girāṃ sthitiḥ /",
    "GK16visa10cu:6820": "“kānane sariduddeśe girīṇāmapi kandare /",
    "GK16visa10cu:6821": "paśyantyantakasaṅkāśaṃ tvāmekaṃ ripavaḥ puraḥ” //",
    "GK16visa10cu:6822": "Vijñapriyā:",
    "GK16visa10cu:6823": "(vi, ma) kānana iti /",
    "GK16visa10cu:6824": "kānanādau palāyitā ripavastvāmekaṃ tatratatraivāntakasaṃkāśaṃ paśyantītyarthaḥ /",
    "GK16visa10cu:6825": "atra darśanasya na kramavivakṣā /",
    "GK16visa10cu:6826": "“gṛhiṇī sacivaḥ sakhī mithaḥ priyaśiṣyā lalite kalāvidhau /",
    "GK16visa10cu:6827": "karuṇāvimukhena mṛtyunā haratā tvāṃ vada kiṃ na me hṛtam” //",
    "GK16visa10cu:6828": "Vijñapriyā:",
    "GK16visa10cu:6829": "(vi, ya) gṛhiṇīti /",
    "GK16visa10cu:6830": "mṛtāmindumatīṃ śocato 'jasyoktiriyam /",
    "GK16visa10cu:6831": "tvāṃ haratā karuṇāvimukhena mṛtyunā mama kiṃ na hṛtaṃ vada /",
    "GK16visa10cu:6832": "kiṃ kiṃ hṛtamityatrāha--gṛhiṇītyādi /",
    "GK16visa10cu:6833": "lalite kāmakalāvidhau mitho rahasi priyaśiṣyetyanvayaḥ /",
    "GK16visa10cu:6834": "atrendumatīhartturmṛtyorgṛhiṇyādiharaṇarūpasya kāryasya daivātkaraṇaṃ varṇitam /",
    "GK16visa10cu:6835": "vyāghātaḥ sa tu kenāpi vastu yena yathākṛtam // VisSd_10.74 //",
    "GK16visa10cu:6836": "tenaiva cedupāyena kurute 'nyastadanyathā /",
    "GK16visa10cu:6837": "yathā--”dṛśā dagdhaṃ manasijam-” ityādi /",
    "GK16visa10cu:6838": "Vijñapriyā:",
    "GK16visa10cu:6839": "(vi, ra) vyāghātālaṅkāramāha---vyāghāta iti /",
    "GK16visa10cu:6840": "kenāpi kartrā yad vastu yenopāyena yathākṛtaṃ tenaivopāyenānyaścettadanyathā kurute tadā tadanyathākaraṇaṃ sa vyāghāta ityarthaḥ /",
    "GK16visa10cu:6841": "“dṛśā dagdhaṃ manasijaṃ jīvayanti dṛśaiva yāḥ /",
    "GK16visa10cu:6842": "virupākṣasya jayinīstāḥ stuno vāmalocanāḥ” //",
    "GK16visa10cu:6843": "ityudāharaṇam /",
    "GK16visa10cu:6844": "dṛśā harasyā yāḥ kaṭākṣarūpayā dṛśā jīvayantītyarthaḥ /",
    "GK16visa10cu:6845": "nārīkaṭākṣeṇa kāmoddīpanāt /",
    "GK16visa10cu:6846": "na kevalaṃ kriyayā jayaḥ, kintu rūpeṇapītyāha---virūpākṣasyeti /",
    "GK16visa10cu:6847": "jetavyasyākṣivairūpyam /",
    "GK16visa10cu:6848": "jetrīṇāmakṣiṣu manojñatvarūpaṃ vāmatvamityeva tatrāpi jaya iti bhāvaḥ",
    "GK16visa10cu:6849": "atra yena dṛgupāyena dāhastenaiva dṛgupāyena jīvanarūpaṃ dāhānyathākaraṇaṃ strībhiḥ /",
    "GK16visa10cu:6850": "saukaryeṇa ca kāryasya viruddhaṃ kriyate yadi // VisSd_10.75 //",
    "GK16visa10cu:6851": "vyāghāta ityeva /",
    "GK16visa10cu:6852": "Vijñapriyā:",
    "GK16visa10cu:6853": "(vi, la) anyavidhaṃ vyāghātalaṅkāramāha---saukaryeṇa ceti /",
    "GK16visa10cu:6854": "cakāro vyāghātāntarasamuccaye /",
    "GK16visa10cu:6855": "anyoktakāryasya viruddhaṃ kāryamanyena yadi taduktakāraṇasya saukaryeṇa viśiṣṭaṃ kriyate pratipādyate ityarthaḥ /",
    "GK16visa10cu:6856": "cakāreṇa vyāghātamanuvarttayati--vyāghāta ityeveti /",
    "GK16visa10cu:6857": "“ihaiva tvaṃ tiṣṭha drutamahamahobhiḥ katipayaiḥ samāgantā kānte !",
    "GK16visa10cu:6858": "mṛdurasi na cāyāsasahanā /",
    "GK16visa10cu:6859": "mṛdutvaṃ me hetuḥ subhaga ! bhavatā gantumadhikaṃ na mṛdvī soḍhā yadvirahakṛtamāyāsamasamam”",
    "GK16visa10cu:6860": "atra nāyakena nāyikāyā mṛdutvaṃ sahagamanābhāvahetutvenoktam /",
    "GK16visa10cu:6861": "nāyikayā ca pratyuta sahagamane tato 'pi saukaryeṇa hetutayopanyastam /",
    "GK16visa10cu:6862": "Vijñapriyā:",
    "GK16visa10cu:6863": "(vi, va) ihaiveti /",
    "GK16visa10cu:6864": "videśaṃ jigamiṣuṇā patyā saha jigamiṣuṃ patnīṃ prati nāyakasyoktiḥ pūrvārddham /",
    "GK16visa10cu:6865": "tvamihaiva tiṣṭha na mayā saha gaccha /",
    "GK16visa10cu:6866": "ahaṃ katipayairahobhirdrutaṃ samāgantā samāgamiṣyāmi, bhaviṣyadarthe tṛn /",
    "GK16visa10cu:6867": "yato mṛdurasi /",
    "GK16visa10cu:6868": "naca gamanāyāsahanāsītyarthaḥ /",
    "GK16visa10cu:6869": "patnyā uktiḥ parārddhaṃ---he subhaga ! bhavatā saha gantuṃ sahagamane eva mama mṛdutvaṃ hetuḥ",
    "GK16visa10cu:6870": "yad yasmān mṛdvī asamaṃ virahāyāsaṃ na soḍhā na sahiṣyate /",
    "GK16visa10cu:6871": "atrāpi tṛn /",
    "GK16visa10cu:6872": "atra nāyakoktakāryasya nāyikāyā viruddhapratipādanaṃ",
    "GK16visa10cu:6873": "grāhayati---atreti /",
    "GK16visa10cu:6874": "sahāgamanahetutveneti /",
    "GK16visa10cu:6875": "sthitihetuḥ sahagamanahetutvenetyarthaḥ /",
    "GK16visa10cu:6876": "saukaryeṇeti /",
    "GK16visa10cu:6877": "sahagamanameva sthitihetutvenoktasya mṛdutvasya sukaraṃ, sthitistu mṛdutvasya duṣkaretyarthaḥ",
    "GK16visa10cu:6878": "sthitau madatvena virahāsahatvajananāt /",
    "GK16visa10cu:6879": "Locanā:",
    "GK16visa10cu:6880": "(lo, ḷ) iha tu kiñcinniṣpādayituṃ sambhāvyamānasya kāraṇasya tadviruddhaniṣpādakatvena samarthanam /",
    "GK16visa10cu:6881": "ihaiva tvamityudāharaṇe nahi mṛdutvasya nāyakasahagamanasya kāryatvaṃ pratīyate kintu sahagamanasya nirvāhaḥ /",
    "GK16visa10cu:6882": "viṣamālaṅkāre tu “ayaṃ ratnākara'; ityādau",
    "GK16visa10cu:6883": "dhanalābharūpakāryānutpattiḥ, anarthasya cotpattiriti bhāvaḥ /",
    "GK16visa10cu:6884": "evaṃ virodhamūlālaṅkārān nirṇoya śṛṅvalābandhena vicitratā alaṅkārā lakṣyante /",
    "GK16visa10cu:6885": "paraṃ paraṃ prati yadā pūrvapūrvasya hetutā /",
    "GK16visa10cu:6886": "tadā kāraṇamālā syāt--",
    "GK16visa10cu:6887": "Locanā:",
    "GK16visa10cu:6888": "(lo, e) paramiti /",
    "GK16visa10cu:6889": "kāraṇamālākhyamalaṅkaraṇam /",
    "GK16visa10cu:6890": "yathā--",
    "GK16visa10cu:6891": "“śrutaṃ kṛtadhiyāṃ saṅgājjāyate vinayaḥ śrutāt /",
    "GK16visa10cu:6892": "lokānurāgo vinayānna kiṃ lokānurāgataḥ” //",
    "GK16visa10cu:6893": "--tanmālādīpakaṃ punaḥ // VisSd_10.76 //",
    "GK16visa10cu:6894": "dharmiṇāmekadharmeṇa sambandho yadyathottaram /",
    "GK16visa10cu:6895": "Locanā:",
    "GK16visa10cu:6896": "(lo, ai) yathottaramuttarottaraṃ guṇāvahatvenetyarthaḥ /",
    "GK16visa10cu:6897": "yathā--",
    "GK16visa10cu:6898": "“tvayi saṅgarasamprāpte dhanuṣāsāditāḥ śarāḥ /",
    "GK16visa10cu:6899": "śarairariśirastena bhūstayā tvaṃ tvayā yaśaḥ” //",
    "GK16visa10cu:6900": "atrāsādanakriyā dharmaḥ /",
    "GK16visa10cu:6901": "Vijñapriyā:",
    "GK16visa10cu:6902": "(vi, śa) kāraṇamālālaṅkāramāha---paraṃparamiti /",
    "GK16visa10cu:6903": "sodāharaṇaṃ spaṣṭam /",
    "GK16visa10cu:6904": "mālādīpakālaṅkāramāha---tanmāleti /",
    "GK16visa10cu:6905": "idamapi sodāharaṇaṃ spaṣṭam /",
    "GK16visa10cu:6906": "ekāvalyalaṅkāramāha--pūrvaṃ pūrvamiti /",
    "GK16visa10cu:6907": "pūrvatra pūrvatra yadviśeṣaṇaṃ tasya tasya viśeṣaṇatayā yadi paraṃ paraṃ sthāpyate, aposyate vā tadviśeṣaṇābhāvapratiyogitayā nirdiśyate vetyarthaḥ /",
    "GK16visa10cu:6908": "tena pūrvaṃ pūrvaṃ viśeṣaṇaṃ yadyuttarottarasya uttarottarābhāvasya vā viśeṣyaṃ bhavatītyarthaḥ",
    "GK16visa10cu:6909": "pūrvaṃ pūrvaṃ prati viśeṣaṇatvena paraṃ param // VisSd_10.77 //",
    "GK16visa10cu:6910": "sthāpyate 'pohyate vā cet syāttadaikāvalī dvidhā /",
    "GK16visa10cu:6911": "Vijñapriyā:",
    "GK16visa10cu:6912": "(vi, ṣa)",
    "GK16visa10cu:6913": "[missing in printed edition]",
    "GK16visa10cu:6914": "krameṇodāharaṇam--",
    "GK16visa10cu:6915": "“saro vikasitāmbhojamambhojaṃ bhṛṅgasaṅgatam /",
    "GK16visa10cu:6916": "bhṛṅgā yatra sasaṅgītāḥ saṅgītaṃ sasmarodayam” //",
    "GK16visa10cu:6917": "“na tajjalaṃ yanna sucārupaṅkajaṃ na paṅkajaṃ tadyadalīnaṣaṭpadam //",
    "GK16visa10cu:6918": "na ṣaṭpado 'sau na juguñja yaḥ kalaṃ na guñjitaṃ tanna jahāra yanmanaḥ” //",
    "GK16visa10cu:6919": "Vijñapriyā:",
    "GK16visa10cu:6920": "(vi, sa) saro vikasiteti /",
    "GK16visa10cu:6921": "atra sarojarāje yāni vikasitāmbhojādīni tadekadeśānāmambhojādīnāṃ viśeṣaṇāni paraṃparaṇi /",
    "GK16visa10cu:6922": "apohe tu āha---na tajjalamiti /",
    "GK16visa10cu:6923": "sucārupaṅkajaṃ yatreti bahuvrīhiḥ /",
    "GK16visa10cu:6924": "evamalīnetyādāvapi /",
    "GK16visa10cu:6925": "atra jalaviśeṣaṇībhūtānāmabhrāvānāṃ pratiyogitayā sucārupaṅkajatvādīni nirdiṣṭāni /",
    "GK16visa10cu:6926": "Locanā:",
    "GK16visa10cu:6927": "(lo, o) ambhojaṃ saraso, bhṛṅgā ambhojasya; saṃgītāni bhṛṅgāṇāṃ viśeṣaṇatvena /",
    "GK16visa10cu:6928": "na tajjalamityādau jalasya sucārupaṅkajaṃ niṣedhatvena nibaddham /",
    "GK16visa10cu:6929": "evamanyatra /",
    "GK16visa10cu:6930": "kvacidviśeṣyamapi yathottaraṃ viśeṣaṇatayā sthāpitamapohitaṃ ca dṛśyate /",
    "GK16visa10cu:6931": "yathā--",
    "GK16visa10cu:6932": "“vāpyo bhavanti vimalāḥ sphuṭanti kamalāni vāpīṣu /",
    "GK16visa10cu:6933": "kamaleṣu patantyalayaḥ karoti saṅgītamaliṣu padam” //",
    "GK16visa10cu:6934": "evamapohane 'pi /",
    "GK16visa10cu:6935": "Vijñapriyā:",
    "GK16visa10cu:6936": "(vi, ha) anayoḥ pūrvapūrvoktaviśeṣaṇānāṃ paratra paratra viśeṣaṇe viśeṣyatāpohaśca darśita ityāha---kvacid viśeṣyamapīti /",
    "GK16visa10cu:6937": "vāpyo bhavantīti /",
    "GK16visa10cu:6938": "atrāpi śaradīti bodhyam /",
    "GK16visa10cu:6939": "karotīti /",
    "GK16visa10cu:6940": "saṅgītaṃ kartṛ, aliṣu padaṃ susambandharūpatayā vyavasāyaṃ karotītyarthaḥ /",
    "GK16visa10cu:6941": "atra vimalatvādau viśeṣyabhūtā vāpyādayaḥ sphuṭatkamalādau bhedena viśeṣaṇāni /",
    "GK16visa10cu:6942": "evamapohanepīti /",
    "GK16visa10cu:6943": "yathā---”na tā vāpyaḥ sphuṭanti yāsu padmāni samprati /",
    "GK16visa10cu:6944": "naca padmānyanyatra na yatra cālayo 'patan //",
    "GK16visa10cu:6945": "“(?) ityādike tadvodhyam /",
    "GK16visa10cu:6946": "uttarottaramutkarṣo vastunaḥ sāra ucyate // VisSd_10.78 //",
    "GK16visa10cu:6947": "Locanā:",
    "GK16visa10cu:6948": "(lo, au) sāro nāmālaṅkāraḥ /",
    "GK16visa10cu:6949": "yathā--",
    "GK16visa10cu:6950": "“rājye sāraṃ vasudhā vasudhāyāmapi puraṃ pure saudham /",
    "GK16visa10cu:6951": "saudhe talpaṃ talpe varāṅganānaṅgasarvasvam” //",
    "GK16visa10cu:6952": "Vijñapriyā:",
    "GK16visa10cu:6953": "(vi, ka) sārālaṅkāramāha---uttarottaramiti /",
    "GK16visa10cu:6954": "rājye sāramiti /",
    "GK16visa10cu:6955": "napuṃsakaliṅgasya sārapadasya jahadajahalliṅgadvayamapītyatotrājahalliṅgatā /",
    "GK16visa10cu:6956": "tat kiṃ tribhuvanasārā bālā'rādhitā bhavatetyatra tu jahalliṅgatā /",
    "GK16visa10cu:6957": "varāṅganānaṅgeti---anaṅgasarvasvabhūtā varāṅganetyarthaḥ /",
    "GK16visa10cu:6958": "nanvatra rājye ityādau yadyadhikaraṇasaptamī tadā rājādyapekṣayā sāratvāpratītyā niṣprayojakasāratvānupapattiḥ",
    "GK16visa10cu:6959": "rājyavasudhayoḥ saudhatalpayostalpavarāṅganayośca sāmānyaviśeṣabhāvābhāvena nirdhāraṇānupapattiḥ, puruṣeṣu kṣatriyaḥ śūra",
    "GK16visa10cu:6960": "ityādiṣu sāmānyaviśeṣabhāvasattve eva nirdhāraṇāt /",
    "GK16visa10cu:6961": "ucyate---rājye rājatvaviṣaye yad yad vastu teṣu vasudhā sāram /",
    "GK16visa10cu:6962": "vasudhāyāṃ yad yad vastu teṣu puraṃ sāramityādirītyā yad yad vastu teṣivatyadhyāhāreṇa nirdhāraṇāt teṣu ityatra nirdhāraṇasaptamī /",
    "GK16visa10cu:6963": "rājye ityatra viṣayasaptamī, vasudhāyāmityādiṣvadhikaraṇasaptamī /",
    "GK16visa10cu:6964": "yathāsaṃkhyamūddeśa uddiṣṭānāṃ krameṇa yat /",
    "GK16visa10cu:6965": "Vijñapriyā:",
    "GK16visa10cu:6966": "(vi, kha) yathāsaṃkhyālaṅkāramāha---yathāsaṃkhyamiti /",
    "GK16visa10cu:6967": "prathamoddiṣṭānāṃ yaḥ prathamadvitīyādikramastena krameṇa tadanvitānāmanu paścād uddeśa ityarthaḥ",
    "GK16visa10cu:6968": "Locanā:",
    "GK16visa10cu:6969": "(lo, a) samprati vākyanyāyāśratā alaṅkārā ucyante /",
    "GK16visa10cu:6970": "yathāsaṃkhyanāmālaṅkaraṇam /",
    "GK16visa10cu:6971": "anūddeśaḥ anu paścāt nirdeśaḥ /",
    "GK16visa10cu:6972": "uddiṣṭānāmunmīlanādikriyāṇāṃ vañjulādibhiḥ krameṇa sambandhaḥ /",
    "GK16visa10cu:6973": "yathā--",
    "GK16visa10cu:6974": "“unmīlanti nakhairlunīhi vahati kṣaumāñcalenāvṛṇu krīḍākānanamāviśanti valayakvāṇaiḥ samutnāsaya",
    "GK16visa10cu:6975": "itthaṃ vañjuladakṣiṇānilakuhūkaṇṭheṣu sāṅketika- vyāhārāḥ subhaga !",
    "GK16visa10cu:6976": "tvadīyavirahe tasyāḥ sakhīnāṃ mithaḥ” //",
    "GK16visa10cu:6977": "Vijñapriyā:",
    "GK16visa10cu:6978": "(vi, ga) unmīlantīti /",
    "GK16visa10cu:6979": "nāyake nāyikāvirahakālīnān tatsakhīnāṃ sāṅketikavyavahārān kathayantyāḥ kasyāściduktiriyam",
    "GK16visa10cu:6980": "he subhaga ! tvadīyavirahe tasyāḥ sakhīnāṃ tattatkriyayā vañjulāditraye saṅketitā mithaḥ itthaṃ vāyavahārā ityarthaḥ /",
    "GK16visa10cu:6981": "kīdṛśā vyavahārā ityatrāha /",
    "GK16visa10cu:6982": "unmīlantīti /",
    "GK16visa10cu:6983": "vikaśantītyarthaḥ /",
    "GK16visa10cu:6984": "iyamekasyāḥ sakhyāḥ prathamoktavañjulapuṣpakartṛke unmīlane saṅketitā prāthamikī uktiḥ /",
    "GK16visa10cu:6985": "aparasakhyāśca nakhairityādikā prāthamikī pratyuktiḥ /",
    "GK16visa10cu:6986": "vahatīti dvitīyoktadakṣiṇānilakartṛke vahane saṅketitā iyaṃ sakhyā dvitīyoktiḥ /",
    "GK16visa10cu:6987": "aparasakhyāśca celāñcalenetyādi dvitīyā pratyuktiḥ /",
    "GK16visa10cu:6988": "krīḍetyādikā aparasakhyā tṛtīyapratyuktiḥ /",
    "GK16visa10cu:6989": "itthaṃ prathamādikrameṇoktānāṃ paścāt tatkrameṇaiva tadanvitānāmuddeśaḥ /",
    "GK16visa10cu:6990": "kvacidekamanekasminnanekaṃ caikagaṃ kramāt // VisSd_10.79 //",
    "GK16visa10cu:6991": "bhavati kriyate vā cettadā paryāya iṣyate /",
    "GK16visa10cu:6992": "Vijñapriyā:",
    "GK16visa10cu:6993": "(vi, gha) paryāyālaṅkāramāha--kvacidekamiti /",
    "GK16visa10cu:6994": "kvacit śloke ekamanekasmin kramāt bhavet kāraṇakramāt kriyate vā cet tathā anekamekagamekagami vā kramāt bhavati kriyate vā cet tadā paryāya iṣyate ityartaḥ /",
    "GK16visa10cu:6995": "krameṇa yathā--",
    "GK16visa10cu:6996": "“sthitāḥ kṣaṇaṃ pakṣmasu tāḍitādharāḥ payodharotsedhanipātacūrṇitāḥ /",
    "GK16visa10cu:6997": "valīṣu tasyāḥ skhalitāḥ prapedire krameṇa nābhiṃ prathamodabindhavaḥ” //",
    "GK16visa10cu:6998": "Vijñapriyā:",
    "GK16visa10cu:6999": "(vi, ṅa) tatraikasyā anekatra bhavanamāha---sthitā iti /",
    "GK16visa10cu:7000": "tapasyantyāḥ pārvatyāḥ aṅgeṣu navameghajalapatanakramavarṇanamidam /",
    "GK16visa10cu:7001": "prathamodabindavaḥ krameṇa tasyā nābhiṃ prapedire /",
    "GK16visa10cu:7002": "tatkramayamāha---sthitā iti /",
    "GK16visa10cu:7003": "pakṣmaṇāṃ nibiḍatvena tatra kṣaṇaṃ sthitāḥ tataste tāḍitādhāraḥ /",
    "GK16visa10cu:7004": "adharasya komalatvena jalabindubhirapi tāḍanam /",
    "GK16visa10cu:7005": "payodharotsedhaḥ /",
    "GK16visa10cu:7006": "kṛdvihitabhāvatvenocchūnau payodharau /",
    "GK16visa10cu:7007": "tayoḥ kaṭhinatvena tatra nipātena tataḥ cūrṇitāḥ /",
    "GK16visa10cu:7008": "tatra valīṣu skhalitāḥ tāsāmuccanīcatvānnābhergabhīratvena tato nānyatra gamanam /",
    "GK16visa10cu:7009": "atra svayaṃbhavanam /",
    "GK16visa10cu:7010": "Locanā:",
    "GK16visa10cu:7011": "(lo, ā) sthitāḥ kṣaṇamityādāveke prathamodabindavo 'vo 'nekeṣu",
    "GK16visa10cu:7012": "pakṣmādiṣu krameṇābhavan /",
    "GK16visa10cu:7013": "evaṃ vilāsinyo vṛkādayaścānekavidhā aripure /",
    "GK16visa10cu:7014": "“vicaranti vilāsinyo yatra śroṇibharālasāḥ /",
    "GK16visa10cu:7015": "vṛkakākaśivāstatra dhāvantyaripure tava” //",
    "GK16visa10cu:7016": "Vijñapriyā:",
    "GK16visa10cu:7017": "(vi, ca) anekeṣāmekatra bhavanaṃ tvāha---vicarantīti /",
    "GK16visa10cu:7018": "yatra tavāripura ityanvayaḥ /",
    "GK16visa10cu:7019": "atra vilāsinī vṛkādīmekatrāripure bhavanam /",
    "GK16visa10cu:7020": "“visṛṣṭarāgādadhārānnivartitaḥ stanāṅgarāgādaruṇācca kandukāt /",
    "GK16visa10cu:7021": "kuśāṅkurādānaparikṣatāṅguliḥ kṛto 'kṣasūtrapraṇayī tayā karaḥ” //",
    "GK16visa10cu:7022": "Vijñapriyā:",
    "GK16visa10cu:7023": "(vi, cha) ekasyānekatra pareṇa kriyamāṇatvāmāha---visṛṣṭeti /",
    "GK16visa10cu:7024": "pārvatyāstapasyārambhavarṇanamidam /",
    "GK16visa10cu:7025": "tayā karo 'kṣasūtre praṇayīkṛtaḥ, vyāpṛtaḥ /",
    "GK16visa10cu:7026": "kuśāṅkuretyādi viśiṣṭaśca kṛta ityarthaḥ /",
    "GK16visa10cu:7027": "tathā cātra vidheyadvayam /",
    "GK16visa10cu:7028": "cārthastu gamyaḥ kīdṛśaḥ--adharānnivartitaḥ /",
    "GK16visa10cu:7029": "yato visṛṣṭarāgād adhare rāgadānārthameva prāgadhare karadānād kandukakrīḍābhāvācca tato nivartanam",
    "GK16visa10cu:7030": "stanāṅgetyādiviśeṣaṇaṃ ca svarūpakathanamātram /",
    "GK16visa10cu:7031": "stane 'ṅgarāgopīdānīṃ ca na dīyate ityetatsūcanārthaṃ vā /",
    "GK16visa10cu:7032": "atra tayoḥ kriyamāṇatvam /",
    "GK16visa10cu:7033": "Locanā:",
    "GK16visa10cu:7034": "(lo, i) visṛṣṭetyādāvekaḥ karo 'dharādau /",
    "GK16visa10cu:7035": "“yayorāropitastāro hāraste 'rivadhūjanaiḥ” //",
    "GK16visa10cu:7036": "nidhīyante tayoḥ sthūlāḥ stanayoraśruvindavaḥ” //",
    "GK16visa10cu:7037": "Vijñapriyā:",
    "GK16visa10cu:7038": "(vi, ja) anekasyaikatra kriyamāṇatvamāha---yayoriti /",
    "GK16visa10cu:7039": "atra hārāśrubindūnāmanekeṣāmekatra stane arivadhūbhiḥ /",
    "GK16visa10cu:7040": "Locanā:",
    "GK16visa10cu:7041": "(lo, ī) yayorityādau hāro 'śrubindavaśca payodhare kṛtāḥ /",
    "GK16visa10cu:7042": "eṣu ca kvacidādhāraḥ saṃhatarūpo 'saṃhatarūpaśca /",
    "GK16visa10cu:7043": "kvacidādheyamapi /",
    "GK16visa10cu:7044": "Locanā:",
    "GK16visa10cu:7045": "(lo, u) saṃhatarūpo militasvarūpaḥ /",
    "GK16visa10cu:7046": "tadviparīta ekākībhūtaḥ /",
    "GK16visa10cu:7047": "yathā--",
    "GK16visa10cu:7048": "“sthitāḥ kṣaṇam-” ityatrodabindavaḥ pakṣmādāvasaṃhatarūpa ādhāre",
    "GK16visa10cu:7049": "krameṇābhavan /",
    "GK16visa10cu:7050": "“vicaranti-” ityatrādheyabhūtā vṛkādayaḥ saṃhatarūpāripure krameṇābhavan /",
    "GK16visa10cu:7051": "evamanyat /",
    "GK16visa10cu:7052": "Vijñapriyā:",
    "GK16visa10cu:7053": "(vi, jha) eṣvādhārā'dheyānāṃ saṃhatatvāsaṃhatatve sambhavatastad bhedābhedo na vivakṣitaḥ ityabhiprāyeṇa taddarśayati---eṣviti /",
    "GK16visa10cu:7054": "saṃhatarūpo militānekarūpo 'saṃhatarūpo 'militapratyekarūpaḥ /",
    "GK16visa10cu:7055": "kvacit kvacidādheyasyāpi evaṃ dvairūpyamityāha---kvacidādheyamapīti /",
    "GK16visa10cu:7056": "atrādhārasyāsaṃhatatvaṃ darśayati---yathā sthitāḥ kṣaṇamityatreti /",
    "GK16visa10cu:7057": "atrādheyānāmudabindūnāṃ tu saṃhatatvarūpatvaṃ nātra viśeṣakam /",
    "GK16visa10cu:7058": "yeṣāmanekatvaghaṭitoyamalaṅkārasteṣāmeva saṃhatatvāsaṃhatatvāyorviśeṣakatvād bindūnāṃ tvanekāśrayeṣu ekasyaiva ghaṭitatvāt /",
    "GK16visa10cu:7059": "ādhārāṇāṃ saṃhatatvaṃ yathā “svayaṃvare sāmiliteṣu rājasu krameṇa",
    "GK16visa10cu:7060": "cakṣurnidadhe patiṃvarā” iti /",
    "GK16visa10cu:7061": "ādheyānāmasaṃhatatvaṃ tu /",
    "GK16visa10cu:7062": "“pūrvaṃ pūrvaṃ yadā tyākṣīnnṛpakanyā patiṃvarā /",
    "GK16visa10cu:7063": "paraḥ parastadā tasyāṃ viśeṣādākulo nṛpaḥ” //",
    "GK16visa10cu:7064": "ityatra bodhyam /",
    "GK16visa10cu:7065": "ekatrādhāre 'nekeṣāmādheyānāṃ saṃhatatvaṃ darśayati---vicarantīti /",
    "GK16visa10cu:7066": "vṛkādayāḥ saṃhatarūpā iti bahuvacanena milanabodhanāt kramastu vilāsinīcaraṇāpekṣayā /",
    "GK16visa10cu:7067": "evamanyatreti /",
    "GK16visa10cu:7068": "yayorāropati ityatrāpi aśrubindavo 'nekasaṃhatarūpāḥ /",
    "GK16visa10cu:7069": "atra caikasyānekatra krameṇaiva vṛtteviśeṣālaṅkārād bhedaḥ /",
    "GK16visa10cu:7070": "vinimayābhāvātparivṛtteḥ /",
    "GK16visa10cu:7071": "Vijñapriyā:",
    "GK16visa10cu:7072": "(vi, ña) nanu kvacidekamanekasminnityuktarūpasya paryāyasyaikaṃ",
    "GK16visa10cu:7073": "cānekagocaramityuktarūpād viśeṣālaṅkārāt ko viśeṣa ityata āha--atra ceti /",
    "GK16visa10cu:7074": "kramayugapadavṛttibhyāṃ dvayorbheda ityartaḥ /",
    "GK16visa10cu:7075": "vakṣyamāṇaparivṛttyalaṅkārato viśeṣamāha---vinimayābhāvācceti /",
    "GK16visa10cu:7076": "parasparadharmasya paraspareṇa grahaṇarūpo vinimayaḥ parivṛttāveva /",
    "GK16visa10cu:7077": "atra tvanekāśrayagatamevaikaṃ, natu tādṛśāśrayadharmasāmānyena grahaṇamityartaḥ /",
    "GK16visa10cu:7078": "parivṛttiviṃnimayaḥ samanyūnādhikairbhavet // VisSd_10.80 //",
    "GK16visa10cu:7079": "Vijñapriyā:",
    "GK16visa10cu:7080": "(vi, ṭa) parivṛttyalaṅkāramāha---parivṛttiriti /",
    "GK16visa10cu:7081": "samābhyāṃ nyūnādhikābhyāṃ ca vinimaya ityarthaḥ /",
    "GK16visa10cu:7082": "nyūnādhikavinimayaśca nyūnaṃ dattvādhikagrahaṇamadhikaṃ dattvā nyūnagrahaṇamiti dvidhā /",
    "GK16visa10cu:7083": "krameṇodāharaṇam--",
    "GK16visa10cu:7084": "“dattvā kaṭākṣameṇākṣī jagraha hṛdayaṃ mama /",
    "GK16visa10cu:7085": "mayā tu hṛdayaṃ dattvā gṛhīto madanajvaraḥ” //",
    "GK16visa10cu:7086": "Vijñapriyā:",
    "GK16visa10cu:7087": "(vi, ṭha) tatra samābhyāmadhikaṃ dattvā nyūnagrahaṇācca vinimaye ekamudāharaṇamāha---dattvā kaṭākṣamiti /",
    "GK16visa10cu:7088": "spaṣṭam /",
    "GK16visa10cu:7089": "atra prathamer'dhe samena, dvitīyer'dhe nyūnena /",
    "GK16visa10cu:7090": "“tasya ca pravayaso jaṭāyuṣaḥ svargiṇaḥ kimiva śocyate 'dhunā /",
    "GK16visa10cu:7091": "yena jarjarakalevaravyayātkrītamindukiraṇojjvalaṃ yaśaḥ” //",
    "GK16visa10cu:7092": "Vijñapriyā:",
    "GK16visa10cu:7093": "(vi, ḍa) nyūnaṃ dattvā adhikagrahaṇamāha---tasya ceti /",
    "GK16visa10cu:7094": "rāmasyoktiriyam /",
    "GK16visa10cu:7095": "pravayaso 'tivṛddhasya /",
    "GK16visa10cu:7096": "śocyate /",
    "GK16visa10cu:7097": "naiva krimapi śocanīyam /",
    "GK16visa10cu:7098": "yena jarjarasya jarājīrṇasya kalevarasya śarīrasya vyayād indukiraṇojjvalaṃ candrakiraṇavat śubhraṃ yaśaḥ krītam /",
    "GK16visa10cu:7099": "atra jarjarasya śarīrasya dānena ujjvalasya yaśāsaḥ krayaḥ /",
    "GK16visa10cu:7100": "atotra ādhikyam /",
    "GK16visa10cu:7101": "atrādikyena /",
    "GK16visa10cu:7102": "praśnādapraśnato vāpi kathitādvastuno bhavet /",
    "GK16visa10cu:7103": "tādṛganyavyapohaścecchābda ārtho 'thavā tadā // VisSd_10.81 //",
    "GK16visa10cu:7104": "parisaṃkhyā--",
    "GK16visa10cu:7105": "Vijñapriyā:",
    "GK16visa10cu:7106": "(vi, ḍha) caturvidhaṃ parisaṃkhyālaṅkāramāha---praśrādapraśrato",
    "GK16visa10cu:7107": "vāpīti /",
    "GK16visa10cu:7108_0": "praśravaśāt tadabhāvādvā kathitaṃ yad yad praṣṭavyasya viśeṣaṇasya viśeṣyabhūtaṃ vastu pareṇa kathitāt tasmād hetoḥ kathitasadṛśasyānyasya",
    "GK16visa10cu:7108_1": "praṣṭavyaviśeṣaṇānvayavyavacchedaḥ śābda ārtho vā pratīyate cettadā savyavacchedaḥ parisaṃkhyālaṅkāra ityarthaḥ /",
    "GK16visa10cu:7109": "krameṇodāharaṇam--",
    "GK16visa10cu:7110": "“kiṃ bhūṣaṇaṃ sudṛḍhamatra yaśo na ratnaṃ kiṃ kāryamāryacaritaṃ sukṛtaṃ na",
    "GK16visa10cu:7111": "doṣaḥ /",
    "GK16visa10cu:7112": "kiṃ cakṣurapratihataṃ dhiṣaṇā na netraṃ jānāti kastvadaparaḥ",
    "GK16visa10cu:7113": "sadasadvivekam” //",
    "GK16visa10cu:7114": "atra vyavacchedyaṃ ratnādi śābdam /",
    "GK16visa10cu:7115": "Vijñapriyā:",
    "GK16visa10cu:7116": "(vi, ṇa) atra praśrapūrvakathitācchābdaṃ vyavacchedamāhuḥ---kiṃ",
    "GK16visa10cu:7117": "bhūṣaṇamiti /",
    "GK16visa10cu:7118": "atra loke kiṃ sudṛḍhaṃ bhūṣaṇamiti praśraḥ, yaśa ityuttaram /",
    "GK16visa10cu:7119": "na ratnamiti /",
    "GK16visa10cu:7120": "upādeyatvena yaśaḥ sadṛśasyānyasya satnasya praṣṭavyaviśeṣaṇabhūtabhūṣaṇatvānvayavyavacchedaḥ",
    "GK16visa10cu:7121": "evaṃ sarvatra bodhyam /",
    "GK16visa10cu:7122": "āryairvaśiṣṭādibhiścaritamācaritaṃ kiṃ vastu kāryamiti praśraḥ /",
    "GK16visa10cu:7123": "sukṛtamityuttaram /",
    "GK16visa10cu:7124": "tadīyacāṇḍālīgamanarūpadoṣasya tadā caraṇīyatvena sukṛtasadṛśasya vyavacchedo na doṣa iti śābdaḥ /",
    "GK16visa10cu:7125": "evamuttaratra apratihataṃ cakṣuḥ kiṃ, dhiṣaṇā buddhiḥ, na netram /",
    "GK16visa10cu:7126": "jānātīti tvadapara iti pāṭhe pratyuttaraparituṣṭasya praṣṭuruttarakartṛjanapraśaṃsāvākyamidam",
    "GK16visa10cu:7127": "tadapara iti pāṭhe dhiṣaṇāpara ityarthaḥ /",
    "GK16visa10cu:7128": "atra vyavacchedyamiti /",
    "GK16visa10cu:7129": "vyavaccheda ityarthaḥ /",
    "GK16visa10cu:7130": "sūtre vyavacchedasyaiva śābdatayā uktatvānnatu vyavacchedyasya /",
    "GK16visa10cu:7131": "evamuttaratrāpi /",
    "GK16visa10cu:7132": "“kimārādhyaṃ sadā puṇyaṃ kaśca sevyaḥ sadāgamaḥ /",
    "GK16visa10cu:7133": "ko dhyeyo bhagavān viṣṇuḥ kiṃ kāmyaṃ paramaṃ padam” //",
    "GK16visa10cu:7134": "atra vyavacchedyaṃ pāpādyārtham /",
    "GK16visa10cu:7135": "anayoḥ praśnapūrvakatvam /",
    "GK16visa10cu:7136": "Vijñapriyā:",
    "GK16visa10cu:7137": "(vi, ta) anyavyapohasyārthatvaṃ darśayati---kimārādhyamiti /",
    "GK16visa10cu:7138": "yadyapi ārādhyatvamārādhanāviṣayatvamārādhanā ca devatāprītihetuḥ kriyā tathāpi ārādhyatvamatra puruṣapravṛttiviṣayatvamityarthaḥ /",
    "GK16visa10cu:7139": "tena ārādhyamupārjanīyaṃ puṇyamiti uttarasya nānyaditi vyavacchedaḥ /",
    "GK16visa10cu:7140": "sadāgamaḥ satāmāgamaḥ satsaṅgaḥ, paramapadaṃ muktiḥ /",
    "GK16visa10cu:7141": "apraśnapūrvakatve yathā--",
    "GK16visa10cu:7142": "“bhaktirbhave na vibhave vyasanaṃ śāstre na yuvatikāmāstre /",
    "GK16visa10cu:7143": "cintā yaśasi na vapuṣi prāyaḥ paridṛśyate mahatām” //",
    "GK16visa10cu:7144": "Vijñapriyā:",
    "GK16visa10cu:7145": "(vi, tha) apraśnapūrvakatve vyavacchedasya śābdatve",
    "GK16visa10cu:7146": "āha---bhaktirbhava iti yuvatirūpe kāmāstre /",
    "GK16visa10cu:7147": "bhaktirityādau sarvatra prāyo mahatāṃ paridṛśyata ityāsyānvayaḥ /",
    "GK16visa10cu:7148": "“balamārtabhayopaśāntaye viduṣāṃ saṃmataye bahu śrutam /",
    "GK16visa10cu:7149": "vasu tasya na kevalaṃ vibhorguṇavattāpi paraprayojanam” //",
    "GK16visa10cu:7150": "śleṣamūlatve cāsya vaicitryaviśeṣo yathā--",
    "GK16visa10cu:7151": "“yasmiṃśca rājani “jitajagati pālayati mahīṃ citrakarmasu",
    "GK16visa10cu:7152": "varṇasaṅkaraścāpeṣu guṇacchedaḥ-” ityādi /",
    "GK16visa10cu:7153": "Vijñapriyā:",
    "GK16visa10cu:7154": "(vi, da) apraśrapūrvakatve vyavacchedasyārthatvaṃ darśayati---balamiti /",
    "GK16visa10cu:7155": "balaṃ vikramaḥ ārtānāṃ pīḍitānāṃ bhayanāśāya, sammataye prītaye ityarthaḥ, śrutaṃ vidyā",
    "GK16visa10cu:7156": "ato na kevalaṃ tasya rājño vasu dhanameva paraprayojanam,",
    "GK16visa10cu:7157": "paraprayojanasyārthidāridryanāśarūpasya janakamapitu balādiguṇavattāpi tathetyartaḥ /",
    "GK16visa10cu:7158": "prayojanajanake prayojanapadamāyurghṛtamitivat sāropalākṣaṇikam /",
    "GK16visa10cu:7159": "atra na svārthamiti vyapohapratītiḥ /",
    "GK16visa10cu:7160": "citrakarmasu ityādi /",
    "GK16visa10cu:7161": "anayorvarṇaguṇapadaśleṣaḥ na brāhmaṇaādiṣu na prajāsu iti vyapohapratītiḥ /",
    "GK16visa10cu:7162": "--uttaraṃ praśnasyottarādunnayo yadi /",
    "GK16visa10cu:7163": "yaccāsakṛdasaṃbhāvyaṃ satyapi praśna uttaram // VisSd_10.82 //",
    "GK16visa10cu:7164": "Vijñapriyā:",
    "GK16visa10cu:7165": "(vi, dha) dvividhottarālaṅkāramāha---uttaramiti /",
    "GK16visa10cu:7166": "unnaya unnayanaṃ vyañjanā /",
    "GK16visa10cu:7167": "yaccheti /",
    "GK16visa10cu:7168": "asakṛdityasyobhayatrānvayaḥ /",
    "GK16visa10cu:7169": "satyapyasakṛt praśre 'sambhāvyaṃ vilakṣaṇatvena sahasā apratīyamānamasakṛduttaramityarthaḥ",
    "GK16visa10cu:7170": "Locanā:",
    "GK16visa10cu:7171": "(lo, ū) uttaram uttarākhyamalaṅkaraṇam /",
    "GK16visa10cu:7172": "asakṛdityanena praśrapūrvasyāsambhavottarasya sakṛd nirdeśe na cārutvam /",
    "GK16visa10cu:7173": "yathā mama--",
    "GK16visa10cu:7174": "“vībhituṃ na kṣamā śvaśrūḥ svāmī dūrataraṃ gataḥ /",
    "GK16visa10cu:7175": "ahamekākinī bālā taveha vasatiḥ kutaḥ” //",
    "GK16visa10cu:7176": "Vijñapriyā:",
    "GK16visa10cu:7177": "(vi, na) vīkṣitumiti /",
    "GK16visa10cu:7178": "svayaṃ dūtyā uktiriyam /",
    "GK16visa10cu:7179": "vācyārthe śvaśrvāḥ vīkṣaṇāsāmarthyapradarśanaṃ tava randhanabhojanasthale 'pi gamanāsambhāvanāpradarśanārtham",
    "GK16visa10cu:7180": "atra niṣedhābhāvādākṣepālaṅkāro 'pi bodhyaḥ /",
    "GK16visa10cu:7181": "anena pathikasya vasatiyācanaṃ pratīyate /",
    "GK16visa10cu:7182": "“kā visamā devyagaī kiṃ laddhavvaṃ jaṇo guṇaggāhī /",
    "GK16visa10cu:7183": "kiṃ sokkhaṃ sukalattaṃ kiṃ duggojjhaṃ khalo loo” //",
    "GK16visa10cu:7184": "Vijñapriyā:",
    "GK16visa10cu:7185": "(vi, pa) dvitīyamuttaramāha---viṣameti /",
    "GK16visa10cu:7186": "“kā viṣamā daivagatiḥ kiṃ labdhavyaṃ jano guṇagrāhī /",
    "GK16visa10cu:7187": "ki saukhyaṃ, sukalatraṃ, ki durgrāhyaṃ khalo lokaḥ //",
    "GK16visa10cu:7188": "“iti saṃ dṛ /",
    "GK16visa10cu:7189": "daivagatyādivaiṣamyādīnāṃ vailakṣaṇyena sahasārthato",
    "GK16visa10cu:7190": "'pratīyamānatvāttatraiva pratītiviśrānteriti bhāvaḥ /",
    "GK16visa10cu:7191": "Locanā:",
    "GK16visa10cu:7192": "(lo, ṛ) keti /",
    "GK16visa10cu:7193": "“kā viṣamā daivagatiḥ kiṃ labdhavyaṃ jano guṇagrāhī /",
    "GK16visa10cu:7194": "ki saukhyaṃ sukalatraṃ kiṃ durgrahyaṃ khalo lokaḥ” //",
    "GK16visa10cu:7195": "atrānyavyapohe tātparyābhāvātparisaṃkhyāto bhedaḥ /",
    "GK16visa10cu:7196": "na cedamanumānam, sādhyasādhanayordvayonirdeśa eva tasyāṅgīkārāt /",
    "GK16visa10cu:7197": "na ca kāvyaliṅgam, uttarasya praśnaṃ pratyajanakatvāt /",
    "GK16visa10cu:7198": "Vijñapriyā:",
    "GK16visa10cu:7199": "(vi, pha) praśnaṃ pratyajanakatvāditi /",
    "GK16visa10cu:7200": "idaṃ ca jñāpakahetīḥ kāvyaliṅgatvābhāvatvakathanaṃ prāgevārthāntaranyāsavicāre smartavyam",
    "GK16visa10cu:7201": "paraṃ praśnajñāpakatve uttarālaṅkāreṇa bādhanānna tatra kāvyaliṅgatvāvakāśaḥ /",
    "GK16visa10cu:7202": "Locanā:",
    "GK16visa10cu:7203": "(lo, ṝ) anyavyapohe tātparyyābhāvāt, kintu pūrvajanābhisambandhasya daivagatyāderviṣamatvasya khyapanamātrasya parigatatvādityarthaḥ /",
    "GK16visa10cu:7204": "evamuttarālaṅkārasya viṣayaprakārasyālaṅkārāntaravivekalāghavāt paścād bhinatti---naceti /",
    "GK16visa10cu:7205": "daṇḍāpūpikayānyārthāgamor'thāpattiraṣyate /",
    "GK16visa10cu:7206": "Vijñapriyā:",
    "GK16visa10cu:7207": "(vi, ba) arthāpattyalaṅkāramāha--daṇḍāpūpikayeti daṇḍāpūpikā nyāyaviśeṣaḥ /",
    "GK16visa10cu:7208": "tañca svayameva darśayiṣyati /",
    "GK16visa10cu:7209": "tannyāyenānyārthastānuktāparārthasyāgamo vyañjanetyarthaḥ /",
    "GK16visa10cu:7210": "tannyāyaśca śabdaśleṣāllabhyo bodhyaḥ /",
    "GK16visa10cu:7211": "anyathā samāsoktyaprastutapraśaṃ sādāvapi tatprasakteḥ /",
    "GK16visa10cu:7212": "“mūṣikeṇa daṇḍo bhakṣita” ityanena tatsahacaritamapūpabhakṣaṇamarthādāyātaṃ bhavatīti",
    "GK16visa10cu:7213": "niyatasamānanyāyādarthāntaramāpatatītyeṣa nyāyo daṇḍāpūpikā /",
    "GK16visa10cu:7214": "Vijñapriyā:",
    "GK16visa10cu:7215": "(vi, bha) tannyāyaṃ darśayati---mūṣikeṇeti /",
    "GK16visa10cu:7216": "daṇḍo 'tra tattatsthalīto 'pūkadhyākarṣaṇadaṇḍaḥ /",
    "GK16visa10cu:7217": "apūpaḥ piṣṭakam /",
    "GK16visa10cu:7218": "taddaṇḍabhakṣaṇaṃ tat piṣṭakagandhāt /",
    "GK16visa10cu:7219": "tathā tat sahacaritapiṣṭakabhakṣaṇamāvaśyakamato mūṣikeṇa daṇḍo bhakṣita ityanenārthāt kenāpyukteneti śeṣaḥ /",
    "GK16visa10cu:7220": "iti niyatasamāneti /",
    "GK16visa10cu:7221": "iti yat niyataṃ tasya samānanyāyādarthāntaramuktabhinnortha āpatati pratīyata ityarthaḥ /",
    "GK16visa10cu:7222": "tannyāyalabhyatve dvaividhyaṃ darśayatikvaciditi /",
    "GK16visa10cu:7223": "Locanā:",
    "GK16visa10cu:7224": "(lo, ḷ) kan pratyayena daṇḍāpūpavat daṇḍāpūpikā, tathāvidhanyāyopi daṇḍāpūpikā /",
    "GK16visa10cu:7225": "yena kena vidhinā ca vastvantarasyāgamor'thādāpatanaṃ siddhiriti yāvat /",
    "GK16visa10cu:7226": "etadeva darśayati---mṛṣikeṇeti /",
    "GK16visa10cu:7227": "arthādāpatati /",
    "GK16visa10cu:7228": "tathāhi yena khalu mūṣikeṇāpūpasahacarito daṇḍo bhakṣitastena kathamapūpaḥ parityakta iti tathehāpi boddhavyam /",
    "GK16visa10cu:7229": "tasmāt yatra pratisadṛśanyāyād arthāntarānugamastatrāyamalaṅkāra ityarthaḥ /",
    "GK16visa10cu:7230": "atra ca kvacitprākaraṇikādarthādaprākaraṇikasyārthasyāpatanaṃ kvacidaprākaraṇikārthatprākaraṇikārthasyeti dvau bhedau /",
    "GK16visa10cu:7231": "krameṇodāharaṇam--",
    "GK16visa10cu:7232": "“hāro 'yaṃ hariṇākṣīṇāṃ luṭhati stanamaṇḍale /",
    "GK16visa10cu:7233": "muktānāmapyavastheyaṃ ke vayaṃ smarakiṅkarāḥ” //",
    "GK16visa10cu:7234": "Vijñapriyā:",
    "GK16visa10cu:7235": "(vi, ma) tatra prākaraṇikādaprākaraṇikārthasya tannyāyagamyatvaṃ",
    "GK16visa10cu:7236": "darśayatihāroyamiti /",
    "GK16visa10cu:7237": "luṭhatīti /",
    "GK16visa10cu:7238": "stanamaṇḍalāvajñādhīnāṅgaparāvṛttirūpagativiśeṣeṇa tiṣṭhatītyarthaḥ /",
    "GK16visa10cu:7239": "iyamavasthāvajñāsthitirūpā /",
    "GK16visa10cu:7240": "ke vayamiti /",
    "GK16visa10cu:7241": "smarākiṅkarāṇāmiyamavasthā /",
    "GK16visa10cu:7242": "smarakiṅkarāṇāmasmākamityevaṃ jñeyatvāt sutarāṃ luṭhanamityarthaḥ /",
    "GK16visa10cu:7243": "atrālaṅkārādhīnasaundaryavarṇanasya prakrāntatvānmuktāḥ prākaraṇikyaḥ",
    "GK16visa10cu:7244": "atra ke vayamityanena tannyāyalābhaḥ /",
    "GK16visa10cu:7245": "Locanā:",
    "GK16visa10cu:7246": "(lo, e) muktā mauktikāni prāptaniḥ śreyasaśca /",
    "GK16visa10cu:7247": "evaṃ muktānāṃ nārīṇāṃ stanamaṇaaḍalaluṭhanena pūrvanyāyāt smarakiṅkarāṇāmapītyarthaḥ /",
    "GK16visa10cu:7248": "“vilalāpa sa bāṣpagadradaṃ sahajāmapyapahāya dhīratām /",
    "GK16visa10cu:7249": "atitaptamayo 'pi mārdavaṃ bhajate kaiva kathā śarīriṇām” //",
    "GK16visa10cu:7250": "Vijñapriyā:",
    "GK16visa10cu:7251": "(vi, ya) aprākaraṇikāt prākaraṇikārthalābhamāha---vilalāpeti /",
    "GK16visa10cu:7252": "sa rājā ajaḥ sahajāṃ svābhāvikīm, atrāyo 'prākaraṇikam /",
    "GK16visa10cu:7253": "tataḥ prākaraṇikājasya bhārdavalābhaḥ /",
    "GK16visa10cu:7254": "kaiva kathetyādiśabdācca tannyāyalābhaḥ /",
    "GK16visa10cu:7255": "atra ca samānanyāyasya śleṣamūlatve vaicitryaviśeṣo yathodāhṛte-”hāro",
    "GK16visa10cu:7256": "'yam-” ityādau na cedamanumānam, samānanyāyasya sambandharūpatvābhāvāt /",
    "GK16visa10cu:7257": "Vijñapriyā:",
    "GK16visa10cu:7258": "(vi, ra) śleṣamūlatve iti /",
    "GK16visa10cu:7259": "hāroyamityādau muktāpadaṃ smarasyākiṅgaramuktarūper'the mauktike ca śliṣṭam /",
    "GK16visa10cu:7260": "luṭhatīti padaṃ ca sāvajñasthitirūpe āliṅgane cārthe śliṣṭam /",
    "GK16visa10cu:7261": "vilalāpetyādau ca taptapadamagnisaṃyoge virahaduḥ khe ca śliṣṭam /",
    "GK16visa10cu:7262": "mārdavapadaṃ ca komalatve kātaratve caśliṣṭam /",
    "GK16visa10cu:7263": "yathā hāroyamityādipadād vilalāpetyādiślokasyāpi parigrahaḥ /",
    "GK16visa10cu:7264": "nacedamiti /",
    "GK16visa10cu:7265": "hāroyamityatra stanasaṅgihāraluṭhanena stanasaṅgikāmukaluṭhanasya vilalāpetyādau cābhitāpena mārdavasyānumeyatvaprasakteḥ /",
    "GK16visa10cu:7266": "samānanyāyasyeti /",
    "GK16visa10cu:7267": "daṇḍāpūpikānyāyasyetyarthaḥ /",
    "GK16visa10cu:7268": "sambandharūpatvābhāvāt vyāptirūpasambandharūpatvābhāvāt /",
    "GK16visa10cu:7269": "yadyapi stanasaṅgitvalalluṭhanayoramitaptatvamārdavayośca vyāptirasti, tathā nyāyasya puraḥ sphūrtikatvāt sādhyahetubhāvena nirdeśābhāvācca nānumānamityābhiprāyaḥ /",
    "GK16visa10cu:7270": "Locanā:",
    "GK16visa10cu:7271": "(lo, ai) sambandho 'vinābhāvaḥ /",
    "GK16visa10cu:7272": "naceyaṃ śāstrīyārthāpattiḥ /",
    "GK16visa10cu:7273": "tasya hi pīno devadatto divā na bhuṅkte pīnatvabhojanādikayoravinābhāva iti bhāvaḥ /",
    "GK16visa10cu:7274": "vikalpastulyabalayorvirodhaścāturīyu(ya) taḥ // VisSd_10.83 //",
    "GK16visa10cu:7275": "Vijñapriyā:",
    "GK16visa10cu:7276": "(vi, la) vikalpālaṅkāramāha--vikalpa iti /",
    "GK16visa10cu:7277": "koṭidvaye samānatvaṃ tulyabalatā /",
    "GK16visa10cu:7278": "cāturī cālaṅkārāntaraghaṭitarūpā /",
    "GK16visa10cu:7279": "ata eva asyāḥ sargavidhau ityatra candramadanayoḥ prajāpatitvavikalpe",
    "GK16visa10cu:7280": "'pyalaṅkārāntarāghaṭitatvānna vikalpālaṅkāraḥ /",
    "GK16visa10cu:7281": "yathā--",
    "GK16visa10cu:7282": "“namayantu śirāṃsi dhanūṃṣi vā karṇapūrīkriyantāmājñā maurvyo vā” /",
    "GK16visa10cu:7283": "atra śirasāṃ dhanuṣāṃ ca namanayoḥ sandhivigrahopalakṣaṇatvāt sandhivigrahayoścaikadā kartumaśakyatvādvirodhaḥ, sa caikapakṣāśrayaṇaparyavasānaḥ /",
    "GK16visa10cu:7284": "tulyabalatvaṃ cātra dhanuḥ śironamanayordūyorapi spardhayā sambhāvyamānatvāt /",
    "GK16visa10cu:7285": "cāturyaṃ cātraupamyagarbhatvena /",
    "GK16visa10cu:7286": "evaṃ “karṇapūrīkriyantām” ityatrāpi",
    "GK16visa10cu:7287": "Vijñapriyā:",
    "GK16visa10cu:7288": "(vi, va) namayantvityādikaṃ na ślokaḥ, kintu jetṛnṛpaterjetavyanṛpatiṣu jijñāsāvākyamātramidam",
    "GK16visa10cu:7289": "praṇipātārthaṃ te rājānaḥ śirāṃsi vā namayantu yuddhārthaṃ dhanurvā namayantu ityarthaḥ /",
    "GK16visa10cu:7290": "tathā ca bhamājñā cākarṇapūrīkriyatāṃ karṇaṃ pūrayitvā śrūyatāṃ yuddhārthaṃ maurvo vākarṇaparyantaṃ nīyatāmityarthaḥ /",
    "GK16visa10cu:7291": "atra virodhaṃ grāhayitumāha---atra dhanuṣāmiti /",
    "GK16visa10cu:7292": "sandhivigrahopalakṣaṇatvāttadvodhakatvāditthaṃ virodhaṃ darśayitvā atrecchāvikalpatvaṃ darśayati--sa ceti /",
    "GK16visa10cu:7293": "icchāyā ekapakṣagrahaṇe paryāpteḥ /",
    "GK16visa10cu:7294": "tulyabalatve eva icchāvikalpasambhavāt /",
    "GK16visa10cu:7295": "tulyabalatvaṃ cātreti /",
    "GK16visa10cu:7296": "dvayoriti /",
    "GK16visa10cu:7297": "dvayoḥ sakāśādityarthaḥ /",
    "GK16visa10cu:7298": "taddvayahetukayoḥ cātmahitakāritvena dvayostulyabalatvam /",
    "GK16visa10cu:7299": "cāturīyutatvaṃ darśayati---cāturyaṃ ceti /",
    "GK16visa10cu:7300": "aupamyamupamā /",
    "GK16visa10cu:7301": "śiro dhanuṣornamanasādṛśyādājñāmaurvyośca karṇapūrīkaraṇasādṛśyādupam",
    "GK16visa10cu:7302": "idamupalakṣaṇaṃ dvayorekakriyānvayena tulyayogyatā bodhyā /",
    "GK16visa10cu:7303": "Locanā:",
    "GK16visa10cu:7304": "(lo, o) tulyabalayorekasmin kārye niyojitumarhayoḥ, virodhaḥ ekadā nirvāhayitumaśakyatvāt",
    "GK16visa10cu:7305": "sa ekakakṣāśrayaṇaparyavasānādavirodha eva /",
    "GK16visa10cu:7306": "evaṃ--",
    "GK16visa10cu:7307": "“yuṣmākaṃ kurutāṃ bhavātiśamanaṃ netre tanurvā hareḥ” /",
    "GK16visa10cu:7308": "atra śleṣāvaṣṭambhena cārutvam /",
    "GK16visa10cu:7309": "Locanā:",
    "GK16visa10cu:7310": "(lo, au) śleṣaśca kurutāmityatra dvivacanaikavacanayorekarūpatvāt /",
    "GK16visa10cu:7311": "atra netravarṣmaṇordvayorapi cārtiśamane samarthatvāt /",
    "GK16visa10cu:7312": "“dīyatāmajitaṃ vittaṃ devāya brāhmaṇāya vā” /",
    "GK16visa10cu:7313": "Vijñapriyā:",
    "GK16visa10cu:7314": "(vi, śa) cāturīyutasya vyāvṛttiṃ darśayati---dīyatāmiti /",
    "GK16visa10cu:7315": "atra virodhaprasaktiranavadhānamūlikaiveti manyāmahe---ekadaiva",
    "GK16visa10cu:7316": "devabrāhmaṇebhyo vittadānasambhavena virodhābhāvāt /",
    "GK16visa10cu:7317": "davāyovetyādiniyamagarbhatvena ekavyaktikavittābhiprāyeṇa vā virodho darśita iti vā /",
    "GK16visa10cu:7318": "ityatra cāturyābhāvānnāyamalaṅkāraḥ /",
    "GK16visa10cu:7319": "samuccayo 'yamekasmin sati kāryasya sādhake /",
    "GK16visa10cu:7320": "khalekapotikānyāyāttatkaraḥ syātparo 'pi cet // VisSd_10.84 //",
    "GK16visa10cu:7321": "guṇau kriye vā yugapatsyātāṃ yadvā guṇakriye /",
    "GK16visa10cu:7322": "Vijñapriyā:",
    "GK16visa10cu:7323": "(vi, ṣa) caturvidaṃ samuccayālaṅkāramāha---samuccayoyamiti /",
    "GK16visa10cu:7324": "dhānyamardanakhale kapotānāmekadāpatanaṃ tannyāyasyannyāyādityarthaḥ",
    "GK16visa10cu:7325": "anyad bhedatrayamāha---guṇaāviti /",
    "GK16visa10cu:7326": "guṇadvayaṃ vā kriyādvayaṃ vā guṇakriyādvayaṃ vā yadi yugapad varṇitaṃ syādityartaḥ /",
    "GK16visa10cu:7327": "Locanā:",
    "GK16visa10cu:7328": "(lo, a) samuccaya iti /",
    "GK16visa10cu:7329": "tṛtīyapādena samādhervyavacchedaḥ /",
    "GK16visa10cu:7330": "tacca vṛttāveva suvyaktam /",
    "GK16visa10cu:7331": "tatkaraḥ tasya kāryasya sādhakaḥ /",
    "GK16visa10cu:7332": "yathā mama--",
    "GK16visa10cu:7333": "“haṃho dhīrasamira ! hanta jananaṃ te candanakṣmābhṛto dākṣiṇyaṃ jagaduttaraṃ paricayo godāvarīvāribhiḥ /",
    "GK16visa10cu:7334": "pratyaṅgaṃ dahasīti me tvamapi ceduddāmadāvāgniva- nmattoyaṃ malinātmako vanacaraḥ kiṃ vakṣyate kokilaḥ” //",
    "GK16visa10cu:7335": "Vijñapriyā:",
    "GK16visa10cu:7336": "(vi, sa) haṃho dhīreti . mandasyaiva dhairyavattvenākāryanivṛttirūpeṇa sambodhanam /",
    "GK16visa10cu:7337": "candaneti /",
    "GK16visa10cu:7338": "candanasambandhāt sugandhereva mahājanajanyatvena sambodhanam /",
    "GK16visa10cu:7339": "dākṣiṇyamiti /",
    "GK16visa10cu:7340": "dakṣiṇadigbhavasyaiva jagadvilakṣaṇavicakṣaṇatvamuktam /",
    "GK16visa10cu:7341": "paricaya iti /",
    "GK16visa10cu:7342": "jalasambandhe śītalasyaiva puṇyanadīsambandhena mahattvamuktam /",
    "GK16visa10cu:7343": "īdṛśastvamiti virahe me mama pratyaṅgaṃ dāvāgnivad dahasi cet tadā matta unmatto malinātmakaḥ kuṣṇavarṇa eva kuṭilasvabhāvaḥ /",
    "GK16visa10cu:7344": "vanacaratvena ca lokavyavahārānabhijñaḥ kokilaḥ kiṃ vakṣyate ? sa sutarāṃ dhakṣyatītyarthaḥ",
    "GK16visa10cu:7345": "Locanā:",
    "GK16visa10cu:7346": "(lo, ā) dhīraḥ vaṃśena vidhinā pāṇḍityacca, kṣmābhṛtparvataḥ bhūdharaṇakṣamaḥ kaścit mahāpuruṣaḥ",
    "GK16visa10cu:7347": "dākṣiṇyaṃ dakṣiṇā dik janmasaralatā ca /",
    "GK16visa10cu:7348": "malinātmakaḥ śyāmaḥ kuṭilāśayaśca /",
    "GK16visa10cu:7349": "hetūnāṃ dhīratvādīnāṃ santaḥ śobhanāḥ /",
    "GK16visa10cu:7350": "atra dāhe ekasmiṃścandanakṣmābhṛjjanmarūpe kāraṇe satyapi dākṣiṇyādīnāṃ hetvantarāṇāmupādānam",
    "GK16visa10cu:7351": "atra sarveṣāmapi hetūnāṃ śobhanatvātsadyogaḥ /",
    "GK16visa10cu:7352": "atraiva caturthapāde mattādīnāmaśobhanānāṃ yogādasadyogaḥ /",
    "GK16visa10cu:7353": "Vijñapriyā:",
    "GK16visa10cu:7354": "(vi, ha) atreti /",
    "GK16visa10cu:7355": "adāhakatve ityeva pāṭhaḥ /",
    "GK16visa10cu:7356": "dāhakatve iti prāmādika eva pāṭhaḥ /",
    "GK16visa10cu:7357": "candanakṣametyādīnāmadāhakahetutvaṃ ślokavyākhyāyāmeva vyākhyātam /",
    "GK16visa10cu:7358": "caturthapāda iti /",
    "GK16visa10cu:7359": "dāhaṃ prati hetūnāṃ mattatvādīnāmityarthaḥ /",
    "GK16visa10cu:7360": "sattvāsattve upādeyatvānupādeyatve /",
    "GK16visa10cu:7361": "sadasadyogo yathā--",
    "GK16visa10cu:7362": "“śaśī divasadhūsaro galitayauvanā kāminī saro vigatavārijaṃ mukhamanakṣaraṃ svākṛteḥ /",
    "GK16visa10cu:7363": "prabhūrdhanaparāyaṇaḥ satatadurgataḥ sajjano nṛpāṅganagataḥ khalo manasi sapta śalyāni me”",
    "GK16visa10cu:7364": "Vijñapriyā:",
    "GK16visa10cu:7365": "(vi, ka) śaśīti /",
    "GK16visa10cu:7366": "ete sapta dhūsaratvaviśiṣṭaśayyādayaḥ sapta manasi śalyānītyarthaḥ /",
    "GK16visa10cu:7367": "anaucityadarśanena śalyavad duḥ khadāyitvāt /",
    "GK16visa10cu:7368": "teṣvanaucityaṃ darśayati---śaśīti /",
    "GK16visa10cu:7369": "ujjvalamūrtestasya divasadhūsaratvamanucitam /",
    "GK16visa10cu:7370": "evaṃ galitayauvanāyāḥ kāmavattvaṃ kāminyā galitayauvanatvaṃ vā anucitam /",
    "GK16visa10cu:7371": "evaṃ saraso vārijaśūnyatvam /",
    "GK16visa10cu:7372": "śobhanākṛtermūrkhasyākṣareṇa vidyayā śūnyatvam /",
    "GK16visa10cu:7373": "prabhordhanaparāyaṇatvaṃ, dhanaparāyaṇa janasya prabhutvaṃ vā /",
    "GK16visa10cu:7374": "sajjanasya satatadurgatatvaṃ satatadurgatasya sajjanatvaṃ vā,",
    "GK16visa10cu:7375": "nṛpāṅgaṇa gatasya khalatvaṃ, khalasya nṛpāṅāgaṇagatatvaṃ vā",
    "GK16visa10cu:7376": "anucitāmityarthaḥ /",
    "GK16visa10cu:7377": "atra śocyānāṃ vidheyānāṃ sadasattvavaśāt sadasadyogaḥ /",
    "GK16visa10cu:7378": "tatra daivādhānadoṣeṇa śocyasya sattvaṃ svādhīnadoṣeṇa śocyasyāsattvam /",
    "GK16visa10cu:7379": "tatra śaśino dhūsaratvaṃ, kāminyā galitayauvanatvasya vidheyatvapakṣe",
    "GK16visa10cu:7380": "galitayauvanātvaṃ, saraso vārijaśūnyatvaṃ, svākṛteranakṣaramūrkhatvaṃ,",
    "GK16visa10cu:7381": "sajjanasya durgatatvaṃ tadaiva doṣāt śocyatvena śobhanam /",
    "GK16visa10cu:7382_0": "galitayauvanāyāṃ kāmavattvasya vidheyatvapakṣe vidheyasya tasya prabhordhanaparāyaṇasya dhanaparāyaṇe prabhutvasya vā, vidheyasya",
    "GK16visa10cu:7382_1": "khale nṛpāṅgaṇagatatvasya nṛpāṅgaṇagate khalatvasya vā bidheyasya svādhīnadoṣeṇa",
    "GK16visa10cu:7383": "śocyatvāda śobhanatvamiti vidheyānāmeva sadasattvam /",
    "GK16visa10cu:7384": "iha kecidāhuḥ--”śaśiprabhṛtīnāṃ śobhanatvaṃ khalasyāśobhanatvaṃ ceti",
    "GK16visa10cu:7385": "sadasadyogaḥ” iti anye tu--”śaśiprabhṛtīnāṃ svataḥ śobhanatvaṃ dhūsaratvādīnāṃ tvaśobhanatvamiti sadasadyogaḥ” /",
    "GK16visa10cu:7386": "atra hi śaśiprabhṛtiṣu dhūsaratvāderatyantacitatvamiti vicchittiviśeṣasyaiva camatkāravidhāyitvam",
    "GK16visa10cu:7387": "“manasi saptaśalyāni me” iti saptānāmapi śalyatvenopasaṃhāraśca /",
    "GK16visa10cu:7388": "“nṛpāṅganagataḥ khala” iti tu kramabhedādduṣṭatvamāvahati sarvatra viśeṣyasyaiva śobhanatvena prakramāditi /",
    "GK16visa10cu:7389": "iha ca khalekapotavatsarveṣāṃ kāraṇānāṃ sāhityenāvatāraḥ /",
    "GK16visa10cu:7390": "samādhyalaṅkāre tvekakāryaṃ prati sādhake samagre 'pyanyasya",
    "GK16visa10cu:7391": "kākatālīyanyāyenāpatanamiti bhedaḥ /",
    "GK16visa10cu:7392": "Vijñapriyā:",
    "GK16visa10cu:7393": "(vi, kha) pūrvoktaślokepi vidheyānāmeva tathātvād bhinnābhiprāya granthakṛnmanasi kṛtvāparoktaṃ sadasadyogaṃ darśayati---iha keciditi /",
    "GK16visa10cu:7394": "etanmate uddeśyānāṃ viśeṣyāṇāmeva sadasattvam /",
    "GK16visa10cu:7395": "matāntaramāha---anye tviti /",
    "GK16visa10cu:7396": "etanmate uddeśyavidheyayorviśeṣyaviśeṣaṇayoḥ sadasatoryogaḥ /",
    "GK16visa10cu:7397": "teṣāṃ mate tathātvameva",
    "GK16visa10cu:7398": "vicchittiviśeṣāccamatkārastadṛrśayati---atrahīti /",
    "GK16visa10cu:7399": "uddeśye sattvāsattvābhyāṃ tu teṣāṃ matena camatkāra ityarthaḥ /",
    "GK16visa10cu:7400": "teṣāṃ sadasattve eva tāvadalaṅkāraḥ /",
    "GK16visa10cu:7401": "pratyuta prathamapakṣe tādṛśanirdeśaḥ kramabhaṅgamāvatītyarthaḥ /",
    "GK16visa10cu:7402": "(vi, kha) tadeva grāhayati---sarvatreti /",
    "GK16visa10cu:7403": "śasī dhūsara ityādyuddeśyavidheyārthakasarvavākye ityarthaḥ, ayaṃ ca doṣaḥ, khale nṛpāṅgaṇagatvasya vidheyatā gatatvasya vidheyatāpakṣa eva",
    "GK16visa10cu:7404": "nṛpāṅgaṇagatade khalatvasya vidhayatā pakṣetūddeśyaḥ śobhana eveti naiṣa doṣa iti bodhyam",
    "GK16visa10cu:7405": "ekakāraṇādeva sukare kārye daivāt kāraṇāntarā'gamanarūpāt",
    "GK16visa10cu:7406": "samādhyalaṅkārādasya bhedamāha---iha ca khaleti /",
    "GK16visa10cu:7407": "ekasyaiveti /",
    "GK16visa10cu:7408": "kāryaṃ prati ekasyaiva samagre sādhakatve 'samagrakāraṇavṛttirna",
    "GK16visa10cu:7409": "sādhakatve ityarthaḥ /",
    "GK16visa10cu:7410": "Locanā:",
    "GK16visa10cu:7411": "(lo, i) dvitīyapakṣe sugatiṃ darśayati /",
    "GK16visa10cu:7412": "viśeṣyasya śaśikāminīprabhṛteḥ sūtrasya tṛtīyapādaṃ viśadayati--iha",
    "GK16visa10cu:7413": "ceti /",
    "GK16visa10cu:7414": "kākatālīnanyāyeneti /",
    "GK16visa10cu:7415": "“aruṇe ca taruṇi nayane tava malinaṃ ca priyasya mukham /",
    "GK16visa10cu:7416": "mukhamānataṃ ca sakhi te jvalitaścāsyāntare smarajvalanaḥ” //",
    "GK16visa10cu:7417": "atrādyer'the guṇayoryaugapadyam, dvitīye kriyayoḥ /",
    "GK16visa10cu:7418": "Vijñapriyā:",
    "GK16visa10cu:7419": "(vi, ga) guṇayoḥ kriyayośca yogapadyarūpaṃ samuccayamāha---aruṇe ceti",
    "GK16visa10cu:7420": "atra cakārau yaugapadyabodhakau /",
    "GK16visa10cu:7421": "tau ca yayoruttarabhūtau tayoryaugapadyabodhakau ityata āhaatrādye iti /",
    "GK16visa10cu:7422": "ubhayoryaugapadye yathā--",
    "GK16visa10cu:7423": "“kaluṣaṃ ca tavāhiteṣvakasmātsitapaṅkeruhasodaraśri caśruḥ /",
    "GK16visa10cu:7424": "patitaṃ ca mahīpatīndra ! teṣāṃ vapuṣi prasphuṭamāpadāṃ kaṭākṣaiḥ” //",
    "GK16visa10cu:7425": "Vijñapriyā:",
    "GK16visa10cu:7426": "(vi, gha) kaluṣaṃ ceti /",
    "GK16visa10cu:7427": "ahiteṣu vipakṣeṣu, mahīpatīndreti sambodhanam /",
    "GK16visa10cu:7428": "atra pūrvārdhe guṇottaraṃ cakāraḥ, pārardhe tu kriyāttaramityanayoryaugapadyam /",
    "GK16visa10cu:7429": "dhunoti ceti /",
    "GK16visa10cu:7430": "ekādhikaraṇe raṇasthalarūpe /",
    "GK16visa10cu:7431": "vyadhikaraṇyepyeṣa dṛśyate iti kāvyaprakāśakṛt, yathā---",
    "GK16visa10cu:7432": "“kṛpāṇapāṇiśca bhavān raṇakṣitau /",
    "GK16visa10cu:7433": "rasādhuvādāśca surāḥ surālaye” //",
    "GK16visa10cu:7434": "ityatra raṇakṣiti surālayarūpādhikaraṇabhedaḥ /",
    "GK16visa10cu:7435": "“dhunoti cāsiṃ tanute ca kīrtim” /",
    "GK16visa10cu:7436": "ityādāvekādhikaraṇe 'pyeṣa dṛśyate /",
    "GK16visa10cu:7437": "na cātra dīpakam, ete hi guṇakriyāyaugapadye samuccayaprakārā niyamena kāryakāraṇakālaniyamaviparyayarūpātiśayoktimūlāḥ, dīpakasya cātiśayoktimūlatvābhāvaḥ /",
    "GK16visa10cu:7438": "Vijñapriyā:",
    "GK16visa10cu:7439": "(vi, ṅa) “dhunoti cāsi'; mityudāharaṇe ekasmin kartṛkārake",
    "GK16visa10cu:7440": "'nekakriyāsambandhādanekakriyāsvekakārakarūpadīpakaprasāktimāśaṅkya",
    "GK16visa10cu:7441": "niṣidhyati---na cātreti /",
    "GK16visa10cu:7442": "ete guṇākriyāyaugapadye ye samuccayaprakārāste kāryakāraṇayoryaḥ paurvāparyyarūpaḥ kālaniyamaḥ tadviparyyayarūpātiśayoktimūlā ityarthaḥ /",
    "GK16visa10cu:7443": "darśitodāharaṇeṣu sarvatraiva guṇayoḥ kriyayorvā kāryakāraṇabhāvasattvepi yaugapadyokteḥ /",
    "GK16visa10cu:7444": "dīpake tu tathātvaṃ nāstītyāha---dīpakasyeti /",
    "GK16visa10cu:7445": "idamupalakṣaṇam---tatra yaugapadyasyāpyavivakṣaṇaṃ bhedakamiti bodhyam /",
    "GK16visa10cu:7446": "tathā cet taddvayābhāve satīti viśeṣaṇaṃ deyamityabhiprāyaḥ /",
    "GK16visa10cu:7447": "samādhiḥ sukare kārye daivādvastvantarāgamāt // VisSd_10.85 //",
    "GK16visa10cu:7448": "yathā--",
    "GK16visa10cu:7449": "“mānamasyā nirākartuṃ pādayorme patiṣyataḥ /",
    "GK16visa10cu:7450": "upakārāya diṣṭyedamudīrṇaṃ ghanagarjitam” //",
    "GK16visa10cu:7451": "Vijñapriyā:",
    "GK16visa10cu:7452": "(vi, ca) samādhyalaṅkāramāha---samādhiriti /",
    "GK16visa10cu:7453": "ekakāraṇenaiva sukare kārye daivāt kāraṇarūpavastvantaropasthiterityarthaḥ /",
    "GK16visa10cu:7454": "mānamasyā iti /",
    "GK16visa10cu:7455": "ghaṭagarjitasyoddīpakatvena mānabhaṅge tadapi kāraṇāntaraṃ daivādupasthitamityarthaḥ /",
    "GK16visa10cu:7456": "pratyanīkamaśaktena pratīkāre riporyadi /",
    "GK16visa10cu:7457": "tadīyasya tiraskārastasyaivotkarṣasādhakaḥ // VisSd_10.86 //",
    "GK16visa10cu:7458": "Vijñapriyā:",
    "GK16visa10cu:7459": "(vi, cha) pratyanīkālaṅkāramāha--pratyanīkamiti /",
    "GK16visa10cu:7460": "ripoḥ pratīkāre pratyapakāre 'śaktena kenāpi yadi tatsambandhino",
    "GK16visa10cu:7461": "'nyasya tiraskāraḥ tasyaiva riporevotkarṣatāsādhakaḥ,",
    "GK16visa10cu:7462": "utkarṣaparyyavasāyaka ityarthaḥ /",
    "GK16visa10cu:7463": "Locanā:",
    "GK16visa10cu:7464": "(lo, ī) evaṃ vākyanyāyāśrayiṇo 'laṅkārān darśayitvā, lokanyāyāśrayiṇo",
    "GK16visa10cu:7465": "darśayati---pratyanīkamiti /",
    "GK16visa10cu:7466": "anekaṃ sainyaṃ, taccātra svasāmānyasya sambandhimātrasyopalakṣakam /",
    "GK16visa10cu:7467": "tenābhiyojyatayā pratinidhibhūtortho ripoḥ sambandhī varṇyate iti pratyanīkaṃ nāmālaṅkaraṇam",
    "GK16visa10cu:7468": "tadīyasya ripusambandhinaḥ /",
    "GK16visa10cu:7469": "tasyaiveti riporeva /",
    "GK16visa10cu:7470": "yathā mama--",
    "GK16visa10cu:7471": "“madhyena tanumadhyā me madhyaṃ jitavatītyayam /",
    "GK16visa10cu:7472": "ibhakumbhau bhinattyasyāḥ kucakumbhanibho hariḥ” //",
    "GK16visa10cu:7473": "Vijñapriyā:",
    "GK16visa10cu:7474": "(vi, ja) madhyeneti /",
    "GK16visa10cu:7475": "ripukumbhabhedanārthaṃ siṃhasya bhāvanā pūrvārdham /",
    "GK16visa10cu:7476": "atra madhyena svamadhyajayāt nāyikā siṃhasya ripuḥ, tatkucasādṛśyāt karikumbhau tadīyau /",
    "GK16visa10cu:7477": "Locanā:",
    "GK16visa10cu:7478": "(lo, u) ibhakumbhayoratra nāyikāsambandhitā /",
    "GK16visa10cu:7479": "svasambandhaḥ kucakumbhasambandhaḥ sādṛśyasambandhādidaṃ ca kvacidanukūlasya vāñchitācaraṇepi sambhavati /",
    "GK16visa10cu:7480": "yathā viraha vidhurāpi satataṃ bhavataḥ śvāsānuhāriṇī patati ityādau /",
    "GK16visa10cu:7481": "prasiddhasyopamānasyopameyatvaprakalpanam /",
    "GK16visa10cu:7482": "niṣphalatvābhidhānaṃ vā pratīpamiti kathyate // VisSd_10.87 //",
    "GK16visa10cu:7483": "Vijñapriyā:",
    "GK16visa10cu:7484": "(vi, jha) dvividhaṃ pratīpālaṅkāramāha---prasiddhasyeti /",
    "GK16visa10cu:7485": "prasiddhasyopamānasya upameyatvakalpanaṃ vā niṣphalatvakathanaṃ veti dvividhaṃ pratīpamityarthaḥ",
    "GK16visa10cu:7486": "krameṇa yathā--",
    "GK16visa10cu:7487": "“yattvannetrasamānakāntisalile magnaṃ tadindīvaram” /",
    "GK16visa10cu:7488": "ityādi /",
    "GK16visa10cu:7489": "Vijñapriyā:",
    "GK16visa10cu:7490": "(vi, ña) yattvannaitra ityādi /",
    "GK16visa10cu:7491": "sādṛśyāsya pratiyogi upamānam /",
    "GK16visa10cu:7492": "atra ca tvannetrasya samānakāntirityuktyā netrakānterindīvarakāntisādṛśyapratiyogitvena nirddeśāttvannetrakāntirupamānam",
    "GK16visa10cu:7493": "indīvarakānteścopamānatvena prasiddhāyā upameyatvakalpanam /",
    "GK16visa10cu:7494": "“tadvaktraṃ yadi mudritā śaśikathā hā hema sā ceddyutiḥ; taccakṣuryadi hāritaṃ kuvalayaistaccetsmitaṃ kā sudhā ? /",
    "GK16visa10cu:7495": "dhikkandarpadhanurbhruvau yadi ca te kiṃ vā bahu brūmahe yatsatyaṃ punaruktavastuvimukhaḥ sargakramo vedhasaḥ” //",
    "GK16visa10cu:7496": "atra vaktrādibhireva candrādīnāṃ śobhātivahanātteṣāṃ niṣphalatvam /",
    "GK16visa10cu:7497": "Vijñapriyā:",
    "GK16visa10cu:7498": "(vi, ṭa) upamānasya vaiphalyamudāharati--tad vaktraṃ yadīti /",
    "GK16visa10cu:7499": "tad vaktrādisattve śaśikathādīnāṃ mudritatvādikaṃ vaiphalyaṃ paryavasitaṃ bodhyam /",
    "GK16visa10cu:7500": "hā iti śocāmītyarthaḥ /",
    "GK16visa10cu:7501": "hāritaṃ parājayaḥ prāpta ityarthaḥ /",
    "GK16visa10cu:7502": "taccediti /",
    "GK16visa10cu:7503": "tasyāḥ tatsmitaṃ cedityarthaḥ /",
    "GK16visa10cu:7504": "kā nikṛṣṭā /",
    "GK16visa10cu:7505": "itthamuktvā upasaṃharati---ki vā bahniti /",
    "GK16visa10cu:7506": "vedhasaḥ sargakramaḥ sṛṣṭikramaḥ punaruktavastuvimukhaḥ, punaruktaṃ yatsādṛśavastvantarakalpanaṃ tadvimukhaḥ /",
    "GK16visa10cu:7507": "tatra vaiphalyarūpadoṣadarśanavimukha ityarthaḥ /",
    "GK16visa10cu:7508": "vimukhapadasyaivedṛśārthaparatvaṃ bodhyam /",
    "GK16visa10cu:7509": "uktvā cātyantamutkarṣamatyutkṛṣṭasya vastunaḥ /",
    "GK16visa10cu:7510": "kalpite 'pyupamānatve pratīpaṃ kecidūcire // VisSd_10.88 //",
    "GK16visa10cu:7511": "Vijñapriyā:",
    "GK16visa10cu:7512": "(vi, ṭha) kvacidupamānasyopamānatvakalpanepi kāvyaprakāśakṛduktamimalaṅkāraṃ lakṣayati---uktvā cātyantamiti /",
    "GK16visa10cu:7513": "atyutkṛṣṭasya vastuno 'tyantamutkarṣamuktvāpi upamānatve 'pi kalpite nirdiṣṭa ityarthaḥ /",
    "GK16visa10cu:7514": "saca nirdeśaḥ samabhivyāhāraviśayavaśāttannindāparyavasāyako bodhyaḥ",
    "GK16visa10cu:7515": "anyathopamānasyopamānatvena nirdeśenānuguṇasyaiva pratītyā pratīpatvasyaivāsambhavāt /",
    "GK16visa10cu:7516": "atisundaraścandra iva mukhamityupamāyāmativyāpteśca /",
    "GK16visa10cu:7517": "yathā--",
    "GK16visa10cu:7518": "“ahameva guruḥ sudāruṇānāmiti hālāhala ! tāta ! mā sma dṛpyaḥ /",
    "GK16visa10cu:7519": "nanu santi bhavādṛśāni bhuvane 'smin vacanāni durjanānām” //",
    "GK16visa10cu:7520": "Vijñapriyā:",
    "GK16visa10cu:7521": "(vi, ḍa) ahameveti /",
    "GK16visa10cu:7522": "he hālāhala, he tāta, ahameva sudāruṇānāṃ guruḥ pradhānam /",
    "GK16visa10cu:7523": "ityevaṃ dṛpyo mā sma, evaṃ darpaṃ mā kuru ityarthaḥ /",
    "GK16visa10cu:7524": "kuta ityatrāha---nanviti /",
    "GK16visa10cu:7525": "nanu bho asmin bhuvane durjanānāṃ bhūyo bahūni vacanāni api bhavādṛśāni bhavattulyāni santītyarthaḥ",
    "GK16visa10cu:7526": "bhūya iti sāntakriyāviśeṣaṇam /",
    "GK16visa10cu:7527": "tadbhūyastvena vacanānāmeva bhūyastvaṃ bodhyam /",
    "GK16visa10cu:7528": "atra prathamapādenotkarṣātiśaya uktaḥ /",
    "GK16visa10cu:7529": "tadanuktau tu nāyamalaṅkāraḥ /",
    "GK16visa10cu:7530": "yathā--",
    "GK16visa10cu:7531": "“brahmeva brāhmaṇo vadati” ityādi /",
    "GK16visa10cu:7532": "Vijñapriyā:",
    "GK16visa10cu:7533": "(vi, ḍha) atra bhavadiva dṛśyante yānītyanena halāhalasyopamānatvenaiva nirdeśaḥ /",
    "GK16visa10cu:7534": "darpaniṣedhasamabhivyāhārācca tannindāparyavasāyakaḥ /",
    "GK16visa10cu:7535": "atroktamatyantamuktarṣaṃ ghaṭayati---prathamapādeneti /",
    "GK16visa10cu:7536": "sudāruṇāntarāpekṣayā tena gurutvakathanāt",
    "GK16visa10cu:7537": "tadviśeṣaṇaphalamāha---tadanuktāviti /",
    "GK16visa10cu:7538": "nāyamalaṅkāraḥ, kintu upamā evetyarthaḥ /",
    "GK16visa10cu:7539": "tad darśayati--yathā brahmeti /",
    "GK16visa10cu:7540": "brahmā yathā vedaṃ vadati tathā brāhmaṇā ityarthaḥ /",
    "GK16visa10cu:7541_0": "yadyapi vedasyātivaktā brahmaiveti brāhmaṇasyātyantotkarṣakathanepyupamaiva nāyamalaṅkārastathāpi pratīpaghaṭanārthaṃ samabhivyāharaviśeṣādupamānasya",
    "GK16visa10cu:7541_1": "nindāparyyavasāyakatvaṃ nirdeśasya viśeṣaṇaṃ dattamityatastadvāraṇamiti prāgevoktaṃ bodhyam /",
    "GK16visa10cu:7542": "mīlitaṃ vastuno guptiḥ kenacittulyalakṣmaṇā /",
    "GK16visa10cu:7543": "atra samānalakṣaṇaṃ vastu kvacidāgantukam /",
    "GK16visa10cu:7544": "Vijñapriyā:",
    "GK16visa10cu:7545": "(vi, ṇa) mīlitālaṅkāramāha /",
    "GK16visa10cu:7546": "mīlitamiti /",
    "GK16visa10cu:7547": "guptirācchādanam /",
    "GK16visa10cu:7548": "tulyalakṣmaṇā tulyacihnena /",
    "GK16visa10cu:7549": "āgantukamatadīyaṃ, sahajaṃ tadvṛtti /",
    "GK16visa10cu:7550": "krameṇa yathā--",
    "GK16visa10cu:7551": "“lakṣmīvakṣojakastūrīlakṣma vakṣaḥ sthale hareḥ /",
    "GK16visa10cu:7552": "grastaṃ nālakṣi bhāratyā bhāsā nīlotpalābhayā” //",
    "GK16visa10cu:7553": "Vijñapriyā:",
    "GK16visa10cu:7554": "(vi, ta) lakṣmīvakṣojeti /",
    "GK16visa10cu:7555": "harervakṣaḥ sthale lakṣmīstanakastūrīcihnaṃ bhāratyā nālakṣi, yato nīlotpalabhiyā harereva bhāsā grastamācchāditamityarthaḥ /",
    "GK16visa10cu:7556": "atra bhagavataḥ śyāmā kāntiḥ sahajā /",
    "GK16visa10cu:7557": "“sadaiva śoṇopalakuṇḍalasya yasyāṃ mayūkhairaruṇīkṛtāni /",
    "GK16visa10cu:7558": "kopoparaktānyapi kāminīnāṃ mukhāni śaṅkāṃ vidadhurna yūnām” //",
    "GK16visa10cu:7559": "Vijñapriyā:",
    "GK16visa10cu:7560": "(vi, tha) āgantukalakṣmaṇā tvāha---sadaiveti /",
    "GK16visa10cu:7561": "śoṇa upalo maṇiḥ khacito yatra tādṛśakuṇḍalasya mayūkhaiḥ sadaivāruṇīkṛtāni yasyāṃ puri kāminīnāṃ kopoparaktānyapi mukhāni yūnāṃ kopaśaṅkāṃ na vidadhurityarthaḥ /",
    "GK16visa10cu:7562": "atra māṇikyakuṇḍalasyāruṇimā mekhe āgantukaḥ /",
    "GK16visa10cu:7563": "sāmānyaṃ prakṛtasyānyatādātmyaṃ sadṛśairguṇaiḥ // VisSd_10.89 //",
    "GK16visa10cu:7564": "Vijñapriyā:",
    "GK16visa10cu:7565": "(vi, da) sāmānyamiti /",
    "GK16visa10cu:7566": "anyatātātmyamanyabhedāgraho yadi varṇita ityarthaḥ /",
    "GK16visa10cu:7567": "rūpakabhrāntimatostu abhedāgrahādevāhāryā veti tato bhedaḥ /",
    "GK16visa10cu:7568": "ata evodāharaṇe vyākhyāsyati---bhedāgraha iti /",
    "GK16visa10cu:7569": "yathā--",
    "GK16visa10cu:7570": "“mallikācitadhammillāścārucandanacacitāḥ /",
    "GK16visa10cu:7571": "avibhāvyāḥ sukhaṃ yānti candrikāsvabhisārikāḥ” //",
    "GK16visa10cu:7572": "Vijñapriyā:",
    "GK16visa10cu:7573": "(vi, dha) malliketi /",
    "GK16visa10cu:7574": "avibhāvyā jyotsnāto 'gṛhītabhedā /",
    "GK16visa10cu:7575": "mīlite utkṛṣṭaguṇena nikṛśṭaguṇasya tirodhānam, iha tūbhayostulyaguṇatayā bhedāgrahaḥ /",
    "GK16visa10cu:7576": "tadguṇaḥ svaguṇatyagādatyutkṛṣṭaguṇagrahaḥ /",
    "GK16visa10cu:7577": "yathā--",
    "GK16visa10cu:7578": "“jagāda vadanacchadmapadmaparyantapātinaḥ /",
    "GK16visa10cu:7579": "nayan madhulihaḥ śvaityamudagradaśanāṃśubhiḥ” //",
    "GK16visa10cu:7580": "Vijñapriyā:",
    "GK16visa10cu:7581": "(vi, na) tadruṇālaṅkāramāha--tadruṇa iti /",
    "GK16visa10cu:7582": "atyutkṛṣṭasya guṇasya graho guṇavahaṇaṃm /",
    "GK16visa10cu:7583": "jagādeti /",
    "GK16visa10cu:7584": "balabhadravadanacchadmano vadanavyājasya padmasya paryantapātino mudhuliho bhramarān udaṃśūnām udratāṃśūnāṃ daśānānāṃ dantānāmaṃśubhiḥ śvaityaṃ nayan jagādetyarthaḥ /",
    "GK16visa10cu:7585": "atra bhramarāṇāṃ svaguṇatyāgaḥ śvaityaprāpaṇādityarthaḥ /",
    "GK16visa10cu:7586": "mīlite prakṛtasya vastuno vastvantareṇācchādanam, iha tu vastvantaraguṇenākrāntatā pratīyata iti bhedaḥ /",
    "GK16visa10cu:7587": "Vijñapriyā:",
    "GK16visa10cu:7588": "(vi, pa) mīlitālaṅkārādasya viśeṣamāha---mīlite iti /",
    "GK16visa10cu:7589": "prakṛtasya vastuna iti /",
    "GK16visa10cu:7590": "prakṛtasya yadvastuno guṇasvarūpaṃ tasyācchādanamagraha ityarthaḥ /",
    "GK16visa10cu:7591": "ākrāntatā svāśrayīkaraṇam /",
    "GK16visa10cu:7592": "tadrūpānanuhārastu hetau satyaṣyatadguṇaḥ // VisSd_10.90 //",
    "GK16visa10cu:7593": "Vijñapriyā:",
    "GK16visa10cu:7594": "(vi, pha) atadruṇālaṅkāramāha---tadrūpeti /",
    "GK16visa10cu:7595": "avanuhāro 'grahaṇam /",
    "GK16visa10cu:7596": "heto grahaṇahetau /",
    "GK16visa10cu:7597": "yathā--",
    "GK16visa10cu:7598": "“hanta ! sāndreṇa rāgeṇa bhṛte 'pi hṛdaye mama /",
    "GK16visa10cu:7599": "guṇagaura ! niṣaṇṇo 'pi kathaṃ nāma na rajyasi” //",
    "GK16visa10cu:7600": "Vijñapriyā:",
    "GK16visa10cu:7601": "(vi, ba) hanta sāndreti /",
    "GK16visa10cu:7602": "ananuraktaṃ nāyakaṃ prati anuraktāyā nāyikāyā utkiriyam /",
    "GK16visa10cu:7603": "guṇagauriti /",
    "GK16visa10cu:7604": "guṇena gaura iti, guṇo gauro yasyeti samāsena ca sambodhanam /",
    "GK16visa10cu:7605": "hṛdaye niṣaṇṇo 'pītyanvayaḥ /",
    "GK16visa10cu:7606": "rāgapadarajyasipade raktimānurāgayoḥ śliṣṭe /",
    "GK16visa10cu:7607": "atra rāgabhṛtihṛdaye niṣaṇṇatvaṃ raktahetuḥ /",
    "GK16visa10cu:7608": "yathā vā--",
    "GK16visa10cu:7609": "“gāṅgamambu sitamambu yāmunaṃ kajjalābhamubhayatra majjataḥ /",
    "GK16visa10cu:7610": "rājahaṃsa ! tava saiva śubhratā cīyate na ca na cāpacīyate” //",
    "GK16visa10cu:7611_0": "pūrvatrātiraktahṛdayasaṃparkāt prāptavadapi guṇagauraśabdavācyasya nāyakasya raktatvaṃ na niṣpinnam, uttaratrāprastutapraśaṃsāyāṃ",
    "GK16visa10cu:7611_1": "vidyamānāyāmapi gaṅgāyamunāpekṣayā prakṛtasya haṃsasya gaṅgāyamunayoḥ",
    "GK16visa10cu:7612": "saṃparke 'pi na tadrūpatā /",
    "GK16visa10cu:7613": "atra ca guṇāgrahaṇarūpavicchittiviśeṣāśrayādviśeṣokterbhedaḥ,",
    "GK16visa10cu:7614": "varṇāntarotpattyabhāvācca viṣamāt /",
    "GK16visa10cu:7615": "Vijñapriyā:",
    "GK16visa10cu:7616": "(vi, bha) udāhṛtaślokadvayepi etadguṇāgrahaṇamudāharaṇadvayavailakṣyaṇyaṃ cāhapūrvatreti /",
    "GK16visa10cu:7617": "atiriktahṛdayaṃ rāgabhṛtatvenātiriktaguṇaṃ hṛdayaṃ prāptavat prāptaprāyaṃ raktatvaṃ na niṣpannam, nāyakasyotyarthaḥ /",
    "GK16visa10cu:7618": "itthamatra prakṛtena nāyakasya prakṛtasya hṛdayasya guṇāgrahaṇaṃ darśayitvā prakṛtato 'prakṛtaguṇagrahaṇarūpaphalābhāvamuttaraśloke",
    "GK16visa10cu:7619": "darśayati---uttaratreti /",
    "GK16visa10cu:7620": "yadyapi rājahaṃsopyaprakṛtastathāpi sambodhyatvenā'pekṣikaṃ tasya prakṛtatvaṃ darśayannāha---aprastutapraśaṃsāyāmiti",
    "GK16visa10cu:7621": "sati hetau phalābhāvarūpāyā viśeṣokterasya bhedamāha--atra ceti /",
    "GK16visa10cu:7622": "viśeṣoktausāmānyata eva phalābhāvaḥ iha tu guṇagrahaṇarūpaphalābhāvarūpo bhaṅgiviśeṣa iti bheda ityarthaḥ /",
    "GK16visa10cu:7623_0": "nanu kāryasya kāraṇavirodhiguṇavaśāt kāryasya kāraṇaguṇāgrahaṇaṃ viṣamālaṅkārepyasti ced yadyapi darśitodāharaṇadvaye kāryakāraṇabhāvasattvāt",
    "GK16visa10cu:7623_1": "tādṛśasyātadruṇasya viṣamālaṅkāratvāviśeṣa",
    "GK16visa10cu:7624": "ityāha---varṇāntareti /",
    "GK16visa10cu:7625": "viṣamālaṅkāre kāraṇavirodhiguṇāntarotpattiriti bheda ityarthaḥ /",
    "GK16visa10cu:7626": "saṃlakṣitastu sūkṣmor'tha ākāreṇeṅgitena vā /",
    "GK16visa10cu:7627": "kayāpi sūcyate bhahgyā yatra sūkṣmaṃ taducyate // VisSd_10.91 //",
    "GK16visa10cu:7628": "Vijñapriyā:",
    "GK16visa10cu:7629": "(vi, ma) sūkṣmālaṅkāramāha---saṃlakṣita iti /",
    "GK16visa10cu:7630": "bhaṅgyā prakāraviśeṣeṇa sūcyata ityarthaḥ /",
    "GK16visa10cu:7631": "ākāraḥ saṃsthānam, iṅgitaṃ kriyā ityarthaḥ /",
    "GK16visa10cu:7632": "sūkṣmaḥ sthūlamatibhirasaṃlakṣyaḥ /",
    "GK16visa10cu:7633": "atrākāreṇa yathā--",
    "GK16visa10cu:7634": "“vaktrasyandisvedabinduprabandhairdṛṣṭvā bhinnaṃ kuṅkumaṃ kāpi kaṇṭhe /",
    "GK16visa10cu:7635": "puṃstvaṃ tanvyā vyañjantī vayasyā smitvā pāṇau khaḍgalekhāṃ lilekha” //",
    "GK16visa10cu:7636": "atra kayācitkuṅkumabhedena saṃlakṣitaṃ kasyāścitpuruṣāyitaṃ pāṇau puruṣacihnakhaḍgalekhālikhanena sūcitam /",
    "GK16visa10cu:7637": "Vijñapriyā:",
    "GK16visa10cu:7638": "(vi, ya) vaktrasyandi iti /",
    "GK16visa10cu:7639_0": "kācid vayasyā sakhī kasyāścinnāyikāyāḥ kaṇṭhe vaktrasyandibhiḥ svedabindupravāhaiḥ bhinnaṃ dvidhākṛtaṃ kuṅkumaṃ dṛṣṭvā tasyāḥ",
    "GK16visa10cu:7639_1": "nāyikāyāḥ pustvaṃ ratau puruṣāyitatvaṃ vyañjayantī smitvā hasitvā tasyāḥ pāṇau khaḍgalekhāṃ lilekhetyarthaḥ /",
    "GK16visa10cu:7640": "atreti /",
    "GK16visa10cu:7641": "saṃlakṣitamiti /",
    "GK16visa10cu:7642": "prakṛtaratau svedasya pṛṣṭhagāmitvena saṃlakṣaṇam /",
    "GK16visa10cu:7643": "iṅgitena yathā--",
    "GK16visa10cu:7644": "saṅketakālamanasaṃ viṭaṃ jñātvā vidagdhayā /",
    "GK16visa10cu:7645": "hasannetrāpitākūtaṃ līlāpadmaṃ nimīlitam //",
    "GK16visa10cu:7646": "atra viṭasya bhrūvikṣepādinā lakṣitaḥ saṅketakālābhiprāyo rajanīkālabhāvinā padmanimīlanena prakāśitaḥ /",
    "GK16visa10cu:7647": "Vijñapriyā:",
    "GK16visa10cu:7648": "(vi, ra) saṃketakāleti /",
    "GK16visa10cu:7649": "viṭaṃ dhūrtam upanāyakaṃ tadjijñāsārthaṃ saṃketakālamanasaṃ jñātvā vidagdhayā nāyikayā hasatā netrārpitākūtaṃ yathā syāttathā līlāpadmaṃ nimīlitamityarthaḥ /",
    "GK16visa10cu:7650": "kālābhiprāyaḥ kālajijñāsā bhrūvikṣepaścāśābdopi yogyatābalalabhyamiṅgitam /",
    "GK16visa10cu:7651": "vyājoktirgopanaṃ vyājādudbhinnasyāpi vastunaḥ /",
    "GK16visa10cu:7652": "Vijñapriyā:",
    "GK16visa10cu:7653": "(vi, la) vyājoktyalaṅkāramāha---vyājeti /",
    "GK16visa10cu:7654": "udbhinnasya vyaktībhūtasya vyājāt kapaṭena /",
    "GK16visa10cu:7655": "yathā--",
    "GK16visa10cu:7656": "“śailendrapratipādyamānagirijāhastopagūḍhollasa-",
    "GK16visa10cu:7657": "dromāñcādivisaṃṣṭhulākhilavidhivyāsaṅgabhaṅgākulaḥ /",
    "GK16visa10cu:7658": "āḥ śaityaṃ tuhinācalasya karayorityūcivān sasmitaṃ śailāntaḥ puramātṛmaṇḍalagaṇairdṛṣṭo 'vatādvaḥ śivaḥ” //",
    "GK16visa10cu:7659": "Vijñapriyā:",
    "GK16visa10cu:7660": "(vi, va) śailendreti /",
    "GK16visa10cu:7661": "śivo vo 'vatāt /",
    "GK16visa10cu:7662": "kīdṛśaḥ /",
    "GK16visa10cu:7663_0": "śailendreṇa pratipādyamānāyā utsṛjyamānāyā girijāyā hastasya upagūḍhane upagūhanena svarśeṇa ullasaddhiḥ romāñcādibhiḥ romāñcavepathusvedaiḥ",
    "GK16visa10cu:7663_1": "visaṃṣṭhulasya vyastasya akhilavaivāhikavidheḥ vyāsaṅgasya vyāpārasya bhaṅgenākulaḥ san āḥ āścarthaṃ tuhinasambandhino 'calasya",
    "GK16visa10cu:7663_2": "karayoḥ śaityam ityūcivān san śailāntaḥ pureṇa tadratastrībhiḥ gauryyādimātṛmaṇḍalena svīyagaṇaiśca sasmitaṃ dṛṣṭaḥ /",
    "GK16visa10cu:7664": "neyaṃ prathamāpahnatiḥ, āpahnavakāriṇo viṣayasyānabhidhānāt /",
    "GK16visa10cu:7665": "dvitīyāpahnuterbhedaśca tatprastāve daśitaḥ /",
    "GK16visa10cu:7666": "Vijñapriyā:",
    "GK16visa10cu:7667": "(vi, śa) prathamoktāpahnutito 'sya bhedamāha---neyamiti /",
    "GK16visa10cu:7668": "apahnavakāriṇa iti /",
    "GK16visa10cu:7669": "prakṛtāpahnavakārī yo viṣayo vastu sthāpyamānamaprakṛtaṃ vastu,",
    "GK16visa10cu:7670": "tasyānabhidhānādityarthaḥ /",
    "GK16visa10cu:7671": "idamupalakṣaṇam, apahnavārthapadasya nañāderapyanabhidhānāditi boddhavyam, apahnava hetoḥ śvetasyābhidhānād romāñcādestvanāpahnutatvādeva",
    "GK16visa10cu:7672": "dvitīyāpahnuteriti /",
    "GK16visa10cu:7673": "“gopanīyaṃ kamapyarthaṃ dyotayitvā kathañcana /",
    "GK16visa10cu:7674": "yadi śleṣeṇānyathā vānyathayet sāpyapahnutiḥ”ityuktalakṣaṇāt”kāle",
    "GK16visa10cu:7675": "vāridharāṇām” ityudāharaṇād dvitīyāpahnavādityarthaḥ /",
    "GK16visa10cu:7676": "tatprastāve darśita iti /",
    "GK16visa10cu:7677": "gopanīyārthasya mopanakṛtā prathamamabhihitatvācca vyājokteriti likhanena darśita ityarthaḥ",
    "GK16visa10cu:7678": "iha tu gopanīyārthasya romāñcādeḥ śivena prathamamanabhidhānāt /",
    "GK16visa10cu:7679": "svabhāvoktirdurūhārthasvakriyārūpavarṇanam // VisSd_10.92 //",
    "GK16visa10cu:7680": "durūhayoḥ kavimātravedyayoḥ arthasya ḍimbhādeḥ svayostadekāśrayayośceṣṭāsvarūpayoḥ /",
    "GK16visa10cu:7681": "Vijñapriyā:",
    "GK16visa10cu:7682": "(vi, ṣa) svabhāvoktyalaṅkāramāha---svabhāvoktiriti /",
    "GK16visa10cu:7683": "durūhārthetyasyātyantadurūhasyārthasyeti nārthaḥ /",
    "GK16visa10cu:7684": "kintvarthasya durūhā kriyā ityevamanvayaḥ /",
    "GK16visa10cu:7685": "arthaśca ḍimbhādirityevameva vyācaṣṭe---durūhayoriti /",
    "GK16visa10cu:7686": "durūhayoḥ svayorityanvayaḥ /",
    "GK16visa10cu:7687": "durūhapadārthamāha---kavimātreti /",
    "GK16visa10cu:7688": "kavibhinnāvedyayorityarthaḥ /",
    "GK16visa10cu:7689": "arthapadaṃ ḍimbhādiparatayā vyācaṣṭe---arthasyeti /",
    "GK16visa10cu:7690": "ḍimbhaḥ śiśuḥ /",
    "GK16visa10cu:7691": "ādipadādaprakṛṣṭajñānamātraparigrahaḥ /",
    "GK16visa10cu:7692": "tade kāśrayayostanmātraniṣṭhayoḥ /",
    "GK16visa10cu:7693": "yathā mama--",
    "GK16visa10cu:7694": "“lāṅgūlenābhihatya kṣititalamasakṛddārayannagrapadbhyā- mātmanyevāvalīya drutamatha gaganaṃ protpatan vikrameṇa /",
    "GK16visa10cu:7695": "sphūrjaddhuṅkāradhoṣaḥ pratidiśamakhilān drāvayanneṣa jantūna kopāviṣṭaḥ praviṣṭaḥ prativanamaruṇocchūnacakṣūstarakṣuḥ”",
    "GK16visa10cu:7696": "Vijñapriyā:",
    "GK16visa10cu:7697": "(vi, sa) lāṅgūleneti /",
    "GK16visa10cu:7698": "aruṇe ucchūne sphārite cakṣuṣī yasyā tādṛśaḥ eṣa tarakṣuḥ vyāghraḥ pratibalaṃ pratipakṣasamūhaṃ praviṣṭaḥ /",
    "GK16visa10cu:7699": "kīdṛśaḥ kṣititalamasakṛd lāṅgūlenābhihatya agrapadbhyāṃ dāhayan vilikhan /",
    "GK16visa10cu:7700_0": "athānantaraṃ ātmanyevāvalīya kuñcitāṅgo bhūtvā drutaṃ gaganaṃ vikrameṇa ca protpatan tathā sphūrjatā visphuratā phūtkāreṇa",
    "GK16visa10cu:7700_1": "ghoraḥ tathāsvilān jantūn pratidiśaṃ drāvayan tathā kopāviṣṭo",
    "GK16visa10cu:7701": "'ruṇotphullacakṣuśca /",
    "GK16visa10cu:7702": "atrāruṇetyāde rūpasya kriyāṇāṃ ca varṇanam /",
    "GK16visa10cu:7703": "adbhutasya padārthasya bhūtasyātha bhaviṣyataḥ /",
    "GK16visa10cu:7704": "yatpratyakṣāyamāṇatvaṃ tadbhāvikamudāhṛtam // VisSd_10.93 //",
    "GK16visa10cu:7705": "Vijñapriyā:",
    "GK16visa10cu:7706": "(vi, ha) bhāvikālaṅkāramāha---adbhutasyeti /",
    "GK16visa10cu:7707": "athetivetyarthaḥ /",
    "GK16visa10cu:7708": "bhūtasya bhaviṣyato vā adbhutasya padārthasya yat pratyakṣāyamāṇatvaṃ pratyakṣeṇa dṛśyamānatvaṃ varṇitaṃ tadityarthaḥ /",
    "GK16visa10cu:7709": "yathā--",
    "GK16visa10cu:7710": "“munirjayati yogīndro mahātmā kumbhasambhavaḥ /",
    "GK16visa10cu:7711": "yenaikaculuke dṛṣṭau divyau tau matsyakacchapau” //",
    "GK16visa10cu:7712": "Vijñapriyā:",
    "GK16visa10cu:7713": "(vi, ka) muniriti /",
    "GK16visa10cu:7714": "ekacaluke pīyamānasamudrarūpe gaṇḍuṣe matsyakacchapāvīśvārāvatārau bhūtabhāvinau yogabalena dṛṣṭau /",
    "GK16visa10cu:7715": "etadarthameva yogīndrapadopadānam /",
    "GK16visa10cu:7716": "yathā vā--",
    "GK16visa10cu:7717": "“āsīdañjanamatreti paśyāmi tava locane /",
    "GK16visa10cu:7718": "bhāvibhūṣaṇasambhārāṃ sākṣātkurve tavākṛtim” //",
    "GK16visa10cu:7719": "Vijñapriyā:",
    "GK16visa10cu:7720": "(vi, kha) āsīditi /",
    "GK16visa10cu:7721": "yauvane 'ñjanābhāve 'pi añjanaśobhāsattvādāsīditi /",
    "GK16visa10cu:7722": "bhūṣaṇena bhaviṣyantyāḥ śobhāyā tadvināpi darśanād bhāvibhūṣaṇeti /",
    "GK16visa10cu:7723": "na cāyaṃ prasādākhyo guṇaḥ, bhūtabhāvinoḥ pratyakṣāyamāṇatve tasyāhetutvāt",
    "GK16visa10cu:7724": "Vijñapriyā:",
    "GK16visa10cu:7725": "(vi, ga) nanu bhūtabhāvinoḥ pratyakṣāyogyayorapi pratyakṣāyamāṇatvaṃ śīghrapratītiviṣayatvāt",
    "GK16visa10cu:7726": "tathācedṛśārthasya viṣayatvena śabdabodhitopi sortho viśada eva /",
    "GK16visa10cu:7727": "tathā cārthavaimalyaṃ prasādo yaḥ paroktaḥ prasādaguṇaḥ sa evāyaṃ tadbhinnavaicitryaviśeṣābhāvād bhāvikanāmālaṅkāro nāstītyāśaṅkate---na",
    "GK16visa10cu:7728": "cāyamiti /",
    "GK16visa10cu:7729": "samādhatte---bhūtabhāvinoriti /",
    "GK16visa10cu:7730": "tayoḥ pratyakṣāyamāṇatve grāhye tasya pratyakṣāyamāṇatvasyāhetukatvādahetukatvasphuraṇādityarthaḥ",
    "GK16visa10cu:7731": "tathā cāhetukatvasphuraṇavaiśiṣṭyarūpavaicitryameva bhāvikālaṅkāra ityuktam /",
    "GK16visa10cu:7732": "na cādbhuto rasaḥ, vismayaṃ pratyasya hetutvāt /",
    "GK16visa10cu:7733": "Vijñapriyā:",
    "GK16visa10cu:7734": "(vi, gha) nanvahetukatvena hetvanusandhānaṃ vismaya eva, tathā cādbhutarasa evāyamityāśaṅkate---nacādbhuta iti /",
    "GK16visa10cu:7735": "samādhatte---vismayaṃ pratīti /",
    "GK16visa10cu:7736": "ahetukatvajñānaviśiṣṭaṃ bhāvibhūtavastupratyakṣāyamāṇatvamevāyamalaṅkāraḥ /",
    "GK16visa10cu:7737": "tasya vismayaṃ prati hetutvādeva, natu vismayarūpatvādityarthaḥ /",
    "GK16visa10cu:7738": "tathā nacātra raso 'dbhutolaṅkārastu bhāvikamiti bhāvaḥ /",
    "GK16visa10cu:7739": "na cātiśayoktiralaṅkāraḥ, adhyavasāyābhāvāt /",
    "GK16visa10cu:7740": "na ca bhrāntimān, bhūtabhāvinorbhūtabhāvitayaiva prakāśanāt /",
    "GK16visa10cu:7741": "Vijñapriyā:",
    "GK16visa10cu:7742": "(vi, ṅa) nāyikāyāḥ rūpātiśayapratītyā uktacaturvidhātiśayoktito",
    "GK16visa10cu:7743": "'tiriktaprakārātiśayoktireveyaṃ syādityāśaṅkate---nacātiśayeti /",
    "GK16visa10cu:7744": "samādhatte---adhyavasāyeti /",
    "GK16visa10cu:7745": "sarvavidhātiśayoktaya evādhyavasāyaghaṭitāḥ /",
    "GK16visa10cu:7746": "atra tadabhāvāttadrūpātiśayabodhamātreṇa tadīyaprakārāntarakalpanānaucityāditi bhāvaḥ /",
    "GK16visa10cu:7747": "bhūte bhāvini rūpe bhūtabhāvitvena jñāpanāt bhrāntimattvamāśaṅkate--na ca bhrāntīti /",
    "GK16visa10cu:7748": "samādhatte---bhūteti /",
    "GK16visa10cu:7749": "prakṛtasyānyatādātmyabhrama eva bhrāntimānna cātrābhūtabhāvipadārthāḥ prakṛtāstatra bhūtabhāvitāvibhramaḥ",
    "GK16visa10cu:7750": "kintu bhūtabhāvipadārthaṃ prakṛtya tatraiva tathātvaprakāśanādityarthaḥ /",
    "GK16visa10cu:7751": "rūpaviśeṣavannāyikāmātradharmayoratra nayanākṛtyorvarṇitatvāt /",
    "GK16visa10cu:7752": "na ca svabhāvoktiḥ, tasya laukikavastugatasūkṣmadharmasvabhāvasyaiva yathāvadvarṇanaṃ svarūpam; asya tu vastunaḥ pratyakṣāyamāṇasvarūpo vicchittiviśeṣo 'stīti /",
    "GK16visa10cu:7753": "yadi punarvastunaḥ kvacitsvabhāvoktāvapyasyā vicchitteḥ sambhavastadobhayoḥ saṅkaraḥ /",
    "GK16visa10cu:7754": "Vijñapriyā:",
    "GK16visa10cu:7755": "(vi, ca) svabhāvoktimāśaṅkate---naceti /",
    "GK16visa10cu:7756": "samādhatte---tasyā iti /",
    "GK16visa10cu:7757": "laukikaṃ vastu ḍimbhavyāghrādi tadgatasya sūkṣmadharmātmakasvabhāvasya kavibhinnajanāvedyatanmātravṛttidharmarūpasya tatra yathā varṇitaṃ tasya svarūpamityarthaḥ /",
    "GK16visa10cu:7758": "atra nūtanatetyāha---asyatviti /",
    "GK16visa10cu:7759": "tadapekṣayā atravilakṣaṇabhaṅgirastītyarthaḥ /",
    "GK16visa10cu:7760": "nanu “asphuṭākṣaravāgāsīdeṣa bālo vilokyate /",
    "GK16visa10cu:7761": "daradantāṅkuraśrīkahāso bhāvī ca dṛśyate” //",
    "GK16visa10cu:7762": "ityatra ḍimbhamātrakriyāderbhāvibhūtasya ko 'laṅkāraḥ syāditi manasikṛtya samādhatte--yadi punariti /",
    "GK16visa10cu:7763": "saṃkaraḥ svātantryeṇaikatra sthitirūpaḥ /",
    "GK16visa10cu:7764": "“anātapattro 'pyayamatra lakṣyate sitātapattrairiva sarvato vataḥ /",
    "GK16visa10cu:7765": "acāmaro 'pyeṣa sadaiva vījyate vilāsabālavyajanena ko 'pyayam” //",
    "GK16visa10cu:7766": "Vijñapriyā:",
    "GK16visa10cu:7767": "(vi, cha) yatra bhūtabhāvivastunorna pratyakṣāyamāṇatvaṃ kintu tadvastuna eva pratyakṣāyamāṇatvaṃ varṇita tatra nāyamalaṅkāra ityudāhṛtya darśayati---anātapatro 'pīti /",
    "GK16visa10cu:7768": "ātapatrarahitopyayaṃ rājā sarvadikṣu sitātapatraiḥ sarvato veṣṭita iva lakṣyate, vilāsahetukavyajanena vījyamāna iva lakṣyate iti pūrvato",
    "GK16visa10cu:7769": "'nuṣaṅgaḥ, śītalāṅkatvāta /",
    "GK16visa10cu:7770": "atra pratyakṣāyamāṇasyaiva varṇanānnāyamalaṅkāraḥ, varṇanāvaśena pratyakṣāyamāṇatvasyaiva svarūpatvāt /",
    "GK16visa10cu:7771": "yatpunarapratyakṣāyamāṇasyāpi varṇane pratyakṣāyamāṇatvaṃ tatrāyamalaṅkāro bhavituṃ yuktaḥ, yathodāhṛte “āsīdañjanam'--ityādau /",
    "GK16visa10cu:7772": "Vijñapriyā:",
    "GK16visa10cu:7773": "(vi, ja) atreti /",
    "GK16visa10cu:7774": "pratyakṣāyamāṇasyaivetyatrātatravṛtatvasya vījyamānatvasya cetyarthaḥ",
    "GK16visa10cu:7775": "evakārād bhūtabhāviviyavacchedānnatu bhūtabhāvipadārthasya pratyakṣāyamāṇatvamityarthaḥ /",
    "GK16visa10cu:7776": "atra śloke tathātvābhāvaṃ viśadayitvā darśayati---varṇanāvaśeneti /",
    "GK16visa10cu:7777": "atra svarūpatvāt, etat ślokārthasvarūpatvāt, nanu bhūtabhāvipadārthasya pratyakṣāyamāṇatvamityarthaḥ",
    "GK16visa10cu:7778": "bhāvikālaṅkāre tu bhūtabhāvitvaghaṭanāvaśād",
    "GK16visa10cu:7779": "viśeṣāntaramapyastītyāha---yatra punariti /",
    "GK16visa10cu:7780": "pratyakṣāyamāṇatvaṃ paryavasyatītyarthaḥ /",
    "GK16visa10cu:7781": "anātapatropītyatra tu tejāviśeṣācchatratvādyāropo 'numānameveti",
    "GK16visa10cu:7782": "bhedaityarthaḥ /",
    "GK16visa10cu:7783": "tathā cātra virodhālaṅkāra eva iti bodhyam /",
    "GK16visa10cu:7784": "lokātiśayasaṃpattivarṇanodāttamucyate /",
    "GK16visa10cu:7785": "yadvāpi prastutasyāṅgaṃ mahatāṃ caritaṃ bhavet // VisSd_10.94 //",
    "GK16visa10cu:7786": "Vijñapriyā:",
    "GK16visa10cu:7787": "(vi, jha) udāttālaṅkāraṃ dvividhamāha--loketi /",
    "GK16visa10cu:7788": "yadveti /",
    "GK16visa10cu:7789": "mahatāṃ caritaṃ vā prastutasyāṅgaṃ prakarṣakaṃ yadā bhavedityarthaḥ /",
    "GK16visa10cu:7790": "krameṇodāharaṇam--",
    "GK16visa10cu:7791": "“adhaḥ kṛtāmbhodharamaṇḍalānāṃ yasyāṃ śaśāṅkopalakuṭṭīmānām /",
    "GK16visa10cu:7792": "jyotsnānipātātkṣarakṣatāṃ payobhiḥ kelīvanaṃ vṛddhimurīkaroti” //",
    "GK16visa10cu:7793": "Vijñapriyā:",
    "GK16visa10cu:7794": "(vi, ña) adhaḥ kṛteti /",
    "GK16visa10cu:7795_0": "yasyā puri adhaḥ kṛtamambhodharāṇāṃ meghānāṃ maṇḍalaṃ yaistādṛsmānāṃ candrajyotsnānipātāt kṣaratāṃ śaśāṅkopalakuṭṭimānāṃ",
    "GK16visa10cu:7795_1": "candrakāntamaṇiyamagṛhāṇāṃ payobhiḥ kelīvanaṃ vṛddhimurarīkaroti prāprotītyarthaḥ /",
    "GK16visa10cu:7796": "jalasekena virdhitamityarthaḥ /",
    "GK16visa10cu:7797": "adhaḥ kṛtetyādikaṃ kuṭṭimaviśeṣaṇam /",
    "GK16visa10cu:7798": "maṇḍalāyāmiti kvacit pāṭhaḥ /",
    "GK16visa10cu:7799": "kuṭṭimairadhaḥ karaṇameva puryā adhaḥ karaṇaṃ bodhyam /",
    "GK16visa10cu:7800": "ataitādṛśakuṭṭimavato nṛpasya lokātiśayasampattivarṇanā /",
    "GK16visa10cu:7801": "“nābhiprabhinnāmburuhāsanena saṃstūyamānaḥ prathamena dhātrā /",
    "GK16visa10cu:7802": "amuṃ yugāntocitayoganidraḥ saṃhṛtya lokān puruṣo 'dhiśate” //",
    "GK16visa10cu:7803": "Vijñapriyā:",
    "GK16visa10cu:7804": "(vi, ṭa) nābhiprarūḍheti /",
    "GK16visa10cu:7805": "yugāntocitayogānidraḥ, yugānte ucitā yoganidrā yasya sāḥ puruṣo",
    "GK16visa10cu:7806": "viṣṇurlokān saṃhṛtya amuṃ samudram adhiśete /",
    "GK16visa10cu:7807": "kīdṛśaḥ, prathameva dhātrā ādibrahmaṇā saṃstūyamānaḥ /",
    "GK16visa10cu:7808": "dhātrā kīdṛśena nābhiprarūḍhāmburuhāsanena---nābhisthena",
    "GK16visa10cu:7809": "atisphuṭapadyasthitena, atra nayanaraviṇa āsanāsaṅkocanam /",
    "GK16visa10cu:7810": "lokasaṃhārāt sūryābhāve 'pi nayanaraviṇa padmavikāśa iti bhāvaḥ /",
    "GK16visa10cu:7811": "atra varṇanīyo 'mbhodhiḥ prakṛstasya prakarṣakamīdṛśaṃ brahma",
    "GK16visa10cu:7812": "stūyamānedṛśaviṣṇuśayanarūpaṃ taccaritam /",
    "GK16visa10cu:7813": "rasabhāvau tadābhāsau bhāvasya praśamastathā /",
    "GK16visa10cu:7814": "guṇībhūtatvamāyānti yadālaṅkṛtayastadā // VisSd_10.95 //",
    "GK16visa10cu:7815": "rasavatpreya ūrjasvi samāhitamiti kramāt /",
    "GK16visa10cu:7816": "Vijñapriyā:",
    "GK16visa10cu:7817": "(vi, ṭha) idānīṃ rasādyalaṅkāramāha---rasabhāvāviti /",
    "GK16visa10cu:7818": "rasasyāṅgatve rasavān /",
    "GK16visa10cu:7819": "bhāvasyāṅgatve preyān /",
    "GK16visa10cu:7820": "ābhāsayoraṅgatve ojasvī /",
    "GK16visa10cu:7821": "bhāvapraśamasyāṅgatve samāhitamiti kramaḥ /",
    "GK16visa10cu:7822": "tadābhāsau rasābhāso bhāvābhāsaśca /",
    "GK16visa10cu:7823": "tatra rasayogādrasavadalaṅkāro yathā--",
    "GK16visa10cu:7824": "“ayaṃ sa rasanotkarṣo-” ityādi /",
    "GK16visa10cu:7825": "atra śṛṅgāraḥ karuṇasyāṅgam /",
    "GK16visa10cu:7826": "evamanyatrāpi /",
    "GK16visa10cu:7827": "prakṛṣṭapriyatvātpreyaḥ /",
    "GK16visa10cu:7828": "yathā mama--",
    "GK16visa10cu:7829": "“āmīlitālasavivatitatārakākṣīṃ matkaṇṭhabandhanadaraślathabāhuvallīm /",
    "GK16visa10cu:7830": "prasvedavārikaṇikācitaghaṇḍabimbāṃ saṃsmṛtya tāmaniśameti na śāntimantaḥ”",
    "GK16visa10cu:7831": "Vijñapriyā:",
    "GK16visa10cu:7832": "(vi, ḍa) priyaśabdātprakarṣārthe iyasunpratyayena sādhitasya preyaḥ śabdārthamāha /",
    "GK16visa10cu:7833": "prakṛṣṭapriyatvāditi /",
    "GK16visa10cu:7834": "tatra bhāvasya rasāṅgatve preyo 'laṅkāramudāharati---āmīliteti /",
    "GK16visa10cu:7835": "nāyikāyā ratyuttarāvasthaāṃ smṛtvā cintayato virahiṇa uktiriyam /",
    "GK16visa10cu:7836": "tāṃ ratyuttarāvasthāṃ priyāṃ saṃsmṛtya tiṣṭhato mamāntarmānasamaniśameva na śāntimeti /",
    "GK16visa10cu:7837": "kaudṛśāvasthāṃ ratipraśamādāmīliti alasād vivartitā ca tārakā yatra tat tādṛśamakṣi yasyāḥ tādṛśīm /",
    "GK16visa10cu:7838": "matkaṇṭhabandhane daraślathā cālpaśithilā bāhuvallī yasyāḥ tādṛśī,",
    "GK16visa10cu:7839": "prakhedavārikaṇikayā ācitagaṇḍabimbāṃ ca /",
    "GK16visa10cu:7840": "atra saṃbhogaśṛṅgāraḥ smaraṇākhyabhāvasyāṅgam /",
    "GK16visa10cu:7841": "sa ca vipralambhasya /",
    "GK16visa10cu:7842": "Vijñapriyā:",
    "GK16visa10cu:7843": "(vi, ḍha) atreti /",
    "GK16visa10cu:7844": "atra smaraṇasya vācyatvena guṇībhaūtavyaṅgyābhāve 'pi",
    "GK16visa10cu:7845": "guṇībhūtavācyasyāpyalaṅkāratvamibhipretyadamuktam /",
    "GK16visa10cu:7846": "vastutastu smaraṇapadamatra smaraṇavyaṅgayacintāparam /",
    "GK16visa10cu:7847": "smaraṇasya vācyatvena tasya viprambhāṅgatoktyanupapatteḥ /",
    "GK16visa10cu:7848": "vyaṅgyatve satyevāparāṅgatadvādaparāṅgasyeva cālaṅkāratvasya kāvyaprakāśakṛdādisarvālaṅkārikasammatatvāt",
    "GK16visa10cu:7849": "tathāca sambhogaśca śṛṅgāracintāyā aṅgamityarthaḥ /",
    "GK16visa10cu:7850": "sambhogakālāvasthāyāḥ cintitatvāt /",
    "GK16visa10cu:7851": "atrāṃśe rasavadalaṅkāra eva /",
    "GK16visa10cu:7852": "saceti /",
    "GK16visa10cu:7853": "saca cintākhyo vyabhicāribhāvo vipralambhasyāṅgamityarthaḥ /",
    "GK16visa10cu:7854": "cintayā vipralambhādhikyāt /",
    "GK16visa10cu:7855": "atra prayolaṅkāraḥ /",
    "GK16visa10cu:7856": "ūrjo balam, anaucityapravṛttau tadatrāstītyūrjasvi /",
    "GK16visa10cu:7857": "yathā--",
    "GK16visa10cu:7858": "Vijñapriyā:",
    "GK16visa10cu:7859": "(vi, ṇa) ūrjasvipadārthaṃ vyākurvāṇastamudāhartumāha---ūrjo balamiti",
    "GK16visa10cu:7860": "kvacidanaucityāpravṛttau tadastītyāha---anaucityeti /",
    "GK16visa10cu:7861": "tena balātkāraṃ vinā paroḍhāpravṛttau tadabhāvipi saṃjñāśabdasyāsya prāyikī vyutpattirdarśitā",
    "GK16visa10cu:7862": "atra balātkāra eva udāharati--vane 'khileti /",
    "GK16visa10cu:7863": "“vane 'khilakalāsaktāḥ parihṛtya nijastriyaḥ /",
    "GK16visa10cu:7864": "tvadvairivanitāvṛnde pulindāḥ kurvate ratim” //",
    "GK16visa10cu:7865": "atra śṛṅgārābhāso rājaviṣayakaratibhāvasyāṅgam /",
    "GK16visa10cu:7866": "evaṃ bhāvābhāso 'pi /",
    "GK16visa10cu:7867": "Vijñapriyā:",
    "GK16visa10cu:7868": "(vi, ta) vane tvadvairivanitādavṛnde pulindā nijastriyaḥ parihatya ratiṃ kurvate /",
    "GK16visa10cu:7869": "nijastrīparihāre bījamāha---akhileti /",
    "GK16visa10cu:7870": "āsāmakhilakāmakalovettṛtvāt tadāsaktā ityarthaḥ /",
    "GK16visa10cu:7871": "atreti /",
    "GK16visa10cu:7872": "vairistrīviḍambanena rājñaḥ prakarṣāt tata eva tadviṣayabhāvaprakarṣāccetyarthaḥ /",
    "GK16visa10cu:7873": "evaṃ bhāvābhāsepīti yathā--- “kiṃ brūmaste mahārāja māhātmyamanyadurlabham /",
    "GK16visa10cu:7874": "stuvanti śatravastvāṃ hi kuḍmalīkṛtapāṇayaḥ” //",
    "GK16visa10cu:7875": "iti atra śatrustutyā tadīyaratibhāvābhāso rājaviṣayaratibhāvasyāṅgam /",
    "GK16visa10cu:7876": "samāhitaṃ parihāraḥ /",
    "GK16visa10cu:7877": "yathā--",
    "GK16visa10cu:7878": "“aviralakaravālakampanairbhrukuṭītarjanagarjanairmuhuḥ /",
    "GK16visa10cu:7879": "dadṛśe tava vairiṇāṃ madaḥ sa gataḥ kvāpi tavekṣaṇe kṣaṇāt” //",
    "GK16visa10cu:7880": "Vijñapriyā:",
    "GK16visa10cu:7881": "(vi, tha) parihāra iti---prathamotpannabhāvasya parihārastyāgo nāśaparyavasannaḥ /",
    "GK16visa10cu:7882": "aviraleti /",
    "GK16visa10cu:7883": "mado garvaḥ taddarśane teṣāmaviraletyādikaṃ hetuḥ /",
    "GK16visa10cu:7884": "tavekṣaṇe tavadarśane sati kṣaṇāt sa madaḥ kvāpi gato na dṛṣṭa ityarthaḥ /",
    "GK16visa10cu:7885": "atra madākhyabhāvasya praśamo rājaviṣayaratibhāvasyāṅgam /",
    "GK16visa10cu:7886": "Vijñapriyā:",
    "GK16visa10cu:7887": "(vi, da) atra madākhyasyeti /",
    "GK16visa10cu:7888_0": "yadyapi tatpraśamopagatapadasya lakṣyārthena madasya cātyantābhāvena tatpraśamasya lakṣaṇīyatā tathāpi guṇībhūtavyāṅgyasyaiva",
    "GK16visa10cu:7888_1": "guṇībhūtasya lakṣyārthasyāpyalaṅkāratvamabhipretyedamuktam vastutastu aparāṅgabhūtavyaṅgyasyaiva rasavadalaṅkāratvaṃ kāvyaprakāśakṛdādisakalālaṅkārikasammataṃ",
    "GK16visa10cu:7888_2": "na guṇībhūtalakṣyārthasya /",
    "GK16visa10cu:7889": "tadā atraiva śloke kaveratirūpo bhāvastasyaiva tanmadanāśānnāśo vyaṅgyaḥ /",
    "GK16visa10cu:7890": "sa evātra samāhitālaṅkāro bodhyaḥ /",
    "GK16visa10cu:7891": "bhāvasya codaye saṃdhau miśratve ta tadākhyakāḥ // VisSd_10.96 //",
    "GK16visa10cu:7892": "Vijñapriyā:",
    "GK16visa10cu:7893": "(vi, dha) bhāvodayādayastu guṇībhūtāḥ svakhanāmāna evālaṅkārā",
    "GK16visa10cu:7894": "ityāha---bhāvasya codaye iti /",
    "GK16visa10cu:7895": "miśratve bhāvaśabalatve /",
    "GK16visa10cu:7896": "balavadbhiruttarottarabhāvaiḥ saha pūrvapūrvabhāvasyaikapadyasthitirūpamiśraṇāt /",
    "GK16visa10cu:7897": "tadākhyakā bhāvodayabhāvasaṃdhibhāvaśabalanāmāno 'laṅkārāḥ /",
    "GK16visa10cu:7898": "krameṇodāharaṇam- “madhupānapravṛttāste suhṛdbhiḥ saha vairiṇaḥ /",
    "GK16visa10cu:7899": "śrutvā kuto 'pi tvannama lebhire viṣamāṃ daśām” //",
    "GK16visa10cu:7900": "atra trāsodayo rājaviṣayaratibhāvasyāṅgam /",
    "GK16visa10cu:7901": "Vijñapriyā:",
    "GK16visa10cu:7902": "(vi, na) tatrāparāṅgābhavodayamudāharati---madhupāneti /",
    "GK16visa10cu:7903": "atreti /",
    "GK16visa10cu:7904": "prathamajñātasya kṣāsasya ślokamadhye udayapratītya udayaḥ sarājaviṣayabhāvaprakarṣakamaṅgam",
    "GK16visa10cu:7905": "“janmāntarīṇaramaṇasyāṅgasaṅgasamutsukā /",
    "GK16visa10cu:7906": "salajjā cāntike sakhyāḥ pātu naḥ pārvatī sadā” //",
    "GK16visa10cu:7907": "atrautsukyalajjayośca saṃdhirdevatāviṣayaratibhāvasyāṅgam /",
    "GK16visa10cu:7908": "Vijñapriyā:",
    "GK16visa10cu:7909": "(vi, pa) aparāṅgabhāvasandhimudāharati---janmāntarīṇeti /",
    "GK16visa10cu:7910": "atreti /",
    "GK16visa10cu:7911": "autsukyalajjayoralaṅkāratvamatrodāhṛtam /",
    "GK16visa10cu:7912": "“asauḍhā tatkālollasadasahabhāvasya tapasaḥ kathānāṃ viśrambheṣvatha ca rasikaḥ śailaduhituḥ",
    "GK16visa10cu:7913": "pramodaṃ vā diśyātkapaṭavaṭuveśāpanayena tvarāśauthilyābhāyāṃ yugapadabhiyuktaḥ smaraharaḥ”",
    "GK16visa10cu:7914": "iti kāvyaprakāśakṛddattodāharaṇe āvegaharṣayorvyaṅgayayorapi sandhiralaṅkāraḥ /",
    "GK16visa10cu:7915": "“paśyetkaściccala capala ! re ! kā tvārahaṃ kumārī hastālambaṃ vitara hahahā vyutkramaḥ kvāsi yāsi /",
    "GK16visa10cu:7916": "itthaṃ pṛthvīparivṛḍha ! bhavadvidviṣo 'raṇyavṛtteḥ kanyā",
    "GK16visa10cu:7917": "kañcitphalakisalayānyādadānābhidhatte” //",
    "GK16visa10cu:7918": "atra śaṅkāsūyādhṛtismṛtiśramadainyavibodhautsukyānāṃ śabalatā rājaviṣayaratibhāvasyāṅgam /",
    "GK16visa10cu:7919": "Vijñapriyā:",
    "GK16visa10cu:7920": "(vi, pha) aparāṅgabhāvaśabalatvamudāharati---paśyetkaściditi /",
    "GK16visa10cu:7921": "he pṛthvīparivṛḍha ! araṇyaparivṛtterbhavadvidviṣaḥ bhakṣaṇārthaṃ phalakiśalayāni ādadānā kañcidarthādākṛṣṭakāmā itthamabhidhatte /",
    "GK16visa10cu:7922": "kīdṛśamabhidhatte ityatrāha---paśyedityādi /",
    "GK16visa10cu:7923": "atra paśyodityatra śaṅkā vyaṅgyā /",
    "GK16visa10cu:7924": "cala capala re ityatra dhṛtiḥ /",
    "GK16visa10cu:7925": "kumārītyava kumārītvasmaraṇāt kāryatvasmṛtiḥ, kā tvaretyāśvāsanā /",
    "GK16visa10cu:7926": "hastālambamityatra mamedamakāyamevetyavadhāraṇarūpā matireva vibodhaḥ",
    "GK16visa10cu:7927": "kkāsītyatra kka tvaṃ yāsītyarthaḥ /",
    "GK16visa10cu:7928": "atra tadramananivartane autsukyaṃ vyaṅgyam /",
    "GK16visa10cu:7929": "atra dainyavirodhamātrayorna bādhyabādhakatā /",
    "GK16visa10cu:7930": "anyeṣu tu pūrvaṃ pūrvaṃ pratyuttarottarasya bādhakatvena balavattayā śabalatā /",
    "GK16visa10cu:7931": "rājaviṣayaratibhāvasyāṅgamiti rājaprakrāntatvāttadarikanyāyā evaṃ bhāvāt /",
    "GK16visa10cu:7932": "iha kecidāhuḥ--”vācyavācakarūpālaṅkaraṇamukhena rasādyupakārakā",
    "GK16visa10cu:7933": "evālaṅkārāḥ, rasādayastu vācyavācakābhyāmupakāryā eveti na teṣāmaṅkāratā bhavituṃ yuktā” iti /",
    "GK16visa10cu:7934": "anye tu --”rasādyupakāramātreṇehālaṅkṛtivyupadeśo",
    "GK16visa10cu:7935": "bhāktaścirantanaprasiddhyāṅgīkārya eva” iti /",
    "GK16visa10cu:7936": "Vijñapriyā:",
    "GK16visa10cu:7937": "(vi, ba) vācyavācakarūpeti /",
    "GK16visa10cu:7938": "vācyavācakayorūpamarthaśabdasvarūpaṃ, tayoralaṅkāraṇaṃ śobhanam,",
    "GK16visa10cu:7939": "upamānuprāsādayaḥ /",
    "GK16visa10cu:7940": "tanmukhena taddvāreṇetyarthaḥ /",
    "GK16visa10cu:7941": "rasādayastviti /",
    "GK16visa10cu:7942": "aparāṅgabhūtā rasādaya ityarthaḥ /",
    "GK16visa10cu:7943": "aparāṅgānāṃ rasādīnāmalaṅkāratvaṃ svīkurvatāmanyeṣāṃ tu",
    "GK16visa10cu:7944": "matamāha---anye tviti /",
    "GK16visa10cu:7945": "vācyavācakaśobhanadvārā mukhyarasasyopakārakatvaprayojakamiti na niyamaḥ /",
    "GK16visa10cu:7946": "kintu mukhyarasopakārakatvemava tathātvaprayojakam /",
    "GK16visa10cu:7947": "kintvarthaśabdālaṅkārakatvena vyavahāravaśāttayoralaṅkāreṣvevālaṅkārapadaṃ śaktam /",
    "GK16visa10cu:7948": "aparāṅgarasādau tvalaṅkārapadaṃ bhāktamityarthaḥ, bhāktaṃ lākṣaṇikam /",
    "GK16visa10cu:7949": "apare ca--”rasādyupakāramātreṇālaṅkāratvaṃ mukhyato rūpakādau tu",
    "GK16visa10cu:7950": "vācyādyupadhānam, ajagalastananyānena” iti /",
    "GK16visa10cu:7951": "Vijñapriyā:",
    "GK16visa10cu:7952": "(vi, bha) aparāṅgarasādāvapi alaṅkārapadaṃ śaktameva na bhāktamiti vadatāṃ matamāha--apare ceti /",
    "GK16visa10cu:7953": "rasādyupakārakatāmātreṇetyanenopamādīnāmivāparāṅgarasādīnāmapi mukhyato mukhyabhāvenaivālaṅkārakatvaṃ na bhāktālaṅkārapadārthatvenetyuktam /",
    "GK16visa10cu:7954": "tathā cobhayatraivālaṅkārapadaṃ śaktamityarthaḥ /",
    "GK16visa10cu:7955": "nanu sarveṣāmevālaṅkārapadavācyatve rūpakādāvevālaṅkāravyavahāraḥ",
    "GK16visa10cu:7956": "kathamityatrāha--rūpakādāviti /",
    "GK16visa10cu:7957": "vācyādyupadhānaṃ vācyatādarśanamajāgatastanapānamiva niṣprayojanamityarthaḥ /",
    "GK16visa10cu:7958": "abhiyuktāstu--”svavyañjakavācyavācakādyupakṛtairaṅgabhūtaiḥ",
    "GK16visa10cu:7959": "rasādibhiraṅgino rasādervācyavācakopaskāradvāreṇopakurvadbhiralaṅkṛtivyapadeśo labhyate /",
    "GK16visa10cu:7960": "Vijñapriyā:",
    "GK16visa10cu:7961": "(vi, ma) abhiyuktāstviti /",
    "GK16visa10cu:7962": "etanmate 'pi dvayorapyalaṅkārapadavācyatvameva /",
    "GK16visa10cu:7963": "kintu pūrvamate rasādyupakārakadvāratā tatrāpekṣaṇīyā /",
    "GK16visa10cu:7964": "etanmate tu upamāderivāṅgabhūtarasoderapi śabdārthomayopakārakadvāraiva rasopakārakatayālaṅkārapadavācyateti",
    "GK16visa10cu:7965": "tadāha--svavyañjaketi /",
    "GK16visa10cu:7966_0": "svasyāṅgabhūtarasādervyañjakau vācyavācakau tābhyāmupakṛtairaṅgabhūtarasādibhirvācyavācakopaskārakadvāreṇekakurvadbhirarthādaṅginaṃ",
    "GK16visa10cu:7966_1": "rasamupakurvadbhiralaṅkṛtivyapadeśo labhyata ityarthaḥ /",
    "GK16visa10cu:7967": "aṅgabhūtarasādīnāṃ śabdārthabhyāmupakāro vyañjanāvaśādeva taiḥ śabdārthayorupakārastadvyaṅgyatvavaiśiṣṭyeneti parasparamupakāro darśitaḥ",
    "GK16visa10cu:7968": "samāsoktau tu nāyikādivyavahāramātrasyaivālaṅkṛtitā, na tvāsvādasya,",
    "GK16visa10cu:7969": "tasyoktarītivirahāt” iti manyante /",
    "GK16visa10cu:7970": "ata eva dhvanikāreṇoktam--",
    "GK16visa10cu:7971": "Vijñapriyā:",
    "GK16visa10cu:7972": "(vi, ya) samāsoktau tu yo nāyakanāyikāvyavahāro vyaṅgyastasya rasādyupakāranirapekṣamevālaṅkāratvāmityāha---samāsoktāviti",
    "GK16visa10cu:7973": "idamupalakṣaṇamaprastutapraśaṃsāyāmapīdṛśatvaṃ bodhyam /",
    "GK16visa10cu:7974": "ata eveti /",
    "GK16visa10cu:7975": "aṅgabhūtarasāderapyalaṅkārapadavācyatvādevetyarthaḥ /",
    "GK16visa10cu:7976": "“pradhāne 'nyatra vākyārthe yatrāṅgaṃ tu rasādayaḥ /",
    "GK16visa10cu:7977": "kāvye tasminnalaṅkāro rasādiriti me matiḥ” //",
    "GK16visa10cu:7978": "Vijñapriyā:",
    "GK16visa10cu:7979": "(vi, ra) pradhāne iti /",
    "GK16visa10cu:7980": "yatra kāvye pradhāne aṅgini anyatra rasādirūpe rasādayo",
    "GK16visa10cu:7981": "'ṅgamityarthaḥ /",
    "GK16visa10cu:7982": "aṅgatvaikyāśritamekavacanam /",
    "GK16visa10cu:7983": "smin kāvye rasādiralaṅkāro 'laṅkārapadavācya iti me matirityarthaḥ /",
    "GK16visa10cu:7984": "yadi ca rasādyupakāramātreṇālaṅkṛtitvaṃ tadā vācakadiṣvapi tathā prasajyeta /",
    "GK16visa10cu:7985": "evaṃ ca yacca kaiściduktam--”rasādīnāmaṅgitve rasavadādyalaṅkāraḥ, aṅgatve tu dvitīyodāttālaṅkāraḥ” iti tadapi parāstam /",
    "GK16visa10cu:7986": "Vijñapriyā:",
    "GK16visa10cu:7987": "(vi, la) nanu kaṭakakuṇḍalāderalaṅkāratvamaṅgaprakarṣakatvenaiva, ata uktanyāyādaṅgarasāderupamādervālaṅkāratvāmastu",
    "GK16visa10cu:7988": "samāsoktestvaṅgirasādiprakarṣakatvābhāvānnālaṅkāratvamityata",
    "GK16visa10cu:7989": "āha--yadīti /",
    "GK16visa10cu:7990": "kvacidaṅgiprakarṣakatvena samāsoktau tu svato",
    "GK16visa10cu:7991": "vaicitryeṇaivālaṅkāratvaṃ, natu aṅgiprakarṣakatvaṃ tallakṣaṇam /",
    "GK16visa10cu:7992": "tathātve ativyāptiḥ syādityarthaḥ /",
    "GK16visa10cu:7993": "kecittu aṅgirasasyaiva rasavadalaṅkārāditvamaṅgabhūtarasādestu “yad",
    "GK16visa10cu:7994": "vyaṅgayaṃ prastutasyāṅgaṃ mahatāṃ caritaṃ bhave'; dityanenoktaṃ dvitīyodāttālaṅkāratvamevāhuḥ",
    "GK16visa10cu:7995": "evaṃ dhvanikāroktasamvādena asmaddarśitodāharaṇe 'vyāpteśca",
    "GK16visa10cu:7996": "tatparāstamityāha /",
    "GK16visa10cu:7997": "“āmīlitālasavivartitatārakākṣī” ityatra yaḥ smaraṇākhyabhāvo",
    "GK16visa10cu:7998": "vipralambhāṅgatvenoktastasya kasyāpi mahataścaritatvābhāvenodāttālaṅkāratvasya tatrāvyāpteḥ",
    "GK16visa10cu:7999": "yadyeta evālaṅkārāḥ parasparavimiśritāḥ /",
    "GK16visa10cu:8000": "tadā pṛthagalaṅkārau saṃsṛṣṭiḥ saṅkarastathā // VisSd_10.97 //",
    "GK16visa10cu:8001": "Vijñapriyā:",
    "GK16visa10cu:8002": "(vi, va) idānīmanekālaṅkāraṇāmekapadasthitirūpamiśraṇe kvacit saṃsṛṣṭināmā kvacicca saṅkaranāmā pṛthagalaṅkāro bhavatītyāha--yadyeta",
    "GK16visa10cu:8003": "eveti /",
    "GK16visa10cu:8004": "pṛthagalaṅkārāvapītyarthaḥ /",
    "GK16visa10cu:8005": "tena mūlabhūtālaṅkāravyavacchedastathā ca samāsoktau",
    "GK16visa10cu:8006": "yadaupamyagarbhatvādyanekālaṅkāragarbhatvamuktaṃ,",
    "GK16visa10cu:8007": "yaccānyatrāpyalaṅkārāntarotthāpitatve tadalaṅkārasya śobhādhikyamuktaṃ,",
    "GK16visa10cu:8008": "tatra saṅkarasambhave 'pi na samāsoktyādyalaṅkāratvavyāhatiriti bodhyam /",
    "GK16visa10cu:8009": "yathā laukikālaṅkārāṇāmapi parasparamiśraṇe pṛthakcārutvena pṛthagalaṅkāratvaṃ tathoktarūpāṇāṃ kāvyālaṅkārāṇāmapi parasparamiśratve saṃsṛṣṭisaṅkārākhyau pṛthagalaṅkārau /",
    "GK16visa10cu:8010": "tatra--",
    "GK16visa10cu:8011": "“mitho 'napekṣameteṣāṃ sthitiḥ saṃsṛṣṭirucyate /",
    "GK16visa10cu:8012": "eteṣāṃ śabdārthālaṅkārāṇām /",
    "GK16visa10cu:8013": "yathā--",
    "GK16visa10cu:8014": "“devaḥ pāyādapāyānnaḥ smerendīvaralocanaḥ /",
    "GK16visa10cu:8015": "saṃsāradhvāntavidhvaṃsahaṃsaḥ kaṃsanisūdanaḥ” //",
    "GK16visa10cu:8016": "atra pāyādapāyāditi yamakam, saṃsāretyādau cānuprāsa iti śabdālaṅkārayoḥ saṃsṛṣṭiḥ /",
    "GK16visa10cu:8017": "dvitīye pāde upamā, dvitīyārdhe ca rūpakamityarthālaṅkārayoḥ saṃsṛṣṭiḥ /",
    "GK16visa10cu:8018": "evamubhayoḥ sthitatvācchabdārthālaṅkārasaṃsṛṣṭiḥ /",
    "GK16visa10cu:8019": "Vijñapriyā:",
    "GK16visa10cu:8020": "(vi, śa) tatra saṃsṛṣṭilakṣaṇamāha---mitho 'napekṣayaiteṣamiti /",
    "GK16visa10cu:8021": "devaḥ pāyādityādi spaṣṭor'thaḥ /",
    "GK16visa10cu:8022": "haṃsaḥ sūryaḥ /",
    "GK16visa10cu:8023": "atra śabdālaṅkārayoḥ saṃsṛṣṭimādau darśayati---atra pāyāditi /",
    "GK16visa10cu:8024": "saṃsāretyādāvanuprāsa iti /",
    "GK16visa10cu:8025": "dhvāntavidhvaṃsahaṃsetyatretyarthaḥ /",
    "GK16visa10cu:8026": "atraivārthālaṅkārayorapi saṃsṛṣṭimāha--dvitīyapāda iti /",
    "GK16visa10cu:8027": "locane smerendīvaropamā /",
    "GK16visa10cu:8028": "dvitīyārdha iti /",
    "GK16visa10cu:8029": "kaṃsaniṣūdane sūryarūpakam /",
    "GK16visa10cu:8030": "tatsādhakaṃ ca saṃsāro dhvāntarūpakamiti paramparitarūpakamityarthaḥ /",
    "GK16visa10cu:8031": "evaṃ ca saṃsṛṣṭidvayamityāha--ubhayorapīti /",
    "GK16visa10cu:8032": "saṃsṛṣṭiśceti /",
    "GK16visa10cu:8033": "cakārasya sthitatvāccetyevamanvayaḥ /",
    "GK16visa10cu:8034": "tat saṃsṛṣṭidvayasyāpi parasparasaṃsṛṣṭimityāha---evaṃ ceti /",
    "GK16visa10cu:8035": "aṅgāṅgitve 'laṅkṛtīnāṃ tadvadekāśrayasthitau /",
    "GK16visa10cu:8036": "saṃdigdhatve ca bhavati saṅkarastrividhaḥ punaḥ // VisSd_10.98 //",
    "GK16visa10cu:8037": "Vijñapriyā:",
    "GK16visa10cu:8038": "(vi, ṣa) saṅkaraśca trividho bhavatītyāha---aṅgāṅgitve iti alaḍkṛtīnāmaṅgāṅgitve evavidhaḥ",
    "GK16visa10cu:8039": "aparavidhamāha--tadvaditi---ekāśraye ekavākye vā alaṅkṛtīnāṃ",
    "GK16visa10cu:8040": "sthitāvityarthaḥ /",
    "GK16visa10cu:8041": "aparavidhamāha---saṃdigdhatve ceti /",
    "GK16visa10cu:8042": "alaṅkāradvayasya sandehe koṭidvayatve ityarthaḥ /",
    "GK16visa10cu:8043": "aṅgāṅgibhāvo yathā--",
    "GK16visa10cu:8044": "Vijñapriyā:",
    "GK16visa10cu:8045": "(vi, sa) aṅgāṅgibhāvo yatheti /",
    "GK16visa10cu:8046": "yadyapyaṅgāṅgibhāvo janyajanakabhāvaḥ prakṛṣyaprakarṣakabhāvo jñāpyajñāpakabhāvaśceti trividhastathāpi jñāpyajñāpakabhāvarūpamevodāharati /",
    "GK16visa10cu:8047": "“ākṛṣṭivegavigaladbhujagendrabhoga- nirmokapaṭṭapariveṣṭanāyāmburāśeḥ /",
    "GK16visa10cu:8048": "manthavyathāvyupaśamārthamivāśu yasya mandākinī ciramaveṣṭata pādamūle” //",
    "GK16visa10cu:8049": "Vijñapriyā:",
    "GK16visa10cu:8050": "(vi, ha) ākṛṣṭavegeti---mandaraparvatavarṇanamidam /",
    "GK16visa10cu:8051": "yasya mandaraparvatasya gadamūle 'dhobhāgarūpamūle eva śleṣaṇa caraṇasya mūle prānte mandākinī aceṣṭata sevārūpāṃ ceṣṭāmakarodityartaḥ /",
    "GK16visa10cu:8052": "kimarthamityatrātprekṣate---amburāśermanyavyathāvyupaśamārthamiveti /",
    "GK16visa10cu:8053": "mama patyuramburāśeramanthajanyāyā vyathāyā āśu śīghraṃ vyupaśamāya ityeva tadarthamivetyarthaḥ",
    "GK16visa10cu:8054": "manthato nivṛttasya tenaiva pūrvaṃ janitā manthavyathā āśu naṃkṣyatītyevaṃrūpā prārthanā /",
    "GK16visa10cu:8055": "nanu mandākinī manthanātpūrvamapi mandarasya pādamūle vartate /",
    "GK16visa10cu:8056": "idānīṃ kiṃvidhayā ceṣṭayā sevate ityatrāha---ākṛṣṭavegeti /",
    "GK16visa10cu:8057_0": "bhāvaktāntatvād ākarṣaṇavegena vigalan yo rajjubhūtasya bhujagendrasya vāsukerbhogāt kāyānnirmokaścarmakañcukaṃ tadrūpasya",
    "GK16visa10cu:8057_1": "paṭṭasya vastraviśeṣasya pariveṣṭanayā udveṣṭanaprakāreṇetyarthaḥ /",
    "GK16visa10cu:8058": "nedaṃ carmakañcukapadaveṣṭanaṃ, kintu mandākinyeva paritaḥ pādamūlaṃ",
    "GK16visa10cu:8059": "sevarathaṃ veṣṭitavatītyarthaḥ /",
    "GK16visa10cu:8060": "atra nirmokapaṭṭāpahnavena mandākinyā āropa ityapahnutiḥ /",
    "GK16visa10cu:8061": "sā ca mandā kinyā vastuvṛttena yatpādamūlaveṣṭanaṃ taccaraṇamūlaveṣṭanamiti śleṣamutthāpayatīti tasyāṅgam /",
    "GK16visa10cu:8062": "śleṣañca pādamūlaveṣṭanameva caraṇamūlaveṣṭadamityatiśayoktareṅgam,",
    "GK16visa10cu:8063": "atiśayoktiśca “manthavyathāvyupaśamārthamiva” ityutprekṣāyā aṅgam /",
    "GK16visa10cu:8064": "utprekṣā cāmburāśimandākinyornāyakanāyikāvyavahāraṃ gamayatīti samāsokteraṅgam /",
    "GK16visa10cu:8065": "Vijñapriyā:",
    "GK16visa10cu:8066": "(vi, ka) tatra prathamāhapahnutiṃ darśayati---nirmoketi /",
    "GK16visa10cu:8067": "sā ceti /",
    "GK16visa10cu:8068": "sā apahnutiḥ vastuvṛttena gaṅgāvastusvabhāvena /",
    "GK16visa10cu:8069": "vastutastu veṣṭanasvabhāvatvāt tasyā ityarthaḥ /",
    "GK16visa10cu:8070": "śleṣamutthāpayatīti /",
    "GK16visa10cu:8071": "śleṣe jñāpayatītyarthaḥ /",
    "GK16visa10cu:8072": "nirmoke gaṅgāropābhāve caraṇārthakaśleṣāpratīterityarthaḥ /",
    "GK16visa10cu:8073": "saca śleṣātiśayokteraṅgamityāha---śleṣaśceti /",
    "GK16visa10cu:8074": "atiśayoktiṃ darśayati---pādamūlaveṣṭanameva sevanamitīti bhedepyabhedāroparūpātiśayoktiriyam",
    "GK16visa10cu:8075": "natu rūpakaṃ rūpakādhikaraṇasya sevanasyānirdiṣṭatvāccaraṇārthakapādaśleṣādeva sevābodhāt",
    "GK16visa10cu:8076": "śleṣastajjñāpaka ityarthaḥ /",
    "GK16visa10cu:8077": "atiśayoktirapi vācyotprekṣāyā aṅgabhityāhaatiśayoktirapīti /",
    "GK16visa10cu:8078": "iyaṃ tu prakarṣakamaṅgaṃ sevājñānaṃ vinā manthavyathopaśamanārthatāyāḥ veṣṭanamātrasyāsambhavenātprekṣāyāstathā prakarṣaṇaāt /",
    "GK16visa10cu:8079": "natu jñāpakamaṅgam /",
    "GK16visa10cu:8080": "ivaśabdādeva tasyāḥ pratīteḥ, nāpi janakamaṅgamutkaṭakoṭisaṃśayātmikāyā utprekṣāyāḥ sevājñānena ajananat /",
    "GK16visa10cu:8081": "utprekṣāpi samāsokterjñāpakamaṅgamityāha---utprekṣā ceti /",
    "GK16visa10cu:8082": "samudragaṅgayornāyakanāyikāvyavahārajñānasya manthavyathepaśāmārthatotprekṣāṃ vinācetanayorasambhavāt",
    "GK16visa10cu:8083": "yathā vā--",
    "GK16visa10cu:8084": "“anurāgavatī saṃdhyāṃ divasastatpuraḥ saraḥ /",
    "GK16visa10cu:8085": "aho ! daivagatiścitrā tathāpi na samāgamaḥ” //",
    "GK16visa10cu:8086": "atra samāsoktiviśeṣokteraṅgam /",
    "GK16visa10cu:8087": "Vijñapriyā:",
    "GK16visa10cu:8088": "(vi, kha)",
    "GK16visa10cu:8089": "anekālaṅkāraṇamaṅgāṅgibhāvamuktvālaṅkārayostathātvamāha---yathā veti /",
    "GK16visa10cu:8090": "sāyaṃsandhyāvarṇanamidam /",
    "GK16visa10cu:8091": "anu divasasya paścādrāgavatī raktimavatī sandhyā, divasaśca tasyāḥ puraḥ saraḥ pūrvavarto",
    "GK16visa10cu:8092": "aho āścaryam /",
    "GK16visa10cu:8093": "citrā vilakṣaṇā daivagatiryatastathāpi na samāgamaḥ /",
    "GK16visa10cu:8094": "puraḥ paścādbhāvena sthitayorekadā milarūpasya samāgamasyaiva dṛṣṭatvāt /",
    "GK16visa10cu:8095": "divasasandhyayostu naikadā milanam ; sandhyākāle divasābhāvāt /",
    "GK16visa10cu:8096": "atra samāsoktiriti /",
    "GK16visa10cu:8097": "atra rāgavannāyikāpuraḥ saranāyakayordaivātsamāgamarahitayorvṛttāntapratītirūpā samāsoktiḥ",
    "GK16visa10cu:8098": "pūrvapaścādbhāvasthitirūpasya samāgamahetoḥ sattvepi samāgamarūpaphalasyābhāvarūpāyā viśeṣokterjñāpakaheturityarthaḥ",
    "GK16visa10cu:8099": "nāyakanāyikāsamāgamābhāvapratīternāyake vṛttāntapratītiṃ vināsambhavāt /",
    "GK16visa10cu:8100": "janakarūpāṅgodāharaṇaṃ tu na darśitam /",
    "GK16visa10cu:8101": "ttu yathā-- “pulindāste ripustrīṇāṃ vane hāraṃ haranti no /",
    "GK16visa10cu:8102": "bimboṣṭhakāntyā śoṇaṃ taṃ guñjamālāṃ hi manyate //",
    "GK16visa10cu:8103": "“atra hāreṇa bimboṣṭhakāntergrahaṇāt tadguṇo 'laṅkāraḥ /",
    "GK16visa10cu:8104": "tena ca guñjāhārabhrāntijananād bhrāntimāṃstadguṇasya prakarṣakamaṅgam /",
    "GK16visa10cu:8105": "saṃdehasaṅkaro yathā--",
    "GK16visa10cu:8106": "“idamābhāti gagane bhindānaṃ santataṃ tamaḥ /",
    "GK16visa10cu:8107": "amandanayanāndakaraṃ maṇḍalamaindavam” //",
    "GK16visa10cu:8108": "Vijñapriyā:",
    "GK16visa10cu:8109": "(vi, ga) bahūnāmalaṅkārāṇāṃ sandehasaṅkaramāha--idamābhātīti /",
    "GK16visa10cu:8110": "idamaindavamaṇḍalaṃ gagane ābhāti /",
    "GK16visa10cu:8111": "kīdṛśaṃ santataṃ vistṛtaṃ tamaḥ andhākāram ajñānaṃ ca bhindānamamandanayanānandakaraṃ ca /",
    "GK16visa10cu:8112": "atra kiṃ mukhasya candratayādhvasānādatiśayoktiḥ, uta idamiti mukhaṃ",
    "GK16visa10cu:8113": "nirdiśya candratvāropādrūpakam, athavā idamiti mukhasya candramaṇḍalasya ca dvayorapi prakṛtayorekadharmābhisaṃbandhāttulyayogitā,",
    "GK16visa10cu:8114": "āhosviccandrasyāprakṛtatvāddīpakam, kiṃ vā viśeṣaṇasāmyādaprastutasya",
    "GK16visa10cu:8115": "mukhasya gamyatvātsamāsoktiḥ, yadvāprastutacandravarṇanayā prastutasya mukhasyāvagatirityaprastutapraśaṃsā, yadvā manmathoddīpanaḥ kālaḥ",
    "GK16visa10cu:8116": "svakāryabhūtacandravarṇanāmukhena vaṇita iti paryāyoktiriti bahūnāmalaṅkarāṇāṃ saṃdehātsaṃdehasaṅkaraḥ",
    "GK16visa10cu:8117": "Vijñapriyā:",
    "GK16visa10cu:8118": "(vi, gha) atrālaṅkārāṇāṃ saṃśayakoṭitāṃ darśayati--atreti . idaṃ gagane aindavaṃ maṇḍalamarthānnāyikāyāmābhātītyarthaḥ",
    "GK16visa10cu:8119": "evaṃ cāropādhikaraṇasya mukhasyānirdeśādatiśayoktirityarthaḥ /",
    "GK16visa10cu:8120": "mukhasyedaṃ padena nirdeśe tu rūpakamityāha uteti /",
    "GK16visa10cu:8121": "tulyayogitāṃ darśayatyathaveti /",
    "GK16visa10cu:8122": "tathāṃ ca idaṃ nirdiśyamānaṃ mukhaṃ gagane aindavaṃ maṇḍalaṃ cābhātītyartaḥ /",
    "GK16visa10cu:8123": "dvayorapi prakṛtayoriti /",
    "GK16visa10cu:8124": "ubhayasyaiva dīpyamānatvavarṇane 'pi kramasattve ityarthaḥ /",
    "GK16visa10cu:8125": "mukhasyaiva prakrāntatve tadupamānatayaiva candranirdeśe tu tasyāprakṛtatvāt prakṛtāprakṛtayorekadharmānvayarūpaṃ dīpakamityarthaḥ /",
    "GK16visa10cu:8126": "samāsoktiṃ darśayati---kiṃveti /",
    "GK16visa10cu:8127": "candravarṇanasyaiva prakrāntatve 'prastutapraśaṃsetyāha yadveti /",
    "GK16visa10cu:8128": "kāryabhūteti /",
    "GK16visa10cu:8129": "candrodayasya sandhyākālakāryatvāt /",
    "GK16visa10cu:8130": "yathā vā--”mukhacandraṃ paśyāmi” ityatra kiṃ mukhaṃ candra iva ityupamā ?",
    "GK16visa10cu:8131": "uta candra eveti rūpakamiti saṃdehaḥ /",
    "GK16visa10cu:8132": "sādhakabādhakayordvayorekatarasya sadbhāve na punaḥ saṃdehaḥ /",
    "GK16visa10cu:8133": "yathā--",
    "GK16visa10cu:8134": "“mukhacandraṃ cumbati” ityatra cumbanaṃ mukhasyānukūlamityupamāyāḥ",
    "GK16visa10cu:8135": "sādhakam /",
    "GK16visa10cu:8136": "candrasya tu pratikūlamiti rūpakasya bādhakam /",
    "GK16visa10cu:8137": "“mukhacandraḥ prakāśate” ityatra prakāśākhyo dharmo rūpakasya sādhako mukhe upacaritatvena saṃbhavatīti nopamābādhakaḥ /",
    "GK16visa10cu:8138": "Vijñapriyā:",
    "GK16visa10cu:8139": "(vi ṅa) alaṅkāradvayasandehaṃ darśayati---yathā veti /",
    "GK16visa10cu:8140": "mukhacandraṃ cumbatīti mukhasyānukūlaṃ candratulyamukha eva sākṣādanvitamityarthaḥ /",
    "GK16visa10cu:8141": "natu mukhātmake candre sambhogacumbanāsambhavāt /",
    "GK16visa10cu:8142": "candrasyā tu pratikūlamiti /",
    "GK16visa10cu:8143": "mukhaniṣṭhasya cumbanasya mukhābhinnatvena gṛhītacandre 'pi",
    "GK16visa10cu:8144": "parasparasyāsambhavāt /",
    "GK16visa10cu:8145": "prakāśākhya iti /",
    "GK16visa10cu:8146": "tibhiranāśākhya ityarthaḥ /",
    "GK16visa10cu:8147": "saca dharmaścandre eva sākṣāstītyato viśeṣyatvena pratīyamāne candre sākṣādanvitatvādrūpakasya sādhaka ityarthaḥ /",
    "GK16visa10cu:8148": "upamāyāstu na bādhaka ityata āhamukhe upacaritatveneti /",
    "GK16visa10cu:8149": "candratulyamukhe 'pi candradharmaprakāśanāropasambhavādityarthaḥ /",
    "GK16visa10cu:8150": "“rājanārāyaṇaṃ lakṣmīstvāmāliṅgati nirbharam” /",
    "GK16visa10cu:8151": "atra yoṣita āliṅganaṃ nāyakasya sādṛśye nocitamiti lakṣmyāliṅganasya",
    "GK16visa10cu:8152": "rājanyāsaṃbhavādupamābādhakam, nārāyaṇe saṃbhavādrūpakam /",
    "GK16visa10cu:8153": "Vijñapriyā:",
    "GK16visa10cu:8154": "(vi, ca) rūpakasādhakamāha---rājanārāyaṇamiti /",
    "GK16visa10cu:8155": "lakṣmīratra nārāyaṇasya patnī natu sampat /",
    "GK16visa10cu:8156": "ata āha--yoṣita iti /",
    "GK16visa10cu:8157": "nārāyaṇe ca sambhavādrūpakamiti /",
    "GK16visa10cu:8158": "rūpake nārāyaṇasyaiva viśeṣyatvāt tatraivāliṅganānvayāt /",
    "GK16visa10cu:8159": "evam--",
    "GK16visa10cu:8160": "“vadanāmbujameṇākṣyā bhāti cañcalalocanam” /",
    "GK16visa10cu:8161": "atra vadane locanasya sambhavādupamāyāḥ sādhakatā, ambuje cāsaṃbhavādrūpakasya bādhakatā /",
    "GK16visa10cu:8162": "Vijñapriyā:",
    "GK16visa10cu:8163": "(vi, cha) upamāyāḥ sādhakamāha--vadanāmbujamiti /",
    "GK16visa10cu:8164": "cañcalaṃ locanaṃ yatreti vigraheṇa cañcalalocanavattvasyāmbujatulye vadane eva sambhavādupamāyāḥ sādhakatetyāha--atreti /",
    "GK16visa10cu:8165": "evaṃ--”sundaraṃ vadanāmbujam” ityādau sādhāraṇadharmaprayoge “upamitaṃ",
    "GK16visa10cu:8166": "vyāghrādibhiḥ sāmānyāprayoge” iti vacanādupamāsamāso na",
    "GK16visa10cu:8167": "saṃbhavatītyupamāyā bādhakaḥ /",
    "GK16visa10cu:8168": "evaṃ cātra mayūravyaṃsakāditvādrūpakasamāsa eva /",
    "GK16visa10cu:8169": "Vijñapriyā:",
    "GK16visa10cu:8170": "(vi, ja) evamanuśāsanenāpi yatropamāsamāso niṣiddhastatrāpa",
    "GK16visa10cu:8171": "nopamatyāhaevamiti /",
    "GK16visa10cu:8172": "sundaraṃ vadanāmbujamityādau sādhāraṇadharmaprayoge upamāsamāso na sambhavatītyatra upamāyā bādhaka ityanvayaḥ /",
    "GK16visa10cu:8173": "sa ca dharmotra sundaratvam, tasya upamābādhakatāgrāhakapāṇinyanuśāsanaṃ darśayati---upamitamiti",
    "GK16visa10cu:8174": "anena pāṇinisūtreṇa sādhāraṇadharmāprayoga eva puruṣavyāghrādyupamāsamāsaḥ /",
    "GK16visa10cu:8175": "evaṃ bodhanātsādhāraṇadharmaprayoga eva tatsamāso niṣiddhaḥ /",
    "GK16visa10cu:8176": "atrahīti vacanāt sundaraṃ vahanāmbujamiti prayoge upamāsamāse sati na sambhavatītyataḥ sundaratvarūpasādhāraṇadharmāprayoge upamāyā bodha ityarthaḥ /",
    "GK16visa10cu:8177": "nanu “mayūraiva puruṣo vyaṃsako vigatabhujamūla'; ityādyārthe vyaṃsakatvādibhāvād yatropamānasya pūrvanirdeśastatraiva mayūravyaṃsakaditvamupamānasya paranirdeśe tu netyarthaḥ /",
    "GK16visa10cu:8178": "ekāśrayānupraveśo yathā mama--",
    "GK16visa10cu:8179": "“kaṭākṣeṇāpīṣatkṣaṇamapi nirīkṣeta yadi sā tadānandaḥ sāndraḥ sphurati",
    "GK16visa10cu:8180": "pihitāśeṣaviṣayaḥ /",
    "GK16visa10cu:8181": "saromāñcodañcatkucakalaśanibhinnavasayaḥ parīrambhārambhaḥ ka iva",
    "GK16visa10cu:8182": "bhavitāmbhoruhadṛśaḥ” //",
    "GK16visa10cu:8183": "Vijñapriyā:",
    "GK16visa10cu:8184": "(vi, jha) ekāśrayasthitirūpāṇāmalaṅkāraṇāṃ saṅkaramāha---kaṭākṣeṇeti",
    "GK16visa10cu:8185": "ekāśrayaśca kvacidekaṃ vākyaṃ kvacidekaṃ padam /",
    "GK16visa10cu:8186": "nacaikavākyasthatve saṃsṛṣṭireveti vācyam, aṅgāṅgibhāve atathātvāt /",
    "GK16visa10cu:8187": "naca tadā aṅgāṅgibhāvasaṅkara iti vācyam /",
    "GK16visa10cu:8188": "tadāpyekāśrayānupraveśānapāyāt /",
    "GK16visa10cu:8189": "kaṭākṣeṇeti /",
    "GK16visa10cu:8190": "sā nāyikā kṣaṇamarthānmāmīṣadalpaṃ yadi nirīkṣeta tadā pihitāśeṣaviṣayaḥ sāndra ānandaḥ sphurati",
    "GK16visa10cu:8191": "tadā tasyā ambujākṣyāḥ parīrambhārambhaḥ ka iva bhavitā, kaṭākṣeṇaiva kṛtārtho 'haṃ tatparirambhaṃ nopekṣa ityarthaḥ /",
    "GK16visa10cu:8192": "yadvā kaṭākṣapātanato 'dhikataraḥ parirambhārambhaḥ kaiva bhavitā,",
    "GK16visa10cu:8193": "anirvacanīya eva bhavitā ityarthaḥ /",
    "GK16visa10cu:8194": "kīdṛśaḥ parirambhārambhaḥ /",
    "GK16visa10cu:8195": "saromāñcābhyāmata evodañcadbhyāṃ kucakalaśābhyāṃ nirbhinnaṃ paribhraṣṭaṃ vasanaṃ yatra tādṛśaḥ",
    "GK16visa10cu:8196": "atra kaṭākṣeṇāpīṣatkṣaṇamapītyatracchekānuprāsasya nirīkṣetetyatra kṣakāramādāya vṛttyanuprāsasyacaikāśraye 'nupraveśaḥ /",
    "GK16visa10cu:8197": "evaṃ cātraivānuprasārthāpattyalaṅkārayoḥ /",
    "GK16visa10cu:8198": "Vijñapriyā:",
    "GK16visa10cu:8199": "(vi, ña) atra vākyārūpaikāśrayasattvaṃ dvividhānuprāsayordarśayati---atreti chekātuprāso 'nekasya vyañjanasya svarūpataḥ sāmye sati tacchekānuprāsoktatvāt /",
    "GK16visa10cu:8200": "saṃyuktānevarṇasya tu ānupūrvyasambhavāttādṛśe 'nekasya",
    "GK16visa10cu:8201": "kṣakāramātrasya sakṛcchekānuprāsa ityarthaḥ /",
    "GK16visa10cu:8202": "tādṛśasyaiva kṣakārāntarasāhityādanekadhātve vṛttyanuprāsa",
    "GK16visa10cu:8203": "ityāha---nirīkṣetityatreti /",
    "GK16visa10cu:8204": "anekasyāsakṛttve vṛttyanuprasasyoktatvāt /",
    "GK16visa10cu:8205": "ekāśrayānupraveśa ekavākyapraveśaḥ /",
    "GK16visa10cu:8206": "evaṃ ca kṣakāradvayaghaṭitacchekānuprāsena kṣakārāntarasāhityavaśād vṛttyanuprāsajananādaṅgāṅgibhāvasaṅkaro",
    "GK16visa10cu:8207": "samāsaikapadārūpāśraye",
    "GK16visa10cu:8208": "'saṅkīrṇamudāharati---āpātatastatraivānuprāsārthāpattyalaṅkārayorekāśrayānupraveśaṃ",
    "GK16visa10cu:8209": "darśayati---evaṃ cātraiveti /",
    "GK16visa10cu:8210": "kaṭākṣapātenāpi sāndrandasphuraṇād daṇḍāpūpikayā siddhe stanaparirambhe 'nirvacanīyānanda ityevamarthāpattyalaṅkāra ityarthaḥ /",
    "GK16visa10cu:8211": "yathā vā--",
    "GK16visa10cu:8212": "“saṃsāradhvāntavidhvaṃsa--” ityatra rūpakānuprāsayoḥ /",
    "GK16visa10cu:8213": "yathā vā--”kurabakāravakāraṇatāṃ yayuḥ” ityatra rabakā ravakā ityekaṃ bakāravakāra ityekamiti yamakayoḥ /",
    "GK16visa10cu:8214": "Vijñapriyā:",
    "GK16visa10cu:8215": "(vi, ṭa) samāsa ekapade 'ṅgāṅgibhāvasaṅkararahitamekāśrayānupraveśasaṅkaramāha--yathā veti",
    "GK16visa10cu:8216": "rūpakānuprāsayoriti /",
    "GK16visa10cu:8217": "kaṃsaniṣūdane sūryatāropaṇaāt /",
    "GK16visa10cu:8218": "kurubakā ityādi /",
    "GK16visa10cu:8219": "atra ekavākyagataṃ yamakadvayam /",
    "GK16visa10cu:8220": "nacātra pūrvayamakenottarayamakanirvāhādanugrāhyānugrāhakatāsaṅkaropīti vācyam /",
    "GK16visa10cu:8221": "kāraṇatāmityetadīyarephaparyantasyottarayamakasya pūrvayamakenāpi nirvāhyātvāt /",
    "GK16visa10cu:8222": "evaṃ “kalakalolakaloladṛśe'; tyatrāpi lakalo lakalo kalola kalola iti",
    "GK16visa10cu:8223": "yamakadvayam /",
    "GK16visa10cu:8224": "yathā vā--",
    "GK16visa10cu:8225": "“ahiṇaapaoarasiesu pahiasāmāhaesu diahesu /",
    "GK16visa10cu:8226": "rahasapasāriagīāṇaṃ ṇaccijaṃ moravindāṇam” //",
    "GK16visa10cu:8227": "Vijñapriyā:",
    "GK16visa10cu:8228": "(vi, ṭha) upamārūpakayorapyekāśrayānupraveśaṃ darśayati---ahiṇaa iti",
    "GK16visa10cu:8229": "“abhinavapayodarasikeṣu pathikasāmājikeṣu divaseṣu /",
    "GK16visa10cu:8230": "mahati prasāritagītānartitakaṃ mayūravṛndānām //",
    "GK16visa10cu:8231": "“iti saṃskṛtam /",
    "GK16visa10cu:8232": "prasāritaṃ gītaṃ yatreti tādṛśaṃ mayūravṛndānāmānartitakaṃ nṛtyayuktaviśeṣaṇakeṣu divaseṣu mahati pūjyaṃ bhavati śobhate ityarthaḥ /",
    "GK16visa10cu:8233": "maha pūjāyāmiti dhātuḥ /",
    "GK16visa10cu:8234": "nṛtyocitaṃ divasaviśeṣaṇamāha---abhinaveti /",
    "GK16visa10cu:8235": "abhinavapayoda eva rasikā rasavanta eka nṛtyadarśanārthaṃ rasavanto yatra tādṛśeṣu /",
    "GK16visa10cu:8236": "tathā pathikāḥ sāmājikā iva nṛtyādididṛkṣisamājapradhānānīva yatra tādṛśeṣu /",
    "GK16visa10cu:8237": "atra rasikasāmājikānāṃ samājapradhānatulyānāṃ ca tṛtyadarśināmāśrayatvena divasānāṃ nṛtyasattārūpakaṃ vyaṅgyamavadheyam /",
    "GK16visa10cu:8238": "atra “pahiasāmāiesu” ityekāśraye pathikaśayāmāyitetyupamā,",
    "GK16visa10cu:8239": "pathikasāmājikeṣvitirūpakaṃ praviṣṭamiti /",
    "GK16visa10cu:8240": "Vijñapriyā:",
    "GK16visa10cu:8241": "(vi, ḍa) atropamārūpakayorekāśrayānupraveśaṃ darśayati---atreti /",
    "GK16visa10cu:8242": "pathikāśyāmāyitā yatretyupametyarthaḥ /",
    "GK16visa10cu:8243": "pathikamāsājikeṣu ityatraiva divaseṣu vyaṅgyarūpakaṃ darśayati /",
    "GK16visa10cu:8244": "pathikāḥ sāmājikā yeṣu iti /",
    "GK16visa10cu:8245": "sāmājikā eva yeṣvityarthaḥ /",
    "GK16visa10cu:8246": "praviṣṭamiti---vyaṅgyasattārūpakamityarthaḥ /",
    "GK16visa10cu:8247": "śrīcandraśekharamahākavicandrasūnu- śrīviśvanāthakavirājakṛtaṃ prabandham /",
    "GK16visa10cu:8248": "sāhityadarpaṇamamuṃ sudhiyo vilokya sāhityatattvamakhilaṃ sukhameva vitta",
    "GK16visa10cu:8249": "Vijñapriyā:",
    "GK16visa10cu:8250": "(vi, ḍha) śrīcandreti /",
    "GK16visa10cu:8251": "atra mudhiya iti sambodhanam /",
    "GK16visa10cu:8252": "kvacit kavya iti pāṭhaḥ /",
    "GK16visa10cu:8253": "he sudhiyaḥ, śrīcandretyādikṛtamamuṃ sāhityadarpaṇaṃ pustakaṃ vilokya akhilaṃ sāhityatattvaṃ sukhameva sukhaviśiṣṭameva yathā syāttathā vitta jānītetyarthaḥ /",
    "GK16visa10cu:8254": "Locanā:",
    "GK16visa10cu:8255": "(lo, ū) śrīcandraśekhareti /",
    "GK16visa10cu:8256": "mahākavicandretyatra candraśabdaḥ śreṣṭhārthaḥ /",
    "GK16visa10cu:8257": "viśvanāthanāmā kavirājaḥ yasyemāṃ praśastimācakṣate vicakṣaṇāḥ /",
    "GK16visa10cu:8258": "“āḥ kiṃ kampamurīkaroṣi vasudhe dhūrardite vā bhava- drovindena tu nandamandirakṛtakrīḍāvatāreṇa te /",
    "GK16visa10cu:8259": "vikhyātaḥ kavirājirāja iti yaḥ śrīviśvanāthaḥ kṛtī tasyākarṇya giraḥ śirāṃsi bhujagādhīśo dhunīte 'dhunā” //",
    "GK16visa10cu:8260": "tena kṛtaṃ sāhityadarpaṇākhyaṃ granthamavalokyeti sambandhaḥ /",
    "GK16visa10cu:8261": "yāvatprasannendunibhānanā śrīrnārāyaṇasyāṅgamalaṅkaroti /",
    "GK16visa10cu:8262": "tāvanmanaḥ saṃmadayan kavīnāmeṣa prabandhaḥ prathito 'stu loke //",
    "GK16visa10cu:8263": "Vijñapriyā:",
    "GK16visa10cu:8264": "(vi, ṇa) yāvaditi /",
    "GK16visa10cu:8265": "prasannendunibhānanā śrīryāvannārāyaṇasyāṅgamalaṅkaroti, tāvatkavīnāṃ manaḥ sammadayannayaṃ prabandho loke prathitostu ityarthaḥ /",
    "GK16visa10cu:8266": "Locanā:",
    "GK16visa10cu:8267": "(lo, ṛ) samprati granthasya samāptau svābhīṣṭapūrvakaṃ śubhāśaṃsanaṃ karoti--- yāvaditi",
    "GK16visa10cu:8268": "sammadayan samyak prīṇayan--- āstāmanantakṛtinā kṛta eṣa dhīre-",
    "GK16visa10cu:8269": "ṇāsādya tātaśaraṇāmburuhaprasādam /",
    "GK16visa10cu:8270": "ācandramātaraṇikovidavṛndavandyaḥ sāhityadarpaṇavivekavacaḥ prapañcaḥ",
    "GK16visa10cu:8271": "ityālaṅkārikacakravartisāndhivigrahikamahāpātraśrīviśvanāthakavirājakṛte sāhityadarpaṇe daśamaḥ paricchedaḥ /",
    "GK16visa10cu:8272": "Vijñapriyā:",
    "GK16visa10cu:8273": "(vi, ta) itītyādi /",
    "GK16visa10cu:8274": "akhilabhāṣaiva vilāsinī nāyikā tasyāḥ bhujaṅgaḥ kāmukastadanuśīlakatvāt /",
    "GK16visa10cu:8275": "iti maheśvaratarkālaṅkāraviracitāyāṃ sāhityadarpaṇaṭīkāyāṃ daśamaparicchedavivaraṇam suśliṣṭasaṃskṛtavaśena sukhādhirohā vaiṣamyadustarataraṅgavibhedadakṣā /",
    "GK16visa10cu:8276": "sāhityadarpaṇamahārṇavamuttarītuṃ ṭīkeyamastitaraṇirna bibhīta dhīrāḥ",
    "GK16visa10cu:8277": "darpaṇe pratibimbante padārthā iti nādbhutam /",
    "GK16visa10cu:8278": "citraṃ mamaitad vyākhyāne darpaṇaḥ pratibimbite // 2 //",
    "GK16visa10cu:8279": "avadhānakṛtāmodā ṭīkeyaṃ nāvadhīryatām /",
    "GK16visa10cu:8280": "dhīrāḥ kaṣāyatāmbūle svādyante hi kramādrasāḥ //"
}