{
  "GR13svact_pu:0": "kailāsaśikharāsīnaṃ bhairavaṃ vigatāmayam /",
  "GR13svact_pu:1": "caṇḍanandimahākāla- gaṇeśavṛṣabhṛṅgibhiḥ // SvaT_1.1 //",
  "GR13svact_pu:2": "kumārendrayamāditya- brahmaviṣṇupuraḥsaraiḥ /",
  "GR13svact_pu:3": "stūyamānaṃ maheśānaṃ gaṇamātṛniṣevitam // SvaT_1.2 //",
  "GR13svact_pu:4": "sṛṣṭisaṃhārakartāraṃ vilayasthitakārakam /",
  "GR13svact_pu:5": "anugrahakaraṃ devaṃ praṇatārtivināśanam // SvaT_1.3 //",
  "GR13svact_pu:6": "muditaṃ bhairavaṃ dṛṣṭvā devī vacanamabravīt /",
  "GR13svact_pu:7": "śrīdevyuvāca",
  "GR13svact_pu:8": "yattvayā kathitaṃ mahyaṃ svacchandaṃ parameśvara // SvaT_1.4 //",
  "GR13svact_pu:9": "śatakoṭipravistīrṇaṃ bhedānantyavisarpitam /",
  "GR13svact_pu:10": "catuṣpīṭhaṃ mahātantra catuṣṭayaphalodayam // SvaT_1.5 //",
  "GR13svact_pu:11": "na śaknuvanti manujā alpavīryaparākramāḥ /",
  "GR13svact_pu:12": "alpāyuṣo 'lpavittāśca alpasattvāśca śaṃkara // SvaT_1.6 //",
  "GR13svact_pu:13": "tadarthaṃ saṃgrahaṃ tasya svalpaśāstrārthavistaram /",
  "GR13svact_pu:14": "bhuktimuktipradātāraṃ kathayasva prasādataḥ // SvaT_1.7 //",
  "GR13svact_pu:15": "kīdṛśaṃ vai guruṃ vidyāt sādhakaṃ ca maheśvara /",
  "GR13svact_pu:16": "bhayābhayapradātāraṃ śiṣyaṃ bhūmiṃ ca kīdṛśīm // SvaT_1.8 //",
  "GR13svact_pu:17": "mantrāṃścaiva samāsena kālaṃ caiva samāsataḥ /",
  "GR13svact_pu:18": "yajanaṃ havanaṃ caiva adhivāsaṃ rajāṃsi ca // SvaT_1.9 //",
  "GR13svact_pu:19": "pañcagavyaṃ caruṃ caiva dantakāṣṭhaṃ ca maṇḍalam /",
  "GR13svact_pu:20": "dīkṣā cādhvābhiṣekau ca samayānsādhanāni ca // SvaT_1.10 //",
  "GR13svact_pu:21": "kalimāsādya sidhyanti tathā brūhi maheśvara /",
  "GR13svact_pu:22": "śrībhairava uvāca",
  "GR13svact_pu:23": "sādhu sādhu mahābhāge yattvayā paricoditam // SvaT_1.11 //",
  "GR13svact_pu:24": "anugrahāya martyānāṃ sāmprataṃ kathayāmi te /",
  "GR13svact_pu:25": "ādau tāvatparīkṣeta ācāryaṃ śubhalakṣaṇam // SvaT_1.12 //",
  "GR13svact_pu:26": "āryadeśasamutpannaṃ sarvāvayavabhūṣitam /",
  "GR13svact_pu:27": "śivaśāstravidhānajñaṃ jñānajñeyaviśāradam // SvaT_1.13 //",
  "GR13svact_pu:28": "devakarmarataṃ śāntaṃ satyavādidṛḍhavratam /",
  "GR13svact_pu:29": "sattvavadvīryasampannaṃ dayādākṣiṇyasaṃyutam // SvaT_1.14 //",
  "GR13svact_pu:30": "tyāginaṃ dambhanirmuktaṃ śivaśāstreṣu bhāvitam /",
  "GR13svact_pu:31": "īdṛśaṃ tu guruṃ prāpya siddhimuktī na dūrataḥ // SvaT_1.15 //",
  "GR13svact_pu:32": "krodhanaścapalaḥ kṣudro dayādākṣiṇyavarjitaḥ /",
  "GR13svact_pu:33": "kekaro danturaḥ kāṇaḥ pāpiṣṭhaḥ śāstravarjitaḥ // SvaT_1.16 //",
  "GR13svact_pu:34": "atidīrghastathā hrasvaḥ kṛśaḥ sthūlaḥ kṣayānvitaḥ /",
  "GR13svact_pu:35": "tārkiko dambhasaṃyuktaḥ satyaśaucavivarjitaḥ // SvaT_1.17 //",
  "GR13svact_pu:36": "anyaśāstrarato yastu nāsau muktiphalapradaḥ /",
  "GR13svact_pu:37": "śiṣyo dayānvito dhīro dambhamāyāvivarjitaḥ // SvaT_1.18 //",
  "GR13svact_pu:38": "devāgnigurubhaktaśca śāstrabhakto dṛḍhavrataḥ /",
  "GR13svact_pu:39": "guruśuśrūṣaṇaparaḥ suśāntendriyasaṃyutaḥ // SvaT_1.19 //",
  "GR13svact_pu:40": "īdṛśo vai bhavecchiṣ.yaḥ so 'trānugrahabhājanam /",
  "GR13svact_pu:41": "māyānvitaḥ śaṭhaḥ krūro niḥsatyaḥ kalahapriyaḥ // SvaT_1.20 //",
  "GR13svact_pu:42": "kāmī ca lobhasampannaḥ śivabhaktivivarjitaḥ /",
  "GR13svact_pu:43": "dūṣako guruśāstrāṇāṃ dīkṣito 'pi na muktibhāk // SvaT_1.21 //",
  "GR13svact_pu:44": "santāpaṃ krodhane vindyāc capale capalāḥ śriyaḥ /",
  "GR13svact_pu:45": "mantrasiddhiṃ haret kṣudra ācāryastu varānane // SvaT_1.22 //",
  "GR13svact_pu:46": "dayāhīnena daurbhāgyam adakṣe dasyupīḍanam /",
  "GR13svact_pu:47": "kekareṇa bhavedvyādhir danturaḥ kalikārakaḥ // SvaT_1.23 //",
  "GR13svact_pu:48": "kāṇo vidveṣajananaḥ khalvāṭaścārthanāśanaḥ /",
  "GR13svact_pu:49": "śāstrahīne na siddhiḥ syād dīkṣādau vīravandite // SvaT_1.24 //",
  "GR13svact_pu:50": "dīrghe rājabhayaṃ jñeyaṃ hrasvaḥ putravināśanaḥ /",
  "GR13svact_pu:51": "kṛśaḥ kṣayakaro jñeyaḥ sthūla utpātakārakaḥ // SvaT_1.25 //",
  "GR13svact_pu:52": "kṣayānvitena mṛtyuḥ syāt tārkike vadhabandhanam /",
  "GR13svact_pu:53": "dāmbhikaḥ pāpajanako veditavyo varānane // SvaT_1.26 //",
  "GR13svact_pu:54": "mantāstasya na siddhyanti yaḥ satyādivivarjitaḥ /",
  "GR13svact_pu:55": "sarve te na śubhā devi iha loke paratra ca // SvaT_1.27 //",
  "GR13svact_pu:56": "sitaraktapītakṛṣṇāṃ bhūmiṃ plavaviśodhitām /",
  "GR13svact_pu:57": "viśalyāṃ lakṣaṇairyuktāṃ sarvakāmārthasādhikām // SvaT_1.28 //",
  "GR13svact_pu:58": "sugandhigandhasaṃyuktāṃ puṣpaprakaralālitām /",
  "GR13svact_pu:59": "sudhūpāmodabahalāṃ vitānopariśobhitam // SvaT_1.29 //",
  "GR13svact_pu:60": "ācāryastu śucirbhūtvā candanāgurucarcitaḥ /",
  "GR13svact_pu:61": "sudhūpitaḥ prasannātmā khaṭikākarasaṃyutaḥ // SvaT_1.30 //",
  "GR13svact_pu:62": "prāṅmukhodaṅmukho vāpi ekacittaḥ samāhitaḥ /",
  "GR13svact_pu:63": "mātṛkāṃ prastarettatra ādikṣāntāmanukramāt // SvaT_1.31 //",
  "GR13svact_pu:64": "ādiḥ ṣoḍaśabhedena sākṣādvai bhairavaḥ smṛtaḥ /",
  "GR13svact_pu:65": "kavargaścaṭavargau ca tapayāḥ śastathaiva ca // SvaT_1.32 //",
  "GR13svact_pu:66": "saṃhāreṇa samopetau yonirvai bhairavī smṛtā /",
  "GR13svact_pu:67": "mātṛkābhairavaṃ devam avargeṇa prapūjayet // SvaT_1.33 //",
  "GR13svact_pu:68": "bhairavī kādinā pūjyā mātṛvargaiḥ prapūjayet /",
  "GR13svact_pu:69": "avarge tu mahālakṣmīḥ kavarge kamalodbhavā // SvaT_1.34 //",
  "GR13svact_pu:70": "cavarge tu maheśānī ṭavarge tu kumārikā /",
  "GR13svact_pu:71": "nārāyaṇī tavarge tu vārāhī tu pavargikā // SvaT_1.35 //",
  "GR13svact_pu:72": "aindrī caiva yavargasthā cāmuṇḍā tu śavargikā /",
  "GR13svact_pu:73": "etāḥ sapta mahāmātṛḥ saptalokavyavasthitāḥ // SvaT_1.36 //",
  "GR13svact_pu:74": "sarvān kāmānavāpnoti devyevaṃ bhairavo 'bravīt /",
  "GR13svact_pu:75": "ante 'sya uddharenmantrān yathākramaniyogataḥ // SvaT_1.37 //",
  "GR13svact_pu:76": "trayodaśaṃ binduyutam anantāsanamuttamam /",
  "GR13svact_pu:77": "anena yojayetsarvaṃ somasūryāgnimadhyagam // SvaT_1.38 //",
  "GR13svact_pu:78": "brahmaviṣṇumaheśānaṃ śavāntaṃ parikalpayet /",
  "GR13svact_pu:79": "mūrtiṃ haṃsākṣareṇaiva bindubhinnena kalpayet // SvaT_1.39 //",
  "GR13svact_pu:80": "ardhacandrakṛtāṭopāṃ svasvanāṃ tuhinaprabhām /",
  "GR13svact_pu:81": "tadūrdhve sakalaṃ devaṃ svacchandaṃ parikalpayet // SvaT_1.40 //",
  "GR13svact_pu:82": "oṃkāramuccaretpūrvam aghorebhyo anantaram /",
  "GR13svact_pu:83": "tha ghorebhyo samālikhya tato 'nyattu samālikhet // SvaT_1.41 //",
  "GR13svact_pu:84": "ghoraghoratarebhyaśca sarvataḥ śarva uccaret /",
  "GR13svact_pu:85": "sarvebhyaḥ padamanyacca namaste rudra eva ca // SvaT_1.42 //",
  "GR13svact_pu:86": "rūpebhyaśca samālikhya namaskārāvasānakam /",
  "GR13svact_pu:87": "mantrarājaḥ samākhyātaḥ aghoraḥ surapūjitaḥ // SvaT_1.43 //",
  "GR13svact_pu:88": "sakṛduccārito devi nāśayet sarvakilbiṣam /",
  "GR13svact_pu:89": "janmakoṭīsahasraistu bhramadbhiḥ samupārjitam // SvaT_1.44 //",
  "GR13svact_pu:90": "smaraṇānnāśayeddevi tamaḥ sūryodaye yathā /",
  "GR13svact_pu:91": "yakārādivakārāntāḥ saṃhāreṇa samāyutāḥ // SvaT_1.45 //",
  "GR13svact_pu:92": "bindumastakasambhinnā bhairavasya mukhāni ca /",
  "GR13svact_pu:93": "brahmabhaṅgyā niyojyāni mūrdhādicaraṇāvadhi // SvaT_1.46 //",
  "GR13svact_pu:94": "punaścordhvaṃ mukhaṃ kalpyaṃ prāgdakṣiṇamathottaram /",
  "GR13svact_pu:95": "aparaṃ kalpayitvā tu kalābhedena vinyaset // SvaT_1.47 //",
  "GR13svact_pu:96": "pūrvaṃ ca dakṣiṇaṃ caiva uttaraṃ paścimaṃ tathā /",
  "GR13svact_pu:97": "ūrdhvamūrdhnā tu saṃyuktaṃ kṣakāraṃ tvīśarūpiṇam // SvaT_1.48 //",
  "GR13svact_pu:98": "evaṃ vaktraṃ caturdhā tu vaktreṣveva niyojayet /",
  "GR13svact_pu:99": "pañcamaṃ yadbhavedvaktraṃ kṣakāreṇaiva nirdiśet // SvaT_1.49 //",
  "GR13svact_pu:100": "hṛdi grīvāṃsapṛṣṭhe tu nābhau ca jaṭhare tathā /",
  "GR13svact_pu:101": "pṛṣṭhe corasi vinyased aghoreṇa yathākramam // SvaT_1.50 //",
  "GR13svact_pu:102": "guhye tathā gude caiva tathorvorjānunorapi /",
  "GR13svact_pu:103": "jaṅghayośca sphijoḥ kaṭyāṃ pārśvayorubhayorapi // SvaT_1.51 //",
  "GR13svact_pu:104": "vinyaseccaiva vāmena śarīre tu yathākramam /",
  "GR13svact_pu:105": "pādau hastau tathā nāsāṃ śiraścaiva bhujāvatha // SvaT_1.52 //",
  "GR13svact_pu:106": "sadyena kalpayeddevi sarvametadyathākramam /",
  "GR13svact_pu:107": "tāsāṃ nāmāni vakṣyāmi yathāvadanupūrvaśaḥ // SvaT_1.53 //",
  "GR13svact_pu:108": "tārā sutārā taraṇī tārayantī sutāraṇī /",
  "GR13svact_pu:109": "īśānasya kalā pañca nirañjanapadānugā // SvaT_1.54 //",
  "GR13svact_pu:110": "nivṛttiśca pratiṣṭhā ca vidyā śāntistathaiva ca /",
  "GR13svact_pu:111": "puruṣasya kalā hyetāś catasraḥ parikīrtitāḥ // SvaT_1.55 //",
  "GR13svact_pu:112": "tamā mohā kṣudhā nidrā mṛtyurmāyā bhayā jarā /",
  "GR13svact_pu:113": "aghorasya kalā hyetā aṣṭau vai varavarṇini // SvaT_1.56 //",
  "GR13svact_pu:114": "rajā rakṣā ratiḥ pālyā kāmyā tṛṣṇā matiḥ kriyā /",
  "GR13svact_pu:115": "ṛddhirmāyā ca rātriśca bhrāmiṇī mohanī tathā // SvaT_1.57 //",
  "GR13svact_pu:116": "manonmanī kalā hyetā vāmadeve trayodaśa /",
  "GR13svact_pu:117": "siddhirṛddhirdyutirlakṣmīr medhā kāntiḥ sudhā sthitiḥ // SvaT_1.58 //",
  "GR13svact_pu:118": "sadyojātakalāstvevam aṣṭau samparikīrtitāḥ /",
  "GR13svact_pu:119": "punaśca sādhako devi sarvāṅgeṣu yathākramam // SvaT_1.59 //",
  "GR13svact_pu:120": "navatattvaṃ tritattvaṃ ca dhruveṇa parikalpayet /",
  "GR13svact_pu:121": "vidyāṅgāni punarnyasya teṣāṃ mantrān śṛṇu priye // SvaT_1.60 //",
  "GR13svact_pu:122": "aghorebhyo samālikhya tha ghorebhyo dvitīyakam /",
  "GR13svact_pu:123": "ghoraghoratarebhyaśca tṛtīyaṃ parikalpayet // SvaT_1.61 //",
  "GR13svact_pu:124": "sarvataḥ śarva sarvebhyo caturthaṃ parikalpayet /",
  "GR13svact_pu:125": "namaste rudrarūpebhyaḥ pañcamaṃ ca vidhānataḥ // SvaT_1.62 //",
  "GR13svact_pu:126": "oṃkāramuccaretpūrvaṃ juṃ saśca tadanantaram /",
  "GR13svact_pu:127": "netratrayaṃ prakalpeta vidyādehasya bhāmini // SvaT_1.63 //",
  "GR13svact_pu:128": "vidyāṅgāni vijānīyāt nāmāni ca nibodha me /",
  "GR13svact_pu:129": "sarvātmā tu brahmaśiro jvālinī piṅgalaṃ tathā // SvaT_1.64 //",
  "GR13svact_pu:130": "durbhedyaṃ pāśupatyaṃ ca jyotīrūpaṃ tathaiva ca /",
  "GR13svact_pu:131": "kriyā jñānaṃ tathaivecchā tāsāṃ mantrānnibodha me // SvaT_1.65 //",
  "GR13svact_pu:132": "caturthasvarasaṃyuktaṃ hāntaṃ binduvibhūṣitam /",
  "GR13svact_pu:133": "kriyāśaktiḥ samākhyātā sarvasṛṣṭiprakāśikā // SvaT_1.66 //",
  "GR13svact_pu:134": "śakārasya tṛtīyaṃ tu ṣaṣṭhayuktaṃ sabindukam /",
  "GR13svact_pu:135": "jñānaśaktiḥ smṛtā hyeṣā prabodhajananī śubhā // SvaT_1.67 //",
  "GR13svact_pu:136": "kṣādiṃ dvisvarasambhinnaṃ tripañcena tu mūrchitam /",
  "GR13svact_pu:137": "icchāśaktiḥ samākhyātā bhairavasyāmitātmikā // SvaT_1.68 //",
  "GR13svact_pu:138": "haṃsākhyo bindusaṃyuktaḥ ṣaṣṭhasvaravibheditaḥ /",
  "GR13svact_pu:139": "bālendunādaśaktyantaḥ svacchando niṣkalaḥ smṛtaḥ // SvaT_1.69 //",
  "GR13svact_pu:140": "asyoccaraṇamātreṇa ye yuktāḥ sarvapātakaiḥ /",
  "GR13svact_pu:141": "śuddhasphaṭikasaṃkāśāḥ padaṃ gacchantyanāmayam // SvaT_1.70 //",
  "GR13svact_pu:142": "sāntaṃ dīrghasvaraiḥ ṣaḍbhir bhinnajātivibheditam /",
  "GR13svact_pu:143": "hṛcchiraśca śikhā varma locanāstraṃ prakalpayet // SvaT_1.71 //",
  "GR13svact_pu:144": "oṃkāro dīpanasteṣām ante jātiṃ prakalpayet /",
  "GR13svact_pu:145": "namaḥ svāhā tathā vauṣaṭ huṃ vaṣaṭ phaṭ krameṇa tu // SvaT_1.72 //",
  "GR13svact_pu:146": "eṣa bhairavarājastu sarvakāmārthasādhakaḥ /",
  "GR13svact_pu:147": "hara īma akāraśca ṅādirosvarasaṃyutaḥ // SvaT_1.73 //",
  "GR13svact_pu:148": "yānta ekārasaṃyuktaḥ ṣādirlāntavibheditaḥ /",
  "GR13svact_pu:149": "lādistrisvarasambhinno haṃso bindusamāyuktaḥ // SvaT_1.74 //",
  "GR13svact_pu:150": "ṣaṣṭhasvarasamopetaḥ phaṭkārāntavikalpitaḥ /",
  "GR13svact_pu:151": "aghoreśvarīti vikhyātā svacchandotsaṅgagāminī // SvaT_1.75 //",
  "GR13svact_pu:152": "bhairavāṅgasamopetā vaktrapañcakasaṃyutā /",
  "GR13svact_pu:153": "hānto yādiryakārānto rādiḥ ṣaṣṭhakalānvitaḥ // SvaT_1.76 //",
  "GR13svact_pu:154": "bindunādasamāyogāt kapāleśaḥ prakīrtitaḥ /",
  "GR13svact_pu:155": "sānto binduradho hyagniḥ ṣaṣṭhayuktastu kīrtitaḥ // SvaT_1.77 //",
  "GR13svact_pu:156": "śikhivāhanasaṃjñastu jñātavyo 'sau varānane /",
  "GR13svact_pu:157": "saṃhāraḥ ṣaṣṭhasaṃyuktaḥ ṣaḍantena samanvitaḥ // SvaT_1.78 //",
  "GR13svact_pu:158": "krodharājaḥ samākhyātaḥ - - - - - - - - /",
  "GR13svact_pu:159": "- - - - - - - - tathānyaṃ kathayāmi te /",
  "GR13svact_pu:160": "ñādiḥ ṣaṣṭhasvaropetas tripadena samāyutaḥ // SvaT_1.79 //",
  "GR13svact_pu:161": "bindumastakasambhinno vikarālo varānane /",
  "GR13svact_pu:162": "sāntaḥ śādyena saṃyuktaḥ ṣaṣṭhasvarayuto 'pyadhaḥ // SvaT_1.80 //",
  "GR13svact_pu:163": "caturdaśasvarākrānto bindunādāntabhūṣitaḥ /",
  "GR13svact_pu:164": "manmathaḥ kathito hyeṣa surasiddhanamaskṛtaḥ // SvaT_1.81 //",
  "GR13svact_pu:165": "yenedaṃ tu nijaṃ sarvaṃ jagatsthāvarajaṅgamam /",
  "GR13svact_pu:166": "hararādisamāyuktaḥ ūkārādhaḥ sabindukaḥ // SvaT_1.82 //",
  "GR13svact_pu:167": "meghanādeśvaro hyeṣa bhairavaḥ samprakīrtitaḥ /",
  "GR13svact_pu:168": "kṣasāntarbindusaṃyuktaḥ pañcamena vibheditaḥ // SvaT_1.83 //",
  "GR13svact_pu:169": "someśvaraḥ samākhyāto janmamṛtyuvināśanaḥ /",
  "GR13svact_pu:170": "kṣādiryāntasamopeto hāntenādhoniyojitaḥ // SvaT_1.84 //",
  "GR13svact_pu:171": "bhānto vādirlakārānto rādyo 'dho rudrayojitaḥ /",
  "GR13svact_pu:172": "bindvardhendusamāyukto nādaśaktisamanvitaḥ // SvaT_1.85 //",
  "GR13svact_pu:173": "vidyārājaḥ samākhyāto mahāpātakanāśanaḥ /",
  "GR13svact_pu:174": "bhairavāṣṭakametaddhi parivāraḥ prakīrtitaḥ // SvaT_1.86 //",
  "GR13svact_pu:175": "lokapālāṃstathoddhṛtya svanāmapraṇavādikān /",
  "GR13svact_pu:176": "namaskārāvamānāṃśca sāstrānsamparikalpayet // SvaT_1.87 //",
  "GR13svact_pu:177": "iti svacchandatantre mantroddhāraprakāśanaṃ nāma prathamaḥ paṭalaḥ",
  "GR13svact_pu:178": "dvitīyaḥ paṭalaḥ",
  "GR13svact_pu:179": "athārcanaṃ pravakṣyāmi yathāvadanupūrvaśaḥ /",
  "GR13svact_pu:180": "śaucaṃ kṛtvā tataḥ snānaṃ kartavyaṃ tu mṛdambhasā // SvaT_2.1 //",
  "GR13svact_pu:181": "śucisthānānmṛdaṃ pūrvaṃ gṛhītvāstreṇa śodhitām /",
  "GR13svact_pu:182": "prakṣālya jalatīraṃ tu sthāpayettāṃ varānane // SvaT_2.2 //",
  "GR13svact_pu:183": "bhāgadvayaṃ tato 'streṇa kartavyaṃ tu kṛśodari /",
  "GR13svact_pu:184": "bhāgārdhena kaṭiṃ corū jaṅghe pādau tathaiva ca // SvaT_2.3 //",
  "GR13svact_pu:185": "kṣālayeta yathānyāyaṃ trirantaritayogataḥ /",
  "GR13svact_pu:186": "avaśiṣṭaṃ tu bhāgārdhaṃ gṛhītvāstrābhimantritam // SvaT_2.4 //",
  "GR13svact_pu:187": "saptavārānvarārohe arkadīptaṃ tu kārayet /",
  "GR13svact_pu:188": "śiraḥprabhṛti pādāntam āguṣṭhya snānamācaret // SvaT_2.5 //",
  "GR13svact_pu:189": "uttīryodakamadhyāttu upaspṛśya yathākramam /",
  "GR13svact_pu:190": "saṃdhyāyā vandanaṃ kuryāc chāstradṛṣṭena karmaṇā // SvaT_2.6 //",
  "GR13svact_pu:191": "malasnānaṃ bhavedevaṃ vidhisnānaṃ pracakṣmahe /",
  "GR13svact_pu:192": "bhāgārdhaṃ yatsthitaṃ pūrvaṃ tato bhāgatrayaṃ kuru // SvaT_2.7 //",
  "GR13svact_pu:193": "vāmahastasya pūrve ca dakṣiṇe cottare kramāt /",
  "GR13svact_pu:194": "pūrvabhāgaṃ tato 'streṇa saptavārāṃstu mantrayet // SvaT_2.8 //",
  "GR13svact_pu:195": "dakṣiṇasthaṃ tathā vaktrair abhimantrya varānane /",
  "GR13svact_pu:196": "uttaraṃ cābhimantryaivaṃ devenāṅgayutena ca // SvaT_2.9 //",
  "GR13svact_pu:197": "pūrvabhāgaṃ gṛhītvā tu daśadikṣu vinikṣipet /",
  "GR13svact_pu:198": "uttareṇa tu bhāgena jalaṃ caivābhimantrayet // SvaT_2.10 //",
  "GR13svact_pu:199": "bāhumātrapramāṇena bhairaveśamanusmaran /",
  "GR13svact_pu:200": "ātmānaṃ guṇṭhayitvā tu dakṣabhāgena suvrate // SvaT_2.11 //",
  "GR13svact_pu:201": "snāyādrājopacāreṇa sugandhāmalakādibhiḥ /",
  "GR13svact_pu:202": "prāṇāyāmābhiṣekau tu kartavyau bhairaveṇa ca // SvaT_2.12 //",
  "GR13svact_pu:203": "uttīryodakamadhyāttu tadvāsaḥ parivartayet /",
  "GR13svact_pu:204": "upaspṛśya kṛtanyāso mūlamantramanusmaran // SvaT_2.13 //",
  "GR13svact_pu:205": "tīrthaṃ saṃgṛhya deveśi ātmano 'gre nidhāpayet /",
  "GR13svact_pu:206": "tatrastho vandayetsaṃdhyāṃ mārjanādiranukramāt // SvaT_2.14 //",
  "GR13svact_pu:207": "aghamarṣaḥ prakartavya upasthānaṃ divākare /",
  "GR13svact_pu:208": "japaṃ kṛtvā nivedyaivaṃ praṇamya ca varānane // SvaT_2.15 //",
  "GR13svact_pu:209": "mantrāṇāṃ tarpaṇaṃ kṛtvā devānāmṛṣibhiḥ saha /",
  "GR13svact_pu:210": "sarveṣāṃ bhūtasaṃghānāṃ tatastīrthaṃ tu saṃharet // SvaT_2.16 //",
  "GR13svact_pu:211": "mūlamantramanusmṛtya bhasmasnānamataḥ param /",
  "GR13svact_pu:212": "malasnānaṃ prakartavyaṃ bhāvitenāntarātmanā // SvaT_2.17 //",
  "GR13svact_pu:213": "parivṛttya tato vāsaḥ saṃdhyāṃ prāgiva vandayet /",
  "GR13svact_pu:214": "vidhisnānaṃ tataḥ kuryād bhairaveśamanusmaran // SvaT_2.18 //",
  "GR13svact_pu:215": "śiro vaktraṃ ca hṛdguhyaṃ pādāntaṃ ca vibhāgaśaḥ /",
  "GR13svact_pu:216": "bhairaveṇāṅgayuktena samuddhūlyaṃ yathākramam // SvaT_2.19 //",
  "GR13svact_pu:217": "abhiṣekaṃ prakurvīta paraṃ tattvamanusmaran /",
  "GR13svact_pu:218": "saṃdhyāyā vandanaṃ kuryād yathāpūrvaṃ varānane // SvaT_2.20 //",
  "GR13svact_pu:219": "tato yāgagṛhaṃ gatvā hastau pādau ca kṣālayet /",
  "GR13svact_pu:220": "śikhāṃ baddhvā śikhāṃ smṛtvā upaspṛśya vidhānataḥ // SvaT_2.21 //",
  "GR13svact_pu:221": "sakalīkṛtadehastu puṣpamādāya suvrate /",
  "GR13svact_pu:222": "diṅmātṛbhyo namaskṛtya dvāraṃ saṃprokṣya yatnataḥ // SvaT_2.22 //",
  "GR13svact_pu:223": "śivāmbhasāstramantreṇa vighnaproccāṭanaṃ bhavet /",
  "GR13svact_pu:224": "dvāraśākhordhvato devaṃ gaṇeśaṃ ca śriyaṃ tathā // SvaT_2.23 //",
  "GR13svact_pu:225": "saṃpūjya gandhapuṣpādyair dhūpādibhiranukramāt /",
  "GR13svact_pu:226": "arghyapādyopahāraiśca tato dvārasya cottare // SvaT_2.24 //",
  "GR13svact_pu:227": "nandigaṅge samabhyarcya mahākālaṃ ca dakṣiṇe /",
  "GR13svact_pu:228": "kālindīṃ caiva saṃpūjya yathānukramayogataḥ // SvaT_2.25 //",
  "GR13svact_pu:229": "bhairavāstraṃ samuccārya puṣpaṃ saṃgṛhya bhāvitaḥ /",
  "GR13svact_pu:230": "saptābhimantritaṃ kṛtvā jvaladagniśikhākulam // SvaT_2.26 //",
  "GR13svact_pu:231": "nārācāstraprayogeṇa praviśedgṛhamadhyataḥ /",
  "GR13svact_pu:232": "nivāritaṃ tena sarvaṃ vighnajālamanantakam // SvaT_2.27 //",
  "GR13svact_pu:233": "tato rakṣārthamantraṃ ca daśadikṣu vinikṣipet /",
  "GR13svact_pu:234": "madhye sampūjya brahmāṇaṃ gandhaiḥ puṣpairanukramāt // SvaT_2.28 //",
  "GR13svact_pu:235": "dakṣiṇāyāṃ tato mūrtau praṇavāsanasaṃsthitaḥ /",
  "GR13svact_pu:236": "upaviśyāsanaṃ baddhvā svabhyastaṃ vai puraḥsthitam // SvaT_2.29 //",
  "GR13svact_pu:237": "gandhadigdhau karau kṛtvā astreṇa pariśodhayet /",
  "GR13svact_pu:238": "kavacenāvaguṇṭhyaitau plāvayedamṛtena tu // SvaT_2.30 //",
  "GR13svact_pu:239": "parāṃ śaktiṃ tu saṃkṣobhya tato 'nantaṃ prakalpayet /",
  "GR13svact_pu:240": "mūrtiṃ nyasyānuvaktrāṇi svacchandaṃ parikalpayet // SvaT_2.31 //",
  "GR13svact_pu:241": "aṅguṣṭhādikaniṣṭhāntaṃ vinyasedaṅgapañcakam /",
  "GR13svact_pu:242": "bhairavānapi saṃkalpya paraṃ tattvamanusmaret // SvaT_2.32 //",
  "GR13svact_pu:243": "prāṇāyāmatrayaṃ kāryaṃ dehasaṃśuddhikāraṇam /",
  "GR13svact_pu:244": "aśuddhaḥ svamarudrecyaḥ śuddhenāpūrayettanum // SvaT_2.33 //",
  "GR13svact_pu:245": "kumbhakaṃ recakaṃ kṛtvā vyomnyātmānaṃ nidhāpayet /",
  "GR13svact_pu:246": "khadyotakanibhaṃ sūkṣmaṃ karaṇaistu vivarjitam // SvaT_2.34 //",
  "GR13svact_pu:247": "kāryeṇaiva vihīnaṃ ca māyāpradhvastagocaram /",
  "GR13svact_pu:248": "śivīkāryastathātmaiva yathā bhavati tacchṛṇu // SvaT_2.35 //",
  "GR13svact_pu:249": "paraṃ bhāvaṃ tu saṃgṛhya tataḥ śoṣyā tanuḥ priye /",
  "GR13svact_pu:250": "saṃhāreṇa yabhinnena rudrabījayutena ca // SvaT_2.36 //",
  "GR13svact_pu:251": "tenaiva dahanaṃ kāryam ūrdhvādho 'gniyutena ca /",
  "GR13svact_pu:252": "adho viṣṇusamāyukto vāyuvarṇaḥ sabindukaḥ // SvaT_2.37 //",
  "GR13svact_pu:253": "utpūyanakaro hyeṣa plāvane vāruṇaḥ smṛtaḥ /",
  "GR13svact_pu:254": "bindumastakasaṃbhinnaḥ śaktinyāsastato bhavet // SvaT_2.38 //",
  "GR13svact_pu:255": "ānayettaṃ yathānītaṃ plāvayedamṛtena tu /",
  "GR13svact_pu:256": "malapradhvastacaitanyaṃ kalāvidyāsamāśritam // SvaT_2.39 //",
  "GR13svact_pu:257": "rāgeṇa rañjitātmāna kālena kalitaṃ tathā /",
  "GR13svact_pu:258": "niyatyā yamitaṃ bhūyaḥ puṃbhāvenopabṛṃhitam // SvaT_2.40 //",
  "GR13svact_pu:259": "pradhānāśayasaṃpannaṃ guṇatrayasamanvitam /",
  "GR13svact_pu:260": "buddhitattvasamāsīnam ahaṅkārasamāvṛtam // SvaT_2.41 //",
  "GR13svact_pu:261": "manasā buddhikarmākṣais tanmātraiḥ sthūlabhūtakaiḥ /",
  "GR13svact_pu:262": "praṇavena tu sarvaṃ tac charīrotpattikāraṇam // SvaT_2.42 //",
  "GR13svact_pu:263": "nyasetkrameṇa deveśi triṃśadekaṃ ca saṃkhyayā /",
  "GR13svact_pu:264": "ṣaṭtattvī tvātmasaṃbaddhā jñātavyātra varānane // SvaT_2.43 //",
  "GR13svact_pu:265": "pradhānāvaniparyantaṃ śarīraṃ ca vinirmitam /",
  "GR13svact_pu:266": "caturviṃśatitattvāni caitanyarahitāni tu // SvaT_2.44 //",
  "GR13svact_pu:267": "draṣṭavyāni varārohe puruṣādhiṣṭhitāni tu /",
  "GR13svact_pu:268": "sacetanāni sarvāṇi jñātavyāni sadaiva hi // SvaT_2.45 //",
  "GR13svact_pu:269": "pañcaviṃśakametacca prākṛtaṃ samudāhṛtam /",
  "GR13svact_pu:270": "tato mūrtiṃ nyaseddevi mūlamantrasulakṣitam // SvaT_2.46 //",
  "GR13svact_pu:271": "sakalaṃ bhairavaṃ nyasya dvātriṃśārṇaṃ sulocane /",
  "GR13svact_pu:272": "mukhāni kalpayetpaścān mūrdhādicaraṇāvadhi // SvaT_2.47 //",
  "GR13svact_pu:273": "vaktrāṇi kalpayetpaścād ūrdhvaṃ pūrvaṃ ca dakṣiṇam /",
  "GR13svact_pu:274": "uttaraṃ paścimaṃ caiva yathāvatpravibhāgaśaḥ // SvaT_2.48 //",
  "GR13svact_pu:275": "kalābhedaṃ yathāpūrvaṃ śodhyādhvānaṃ prakalpayet /",
  "GR13svact_pu:276": "navatattvaṃ tritattvaṃ ca vidyāṅgā locanatrayam // SvaT_2.49 //",
  "GR13svact_pu:277": "vargātītena kṣurikām ūrdhvādho 'gnipradīpitām /",
  "GR13svact_pu:278": "ṣoḍaśāntarhatā sā tu rakṣi“kā vighnanāśikā // SvaT_2.50 //",
  "GR13svact_pu:279": "navakaṃ kalpayetpūrvaṃ mūrdhni vaktre ca kaṇṭhake /",
  "GR13svact_pu:280": "hṛdaye nābhideśe ca guhya ūrvośca jānutaḥ // SvaT_2.51 //",
  "GR13svact_pu:281": "pādāntaṃ caiva vinyasya svadhyānaguṇasaṃyutam /",
  "GR13svact_pu:282": "kriyājñāne tathecchā ca dakṣe vāme ca madhyataḥ // SvaT_2.52 //",
  "GR13svact_pu:283": "vidyārājaḥ smṛto hyeṣa bhairavo mantranāyakaḥ /",
  "GR13svact_pu:284": "niṣkalaṃ tu tathāvāhya aṅgānyevaṃ yathākramam // SvaT_2.53 //",
  "GR13svact_pu:285": "gandhairdhūpaistathā puṣpair vividhairbhakṣyabhojanaiḥ /",
  "GR13svact_pu:286": "pūjayeddevadeveśaṃ manasaiva prakalpitaiḥ // SvaT_2.54 //",
  "GR13svact_pu:287": "ātmānaṃ bhairavaṃ dhyātvā tato hṛdyāgamācaret /",
  "GR13svact_pu:288": "nābhau kandaṃ samāropya nālaṃ tu dvādaśāṅgulam // SvaT_2.55 //",
  "GR13svact_pu:289": "hṛdantaṃ kalpayedyāvat tatra padmaṃ vicintayet /",
  "GR13svact_pu:290": "aṣṭapatraṃ mahādīptaṃ kesarālaṃ sakarṇikam // SvaT_2.56 //",
  "GR13svact_pu:291": "kandaṃ śaktimayaṃ tatra nāle vai kaṇṭakāstu ye /",
  "GR13svact_pu:292": "bhuvanāni ca tānyeva rudrāṇāṃ varavarṇini // SvaT_2.57 //",
  "GR13svact_pu:293": "māyātmako bhavedgranthir aśuddhādhvavyavasthitaḥ /",
  "GR13svact_pu:294": "vidyāpadmaṃ mahādīptaṃ karṇikābījarājitam // SvaT_2.58 //",
  "GR13svact_pu:295": "puṣkarāṇi ca deveśi tatra vidyeśvarāḥ smṛtāḥ /",
  "GR13svact_pu:296": "evaṃ dhyātvā mahāpadmaṃ sarvadevamayaṃ śubham // SvaT_2.59 //",
  "GR13svact_pu:297": "śaktinyāso bhavetpūrvaṃ kandaṃ tu tadanantaram /",
  "GR13svact_pu:298": "aṅkuraṃ nālavinyāsam anantaṃ parikalpayet // SvaT_2.60 //",
  "GR13svact_pu:299": "tejomayaṃ mahāśubhraṃ sphuratkiraṇabhāsvaram /",
  "GR13svact_pu:300": "dharmaṃ jñānaṃ ca vairāgyam aiśvaryaṃ ca kramānnyaset // SvaT_2.61 //",
  "GR13svact_pu:301": "sitaraktapītakṛṣṇā āgneyyādīśadiggatāḥ /",
  "GR13svact_pu:302": "pādakāḥ siṃharūpāste trinetrā bhīmavikramāḥ // SvaT_2.62 //",
  "GR13svact_pu:303": "śivaśaktimayā mantrā nyastavyā vīravindate /",
  "GR13svact_pu:304": "adharmājñānāvairāgyam anaiśvaryaṃ ca prāgdiśaḥ // SvaT_2.63 //",
  "GR13svact_pu:305": "uttarāntaṃ niveśyaṃ tu gātrakāḥ sitavarṇakāḥ /",
  "GR13svact_pu:306": "saṃdhānakīlakāścaiva atasīpuṣpasaṃnibhāḥ // SvaT_2.64 //",
  "GR13svact_pu:307": "vedā yugāśca te caiva jñātavyāḥ kramaśaḥ priye /",
  "GR13svact_pu:308": "adhaśchādanamūrdhvaṃ ca raktaṃ śuklaṃ vicintayet // SvaT_2.65 //",
  "GR13svact_pu:309": "madhye tamo vijānīyād guṇāstvete vyavasthitāḥ /",
  "GR13svact_pu:310": "sitaṃ padmaṃ vijānīyāt kesarāṇi vicintayet // SvaT_2.66 //",
  "GR13svact_pu:311": "sitaraktaprapītāni mūlamadhyāgradeśataḥ /",
  "GR13svact_pu:312": "karṇikā hemasaṃkāśā bījāni haritāni tu // SvaT_2.67 //",
  "GR13svact_pu:313": "vāmāṃ pūrvadale nyasya jyeṣṭhāṃ vahnidalāśritām /",
  "GR13svact_pu:314": "raudrīṃ dakṣiṇapatre tu kālīṃ nairṛtagocare // SvaT_2.68 //",
  "GR13svact_pu:315": "kalavikaraṇīṃ devīṃ vinyasyedvāruṇe dale /",
  "GR13svact_pu:316": "balavikaraṇīṃ devīṃ vāyavyadalamāśritām // SvaT_2.69 //",
  "GR13svact_pu:317": "balapramathanīṃ devīm uttare viniyojayet /",
  "GR13svact_pu:318": "sarvabhūtadamanīṃ ca aiśānyāṃ viniyojayet // SvaT_2.70 //",
  "GR13svact_pu:319": "madhye manonmanīṃ devīṃ karṇikāyāṃ niveśayet /",
  "GR13svact_pu:320": "śakracāpanibhaṃ devi dhyātavyaṃ śaktimaṇḍalam // SvaT_2.71 //",
  "GR13svact_pu:321": "madhye sūryasahasrābhāṃ cintayettu manonmanīm /",
  "GR13svact_pu:322": "sūryādhvamaṇḍalaṃ patre somaṃ saṃyojya kesare // SvaT_2.72 //",
  "GR13svact_pu:323": "vahnimaṇḍalakaṃ devi karṇikāyāṃ niveśayet /",
  "GR13svact_pu:324": "brahmā viṣṇurharaścaiva maṇḍaleṣvadhipāḥ smṛtāḥ // SvaT_2.73 //",
  "GR13svact_pu:325": "brahmā caturmukho raktaś caturbāhuvibhūṣitaḥ /",
  "GR13svact_pu:326": "kṛṣṇājinottarīyaśca rājīvāsanasaṃsthitaḥ // SvaT_2.74 //",
  "GR13svact_pu:327": "kamaṇḍaludharo devi daṇḍahastastathaiva ca /",
  "GR13svact_pu:328": "akṣamālādharo devaḥ padmahastaḥ sulocanaḥ // SvaT_2.75 //",
  "GR13svact_pu:329": "dhyātvā patreṣu taṃ nyasyet sarvakilviṣanāśanam /",
  "GR13svact_pu:330": "atasīpuṣpasaṃkāśaṃ śaṅkhacakragadādharam // SvaT_2.76 //",
  "GR13svact_pu:331": "pītāmbaradharaṃ devaṃ vanamālāvibhūṣitam /",
  "GR13svact_pu:332": "sphuranmukuṭamāṇikyaṃ kiṅkiṇījālamaṇḍitam // SvaT_2.77 //",
  "GR13svact_pu:333": "divyakuṇḍaladhartāraṃ garuḍāsanasaṃsthitam /",
  "GR13svact_pu:334": "dhyātvā viṣṇuṃ mahātmānaṃ kesareṣu niveśayet // SvaT_2.78 //",
  "GR13svact_pu:335": "śaṅkhakundendudhavalaṃ śūlahastaṃ trilocanam /",
  "GR13svact_pu:336": "daśabāhuṃ viśālākṣaṃ nāgayajñopavītinam // SvaT_2.79 //",
  "GR13svact_pu:337": "siṃhacarmaparīdhānaṃ śaśāṅkakṛtabhūṣaṇam /",
  "GR13svact_pu:338": "nīlakaṇṭhaṃ vṛṣārūḍhaṃ rudraṃ dhyātvā varānane // SvaT_2.80 //",
  "GR13svact_pu:339": "niveśayetkarṇikāyāṃ mahāpātakanāśanam /",
  "GR13svact_pu:340": "mahāpretaṃ nyasetpaścāt prahasantaṃ sacetanam // SvaT_2.81 //",
  "GR13svact_pu:341": "raktavarṇaṃ sutejaskaṃ netratrayavibhūṣitam /",
  "GR13svact_pu:342": "praṇavena nyasetsarvam āsanaṃ bhairavasya tu // SvaT_2.82 //",
  "GR13svact_pu:343": "gandhaiḥ puṣpaiḥ samabhyarcya tato mūrtiṃ prakalpayet /",
  "GR13svact_pu:344": "kadambakusumākārāṃ tuṣārakiraṇatviṣam // SvaT_2.83 //",
  "GR13svact_pu:345": "mūrtyūrdhve bhairavaṃ devaṃ sakalaṃ parikalpayet /",
  "GR13svact_pu:346": "dvātriṃśadvarṇakacitaṃ sphurattaḍidivojjvalam // SvaT_2.84 //",
  "GR13svact_pu:347": "vaktrāṇi kalpayeddevi svadhyānena maheśvari /",
  "GR13svact_pu:348": "mūrdhādicaraṇaṃ yāvat praṇavādinamontataḥ // SvaT_2.85 //",
  "GR13svact_pu:349": "aṣṭātriṃśatkalābhedaṃ śodhyādhvānaṃ prakalpayet /",
  "GR13svact_pu:350": "navatattvaṃ tritattvaṃ ca navakaṃ bhairavābhidham // SvaT_2.86 //",
  "GR13svact_pu:351": "vidyāṅgā locanaṃ caiva kṣurikāṃ ca prakalpayet /",
  "GR13svact_pu:352": "śaktitrayaṃ tato nyasyed dakṣadigvāmagocare // SvaT_2.87 //",
  "GR13svact_pu:353": "madhyapradeśe deveśi tato rūpamanusmaret /",
  "GR13svact_pu:354": "tripañcanayanaṃ devaṃ jaṭāmukuṭamaṇḍitam // SvaT_2.88 //",
  "GR13svact_pu:355": "candrakoṭipratīkāśāṃ candrārdhakṛtaśekharam /",
  "GR13svact_pu:356": "pañcavaktraṃ viśālākṣaṃ sarpagonāsamaṇḍitam // SvaT_2.89 //",
  "GR13svact_pu:357": "vṛścikairagnivarṇābhair hāreṇa tu virājitam /",
  "GR13svact_pu:358": "kapālamālābharaṇaṃ khaḍgakheṭakadhāriṇam // SvaT_2.90 //",
  "GR13svact_pu:359": "pāśāṅkuśadharaṃ devaṃ śarahastaṃ pinākinam /",
  "GR13svact_pu:360": "varadābhayahastaṃ ca muṇḍakhaṭvāṅgadhāriṇam // SvaT_2.91 //",
  "GR13svact_pu:361": "vīṇāḍamaruhastaṃ ca ghaṇṭāhastaṃ triśūlinam /",
  "GR13svact_pu:362": "vajradaṇḍakṛtāṭopaṃ paraśvāyudhahastakam // SvaT_2.92 //",
  "GR13svact_pu:363": "mudgareṇa vicitreṇa vartulena virājitam /",
  "GR13svact_pu:364": "siṃhacarmaparīdhānaṃ gajacarmottarīyakam // SvaT_2.93 //",
  "GR13svact_pu:365": "aṣṭādaśabhujaṃ devaṃ nīlakaṇṭhaṃ sutejasam /",
  "GR13svact_pu:366": "ūrdhvavaktraṃ maheśāni sphaṭikābhaṃ vicintayet // SvaT_2.94 //",
  "GR13svact_pu:367": "āpītaṃ pūrvavaktraṃ tu nīlotpaladalaprabham /",
  "GR13svact_pu:368": "dakṣiṇaṃ tu vijānīyād vāmaṃ caiva vicintayet // SvaT_2.95 //",
  "GR13svact_pu:369": "dāḍimīkusumaprakhyaṃ kuṅkumodakasaṃnibham /",
  "GR13svact_pu:370": "candrārbudapratīkāśaṃ paścimaṃ tu vicintayet // SvaT_2.96 //",
  "GR13svact_pu:371": "svacchandabhairavaṃ devaṃ sarvakāmaphalapradam /",
  "GR13svact_pu:372": "dhyāyate yastu yuktātmā kṣipraṃ sidhyati mānavaḥ // SvaT_2.97 //",
  "GR13svact_pu:373": "tataḥ paramabījena paraṃ paramakāraṇam /",
  "GR13svact_pu:374": "suśāntaṃ niṣkalaṃ devaṃ sarvavyāpinirañjanam // SvaT_2.98 //",
  "GR13svact_pu:375": "āvāhayetsuhṛṣṭātmā tava devi vadāmyaham /",
  "GR13svact_pu:376": "hṛtkaṇṭhatālubhrūmadhya- nādāntāntasamāśritam // SvaT_2.99 //",
  "GR13svact_pu:377": "niṣkampaṃ kāraṇātītam āvāhya parameśvaram /",
  "GR13svact_pu:378": "saṃsthāpya vidhivaddevam aṅgaṣaṭkaṃ tato nyaset // SvaT_2.100 //",
  "GR13svact_pu:379": "pādyamācamanaṃ cārghaṃ svāgataṃ tadanantaram /",
  "GR13svact_pu:380": "saṃnidhānaṃ ca deveśi niṣṭhurayā nirodhayet // SvaT_2.101 //",
  "GR13svact_pu:381": "gandhaiḥ puṣpaistathā dhūpair dhūpayitvā tamarcayet /",
  "GR13svact_pu:382": "mudrāṃ pradarśayetpaścāt tridhā traikālyakarmaṇi // SvaT_2.102 //",
  "GR13svact_pu:383": "tataḥ snānādikaṃ karma kṛtvā caiva varānane /",
  "GR13svact_pu:384": "paridhāpya suvastrāṇi netrapaṭṭodbhavāni ca // SvaT_2.103 //",
  "GR13svact_pu:385": "vilipyāgurukarpūrair mukuṭādyairvibhūṣayet /",
  "GR13svact_pu:386": "puṣpairnānāvidhaiḥ śubhrair arcayedbhūṣayetpunaḥ // SvaT_2.104 //",
  "GR13svact_pu:387": "arghaṃ dattvā maheśāni punarmudrāṃ pradarśayet /",
  "GR13svact_pu:388": "praṇamya bhairavaṃ devaṃ svacchandaṃ viśvanāyakam // SvaT_2.105 //",
  "GR13svact_pu:389": "tato hyābharaṇaṃ bāhye viniveśyaṃ varānane /",
  "GR13svact_pu:390": "aiśānyāṃ pūrvato yāmyāṃ uttarāpyāvasānakam // SvaT_2.106 //",
  "GR13svact_pu:391": "vinyasetpañca vaktrāṇi pañcavaktrayutāni ca /",
  "GR13svact_pu:392": "bāhubhirdaśabhiścaiva śaśāṅkamukuṭaiḥ saha // SvaT_2.107 //",
  "GR13svact_pu:393": "dhyātavyāni svarūpāṇi varābhayakarāṇi tu /",
  "GR13svact_pu:394": "agnīśarakṣovāyavya- caturdikṣu ca taṃ nyaset // SvaT_2.108 //",
  "GR13svact_pu:395": "hṛcchiraśca śikhā varma astraṃ ca pravibhāgaśaḥ /",
  "GR13svact_pu:396": "hṛdayaṃ raktavarṇābhaṃ śiro gorocanaprabham // SvaT_2.109 //",
  "GR13svact_pu:397": "taḍidvalayasaṃkāśāṃ śikhāṃ devīṃ vicintayet /",
  "GR13svact_pu:398": "ādhūmraṃ kavacaṃ vidyāt kapiśaṃ cāstrameva ca // SvaT_2.110 //",
  "GR13svact_pu:399": "jyotīrūpapratīkāśaṃ netraṃ madhye ca saṃsthitam /",
  "GR13svact_pu:400": "pañcavaktrāḥ smṛtāḥ sarve daśabāhvindubhūṣitāḥ // SvaT_2.111 //",
  "GR13svact_pu:401": "nānābharaṇasaṃyuktā nānāsraggandhalepanāḥ /",
  "GR13svact_pu:402": "nānāvastraparīdhānā mukuṭairujjvalaiḥ śubhaiḥ // SvaT_2.112 //",
  "GR13svact_pu:403": "ratnamālāvanaddhāśca hārakeyūrabhūṣitāḥ /",
  "GR13svact_pu:404": "dviraṣṭavarṣakākārāḥ surūpāḥ sthirayauvanāḥ // SvaT_2.113 //",
  "GR13svact_pu:405": "bhairavādyāḥ smṛtā mantrāḥ pīṭheśāḥ pīṭhamardakāḥ /",
  "GR13svact_pu:406": "yā sā pūrvaṃ mayā khyātā aghorī śaktiruttamā // SvaT_2.114 //",
  "GR13svact_pu:407": "bhairavaṃ pūjayitvā tu tasyotsaṅge tu tāṃ nyaset /",
  "GR13svact_pu:408": "yādṛśaṃ bhairavaṃ rūpaṃ bhairavyāstādṛgeva hi // SvaT_2.115 //",
  "GR13svact_pu:409": "īṣatkarālavadanāṃ gambhīravipulasvanām /",
  "GR13svact_pu:410": "prasannāsyāṃ sadā dhyāyed bhairavīṃ vismitekṣaṇām // SvaT_2.116 //",
  "GR13svact_pu:411": "dvitīyāvaraṇe devi vinyasedbhairavāṣṭakam /",
  "GR13svact_pu:412": "kapālīśaṃ tu pūrvāyām āgneyyāṃ śikhivāhanam // SvaT_2.117 //",
  "GR13svact_pu:413": "dakṣiṇe krodharājaṃ tu vikarālaṃ tu nairṛte /",
  "GR13svact_pu:414": "manmathaṃ paścime bhāge meghanādeśvaraṃ tathā // SvaT_2.118 //",
  "GR13svact_pu:415": "vāyavye devi vinyasya somarājaṃ tathottare /",
  "GR13svact_pu:416": "vidyārājaṃ tathaiśānyāṃ vinyasettu subhāvitaḥ // SvaT_2.119 //",
  "GR13svact_pu:417": "pañcavaktrāstrinetrāśca daśabāhvinduśekharāḥ /",
  "GR13svact_pu:418": "kapālamālābharaṇāḥ sphuranmāṇikyamaṇḍitāḥ // SvaT_2.120 //",
  "GR13svact_pu:419": "pūrvaṃ pītaṃ smṛtaṃ devi raktamāgreyagocare /",
  "GR13svact_pu:420": "dakṣiṇe nīlameghābhaṃ nairṛtyāṃ jvalanaprabham // SvaT_2.121 //",
  "GR13svact_pu:421": "śyāmaṃ cāparadigbhāge dhūmraṃ vāyavyagocare /",
  "GR13svact_pu:422": "candrabimbaprabhaṃ saumye īśāne sphaṭikaprabham // SvaT_2.122 //",
  "GR13svact_pu:423": "tṛtīye caiva lokeśān sāstrānsaṃparikalpayet /",
  "GR13svact_pu:424": "nāmāni teṣāṃ vakṣyāmi yathāvadanupūrvaśaḥ // SvaT_2.123 //",
  "GR13svact_pu:425": "indrāgniyamanirṛti- varuṇāśca samīraṇaḥ /",
  "GR13svact_pu:426": "somarājaḥ kuberaśca īśānaḥ parameśvaraḥ // SvaT_2.124 //",
  "GR13svact_pu:427": "bhairavāṣṭakarūpeṇa dhyātavyāstu varānane /",
  "GR13svact_pu:428": "vajraṃ śaktistathā daṇḍaḥ khaḍgaḥ pāśastathaiva ca // SvaT_2.125 //",
  "GR13svact_pu:429": "dhvajo gadā triśūlaṃ ca lokapālayudhāni vai /",
  "GR13svact_pu:430": "vajraṃ cānekavarṇāḍhyaṃ śaktiṃ hemasamaprabhām // SvaT_2.126 //",
  "GR13svact_pu:431": "daṇḍaṃ bhinnāñjanābhaṃ ca khaḍgaṃ nīlotpalaprabham /",
  "GR13svact_pu:432": "kiṃśukābhaṃ tathā pāśaṃ dhvajaṃ śuklaṃ vicintayet // SvaT_2.127 //",
  "GR13svact_pu:433": "gadāṃ tu vidrumābhāṃ vai śūlaṃ vidyutsamaprabham /",
  "GR13svact_pu:434": "saṃpūjyāvaraṇaṃ sarvaṃ saṃdhānaṃ mantranāyake // SvaT_2.128 //",
  "GR13svact_pu:435": "astrāṇi lokapālāśca bhairavāṣṭakameva ca /",
  "GR13svact_pu:436": "pañca brahmānyathāṅgāni etānyāvaraṇāni tu // SvaT_2.129 //",
  "GR13svact_pu:437": "krameṇoccārayetsarvaṃ yāvattadgarbhamaiśvaram /",
  "GR13svact_pu:438": "mūlamantreṇa kartavyaṃ nāḍīsaṃdhānameva ca // SvaT_2.130 //",
  "GR13svact_pu:439": "parāntaṃ yāvadābhāvya naivedyāni nivedayet /",
  "GR13svact_pu:440": "ghārikā vaṭakāṃścaiva śaṣkulīrmodakāṃstathā // SvaT_2.131 //",
  "GR13svact_pu:441": "khaṇḍalaḍḍuśarāvāṇi bhakṣyāṇi vividhāni ca /",
  "GR13svact_pu:442": "śālyodanaṃ mudgasūpam ājyāktaṃ saṃprakalpayet // SvaT_2.132 //",
  "GR13svact_pu:443": "kauśalyāṃ maṇḍakāpūpāṃs tathā kṣaudraśirāṃsi ca /",
  "GR13svact_pu:444": "ghṛtāktāṃścillakāṃścaiva lavaṇānparikalpayet // SvaT_2.133 //",
  "GR13svact_pu:445": "avadaṃśānyanekāni kaṭūni madhurāṇi ca /",
  "GR13svact_pu:446": "rasālāṃ ca dadhi kṣīram āsavaṃ vividhaṃ tathā // SvaT_2.134 //",
  "GR13svact_pu:447": "matsyamāṃsānyanekāni lehyapeyāni yāni ca /",
  "GR13svact_pu:448": "agramāpūrayecchaṃbhor vittaśāṭhyavivarjitaḥ // SvaT_2.135 //",
  "GR13svact_pu:449": "paścādarghaḥ pradātavyaḥ surayā susugandhayā /",
  "GR13svact_pu:450": "mudrāṃ pradarśayetpaścāt tridhā traikālyakarmaṇi // SvaT_2.136 //",
  "GR13svact_pu:451": "praṇipātaṃ tataḥ kṛtvā japaṃ paścātsamācaret /",
  "GR13svact_pu:452": "akṣamālāṃ tu saṃgṛhya gandhaiḥ puṣpaiḥ samarcitām // SvaT_2.137 //",
  "GR13svact_pu:453": "vāṅnirudvaḥ sucittātmā rājīvāsanasaṃsthitaḥ /",
  "GR13svact_pu:454": "mūlamantraṃ samuccārya nāde līnaṃ vicintayet // SvaT_2.138 //",
  "GR13svact_pu:455": "unmīlyākṣāṇi saṃcintya tatastu japamārabhet /",
  "GR13svact_pu:456": "akṣarākṣarasantānaṃ na drutaṃ na vilambitam // SvaT_2.139 //",
  "GR13svact_pu:457": "japaḥ prāṇasamaḥ kāryaḥ dinastho muktikāṅkṣibhiḥ /",
  "GR13svact_pu:458": "saṃhāraḥ sa tu vijñeyaḥ śivadhāmaphalapradaḥ // SvaT_2.140 //",
  "GR13svact_pu:459": "vyomni prāpto yadā nādaḥ punareva nivartate /",
  "GR13svact_pu:460": "śarvarī sā tu vijñeyā hṛdabjaṃ yāvadāgataḥ // SvaT_2.141 //",
  "GR13svact_pu:461": "sṛṣṭireṣā samākhyātā sarvasiddhiphalodayā /",
  "GR13svact_pu:462": "ātmano bhairavaṃ rūpaṃ sadā bhāvyaṃ varānane // SvaT_2.142 //",
  "GR13svact_pu:463": "tasya vighnā vinaśyanti japaśca saphalo bhavet /",
  "GR13svact_pu:464": "japtvā nivedayeddevi bhairavāya varānane // SvaT_2.143 //",
  "GR13svact_pu:465": "pūrakeṇa prayogeṇa tristhaṃ ca tritayānvitam /",
  "GR13svact_pu:466": "trisiddhisiddhidaṃ devi sarahasyamudāhṛtam // SvaT_2.144 //",
  "GR13svact_pu:467": "śāntike mānaso japya upāṃśuḥ pauṣṭike smṛtaḥ /",
  "GR13svact_pu:468": "saśabdaścābhicāre 'sau prāgudagdakṣiṇāmukhaḥ // SvaT_2.145 //",
  "GR13svact_pu:469": "ātmā na śṛṇute yaṃ tu mānaso 'sau prakīrtitaḥ /",
  "GR13svact_pu:470": "ātmanā śrūyate yastu tamupāṃśuṃ vijānate // SvaT_2.146 //",
  "GR13svact_pu:471": "pare śṛṇvanti yaṃ devi saśabdaḥ sa udāhṛtaḥ /",
  "GR13svact_pu:472": "aṣṭottaraśatenaiva akṣamālā samerukā // SvaT_2.147 //",
  "GR13svact_pu:473": "rudrākṣaśaṅkhapadmākṣa- putrajīvakamauktikaiḥ /",
  "GR13svact_pu:474": "sphāṭikī maṇiratnotthā sauvarṇī vaidrumī tathā // SvaT_2.148 //",
  "GR13svact_pu:475": "daśākṣamālā deveśi gṛhasthānāṃ prakīrtitāḥ /",
  "GR13svact_pu:476": "sūtraṃ dhyātvā parāṃ śaktim adhvabhāgāṃstato maṇīn // SvaT_2.149 //",
  "GR13svact_pu:477": "vyaktisthānaṃ śivasyādhvā tatastaddharmiṇīṃ smaret /",
  "GR13svact_pu:478": "saptaviṃśatibhiḥ kuryād dviguṇairvā caturguṇaiḥ // SvaT_2.150 //",
  "GR13svact_pu:479": "samaistu saṃhatairekaṃ śivatattvātmakaṃ mukhe /",
  "GR13svact_pu:480": "na taṃ vilaṅghayedvidvān sṛṣṭisaṃhārakāraṇam // SvaT_2.151 //",
  "GR13svact_pu:481": "vīrasthānaratānāṃ hi vīrāṇāṃ varavarṇini /",
  "GR13svact_pu:482": "mahāśaṅkhākṣasūtraṃ tu sarvakāmaphalapradam // SvaT_2.152 //",
  "GR13svact_pu:483": "gṛhasthena na kartavyam udvegajananaṃ param /",
  "GR13svact_pu:484": "tasmāttu sphāṭikī mālā japtavyā sādhakottamaiḥ // SvaT_2.153 //",
  "GR13svact_pu:485": "sādhayedvividhānkāmān adhamānmadhyamottamān /",
  "GR13svact_pu:486": "evaṃ hṛdambujāvastho yaṣṭavyo bhairavo vibhuḥ // SvaT_2.154 //",
  "GR13svact_pu:487": "sabāhyābhyantaraṃ kṛtvā paścādyajanamārabhet /",
  "GR13svact_pu:488": "tatrārghapātramādau vai sauvarṇaṃ rājataṃ tathā // SvaT_2.155 //",
  "GR13svact_pu:489": "śāṅkhaṃ śāmbūkaṃ śauktaṃ vā tāmraṃ mṛṇmayameva vā /",
  "GR13svact_pu:490": "padmapatrapalāśotthaṃ gṛhītvā kṣālya vāriṇā // SvaT_2.156 //",
  "GR13svact_pu:491": "astrajaptena deveśi pralipyāgurucandanaiḥ /",
  "GR13svact_pu:492": "mṛṣṭadhūpena saṃdhūpya vāriṇāpūrayettataḥ // SvaT_2.157 //",
  "GR13svact_pu:493": "vastrapūtena śuddhena tāḍayedastramuccaran /",
  "GR13svact_pu:494": "varmāvaguṇṭhitaṃ kṛtvā yāgaṃ tatraiva vinyaset // SvaT_2.158 //",
  "GR13svact_pu:495": "pūrvoktena vidhānena prokṣyastena samāsataḥ /",
  "GR13svact_pu:496": "yāgārtho dravyasaṃghātaḥ tato yajanamārabhet // SvaT_2.159 //",
  "GR13svact_pu:497": "śaktiṃ nyasya tataścādau vyomākārāṃ sujājvalām /",
  "GR13svact_pu:498": "sakalavyāpikāṃ sūkṣmāṃ śivādhārāṃ tu sarvagām // SvaT_2.160 //",
  "GR13svact_pu:499": "oṃkāradīpitāṃ devīṃ namaskārāvasānikām /",
  "GR13svact_pu:500": "anantaṃ caiva vinyasya dharmaṃ jñānaṃ tathaiva ca // SvaT_2.161 //",
  "GR13svact_pu:501": "vairāgyaṃ ca tathaiśvaryam āgneyyādikrameṇa tu /",
  "GR13svact_pu:502": "adharmaṃ ca tathājñānam avairāgyamanaiśvaram // SvaT_2.162 //",
  "GR13svact_pu:503": "saṃdhānakīlakāṃścaiva adhaśchādanamūrdhvagam /",
  "GR13svact_pu:504": "padmaṃ sakesaraṃ devi karṇikāṃ puṣkarāṇi ca // SvaT_2.163 //",
  "GR13svact_pu:505": "maṇḍalatritayaṃ devāñ śaktīścāpi śivāntakam /",
  "GR13svact_pu:506": "mūrtiṃ brahmakalājālaṃ navatattvaṃ tritattvakam // SvaT_2.164 //",
  "GR13svact_pu:507": "bhairavāṣṭakavidyāṅga- locanaṃ kṣurikāṃ tathā /",
  "GR13svact_pu:508": "śaktitrayaṃ paraṃ devam aṅgaṣaṭkasamanvitam // SvaT_2.165 //",
  "GR13svact_pu:509": "vinyasya bhāvayeddevi satataṃ vidhipūrvakam /",
  "GR13svact_pu:510": "nirvartya tu yathānyāyaṃ prahṛṣṭenāntarātmanā // SvaT_2.166 //",
  "GR13svact_pu:511": "svāgataṃ cārdhyapādyaṃ ca sannidhānaṃ tathaiva ca /",
  "GR13svact_pu:512": "rodhaṃ niṣṭhurayā kuryān mūlamantramanusmaran // SvaT_2.167 //",
  "GR13svact_pu:513": "pūjā suvipulā kāryā gandhadhūpasragādibhiḥ /",
  "GR13svact_pu:514": "mudrāṃ pradarśayetpaścāt tridhā traikālyakarmaṇi // SvaT_2.168 //",
  "GR13svact_pu:515": "tata āvaraṇaṃ bāhye viniveśyaṃ varānane /",
  "GR13svact_pu:516": "īśapūrvayāmyasaumya- varuṇāntaṃ prakalpayet // SvaT_2.169 //",
  "GR13svact_pu:517": "vaktrāṇāṃ pañcakaṃ devi svadhyānaguṇasaṃyutam /",
  "GR13svact_pu:518": "āgneyaiśānarakṣaḥsu sāmīraindradiśorapi // SvaT_2.170 //",
  "GR13svact_pu:519": "uttarāntaṃ niveśyaṃ tu aṅgānāṃ pañcakaṃ tathā /",
  "GR13svact_pu:520": "netraṃ tu karṇikāyāṃ vai pūrvasyāṃ diśi saṃsthitam // SvaT_2.171 //",
  "GR13svact_pu:521": "svamantreṇa tu sarveṣām ardhyaṃ pādyaṃ samāhitaḥ /",
  "GR13svact_pu:522": "mantrasaṃkarapuṣpāṇi na kuryātsādhakaḥ sadā // SvaT_2.172 //",
  "GR13svact_pu:523": "na bāhuṃ pṛṣṭhato vāpi mantrāṇāṃ parikalpayet /",
  "GR13svact_pu:524": "paripāṭyā tu dātavyaṃ na mantrāṃllaṅghayetkvacit // SvaT_2.173 //",
  "GR13svact_pu:525": "svamudrāmantrasaṃyuktān yugapatparikalpayet /",
  "GR13svact_pu:526": "ardhyaṃ pādyaṃ ca dhūpaṃ ca nityaṃ tāvatsamācaret // SvaT_2.174 //",
  "GR13svact_pu:527": "sarveṣāmeva mantrāṇāṃ vidhireṣa prakīrtitaḥ /",
  "GR13svact_pu:528": "bhairavāṣṭakalokeśān sāstrānsaṃparikalpayet // SvaT_2.175 //",
  "GR13svact_pu:529": "bāhye śmaśānavinyāsaṃ praṇavādinamontagam /",
  "GR13svact_pu:530": "pūrvādīśānaparyantaṃ kalpayeta vidhānataḥ // SvaT_2.176 //",
  "GR13svact_pu:531": "āmardakaṃ ca pūrvaṃ vai śmaśānādhipatiṃ vibhum /",
  "GR13svact_pu:532": "śmaśānaiḥ sakabandhaiśca saśūlodbandhabhīṣaṇaiḥ // SvaT_2.177 //",
  "GR13svact_pu:533": "citibhiḥ prajvalantībhiḥ śivārāvaiḥ subhīṣaṇaiḥ /",
  "GR13svact_pu:534": "agnikaṃ dakṣiṇe bhāge kālākhyaṃ paścime tathā // SvaT_2.178 //",
  "GR13svact_pu:535": "ekapādaṃ tathā saumye āgneyyāṃ tripurāntakam /",
  "GR13svact_pu:536": "nairṛtyāmagnijihvaṃ tu vāyavyāṃ tu karālinam // SvaT_2.179 //",
  "GR13svact_pu:537": "aiśānyāṃ bhīmavaktraṃ tu śmaśāneśāḥ prakīrtitāḥ /",
  "GR13svact_pu:538": "tarpayenmatsyamāṃsādyair āsavairvividhaistathā // SvaT_2.180 //",
  "GR13svact_pu:539": "gandhaṃ puṣpaṃ tathā dhūpaṃ sarveṣāṃ tu pradāpayet /",
  "GR13svact_pu:540": "praṇipātaṃ tataḥ kṛtvā japtvā mantraṃ subhāvitaḥ // SvaT_2.181 //",
  "GR13svact_pu:541": "recakena prayogena nivedya vidhipūrvakam /",
  "GR13svact_pu:542": "huḍḍuṅkāranamaskārān kṛtvā caiva tato vrajet // SvaT_2.182 //",
  "GR13svact_pu:543": "agnikuṇḍasamīpaṃ tu arghahastaḥ subhāvitaḥ /",
  "GR13svact_pu:544": "kuṇḍaṃ tu lakṣaṇopetaṃ prokṣayedastravāriṇā // SvaT_2.183 //",
  "GR13svact_pu:545": "kavacenāvaguṇṭhyaitad astradarbheṇa collikhet /",
  "GR13svact_pu:546": "uddhṛtya prokṣayetpaścād astramantreṇa bhāmini // SvaT_2.184 //",
  "GR13svact_pu:547": "pūraṇaṃ tena kartavyaṃ samīkaraṇameva ca /",
  "GR13svact_pu:548": "secanaṃ kuṭṭanaṃ caiva lepanaṃ tena kārayet // SvaT_2.185 //",
  "GR13svact_pu:549": "prokṣaṇaṃ śoṣaṇaṃ caiva tathāstreṇaiva kārayet /",
  "GR13svact_pu:550": "pūjanaṃ gandhapuṣpādyaiḥ asinā cābhimantraṇam // SvaT_2.186 //",
  "GR13svact_pu:551": "vajrīkaraṇamastreṇa rekhāḥ pūrvāparāstrayaḥ /",
  "GR13svact_pu:552": "yāmyasaumyamukhī caikā vajrametatprakīrtitam // SvaT_2.187 //",
  "GR13svact_pu:553": "%% Quoted, with attribution to the Svatantra, ad /Mrg/KP/ 6:2--4 in the form:",
  "GR13svact_pu:554": "vajrīkaraṇamastreṇa rekhāstisrastu pūrvagāḥ /",
  "GR13svact_pu:555": "yāmyasaumyamukhā tvekā vajrametatprakīrtitam // SvaT_2.187*1 //",
  "GR13svact_pu:556": "asinaivāgnikuṇḍaṃ tad darbhaiḥ pūrvāgrasaṃstaraiḥ /",
  "GR13svact_pu:557": "sabāhyābhyantaraṃ chādyaṃ gṛhahetvarthamīśvari // SvaT_2.188 //",
  "GR13svact_pu:558": "kuṇḍasya dakṣiṇe bhāge śuṣkagomayamāsanam /",
  "GR13svact_pu:559": "darbheṇa viṣṭaraṃ puṣpaṃ praṇavena prakalpayet // SvaT_2.189 //",
  "GR13svact_pu:560": "svanāmapadasaṃyuktaṃ svadhyānena namontagam /",
  "GR13svact_pu:561": "āmantraṇapadenaiva brahmāṇaṃ sthāpya pūjayet // SvaT_2.190 //",
  "GR13svact_pu:562": "puṣpādibhiḥ sudhūpādyair dhruveṇa tu yathākramam /",
  "GR13svact_pu:563": "catuṣpathaṃ kuṇḍamadhye darbhābhyāṃ praṇavena tu // SvaT_2.191 //",
  "GR13svact_pu:564": "pūrvasaubhyāgrabhāgābhyāṃ viṣṭaraṃ tasya copari /",
  "GR13svact_pu:565": "puṣpaṃ tasyopariṣṭāttu hṛdayenaiva pūjayet // SvaT_2.192 //",
  "GR13svact_pu:566": "vāgīśīṃ ca samāhūya praṇavādinamontagām /",
  "GR13svact_pu:567": "nīlotpaladalaśyāmām ṛtumaccārulocanām // SvaT_2.193 //",
  "GR13svact_pu:568": "sarvalakṣaṇasaṃpūrṇāṃ sarvāvayavabhūṣitām /",
  "GR13svact_pu:569": "dhyātvā caivaṃvidhāṃ devīṃ sthāpayetkuṇḍamadhyataḥ // SvaT_2.194 //",
  "GR13svact_pu:570": "ṛtukāla ivottānāṃ śirasaiśānasaṃsthitām /",
  "GR13svact_pu:571": "pūjayedgaṃdhapuṣpādyair bhavamantramanusmaran // SvaT_2.195 //",
  "GR13svact_pu:572": "tato mudrāṃ darśayeta saṃnidhānāya mantravit /",
  "GR13svact_pu:573": "tato 'gnipātramādāya śivāmbho 'streṇa prokṣayet // SvaT_2.196 //",
  "GR13svact_pu:574": "kavacenāvaguṇṭhyāpi praṇavenaiva pūjayet /",
  "GR13svact_pu:575": "araṇyādisamudbhūtaṃ lokāgnyantaṃ vidhānataḥ // SvaT_2.197 //",
  "GR13svact_pu:576": "agniṃ tu śukravaddhyātvā caitanyaṃ praṇavena tu /",
  "GR13svact_pu:577": "ṣaḍaṅgenaiva saṃpūjya amṛtatvaṃ dhruveṇa tu // SvaT_2.198 //",
  "GR13svact_pu:578": "ātmānaṃ bhairavaṃ dhyātvā agniṃ dhyātvā tu bījavat /",
  "GR13svact_pu:579": "dhruveṇa kuṇḍabāhye tu tridhābhrāmyāvatārayet // SvaT_2.199 //",
  "GR13svact_pu:580": "yonau tu bījavatkṣiptvā bhairaveṇa śivāmbhasā /",
  "GR13svact_pu:581": "astramuccārya saṃprokṣya yoniṃ pracchādayedbudhaḥ // SvaT_2.200 //",
  "GR13svact_pu:582": "darbheṇa dhruvamantreṇa akṣavāṭaṃ tato nyaset /",
  "GR13svact_pu:583": "astreṇaiva caturdikṣu darbhaireva prakalpayet // SvaT_2.201 //",
  "GR13svact_pu:584": "saptavārāstramantreṇa darbheṇaiva tu kaṅkaṇam /",
  "GR13svact_pu:585": "dakṣahaste tu badhnīyād astramantramanusmaran // SvaT_2.202 //",
  "GR13svact_pu:586": "rakṣārthamagnigarbhasya garbhādhānamato bhavet /",
  "GR13svact_pu:587": "%% QUOTED in the /MrgV/ ad /KP/ 6:9ab thus:",
  "GR13svact_pu:588": "%% yaduktaṃ śrīmatsvatantre---",
  "GR13svact_pu:589": "%% saptavārāstrajaptena darbeṇaivāstrakaṅkaṇam |",
  "GR13svact_pu:590": "%% badhnīyāddakṣiṇe haste mantramastramanusmaran |",
  "GR13svact_pu:591": "%% rakṣārthamastragarbhasya iti",
  "GR13svact_pu:592": "aparāsyatrirāhutyā pūjanaṃ hṛdayena tu // SvaT_2.203 //",
  "GR13svact_pu:593": "hṛdā trirāhutiṃ dattvā garbhādhānaṃ kṛtaṃ bhavet /",
  "GR13svact_pu:594": "hṛdā vai jalabinduṃ tu darbhāgreṇātra pātayet // SvaT_2.204 //",
  "GR13svact_pu:595": "gandhapuṣpādibhiḥ pūjāṃ śikhayā kārayet tataḥ /",
  "GR13svact_pu:596": "trirāhutiṃ cottareṇa śikhayā ca trirāhutim // SvaT_2.205 //",
  "GR13svact_pu:597": "puṃsaḥ kalpanamevaṃ hi na strī garbhe tu janyate /",
  "GR13svact_pu:598": "sīmantaṃ dakṣiṇāsyena darbhāgreṇa prakalpayet // SvaT_2.206 //",
  "GR13svact_pu:599": "grīvāmaṃsau kaṭiṃ caiva bāhū jaṅghe prakalpayet /",
  "GR13svact_pu:600": "pratyaṅgāni ca saṃkalpya sīmantonnayanaṃ bhavet // SvaT_2.207 //",
  "GR13svact_pu:601": "gandhapuṣpādibhiḥ pūjā śirasā cāhutitrayāt /",
  "GR13svact_pu:602": "pūrvamadhyāparānvahnau trīnbhāgānparikalpayet // SvaT_2.208 //",
  "GR13svact_pu:603": "mukhahṛtpādadeśāṃstu homāttacca tritattvakam /",
  "GR13svact_pu:604": "%% QUOTED in the /MrgV/ ad /KP/ 6:11c--12b thus:",
  "GR13svact_pu:605": "%% yathoktaṃ śrīmatsvatantre---",
  "GR13svact_pu:606": "%% pūrvamadhyāpare vahnes trīnbhāgānsamprakalpayet |",
  "GR13svact_pu:607": "%% mukhahṛtpādadeśe tu tritattvāhutibhiḥ kramāt |",
  "GR13svact_pu:608": "śirāṃsi pañcāhutyaiva ūrdhvāsyena tribhistribhiḥ // SvaT_2.209 //",
  "GR13svact_pu:609": "pañcavaktraṃ tu saṃkalpya madhyaprāgyāmyasaumyakam /",
  "GR13svact_pu:610": "aparaṃ cāpyāhutibhiḥ pūrvāsyena trisaṃkhyayā // SvaT_2.210 //",
  "GR13svact_pu:611": "vaktrāṇāṃ niṣkṛtiṃ tadvad āhutīnāṃ trisaṃkhyayā /",
  "GR13svact_pu:612": "netraṃ netreṇa saṃkalpya mukheṣvevaṃ trayaṃ trayam // SvaT_2.211 //",
  "GR13svact_pu:613": "āhutitritayenaiva tilaiḥ sarvaṃ tu kārayet /",
  "GR13svact_pu:614": "tataḥ kalāsamūhaṃ ca pañca cātha catuṣṭayam // SvaT_2.212 //",
  "GR13svact_pu:615": "aṣṭāṅgāni tathā trīṇi daśa cāṣṭāvanukramāt /",
  "GR13svact_pu:616": "śeṣāsyaiḥ saṃprakalpyaivaṃ kalāmūrtistato bhavet // SvaT_2.213 //",
  "GR13svact_pu:617": "aṅgāni vinyasetpaścāt hṛdādyāni yathākramam /",
  "GR13svact_pu:618": "trirāhutiṃ dakṣiṇena śirasā cāhutitrayam // SvaT_2.214 //",
  "GR13svact_pu:619": "sīmantonnayanaṃ hyevaṃ jātakarma tvathocyate /",
  "GR13svact_pu:620": "astreṇa vījayedagnim astreṇaiva tu pūjayet // SvaT_2.215 //",
  "GR13svact_pu:621": "trirāhutiṃ tu pūrveṇa astreṇaivāhutitrayam /",
  "GR13svact_pu:622": "evaṃ mantradvayenaiva jātakarma kṛtaṃ bhavet // SvaT_2.216 //",
  "GR13svact_pu:623": "%% QUOTED in the /MrgV/ ad /KP/ 6:12c--13b thus:",
  "GR13svact_pu:624": "%% yaduktaṃ tatraiva---",
  "GR13svact_pu:625": "%% astreṇa vījayedvahnim astreṇaiva tu pūjayet |",
  "GR13svact_pu:626": "%% trirāhutiprayogeṇa jātakarma kṛtaṃ bhavet |",
  "GR13svact_pu:627": "astreṇa prokṣayetkuṇḍaṃ sadyaḥ sūtakaśuddhaye /",
  "GR13svact_pu:628": "vaktrāṇyuddhāṭayetpaścād vaktreṇaivāhutitrayāt /",
  "GR13svact_pu:629": "vaktrāṇi śodhyānyasinā āhutitrayayogataḥ // SvaT_2.217 //",
  "GR13svact_pu:630": "vaktrābhighāro vaktraistu vaktre vaktre trayaṃ trayam /",
  "GR13svact_pu:631": "prokṣayetkuṇḍapārśvāni sāstreṇaiva śivāmbhasā // SvaT_2.218 //",
  "GR13svact_pu:632": "darbhānāstīrya pūrvāgrān dakṣiṇottarasaṃsthitān /",
  "GR13svact_pu:633": "saumyāgrānpūrvavāruṇyoḥ paridhīnviṣṭarāṃstathā // SvaT_2.219 //",
  "GR13svact_pu:634": "astramantreṇa te sarve brahmāṇaṃ pūrvaviṣṭare /",
  "GR13svact_pu:635": "rudra ca dakṣiṇe sthāpya viṣṇuṃ paścimaviṣṭare // SvaT_2.220 //",
  "GR13svact_pu:636": "sadāśivaṃ cottare 'tha svanāmapadacihnitam /",
  "GR13svact_pu:637": "ādau dhruvaṃ smareddevi namaścānte prakalpayet // SvaT_2.221 //",
  "GR13svact_pu:638": "gandhapuṣpādibhiḥ pūjyāḥ svarūpaṃ teṣvanusmaret /",
  "GR13svact_pu:639": "mekhalopari lokeśān pūjayetpraṇavena tu // SvaT_2.222 //",
  "GR13svact_pu:640": "rakṣārthaṃ jātabālasya brahmādyāḥ pūjitāstu ye /",
  "GR13svact_pu:641": "tataḥ kaṅkaṇakaṃ muktvā dakṣahastavyavasthitam // SvaT_2.223 //",
  "GR13svact_pu:642": "puṣpaṃ saṃgṛhya devena śivāgnernāma kalpayet /",
  "GR13svact_pu:643": "kavacenopacāraṃ tu gandhapuṣpādidhūpakaiḥ // SvaT_2.224 //",
  "GR13svact_pu:644": "ūrdhvāsyenāhutīstisraḥ kavacena trayaṃ punaḥ /",
  "GR13svact_pu:645": "śivanāmāṅkitaṃ vahniṃ janayitvā surāṃstataḥ // SvaT_2.225 //",
  "GR13svact_pu:646": "visarjayettu svasthānaṃ sāvitrīṃ praṇavena tu /",
  "GR13svact_pu:647": "puṣpādibhiḥ samabhyarcya homaireva tribhistribhiḥ // SvaT_2.226 //",
  "GR13svact_pu:648": "dhāmnaivedhmāstu hotavyā hastamātrapramāṇataḥ /",
  "GR13svact_pu:649": "caturviṃśatisaṃkhyātāḥ śivāgnestarpaṇāya tu // SvaT_2.227 //",
  "GR13svact_pu:650": "srukstruvau saṃpratāpyāgnau śivāmbho 'streṇa prokṣayet /",
  "GR13svact_pu:651": "kavacenāvaguṇṭhyaitau śivāgnau bhrāmayettridhā // SvaT_2.228 //",
  "GR13svact_pu:652": "astreṇa mārjayedadbhir darbhāgreṇātha saṃspṛśet /",
  "GR13svact_pu:653": "punaragnau paribhrāmya prokṣayettau śivāmbhasā // SvaT_2.229 //",
  "GR13svact_pu:654": "darbhamadhyena saṃspṛśya bhūyo 'gnau bhrāmya tāpayet /",
  "GR13svact_pu:655": "śivāmbhasā mārjayitvā darbhamūlena saṃspṛśet // SvaT_2.230 //",
  "GR13svact_pu:656": "sruksruvābhyāṃ tato mūlaṃ sthāpayettāvadhomukhau /",
  "GR13svact_pu:657": "darbhāṇāṃ pṛṣṭhataḥ pūjyau dakṣiṇe 'gneḥ sadā budhaiḥ // SvaT_2.231 //",
  "GR13svact_pu:658": "ājyasaṃskaraṇaṃ kuryād ājyādhiśrayaṇādikam /",
  "GR13svact_pu:659": "ājyaṃ saṃprokṣya cāstreṇa kavacenāvaguṇṭhayet // SvaT_2.232 //",
  "GR13svact_pu:660": "śivāgnau tāpyamastreṇa udvāsyaṃ kavacena tu /",
  "GR13svact_pu:661": "kuṇḍasya parito devi tridhā bhrāmya tu sthāpayet // SvaT_2.233 //",
  "GR13svact_pu:662": "yonisaṃsthaṃ cājyapātraṃ udplavaṃ saṃplavaṃ tataḥ /",
  "GR13svact_pu:663": "darbhāgradvayamādāya prādeśaṃ madhyagranthitam // SvaT_2.234 //",
  "GR13svact_pu:664": "pavaitrametadvihitam utplavaṃ tena saṃplavam /",
  "GR13svact_pu:665": "aṅguṣṭhānāmikābhyāṃ tu gṛhītvaitatpavitrakam // SvaT_2.235 //",
  "GR13svact_pu:666": "parāṅmukhaṃ tu trīnvārān saṃmukhaṃ trīṃstathaiva ca /",
  "GR13svact_pu:667": "astreṇaiva tu mantreṇa avadyotaḥ śivāgninā // SvaT_2.236 //",
  "GR13svact_pu:668": "darbholmukaṃ tu saṃgṛhya ājyapātraṃ nirīkṣayet /",
  "GR13svact_pu:669": "nīrājanaṃ tataḥ kuryāt paryagnikaraṇaṃ tataḥ // SvaT_2.237 //",
  "GR13svact_pu:670": "dhāmnāstramantramuccārya tamagnāvulmukaṃ kṣipet /",
  "GR13svact_pu:671": "dhāmnaiva vidhinā mantrī prokṣayedastravāriṇā // SvaT_2.238 //",
  "GR13svact_pu:672": "abhimantrya ṣaḍaṅgena amṛtatvaṃ śivena tu /",
  "GR13svact_pu:673": "sakṛduccārayogena pūjayedbhairaveṇa tu // SvaT_2.239 //",
  "GR13svact_pu:674": "vaktrasaṃdhānakaṃ vaktrair āhutitritayena tu /",
  "GR13svact_pu:675": "aparāsyena tadvaktra- saṃdhānaṃ tu samācaret // SvaT_2.240 //",
  "GR13svact_pu:676": "evaṃ saumyasya vaktrasya saṃdhānaṃ tu kṛtaṃ bhavet /",
  "GR13svact_pu:677": "trirāhutiprayogeṇa dakṣiṇasyāpyayaṃ vidhiḥ // SvaT_2.241 //",
  "GR13svact_pu:678": "pūrvavaktre 'pyathaivaṃ syād ūrdhvavaktraṃ śivānvitam /",
  "GR13svact_pu:679": "trirāhutiprayogeṇa vaktrasaṃdhiḥ prakīrtitaḥ // SvaT_2.242 //",
  "GR13svact_pu:680": "mukhyamūrdhvaṃ smṛtaṃ vaktraṃ guṇatvamitareṣu tu /",
  "GR13svact_pu:681": "muktikāmasya dīkṣāyām ūrdhvavaktrasya mukhyatā // SvaT_2.243 //",
  "GR13svact_pu:682": "pādalepāñjanādyā vai siddhīstu vividhāśca yāḥ /",
  "GR13svact_pu:683": "sadāśivāntagāḥ sarvāḥ pūrvavaktre tu homayet // SvaT_2.244 //",
  "GR13svact_pu:684": "māraṇoccāṭanādau tu vidveṣe stambhane tathā /",
  "GR13svact_pu:685": "dakṣiṇe caiva vaktre tu homātsiddhiḥ parā bhavet // SvaT_2.245 //",
  "GR13svact_pu:686": "śāntikaṃ pauṣṭikaṃ caiva saubhāgyākarṣaṇāni ca /",
  "GR13svact_pu:687": "saubhāgyārohasiddhiṃ tu uttare homayetsadā // SvaT_2.246 //",
  "GR13svact_pu:688": "paścime nityakarmāṇi viniyogaḥ prakīrtitaḥ /",
  "GR13svact_pu:689": "ājyabhāgo hi hotavya ūrdhvavaktre tu paścime // SvaT_2.247 //",
  "GR13svact_pu:690": "ājyapātrasya madhye tu darbho vai bhairaveṇa tu /",
  "GR13svact_pu:691": "nyasitavyo varārohe tato vai vartmakalpanā // SvaT_2.248 //",
  "GR13svact_pu:692": "uccārya bhairavaṃ pātre saṃpātaṃ pātya vartmanā /",
  "GR13svact_pu:693": "nāḍītrayeṇa yugapat pātre bhāgatrayaṃ nyaset // SvaT_2.249 //",
  "GR13svact_pu:694": "suṣumnāṃ madhyamārgasthāṃ dakṣe piṅgāṃ prakalpayet /",
  "GR13svact_pu:695": "iḍābhāge tu yattejo vāme saumyaṃ prakalpayet // SvaT_2.250 //",
  "GR13svact_pu:696": "evaṃ tribhāgaṃ saṃkalpya sruvamāpūrya homayet /",
  "GR13svact_pu:697": "bhairaveṇaiva mantreṇā- gnaye svāhāntameva ca // SvaT_2.251 //",
  "GR13svact_pu:698": "agnibhāgāttu saṃgṛhya sruveṇājyāhutiṃ kṣipet /",
  "GR13svact_pu:699": "somabhāgastu somāya svāhetyante samuccaran // SvaT_2.252 //",
  "GR13svact_pu:700": "dhāmādipraṇavādyaṃ ca sruveṇājyāhutiṃ kṣipet /",
  "GR13svact_pu:701": "agnīṣometi saṃjñe dve svāhānte dhāma cāditaḥ // SvaT_2.253 //",
  "GR13svact_pu:702": "praṇavādyājyamadhyāttu sruvamāpūrya homayet /",
  "GR13svact_pu:703": "śuklapakṣe vidhirhyeṣa kṛṣṇapakṣe 'nyathā bhavet // SvaT_2.254 //",
  "GR13svact_pu:704": "somabhāge bhavetsūryo hy agnisaṃjñā tu pūrvavat /",
  "GR13svact_pu:705": "agneḥ sūryasya madhyādvai āhutiṃ pratipādayet // SvaT_2.255 //",
  "GR13svact_pu:706": "yataḥ sūryasya madhye vai amāvasyāṃ viśecchaśī /",
  "GR13svact_pu:707": "prāśanārthamato homo vaktrāṇāṃ bhairaveṇa tu // SvaT_2.256 //",
  "GR13svact_pu:708": "cūḍādyā ye tu saṃskārā agnerbālāntasaṃsthitāḥ /",
  "GR13svact_pu:709": "prāpaṇārthāya sarveṣāṃ pūrṇāmekāṃ pradāpayet // SvaT_2.257 //",
  "GR13svact_pu:710": "bhairavaṃ tu samuccārya śivāgniḥ sarvasiddhidaḥ /",
  "GR13svact_pu:711": "agniṃ tu proddharetpaścāt pātre saṃsthāpya rakṣayet // SvaT_2.258 //",
  "GR13svact_pu:712": "kuṇḍasya cottare bhāge viṣṭarasya ca bāhyataḥ /",
  "GR13svact_pu:713": "praṇītaṃ kalpayettatra camasaṃ vāripūritam // SvaT_2.259 //",
  "GR13svact_pu:714": "puṣpākṣatatilairyuktaṃ pavitraṃ tatra vinyaset /",
  "GR13svact_pu:715": "praṇavādi samāvāhya viṣṇunāma tato namaḥ // SvaT_2.260 //",
  "GR13svact_pu:716": "āmantraṇapadenaiva viṣṇuṃ saṃsthāpya pūjayet /",
  "GR13svact_pu:717": "svāgatāsanapādyārghaiḥ tato vijñāpayettu tam // SvaT_2.261 //",
  "GR13svact_pu:718": "paśvarthaṃ yajña ārabdha ātmārthaṃ vātha sādhakaiḥ /",
  "GR13svact_pu:719": "bhagavaṃstvatprasādena yāge niśchidratāstu naḥ // SvaT_2.262 //",
  "GR13svact_pu:720": "tato 'gnau yajanaṃ kṛtvā bhairavaṃ tu prapūjayet /",
  "GR13svact_pu:721": "sthaṇḍiloktavidhānena anantādīnprakalpayet // SvaT_2.263 //",
  "GR13svact_pu:722": "dhyātvā vaktrāṇi pañcādau yena yatkarma vāñchitam /",
  "GR13svact_pu:723": "tanmukhyavaktraṃ saṃkalpya mukhaṃ kuṇḍapramāṇataḥ // SvaT_2.264 //",
  "GR13svact_pu:724": "bhāvayennava jihvāsatu vaktrevaktre pratiṣṭhitāḥ /",
  "GR13svact_pu:725": "prāgādyaṣṭau madhya ekā kāmyārthe diggatāstu yāḥ // SvaT_2.265 //",
  "GR13svact_pu:726": "rājyārthā dāhajananī mṛtyudā śatrukārikā /",
  "GR13svact_pu:727": "vaśīkartryuccāṭanī syād arthadā muktidāyikā // SvaT_2.266 //",
  "GR13svact_pu:728": "sarvasiddhipradā madhye tasmānmadhye tu homayet /",
  "GR13svact_pu:729": "pūṇā tu bhairaveṇaiva jihvānāṃ kalpanāya ca // SvaT_2.267 //",
  "GR13svact_pu:730": "punaḥ pūrṇāhutiṃ caiva bhairaveṇa pradāpayet /",
  "GR13svact_pu:731": "jvālāgraṃ tu hṛdāgṛhya vahnicaitanyakalpitam // SvaT_2.268 //",
  "GR13svact_pu:732": "ātmahṛtsthaṃ tu saṃkalpya yogapīṭhaṃ tu kalpayet /",
  "GR13svact_pu:733": "madhyajihvānusāreṇa agninābhau tu kandakam // SvaT_2.269 //",
  "GR13svact_pu:734": "nālaṃ hṛdavadhi dhyātvā padmaṃ tatra vicintayet /",
  "GR13svact_pu:735": "patrāṣṭakasamopetaṃ sitavarṇaṃ sutejasam // SvaT_2.270 //",
  "GR13svact_pu:736": "anantaṃ kalpayettatra dharmādicaraṇāntikam /",
  "GR13svact_pu:737": "oṃkāreṇa śivāntaṃ ca agnimūrtiṃ prakalpayet // SvaT_2.271 //",
  "GR13svact_pu:738": "śikhā hṛdi sthitā yā tu dhruveṇotkīlayetpunaḥ /",
  "GR13svact_pu:739": "recakeṇa kṣipedvahnau sā mūrtirbhairavātmikā // SvaT_2.272 //",
  "GR13svact_pu:740": "mūrtibhūtaṃ prakalpyaivam aṣṭātriṃśatkalāyutam /",
  "GR13svact_pu:741": "śodhyādhvānaṃ tu vinyasyed dīkṣākāle varānane // SvaT_2.273 //",
  "GR13svact_pu:742": "bhairavaṃ pūjayitvā tu śāstradṛṣṭena karmaṇā /",
  "GR13svact_pu:743": "vaktrasaṃdhiśca vaktrabhyāṃ śivavaktrāgnivaktrayoḥ // SvaT_2.274 //",
  "GR13svact_pu:744": "saṃdhāya caivaṃ jihvābhyāṃ nāḍīsaṃdhirato bhavet /",
  "GR13svact_pu:745": "mūlamantraṃ samuccārya agnināsāvinirgatam // SvaT_2.275 //",
  "GR13svact_pu:746": "sthaṇḍilasthaśivālīnam ekārthaṃ caiva saṃdhayet /",
  "GR13svact_pu:747": "śuddhājyenāhutiśatam aṣṭotkṛṣṭaṃ varānane // SvaT_2.276 //",
  "GR13svact_pu:748": "bhairavasya tu hotavyaṃ vaktrāṅgānāṃ daśāṃśakam /",
  "GR13svact_pu:749": "bhairavāṣṭakalokeśān daśamāṃśena homayet // SvaT_2.277 //",
  "GR13svact_pu:750": "mūlamantraṃ samuccārya pūrṇāmekāṃ prapātayet /",
  "GR13svact_pu:751": "bhairavāpyāyanārthāya tathā pūrṇāṃ prapātayet // SvaT_2.278 //",
  "GR13svact_pu:752": "punarnyūnātiriktārthaṃ niśchidrakaraṇāya ca /",
  "GR13svact_pu:753": "paścāddhomaḥ prakartavyo yathecchaṃ tu varānane // SvaT_2.279 //",
  "GR13svact_pu:754": "sarvakāmaprado homas tilaiḥ śasto ghṛtānvitaiḥ /",
  "GR13svact_pu:755": "dhānyairdhanārthasiddhyarthaṃ ghṛtaguggulahomataḥ // SvaT_2.280 //",
  "GR13svact_pu:756": "jāyate vipulā siddhir adhamā madhyamottamā /",
  "GR13svact_pu:757": "śvetāravindairājyāktaiḥ bilvaiśca śriyamāpnuyāt // SvaT_2.281 //",
  "GR13svact_pu:758": "kśīrāktatilahomena śāntikarma varānane /",
  "GR13svact_pu:759": "sitaraktapītakṛṣṇaiḥ śamanākṛṣṭipauṣṭikam // SvaT_2.282 //",
  "GR13svact_pu:760": "māraṇaṃ ca varārohe krameṇa parikalpayet /",
  "GR13svact_pu:761": "kundapuṣpaiḥ sutārthāya aśokaiḥ priyasaṃgamaḥ // SvaT_2.283 //",
  "GR13svact_pu:762": "jātikuṭmalakaiḥ kanyā gāndharvī bakulodbhavaiḥ /",
  "GR13svact_pu:763": "nāgaistu nāgakanyā vai siddhārthaiḥ siddhakanyakā // SvaT_2.284 //",
  "GR13svact_pu:764": "caṇyakaiścāpyapsaraso narendraḥ phalguṣeṇa tu /",
  "GR13svact_pu:765": "ghṛtāktena varārohe samantrī sapurohitaḥ // SvaT_2.285 //",
  "GR13svact_pu:766": "rājñī putrasamopetā vaśaṃ yāti varānane /",
  "GR13svact_pu:767": "yakṣiṇī vaśamāyāti puṣpaiścaiva kadambajaiḥ // SvaT_2.286 //",
  "GR13svact_pu:768": "vidyādharī kuyyakaiśca sādhayennātra saṃśayaḥ /",
  "GR13svact_pu:769": "mṛgīṃ baddhvā tilairhomaḥ padmabilvairadhiṣṭhitam // SvaT_2.287 //",
  "GR13svact_pu:770": "bhakṣyairgrāsapramāṇaistu dhanyaiḥ prasṛtisaṃmitaiḥ /",
  "GR13svact_pu:771": "evaṃ homānusāreṇa sādhako vidhisaṃsthitaḥ // SvaT_2.288 //",
  "GR13svact_pu:772": "pūjāhomarato nityaṃ yānyānkāmānsamīhate /",
  "GR13svact_pu:773": "tāṃstānsa sādhayatyeva bhairavasya vaco yathā // SvaT_2.289 //",
  "GR13svact_pu:774": "iti śrīsvacchandatantre dvitīyaḥ paṭalaḥ",
  "GR13svact_pu:775": "tṛtīyaḥ paṭalaḥ",
  "GR13svact_pu:776": "adhivāsaṃ pravakṣyāmi yathāvadanupūrvaśaḥ /",
  "GR13svact_pu:777": "vāriṇā suviśuddhātmā kṛtakṛtyaḥ prasannadhīḥ // SvaT_3.1 //",
  "GR13svact_pu:778": "bhasmoddhūlitadehastu mudrālaṅkārabhūṣitaḥ /",
  "GR13svact_pu:779": "jihmajenopavītena savāsā vā digambaraḥ // SvaT_3.2 //",
  "GR13svact_pu:780": "sugandhigandhaliptāṅgaḥ puṣpasragdāmabhūṣitaḥ /",
  "GR13svact_pu:781": "divyābharaṇasampannaḥ suprasannaḥ subhāvitaḥ // SvaT_3.3 //",
  "GR13svact_pu:782": "sudhūpitaḥ sutāmbūlaś candanāgurucarcitaḥ /",
  "GR13svact_pu:783": "mahadvārapradeśe tu sthitvā prāgiva bhāvitaḥ // SvaT_3.4 //",
  "GR13svact_pu:784": "dvārādhyakṣān pūjayitvā puṣpaprakṣepaṇaṃ tataḥ /",
  "GR13svact_pu:785": "humphaṭkāraprayogeṇa tālāśabdaṃ vidhāya ca // SvaT_3.5 //",
  "GR13svact_pu:786": "pārṣṇyadhohastasaṃyogād vighnaproccāṭanāya vai /",
  "GR13svact_pu:787": "pārṣṇyā bhūmigatān hanyāt tālayā cāntarikṣagān // SvaT_3.6 //",
  "GR13svact_pu:788": "mantrairdivyān viśodhyaivaṃ yāgaharmyaṃ viśettataḥ /",
  "GR13svact_pu:789": "rakṣāṃ pūrvavadastreṇa paritaḥ parikalpayet // SvaT_3.7 //",
  "GR13svact_pu:790": "varmaṇā māyārūpeṇāc chādyaiva tu makhālayam /",
  "GR13svact_pu:791": "tato dakṣiṇadigbhāge upaviśya varānane // SvaT_3.8 //",
  "GR13svact_pu:792": "karanyāsaṃ yathāpūrvaṃ dahanotpūyane tathā /",
  "GR13svact_pu:793": "plāvanāpyāyane caiva sakalīkaraṇaṃ tathā // SvaT_3.9 //",
  "GR13svact_pu:794": "pūrvavanmānasaṃ yāgam antardehe samācaret /",
  "GR13svact_pu:795": "śaktyādhāramanantaṃ ca dharmādicaraṇāvadhi // SvaT_3.10 //",
  "GR13svact_pu:796": "gātrakāṇi tvadharmādyas tathā sandhānakīlakān /",
  "GR13svact_pu:797": "adhaśchādanamūrdhvaṃ ca padmakesarakarṇikāḥ // SvaT_3.11 //",
  "GR13svact_pu:798": "puṣkarāṇi ca śaktīśca maṇḍalān maṇḍalādhipān /",
  "GR13svact_pu:799": "śivāntamāsanaṃ dadyāt pūrvarūpaṃ dhruveṇa tu // SvaT_3.12 //",
  "GR13svact_pu:800": "mūrtibrahmakalāvyūhaṃ navatattvaṃ tritattvakam /",
  "GR13svact_pu:801": "dvātriṃśadakṣaraṃ devaṃ bhairavāṣṭakameva ca // SvaT_3.13 //",
  "GR13svact_pu:802": "vidyāṅgāni tathā devīṃ kṣurikāṃ locanatrayam /",
  "GR13svact_pu:803": "śaktitrayaṃ paraṃ devam aṅgaṣaṭkasamanvitam // SvaT_3.14 //",
  "GR13svact_pu:804": "mudrāmantrāṃśca dravyāṇi yathāsthānaṃ prakalpayet /",
  "GR13svact_pu:805": "saṃkalpya ca yathānyāyaṃ yathāyogaṃ prakalpayet // SvaT_3.15 //",
  "GR13svact_pu:806": "sadyojātaṃ ca vāmaṃ ca aghoraṃ ca yaduktavān /",
  "GR13svact_pu:807": "puruṣeśau ca devasya dalasthāṃścopakalpayet // SvaT_3.16 //",
  "GR13svact_pu:808": "hṛdayādīṃstataḥ pañca diśāsu vidiśāsu ca /",
  "GR13svact_pu:809": "pūrvato yāvadīśāntaṃ bhairavāvaraṇaṃ bahiḥ // SvaT_3.17 //",
  "GR13svact_pu:810": "lokapālāṃstadastrāṇi pūrvādīśāntakāvadhi /",
  "GR13svact_pu:811": "astrāṇi lokapālāṃśca bhairavāṣṭakameva ca // SvaT_3.18 //",
  "GR13svact_pu:812": "pañcabrahmāṇyathāṅgāni etānyāvaraṇāni hi /",
  "GR13svact_pu:813": "krameṇoccārayet sarvān yāvattadgarbhamaiśvaram // SvaT_3.19 //",
  "GR13svact_pu:814": "mantrasandhānametaddhi paramīkaraṇaṃ śṛṇu /",
  "GR13svact_pu:815": "uccārayettato devaṃ hrasvadīrghaplutānvitam // SvaT_3.20 //",
  "GR13svact_pu:816": "tāvaduccārayenmantraṃ yāvannirvāṇagocaram /",
  "GR13svact_pu:817": "adhaḥśakteryāvadūrdhvaṃ somasūryapathāntarā // SvaT_3.21 //",
  "GR13svact_pu:818": "piṅgalāmadhyamārgeṇa varṇoccārakrameṇa tu /",
  "GR13svact_pu:819": "devatāpañcakaṃ śaktiṃ vyāpinīṃ samanonmane // SvaT_3.22 //",
  "GR13svact_pu:820": "bhedayitvā kramāt sarvaṃ yāvadvai nidhanāntikam /",
  "GR13svact_pu:821": "nistaraṅgaṃ niradhvākhyaṃ sakalavyāpi conmanam // SvaT_3.23 //",
  "GR13svact_pu:822": "tadadhyāsyānulomyena hṛtpadme viniveśayet /",
  "GR13svact_pu:823": "sarveṣvāvaraṇeṣvevaṃ devi tadvyāpakaṃ nyaset // SvaT_3.24 //",
  "GR13svact_pu:824": "tena cādhiṣṭhitāḥ sarve sarvakāmaphalapradāḥ /",
  "GR13svact_pu:825": "yathā svarūpasaṃsthāna- varṇā ye kathitā mayā // SvaT_3.25 //",
  "GR13svact_pu:826": "tathā te viniyoktavyā mānase mānasena tu /",
  "GR13svact_pu:827": "karṇikāyāṃ tu saṃsthāpya dvidhāvasthaṃ ca bhairavam // SvaT_3.26 //",
  "GR13svact_pu:828": "śuddhasphaṭikasaṃkāśaṃ sarvamantrairalaṃkṛtam /",
  "GR13svact_pu:829": "tatrāpi parito jñeyam anirdeśyamanāmayam // SvaT_3.27 //",
  "GR13svact_pu:830": "yatra nāsti dvidhābhāvo na mantrādiprakalpanā /",
  "GR13svact_pu:831": "oṃkārabindunādānāṃ vilayaṃ taṃ vinirdiśet // SvaT_3.28 //",
  "GR13svact_pu:832": "tatsthānaṃ durlabhaṃ matvā sambhavenna kadācana /",
  "GR13svact_pu:833": "yasya nāgraṃ ca mūlaṃ ca diśo vidiśastathā // SvaT_3.29 //",
  "GR13svact_pu:834": "na śabdo nāpi cākāśaṃ dhyātvā tattu vimucyate /",
  "GR13svact_pu:835": "prathamaṃ mānasaṃ yāgaṃ paścāddravyasamanvitam // SvaT_3.30 //",
  "GR13svact_pu:836": "ya evaṃ satataṃ kuryād daiśiko yāgatatparaḥ /",
  "GR13svact_pu:837": "svahaste sthaṇḍile liṅge maṇḍale caruke tathā // SvaT_3.31 //",
  "GR13svact_pu:838": "jale cāgnau ca sampūjya samyag dīkṣāphalaṃ labhet /",
  "GR13svact_pu:839": "akṛtvā mānasaṃ yāgaṃ yo 'nyaṃ yāgaṃ samārabhet // SvaT_3.32 //",
  "GR13svact_pu:840": "aśivaḥ sa tu vijñeyo na mokṣāya vidhīyate /",
  "GR13svact_pu:841": "ātmayāge kṛte caiva dehaśuddhiḥ prajāyate // SvaT_3.33 //",
  "GR13svact_pu:842": "adhiṣṭhitaṃ śivenaiva tamācāryaṃ vinirdiśet /",
  "GR13svact_pu:843": "ātmanirdahanaṃ caiva mānasaṃ ca yaduktavān // SvaT_3.34 //",
  "GR13svact_pu:844": "viditvā samyagācāryaḥ pāśahā sa śivaḥ smṛtaḥ /",
  "GR13svact_pu:845": "yatra yatra sthito deśe yaścaivaṃ tu vidhiṃ yajet // SvaT_3.35 //",
  "GR13svact_pu:846": "brahmahāpi sa mucyeta kiṃ punaḥ śivatatparaḥ /",
  "GR13svact_pu:847": "sarvāvasthāgataścaiva viṣayairanurañjitaḥ // SvaT_3.36 //",
  "GR13svact_pu:848": "sakṛt sampūjya mucyeta kiṃ punaryo dine dine /",
  "GR13svact_pu:849": "etattantroktavidhinā yaduktaṃ vidhipūrvakam // SvaT_3.37 //",
  "GR13svact_pu:850": "ijyādi cānyatantre 'pi tadvaitat kāmikaṃ bhavet /",
  "GR13svact_pu:851": "nānāsiddhiguṇairyuktaṃ nānākāmaphalapradam // SvaT_3.38 //",
  "GR13svact_pu:852": "yogasiddhiśca jāyeta muktiṃ ca labhate dhruvam /",
  "GR13svact_pu:853": "sadāśivo 'pi jānāti devāścaivāsurādayaḥ // SvaT_3.39 //",
  "GR13svact_pu:854": "evaṃ tu mānasaṃ yāgaṃ kṛtvā bāhyaṃ samācaret /",
  "GR13svact_pu:855": "parāṃ vṛttimanudhyāyan dravyāṇyādau vilokayet // SvaT_3.40 //",
  "GR13svact_pu:856": "sitacandanakarpūraṃ sudhūpaṃ sitavāsasī /",
  "GR13svact_pu:857": "puṣpāṇi divyagandhīni tilavrīhighṛtādikam // SvaT_3.41 //",
  "GR13svact_pu:858": "cūtapallavadarbhāṃstu siddhārthān khaṭikāṃ tathā /",
  "GR13svact_pu:859": "karaṇīṃ kartarīṃ caiva pāśabandhanasūtrakam // SvaT_3.42 //",
  "GR13svact_pu:860": "vārdhānīṃ śivakumbhaṃ ca tathedhmān paridhīnapi /",
  "GR13svact_pu:861": "samidho dantakāṣṭhaṃ ca carusthālīṃ srucaṃ sruvam // SvaT_3.43 //",
  "GR13svact_pu:862": "taṇḍulāṃśca tathā kṣīram evamādīnyanekaśaḥ /",
  "GR13svact_pu:863": "tato 'rghapātramādāya kṣālayedastravāriṇā // SvaT_3.44 //",
  "GR13svact_pu:864": "kavacenāvaguṇṭhyaiva praṇavena tu pūjayet /",
  "GR13svact_pu:865": "udakādibhiraṣṭāṅgaḥ pūrayettu varānane // SvaT_3.45 //",
  "GR13svact_pu:866": "udakaṃ kṣīrakusumaṃ kuśasarṣapataṇḍulāḥ /",
  "GR13svact_pu:867": "praṇavenāsanaṃ sarvaṃ tato mūrtiṃ nyaset priye // SvaT_3.46 //",
  "GR13svact_pu:868": "bhairavāvaraṇairyuktāṃ pūjayettāṃ yathākramam /",
  "GR13svact_pu:869": "gandhaiḥ puṣpaistathā dhūpair mantrasandhānapūrvakam // SvaT_3.47 //",
  "GR13svact_pu:870": "mantavyaṃ paramaṃ tattvaṃ tataścaivāmṛtībhavet /",
  "GR13svact_pu:871": "pātrāṇāṃ tritayaṃ kalpyaṃ nirodhārthe vidhau tathā // SvaT_3.48 //",
  "GR13svact_pu:872": "paśvarghe ca prakalpyaivaṃ śivahastaṃ prakalpayet /",
  "GR13svact_pu:873": "mantrasandhānakaṃ prāgvan nāḍīsandhānameva ca // SvaT_3.49 //",
  "GR13svact_pu:874": "mūlamantramanusmṛtya hṛtkaṇṭhatālumadhyagam /",
  "GR13svact_pu:875": "bhrūmadhyaṃ śabdakūṭaṃ tat turyasthānaṃ vibhedayet // SvaT_3.50 //",
  "GR13svact_pu:876": "vāmadakṣiṇamadhye tu viṣuvatsthena bhedayet /",
  "GR13svact_pu:877": "dvādaśāntaṃ paraṃ nītvā karastho mantravigrahaḥ // SvaT_3.51 //",
  "GR13svact_pu:878": "tasyāpyanena nyāyena vilomena viśeddhṛdi /",
  "GR13svact_pu:879": "ātmano recakenaiva pūrakeṇa viśeddhṛdi // SvaT_3.52 //",
  "GR13svact_pu:880": "nāḍīsandhānametaddhi śivena parikīrtitam /",
  "GR13svact_pu:881": "vyāpakaṃ tu śivaṃ dhyāyen mantramūrtimadhiṣṭhitam // SvaT_3.53 //",
  "GR13svact_pu:882": "darbhaṃ saṃgṛhya cāstreṇa saptavārābhimantritam /",
  "GR13svact_pu:883": "pañcagavyāya pātraṃ tu śodhayettu śivāmbhasā // SvaT_3.54 //",
  "GR13svact_pu:884": "astreṇa kṣālayettacca kavacenāvaguṇṭhayet /",
  "GR13svact_pu:885": "darbhāsanaṃ dhruveṇaiva maṇḍalaṃ tu prakalpayet // SvaT_3.55 //",
  "GR13svact_pu:886": "tasyopari nyaset pātraṃ gomayādīni cāharet /",
  "GR13svact_pu:887": "pṛthakpātrasthitānyeva prokṣyāstreṇa śivāmbhasā // SvaT_3.56 //",
  "GR13svact_pu:888": "gomayaṃ tu hṛdāmantrya gomūtraṃ śirasā dadhi /",
  "GR13svact_pu:889": "śikhayā varmaṇā kṣīram astreṇājyaṃ kuśodakam // SvaT_3.57 //",
  "GR13svact_pu:890": "dhāmnā ca mantrayet paścād gomayādīni yojayet /",
  "GR13svact_pu:891": "pūrvasaṃskṛtapātre tu svamantrairgomayādikam // SvaT_3.58 //",
  "GR13svact_pu:892": "saṃyojya mantrayetpaścāt taireva hṛdayādibhiḥ /",
  "GR13svact_pu:893": "praṇavena tu saṃkalpya anantaṃ mūrtivigraham // SvaT_3.59 //",
  "GR13svact_pu:894": "dhāmāṅgāni ca bāhye tu sampūjyāvaraṇasthitim /",
  "GR13svact_pu:895": "mantrasandhānakaṃ kṛtvā amṛtīkaraṇaṃ tathā // SvaT_3.60 //",
  "GR13svact_pu:896": "śivāmṛtaṃ tatsaṃcintya sampūjya sthāpayettataḥ /",
  "GR13svact_pu:897": "astrābhimantritaṃ darbhaṃ gṛhītvollekhanaṃ kuru // SvaT_3.61 //",
  "GR13svact_pu:898": "yāvadbhūmau samantāttu saumyāsyo dakṣiṇe sthitaḥ /",
  "GR13svact_pu:899": "tataścaivoddharecchalyam ājalāntaṃ vyavasthitam // SvaT_3.62 //",
  "GR13svact_pu:900": "recitaṃ bhāvayecchuddhaṃ mauktikādyaiḥ prapūrayet /",
  "GR13svact_pu:901": "samīkaraṇamastreṇa kavacena tu secanam // SvaT_3.63 //",
  "GR13svact_pu:902": "ākoṭanamathāstreṇa tato mārjanalepane /",
  "GR13svact_pu:903": "astreṇa pañcagavyena gandhatoyena copari // SvaT_3.64 //",
  "GR13svact_pu:904": "śivāmbhasāstrayuktena vikirāṇyabhimantrayet /",
  "GR13svact_pu:905": "saptakṛtvo 'stramantreṇa sthitvā mantre tu prāgdiśaḥ // SvaT_3.65 //",
  "GR13svact_pu:906": "ūrdhvādho vikireddhānyāny astrabhūtāni cintayet /",
  "GR13svact_pu:907": "cāmareṇa suśubhreṇa astramantreṇa saṃharet // SvaT_3.66 //",
  "GR13svact_pu:908": "aiśānyabhimukhānyeva nairṛtyā yāvadaiśvaram /",
  "GR13svact_pu:909": "pañcagavyena samprokṣya gandhāmbhobhiḥ śivāmbhasā // SvaT_3.67 //",
  "GR13svact_pu:910": "dhruveṇa śriyamāvāhya padmahastāṃ sulocanām /",
  "GR13svact_pu:911": "śuklapuṣpāṇi muñcantīṃ sarvalakṣaṇasaṃyutām // SvaT_3.68 //",
  "GR13svact_pu:912": "nīlotpaladalaśyāmāṃ yāgaharmyāvalokinīm /",
  "GR13svact_pu:913": "brahmasthānopaviṣṭāṃ tu dvārābhimukhabhadradām // SvaT_3.69 //",
  "GR13svact_pu:914": "gandhapuṣpādibhiḥ pūjya śivakumbhaṃ prakalpayet /",
  "GR13svact_pu:915": "aiśānīṃ diśamāśritya pañcagavyena maṇḍalam // SvaT_3.70 //",
  "GR13svact_pu:916": "gandhodakena saṃlipya śivāmbho 'streṇa prokṣayet /",
  "GR13svact_pu:917": "anantādyāsanaṃ dattvā dhruveṇāmaṇḍalāvadhi // SvaT_3.71 //",
  "GR13svact_pu:918": "sarvadoṣavinirmuktaṃ kumbhaṃ candanalepitam /",
  "GR13svact_pu:919": "svastikādyaiścārcayitvā yavasiddhārthadūrvabhiḥ // SvaT_3.72 //",
  "GR13svact_pu:920": "sitasūtreṇa saṃveṣṭya vastrapūtena cāmbhasā /",
  "GR13svact_pu:921": "sampūrya sarvataśchannaṃ cūtāśvatthādipallavaiḥ // SvaT_3.73 //",
  "GR13svact_pu:922": "ratnagarbhauṣadhīyuktaṃ sahadevādibhirgaṇaiḥ /",
  "GR13svact_pu:923": "prokṣya cāstreṇa saṃgṛhya kavacenāvaguṇṭhitam // SvaT_3.74 //",
  "GR13svact_pu:924": "āsanasyopari nyasyen mūlamantramanusmaran /",
  "GR13svact_pu:925": "kalādhvabhairavādīni nyasyārghādīn prakalpayet // SvaT_3.75 //",
  "GR13svact_pu:926": "mudrāṃ baddhvā hṛdādīni pūjyānyagnidalādiṣu /",
  "GR13svact_pu:927": "gandhapuṣpapavitrādyaiḥ sitavastreṇa bhūṣayet // SvaT_3.76 //",
  "GR13svact_pu:928": "vāmabhāge tu kumbhasya pañcagavyena maṇḍalam /",
  "GR13svact_pu:929": "śivāmbhasā tu samprokṣya praṇavenāsanaṃ nyaset // SvaT_3.77 //",
  "GR13svact_pu:930": "samprokṣya ca śivāmbhobhir vārdhānīṃ maṅgalānvitām /",
  "GR13svact_pu:931": "kumbhavaccārcayitvā tām āsanasyopari nyaset // SvaT_3.78 //",
  "GR13svact_pu:932": "gandhapuṣpapavitrādyaiḥ pūjayitvā tu vārdhanīm /",
  "GR13svact_pu:933": "uccāryāstraṃ krameṇāgre dravyāṇāṃ vārdhanīṃ nayet // SvaT_3.79 //",
  "GR13svact_pu:934": "acchinnāmanulomena jaladhārāṃ tu pātayan /",
  "GR13svact_pu:935": "tatsthānāttu samuddhṛtya yāvatkoṇaṃ tu śāṅkaram // SvaT_3.80 //",
  "GR13svact_pu:936": "ācāryaḥ kalaśaṃ paścād bhairaveṇa samuddharet /",
  "GR13svact_pu:937": "nayedvārdhānimārgeṇa tasmin saṃsthāpayetpunaḥ // SvaT_3.81 //",
  "GR13svact_pu:938": "vārdhānīṃ sthāpayetpaścād astramantramanusmaran /",
  "GR13svact_pu:939": "viśeṣapūjāmubhayor gandhapuṣpapavitrakaiḥ // SvaT_3.82 //",
  "GR13svact_pu:940": "mantrasandhānakaṃ kuryān nāḍīsandhimathobhayoḥ /",
  "GR13svact_pu:941": "vikirān saṃhitān pūrvaṃ vārdhānyāḥ kalpayedadhaḥ // SvaT_3.83 //",
  "GR13svact_pu:942": "akṣatāstrāṇyanekāni śarakuntāsimudgarāḥ /",
  "GR13svact_pu:943": "cakrapaṭṭisavajrādi- triśūlāntānyanekaśaḥ // SvaT_3.84 //",
  "GR13svact_pu:944": "yogauko vyāpya sarvaṃ tu tiryagūrdhvamadhaḥ sthitāḥ /",
  "GR13svact_pu:945": "vārdhānyastrasya sarve te raśmibhūtā vyavasthitāḥ // SvaT_3.85 //",
  "GR13svact_pu:946": "śiṣyasya dakṣiṇe haste vārdhānyastraṃ tu saṃhitam /",
  "GR13svact_pu:947": "tenaitaṃ yajñarakṣārthaṃ yāgādau kalaśaṃ nyaset // SvaT_3.86 //",
  "GR13svact_pu:948": "naivedyaṃ vividhaṃ dattvā nutvā vijñāpayedvibhum /",
  "GR13svact_pu:949": "bhagavaṃstvatprasādena yāgaṃ nirvartayāmyaham // SvaT_3.87 //",
  "GR13svact_pu:950": "sannidhānaṃ sadā tubhyam avighnārthaṃ sadā bhava /",
  "GR13svact_pu:951": "anujñātotthito yāyād arghahasto digīśvarān // SvaT_3.88 //",
  "GR13svact_pu:952": "svanāmapadavinyāsān oṃkārādinamontagān /",
  "GR13svact_pu:953": "gandhapuṣpapavitrādyaiḥ pūjayettān prayatnataḥ // SvaT_3.89 //",
  "GR13svact_pu:954": "indrādyanantaparyantāṃl lokapālān prapūjayet /",
  "GR13svact_pu:955": "tato maṇḍalakaṃ madhye yāgabhūmau prakalpayet // SvaT_3.90 //",
  "GR13svact_pu:956": "pañcagavyena liptvādau gandhatoyena copari /",
  "GR13svact_pu:957": "śivāmbhasāstramantreṇa samprokṣya tvavaguṇṭhayet // SvaT_3.91 //",
  "GR13svact_pu:958": "brahmasthānasya pūrveṇa gurūn pūjya vināyakam /",
  "GR13svact_pu:959": "vāyavye pūjayeddevi gandhapuṣpairanukramāt // SvaT_3.92 //",
  "GR13svact_pu:960": "athaitāṃstu namaskṛtya ājñāṃ dattāṃ vibhāvayet /",
  "GR13svact_pu:961": "tatastu madhyadeśasthaṃ yogapīṭhaṃ prakalpayet // SvaT_3.93 //",
  "GR13svact_pu:962": "pūrvoktena vidhānena bhairaveśaṃ varānane /",
  "GR13svact_pu:963": "pūjayitvā pavitrādyais trirāvaraṇasaṃyutam // SvaT_3.94 //",
  "GR13svact_pu:964": "svadhyānaguṇasaṃyuktaṃ mudrālaṅkārabhūṣitam /",
  "GR13svact_pu:965": "mantrasandhānakaṃ pūrvaṃ nāḍīsandhānameva ca // SvaT_3.95 //",
  "GR13svact_pu:966": "paramīkaraṇaṃ kuryād vyāpakena pareṇa tu /",
  "GR13svact_pu:967": "naivedyān vividhākārān dattvā mudrāṃ pradarśayet // SvaT_3.96 //",
  "GR13svact_pu:968": "praṇipātaṃ japaṃ kṛtvā nivedya vidhipūrvakam /",
  "GR13svact_pu:969": "paścādbaliḥ pradātavyo mātṛṇāṃ bhūtasaṃhate // SvaT_3.97 //",
  "GR13svact_pu:970": "bhūteśvarāṇāṃ deveśi kṣetrapālasya sarvataḥ /",
  "GR13svact_pu:971": "tataḥ snāyādathoddhūlya athavācamya suvrate // SvaT_3.98 //",
  "GR13svact_pu:972": "tato 'gnikuṇḍaṃ gatvā tu pūrvavacchodhanaṃ tathā /",
  "GR13svact_pu:973": "bhairavaṃ pūjayettatra vidhidṛṣṭena karmaṇā // SvaT_3.99 //",
  "GR13svact_pu:974": "agneḥ santarpaṇaṃ kuryāt sahasreṇa śatena vā /",
  "GR13svact_pu:975": "tataścaruṃ ca śrapayet sthālīṃ saṃgṛhya nirvraṇām // SvaT_3.100 //",
  "GR13svact_pu:976": "śivāmbhasā tu prakṣālya kavacenāvaguṇṭhayet /",
  "GR13svact_pu:977": "candanādyairvilimpettāṃ mṛṣṭadhūpena dhūpayet // SvaT_3.101 //",
  "GR13svact_pu:978": "sūtreṇa veṣṭayet kaṇṭhe varmabhūtena suvrate /",
  "GR13svact_pu:979": "darbheṇāstrasvarūpeṇa kalpayenmaṇḍalaṃ priye // SvaT_3.102 //",
  "GR13svact_pu:980": "prokṣya caiva śivāmbhobhiḥ kavacenāvaguṇṭhayet /",
  "GR13svact_pu:981": "āsanaṃ tatra vinyasyed anantādiśivāntakam // SvaT_3.103 //",
  "GR13svact_pu:982": "mūrtibhūtāṃ nyasetsthālīṃ tatrasthaṃ bhairavaṃ yajet /",
  "GR13svact_pu:983": "trirāvaraṇasaṃyuktaṃ gandhapuṣpairanukramāt // SvaT_3.104 //",
  "GR13svact_pu:984": "mānasena prayogeṇa bhāvapuṣpairvarānane /",
  "GR13svact_pu:985": "cullīṃ samprokṣya cāstreṇa kuṇḍavaccārcayettataḥ // SvaT_3.105 //",
  "GR13svact_pu:986": "tatra sthālīṃ samāropya paścādagniṃ nyasedadhaḥ /",
  "GR13svact_pu:987": "kṣīraṃ prokṣya śivāmbhobhis taṇḍulāṃśca samāsataḥ // SvaT_3.106 //",
  "GR13svact_pu:988": "mantreṇāṣṭaśatenaiva prakṣipya pācayecchanaiḥ /",
  "GR13svact_pu:989": "mūlamantreṇa deveśi ekacittaḥ samāhitaḥ // SvaT_3.107 //",
  "GR13svact_pu:990": "cālanodghāṭanādīni astramantreṇa kārayet /",
  "GR13svact_pu:991": "taptābhidhāraṃ susvinne aṅgaiścaiva prakalpayet // SvaT_3.108 //",
  "GR13svact_pu:992": "tribhistribhirghṛtenaiva sruveṇa juhuyāt priye /",
  "GR13svact_pu:993": "bhūmau maṇḍalakaṃ kṛtvā praṇavenāvatārayet // SvaT_3.109 //",
  "GR13svact_pu:994": "sthālīmājyopaliptāṃ tu śītāghāraṃ ca homayet /",
  "GR13svact_pu:995": "bhairaveṇa ṣaḍaṅgena vaṣaḍjātiyutena ca // SvaT_3.110 //",
  "GR13svact_pu:996": "maṇḍalaṃ kuṇḍasāmīpye kṛtvā darbhāsanaṃ nyaset /",
  "GR13svact_pu:997": "sthālyāṃ tasyopari nyasya sampātaṃ mantrasaṃhitām // SvaT_3.111 //",
  "GR13svact_pu:998": "%% Dwivedi prints sthā(lyāṃ līṃ) tasyopari",
  "GR13svact_pu:999": "japannekaikayāhutyā pātayed bhairaveṇa tu /",
  "GR13svact_pu:1000": "aṣṭotkṛṣṭaśatenaiva parāmṛtamanusmaran // SvaT_3.112 //",
  "GR13svact_pu:1001": "rajasyādau tato devi kartaryāṃ karaṇau tathā /",
  "GR13svact_pu:1002": "khaṭikātilājyasampātaṃ mūlamantreṇa kārayet // SvaT_3.113 //",
  "GR13svact_pu:1003": "tribhāgaṃ kalpayitvā taṃ caruṃ sthālyāṃ tu saṃsthitam /",
  "GR13svact_pu:1004": "śivāgnisādhakebhyaśca śivāyāgraṃ nivedayet // SvaT_3.114 //",
  "GR13svact_pu:1005": "dvitīyaṃ homayedagnau sādhakebhyastṛtīyakam /",
  "GR13svact_pu:1006": "caruṃ pātre tu saṃgṛhya pūjayedbhairaveṇa tu // SvaT_3.115 //",
  "GR13svact_pu:1007": "puṣpadhūpādibhirnītvā dhāmnaitaṃ vinivedayet /",
  "GR13svact_pu:1008": "hṛdādyāvaraṇasthānāṃ daśamāṃśaṃ nivedayet // SvaT_3.116 //",
  "GR13svact_pu:1009": "kalaśe 'pyevamevaṃ tu agnau homyaścaruḥ srucā /",
  "GR13svact_pu:1010": "bhairavasya śataṃ homyam aṅgānāṃ tu daśāṃśakam // SvaT_3.117 //",
  "GR13svact_pu:1011": "sādhakebhyastu yaccheṣaṃ pidhāya sthāpayet priye /",
  "GR13svact_pu:1012": "vināyake śataṃ homyaṃ bhūparigrahaṇe tathā // SvaT_3.118 //",
  "GR13svact_pu:1013": "adhivāse tathaiveha aṣṭottaraśataṃ hutiḥ /",
  "GR13svact_pu:1014": "prāyaścittanimittaṃ tu anulomavilomake // SvaT_3.119 //",
  "GR13svact_pu:1015": "nyūnātirikte deveśi aṣṭottaraśataṃ hutiḥ /",
  "GR13svact_pu:1016": "bhairavaṃ pūjayitvātha prārthyānujñāṃ varānane // SvaT_3.120 //",
  "GR13svact_pu:1017": "śiśoḥ karma prakartavyaṃ yathā bhavati tacchṛṇu /",
  "GR13svact_pu:1018": "dvāre maṇḍalakaṃ kṛtvā darbhaṃ tasyopari nyaset // SvaT_3.121 //",
  "GR13svact_pu:1019": "praṇavenāsanaṃ kalpyaṃ śiṣyaṃ tasminniveśayet /",
  "GR13svact_pu:1020": "samapādaṃ stabdhakāyaṃ saumyānanakṛtāñjalim // SvaT_3.122 //",
  "GR13svact_pu:1021": "guruḥ pūrvamukho 'streṇa prokṣayettaṃ śivāmbhasā /",
  "GR13svact_pu:1022": "bhasmanā tāḍayenmūrdhni astramantreṇa cālabhet // SvaT_3.123 //",
  "GR13svact_pu:1023": "nābhyūrdhvaṃ trīṃstathā vārān nabhyadhastrīn prakalpayet /",
  "GR13svact_pu:1024": "śivaṃ nyāsāṅgasahitaṃ pūjayedbhairaveṇa tu // SvaT_3.124 //",
  "GR13svact_pu:1025": "vastraṃ samprokṣya cāstreṇa kavacenāvaguṇṭhayet /",
  "GR13svact_pu:1026": "pūjayedbhairaveṇaiva mukhaṃ pracchādayettathā // SvaT_3.125 //",
  "GR13svact_pu:1027": "hastābhyāṃ taṃ gṛhītvātha viśejjavanikāntaram /",
  "GR13svact_pu:1028": "devasyābhimukhaṃ kṛtvā puṣpaṃ prāṇau pradāpayet // SvaT_3.126 //",
  "GR13svact_pu:1029": "prakṣepayettato dhāmnā mukhamudghāṭya darśayet /",
  "GR13svact_pu:1030": "vidyāmantragaṇaiḥ sārdhaṃ kāraṇaṃ sasadāśivam // SvaT_3.127 //",
  "GR13svact_pu:1031": "ajñānapaṭanirmuktaḥ prabuddhaḥ paśurīkṣate /",
  "GR13svact_pu:1032": "daṇḍavaddharaṇīṃ gatvā praṇipatya punaḥ punaḥ // SvaT_3.128 //",
  "GR13svact_pu:1033": "kṛtakṛtyaḥ prahṛṣṭātmā prahṛṣṭanayanaṃ śiśum /",
  "GR13svact_pu:1034": "utthāpya hastān saṃgṛhya dakṣiṇāṃ mūrtimānayet // SvaT_3.129 //",
  "GR13svact_pu:1035": "tatra maṇḍalakaṃ kṛtvā puṣpeṇa praṇavāsanam /",
  "GR13svact_pu:1036": "tasyopari śiśuṃ nyasya ūrdhvakāyamudaṅmukham // SvaT_3.130 //",
  "GR13svact_pu:1037": "guruḥ pūrvānanaḥ sthitvā prokṣaṇādīni kārayet /",
  "GR13svact_pu:1038": "upaveśya tataḥ kṛtvā sakalīkaraṇe vidhim // SvaT_3.131 //",
  "GR13svact_pu:1039": "viśeṣaphalasiddhyarthaṃ mumukṣoḥ sādhakasya vā /",
  "GR13svact_pu:1040": "gandhadigdhau karau kṛtvā astreṇa pariśodhayet // SvaT_3.132 //",
  "GR13svact_pu:1041": "kavacenāvaguṇṭhyaitau plāvayedamṛtena tu /",
  "GR13svact_pu:1042": "anantamāsanaṃ kalpyaṃ bhairavāṅgāni vinyaset // SvaT_3.133 //",
  "GR13svact_pu:1043": "vyomnyātmānaṃ yojayitvā śiśoḥ śoṣyā tanuḥ priye /",
  "GR13svact_pu:1044": "āgneyīṃ dhāraṇāṃ dhyātvā nirdahyāstreṇa taṃ śiśum // SvaT_3.134 //",
  "GR13svact_pu:1045": "dhūmajvālāvinirmuktaṃ dagdhakāyaṃ vibhāvayet /",
  "GR13svact_pu:1046": "bhasmībhūtaṃ tataḥ śāntaṃ plāvayedamṛtena tu // SvaT_3.135 //",
  "GR13svact_pu:1047": "vyomavaccintayeddehaṃ caitanyaṃ kanakāgnivat /",
  "GR13svact_pu:1048": "śaktinyāsaṃ nyasetpūrvaṃ kamalaṃ praṇavena tu // SvaT_3.136 //",
  "GR13svact_pu:1049": "tasyopari tadātmānaṃ dhyāyejjyotirmayaṃ śubham /",
  "GR13svact_pu:1050": "mūrtimantraṃ samuccārya mūrtibhūtaṃ prakalpayet // SvaT_3.137 //",
  "GR13svact_pu:1051": "pūrvoddhṛtena mantreṇa plāvayedamṛtena tu /",
  "GR13svact_pu:1052": "mantranyāso yathāpūrvam aṣṭātriṃśatkalāvadhi // SvaT_3.138 //",
  "GR13svact_pu:1053": "kalādhvānaṃ nyaset paścāc chāntyatītādyanukramāt /",
  "GR13svact_pu:1054": "sphaṭikābhā tathā kṛṣṇā raktā śuklā ca pītakā // SvaT_3.139 //",
  "GR13svact_pu:1055": "śāntyatītādikā jñeyās tattvabhūtāstu tāḥ kalāḥ /",
  "GR13svact_pu:1056": "dhāmnāvāhya tathāṅgāni nyasyāntaḥkaraṇaṃ bhavet // SvaT_3.140 //",
  "GR13svact_pu:1057": "ātmāntaḥkaraṇe yadvat tadvatpūjāṃ samārabhet /",
  "GR13svact_pu:1058": "dhāma proccārya sandadhyāt sabāhyābhyantaraṃ punaḥ // SvaT_3.141 //",
  "GR13svact_pu:1059": "śivahaste vibhuṃ dhyātvā mantragrāmaṃ sujājvalam /",
  "GR13svact_pu:1060": "dhāmoccārya ca sandhāya śiṣyamūrdhni karaṃ nyaset // SvaT_3.142 //",
  "GR13svact_pu:1061": "adhomukhena hṛtpṛṣṭhe śivahastena cālabhet /",
  "GR13svact_pu:1062": "utthāpya dattvā puṣpaṃ tu añjalau bhairaveṇa tu // SvaT_3.143 //",
  "GR13svact_pu:1063": "praveśyābhyarcayecchambhuṃ śivamuccārya nikṣipet /",
  "GR13svact_pu:1064": "nirgatya vandayeddevaṃ daṇḍavat triḥ pradakṣiṇam // SvaT_3.144 //",
  "GR13svact_pu:1065": "śivakumbhāgnimadhyasthaṃ sthaṇḍilasthaṃ ca vandayan /",
  "GR13svact_pu:1066": "śivapūjāgnikāryādau sakalīkṛtavigrahaḥ // SvaT_3.145 //",
  "GR13svact_pu:1067": "nānyathā prāksvarūpeṇa pūjanārho bhavettu saḥ /",
  "GR13svact_pu:1068": "nītvā kuṇḍasamīpaṃ taṃ śiṣyahastāviyogataḥ // SvaT_3.146 //",
  "GR13svact_pu:1069": "ātmasavye 'tha digbhāge maṇḍalaṃ praṇavena tu /",
  "GR13svact_pu:1070": "praṇavenāsanaṃ dattvā tasyopari śiśuṃ nyaset // SvaT_3.147 //",
  "GR13svact_pu:1071": "upaveśya kare darbhaṃ bhairaveṇa samarpayet /",
  "GR13svact_pu:1072": "mūlaṃ śiṣyasya hastasthaṃ sāgramācāryajaṅghayoḥ // SvaT_3.148 //",
  "GR13svact_pu:1073": "piṅgalā madhyamā nāḍī śiṣyadehādvinirgatā /",
  "GR13svact_pu:1074": "saivātra darbhabhūtā tu gurunāḍyāṃ layaṃ gatā // SvaT_3.149 //",
  "GR13svact_pu:1075": "nāḍīsandhānahetvarthaṃ bhairaveṇāhutitrayam /",
  "GR13svact_pu:1076": "tayā nāḍyā praveṣṭavyaṃ śiṣyasya hṛdaye sakṛt // SvaT_3.150 //",
  "GR13svact_pu:1077": "grahaṇākarṣaṇārthaṃ tu gṛhṇan muñcan punaḥ punaḥ /",
  "GR13svact_pu:1078": "dīkṣākāle yataścaivaṃ tadarthaṃ nāḍisaṃhatiḥ // SvaT_3.151 //",
  "GR13svact_pu:1079": "śiṣyasyātha śirobhūmau bhairaveṇa vidhāya tu /",
  "GR13svact_pu:1080": "sampātaṃ sarvamantraistu dhruveṇājyāhutiṃ kṣipet // SvaT_3.152 //",
  "GR13svact_pu:1081": "mūlamantraṃ samuccārya svā ityagnau prapātayet /",
  "GR13svact_pu:1082": "heti śiṣyasya śirasi sampātaḥ śivacoditaḥ // SvaT_3.153 //",
  "GR13svact_pu:1083": "śiṣ.yadehe tu ye mantrāḥ sabāhyābhyantaraṃ sthitāḥ /",
  "GR13svact_pu:1084": "kuṇḍasthāḥ pūjitā ye tu dhāmādyāvaraṇāntagāḥ // SvaT_3.154 //",
  "GR13svact_pu:1085": "yugapattarpaṇaṃ teṣāṃ sampātastena kīrtitaḥ /",
  "GR13svact_pu:1086": "ekaikasyātra mantrasya āhutitritayena tu // SvaT_3.155 //",
  "GR13svact_pu:1087": "utthāpya ca tataḥ śiṣyaṃ tadarthaṃ mantratarpaṇam /",
  "GR13svact_pu:1088": "bhairavāya śataṃ hutvā hṛdādau daśakaṃ hutiḥ // SvaT_3.156 //",
  "GR13svact_pu:1089": "dhāmnā cotthāya hotavyaṃ pūrṇāhutyānutarpayet /",
  "GR13svact_pu:1090": "mantrāṇāṃ dīpanaṃ kuryād dhāmādyastrāvadhi kramāt // SvaT_3.157 //",
  "GR13svact_pu:1091": "huṃkāradvayamadhye tu mūlamantraṃ samuccaran /",
  "GR13svact_pu:1092": "praṇavādiphaḍantena āhutīḥ pratipādayet // SvaT_3.158 //",
  "GR13svact_pu:1093": "hṛdādīnāṃ ca sarveṣāṃ jātiruktātra dīpane /",
  "GR13svact_pu:1094": "pāśānāṃ bandhanārthāya mantrāṇāṃ dīpanaṃ smṛtam // SvaT_3.159 //",
  "GR13svact_pu:1095": "mantrāḥ karaṇabhūtāstu paśukāryasya sādhane /",
  "GR13svact_pu:1096": "ācāryaḥ karaṇaṃ proktaḥ śivarūpo yataḥ smṛtaḥ // SvaT_3.160 //",
  "GR13svact_pu:1097": "krūrakārye tu kartavye mantrān sandīpya yojayet /",
  "GR13svact_pu:1098": "krūrajātyanurūpeṇa vācakān yojayet sadā // SvaT_3.161 //",
  "GR13svact_pu:1099": "bhrukuṭīkarālavadanān vācyarūpān vicintayet /",
  "GR13svact_pu:1100": "saumyajātiyutān saumye saumyarūpān vicintayet // SvaT_3.162 //",
  "GR13svact_pu:1101": "pāśakarma tato vakṣye kanyākartitasūtrakam /",
  "GR13svact_pu:1102": "triguṇaṃ triguṇīkṛtya pāśabandhanasūtrakam // SvaT_3.163 //",
  "GR13svact_pu:1103": "śivāmbho 'streṇa samprokṣya kavacenāvaguṇṭhayet /",
  "GR13svact_pu:1104": "pūjayitvā vidhānena gandhapuṣpādidhūpakaiḥ // SvaT_3.164 //",
  "GR13svact_pu:1105": "prasārayedgṛhītvā tan mūrdhādyaṅguṣṭhakāvadhi /",
  "GR13svact_pu:1106": "śiṣyasya stabdhadehasya nāḍībhūtaṃ vicintayet // SvaT_3.165 //",
  "GR13svact_pu:1107": "suṣumnā madhyamā nāḍī sarvanāḍīsamanvitā /",
  "GR13svact_pu:1108": "oṃkārādi svanāmnā tu namaskārāvasānakam // SvaT_3.166 //",
  "GR13svact_pu:1109": "śiṣyadehasthitāṃ nāḍīṃ sūtre saṃgṛhya yojayet /",
  "GR13svact_pu:1110": "gandhapuṣpādibhiḥ pūjya kavacenāvaguṇṭhayet // SvaT_3.167 //",
  "GR13svact_pu:1111": "sannidhānāhutīstisraḥ svanāmapadajātikāḥ /",
  "GR13svact_pu:1112": "śivāmbho 'streṇa samprokṣya śiṣyasya hṛdayaṃ punaḥ // SvaT_3.168 //",
  "GR13svact_pu:1113": "tāḍayedastrapuṣpeṇa hṛdi citsaṃhṛtā bhavet /",
  "GR13svact_pu:1114": "huṃkāroccārayogena recakena viśeddhṛdi // SvaT_3.169 //",
  "GR13svact_pu:1115": "nāḍīrandhreṇa gatvā tu caitanyaṃ bhāvayecchiṣoḥ /",
  "GR13svact_pu:1116": "kadambagolakākāraṃ sphurattārakasannibham // SvaT_3.170 //",
  "GR13svact_pu:1117": "hṛtsthaṃ chittvāstrakhaḍgena humphaṭkārāntajātinā /",
  "GR13svact_pu:1118": "dhāmnā cāṅkuśarūpeṇa karṣecchaktyavadhi kramāt // SvaT_3.171 //",
  "GR13svact_pu:1119": "dvādaśāntaṃ tu saṃgṛhya sampuṭya hṛdayena tu /",
  "GR13svact_pu:1120": "saṃhāramudrayā yojyaṃ sūtre nāḍīprakalpite // SvaT_3.172 //",
  "GR13svact_pu:1121": "vyāpakaṃ bhāvayitvā tu kavacenāvaguṇṭhayet /",
  "GR13svact_pu:1122": "bhairaveṇāhutīstisraḥ sannidhānasya hetave // SvaT_3.173 //",
  "GR13svact_pu:1123": "dvitīyaḥ sūtradehastu pāśā yatra sthitāstvime /",
  "GR13svact_pu:1124": "bandyāścedyāstathā dāhyāḥ sūtrasthāne na vigrahe // SvaT_3.174 //",
  "GR13svact_pu:1125": "pāśāstu trividhā bhāvyā māyīyāṇavakarmajāḥ /",
  "GR13svact_pu:1126": "caitanyarodhakāstvete kāryakāraṇarūpiṇaḥ // SvaT_3.175 //",
  "GR13svact_pu:1127": "malaḥ karma nimittaṃ tu naimittikamataḥ param /",
  "GR13svact_pu:1128": "ādhārarūpaṃ naimittaṃ śarīrabhuvanādikam // SvaT_3.176 //",
  "GR13svact_pu:1129": "nimittamabhilāṣākhyaṃ vicitrairheturūpakaiḥ /",
  "GR13svact_pu:1130": "tāṃścāvalokayet sūtre bandhyabandhanahetutaḥ // SvaT_3.177 //",
  "GR13svact_pu:1131": "pāśānāṃ tāḍanaṃ kāryaṃ humphaṭkārāntajātinā /",
  "GR13svact_pu:1132": "svanāmapraṇavādyena śāntyatītādyanukramāt // SvaT_3.178 //",
  "GR13svact_pu:1133": "puṣpeṇa tāḍayenmūrdhni grāhyaṃ hūmādi yojayet /",
  "GR13svact_pu:1134": "huṃpha.kārāntayogenā- gṛhya saṃhāramudrayā // SvaT_3.179 //",
  "GR13svact_pu:1135": "dhāmnā tu yojayet sūtre namaskārāntayoginā /",
  "GR13svact_pu:1136": "evaṃ śāntyādikān pāśān sthānāt saṃgṛhya yojayet // SvaT_3.180 //",
  "GR13svact_pu:1137": "bhāvayettrividhān pāśān pañcatattvādhvavyāpakān /",
  "GR13svact_pu:1138": "trayāṇāṃ vyāpikā śaktiḥ kriyākhyā pārameśvarī // SvaT_3.181 //",
  "GR13svact_pu:1139": "śāntyatītādibhedena pañcasaṃjñāpratiṣṭhitā /",
  "GR13svact_pu:1140": "ādheyagraha ādhāraṃ gṛhītaṃ bhāvayet paśoḥ // SvaT_3.182 //",
  "GR13svact_pu:1141": "gandhapuṣpādibhiḥ pūjya sūtre pāśāṃśtu tarpayet /",
  "GR13svact_pu:1142": "śāntyatītākrameṇaiva āhutīnāṃ trayaṃ trayam // SvaT_3.183 //",
  "GR13svact_pu:1143": "sannidhānāya pāśānām ataḥ pāśāṃstu dīpayet /",
  "GR13svact_pu:1144": "svanāmajātiphaṭkāra- dhāmabhiśca trayaṃ trayam // SvaT_3.184 //",
  "GR13svact_pu:1145": "viśleṣakaraṇārthaṃ tu pāśānāṃ dīpanaṃ bhavet /",
  "GR13svact_pu:1146": "dīptāḥ pāśāstato bandhyās tāḍanagrahaṇādinā // SvaT_3.185 //",
  "GR13svact_pu:1147": "sūtrasthāṃstāḍayetpuṣpaiḥ svadehasthāniva kramāt /",
  "GR13svact_pu:1148": "dhāmnā ca sampuṭīkṛtya svanāmnā ca sakṛtsakṛt // SvaT_3.186 //",
  "GR13svact_pu:1149": "bandhane tu prayogo 'yaṃ sūtre granthīn pradāpayet /",
  "GR13svact_pu:1150": "bandhane parimāṇaṃ ca karmaṇo viṣayasya ca // SvaT_3.187 //",
  "GR13svact_pu:1151": "ṣaṭtriṃśattattvamadhyastho bhuṅkte bhogaṃ na cānyathā /",
  "GR13svact_pu:1152": "pāśān saṃsthāpya pātre tu saṃpātaṃ juhuyāt sakṛt // SvaT_3.188 //",
  "GR13svact_pu:1153": "pātrasampuṭamadhyasthān sthaṇḍile vinivedayet /",
  "GR13svact_pu:1154": "nītvā samarpayet kumbhe pāśān saṃrakṣa he vibho // SvaT_3.189 //",
  "GR13svact_pu:1155": "darbhaṃ vimocayecchiṣyaṃ puṣpaṃ pāṇau pradāpayet /",
  "GR13svact_pu:1156": "shtaṇḍile śivakumbhe ca śivāgnau ca prapūjayet // SvaT_3.190 //",
  "GR13svact_pu:1157": "tataḥ pradakṣiṇaṃ kṛtvā daṇḍavannipatedbhuvi /",
  "GR13svact_pu:1158": "utthāpya pañcagavyādīn dadyādvai bhairaveṇa tu // SvaT_3.191 //",
  "GR13svact_pu:1159": "gomayena śucau deśe kāryaṃ maṇḍalakatrayam /",
  "GR13svact_pu:1160": "ekasmin maṇḍale viṣṭaḥ pañcagavyaṃ śiśuḥ pibet // SvaT_3.192 //",
  "GR13svact_pu:1161": "upaviśya dvitīye tu carukaṃ prāśayedbudhaḥ /",
  "GR13svact_pu:1162": "ācamya dantakāṣṭhaṃ tu tṛtīye maṇḍale sthitaḥ // SvaT_3.193 //",
  "GR13svact_pu:1163": "bhakṣayitvā ca deveśi tataścaiva vinikṣipet /",
  "GR13svact_pu:1164": "pūrvaṃ paścāttathaiśordhvaṃ cottarasyāṃ ca śobhanam // SvaT_3.194 //",
  "GR13svact_pu:1165": "anyasyāmaśubhaṃ viddhi tasya homaḥ śataṃ bhavet /",
  "GR13svact_pu:1166": "ācāryo juhuyāt paścāt prāyaścittaṃ śivena tu // SvaT_3.195 //",
  "GR13svact_pu:1167": "vidhernyūnātiriktasya cittavikṣepakarmaṇi /",
  "GR13svact_pu:1168": "aṣṭottaraśataṃ hutvā prāyaścittād viśuddhyati // SvaT_3.196 //",
  "GR13svact_pu:1169": "paścātsantarpayeddhoma- sahasreṇa śatena vā /",
  "GR13svact_pu:1170": "mantrāṃśca daśabhāgena vahnau naivedyadāpanam // SvaT_3.197 //",
  "GR13svact_pu:1171": "viśeṣapūjanaṃ cārghaṃ mudrābandhaṃ varānane /",
  "GR13svact_pu:1172": "stotraṃ vādyaṃ tataḥ kṛtvā caruṃ prāśya visarjayet // SvaT_3.198 //",
  "GR13svact_pu:1173": "nirodhārgheṇa cārghaṃ tu dattvā caiva varānane /",
  "GR13svact_pu:1174": "recakena tu saṃgṛhya bhairavaṃ tamanusmaran // SvaT_3.199 //",
  "GR13svact_pu:1175": "muṣṭinā pūritaṃ nītvā pūjayitvā varānane /",
  "GR13svact_pu:1176": "agniṣṭhaṃ vai pūrakeṇa gṛhītvā sthāpayet punaḥ // SvaT_3.200 //",
  "GR13svact_pu:1177": "tatrasthaṃ pūjayitvā ca kalaśe tu vinikṣipet /",
  "GR13svact_pu:1178": "kusumādibhirabhyarcya kumbha eva tu bhairavam // SvaT_3.201 //",
  "GR13svact_pu:1179": "prakṣipya caiva nirmālyaṃ gomayena spṛśet priye /",
  "GR13svact_pu:1180": "śivāmbhasā tu samprokṣya śiṣye śayyāṃ prakalpayet // SvaT_3.202 //",
  "GR13svact_pu:1181": "gṛhiṇo darbhaśayyāṃ tu yatervai bhasmanā priye /",
  "GR13svact_pu:1182": "pūrvāśirā gṛhī kāryo yatirvai dakṣiṇāśirāḥ // SvaT_3.203 //",
  "GR13svact_pu:1183": "tatra sthitasya śiṣyasya śikhābandhaṃ varānane /",
  "GR13svact_pu:1184": "siddhārtharocanādyaiśca rakṣāṃ kuryādasiṃ smaran // SvaT_3.204 //",
  "GR13svact_pu:1185": "bhasmanā rocanādyaiśca astraprākāracintanam /",
  "GR13svact_pu:1186": "kavacenāvaguṇṭhyaiva śiṣyaṃ tu svāpayettataḥ // SvaT_3.205 //",
  "GR13svact_pu:1187": "tataścaiva tu nirgatya balikarma samārabhet /",
  "GR13svact_pu:1188": "balistu kalpitaḥ pūrvaṃ sarvabhūteṣvathādarāt // SvaT_3.206 //",
  "GR13svact_pu:1189": "taṃ tu saṃgṛhya deveśi pūrvādīśāntakaṃ kṣipet /",
  "GR13svact_pu:1190": "bhūtā ye vividhākārā divyabhaumāntarikṣagāḥ // SvaT_3.207 //",
  "GR13svact_pu:1191": "pātālatalasaṃsthāśca śivayāge subhāvitāḥ /",
  "GR13svact_pu:1192": "dhruvādisarvabhūtāśca aindrādyāśāsthitāśca ye // SvaT_3.208 //",
  "GR13svact_pu:1193": "svāhākārasamāyogāt tṛpyantūccārayan kṣipet /",
  "GR13svact_pu:1194": "namaskāreṇa sampūjya gandhairdhūpairanukramāt // SvaT_3.209 //",
  "GR13svact_pu:1195": "pūrvādīśānaparyantam adhaścordhvaṃ samantataḥ /",
  "GR13svact_pu:1196": "koṇasthān kṣetrapālāṃśca patitāñchvapacānapi // SvaT_3.210 //",
  "GR13svact_pu:1197": "baliṃ dattvā tu sarvebhya ācamya ca varānane /",
  "GR13svact_pu:1198": "sakalīkaraṇaṃ kṛtvā krameṇa prāśayeccarum // SvaT_3.211 //",
  "GR13svact_pu:1199": "sahāyaiḥ sahito vīra ekacittaḥ samāhitaḥ /",
  "GR13svact_pu:1200": "prāṅmukha udaṅmukho vā maṇḍalasthaḥ pṛthakpṛthak // SvaT_3.212 //",
  "GR13svact_pu:1201": "pañcagavyaṃ pibet pūrvaṃ carukaṃ dantadhāvanam /",
  "GR13svact_pu:1202": "prāśyaivaṃ sakalīkṛtya rakṣāṃ pūrvavadeva ca // SvaT_3.213 //",
  "GR13svact_pu:1203": "yāgabūmau svapet pāścāc chiṣyaiḥ saha varānane /",
  "GR13svact_pu:1204": "bhairavadhyānayogena samādhau jāgradeva vā // SvaT_3.214 //",
  "GR13svact_pu:1205": "svacchandatantre 'dhivāsapaṭalastṛtīyaḥ",
  "GR13svact_pu:1206": "caturthaḥ paṭalaḥ",
  "GR13svact_pu:1207": "adhivāsānantarabhāvinīṃ dīkṣāṃ prastāvayituṃ śrībhairava uvāca",
  "GR13svact_pu:1208": "pratyūṣe vimale kṛtvā śaucādyān purrvavatkramāt /",
  "GR13svact_pu:1209": "sakalīkaraṇaṃ kṛtvā pūrvavat praviśedgṛham // SvaT_4.1 //",
  "GR13svact_pu:1210": "śiṣyaśca śucirācāntaḥ puṣpahastaḥ (...) guruṃ tataḥ /",
  "GR13svact_pu:1211": "praṇamya śirasā (...) hṛṣṭo guroḥ svapnānnivedayet // SvaT_4.2 //",
  "GR13svact_pu:1212": "śubhān svapnān pravakṣyāmi aśubhāṃśca varānane /",
  "GR13svact_pu:1213": "svapneṣu madirāpānam āmamāṃsasya bhakṣaṇam // SvaT_4.3 //",
  "GR13svact_pu:1214": "krimiviṣṭhānulepaṃ ca rudhireṇābhiṣecanam /",
  "GR13svact_pu:1215": "bhakṣaṇaṃ dadhibhaktasya śvetavastrānulepanam // SvaT_4.4 //",
  "GR13svact_pu:1216": "śvetātapatraṃ mūrdhasthaṃ śvetasragdāma bhūṣaṇam /",
  "GR13svact_pu:1217": "siṃhāsanaṃ rathaṃ yānaṃ dhvajaṃ rājyābhiṣecanam // SvaT_4.5 //",
  "GR13svact_pu:1218": "ratnāṅgābharaṇādīni tāmbūlaṃ phalameva ca /",
  "GR13svact_pu:1219": "darśanaṃ śrīsarasvatyoḥ śubhanāryavagūhanam // SvaT_4.6 //",
  "GR13svact_pu:1220": "narendrairṛṣibhirdevaiḥ siddhavidyādharairgaṇaiḥ /",
  "GR13svact_pu:1221": "ācāryaiḥ saha saṃvādaṃ kṛtvā svapne prasiddhyati // SvaT_4.7 //",
  "GR13svact_pu:1222": "nadīsamudrataraṇam ākāśagamanaṃ tathā /",
  "GR13svact_pu:1223": "bhāskarodayanaṃ caiva prajvalantaṃ hutāśanam // SvaT_4.8 //",
  "GR13svact_pu:1224": "grahanakṣatratārāṇāṃ candrabimbasya darśanam /",
  "GR13svact_pu:1225": "harmyasyārohaṇaṃ caiva prāsādaśikhare 'pi vā // SvaT_4.9 //",
  "GR13svact_pu:1226": "narāśvavṛṣapotebha- taruśailāgrarohaṇam /",
  "GR13svact_pu:1227": "vimānagamanaṃ caiva siddhamantrasya darśanam // SvaT_4.10 //",
  "GR13svact_pu:1228": "lābhaḥ siddhacaroścaiva devādīnāṃ ca darśanam /",
  "GR13svact_pu:1229": "guṭikāṃ dantakāṣṭhaṃ ca khaḍgapādukarocanāḥ // SvaT_4.11 //",
  "GR13svact_pu:1230": "upvītāñjanaṃ caiva amṛtaṃ pāratauṣadhīḥ /",
  "GR13svact_pu:1231": "śaktiṃ kamaṇḍaluṃ padmam akṣasūtraṃ manaḥśilām // SvaT_4.12 //",
  "GR13svact_pu:1232": "prajvalatsiddhadravyāṇi gairikāntāni yāni ca /",
  "GR13svact_pu:1233": "dṛṣṭvā siddhyati svapnānte kṣitilābhaṃ vraṇaṃ tathā // SvaT_4.13 //",
  "GR13svact_pu:1234": "kṣatajārṇavasāṃgrāma- taraṇaṃ vijayaṃ raṇe /",
  "GR13svact_pu:1235": "jvalatpitṛvanaṃ ramyaṃ vīravīreśibhirvṛtam // SvaT_4.14 //",
  "GR13svact_pu:1236": "vīravetālasiddhaiśca mahāmāṃsasya vikrayam /",
  "GR13svact_pu:1237": "mahāpāśoḥ saṃvibhāgaṃ labdhvā devebhya ādarāt // SvaT_4.15 //",
  "GR13svact_pu:1238": "ātmanā pūjayan devaṃ japan dhyāyan stuvannapi /",
  "GR13svact_pu:1239": "suhutaṃ cānalaṃ dīptaṃ pūjitaṃ vā prapaśyati // SvaT_4.16 //",
  "GR13svact_pu:1240": "haṃsasārasacakrāhva- mayūraśavarohaṇam /",
  "GR13svact_pu:1241": "mātṛbhirbhairavaścaiva mātṛrudragaṇaiḥ saha // SvaT_4.17 //",
  "GR13svact_pu:1242": "bhairavaṃ bhairavīṃ dṛṣṭvā siddhyatyatra na saṃśayaḥ /",
  "GR13svact_pu:1243": "śubhāḥ svapnā mayākhyātā aśubhāṃśca nibodha me // SvaT_4.18 //",
  "GR13svact_pu:1244": "tailābhyaṅgastathā pānaṃ viśanaṃ ca rasātale /",
  "GR13svact_pu:1245": "andhakūpe ca patanam atha paṅke nimajjanam // SvaT_4.19 //",
  "GR13svact_pu:1246": "vṛkṣavāhanayānebhyaḥ patanaṃ harmyaparvatāt /",
  "GR13svact_pu:1247": "kartanaṃ karṇanāsābhyām atha vā hastapādayoḥ // SvaT_4.20 //",
  "GR13svact_pu:1248": "patanaṃ dantakośānām ṛkṣavānaradarśanam /",
  "GR13svact_pu:1249": "vetālakrūrasatvānāṃ tathaiva kālapūruṣāḥ // SvaT_4.21 //",
  "GR13svact_pu:1250": "kṛṣṇordhvakeśā malināḥ kṛṣṇamālyāmbaracchadāḥ /",
  "GR13svact_pu:1251": "raktākṣī strī ca yaṃ svapne puruṣaṃ tvavagūhayet // SvaT_4.22 //",
  "GR13svact_pu:1252": "mriyate nātra saṃdeho yadi śāntiṃ na kārayet /",
  "GR13svact_pu:1253": "gṛhaprasādabhedaṃ ca śayyāvastrāsaneṣu ca // SvaT_4.23 //",
  "GR13svact_pu:1254": "ātmano 'bhibhavaṃ saṃkhya ātmadravyāpahāraṇam /",
  "GR13svact_pu:1255": "kharoṣṭraśvasṛgāleṣu kaṅkagṛdhrabakeṣu ca // SvaT_4.24 //",
  "GR13svact_pu:1256": "mahiṣolūkakākeṣu rohaṇam ca pravartanam /",
  "GR13svact_pu:1257": "bhakṣaṇam pakvamāṃsasya raktamālyānulepanam // SvaT_4.25 //",
  "GR13svact_pu:1258": "kṛṣṇaraktāni vastrāṇi vikṛtātmā prapaśyati /",
  "GR13svact_pu:1259": "hasanaṃ valganaṃ svapne mlānasragdāmadhāraṇam // SvaT_4.26 //",
  "GR13svact_pu:1260": "svamāṃsotkartanaṃ bandhaṃ kṛṣṇasarpeṇa bhakṣaṇam /",
  "GR13svact_pu:1261": "udvāhaṃ ca tathā svapne dṛṣṭvā naiva prasidhyati // SvaT_4.27 //",
  "GR13svact_pu:1262": "aśubhā hyevamākhyātā vijñeyā deśikottamaiḥ /",
  "GR13svact_pu:1263": "śubhāstatrānumedyāstu aśubheṣu tu homayet // SvaT_4.28 //",
  "GR13svact_pu:1264": "aṣṭottaraśataṃ dhāmnā prāyaścittādviśuddhyati /",
  "GR13svact_pu:1265": "pūrvavat sakalīkṛtya vighnoccāṭanarakṣaṇam // SvaT_4.29 //",
  "GR13svact_pu:1266": "veṣṭanaṃ pūrvavat kuryāc chivambhaḥ śivahastakam /",
  "GR13svact_pu:1267": "lokapālāṃstu saṃpūjya śivakumbhaṃ ca sthaṇḍilam // SvaT_4.30 //",
  "GR13svact_pu:1268": "agnikāryaṃ yathāpūrvaṃ pūrṇāhutiprapātanam /",
  "GR13svact_pu:1269": "prāyaścittaṃ tataḥ paścād dusvapnārthaṃ yaduktavān // SvaT_4.31 //",
  "GR13svact_pu:1270": "evaṃ pūjādikaṃ kṛtvā visṛjya sthaṇḍilacchivam /",
  "GR13svact_pu:1271": "nirmālyāpanayaṃ kṛtvā bhūmiṃ saṃśodhya pūrvavat // SvaT_4.32 //",
  "GR13svact_pu:1272": "nityakarma tataḥ kuryāt pūjāhomajapādikam /",
  "GR13svact_pu:1273": "nityāhnike samāpte tu naimittikamathācaret // SvaT_4.33 //",
  "GR13svact_pu:1274": "upalipya śivāmbhobhir bramhmasthānaṃ prapūjayet /",
  "GR13svact_pu:1275": "bhāvena gandhapuṣ.pādyaiḥ tato maṇḍalamālikhet // SvaT_4.34 //",
  "GR13svact_pu:1276": "karaṇīṃ khaṭikāṃ caiva bhairaveṇa prapūjayet /",
  "GR13svact_pu:1277": "dhāmnā tu rajasāṃ pātaḥ sitādyaśvāgamoditaḥ // SvaT_4.35 //",
  "GR13svact_pu:1278": "niṣpanne maṇḍale snātvā nityakarma samācaret /",
  "GR13svact_pu:1279": "nityakarmasamāptau tu kuryānnaimittikaṃ budhaḥ // SvaT_4.36 //",
  "GR13svact_pu:1280": "snānādi pūrvamantraiḥ sakalīkaraṇādikam /",
  "GR13svact_pu:1281": "ātmarakṣāstraprākāra- dvārapālādipūjanam // SvaT_4.37 //",
  "GR13svact_pu:1282": "vighnoccāṭanadigbandhau bhūpātālakhavāsinām /",
  "GR13svact_pu:1283": "astraprākāramāropya kavacenāvaguṇṭhanam // SvaT_4.38 //",
  "GR13svact_pu:1284": "udaṅmukhaṃ tūpaviṣṭaḥ karaśuddhyādi pūrvavat /",
  "GR13svact_pu:1285": "śivāmbhaḥ śivahastaṃ ca arghatrayaprakalpanam // SvaT_4.39 //",
  "GR13svact_pu:1286": "lokapālāṃstu saṃpūjya śivakumbhaṃ prapūjayet /",
  "GR13svact_pu:1287": "maṇḍalasyāgrato bhūtvā maṇḍalaṃ prokṣya cāsinā // SvaT_4.40 //",
  "GR13svact_pu:1288": "varmaṇā veṣṭayet paścāt praṇavenābhimantrayet /",
  "GR13svact_pu:1289": "aṣṭottaraśataṃ dhāmnā rajodoṣairviśuddhyati // SvaT_4.41 //",
  "GR13svact_pu:1290": "caturdikṣvastraṃ saṃpūjya dvāre gandhādibhiḥ kramāt /",
  "GR13svact_pu:1291": "prākāraṃ bhāvayedastraṃ maṇḍalaṃ praviśet tataḥ // SvaT_4.42 //",
  "GR13svact_pu:1292": "gurūn saṃpūjya vighneśaṃ puṣpādyaiḥ praṇavena tu /",
  "GR13svact_pu:1293": "anantamāsanaṃ prāgvac chivāntaṃ praṇavena tu // SvaT_4.43 //",
  "GR13svact_pu:1294": "mūrtyādi pūrvannyasyed dhṛdādyāvaraṇāntagam /",
  "GR13svact_pu:1295": "pūrvoktavidhinā pūjya naivedyāni nivedayet // SvaT_4.44 //",
  "GR13svact_pu:1296": "nirodhārgheṇa cārdhaṃ tu datvā caiva nirodhayet /",
  "GR13svact_pu:1297": "japadhyānādikaṃ kṛtvā agniṣṭhaṃ bhairavaṃ yajet // SvaT_4.45 //",
  "GR13svact_pu:1298": "nāḍīsaṃdhānakaṃ triṣṭhaṃ kṛtvā saṃtarpayedvibhum /",
  "GR13svact_pu:1299": "ātmano niṣkaloccāraṃ kṛtvā kumbhe niveśayet // SvaT_4.46 //",
  "GR13svact_pu:1300": "kalaśasthasya vāmena rocayet pūrayettataḥ /",
  "GR13svact_pu:1301": "maṇḍalasthasya savyena punarvāmena rocayet // SvaT_4.47 //",
  "GR13svact_pu:1302": "agniṣṭhasya tu tattejo dakṣiṇena viśan smaret /",
  "GR13svact_pu:1303": "evaṃ sādhanakaṃ kṛtvā tatastarpaṇamārabhet // SvaT_4.48 //",
  "GR13svact_pu:1304": "daśabhāgavibhāgena hutvā pūrṇāhutiṃ kṣipet /",
  "GR13svact_pu:1305": "prāyaścittaviśuddhyarthaṃ kuryādaṣṭottaraṃ śatam // SvaT_4.49 //",
  "GR13svact_pu:1306": "vidheḥ pūrṇātiriktasya dhāmnā pūrṇāhutiṃ tataḥ /",
  "GR13svact_pu:1307": "ācāryoṭhārdhahastastu maṇḍalaṃ praviśettataḥ // SvaT_4.50 //",
  "GR13svact_pu:1308": "saṃpūjya parameśānaṃ puṣpādyairardhapaścimam /",
  "GR13svact_pu:1309": "mudrāṃ baddhvā praṇamyādau jānubhyāmavaniṃ gataḥ // SvaT_4.51 //",
  "GR13svact_pu:1310": "vijñāpayeta paśvarthaṃ prārabdhyoyaṃ makhottamaḥ /",
  "GR13svact_pu:1311": "snānādhivāsanādyaṃ yan maṇḍale 'gnau ca yatkṛtam // SvaT_4.52 //",
  "GR13svact_pu:1312": "vidhānaṃ puṣkalaṃ samyak tvatprasādādihāstu tat /",
  "GR13svact_pu:1313": "idānīṃ śiṣyadehe tu sakalīkaraṇādikā // SvaT_4.53 //",
  "GR13svact_pu:1314": "yojanyantādhvaśuddhistu tvatprasādāt prasiddhyatu /",
  "GR13svact_pu:1315": "evamastvityanujñātaḥ parameśena vīrarāṭ // SvaT_4.54 //",
  "GR13svact_pu:1316": "labdhānujñaḥ prahṛṣṭātmā niṣkrāmenmaṇḍalādbahiḥ /",
  "GR13svact_pu:1317": "paśvarthāya kṛtaṃ yattu tadgṛhītvārdhapātrakam // SvaT_4.55 //",
  "GR13svact_pu:1318": "dhāmnastu dakṣiṇe bhāge kārayenmaṇḍalaṃ guruḥ /",
  "GR13svact_pu:1319": "praṇavāsanaṃ kuśairnyasya śuciṃ śiṣyaṃ niveśayet // SvaT_4.56 //",
  "GR13svact_pu:1320": "śivāmbho 'streṇa saṃtāḍya bhasmanā ca kuśaiḥ kramāt /",
  "GR13svact_pu:1321": "maṇḍale kalpite śiṣyaṃ mūrtibhūtaṃ prakalpayet // SvaT_4.57 //",
  "GR13svact_pu:1322": "upaviśya karanyāsaṃ nirdāhādyastrapūrvakam /",
  "GR13svact_pu:1323": "sabāhyābhyantaraṃ nyāsaṃ mantrasaṃdhānameva ca // SvaT_4.58 //",
  "GR13svact_pu:1324": "śivahastaḥ pradātavyo dhyātvā devaṃ sujājvalam /",
  "GR13svact_pu:1325": "mūrdhni saṃpātayettejaḥ pāśāṅkuravināśanam // SvaT_4.59 //",
  "GR13svact_pu:1326": "utthāpya ca tato nītvā maṇḍalaṃ tu praveśayet /",
  "GR13svact_pu:1327": "vastraṃ saṃprokṣya toyena kavacenāvaguṇṭhayet // SvaT_4.60 //",
  "GR13svact_pu:1328": "pūjayedgandhapuṣpādyair bhairaveṇābhimantrayet /",
  "GR13svact_pu:1329": "netre baddhā tu netreṇa puṣpaṃ pāṇau pradāpayet // SvaT_4.61 //",
  "GR13svact_pu:1330": "akāmānnikṣipetpuṣpaṃ devasyābhimukhaṃ sthitaḥ /",
  "GR13svact_pu:1331": "puṣpapātavaśānnāma kuryādvai sādhakasya ca // SvaT_4.62 //",
  "GR13svact_pu:1332": "mumukṣorgururicchātaḥ nāma vai sādhakasya vā /",
  "GR13svact_pu:1333": "mukhamudghāṭya taṃ śiṣyaṃ śivāya praṇipātayet // SvaT_4.63 //",
  "GR13svact_pu:1334": "pradakṣiṇamataḥ kṛtvā maṇḍalegnau praṇamya ca /",
  "GR13svact_pu:1335": "agnikuṇḍasamīpe tu ācāryaḥ paśunā saha // SvaT_4.64 //",
  "GR13svact_pu:1336": "ātmasavyetha digbhāge maṇḍalaṃ praṇavena tu /",
  "GR13svact_pu:1337": "pūrvannāḍisaṃdhānaṃ tad arthaṃ cāhutitrayam // SvaT_4.65 //",
  "GR13svact_pu:1338": "saṃpātābhihutiṃ kṛtvā aṇutarpaṇameva ca /",
  "GR13svact_pu:1339": "pūrṇāhutiṃ tato dattvā prāyaścittāni homayet // SvaT_4.66 //",
  "GR13svact_pu:1340": "dhāmnā cāṣṭaśataṃ paścāt pātayedāhutitrayam /",
  "GR13svact_pu:1341": "jātyuddhāre dhruveṇaiva dvijatvāpādane tathā // SvaT_4.67 //",
  "GR13svact_pu:1342": "bījāhāre tathā deśa- bhāvaśuddhau dvijo bhavet /",
  "GR13svact_pu:1343": "praṇavenāhutīstisro rudrāṃśāpādane tathā // SvaT_4.68 //",
  "GR13svact_pu:1344": "astreṇa prokṣayecchiṣyaṃ puṣpayuktena tāḍayet /",
  "GR13svact_pu:1345": "recakena tato gatvā śiṣyadehe viśeddhṛdi // SvaT_4.69 //",
  "GR13svact_pu:1346": "oṃkārādi śivaṃ japtvā astramantraṃ phaḍantagam /",
  "GR13svact_pu:1347": "viśleṣakaraṇaṃ kṛtvā caitanyasya vidhānataḥ // SvaT_4.70 //",
  "GR13svact_pu:1348": "chedayedastramantreṇa kavacenāvaguṇṭhayet /",
  "GR13svact_pu:1349": "aṅkuśena samākṛṣya dvādaśānte tu kārayet // SvaT_4.71 //",
  "GR13svact_pu:1350": "tatrasthaḥ pudgalo grāhyaḥ saṃpuṭyaiva dhruveṇa tu /",
  "GR13svact_pu:1351": "saṃhāramudrayā samyak pūrakeṇa viśeddhṛdi // SvaT_4.72 //",
  "GR13svact_pu:1352": "saṃskubhya sarasīkṛtya recayetpudgalaṃ punaḥ /",
  "GR13svact_pu:1353": "tyajantaṃ devatāṣaṭkaṃ tataścāpi svakaṃ padam // SvaT_4.73 //",
  "GR13svact_pu:1354": "tatrasthaṃ pudgalaṃ gṛhya saṃpuṭya ca bhavena tu /",
  "GR13svact_pu:1355": "saṃhāramudrayoddhṛtya śiṣyasya hṛdi yojayet // SvaT_4.74 //",
  "GR13svact_pu:1356": "bhairaveṇābhimantrya evam upavītaṃ śiśordadet /",
  "GR13svact_pu:1357": "ādhānādyāvadantyeṣṭiṃ dvijatve saṃskṛto bhavet // SvaT_4.75 //",
  "GR13svact_pu:1358": "piṇḍasyāpādanaṃ jāteḥ āhutitritayena tu /",
  "GR13svact_pu:1359": "caitanyasyāpi saṃskāram ādhānāntyeṣṭitaḥ param // SvaT_4.76 //",
  "GR13svact_pu:1360": "sūkṣmavijñānataḥ kṛtvā dvijatve saṃskṛto bhavet /",
  "GR13svact_pu:1361": "śatahomaṃ sahasraṃ vā hutvā pūrṇāhutiṃ tataḥ // SvaT_4.77 //",
  "GR13svact_pu:1362": "samayī saṃskṛto hyevaṃ vacaneṣyārhatā bhavet /",
  "GR13svact_pu:1363": "śravaṇe 'dhyayane home pūjanādau tathaiva ca // SvaT_4.78 //",
  "GR13svact_pu:1364": "caryādhyānaviśuddhātmā labhate padamaiśvaram /",
  "GR13svact_pu:1365": "atha dīkṣādhvaśuddhyarthaṃ bhuktimuktiphalārthinām // SvaT_4.79 //",
  "GR13svact_pu:1366": "vidhānamucyate sūkṣmaṃ pāśavicchattikārakam /",
  "GR13svact_pu:1367": "guruḥ saṃpṛcchate śiṣyaṃ dvividhaṃ phalakāṅkṣiṇam // SvaT_4.80 //",
  "GR13svact_pu:1368": "phalamākāṅkṣase yādṛk tādṛk sādhanamārabhe /",
  "GR13svact_pu:1369": "vāsanābhedataḥ prāptiḥ sādhyamantrapracoditā // SvaT_4.81 //",
  "GR13svact_pu:1370": "mantramudrādhvadravyāṇāṃ homaḥ sādhāraṇaḥ smṛtaḥ /",
  "GR13svact_pu:1371": "vāsanābhedato bhinnaḥ śiṣyāṇāṃ ca gurostathā // SvaT_4.82 //",
  "GR13svact_pu:1372": "sādhako dvividhastatra śivadharmyekataḥ sthitaḥ /",
  "GR13svact_pu:1373": "śivamantraviśuddhādhvā sādhyamantraniyojitaḥ // SvaT_4.83 //",
  "GR13svact_pu:1374": "jñānavāṃścābhiṣiktaśca mantrārādhanatatparaḥ /",
  "GR13svact_pu:1375": "trividhāyāstu siddhervai so 'trārhaḥ śivasādhakaḥ // SvaT_4.84 //",
  "GR13svact_pu:1376": "dvitīyo lokamārgastha iṣṭāpūrtavidhau rataḥ /",
  "GR13svact_pu:1377": "karmakṛtphalamākāṅkṣañ śubhaikastho 'śubhojjhitaḥ // SvaT_4.85 //",
  "GR13svact_pu:1378": "tasya kāryaṃ sadā mantrair aśubhāṃśavināśanam /",
  "GR13svact_pu:1379": "gṛhastho vā yatirvāsāv āśramaikatamasthitaḥ // SvaT_4.86 //",
  "GR13svact_pu:1380": "mumukṣurdvividhaḥ prokto nirbījo bījavānpunaḥ /",
  "GR13svact_pu:1381": "bālabāliśavṛddhastrī- bhogabhugvyādhitātmanām // SvaT_4.87 //",
  "GR13svact_pu:1382": "eṣāṃ nirbījikā dīkṣā samayadivivarjitā /",
  "GR13svact_pu:1383": "vidvaddvandvasahānā tu sabījā kīrtitā priye // SvaT_4.88 //",
  "GR13svact_pu:1384": "dīkṣānugrāhikā teṣāṃ samayācārasaṃyutā /",
  "GR13svact_pu:1385": "viśeṣasamayācārā mantrākhye ye prakīrtitāḥ // SvaT_4.89 //",
  "GR13svact_pu:1386": "te 'tra pālyāḥ prayatnena mokṣasiddhimabhīpsatā /",
  "GR13svact_pu:1387": "sabījā sā tuvijñeyā putrakācāryayoḥ sthitā // SvaT_4.90 //",
  "GR13svact_pu:1388": "gṛhastho vāśramī vātha yatiḥ saṃkalpya dīkṣayet /",
  "GR13svact_pu:1389": "pāśasūtrakamādāya śiṣyadehe 'valambayet // SvaT_4.91 //",
  "GR13svact_pu:1390": "adhvānaṃ saṃdhayedagnau dhāmnā caiva vicakṣaṇaḥ /",
  "GR13svact_pu:1391": "kumbhamaṇḍalavahnisthaś cādhvātmasthaḥ śiśośca yaḥ // SvaT_4.92 //",
  "GR13svact_pu:1392": "sūtrasthaścāpi caikatra adhvasaṃdhiḥ prakīrtitaḥ /",
  "GR13svact_pu:1393": "ṣaḍvidhasyādhvamārgasya sādhāraṇagatasya tu // SvaT_4.93 //",
  "GR13svact_pu:1394": "kuṇḍe saṃkalpya saṃśodhya- madhvasaṃdhau tu homayet /",
  "GR13svact_pu:1395": "mūlamantrāṣṭaśatika- madhvasaṃdhānahetutaḥ // SvaT_4.94 //",
  "GR13svact_pu:1396": "adhvāvalokanaṃ paścād vyāpyavyāpakabhedataḥ /",
  "GR13svact_pu:1397": "bhuvanavyāptitā tattveṣv anantādiśivāntake // SvaT_4.95 //",
  "GR13svact_pu:1398": "vyāpakāni ca ṣaṭtriṃśat mantravarṇapadātmakāḥ /",
  "GR13svact_pu:1399": "tattvāntarbhāvinaḥ sarve vācyavācakayogataḥ // SvaT_4.96 //",
  "GR13svact_pu:1400": "kalāntarbhāvinaste vai nivṛttyādyāśca tāḥ smṛtāḥ /",
  "GR13svact_pu:1401": "hṛdādyā vācakāstāsāṃ bījāmantrāḥ prakīrtitāḥ // SvaT_4.97 //",
  "GR13svact_pu:1402": "ekikasyāḥ kalāyāśca pṛthagvyāptiṃ vibhāvayet /",
  "GR13svact_pu:1403": "pṛthivyādikalā jñeyā brahmādyāḥ kāraṇāśca te // SvaT_4.98 //",
  "GR13svact_pu:1404": "evaṃ vyāptiṃ bhāvayitvā adhvopasthāpanaṃ bhavet /",
  "GR13svact_pu:1405": "trirāhutiṃ dhruveṇaiva adhvaśuddhirato bhavet // SvaT_4.99 //",
  "GR13svact_pu:1406": "agnau tu pūjite deve adhvanyāse kṛte sati /",
  "GR13svact_pu:1407": "tadeva pādādārabhya pṛthivyādikramānnyaset // SvaT_4.100 //",
  "GR13svact_pu:1408": "dhāmādhiḥ praṇavādiśca nivṛttyai ca namaḥ punaḥ /",
  "GR13svact_pu:1409": "upasthāpanamantro 'yaṃ vyāptiṃ dhyātvādhvasaṃsthitām // SvaT_4.101 //",
  "GR13svact_pu:1410": "nivṛttyabhyantare pṛthvī śatakoṭipravistarā /",
  "GR13svact_pu:1411": "tasyāṃ ca bhuvanānāṃ ca śatamaṣṭottarāvadhi // SvaT_4.102 //",
  "GR13svact_pu:1412": "aṣṭāviṃśatiḥ padāni varṇa eko 'tra saṃsthitaḥ /",
  "GR13svact_pu:1413": "mantrau dvāveva vijñeyau adhvaṣaṭkaṃ vibhāvayet // SvaT_4.103 //",
  "GR13svact_pu:1414": "puṣpagandhādinā pūjya saṃnidhāvāhutitrayam /",
  "GR13svact_pu:1415": "māyīyā bhuvanākārā malāḥ karma ca saṃsthitāḥ // SvaT_4.104 //",
  "GR13svact_pu:1416": "śarīrabhuvanākārā māyīyāḥ parikīrtitāḥ /",
  "GR13svact_pu:1417": "bhogahetuśca karma syād abhilāṣo malo 'tra tu // SvaT_4.105 //",
  "GR13svact_pu:1418": "evaṃ pāśatrayaṃ bhāvyaṃ dīkṣāyāmadhvasaṃsthitam /",
  "GR13svact_pu:1419": "tadviśuddhyai ca dīkṣā ca kriyate sā yathāvidhi // SvaT_4.106 //",
  "GR13svact_pu:1420": "ādau śaktiṃ nyaseddevi kalātattvasamanvitām /",
  "GR13svact_pu:1421": "hṛdā saṃkalpya vāgīśīṃ vyāpikāṃ sarvayoniṣu // SvaT_4.107 //",
  "GR13svact_pu:1422": "śatarudrādyanantāntaṃ yonayo vividhāḥ sthitāḥ /",
  "GR13svact_pu:1423": "samakālamṛtutvena vāgīśīṃ saṃnidhāpayet // SvaT_4.108 //",
  "GR13svact_pu:1424": "dhruveṇa pūjayetpuṣpair gandhadhūpairanukramāt /",
  "GR13svact_pu:1425": "oṃkāreṇāhutistisro vāgīśīsaṃnidhāpane // SvaT_4.109 //",
  "GR13svact_pu:1426": "śiṣyaṃ saṃprokṣya cāstreṇa tāḍayedastramuccaran /",
  "GR13svact_pu:1427": "recakenātmano gatvā chindyāttasyāsinā hṛdaḥ // SvaT_4.110 //",
  "GR13svact_pu:1428": "dhāmnākṛṣya tadātmānaṃ dvādaśānte nidhāpayet /",
  "GR13svact_pu:1429": "dhruveṇa tatsthaṃ saṃpuṭya caitanyaṃ mudrayātmani // SvaT_4.111 //",
  "GR13svact_pu:1430": "pūrayedbhairaveṇaiva kumbhayedrecayettataḥ /",
  "GR13svact_pu:1431": "dvādaśāntāttu saṃgṛhya yojayedbhavamudrayā // SvaT_4.112 //",
  "GR13svact_pu:1432": "ātmānamīśvaraṃ dhyātvā māyāṃ vāgīśvarīmapi /",
  "GR13svact_pu:1433": "saṃyojya tasyāṃ caitanyaṃ śarīrāṇyadhvani sṛjet // SvaT_4.113 //",
  "GR13svact_pu:1434": "prākkarmavāsanāśeṣa- phalabhogatvahetave /",
  "GR13svact_pu:1435": "yugapadbhinnabhogāni deśakālaśarīrataḥ // SvaT_4.114 //",
  "GR13svact_pu:1436": "mantraśaktyā vipacyante pudgalāśca tathāvidhāḥ /",
  "GR13svact_pu:1437": "bhinādehā visṛjyante garbhe vāgīśiyoniṣu // SvaT_4.115 //",
  "GR13svact_pu:1438": "dhāmnā ca yojayitvā ca juhuyādāhutitrayam /",
  "GR13svact_pu:1439": "yugapatsarvagarbheṣu dehā vividharūpakāḥ // SvaT_4.116 //",
  "GR13svact_pu:1440": "bhairavecchāsusaṃpannaḥ śatarudrādyanantagāḥ /",
  "GR13svact_pu:1441": "garbheṣu garbhaniṣpatti bhairaveṇāhutitrayam // SvaT_4.117 //",
  "GR13svact_pu:1442": "hutvā tu jananaṃ kāryaṃ punastenāhutitrayāt /",
  "GR13svact_pu:1443": "sarvayoniṣu dehāste yugapadvṛddhimāgatāḥ // SvaT_4.118 //",
  "GR13svact_pu:1444": "bhoganiṣpattaye karma vyāparasahakāraṇam /",
  "GR13svact_pu:1445": "tadabhāvānna bhogaḥ syāt tadarthaṃ mārjanaṃ smṛtam // SvaT_4.119 //",
  "GR13svact_pu:1446": "arjite [ārjite] sati bhoktavyo bhogo duḥkhasukhātmakaḥ /",
  "GR13svact_pu:1447": "layaḥ paramayā prītyā sukhaduḥkhādike 'pyalam // SvaT_4.120 //",
  "GR13svact_pu:1448": "tisṛbhistisṛbhirhomaṃ dhāmnaiva triṣu kārayet /",
  "GR13svact_pu:1449": "āhutīnāṃ śataṃ homyaṃ dhāmnā niṣkṛtaye punaḥ // SvaT_4.121 //",
  "GR13svact_pu:1450": "yatkarmabhogyarūpaṃ tu jātyāyurbhogalakṣaṇam /",
  "GR13svact_pu:1451": "niṣkṛtyante viśuddhyettad bhūlokasamavasthitam // SvaT_4.122 //",
  "GR13svact_pu:1452": "saṃsārā daśacatvāraḥ saṃskārā aṣṭabhiḥ saha /",
  "GR13svact_pu:1453": "catvāriṃśad dvijatvāya vakṣyante bhuvanādhvani // SvaT_4.123 //",
  "GR13svact_pu:1454": "yonirbījaṃ tathā bhāva āhāro deśa eva ca /",
  "GR13svact_pu:1455": "eteṣāṃ śodhanaṃ devi rudrāṃśāpādanaṃ tathā // SvaT_4.124 //",
  "GR13svact_pu:1456": "atrāvalokanaṃ kṛtvā niṣ.kṛtyāmeva śuddhyati /",
  "GR13svact_pu:1457": "viṣayā bhuvanākārā ye kecidbhogyarūpiṇaḥ // SvaT_4.125 //",
  "GR13svact_pu:1458": "bhuktakarmaphalāśeṣā niṣkṛtistena sā smṛtā /",
  "GR13svact_pu:1459": "viśleṣo niṣkṛterbhogāt bhogābhāve sa hi smṛtaḥ // SvaT_4.126 //",
  "GR13svact_pu:1460": "bhoktṛtvaṃ viṣayāsaktir malakāryaṃ prakīrtitam /",
  "GR13svact_pu:1461": "bhoktṛtvābhāvastatraiva śarīreṇa tu yatkṛtam // SvaT_4.127 //",
  "GR13svact_pu:1462": "viśleṣaḥ kriyate tasya paśormantraiḥ śivājñayā /",
  "GR13svact_pu:1463": "dhāmnā cāhutayastisro viśleṣakaraṇāya ca // SvaT_4.128 //",
  "GR13svact_pu:1464": "āhutitritayaṃ dhāmnā pāśacchede 'pi dāpayet /",
  "GR13svact_pu:1465": "pāśā dehe tu māyīyāḥ kalādyā bhūtakāvadhi // SvaT_4.129 //",
  "GR13svact_pu:1466": "śarīrakaraṇākārāḥ puruṣārthaprasiddhaye /",
  "GR13svact_pu:1467": "bhogābhāvādvipadyante śarīrāṇi sahasradhā // SvaT_4.130 //",
  "GR13svact_pu:1468": "pāśacchede vidhistasya mantraiśca vidhicoditaiḥ /",
  "GR13svact_pu:1469": "evaṃ pāśatrayasyāpi viśleṣo dīkṣayocyate // SvaT_4.131 //",
  "GR13svact_pu:1470": "śarīraśeṣabhaṅgena ekacaitanyabhāvanā /",
  "GR13svact_pu:1471": "pūrṇāhutiṃ śivenaiva vauṣaḍjātiyutena ca // SvaT_4.132 //",
  "GR13svact_pu:1472": "śuddhatattvāgrasaṃsthaṃ tac caitanyaṃ kanakaprabham /",
  "GR13svact_pu:1473": "uddhārāyāhutīstisraḥ punardhāmnā tu dāpayet // SvaT_4.133 //",
  "GR13svact_pu:1474": "tasmāt tattvādgṛhītvā tu caitanyaṃ malasaṃyutam /",
  "GR13svact_pu:1475": "mudrayā prāgvidhānena ātmasthaṃ pūrayedddhṛdi // SvaT_4.134 //",
  "GR13svact_pu:1476": "kumbhitvā recya saṃgṛhya dvādaśāntād dhruveṇa tu /",
  "GR13svact_pu:1477": "śiṣyadehe niveśyaitan nāḍīrandhreṇa pūrvavat // SvaT_4.135 //",
  "GR13svact_pu:1478": "tatsthīkaraṇahetvarthaṃ dhāmnā caivāhutitrayam /",
  "GR13svact_pu:1479": "kalāśuddhyavasāne tu brahmāṇaṃ kāraṇādhipam // SvaT_4.136 //",
  "GR13svact_pu:1480": "svanāmapraṇavāhvāna- pūrvaṃ saṃtarpya cārpayet /",
  "GR13svact_pu:1481": "śabdasparśo tyajet tasmin dhruvādyau nāmasaṃyutau // SvaT_4.137 //",
  "GR13svact_pu:1482": "svāhākāraprayogena tau brahmaṇi nivedayet /",
  "GR13svact_pu:1483": "tisṛbhistisṛbhirhomāt puryaṣṭāṃśaṃ nivedayet // SvaT_4.138 //",
  "GR13svact_pu:1484": "āmantraṇavibhaktyā tu śrāvaṇāṃ tasya kārayet /",
  "GR13svact_pu:1485": "brahmāṇaṃ pūjayitvā tu homaṃ kṛtvā visarjayet // SvaT_4.139 //",
  "GR13svact_pu:1486": "dhruveṇābhyarcya vāgīśīṃ saṃtarpya ca visarjayet /",
  "GR13svact_pu:1487": "hutvāvalokayettatra viśuddhaṃ pāśajālakam // SvaT_4.140 //",
  "GR13svact_pu:1488": "prākkarmabhāvikasyātha abhāvaṃ bhāvayettadā /",
  "GR13svact_pu:1489": "mumukṣornirapekṣatvāt prārabdhrekaṃ na śodhayet // SvaT_4.141 //",
  "GR13svact_pu:1490": "sādhakasya tu bhūtyarthaṃ prākkarmaikaṃ tu śodhayet /",
  "GR13svact_pu:1491": "prākkarmāgāmi caikasthaṃ bhāvayitvā ca dīkṣayet // SvaT_4.142 //",
  "GR13svact_pu:1492": "śivadharmiṇyasau dīkṣā lokadharmiṇyato 'nyathā /",
  "GR13svact_pu:1493": "prāktanāgamikasyāpi adharmakṣayakāriṇī // SvaT_4.143 //",
  "GR13svact_pu:1494": "lokadharmiṇyasau jñeyā mantrārādhanavarjitā /",
  "GR13svact_pu:1495": "prārabdhadehabhede tu bhuṅkte sa hyaṇimādikān // SvaT_4.144 //",
  "GR13svact_pu:1496": "bhuktvā vrajedūrdhvaṃ guruṇā yatra yojitaḥ /",
  "GR13svact_pu:1497": "sakale niṣkale vāpi śiṣyācāryavaśādbhaved // SvaT_4.145 //",
  "GR13svact_pu:1498": "nirvāṇe 'pi sabījāyāṃ karmābhāvādvipadyate /",
  "GR13svact_pu:1499": "samayācārapāśaṃ hi dīkṣitaḥ pālayettu yaḥ // SvaT_4.146 //",
  "GR13svact_pu:1500": "taṃ pāśaṃ naiva śuddhyeta sā sabījā prakīrtitā /",
  "GR13svact_pu:1501": "samayācārapāśaṃ tu nirbījāyāṃ viśodhayet // SvaT_4.147 //",
  "GR13svact_pu:1502": "dīkṣāmātreṇa muktiḥ syād bhakrimātrādguroḥ sadā /",
  "GR13svact_pu:1503": "sadyonirvāṇadā dīkṣā nirbījā sā dvitīyakā // SvaT_4.148 //",
  "GR13svact_pu:1504": "atītanāgatārabdha- pāśatrayaviyojikā /",
  "GR13svact_pu:1505": "dīkṣāvasāne śuddhiḥ syād dehatyāge paraṃ padam // SvaT_4.149 //",
  "GR13svact_pu:1506": "evaṃ bhāvānusāreṇa śiṣyāṇāṃ guruṇā sadā /",
  "GR13svact_pu:1507": "phalaṃ tu vividhākāraṃ niṣpādyeta sudīkṣayā // SvaT_4.150 //",
  "GR13svact_pu:1508": "acintyā mantraśaktirvai parameśamukhodbhavā /",
  "GR13svact_pu:1509": "kriyā kāle prayoktavyā guruṇā bhaktipūrvikā // SvaT_4.151 //",
  "GR13svact_pu:1510": "viṣāṇamiva pāśānāṃ mantraiḥ kavalanaṃ dhruvam /",
  "GR13svact_pu:1511": "karoti mantratattvajñaḥ śivāveśī guruḥ kṣaṇāt // SvaT_4.152 //",
  "GR13svact_pu:1512": "kalāsaṃdhānakaṃ kuryāc chuddhāśuddhadvirūpagam /",
  "GR13svact_pu:1513": "śuddhamuccārayedhrasvam aśuddhaṃ dīrghameva ca // SvaT_4.153 //",
  "GR13svact_pu:1514": "ekatvaṃ bhāvayitvā tu līnaṃ śuddhaṃ vibhāvayet /",
  "GR13svact_pu:1515": "praṇavādinivṛttistu pratiṣṭhā tadanantaram // SvaT_4.154 //",
  "GR13svact_pu:1516": "namaskārastadante tu kalāsaṃdhānakaṃ smṛtam /",
  "GR13svact_pu:1517": "āvāhya sthāpya saṃpūjyā- hutīstisraḥ prapātayet // SvaT_4.155 //",
  "GR13svact_pu:1518": "kalāsaṃdhānametaddhi vyāptiṃ tasyāvalokayet /",
  "GR13svact_pu:1519": "gulphādārabhya nābhyantaṃ śiṣyadehe 'dhvakalpanam // SvaT_4.156 //",
  "GR13svact_pu:1520": "pratiṣṭhāyā bhavedvyāptiś caturviṃśatitattvikā /",
  "GR13svact_pu:1521": "ṣaṭpañcāśadbhuvanikā trayoviṃśativarṇikā // SvaT_4.157 //",
  "GR13svact_pu:1522": "jñeyaikaviṃśatipadā trimantrā ca vidhīyate /",
  "GR13svact_pu:1523": "mukhyā hyete smṛtāḥ pāśāḥ sūkṣmānantarvibhāvayet // SvaT_4.158 //",
  "GR13svact_pu:1524": "anyattantraprasiddhiṃ tu tanmātrendriyaśodhanam /",
  "GR13svact_pu:1525": "ṣaṭkośānviṣayān pañca tadantarbhāvayetsadā // SvaT_4.159 //",
  "GR13svact_pu:1526": "viśeṣasthāpanaṃ kṛtvā pūjyā gandhādibhistataḥ /",
  "GR13svact_pu:1527": "bhairaveṇāhutīstisraḥ tasyā vāgīśikalpanā // SvaT_4.160 //",
  "GR13svact_pu:1528": "svanāmāvāhanādyasya ardhahomādi pūrvavat /",
  "GR13svact_pu:1529": "prokṣaṇaṃ tāḍanaṃ cheda ākarṣagrahaṇe tathā // SvaT_4.161 //",
  "GR13svact_pu:1530": "dhāmnāpūrya kumbhayitvā chittvātha grāhayetpunaḥ /",
  "GR13svact_pu:1531": "yojanaṃ garbhadhāritvaṃ jananaṃ pūrvavatkramāt // SvaT_4.162 //",
  "GR13svact_pu:1532": "aiśvarīṃ mūrtimāsthāya tāḍanādīni kārayet /",
  "GR13svact_pu:1533": "adhikārasthathā bhogo layo niṣkṛtireva ca // SvaT_4.163 //",
  "GR13svact_pu:1534": "śivarūpeṇa kartavyāḥ niṣkṛtiḥ śirasā punaḥ /",
  "GR13svact_pu:1535": "viśleṣaśca hṛdā homyaḥ pāśacchedastathāsinā // SvaT_4.164 //",
  "GR13svact_pu:1536": "pūrṇāhutisamuddhāraṃ pūrvavadbhairaveṇa tu /",
  "GR13svact_pu:1537": "sadāśivatanau sthitvā viśleṣādīni kārayet // SvaT_4.165 //",
  "GR13svact_pu:1538": "ātmasthaṃ pūrakeṇaiva tatsthaṃ recakavṛttitaḥ /",
  "GR13svact_pu:1539": "svanāmnoccārayedviṣṇuṃ dhyātvāvāhya tu sthāpayet // SvaT_4.166 //",
  "GR13svact_pu:1540": "pūjayetpuṣpagandhādyaiḥ tarpaṇāhutitrayam /",
  "GR13svact_pu:1541": "rasaṃ puryaṣṭakāṃśaṃ tu arpayedviṣṇave sadā // SvaT_4.167 //",
  "GR13svact_pu:1542": "visarjayettato viṣṇuṃ vāgīśīṃ ca visarjayet /",
  "GR13svact_pu:1543": "kalāsaṃdhiryathāpūrvaṃ hrasvadīrghaprayogataḥ // SvaT_4.168 //",
  "GR13svact_pu:1544": "abhāvaṃ bhāvayettasmin pāśajāle tvanantake /",
  "GR13svact_pu:1545": "kalādvayavinirmuktaḥ paśurūrdhvagamotsukaḥ // SvaT_4.169 //",
  "GR13svact_pu:1546": "tasyedānīṃ tṛtīyasyāṃ vidyāyāṃ yojya śodhayet /",
  "GR13svact_pu:1547": "sthāpayitvā saṃpūjya juhuyādāhutitrayam // SvaT_4.170 //",
  "GR13svact_pu:1548": "evaṃ tu saṃmukhīkṛtya prāgivādhvāvalokanam /",
  "GR13svact_pu:1549": "puṃstattvādyāvanmāyāntaṃ vidyāyā vyāptiriṣyate // SvaT_4.171 //",
  "GR13svact_pu:1550": "sapta tattvāni bhuvana- saptaviṃśatireva ca /",
  "GR13svact_pu:1551": "padaviṃśatirākhyātā varṇāḥ sapta prakīrtitāḥ // SvaT_4.172 //",
  "GR13svact_pu:1552": "mantrau dvau ṣaḍvidhādhvānaṃ jñātvā vāgīśikalpanam /",
  "GR13svact_pu:1553": "praṇavena samāvāhya vyāpinīṃ sarvayoniṣu // SvaT_4.173 //",
  "GR13svact_pu:1554": "samakālamṛtutvena dhyātvā saṃpūjya tarpayet /",
  "GR13svact_pu:1555": "tataḥ śivāmbhasā śiṣyaṃ prokṣya cāstreṇa tāḍayet // SvaT_4.174 //",
  "GR13svact_pu:1556": "tenaiva cāstrabhūtena huṃphaṭkārayutena tu /",
  "GR13svact_pu:1557": "ātmano revakenaiva śiṣyadehe viśeddhṛdi // SvaT_4.175 //",
  "GR13svact_pu:1558": "astramantreṇa saṃchedya viśeṣāśleṣyāstreṇa karṣayet /",
  "GR13svact_pu:1559": "dvādaśāntāttu saṃgṛhya ātmasthaṃ pūrvavatkuru // SvaT_4.176 //",
  "GR13svact_pu:1560": "pūrakeṇātha saṃkumbhya recayitvā tu yojayet /",
  "GR13svact_pu:1561": "pūrvavaddvyāpakaṃ tasya caitanyaṃ sarvayoniṣu // SvaT_4.177 //",
  "GR13svact_pu:1562": "yogādyaṃ layaparyantaṃ dhāmnā caivātra pūrvavat /",
  "GR13svact_pu:1563": "śikhayā śatahomāttu vidyāyā niṣkṛtirbhavet // SvaT_4.178 //",
  "GR13svact_pu:1564": "praṇavādi tato rudram āvāhya sthāpya pūjayet /",
  "GR13svact_pu:1565": "tato 'sya vinyaseddevi gandharūpe dhruvāhutī // SvaT_4.179 //",
  "GR13svact_pu:1566": "puryaṣakāṃśaṃ vinyasya visarjya rudradevatām /",
  "GR13svact_pu:1567": "vāgīśīṃ ca visarjyaivaṃ kalāsaṃdhiśca pūrvavat // SvaT_4.180 //",
  "GR13svact_pu:1568": "hrasvadīrghavibhāgena vidyāṃ śāntau niyojayet /",
  "GR13svact_pu:1569": "saṃdhānārthaṃ tu mūlena juhuyādāhutitrayam // SvaT_4.181 //",
  "GR13svact_pu:1570": "svanāmnāvāhanaṃ śānter vidhipūrvaṃ nivedanam /",
  "GR13svact_pu:1571": "prameyabhāvanāṃ kṛtvā pūjayet kusumādibhiḥ // SvaT_4.182 //",
  "GR13svact_pu:1572": "trirāhutiṃ tu mūlena vidyātattvātsadāśivam /",
  "GR13svact_pu:1573": "tattvānāṃ tritaye vyāptir varṇānāṃ traya eva ca // SvaT_4.183 //",
  "GR13svact_pu:1574": "padaikādaśikā jñeyā purāṇi daśa sapta ca /",
  "GR13svact_pu:1575": "mantrau dvau ṣaḍvidho 'dhvaivaṃ mukhyāḥ pāśā ime smṛtāḥ // SvaT_4.184 //",
  "GR13svact_pu:1576": "sūkṣmapāśānanekāṃśca tadantarbhāvayetsadā /",
  "GR13svact_pu:1577": "vagīśīṃ kalpayettatra pūrveṇa vidhināhutiḥ // SvaT_4.185 //",
  "GR13svact_pu:1578": "pūjanaṃ mūlamantreṇa tataḥ prokṣaṇatāḍanam /",
  "GR13svact_pu:1579": "chedākarṣagrahaṃ caiva yogadhāritvajanma ca // SvaT_4.186 //",
  "GR13svact_pu:1580": "adhikārastathā bhogo layo vai pūrvavadbhavet /",
  "GR13svact_pu:1581": "sarve te mūlamantreṇa āhutitritayena tu // SvaT_4.187 //",
  "GR13svact_pu:1582": "niṣkṛtau śatahomaṃ tu kavacena tu kārayet /",
  "GR13svact_pu:1583": "viśleṣaṃ pāśachedaṃ tu kuryādastreṇa daiśikaḥ // SvaT_4.188 //",
  "GR13svact_pu:1584": "uddhārakaraṇātmastha- tatsthīkārānbhavena tu /",
  "GR13svact_pu:1585": "svanāmnā praṇavādyena īśamāvāhya pūjayet // SvaT_4.189 //",
  "GR13svact_pu:1586": "saṃpūjya hutvā saṃtarpya buddhyahaṃkṛtidyaṃśakam /",
  "GR13svact_pu:1587": "svanāmnā praṇavādyaṃ tu svāhānte buddhimarpayet // SvaT_4.190 //",
  "GR13svact_pu:1588": "ahaṃkāraṃ tathāpyevaṃ hutvedaṃ kṣamayettataḥ /",
  "GR13svact_pu:1589": "vāgīśīṃ pūjayitvā tu tarpayitvā visarjayet // SvaT_4.191 //",
  "GR13svact_pu:1590": "kalāsaṃdhānakaṃ pūrvaṃ śāntyatīte tu yojayet /",
  "GR13svact_pu:1591": "hrasvadīrghavibhāgena juhuyādāhutitrayam // SvaT_4.192 //",
  "GR13svact_pu:1592": "dhruveṇa tattvasaṃdhānaṃ kartavyaṃ vidhivedinā /",
  "GR13svact_pu:1593": "kalopasthāpanaṃ paścād dhruveṇa juhuyātpriye // SvaT_4.193 //",
  "GR13svact_pu:1594": "trirāhutiprayogeṇa svanāmapadamuccaran /",
  "GR13svact_pu:1595": "śāntyatītāṃ samāvāhya sthāpayetpūjayetpunaḥ // SvaT_4.194 //",
  "GR13svact_pu:1596": "vyāptimālokya cādhvasthāṃ śivatattvagatāśca ye /",
  "GR13svact_pu:1597": "bindurnādastathā śaktiḥ śivatattve vyavasthitāḥ // SvaT_4.195 //",
  "GR13svact_pu:1598": "padamekaṃ mantra eko varṇāḥ ṣoḍaśa kīrtitāḥ /",
  "GR13svact_pu:1599": "bhuvanāni tu sūkṣmāṇi śāntyatīte tu bhāvayet // SvaT_4.196 //",
  "GR13svact_pu:1600": "śodhanīyā varārohe yāvatte śivaraśmayaḥ /",
  "GR13svact_pu:1601": "śivasyordhve śivo jñeyo yatra yukto na jāyate // SvaT_4.197 //",
  "GR13svact_pu:1602": "ṣaḍadhvā caikato jñeyaḥ tasya saṃkhyāṃ punaḥ śṛṇu /",
  "GR13svact_pu:1603": "kalāśca pañca vijñeyās tattvaṣaṭtriśadeva tu // SvaT_4.198 //",
  "GR13svact_pu:1604": "sacaturviṃśati jñeyaṃ bhuvanānāṃ śatadvayam /",
  "GR13svact_pu:1605": "ekāśītipadānyatra varṇārdhaśatikā smṛtā // SvaT_4.199 //",
  "GR13svact_pu:1606": "mantrā ekādaśā jñeyā ityetaccādhvamaṇḍalam /",
  "GR13svact_pu:1607": "etasmiñśuddhimāpane muktimāpnoti dīkṣitaḥ // SvaT_4.200 //",
  "GR13svact_pu:1608": "dhruveṇāvāhya vāgīśīṃ vinyaset pūrvavaddhutiḥ /",
  "GR13svact_pu:1609": "saṃpūjya kusumādayistu tadyonau pūrvavatpaśum // SvaT_4.201 //",
  "GR13svact_pu:1610": "dhruveṇa sarvaṃ kartavyaṃ jananādilayāntakam /",
  "GR13svact_pu:1611": "niṣ.kṛtau śatahomaṃ tu mūlamantreṇa kalpayet // SvaT_4.202 //",
  "GR13svact_pu:1612": "viśleṣapāśacchedābhyāṃ prāgvatkuryāddhruveṇa tu /",
  "GR13svact_pu:1613": "graheṇātmasthatatsthatvaṃ praṇavena paśoḥ smṛtam // SvaT_4.203 //",
  "GR13svact_pu:1614": "sadāśivamathāvāhya mūlamantraṃ samuccaran /",
  "GR13svact_pu:1615": "namaskāreṇa saṃsthāpya puṣpaiḥ saṃpūjya tarpayet // SvaT_4.204 //",
  "GR13svact_pu:1616": "manaḥ puryaṣṭakāṃśaṃ tu vinyasetkāraṇeśvare /",
  "GR13svact_pu:1617": "praṇavādi samuccārya manaḥsaṃjñāṃ namastathā // SvaT_4.205 //",
  "GR13svact_pu:1618": "vinyasya pūjayetpaścāt saṃjñāsvāhāntameva ca /",
  "GR13svact_pu:1619": "āhutitritayaṃ hutvā puryaṣṭāṃśādviśuddhyati // SvaT_4.206 //",
  "GR13svact_pu:1620": "tato visarjayeddevaṃ kāraṇaṃ ca sadāśivam /",
  "GR13svact_pu:1621": "puṣpādibhiḥ samabhyarcya vāgīśīṃ tadanantaram // SvaT_4.207 //",
  "GR13svact_pu:1622": "tā tu saṃpūjya saṃtarpya vijñāpyā bhaktibhāvitā /",
  "GR13svact_pu:1623": "kṣamasva devadeveśi paśvarthaṃ kheditā mayā // SvaT_4.208 //",
  "GR13svact_pu:1624": "idānīṃ noparoddhavyaṃ gaccha devi svaviṣṭapam /",
  "GR13svact_pu:1625": "visarjyaivaṃ kalā bhāvyā śāntyatītā layaṃ gatā // SvaT_4.209 //",
  "GR13svact_pu:1626": "svaśaktyādhāraparyante susūkṣmābhāvasaṃsthite /",
  "GR13svact_pu:1627": "ātmatattvavibhāgena dhāmnā vai juhuyācchatam // SvaT_4.210 //",
  "GR13svact_pu:1628": "saśaboccārayogena ātmatattve tu homayet /",
  "GR13svact_pu:1629": "māyātattvāvadhi jñeyaṃ daiśikena mahādhvare // SvaT_4.211 //",
  "GR13svact_pu:1630": "vidhivaikalyakarmārthaṃ prāyaścittaviśuddhaye /",
  "GR13svact_pu:1631": "vidyātatve tu hotavyaṃ śatamaṣṭottaraṃ priye // SvaT_4.212 //",
  "GR13svact_pu:1632": "upāṃśūccarayogena vidyātattve tu homayet /",
  "GR13svact_pu:1633": "sadāśivāntamadhvānaṃ vidyātattvaṃ vinirdiśet // SvaT_4.213 //",
  "GR13svact_pu:1634": "mantroccaravolomena prāyaścittaṃ tu yadbhavet /",
  "GR13svact_pu:1635": "tadviśuddhyai sa homaḥ syād vidyātattve tu yaḥ kṛtaḥ // SvaT_4.214 //",
  "GR13svact_pu:1636": "manovijñānavaikalyāt prāyaścittaṃ tu yadbhavet /",
  "GR13svact_pu:1637": "tacchuddhyarthaṃ śive tattve mūlamantreṇa homayet // SvaT_4.215 //",
  "GR13svact_pu:1638": "mānasena prayogena śaktyante 'dhvani saṃsthitam /",
  "GR13svact_pu:1639": "tattvatrayaviśuddhyante śikhācchedaṃ tu kalpayet // SvaT_4.216 //",
  "GR13svact_pu:1640": "adhvāntasthāṃ parāṃ śāntām anaupamyāmanāmayām /",
  "GR13svact_pu:1641": "vyāpinīṃ sarvatattvānāṃ sarvakāraṇakāraṇam // SvaT_4.217 //",
  "GR13svact_pu:1642": "dhyātvā śiśoḥ śikhāgre tu puṣpāgre jalabinduvat /",
  "GR13svact_pu:1643": "kartarīṃ śikhayāmantrya śikhayā cchedayecchikhām // SvaT_4.218 //",
  "GR13svact_pu:1644": "śikhāṃ samarpya cānyasya nirgacchetsa saśiṣyakaḥ /",
  "GR13svact_pu:1645": "snānaṃ samācarecchiṣyaḥ gurorācamanaṃ bhavet // SvaT_4.219 //",
  "GR13svact_pu:1646": "snānamuddhūlanaṃ vātha ācaretsvecchayā guruḥ /",
  "GR13svact_pu:1647": "praviśya sakalīkṛtya pūrṇayā juhuyācchikhām // SvaT_4.220 //",
  "GR13svact_pu:1648": "hutvā nirgamya cācamyā- kṣālya sruksruvakartarīḥ /",
  "GR13svact_pu:1649": "praviśya sakalīkṛtya śivahastānupūjanam // SvaT_4.221 //",
  "GR13svact_pu:1650": "tatastu maṇḍale paścāt pūjayetparameśvaram /",
  "GR13svact_pu:1651": "puṣpādibhiraśeṣaistu tato vijñāpayecchivam // SvaT_4.222 //",
  "GR13svact_pu:1652": "bhagavaṃstvatprasādena adhvaṣṭakavyavasthitam /",
  "GR13svact_pu:1653": "paśuṃ saṃgṛhya saṃśodhya śikhācchedāvasānakam // SvaT_4.223 //",
  "GR13svact_pu:1654": "tvanmukhoktavidhānaṃ tu leśato vartitaṃ mayā /",
  "GR13svact_pu:1655": "tvacchaktyaiva tu gantavyam āśu dhruvapadaṃ śivam // SvaT_4.224 //",
  "GR13svact_pu:1656": "idānīṃ yojane karma tavājñānuvidhāyinaḥ /",
  "GR13svact_pu:1657": "ājñā me dīyatāṃ nātha śiṣyaṃ saṃyojayāmyaham // SvaT_4.225 //",
  "GR13svact_pu:1658": "labdhānujñātamātmānaṃ prahṛṣṭo nirgataḥ purāt /",
  "GR13svact_pu:1659": "ardhahasto vrajedagnim śiṣyamāhūya prokṣayet // SvaT_4.226 //",
  "GR13svact_pu:1660": "pūrvavaccāsanasthasya sakalīkaraṇādikam /",
  "GR13svact_pu:1661": "antaḥkaraṇavinyāsaṃ nāḍīsaṃdhānapūrvakam // SvaT_4.227 //",
  "GR13svact_pu:1662": "pūjanaṃ tarpaṇaṃ cāgnau mantrāṇāṃ ca śivasya ca /",
  "GR13svact_pu:1663": "daśabhāgavibhāgena yathā dravyānusārataḥ // SvaT_4.228 //",
  "GR13svact_pu:1664": "mantrānsaṃśodhayetpaścāt sakalīkaraṇe sthitān /",
  "GR13svact_pu:1665": "sakṛdāhutiyogena adhikāro vivarjyatām // SvaT_4.229 //",
  "GR13svact_pu:1666": "sakalīkaraṇatvena na kadācitpaśoḥ punaḥ /",
  "GR13svact_pu:1667": "yojanīyaṃ prayogaṃ tu adhunā kathayāmi te // SvaT_4.230 //",
  "GR13svact_pu:1668": "jñātvā cārapramāṇaṃ tu prāṇasaṃcārameva ca /",
  "GR13svact_pu:1669": "ṣaḍvidhādhvavibhāgaṃ tu prāṇaikatra yathāsthitam // SvaT_4.231 //",
  "GR13svact_pu:1670": "haṃsoccāraṃ tu varṇaiśca kāraṇatyāgameva ca /",
  "GR13svact_pu:1671": "śūnyaṃ samarasaṃ jñeyaṃ tyāgaṃ saṃyogamudbhavam // SvaT_4.232 //",
  "GR13svact_pu:1672": "bhedanaṃ ca padārthānāṃ bhāvaprāptivaśātpunaḥ /",
  "GR13svact_pu:1673": "ātmavidyāśivavyāptim evaṃ jñātvā tu yojayet // SvaT_4.233 //",
  "GR13svact_pu:1674": "tadvibhāgaṃ pravakṣyāmi yathā jñāyeta tattvataḥ /",
  "GR13svact_pu:1675": "ṣaṭtriṃśadaṅgulaścāro hṛtpadmādyāvaśaktitaḥ // SvaT_4.234 //",
  "GR13svact_pu:1676": "tuṭiṣoḍaśamānena kālena kalitaḥ priye /",
  "GR13svact_pu:1677": "saṃcarantaṃ vibhāgena yathāvattaṃ śṛṇuṣva me // SvaT_4.235 //",
  "GR13svact_pu:1678": "hṛtpadmādyāvadayanaṃ bhāgamekaṃ tyajettu saḥ /",
  "GR13svact_pu:1679": "nāsikāgre dvitīyaṃ tu śaktyante tu tṛtīyakam // SvaT_4.236 //",
  "GR13svact_pu:1680": "tatrastho vinivarteta yāvattattvaṃ na vindati /",
  "GR13svact_pu:1681": "vidite tu pare tattve tatrastho 'pi na bādhyate // SvaT_4.237 //",
  "GR13svact_pu:1682": "śaktyā cādho yadā gacched abudhastu tadā bhavet /",
  "GR13svact_pu:1683": "hṛdgataḥ punaruttiṣṭhed budhyamānaḥ sa ucyate // SvaT_4.238 //",
  "GR13svact_pu:1684": "śaktiṃ prāpya budho jñeyaḥ vyāpinyaṃśe prabuddhatā /",
  "GR13svact_pu:1685": "atītaḥ suprabuddhastu unmanastvaṃ tadā bhavet // SvaT_4.239 //",
  "GR13svact_pu:1686": "na kālo na kalā cāro na tattvaṃ naca kāraṇam /",
  "GR13svact_pu:1687": "sunirvāṇaṃ paraṃ śuddhaṃ gurupāramparāgatam // SvaT_4.240 //",
  "GR13svact_pu:1688": "tadvoditvā vimucyeta gatvā bhūyo na jāyate /",
  "GR13svact_pu:1689": "adhvaṣṭkaṃ yathā prāṇe saṃsthitaṃ kathayāmi te // SvaT_4.241 //",
  "GR13svact_pu:1690": "āpādānmūrdhaparyantaṃ citeḥ saṃvedanaṃ hi yat /",
  "GR13svact_pu:1691": "bhuvanādhvā sa vijñeyas tattvādhvā ca tathaiva hi // SvaT_4.242 //",
  "GR13svact_pu:1692": "kalākalitasaṃtānaḥ prāṇaḥ saṃcarate sadā /",
  "GR13svact_pu:1693": "nivṛttiśca pratiṣṭhā ca adhobhāge pravartike // SvaT_4.243 //",
  "GR13svact_pu:1694": "vidyā śāntistathā cordhve śāntyatītā tvadhiṣṭhikā /",
  "GR13svact_pu:1695": "tadatītaḥ paro bhāvaḥ tadūrdhvam. padamavyayam // SvaT_4.244 //",
  "GR13svact_pu:1696": "evaṃ bindukalā jñeyā nādaśaktyātmikāśca yāḥ /",
  "GR13svact_pu:1697": "vyāpinyādyātmikā yāśca vyāpyavyāpakabhedataḥ // SvaT_4.245 //",
  "GR13svact_pu:1698": "prāṇaikasaṃsthitāḥ sarvāḥ ṣaṭtyāgātsaptame layaḥ /",
  "GR13svact_pu:1699": "kalādhvaivaṃ samākhyāto varṇādhvānaṃ nibodha me // SvaT_4.246 //",
  "GR13svact_pu:1700": "varṇāḥ śabdātmakāḥ sarve jagatyasmiṃścarācare /",
  "GR13svact_pu:1701": "sthitāḥ pañcaśatā bhedaiḥ śāstreṣvānantyakoṭiṣu // SvaT_4.247 //",
  "GR13svact_pu:1702": "śabdātprāṇaḥ samākhyātas tasmādvarṇāstu prāṇataḥ /",
  "GR13svact_pu:1703": "utpadyante layaṃ yānti yatra śabdo layaṃ gataḥ // SvaT_4.248 //",
  "GR13svact_pu:1704": "śabdātīto varārohe tattvena saha yujyate /",
  "GR13svact_pu:1705": "yuktaḥ sarvagato devi dharmādharmavivarjitaḥ // SvaT_4.249 //",
  "GR13svact_pu:1706": "nādho nirīkṣate bhūyaḥ śivatattvaṃ gato yadā /",
  "GR13svact_pu:1707": "adho vai yātyadharmeṇa dharmeṇordhvaṃ vrajetpunaḥ // SvaT_4.250 //",
  "GR13svact_pu:1708": "vijñānena dvayaṃ tyaktvā sarvagastu bhavediha /",
  "GR13svact_pu:1709": "varṇādhvaivaṃ samākhyātaḥ padādhvā procyate 'dhunā // SvaT_4.251 //",
  "GR13svact_pu:1710": "ekāśītipadānyeva vidyārājasthitānyapi /",
  "GR13svact_pu:1711": "varṇātmakāni tānyatra varṇāḥ prāṇātmakāḥ sthitāḥ // SvaT_4.252 //",
  "GR13svact_pu:1712": "tasmādevaṃ padānyatra tāni prāṇakrameṇa tu /",
  "GR13svact_pu:1713": "padādhvaivaṃ samākhyātaḥ mantrādhvānaṃ nibodha me // SvaT_4.253 //",
  "GR13svact_pu:1714": "mantrikādaśikā yā tu sā ca haṃse vyavasthitā /",
  "GR13svact_pu:1715": "padikādaśikā sā ca prāṇe carati nityaśaḥ // SvaT_4.254 //",
  "GR13svact_pu:1716": "akāraśca ukāraśca makāro bindureva ca /",
  "GR13svact_pu:1717": "ardhacandro nirodhī ca nādo nādānta eva ca // SvaT_4.255 //",
  "GR13svact_pu:1718": "śaktiśca vyāpinī caiva samanaikādaśī smṛtā /",
  "GR13svact_pu:1719": "unmanā ca tato 'tītā tadatītaṃ nirāmayam // SvaT_4.256 //",
  "GR13svact_pu:1720": "mantrā evaṃ sthitāḥ prāṇe haṃsoccārastathocyate /",
  "GR13svact_pu:1721": "hakārastu smṛtaḥ prāṇaḥ svapravṛtto halākṛtiḥ // SvaT_4.257 //",
  "GR13svact_pu:1722": "akāreṇa yadā yukta ukāracaraṇena tu /",
  "GR13svact_pu:1723": "makāramātrayā yukto varṇoccāro bhavetsphuṭaḥ // SvaT_4.258 //",
  "GR13svact_pu:1724": "binduḥ śiraḥsamāyogāt susvaratvaṃ prapadyate /",
  "GR13svact_pu:1725": "nādo 'sya vadanaṃ proktaḥ vadanaṃ śabdamīrayet // SvaT_4.259 //",
  "GR13svact_pu:1726": "anenaiva ca yogena haṃsaḥ puruṣa ucyate /",
  "GR13svact_pu:1727": "brahmaviṣṇvīśamārgeṇa caranvai sarvajantuṣu // SvaT_4.260 //",
  "GR13svact_pu:1728": "śaktitattve layaṃ yāti vijñānenordhvatāṃ vrajet /",
  "GR13svact_pu:1729": "vyāpinīṃ samanāṃ tyaktvā vrajedunmanayā śivam // SvaT_4.261 //",
  "GR13svact_pu:1730": "śivatattvagato haṃso na caret vyāpako bhavet /",
  "GR13svact_pu:1731": "haṃsoccāraḥ samākhyātaḥ kāraṇaiśca samanvitaḥ // SvaT_4.262 //",
  "GR13svact_pu:1732": "hakāraḥ prāṇaśaktyātmā akāro brahmavācakaḥ /",
  "GR13svact_pu:1733": "hṛdi tyāgo bhavettasya ukāro viṣṇuvācakaḥ // SvaT_4.263 //",
  "GR13svact_pu:1734": "kaṇṭhe tyāgo bhavettasya makāro rudravācakaḥ /",
  "GR13svact_pu:1735": "tālumadhye tyajettaṃ tu binduścaiveśvaraḥ svayam // SvaT_4.264 //",
  "GR13svact_pu:1736": "tyāgastatra bhruvormadhye nāde vācyaḥ sadāśivaḥ /",
  "GR13svact_pu:1737": "lalāṭānmūrdhaparyantaṃ tyāgastasya vidhīyate // SvaT_4.265 //",
  "GR13svact_pu:1738": "śaktivyāpinīsamanās tāsāṃ vācyaḥ śivo 'vyayaḥ /",
  "GR13svact_pu:1739": "mūrdhamadhye tyajecchaktiṃ tadūrdhve vyāpinīṃ tyajet // SvaT_4.266 //",
  "GR13svact_pu:1740": "samanāṃ unmanāṃ tyaktvā ṣaṭtyāgātsaptame layaḥ /",
  "GR13svact_pu:1741": "sūkṣmasūkṣmatarairbhāvair evamevaṃ tyajetpriye // SvaT_4.267 //",
  "GR13svact_pu:1742": "sthūlasthūlatarairbhāvair nānāsiddhiphalapradaiḥ /",
  "GR13svact_pu:1743": "sūkṣmo 'tyantaṃ paro bhāvas tv abhāvaḥ sa vidhīyate // SvaT_4.268 //",
  "GR13svact_pu:1744": "unmanā tvaparo bhāvaḥ sthūlastasyāparo mataḥ /",
  "GR13svact_pu:1745": "tasyāparaṃ punaḥ śūnyaṃ saṃsparśaṃ ca tato 'param // SvaT_4.269 //",
  "GR13svact_pu:1746": "śabdo jyotiḥ tato mantrāḥ kāraṇā bhuvanāni ca /",
  "GR13svact_pu:1747": "pañcabhūtātmabhuvanaṃ kāraṇaiḥ samadhiṣṭhitam // SvaT_4.270 //",
  "GR13svact_pu:1748": "bhuvanaṃ cintayedyastu vakṣyamāṇaikarūpakam /",
  "GR13svact_pu:1749": "bhuvaneśatvamāpnoti śivaṃ dhyātvā tu tanmayaḥ // SvaT_4.271 //",
  "GR13svact_pu:1750": "brahmādikāraṇānāṃ ca sādhane vigrahaṃ smaran /",
  "GR13svact_pu:1751": "pūrvoktalakṣaṇaṃ yaśca tanmayatvamavāpnuyāt // SvaT_4.272 //",
  "GR13svact_pu:1752": "mantriśca mantrasiddhistu japahomārcanādbhavet /",
  "GR13svact_pu:1753": "pūrvoktarūpakadhyānāt siddhyantyatra na saṃśayaḥ // SvaT_4.273 //",
  "GR13svact_pu:1754": "jyotirdhyānāttu yogīndro yogasiddhimavāpnuyāt /",
  "GR13svact_pu:1755": "tanmayatvaṃ yadāpnoti yogināmadhipo bhavet // SvaT_4.274 //",
  "GR13svact_pu:1756": "śabdadhyānācca śabdātmā vāṅmayāpūrako bhavet /",
  "GR13svact_pu:1757": "sparśadhyānācca sparśātmā jagataḥ kāraṇaṃ bhavet // SvaT_4.275 //",
  "GR13svact_pu:1758": "śūnyadhyānācca śūnyātmā vyāpī sarvagato bhavet /",
  "GR13svact_pu:1759": "samanadhyānayogena yogī sarvajñatāṃ vrajet // SvaT_4.276 //",
  "GR13svact_pu:1760": "unmanyā tu paraṃ sūkṣmam abhāvaṃ bhāvayetsadā /",
  "GR13svact_pu:1761": "sarvendriyamanotītas tv alakṣyo 'bhāva ucyate // SvaT_4.277 //",
  "GR13svact_pu:1762": "abhāvaṃ bhāvyaṃ bhāvena bhāvaṃ kṛtvā nirāśrayam /",
  "GR13svact_pu:1763": "sarvopādhivinirmuktam abhāvaṃ labhate padam // SvaT_4.278 //",
  "GR13svact_pu:1764": "eṣa te kāraṇatyāgaḥ kālatyāgaṃ nibodha me /",
  "GR13svact_pu:1765": "tuṭiṣoḍaśasaṃyuktaḥ prāṇastu samudāhṛtaḥ // SvaT_4.279 //",
  "GR13svact_pu:1766": "tuṭadvayaṃ samāśritya ekaiko bhairavaḥ sthitaḥ /",
  "GR13svact_pu:1767": "ahorātravibhāgena kurvantyudayameva te // SvaT_4.280 //",
  "GR13svact_pu:1768": "navamastu paro devaḥ tejasastūdayanti te /",
  "GR13svact_pu:1769": "sarvaṃ kālaṃ tyajetprāṇe yathāvatkathayāmi te // SvaT_4.281 //",
  "GR13svact_pu:1770": "tuṭayaḥ ṣoḍaśaivoktāḥ kālasya karaṇaṃ tu tāḥ /",
  "GR13svact_pu:1771": "tadādiḥ saṃsthitaḥ kālaḥ sarvaṃ carati vāṅmayam // SvaT_4.282 //",
  "GR13svact_pu:1772": "tuṭirlavo nimeṣaśca kāṣṭhā caiva kalā tathā /",
  "GR13svact_pu:1773": "muhūrtaścāpyahorātraḥ pakṣo māsa ṛtustathā // SvaT_4.283 //",
  "GR13svact_pu:1774": "ayanaṃ vatsaraścaiva yugaṃ manvantaraṃ tathā /",
  "GR13svact_pu:1775": "kalpaścaiva mahākalpaḥ śaktyante taṃ parityajet // SvaT_4.284 //",
  "GR13svact_pu:1776": "vyāpinyante paraḥ kālaḥ sa tadaṅgī tyajettu tam /",
  "GR13svact_pu:1777": "sa ca saptadaśo jñeyaḥ parārdhaparataḥ sthitaḥ // SvaT_4.285 //",
  "GR13svact_pu:1778": "%% parārdhaḥ corr.",
  "GR13svact_pu:1779": "so 'pi cāṣṭādaśo devi samanānte tu taṃ tyajet /",
  "GR13svact_pu:1780": "sarvakālaṃ tu kālasya vyāpakaḥ paramo 'vyayaḥ // SvaT_4.286 //",
  "GR13svact_pu:1781": "unmanyante pare yojyo na kālastatra vidyate /",
  "GR13svact_pu:1782": "nityo nityodito vyāpī ādirūpaṃ na saṃtyajet // SvaT_4.287 //",
  "GR13svact_pu:1783": "taṃ ca nityoditaṃ prāpya tanmayo jāyate sadā /",
  "GR13svact_pu:1784": "kālatyāgo bhavedevaṃ śūnyabhāvastvathocyate // SvaT_4.288 //",
  "GR13svact_pu:1785": "ūrdhvaśūnyamadhaḥśūnyaṃ madhyaśūnyaṃ tṛtīyakam /",
  "GR13svact_pu:1786": "śūnyatrayaṃ calaṃ hyetat tadadho madhya ūrdhvataḥ // SvaT_4.289 //",
  "GR13svact_pu:1787": "caturthaṃ vyāpinīśūnyaṃ samanāyāṃ ca pañcamam /",
  "GR13svact_pu:1788": "unmanāyāṃ tathā ṣaṣṭhaṃ ṣaḍete sāmayāḥ sthitāḥ // SvaT_4.290 //",
  "GR13svact_pu:1789": "tattvenādhiṣṭhitāḥ sarve sāmayā api siddhidāḥ /",
  "GR13svact_pu:1790": "ṣaṭ śūnyāni parityajya saptame tu layaṃ kuru // SvaT_4.291 //",
  "GR13svact_pu:1791": "tacchūnyaṃ tu paraṃ sūkṣmaṃ sarvāvasthāvivarjitam /",
  "GR13svact_pu:1792": "aśūnyaṃ śūnyamityuktaṃ śūnyaṃ cābhāva ucyate // SvaT_4.292 //",
  "GR13svact_pu:1793": "abhāvaḥ sa samuddiṣṭo yatra bhāvāḥ kṣayaṃ gatāḥ /",
  "GR13svact_pu:1794": "sattāmātraṃ paraṃ śāntaṃ tatpadaṃ kimapi sthitam // SvaT_4.293 //",
  "GR13svact_pu:1795": "yatra yatra ca nādādi- sthūlā anye 'pi saṃsthitāḥ /",
  "GR13svact_pu:1796": "tatra tatra paraṃ śūnyaṃ sarvaṃ vyāpya vyavasthitam // SvaT_4.294 //",
  "GR13svact_pu:1797": "tadeva bhavati sthūlaṃ sthūlopādhivaśātpriye /",
  "GR13svact_pu:1798": "sthūlasūkṣmaprabhedena tadekaṃ saṃvyavasthitam // SvaT_4.295 //",
  "GR13svact_pu:1799": "tatprāpya tanmayatvaṃ ca labhate nātra saṃśayaḥ /",
  "GR13svact_pu:1800": "śūnyabhāvaḥ samākhyātaḥ sāmarasyaṃ nibodha me // SvaT_4.296 //",
  "GR13svact_pu:1801": "ātmanyekaḥ samaraso mantre jñeyo dvitīyakaḥ /",
  "GR13svact_pu:1802": "tṛtīyaṃ nāḍigaṃ kuryāc chaktau kuryāccaturthakam // SvaT_4.297 //",
  "GR13svact_pu:1803": "vyāpinyāṃ pañcamaṃ proktaṃ samanāyāṃ tu ṣaṣṭhakam /",
  "GR13svact_pu:1804": "tātvaḥ samaraso devi saptamastu vidhīyate // SvaT_4.298 //",
  "GR13svact_pu:1805": "śiṣyātmānaṃ tu saṃgṛhya pūrvoktavidhinā kramāt /",
  "GR13svact_pu:1806": "paścādātmani saṃyojya lolībhūtaṃ vicintayet // SvaT_4.299 //",
  "GR13svact_pu:1807": "pūrakaṃ kumbhakaṃ kṛtvā samānena nirodhayet /",
  "GR13svact_pu:1808": "yāvatyo nāḍayo devi tiryagūrdhvamadhaḥsthitāḥ // SvaT_4.300 //",
  "GR13svact_pu:1809": "samānena samākṛṣṭā ekībhūtā bhavanti tāḥ /",
  "GR13svact_pu:1810": "tāsu ye vāyavaste 'pi prāṇe samarasīgatāḥ // SvaT_4.301 //",
  "GR13svact_pu:1811": "nāḍayastu suṣumnāyām ekībhūtā vyavasthitāḥ /",
  "GR13svact_pu:1812": "tato vai uccarenmantraḥ nāde līnaṃ vicintayet // SvaT_4.302 //",
  "GR13svact_pu:1813": "mantra ātmā tathā nāḍī evaṃ samarasībhavet /",
  "GR13svact_pu:1814": "vāmadakṣiṇamadhye tu tato nādaṃ pramocayet // SvaT_4.303 //",
  "GR13svact_pu:1815": "setubandhaṃ ca taṃ mārgaṃ yatra gatvā na jāyate /",
  "GR13svact_pu:1816": "brahmā viṣṇuśca rudraśca īśvaraḥ śiva eva ca // SvaT_4.304 //",
  "GR13svact_pu:1817": "ete 'tra samatāṃ yānti anyathā tu pṛthak pṛthak /",
  "GR13svact_pu:1818": "tasminsamuccarennādaṃ yāvacchaktau layaṃ gataḥ // SvaT_4.305 //",
  "GR13svact_pu:1819": "śaktimadhyagato nādaḥ śaktyātmā tu vidhīyate /",
  "GR13svact_pu:1820": "sarvaṃ śaktimayaṃ tatra sarvaṃ samarasībhavet // SvaT_4.306 //",
  "GR13svact_pu:1821": "tadūrdhvaṃ vyāpinīṃ prāpya sarvaṃ tanmayatāṃ vrajet /",
  "GR13svact_pu:1822": "samantādvyāpnuyādyasmād vyāpinītyabhidhīyate // SvaT_4.307 //",
  "GR13svact_pu:1823": "tadūrdhvaṃ samanāṃ vyāpya tanmayatvaṃ vrajetpunaḥ /",
  "GR13svact_pu:1824": "sā ca sarvagatā jñeyā sāmarasyena saṃsthitā // SvaT_4.308 //",
  "GR13svact_pu:1825": "ṣaṣṭhaṃ samarasaṃ tyaktvā saptamaṃ tu tato vrajet /",
  "GR13svact_pu:1826": "taṃ prāpya tanmayatvaṃ hi nātra kāryā vicāraṇā // SvaT_4.309 //",
  "GR13svact_pu:1827": "sa ca sarveṣu bhūteṣu bhāvatatvendriyeṣu ca /",
  "GR13svact_pu:1828": "sthāvaraṃ jaṅgamaṃ caiva cetanācetanasthitam // SvaT_4.310 //",
  "GR13svact_pu:1829": "adhvānaṃ vyāpya sarvaṃ tu sāmarasyena saṃsthitaḥ /",
  "GR13svact_pu:1830": "prasahya cañcalītyeva yogināmapi yanmanaḥ // SvaT_4.311 //",
  "GR13svact_pu:1831": "yasya jñeyamayo bhāvaḥ sthiraḥ pūrṇaḥ samantataḥ /",
  "GR13svact_pu:1832": "mano na calate tasya sarvāvasthāgatasya tu // SvaT_4.312 //",
  "GR13svact_pu:1833": "yatra yatra mano yāti jñeyaṃ tatraiva cintayet /",
  "GR13svact_pu:1834": "calitvā yāsyate kutra sarvaṃ śivamayaṃ yataḥ // SvaT_4.313 //",
  "GR13svact_pu:1835": "viṣayeṣu ca sarveṣu indriyārtheṣu ca sthitaḥ /",
  "GR13svact_pu:1836": "yatra yatra nirūpyeta nāśivaṃ vidyate kvacit // SvaT_4.314 //",
  "GR13svact_pu:1837": "evāṃ samarasaṃ jñātvā nāsau muhyet kadācana /",
  "GR13svact_pu:1838": "yasyaivaṃ sarvato bhāvaḥ so 'pi sarvagato bhavet // SvaT_4.315 //",
  "GR13svact_pu:1839": "evaṃ samarasaḥ prokto viṣuvattu nibodha me /",
  "GR13svact_pu:1840": "prathamaṃ prāṇaviṣuvan mātraṃ jñeyaṃ dvitīyakam // SvaT_4.316 //",
  "GR13svact_pu:1841": "tṛtīyaṃ nāḍiviṣuvat praśāntaṃ ca caturthakam /",
  "GR13svact_pu:1842": "pañcamaṃ śaktiviṣuvat ṣaṣṭhaṃ vai kāla ucyate // SvaT_4.317 //",
  "GR13svact_pu:1843": "saptama tattvaviṣuvat pravibhāgastvathocyate /",
  "GR13svact_pu:1844": "ātmānaṃ ca manaḥ prāṇe saṃyojya viṣuvadbhavet // SvaT_4.318 //",
  "GR13svact_pu:1845": "prāṇe viṣuvadākhyātaṃ māntraṃ viṣuvaducyate /",
  "GR13svact_pu:1846": "mantramuccārayettāvad yāvannānyamanā bhavet // SvaT_4.319 //",
  "GR13svact_pu:1847": "parāparavibhāgena mantrātmā tu taducyate /",
  "GR13svact_pu:1848": "māntraṃ viṣuvadityuktaṃ nāḍisthaṃ tannibodha me // SvaT_4.320 //",
  "GR13svact_pu:1849": "sarvāsāmeva nāḍīnāṃ madhye yā saṃvyavasthitā /",
  "GR13svact_pu:1850": "suṣumnā nāma sā jñeyā nābheḥ śaktyā śivaṃ gatā // SvaT_4.321 //",
  "GR13svact_pu:1851": "tatra pravāhayennādaṃ nāḍīviṣuvaducyate /",
  "GR13svact_pu:1852": "praśāntaṃ viṣuvaccaivam adhunā kathayāmi te // SvaT_4.322 //",
  "GR13svact_pu:1853": "ayane ṣaḍaṅgulaścāraḥ kāraṇānyaṅgule 'ṅgule /",
  "GR13svact_pu:1854": "tānyadhastātparityajya kāraṇāni ṣaḍeva tu // SvaT_4.323 //",
  "GR13svact_pu:1855": "saptame tu praśāntaṃ vai praśāntendriyagocaram /",
  "GR13svact_pu:1856": "praśāntaḥ stimito jñeyaḥ stimito niścalaḥ smṛtaḥ // SvaT_4.324 //",
  "GR13svact_pu:1857": "niścalo nistaraṅgaśca sthiraḥ pūrṇaḥ samantataḥ /",
  "GR13svact_pu:1858": "evaṃbhāvaṃ samāsthāya dīkṣā kāryā tu daiśikaiḥ // SvaT_4.325 //",
  "GR13svact_pu:1859": "etatpraśāntaviṣuvat śaktyupādhiṃ nibodha me /",
  "GR13svact_pu:1860": "śaktimadhyagato nādo nādordhvaṃ ca caredyadā // SvaT_4.326 //",
  "GR13svact_pu:1861": "tāvattu śaktiviṣuvat kālākhyaṃ tu nibodha me /",
  "GR13svact_pu:1862": "tuṭiḥ ṣoḍaśakā yā tu prāṇānte saṃvyavasthitā // SvaT_4.327 //",
  "GR13svact_pu:1863": "kālo bhrūkṣepamātrastu tatrānte kīrtito mayā /",
  "GR13svact_pu:1864": "taṃ parāparabhāgena punareva tridhā kuru // SvaT_4.328 //",
  "GR13svact_pu:1865": "aparaḥ ṣoḍaśo yāvat kālaḥ saptadaśaḥ paraḥ /",
  "GR13svact_pu:1866": "parāparastu yaḥ kālaḥ sa priye 'ṣṭādaśaḥ prabhuḥ // SvaT_4.329 //",
  "GR13svact_pu:1867": "prāṇa evaṃ tridhā kālaṃ kṛtvā caiva tyajetpunaḥ /",
  "GR13svact_pu:1868": "aparaḥ śaktimūrdhastho vyāpinyāṃ ca dvitīyakaḥ // SvaT_4.330 //",
  "GR13svact_pu:1869": "tṛtīyaḥ samanāsthāne tatkālaviṣuvatsmṛtam /",
  "GR13svact_pu:1870": "etatṣaṣṭhaṃ samākhyātaṃ saptamaṃ tātvvamucyate // SvaT_4.331 //",
  "GR13svact_pu:1871": "unmanā parato devi tatrātmānaṃ niyojayet /",
  "GR13svact_pu:1872": "tasminyuktastato hyātmā tanmayaśca prajāyate // SvaT_4.332 //",
  "GR13svact_pu:1873": "tattvākhyaṃ viṣuvaddevi sarveṣāṃ parataḥ sthitam /",
  "GR13svact_pu:1874": "viṣuvadevaṃvidhaṃ jñātvā ko na mucyeta bandhanāt // SvaT_4.333 //",
  "GR13svact_pu:1875": "viṣuvatte samākhyātaṃ padārthabhedanaṃ śṛṇu /",
  "GR13svact_pu:1876": "tyāgaṃ cānubhavaṃ caiva yojanaṃ ca pare pade // SvaT_4.334 //",
  "GR13svact_pu:1877": "padārthaikādaśī jñeyā unmanāntaḥ paro bhavet /",
  "GR13svact_pu:1878": "bhedayejjñānaśūlena jñānaṃ jñeyasya jñāpakam // SvaT_4.335 //",
  "GR13svact_pu:1879": "jñāpakaṃ bodhamatulaṃ dīpavadyotanaṃ yataḥ /",
  "GR13svact_pu:1880": "dīpahasto yathā kaścid dravyamālokya cāharet // SvaT_4.336 //",
  "GR13svact_pu:1881": "evaṃ jñānena ca jñeyaṃ tasmin kuryāttu saṃsthitam /",
  "GR13svact_pu:1882": "jñānaṃ vai lakṣaṇaṃ proktaṃ jñeyatatvasya suvrate // SvaT_4.337 //",
  "GR13svact_pu:1883": "lakṣaṇaṃ guṇa ākhyātaḥ kalā tattvasya sarvadā /",
  "GR13svact_pu:1884": "na guṇena vinā tattvaṃ na tattvena vinā guṇaḥ // SvaT_4.338 //",
  "GR13svact_pu:1885": "guṇaṃ gṛhṇanti sarvatra na tattvaṃ gṛhyate kvacit /",
  "GR13svact_pu:1886": "gṛhyate hyanumānena pratyak.ānubhavena ca // SvaT_4.339 //",
  "GR13svact_pu:1887": "arthipratyarthibhāvena āgamena tu labhyate /",
  "GR13svact_pu:1888": "āgamo jñānamiyuktam anantāḥ śāstrakoṭayaḥ // SvaT_4.340 //",
  "GR13svact_pu:1889": "śāstraṃ śabdātmakaṃ sarvaṃ śabdo haṃsaḥ prakīrtitaḥ /",
  "GR13svact_pu:1890": "haṃsayogaḥ purākhyātaḥ mātrāsaṃkhyā tvathocyate // SvaT_4.341 //",
  "GR13svact_pu:1891": "mātrāyogo yathā cāsya pramāṇaṃ hṛdayādis.u /",
  "GR13svact_pu:1892": "nābherūrdhvaṃ vitastyante kaṇṭhādhastātṣaḍaṅgule // SvaT_4.342 //",
  "GR13svact_pu:1893": "hṛdayaṃ madhyadeśe tu caturaṅgulasaṃmitam /",
  "GR13svact_pu:1894": "caturviṃśatitattvaistu brahmā tatra vyavasthitaḥ // SvaT_4.343 //",
  "GR13svact_pu:1895": "kaṇṭhamaṣṭāṅgulaṃ viddhi viṣṇustatra vyavasthitaḥ /",
  "GR13svact_pu:1896": "tattvāṣṭakena saṃyuktaḥ tadūrdhvaṃ caturaṅgulam // SvaT_4.344 //",
  "GR13svact_pu:1897": "māyātattvaṃ samāśritya rudrastālutale sthitaḥ /",
  "GR13svact_pu:1898": "aṅguladvayamānaṃ tu bhruvormadhyaṃ prakīrtitam // SvaT_4.345 //",
  "GR13svact_pu:1899": "tatreśvaraḥ sthito devi tattvadvayasamanvitaḥ /",
  "GR13svact_pu:1900": "ekādaśāṅgule caiva mūrdhvaṃ devaḥ sadāśivaḥ // SvaT_4.346 //",
  "GR13svact_pu:1901": "tattvadvayasamāyukto yāvadbrahmabilaṃ gataḥ /",
  "GR13svact_pu:1902": "tadūrdhvaikāṅgulā śaktiḥ śivastatra vyavasthitaḥ // SvaT_4.347 //",
  "GR13svact_pu:1903": "tvakcheṣe vyāpinī proktā samanā conmanā tataḥ /",
  "GR13svact_pu:1904": "tatparaṃ tu paraṃ tattvaṃ pramāṇaparivarjitam // SvaT_4.348 //",
  "GR13svact_pu:1905": "mātrāsaṃkhyā ca yogaścā- dhunā haṃsasya kathyate /",
  "GR13svact_pu:1906": "akāraśca hakāraśca dvāvetāvekataḥ sthitau // SvaT_4.349 //",
  "GR13svact_pu:1907": "vibhaktirnānayorasti mārutāmbarayoriva /",
  "GR13svact_pu:1908": "ekamātraḥ sa vijñeyo hṛdayātsaṃpravartate // SvaT_4.350 //",
  "GR13svact_pu:1909": "ukārastu dvimātro vai kaṇṭhasthāne samuccaret /",
  "GR13svact_pu:1910": "trimātrastu makāro vai tālumadhyagataścaret // SvaT_4.351 //",
  "GR13svact_pu:1911": "binduścaivārdhamātrastu mātrārdhaṃ hi sa ucyate /",
  "GR13svact_pu:1912": "bhruvormadhye sa uccāras tasya devi vidhīyate // SvaT_4.352 //",
  "GR13svact_pu:1913": "taccheṣāccārdhacandrastu pādamātrastvasau bhavet /",
  "GR13svact_pu:1914": "nirodhī cārdhapādastu lalāṭānte samuccaret // SvaT_4.353 //",
  "GR13svact_pu:1915": "nādaḥ ṣoḍaśakāṃśastu mūrdhāntaṃ yāvaduccaret /",
  "GR13svact_pu:1916": "dvātriṃśadaṃśā śaktistu ṣaṭtriṃśānte samuccaret // SvaT_4.354 //",
  "GR13svact_pu:1917": "vyāpinī catuḥṣaṣṭyaṃśā śaktestu parataḥsthitā /",
  "GR13svact_pu:1918": "samanā conmanā cordhvam amātraḥ paramo 'vyayaḥ // SvaT_4.355 //",
  "GR13svact_pu:1919": "mātrāsaṃkhyā ca yogaśca pramāṇaṃ parikīrtitam /",
  "GR13svact_pu:1920": "evaṃ jñātvā varārohe padārthān bhedayettataḥ // SvaT_4.356 //",
  "GR13svact_pu:1921": "bhedayenmatraśūlena mudrābhāvayutena ca /",
  "GR13svact_pu:1922": "mantro vai jñānaśaktiśca mudrā caiva kriyātmikā // SvaT_4.357 //",
  "GR13svact_pu:1923": "bhāvaśca mana ityuktaṃ tanmano buddhipūrvakam /",
  "GR13svact_pu:1924": "paraśca manasā gamya icchāśaktyā tvadhiṣṭhitaḥ // SvaT_4.358 //",
  "GR13svact_pu:1925": "yatra yatra bhavedicchā jñānaṃ tatra pravartate /",
  "GR13svact_pu:1926": "kriyākaraṇasaṃbandhāt tattvasyoccāraṇaṃ bhavet // SvaT_4.359 //",
  "GR13svact_pu:1927": "kriyākaraṇahīnasya na caivoccāraṇaṃ bhavet /",
  "GR13svact_pu:1928": "kriyā karaṇabhedena sā caiva trividhā smṛtā // SvaT_4.360 //",
  "GR13svact_pu:1929": "ekenoccārayettattvaṃ karaṇena vicakṣaṇaḥ /",
  "GR13svact_pu:1930": "nāḍīścātha dvitīyena dvārāṇi ca nirodhayet // SvaT_4.361 //",
  "GR13svact_pu:1931": "tṛtīyaṃ karaṇaṃ divyaṃ kṛtvā vai tattvamuccaret /",
  "GR13svact_pu:1932": "pūrakaṃ kumbhakaṃ kṛtvā sarvadvārāṇi rodhayet // SvaT_4.362 //",
  "GR13svact_pu:1933": "gudadvāreṇa ruddhena ruddhānyatra bhavanti hi /",
  "GR13svact_pu:1934": "dvāramekaṃ tataścordhve pravahattadvicintayet // SvaT_4.363 //",
  "GR13svact_pu:1935": "nāḍayo granthipadmāśca ye 'dhomukhagatāḥ priye /",
  "GR13svact_pu:1936": "te kumbhakena saṃruddhā vikasanti samantataḥ // SvaT_4.364 //",
  "GR13svact_pu:1937": "karaṇaṃ tu tataḥ kṛtvā lakṣaṇaṃ tasya vai śṛṇu /",
  "GR13svact_pu:1938": "jihvā tu tāluke yojyā kiṃcidūrdhvaṃ na saṃspṛśet // SvaT_4.365 //",
  "GR13svact_pu:1939": "īṣatprasārya vaktraṃ tu kiṃcidoṣṭhau na saṃspṛśet /",
  "GR13svact_pu:1940": "dantapaṅktī tathaiveha dṛṣṭiścādhordhvavarjitā // SvaT_4.366 //",
  "GR13svact_pu:1941": "kāyaṃ samunnataṃ kṛtvā karaṇaṃ divyamucyate /",
  "GR13svact_pu:1942": "divyaṃ ca karaṇaṃ kṛtvā tattvasyoccāraṇaṃ kuru // SvaT_4.367 //",
  "GR13svact_pu:1943": "kumbhitaścaiva yaḥ prāṇo recayettaṃ śanaiḥ śanaiḥ /",
  "GR13svact_pu:1944": "nāḍayo granthipadmāśca dehe yāḥsaṃvyavasthitāḥ // SvaT_4.368 //",
  "GR13svact_pu:1945": "recakena samākṣiptā ūrdhvasroto bhavanti te /",
  "GR13svact_pu:1946": "tato vai jñānaśūlena granthīnbhindan samuccaret // SvaT_4.369 //",
  "GR13svact_pu:1947": "bhitvā hṛtpadmagranthiṃ tu tataḥ śabdaḥ prajāyate /",
  "GR13svact_pu:1948": "yadākāśasamāyogāt ghoṣaśabdopamo bhavet // SvaT_4.370 //",
  "GR13svact_pu:1949": "kaṇṭhastho viramecchabdaḥ kaṇṭhaṃ prāpya varānane /",
  "GR13svact_pu:1950": "bhindataḥ kaṇṭhadeśaṃ tu śabdo dhugadhugāyate // SvaT_4.371 //",
  "GR13svact_pu:1951": "tālumadhyagataḥ prāṇo yadā bhavati suvrate /",
  "GR13svact_pu:1952": "bindatastālugranthiṃ tu śabdo ghumaghumāyate // SvaT_4.372 //",
  "GR13svact_pu:1953": "evaṃ te 'nubhavāḥ proktāḥ prāṇe carati suvrate /",
  "GR13svact_pu:1954": "trayaste 'ṣṭakalāḥ proktā uparyuparitaḥ kramāt // SvaT_4.373 //",
  "GR13svact_pu:1955": "tiṣṭhetsa yatra vai prāṇa ātmā tadgatimāpnuyāt /",
  "GR13svact_pu:1956": "tattadrūpaṃ bhavettasya sthānabhāvānurūpataḥ // SvaT_4.374 //",
  "GR13svact_pu:1957": "bhruvormadhyaṃ yadā gacchet sphoṭaśabdastu jāyate /",
  "GR13svact_pu:1958": "binduṃ bhedayato devi śabdo dhumadhumāyate // SvaT_4.375 //",
  "GR13svact_pu:1959": "kapirvai nārikīlena ācāryaḥ saha bindunā /",
  "GR13svact_pu:1960": "abhinnena kuto mokṣaṃ sabāhyābhyantaraṃ priye // SvaT_4.376 //",
  "GR13svact_pu:1961": "bhitvā binduṃ tato devi ardhacandraṃ vibhedayet /",
  "GR13svact_pu:1962": "bhidyataścārdhacandrasya lalāṭe jhimijhimāyate // SvaT_4.377 //",
  "GR13svact_pu:1963": "ardhacandraṃ tu bhittvā vai bhedayettu nirodhinīm /",
  "GR13svact_pu:1964": "tasyāstu bhidyamānāyāḥ śabdaḥ simisimāyate // SvaT_4.378 //",
  "GR13svact_pu:1965": "sthanatrayamidaṃ devi pañcapañcakalānvitam /",
  "GR13svact_pu:1966": "prāṇasya caratastatra yasminsthāne sa tiṣṭhati // SvaT_4.379 //",
  "GR13svact_pu:1967": "tattadrūpo bhavedātmā tāṃ tāṃ gatimavāpnuyāt /",
  "GR13svact_pu:1968": "nirodhinīṃ bhedayitvā tato nādaṃ vrajedbudhaḥ // SvaT_4.380 //",
  "GR13svact_pu:1969": "vaṃśaśabdasamaḥ śabdas tatra sūkṣmaḥ prajāyate /",
  "GR13svact_pu:1970": "bhedayennādasaṃsthānaṃ brahmarandhraṃ sudurbhidam // SvaT_4.381 //",
  "GR13svact_pu:1971": "bhidyato brahmarandhrasya śabdaḥ śumaśumāyate /",
  "GR13svact_pu:1972": "śaktimadhyagataḥ prāṇo vaṃśanādāntasaṃnibhaḥ // SvaT_4.382 //",
  "GR13svact_pu:1973": "tāṃ vai tu bhedayecchaktiṃ durbhedyāṃ sarvayoginām /",
  "GR13svact_pu:1974": "bhidyate ca yadā śaktiḥ śāntaḥ śumaśumastataḥ // SvaT_4.383 //",
  "GR13svact_pu:1975": "śaktiṃ bhitvā tato devi yaccheṣaṃ vyāpinī bhavet /",
  "GR13svact_pu:1976": "anubhāvo bavettatra sparśo yadvatpipīlikā // SvaT_4.384 //",
  "GR13svact_pu:1977": "sthānatrayamidaṃ devi pañcapañcakalānvitam /",
  "GR13svact_pu:1978": "yatra yatra caretprāṇas tattadrūpamavāpnuyāt // SvaT_4.385 //",
  "GR13svact_pu:1979": "yatra yatrāvatiṣṭheta tāṃ tāṃ gatimavāpnuyāt /",
  "GR13svact_pu:1980": "tasmādvai suprayatnena bhitvā yāti parāṃ gatim // SvaT_4.386 //",
  "GR13svact_pu:1981": "bhitvā vai vyāpinīṃ devi samanāyāṃ manastyajet /",
  "GR13svact_pu:1982": "manasā tu manastyaktvā jīvaḥ kevalatāṃ vrajet // SvaT_4.387 //",
  "GR13svact_pu:1983": "jīvo vai kevalastatra ātmajñānakriyānvitaḥ /",
  "GR13svact_pu:1984": "bandhanāśeṣanirmuktaḥ sattāmātrasvarūpakaḥ // SvaT_4.388 //",
  "GR13svact_pu:1985": "samastādhvapadātītaḥ śuddhavijñānakevalaḥ /",
  "GR13svact_pu:1986": "gṛhāṇāti nāparaṃ bhāvaṃ na paraṃ ca śivātmakam // SvaT_4.389 //",
  "GR13svact_pu:1987": "parāparavinirmuktaḥ svātmanyātmā vyavasthitaḥ /",
  "GR13svact_pu:1988": "ātmavyāptirbhavedeṣā śivavyāptirataḥ param // SvaT_4.390 //",
  "GR13svact_pu:1989": "bandhanāśeṣabhāvena sarvādhvopādhivarjitā /",
  "GR13svact_pu:1990": "aviditvā paraṃ tattvaṃ śivatvaṃ kalpitaṃ tu yaiḥ // SvaT_4.391 //",
  "GR13svact_pu:1991": "ta ātmopāsakāḥ śaive na gacchanti paraṃ śivam /",
  "GR13svact_pu:1992": "ātmatattvagatiṃ yānti ātmatattvānurañjitāḥ // SvaT_4.392 //",
  "GR13svact_pu:1993": "tasmādātmā parityājyo yadīcchecchivamātmanaḥ /",
  "GR13svact_pu:1994": "ātmatattvaṃ tatastyājyaṃ vidyātatve niyojayet // SvaT_4.393 //",
  "GR13svact_pu:1995": "unmanā sā tu vijñeyā manaḥ saṃkalpa ucyate /",
  "GR13svact_pu:1996": "saṃkalpaḥ kramato jñānam unmānaṃ yugapatsthitam // SvaT_4.394 //",
  "GR13svact_pu:1997": "tasmāt sā tu parā vidyā yasmādanyā na vidyate /",
  "GR13svact_pu:1998": "vindate hyatra yugapat sārvajñyādiguṇān parān // SvaT_4.395 //",
  "GR13svact_pu:1999": "vedanānādidharmasya paramātmatvabodhanā /",
  "GR13svact_pu:2000": "varjanā paramātmatve tasmādvidyeti socyate // SvaT_4.396 //",
  "GR13svact_pu:2001": "tatrastho vyañjayettejaḥ paraṃ paramakāraṇam /",
  "GR13svact_pu:2002": "parasmiṃstejasi vyakte tatrasthaḥ śivatāṃ vrajet // SvaT_4.397 //",
  "GR13svact_pu:2003": "supradīpte yathā vahnau śikhā dṛśyeta cāmbare /",
  "GR13svact_pu:2004": "dehaprāṇasthito hyātmā tadvallīyeta tatpade // SvaT_4.398 //",
  "GR13svact_pu:2005": "tadvadevābhimānastu kartavyo daiśikottamaiḥ /",
  "GR13svact_pu:2006": "ahameva paro haṃsaḥ śivaḥ paramakāraṇam // SvaT_4.399 //",
  "GR13svact_pu:2007": "matprāṇe sa tu paśvātmā līnaḥ samarasīgataḥ /",
  "GR13svact_pu:2008": "mantrakaraṇakriyāyogād yojayāmi pare śive // SvaT_4.400 //",
  "GR13svact_pu:2009": "evaṃ yo vetti tattvena agnivaddehamadhyataḥ /",
  "GR13svact_pu:2010": "yadvadvahniśikhātītā tadvadyojayate pare // SvaT_4.401 //",
  "GR13svact_pu:2011": "tasminyuktaḥ pare tattve sārvajñyādiguṇānvitaḥ /",
  "GR13svact_pu:2012": "śiva eko bhaveddevi avibhāgena sarvataḥ // SvaT_4.402 //",
  "GR13svact_pu:2013": "tattvatrayaṃ paraṃ khyātam aparaṃ cādhvamadhyagam /",
  "GR13svact_pu:2014": "bhedanaṃ tu padārthānāṃ tyāgānubhavayojanam // SvaT_4.403 //",
  "GR13svact_pu:2015": "pūrvoktaṃ ca idaṃ sarvaṃ jñātvā tattve niyojayet /",
  "GR13svact_pu:2016": "saṃkṣepeṇa tu tattvasya vyāptiṃ śṛṇu sureśvari // SvaT_4.404 //",
  "GR13svact_pu:2017": "vidyātattvāspadaṃ baddhvā bindutattvāsane sthitaḥ /",
  "GR13svact_pu:2018": "nādaśaktitanuścaiva vyāpinīkaraṇānvitaḥ // SvaT_4.405 //",
  "GR13svact_pu:2019": "sarvajñatvāvabodhena samanāntaścarā tu sā /",
  "GR13svact_pu:2020": "tritatvaṃ yatparaṃ proktaṃ tena cāpūritā tanuḥ // SvaT_4.406 //",
  "GR13svact_pu:2021": "aparā sā tanuḥ sthūlā ṣaṭviṃśattattvakalpitā /",
  "GR13svact_pu:2022": "tattvatrayaṃ paraṃ yacca sarvatattvādhvavarjitam // SvaT_4.407 //",
  "GR13svact_pu:2023": "tena cāpūritāśeṣaṃ sā tattvādhvaparā tanuḥ /",
  "GR13svact_pu:2024": "evamācarate yastu ācāraṃ tu śivātmakam // SvaT_4.408 //",
  "GR13svact_pu:2025": "śivena sahacāritvād ācāryastena cocyate /",
  "GR13svact_pu:2026": "tasya darśanasaṃbhāṣā- sparśanātsmaraṇādapi // SvaT_4.409 //",
  "GR13svact_pu:2027": "bhavatyevaiśvarī vyāptir na bhavettadadhogatiḥ /",
  "GR13svact_pu:2028": "tena saṃyojito jantuḥ brahmahāpi śivo bhavet // SvaT_4.410 //",
  "GR13svact_pu:2029": "tatastena samo nāsti jagatyasmiṃścarācare /",
  "GR13svact_pu:2030": "śiva ācāryarūpeṇa lokānugrahakārakaḥ // SvaT_4.411 //",
  "GR13svact_pu:2031": "tasmānna mānavīṃ buddhiṃ kārayeddeśakaṃ prati /",
  "GR13svact_pu:2032": "ācāryasya ca mantrasya śivajñāne śivasya ca // SvaT_4.412 //",
  "GR13svact_pu:2033": "nānātvaṃ naiva kurvanti vidyeśāścakranāyakāḥ /",
  "GR13svact_pu:2034": "brāhmaṇāḥ kṣatriyā vaiśyāḥ śūdrā vai vīravandite // SvaT_4.413 //",
  "GR13svact_pu:2035": "ācāryatve niyuktā ye te sarve tu śivāḥ smṛtāḥ /",
  "GR13svact_pu:2036": "anyathā prāksvarūpeṇa ye paśyanti narādhamāḥ // SvaT_4.414 //",
  "GR13svact_pu:2037": "narake te prapacyante sādākhyaṃ vatsaratrayam /",
  "GR13svact_pu:2038": "na tena saha saṃbhāṣā kartavyā tu śivārthinā // SvaT_4.415 //",
  "GR13svact_pu:2039": "kṛtvā saṃbhāṣaṇaṃ tena narakaṃ so 'pi gacchati /",
  "GR13svact_pu:2040": "tasmācchivasamāḥ sarve draṣṭavyā muktimicchatā // SvaT_4.416 //",
  "GR13svact_pu:2041": "bhuktimuktiphalāvāptir bhavatyeva tadājñayā /",
  "GR13svact_pu:2042": "ācāryaḥ svajānānāṃ ca kulakoṭisahasraśaḥ // SvaT_4.417 //",
  "GR13svact_pu:2043": "jñānajñeyaparijñānāt samastāstārayiṣyati /",
  "GR13svact_pu:2044": "evamuktavidhānajño bhāvajñaścāpi daiśikaḥ // SvaT_4.418 //",
  "GR13svact_pu:2045": "pūrṇāhutyaikayaivāsau paśūnyojayate pare /",
  "GR13svact_pu:2046": "pūrṇāhutiprayogaṃ tu kathayāmyadhunā tava // SvaT_4.419 //",
  "GR13svact_pu:2047": "ūrdhvakāya ṛjugrīvaḥ samapādo vyavasthitaḥ /",
  "GR13svact_pu:2048": "nābhisthāne sruco mūlam uttānāgramukhaṃ samam // SvaT_4.420 //",
  "GR13svact_pu:2049": "srucyupari sruvaṃ devi kṛtvā caivamadhomukham /",
  "GR13svact_pu:2050": "puṣpaṃ dattvā srugagre tu darbheṇa sahitau karau // SvaT_4.421 //",
  "GR13svact_pu:2051": "muṣṭinā caiva hastābhyāṃ gṛhītvā yatnato 'pi ca /",
  "GR13svact_pu:2052": "agrato dakṣiṇaṃ hastaṃ vāmaṃ vai pṛṣṭataḥ priye // SvaT_4.422 //",
  "GR13svact_pu:2053": "muṣṭibhyāṃ saṃgṛhītvā vai uttānakarayogataḥ /",
  "GR13svact_pu:2054": "tato ghṛtena saṃplāvya abhimānaṃ tu kārayet // SvaT_4.423 //",
  "GR13svact_pu:2055": "ahameva paraṃ tattvaṃ parāparavibhāgataḥ /",
  "GR13svact_pu:2056": "tattvamekaṃ hi sarvatra nānyaṃ bhāvaṃ tu kārayet // SvaT_4.424 //",
  "GR13svact_pu:2057": "yatkumbhe 'dhvātra vinyastaḥ ṣaṭprakāro varānane /",
  "GR13svact_pu:2058": "maṇḍale 'gnau śiśorantaḥ sādhāraṇavikalpitaḥ // SvaT_4.425 //",
  "GR13svact_pu:2059": "srucyadhvānaṃ tamāropya prāṇasthaṃ nāḍimadhyagam /",
  "GR13svact_pu:2060": "prāṇadhāre samīkṛtya srucā dhārāṃ vinikṣipet // SvaT_4.426 //",
  "GR13svact_pu:2061": "vasudhāraprayogeṇa prakṣipejjātavedasi /",
  "GR13svact_pu:2062": "nābhisthāne sruco mūlaṃ nayannāsāntagocaram // SvaT_4.427 //",
  "GR13svact_pu:2063": "yathā yathā tyajeddhārāṃ tathā prāṇaṃ samuccaret /",
  "GR13svact_pu:2064": "prāṇo 'pi varṇatāṃ yāti ṣaḍvidhādhvamayastu saḥ // SvaT_4.428 //",
  "GR13svact_pu:2065": "ṣaḍvidhedhvani nāto 'nyaḥ prameyo vidyate kvacit /",
  "GR13svact_pu:2066": "tasmānmāntre parāmarśe heyopādeyataḥ sthitāḥ // SvaT_4.429 //",
  "GR13svact_pu:2067": "varṇaiḥ kāraṇaṣaṭkaṃ tu ṣaṭtyāgātsaptame layaḥ /",
  "GR13svact_pu:2068": "akāraśca ukāraśca makāro bindureva ca // SvaT_4.430 //",
  "GR13svact_pu:2069": "ardhacandro nirodhī ca nādaścaivordhvagāminī /",
  "GR13svact_pu:2070": "śaktiśca vyāpinī hyetāḥ samanā ca tataḥ param // SvaT_4.431 //",
  "GR13svact_pu:2071": "samanāntaṃ varārohe pāśajālamanantakam /",
  "GR13svact_pu:2072": "kāraṇaiḥ ṣaḍbhirākrāntaṃ mantrasthaṃ heyalakṣaṇam // SvaT_4.432 //",
  "GR13svact_pu:2073": "atra pāśopari hyātmā vyomavadbindu[ccitsu]nirmalaḥ /",
  "GR13svact_pu:2074": "śivatattvaguṇāmodāc chivadharmāvalokakaḥ // SvaT_4.433 //",
  "GR13svact_pu:2075": "pāśāvalokanaṃ tyaktvā svarūpālokanaṃ hi yat /",
  "GR13svact_pu:2076": "ātmavyāptirbhavedeṣā śivavyāptistato 'nyathā // SvaT_4.434 //",
  "GR13svact_pu:2077": "sarvajñyādiguṇā ye 'rthā vyāpakānbhāvayedyadā /",
  "GR13svact_pu:2078": "śivavyāptirbhavedeṣā caitanye heturūpiṇī // SvaT_4.435 //",
  "GR13svact_pu:2079": "ato dharmisvabhāvo hi śivaḥ śāntaśca paṭhyate /",
  "GR13svact_pu:2080": "unmanāśca manogrāhyaḥ ātmabodhe sthitonmanāḥ // SvaT_4.436 //",
  "GR13svact_pu:2081": "vyāpāraṃ mānasaṃ tyaktvā bodharūpeṇa yojayet /",
  "GR13svact_pu:2082": "tadā śivatvamāyāti paśurmukto bhavārṇavāt // SvaT_4.437 //",
  "GR13svact_pu:2083": "pare caiva niyuktasya sruvamāpūrayetpunaḥ /",
  "GR13svact_pu:2084": "sruco randhreṇa taddravyaṃ yāvadvahnau prayujyate // SvaT_4.438 //",
  "GR13svact_pu:2085": "bahisthāṃ kumbhakaṃ tāvat pare tattve tu bhāvayet /",
  "GR13svact_pu:2086": "bahirnirodhabhāvena sāmarasyaṃ śivena ca // SvaT_4.439 //",
  "GR13svact_pu:2087": "anyathā na bhaveddevi nadīvega ivārṇave /",
  "GR13svact_pu:2088": "sthitaḥ sa sāgaredbhistu sindhuḥ samarasībhavet // SvaT_4.440 //",
  "GR13svact_pu:2089": "punarvibhāgaṃ nāpnoti tathātmā tu śivārṇave /",
  "GR13svact_pu:2090": "srucastu pūraṇaṃ yāvat tāvatkālaṃ samādiśet // SvaT_4.441 //",
  "GR13svact_pu:2091": "anenaiva tu kālena bahiḥ kumbhakavṛttinā /",
  "GR13svact_pu:2092": "ātmā samarasatvena śivībhavati sarvagaḥ // SvaT_4.442 //",
  "GR13svact_pu:2093": "guṇānāpādayetpaścāt ṣaṭ aṅgaparimāhutīn /",
  "GR13svact_pu:2094": "yathā nṛpatve saṃprāpte kalaśaiścābhiṣicyate // SvaT_4.443 //",
  "GR13svact_pu:2095": "vandibhiśca guṇāste 'pi khyāpyante vasudhātale /",
  "GR13svact_pu:2096": "tathā śivatve saṃprāpte guṇānāpādayedbudhaḥ // SvaT_4.444 //",
  "GR13svact_pu:2097": "sarvajño vai bhava svāhā paritṛptastathaiva ca /",
  "GR13svact_pu:2098": "anādibodho bhava ca tataḥ svātantryaśaktikaḥ // SvaT_4.445 //",
  "GR13svact_pu:2099": "tathā tvaluptaśaktiścā- nantaśaktistataḥ punaḥ /",
  "GR13svact_pu:2100": "guṇānāpādya sarvāṃstān mūlamantramanusmaret // SvaT_4.446 //",
  "GR13svact_pu:2101": "oṃhūmātmapadopetaṃ sarvajñāyetyapaścimam /",
  "GR13svact_pu:2102": "svāhākāraprayogeṇa āhutīḥ pratipādayet // SvaT_4.447 //",
  "GR13svact_pu:2103": "tisraḥ pañca daśaikā vā tilairvātha ghṛtena vā /",
  "GR13svact_pu:2104": "dadyāt tato 'bhiṣekaṃ tu mūlamantreṇa suvrate // SvaT_4.448 //",
  "GR13svact_pu:2105": "paraṃ śaktyamṛtaṃ kṣobhya śiṣyamūrdhni nipātayet /",
  "GR13svact_pu:2106": "turyadvāraṃ viśettaddhi sabāhyābhyantaraṃ smaret // SvaT_4.449 //",
  "GR13svact_pu:2107": "mantraśaktibhirugrābhiḥ śeṣanirdahanādibhiḥ /",
  "GR13svact_pu:2108": "śarīraṃ śoṣyate tābhis tadarthamabhiṣecanam // SvaT_4.450 //",
  "GR13svact_pu:2109": "dīkṣānirvartanātpūrvaṃ puṣpaṃ pāṇau pradāpayet /",
  "GR13svact_pu:2110": "darbhaṃ vimocayitvā ca śivāgnau kalaśe gurau // SvaT_4.451 //",
  "GR13svact_pu:2111": "pradakṣiṇatrayaṃ kṛtvā daṇḍavannipatedbhuvi /",
  "GR13svact_pu:2112": "kṛtakṛtyaḥ prahṛṣṭātmā bhavottīrṇaḥ sunirmalaḥ // SvaT_4.452 //",
  "GR13svact_pu:2113": "protphullanayanaḥ śāntas tṛptātmānaṃ tu bhāvayet /",
  "GR13svact_pu:2114": "iyaṃ nairvāṇakī dīkṣā nirbījā vā sabījikā // SvaT_4.453 //",
  "GR13svact_pu:2115": "yeṣāṃ sabījikā dīkṣā kuryātteṣvabhiṣecanam /",
  "GR13svact_pu:2116": "śrutaśīlasamācārān deśakatve niyojayet // SvaT_4.454 //",
  "GR13svact_pu:2117": "athābhiṣeka ācārye śivayogādanantaram /",
  "GR13svact_pu:2118": "pañcabhiḥ kalaśairbhadre sitacandanalepitaiḥ // SvaT_4.455 //",
  "GR13svact_pu:2119": "śivakumbhavadabhyarcya ratnagarbhāmbupūritaiḥ /",
  "GR13svact_pu:2120": "ṛddhivṛddhyādibhiḥ pūtair oṣadhyakṣatapūritaiḥ // SvaT_4.456 //",
  "GR13svact_pu:2121": "sitapadmamukhodgāraiś cūtapallavasaṃyutaiḥ /",
  "GR13svact_pu:2122": "pṛthivyādīni tattvāni pañca pañcasu vinyaset // SvaT_4.457 //",
  "GR13svact_pu:2123": "kalaśeṣu mahādevi punaścaiva kalā nyaset /",
  "GR13svact_pu:2124": "nivṛttyādyāḥ kalāḥ pañca teṣu caivātra vinyaset // SvaT_4.458 //",
  "GR13svact_pu:2125": "ekaikakalaśo vyāpyo hy anantādiśivāntakaḥ /",
  "GR13svact_pu:2126": "pūjayedbhairavaṃ devaṃ sarvasaṃbhārakaiḥ kramāt // SvaT_4.459 //",
  "GR13svact_pu:2127": "ṣaḍaṅgāvaraṇopetaṃ mantrasaṃdhānasaṃyutam /",
  "GR13svact_pu:2128": "bhairaveṇābhimantreta ekaikaṃ kalaśaṃ priye // SvaT_4.460 //",
  "GR13svact_pu:2129": "aṣṭottaraśatenaiva paratattvamanusmaran /",
  "GR13svact_pu:2130": "vāruṇyāṃ saumyayamyāyam endryāmaiśyāṃ tathaiva ca // SvaT_4.461 //",
  "GR13svact_pu:2131": "saṃpūjyaivaṃ vidhānena abhiṣekaṃ samācaret /",
  "GR13svact_pu:2132": "yāgaharmyasya aiśānyāṃ pīṭhaṃ saṃkalpyayebudhaḥ // SvaT_4.462 //",
  "GR13svact_pu:2133": "tatra maṇḍalakaṃ kṛtvā svastikādivibhūṣitam /",
  "GR13svact_pu:2134": "vitānoparisaṃchannaṃ dhvajaiśca pariśobhitam // SvaT_4.463 //",
  "GR13svact_pu:2135": "tatrāsanaṃ nyaseddevi śrīparṇīcandanodbhavam /",
  "GR13svact_pu:2136": "tatrānantāsanaṃ nyasya mūrtibhūtaṃ śiśuṃ nyaset // SvaT_4.464 //",
  "GR13svact_pu:2137": "pūrvavatsakalīkṛtya aiśānyabhimukhaṃ sthitam /",
  "GR13svact_pu:2138": "gandhapuṣpādinābhyarcya nirbhartsyaḥ kāñcikaudanaiḥ // SvaT_4.465 //",
  "GR13svact_pu:2139": "mṛdbhasmagomayaiḥ piṇḍair dūrvāṅkurasamāśritaiḥ /",
  "GR13svact_pu:2140": "siddhārthadadhitoyaiśca nirājanasamanvitaiḥ // SvaT_4.466 //",
  "GR13svact_pu:2141": "nirbhartsyaivaṃ vidhānena abhiṣekaṃ pradāpayet /",
  "GR13svact_pu:2142": "pṛthivyādighaṭāsayirvā dhāmānusmṛtya secayet // SvaT_4.467 //",
  "GR13svact_pu:2143": "kramāddhyātvā kalaśeṣu ācāryaḥ susamāhitaḥ /",
  "GR13svact_pu:2144": "abhiṣikto 'nyavāsastu paridhāpyācanettataḥ // SvaT_4.468 //",
  "GR13svact_pu:2145": "praviśya dakṣiṇāṃ mūrtiṃ yogapīṭhaṃ prakalpayet /",
  "GR13svact_pu:2146": "saṃsthāpya sakalīkṛtya adhikāraṃ prakalpayet // SvaT_4.469 //",
  "GR13svact_pu:2147": "uṣṇīṣaṃ mukuṭādyāṃśca chatraṃ pādukamāsanam /",
  "GR13svact_pu:2148": "hastyaśvaśivikādyāṃśca rājāṅgāni hyaśeṣataḥ // SvaT_4.470 //",
  "GR13svact_pu:2149": "karaṇīṃ kartarīṃ khaṭikāṃ sruksruvau darbhapustakam /",
  "GR13svact_pu:2150": "akṣasūtrādikaṃ dattvā caturāśramasaṃsthitāḥ // SvaT_4.471 //",
  "GR13svact_pu:2151": "dīkṣyānugrahamārgeṇa dīkṣā vyākhyā tvayā sadā /",
  "GR13svact_pu:2152": "adyaprabhṛti kartavyety adhikāraḥ śivājñayā // SvaT_4.472 //",
  "GR13svact_pu:2153": "utthāpya hastau saṃgṛhya maṇḍale tu praveśayet /",
  "GR13svact_pu:2154": "jānubhyāṃ dharaṇīṃ gatvā saṃpūjya bhairavaṃ tataḥ // SvaT_4.473 //",
  "GR13svact_pu:2155": "vijñāpya bhagavannevam abhiṣiktastvadājñayā /",
  "GR13svact_pu:2156": "ācāryapadasaṃsthena tavānujñāvidhāyinā // SvaT_4.474 //",
  "GR13svact_pu:2157": "kartavyaṃ yattadāyātam adhikāraṃ tu deśake /",
  "GR13svact_pu:2158": "śivatattvārthakathanaṃ śivasya purataḥ shitaḥ // SvaT_4.475 //",
  "GR13svact_pu:2159": "nirgatya bhavanādaganau kalādhvānaṃ tu homayet /",
  "GR13svact_pu:2160": "mantratarpaṇakaṃ kṛtvā kalānāṃ pañca cāhutīḥ // SvaT_4.476 //",
  "GR13svact_pu:2161": "pañca pañcasu sarvāsu hutvā pūrṇāhutiṃ guruḥ /",
  "GR13svact_pu:2162": "arghapūjādikaṃ kṛtvā praṇamya khyāpayetprabhoḥ // SvaT_4.477 //",
  "GR13svact_pu:2163": "abhiṣikto mayācāryas tadarthaṃ mantratarpaṇam /",
  "GR13svact_pu:2164": "hṛdādyaiḥ pañcabhiścāṅgair dakṣiṇaṃ lāñchayetkaram // SvaT_4.478 //",
  "GR13svact_pu:2165": "darbholmukaṃ śivāgnau tu kānīyasyādi lāñchayet /",
  "GR13svact_pu:2166": "puṣpaṃ pāṇau pradadyāttu maṇḍalāgnau prapātayet // SvaT_4.479 //",
  "GR13svact_pu:2167": "bhairavaṃ kalaśaṃ cāgniṃ namaskṛtya tu daṇḍavat /",
  "GR13svact_pu:2168": "labdhādhikāro hṛṣṭātmā dṛṣṭādṛṣṭaphalānvitaḥ // SvaT_4.480 //",
  "GR13svact_pu:2169": "sa guruḥ śivatulyastu śivadhāmaphalapradaḥ /",
  "GR13svact_pu:2170": "śāntyante bhūtidīkṣā ca sadāśivapadātmikā // SvaT_4.481 //",
  "GR13svact_pu:2171": "śivadharmiṇyasau jñeyā lokadharmiṇyatoṇyathā /",
  "GR13svact_pu:2172": "śivadharmiṇyasau yeṣāṃ sādhakānāṃ prakīrtitā // SvaT_4.482 //",
  "GR13svact_pu:2173": "teṣāṃ kṛtvābhiṣekaṃ tu sādhakatve niyojayet /",
  "GR13svact_pu:2174": "sādhakasyābhiṣeko 'yaṃ vidyādīkṣāta uttaraḥ // SvaT_4.483 //",
  "GR13svact_pu:2175": "vidyādīkṣā bhavetsā tu vāsanābhedataḥ sthitā /",
  "GR13svact_pu:2176": "karmabhedo na vidyeta sarvatrādhvani saṃsthitaḥ // SvaT_4.484 //",
  "GR13svact_pu:2177": "kṛtāni yāni karmāṇi sarvāṇyadhvagatāni tu /",
  "GR13svact_pu:2178": "tāni saṃśodhya vidhivat kalāpañcasthitāni tu // SvaT_4.485 //",
  "GR13svact_pu:2179": "yojanyavasare bhedo vimarśaḥ sādhakasya tu /",
  "GR13svact_pu:2180": "prārabdaṃ karma pāścātyaṃ na caikasthaṃ tu bhāvayet // SvaT_4.486 //",
  "GR13svact_pu:2181": "sādhakasya tu bhūtyarthaṃ prāk karmaikaṃ tu śodhayet /",
  "GR13svact_pu:2182": "dhāma proccārya sakalaṃ sadāśivatanau nyaset // SvaT_4.487 //",
  "GR13svact_pu:2183": "vidyādehasvarūpeṇa dhyātvā devaṃ sadāśivam /",
  "GR13svact_pu:2184": "pūrṇāhutiprayogena aṇimādiguṇairyutam // SvaT_4.488 //",
  "GR13svact_pu:2185": "aṇimādiguṇāvāptau mūlamantrasvasaṃjñayā /",
  "GR13svact_pu:2186": "aṣṭāvevāhutīrdattvā abhiṣiñcettu sādhakam // SvaT_4.489 //",
  "GR13svact_pu:2187": "kalaśaiḥ pañcabhiḥ kuryāt nivṛtyādyāstriṣu nyaset /",
  "GR13svact_pu:2188": "śāntyatītāṃ pañcame ca śāntiṃ paścāccaturthake // SvaT_4.490 //",
  "GR13svact_pu:2189": "śāntyā tu saṃpuṭīkṛtya pṛthivyādyaiśca pañcabhiḥ /",
  "GR13svact_pu:2190": "ekaikakalaśe paścāt sādhyamantraṃ tu vinyaset // SvaT_4.491 //",
  "GR13svact_pu:2191": "vidyāṅgaiḥ sakalīkṛtya vidyāṅgāvaraṇaṃ nyaset /",
  "GR13svact_pu:2192": "saṃmantryāṣṭaśatenaiva ekaikaṃ kalaśaṃ tataḥ // SvaT_4.492 //",
  "GR13svact_pu:2193": "bahirmaṇḍalake nyasya āsanaṃ praṇavena tu /",
  "GR13svact_pu:2194": "sādhakaṃ tatra saṃsthāpya sakalīkaraṇaṃ tataḥ // SvaT_4.493 //",
  "GR13svact_pu:2195": "nirbhatsya pūrvavatsarvaiḥ sādhyamantreṇa secayet /",
  "GR13svact_pu:2196": "nivṛtyāditribhiḥ kumbhaiḥ snāpayetpūrvadiṅmukham // SvaT_4.494 //",
  "GR13svact_pu:2197": "śāntyatītaṃ ghaṭaṃ paścād gṛhītvā secayecchiśum /",
  "GR13svact_pu:2198": "śāntiṃ paścāttu gṛhṇīyāt saṃpuṭenābhiṣecayet // SvaT_4.495 //",
  "GR13svact_pu:2199": "sādhakasyābhiṣeko 'yam anulomavilomataḥ /",
  "GR13svact_pu:2200": "abhiṣicya praveśyainaṃ dakṣiṇāṃ mūrtimāsthitam // SvaT_4.496 //",
  "GR13svact_pu:2201": "praṇavenāsanaṃ dattvā sakalīkaraṇaṃ bhavet /",
  "GR13svact_pu:2202": "sādhakasyādhikārārtham akṣamālādi kalpayet // SvaT_4.497 //",
  "GR13svact_pu:2203": "mantrakalpākṣasūtraṃ ca khaṭikāṃ chatrapāduke /",
  "GR13svact_pu:2204": "uṣṇīṣarahitaṃ datvā praviśya śivasaṃnidhau // SvaT_4.498 //",
  "GR13svact_pu:2205": "vijñāpya parameśānaṃ sādhako 'yaṃ mayā kṛtaḥ /",
  "GR13svact_pu:2206": "bhūyātsiddhistvadājñātas triprakārasya bhaktitaḥ // SvaT_4.499 //",
  "GR13svact_pu:2207": "sādhyamantraṃ dadetpaścāt puṣpodakasamanvitam /",
  "GR13svact_pu:2208": "tasya haste samarpyeta siddhyarthaṃ sādhakasya tu // SvaT_4.500 //",
  "GR13svact_pu:2209": "praṇamyobhau gṛhītvā tu mantraṃ hṛdi niveśayet /",
  "GR13svact_pu:2210": "prahṛṣṭavadanaḥ śiṣyo guruścāpi praharṣavān // SvaT_4.501 //",
  "GR13svact_pu:2211": "agnyāgāre sāvadhānau tarpayenmantrasaṃhitām /",
  "GR13svact_pu:2212": "sahasraṃ vā śataṃ vāpi sādhyamantrasya tarpaṇam // SvaT_4.502 //",
  "GR13svact_pu:2213": "evaṃ saṃtarpayitvā tu puṣpaṃ pāṇau pradāpayet /",
  "GR13svact_pu:2214": "tristhaṃ saṃpūjya devaṃ tu tato 'pi triḥpradakṣiṇam // SvaT_4.503 //",
  "GR13svact_pu:2215": "praṇamya bhaktiyuktātmā aṇimādiphalaṃ labhet /",
  "GR13svact_pu:2216": "utthāpya sādhakaṃ brūyāt samayānpāhi yatnataḥ // SvaT_4.504 //",
  "GR13svact_pu:2217": "dīkṣāvasāne te devi śrāvaṇīyā vipaścitā /",
  "GR13svact_pu:2218": "evaṃ dīkṣāṃ tu nirvartya sarvadaiva varānane // SvaT_4.505 //",
  "GR13svact_pu:2219": "ātmatyāgaḥ prakartavyo yathā bhavati tacchruṇu /",
  "GR13svact_pu:2220": "vaijñānakī prākṛtī vā ācāryasya yadṛcchayā // SvaT_4.506 //",
  "GR13svact_pu:2221": "vaijñānikīṃ susūkṣmāṃ tu vidhinānena kārayet /",
  "GR13svact_pu:2222": "tilājyādisamāyuktā adhvavāgīśikalpanā // SvaT_4.507 //",
  "GR13svact_pu:2223": "kalābhiḥ pañcabhirvyāptam adhvānaṃ yugapannyaset /",
  "GR13svact_pu:2224": "pūjāhomopacārādyān kṛtvātmānaṃ niyojayet // SvaT_4.508 //",
  "GR13svact_pu:2225": "śiṣyacaitanyavat yogād adhvānaṃ yugapannyaset /",
  "GR13svact_pu:2226": "puṣpādyaiḥ pūjayitvā taṃ yogārthamāhutitrayam // SvaT_4.509 //",
  "GR13svact_pu:2227": "garbhadhāritvajanane arjane bhogatallaye /",
  "GR13svact_pu:2228": "yugapaddhomayeddevi mūlamantreṇa suvrataḥ // SvaT_4.510 //",
  "GR13svact_pu:2229": "āhutīnāṃ trayaṃ homyaṃ pratikarma varānane /",
  "GR13svact_pu:2230": "hotavyā niṣkṛtirbhinnā pañcasthānakalātmasu // SvaT_4.511 //",
  "GR13svact_pu:2231": "śatamekaṃ tadarthaṃ vā niṣkṛtiḥ parikīrtitā /",
  "GR13svact_pu:2232": "viśleṣapāśacchedādye dhāmnaiva yugapaddhutiḥ // SvaT_4.512 //",
  "GR13svact_pu:2233": "uddhāre cātmatattvasthe pūrṇāhutiṃ tu pātayet /",
  "GR13svact_pu:2234": "ātmānaṃ yojayettattve śive paramakāraṇe // SvaT_4.513 //",
  "GR13svact_pu:2235": "guṇān pūrvavadāpādya amṛtānpūrvavat kuru /",
  "GR13svact_pu:2236": "ātmadīkṣā samāptau tu prāyaścittanivṛttaye // SvaT_4.514 //",
  "GR13svact_pu:2237": "atha vijñānarūpeṇa sakṛduccāralakṣaṇā /",
  "GR13svact_pu:2238": "heyopādeyapāśānāṃ yugapadbhairaveṇa tu // SvaT_4.515 //",
  "GR13svact_pu:2239": "śāśvatī saṃsthitiḥ paścāt sūkṣmadīkṣā prakīrtitā /",
  "GR13svact_pu:2240": "viśeṣapūjanaṃ homaṃ yathāśakti prakalpayet // SvaT_4.516 //",
  "GR13svact_pu:2241": "vādyagītasunṛtyādyaiḥ stutibhiḥ pūjayeddharam /",
  "GR13svact_pu:2242": "triḥ pradakṣiṇamāvartya kalaśāgnisamaṇḍalam // SvaT_4.517 //",
  "GR13svact_pu:2243": "aṣṭāṅgapatanaṃ kṛtvā vijñapetparameśvaram /",
  "GR13svact_pu:2244": "bhagavanpaśuhetvarthaṃ yenmayāvāhito bhavān // SvaT_4.518 //",
  "GR13svact_pu:2245": "tatkṣantavyaṃ sadā deva vidhisthasya mama prabho /",
  "GR13svact_pu:2246": "vidhinyūnamakāmasya pūjā śāstoditā yathā // SvaT_4.519 //",
  "GR13svact_pu:2247": "na bhavedatibhūyiṣṭhā prākṛtairdravyasaṃcayaiḥ /",
  "GR13svact_pu:2248": "avalambya bhaktimātraṃ vidhānaṃ yatkṛtaṃ mayā // SvaT_4.520 //",
  "GR13svact_pu:2249": "tatsarvaṃ saphalaṃ me 'stu suprasanne vibho tvayi /",
  "GR13svact_pu:2250": "prasannavadano hṛṣṭo varaṃ dattaṃ vibhāvayet // SvaT_4.521 //",
  "GR13svact_pu:2251": "upaviśya tato yāgaṃ saṃhareta kramāt priye /",
  "GR13svact_pu:2252": "agraṃ saṃprārthya gṛhṇīyāt sthāpayeccāstrarakṣitam // SvaT_4.522 //",
  "GR13svact_pu:2253": "viśeṣapūjanaṃ cārdhaṃ praṇipātaṃ tataḥ punaḥ /",
  "GR13svact_pu:2254": "nirodhārdhaṃ tato gṛhya ardhaṃ savyāpasavyataḥ // SvaT_4.523 //",
  "GR13svact_pu:2255": "datvā visarjayeddevaṃ dhāmamantramanusmaran /",
  "GR13svact_pu:2256": "ātmano recakaṃ kṛtvā puṣpaṃ devāya ni.kṣipet // SvaT_4.524 //",
  "GR13svact_pu:2257": "saṃhāriṇyā ca saṃgṛhya mantrān pārśvavyavasthitān /",
  "GR13svact_pu:2258": "vidyudvaccalitān dhyātvā dhāmadehe tu vinyaset // SvaT_4.525 //",
  "GR13svact_pu:2259": "vidyādehaṃ bhairavasya tallīnaṃ binduvigrahe /",
  "GR13svact_pu:2260": "binduṃ tu nādaśaktisthaṃ śaktirūpaṃ tu grāhayet // SvaT_4.526 //",
  "GR13svact_pu:2261": "śaktirūpaṃ vyapakena praṇavobhayasaṃpuṭam /",
  "GR13svact_pu:2262": "saṃhāriṇyā tu saṃgṛhya dvādaśāte tu yojayet // SvaT_4.527 //",
  "GR13svact_pu:2263": "pūrakeṇa hṛdi nyasya svasthānasthaṃ tu bhāvayet /",
  "GR13svact_pu:2264": "sakalaṃ niṣkalaṃ rūpaṃ tathā sakalaniṣkalam // SvaT_4.528 //",
  "GR13svact_pu:2265": "bhinnāvasthaṃ tu mantreṣu hṛtsthaṃ tatsaṃsmaretpriye /",
  "GR13svact_pu:2266": "visarjanavidhirhyevaṃ agnāvevaṃ prapūjayet // SvaT_4.529 //",
  "GR13svact_pu:2267": "aṣṭottaraśataṃ hutvā pūrṇāhutiṃ prapātayet /",
  "GR13svact_pu:2268": "ardhāmācamanaṃ datvā praṇipatya kṣamāpayet // SvaT_4.530 //",
  "GR13svact_pu:2269": "maṇḍalasthaprayogena recakāpūrakeṇa tu /",
  "GR13svact_pu:2270": "saṃgṛhya mantrasaṃghātaṃ yathāsthānaṃ prakalpayet // SvaT_4.531 //",
  "GR13svact_pu:2271": "jāgarayettadāgniṃ tu nityakarmanimittataḥ /",
  "GR13svact_pu:2272": "nirmālyanayanaṃ kuryād rajāṃsyapaharetpriye // SvaT_4.532 //",
  "GR13svact_pu:2273": "tataḥ praviśya vasudhāṃ prokṣayettaṃ śivāmbhasā /",
  "GR13svact_pu:2274": "bahirnirgatya bhūtānāṃ balikarma tu pūrvavat // SvaT_4.533 //",
  "GR13svact_pu:2275": "ācamya sakalīkṛtya liṅginastarpayettataḥ /",
  "GR13svact_pu:2276": "guruṃ saṃpūjayecchiṣyo yathāvibhavavistaraiḥ // SvaT_4.534 //",
  "GR13svact_pu:2277": "deśādhyakṣo grāmaśataṃ maṇḍaleśastadardhakam /",
  "GR13svact_pu:2278": "śatabhukpañca vai dadyād grāmaṃ viṃśatibhuktathā // SvaT_4.535 //",
  "GR13svact_pu:2279": "dadyāttu grāmabhuk kṣetraṃ kṣetrabhoktā tu viṃśatim /",
  "GR13svact_pu:2280": "yena yena gurustuṣyet tatsarvaṃ vinivedayet // SvaT_4.536 //",
  "GR13svact_pu:2281": "tatastvanṛṇatāṃ yāti vittaśāṭhyavivarjitaḥ /",
  "GR13svact_pu:2282": "tatastu samayāñśrāvyas tantre bhairavanirgate // SvaT_4.537 //",
  "GR13svact_pu:2283": "carukaṃ prāśayetpaścāc cumbakaḥ sādhakaiḥ saha /",
  "GR13svact_pu:2284": "vāṅniruddhaḥ prasannātmā pṛthak pātravyavasthitaḥ // SvaT_4.538 //",
  "GR13svact_pu:2285": "anukrameṇa dātavyaḥ tataḥ siddhimavāpnuyāt /",
  "GR13svact_pu:2286": "anenaiva vidhānena dīkṣitā ye varānante // SvaT_4.539 //",
  "GR13svact_pu:2287": "brāhmaṇāḥ kṣatriyā vaiśyāḥ śūdraścānye 'thavā priye /",
  "GR13svact_pu:2288": "sarve te samadharmāṇaḥ śivadharme niyojitāḥ // SvaT_4.540 //",
  "GR13svact_pu:2289": "sarve jaṭādharāḥ proktā bhasmoddhūlitavigrahāḥ /",
  "GR13svact_pu:2290": "ekapaṅktibhujaḥ sarve samayinastu varānane // SvaT_4.541 //",
  "GR13svact_pu:2291": "putrakāṇāṃ bhavedekā sādhakānāṃ tathā bhavet /",
  "GR13svact_pu:2292": "cumbakānāṃ bhavedekā na prāgjātivibhedataḥ // SvaT_4.542 //",
  "GR13svact_pu:2293": "ekaiva sā smṛtā jātir bhairavīyā śivāvyayā /",
  "GR13svact_pu:2294": "tantrametatsamāśritya prāgjātiṃ na hyudīrayet // SvaT_4.543 //",
  "GR13svact_pu:2295": "putrakāṇāṃ sādhakānāṃ tathā samayināmapi /",
  "GR13svact_pu:2296": "prāgjātyudīraṇāddevi prāyaścittī bhavennaraḥ // SvaT_4.544 //",
  "GR13svact_pu:2297": "dinatrayaṃ tu rudrasya pañcāhaṃ keśavasya ca /",
  "GR13svact_pu:2298": "pitāmahasya pakṣaikaṃ narake pacyate tu saḥ // SvaT_4.545 //",
  "GR13svact_pu:2299": "avivekī bhavettasmād yadīccheduttamāṃ gatim /",
  "GR13svact_pu:2300": "avivekena deveśi siddhirmuktirdhruvaṃ bhavet // SvaT_4.546 //",
  "GR13svact_pu:2301": "svacchandatantre caturthaḥ paṭalaḥ",
  "GR13svact_pu:2302": "pañcamaḥ paṭalaḥ",
  "GR13svact_pu:2303": "kalādīkṣā sureśāna kathitā parameśvara /",
  "GR13svact_pu:2304": "tattvadīkṣā samāsena kathayasva prasādataḥ // SvaT_5.1 //",
  "GR13svact_pu:2305": "samāsāt kathayiṣyāmi tvatpriyārthaṃ varānane /",
  "GR13svact_pu:2306": "ṣaṭtriṃśattattvamukhyāni yathā śodhyāni pārvati // SvaT_5.2 //",
  "GR13svact_pu:2307": "pṛthivyādiśivāntāni svavyāptyānuguṇaiḥ saha /",
  "GR13svact_pu:2308": "yathā śuddhyānti deveśi tathā te kathayāmyaham // SvaT_5.3 //",
  "GR13svact_pu:2309": "vidyārājasya ye varṇā navasaṃkhyopalakṣitāḥ /",
  "GR13svact_pu:2310": "vācakāste ca tattvānāṃ kathayāmyanupūrvaśaḥ // SvaT_5.4 //",
  "GR13svact_pu:2311": "dharitryādipradhānāntam ūkāro vācakaḥ smṛtaḥ /",
  "GR13svact_pu:2312": "puruṣasya yakāro vai rāgatattvānvitasya ca // SvaT_5.5 //",
  "GR13svact_pu:2313": "%% Cf. Niśvāsa, uttara 1:7--8",
  "GR13svact_pu:2314": "niyāmikāṃ vakāreṇa vidyātattvasamanvitām /",
  "GR13svact_pu:2315": "kālaṃ kalāṃ lakāreṇa kalpayettu varānane // SvaT_5.6 //",
  "GR13svact_pu:2316": "māyātattvaṃ makāreṇa vidyātattvaṃ kṣakārataḥ /",
  "GR13svact_pu:2317": "repheṇa caiśvaraṃ tattvaṃ hakāreṇa sadāśivaḥ // SvaT_5.7 //",
  "GR13svact_pu:2318": "praṇavena tathā śaktir nyasitavyā varānane /",
  "GR13svact_pu:2319": "vyāpinīṃ samanāṃ cordhvaṃ tatraiva tu viśodhayet // SvaT_5.8 //",
  "GR13svact_pu:2320": "śodhayitvā krameṇaiva mūlamantreṇa suvrate /",
  "GR13svact_pu:2321": "yojya ātmā pare tattve unmanātītasarvage // SvaT_5.9 //",
  "GR13svact_pu:2322": "nirābhāse pare śānte īśāne cāvyaye tvaje /",
  "GR13svact_pu:2323": "ṣaṭtriṃśattattvamākhyātaṃ navatattvaṃ pracakṣmahe // SvaT_5.10 //",
  "GR13svact_pu:2324": "prakṛtiḥ puruṣaścaiva niyatiḥ kāla eva ca /",
  "GR13svact_pu:2325": "māyā vidyā tatheśaśca sadāśivaśivau tathā // SvaT_5.11 //",
  "GR13svact_pu:2326": "śodhayitvā tu vidhivad vyāptyātmānaṃ niyojayet /",
  "GR13svact_pu:2327": "pañcatattvī yadā śodhyā vaktramantrāstu vācakāḥ // SvaT_5.12 //",
  "GR13svact_pu:2328": "dharitryādi khaparyantaṃ śodhayet tatkrameṇa tu /",
  "GR13svact_pu:2329": "kalānāṃ yāvatī vyāptis tattvānāṃ tāvadeva hi // SvaT_5.13 //",
  "GR13svact_pu:2330": "tritattvamadhunā vakṣye yathā śodhyaṃ varānane /",
  "GR13svact_pu:2331": "akāra ātmatattvasya vācakaḥ parikīrtitaḥ // SvaT_5.14 //",
  "GR13svact_pu:2332": "māyāntaṃ tadvijānīyāt vidyākhyasyāpyukārakaḥ /",
  "GR13svact_pu:2333": "sakalāvadhi tajjñeyaṃ śivasya tu makārakaḥ // SvaT_5.15 //",
  "GR13svact_pu:2334": "khasvaraḥ khasvarūpasya śivatattvasya vācakaḥ /",
  "GR13svact_pu:2335": "śodhayitvā krameṇaiva pare tattve niyojayet // SvaT_5.16 //",
  "GR13svact_pu:2336": "tattvadīkṣā samākhyātā caturbhedavyavasthitā /",
  "GR13svact_pu:2337": "paradīkṣāṃ pravakṣyāmi yathāvadanupūrvaśaḥ // SvaT_5.17 //",
  "GR13svact_pu:2338": "vidyārāje tu ye varṇā navasaṃkhyopalakṣitāḥ /",
  "GR13svact_pu:2339": "pṛthagbhedena teṣāṃ tu vinyāsaṃ kathayāmi te // SvaT_5.18 //",
  "GR13svact_pu:2340": "navanābhaṃ puraṃ kṛtvā navapadmopalakṣitam /",
  "GR13svact_pu:2341": "navahastaṃ likhedveśma aṣṭaparvādhikaṃ budhaḥ // SvaT_5.19 //",
  "GR13svact_pu:2342": "saptabhāgīkṛtaṃ tattu dakṣiṇottarabhājitam /",
  "GR13svact_pu:2343": "caturaśraṃ vibhajyādau matsyaiścaivātra cihnitam // SvaT_5.20 //",
  "GR13svact_pu:2344": "koṣṭhakaikonapañcāśat sūtreṇa tu samālikhet /",
  "GR13svact_pu:2345": "madhyame koṣṭhake sūtraṃ dvātriṃśāṅgulasammitam // SvaT_5.21 //",
  "GR13svact_pu:2346": "samālikhya mahādevi caturbhāgavibhājite /",
  "GR13svact_pu:2347": "prathame karṇikāṃ kuryāt kesarāṇi dvitīyake // SvaT_5.22 //",
  "GR13svact_pu:2348": "tṛtīye dalasandhīṃśca dalāgrāṇi caturthake /",
  "GR13svact_pu:2349": "dikṣu rekhāṣṭakaṃ dattvā pratidikṣu tathaiva ca // SvaT_5.23 //",
  "GR13svact_pu:2350": "bhrāmayeccaturo vṛttāṃś caturaṅgulasammitān /",
  "GR13svact_pu:2351": "dvābhyāṃ pratidigrekhābhyāṃ madhye sūtraṃ nidhāpya tat // SvaT_5.24 //",
  "GR13svact_pu:2352": "sūtrāgraṃ tu tato bhrāmyam ardhacandravidhānataḥ /",
  "GR13svact_pu:2353": "madhyasūtraṃ ca dātavyaṃ kiñjalkasthaṃ vipaścitā // SvaT_5.25 //",
  "GR13svact_pu:2354": "pūrvapatraṃ prasādhyavam itarāṇyevameva hi /",
  "GR13svact_pu:2355": "kesarāṇi ca saṃlikhya caturviṃśatisaṃkhyayā // SvaT_5.26 //",
  "GR13svact_pu:2356": "patrāgrato nyasellekhāṃ vartulāṃ tu suśobhanām /",
  "GR13svact_pu:2357": "tasyāntaṃ caturaśraṃ tu kartavyaṃ tatpramāṇataḥ // SvaT_5.27 //",
  "GR13svact_pu:2358": "pūrvaṃ brahma prasādhyaṃ tu viṣuvatsthena helinā /",
  "GR13svact_pu:2359": "pūrvapaścāttataṃ sūtraṃ śaṅkunā sādhayet priye // SvaT_5.28 //",
  "GR13svact_pu:2360": "dvādaśāṅgulamānena madhye śaṅkuṃ praropya tam /",
  "GR13svact_pu:2361": "pārśveṣu bhrāmayedrekhāṃ ṣoḍaśāṅgulasammitām // SvaT_5.29 //",
  "GR13svact_pu:2362": "pūrvāhne grāhayecchāyām aparasthāṃ sucihnitām /",
  "GR13svact_pu:2363": "aparasthena sūryeṇa prākchāyāṃ lāñchayet priye // SvaT_5.30 //",
  "GR13svact_pu:2364": "dhruveṇottaradakṣasthāṃ lāñchayettu varānane /",
  "GR13svact_pu:2365": "tataḥ samālikhet padmam aṣṭapatraṃ sakarṇikam // SvaT_5.31 //",
  "GR13svact_pu:2366": "dikkoṣṭhakāṃśca saṃgṛhya aṣṭasaṃkhyopalakṣitam /",
  "GR13svact_pu:2367": "śeṣā lopyā varārohe ekāntaritayogataḥ // SvaT_5.32 //",
  "GR13svact_pu:2368": "padmāṣṭakaṃ tato dikṣu bāhye dvārāṇi cālikhet /",
  "GR13svact_pu:2369": "vīthyardhasammitāṃ devi śobhāṃ caiva prakalpayet // SvaT_5.33 //",
  "GR13svact_pu:2370": "upaśobhāṃ ca tanmānāṃ kapolāntaṃ samālikhet /",
  "GR13svact_pu:2371": "tathā kaṇṭhaṃ ca tanmānaṃ dvārametatprakīrtitam // SvaT_5.34 //",
  "GR13svact_pu:2372": "dvārāṣṭakavibhāgena navanābhaṃ puraṃ smṛtam /",
  "GR13svact_pu:2373": "snātvā tu vidhivad devi praviśedbhavanaṃ guruḥ // SvaT_5.35 //",
  "GR13svact_pu:2374": "pūrvoktena vidhānena sakalīkaraṇādikam /",
  "GR13svact_pu:2375": "tataḥ sampūjayeddevaṃ bhairavaṃ parameśvaram // SvaT_5.36 //",
  "GR13svact_pu:2376": "praṇavenāsanaṃ dattvā śivāntaṃ varavarṇini /",
  "GR13svact_pu:2377": "madhye sampūjayeddevaṃ svacchandaṃ parameśvaram // SvaT_5.37 //",
  "GR13svact_pu:2378": "pūrvoktena vidhānena aṅgaṣaṭkasamanvitam /",
  "GR13svact_pu:2379": "patrāṣṭake nyasedvarṇān pūrvādīśāṃśtataḥ kramāt // SvaT_5.38 //",
  "GR13svact_pu:2380": "sadāśivaṃ hakāreṇety evamādi varānane /",
  "GR13svact_pu:2381": "prakṛtyantaṃ vijānīyān madhye pīṭheśakalpanā // SvaT_5.39 //",
  "GR13svact_pu:2382": "dikpadmakarṇikāsaṃsthān aṣṭau devān prapūjayet /",
  "GR13svact_pu:2383": "tatsthāne bhairavaḥ pūjyaḥ śeṣā varṇairyathākramam // SvaT_5.40 //",
  "GR13svact_pu:2384": "śodhayecca prakṛtyādi- śivāntaṃ surasundari /",
  "GR13svact_pu:2385": "īśānadiśa ārabhya madhyapīṭhaṃ viśodhayet // SvaT_5.41 //",
  "GR13svact_pu:2386": "yojayettu pare tattve śive paramakāraṇe /",
  "GR13svact_pu:2387": "evaṃ varṇāstathā mantrān bhuvanāni viśodhayet // SvaT_5.42 //",
  "GR13svact_pu:2388": "kālāgnyādi śivāntaṃ tu kalāvidhi samāśrayet /",
  "GR13svact_pu:2389": "samayān śrāvayetpaścāt tantrāmnāyotthitān priye // SvaT_5.43 //",
  "GR13svact_pu:2390": "na nindedbhairavaṃ devaṃ śāstraṃ vānyasamudbhavam /",
  "GR13svact_pu:2391": "sāṃkhyaṃ yogaṃ pāñcarātraṃ vedāṃścaiva na nindayet // SvaT_5.44 //",
  "GR13svact_pu:2392": "yataḥ śivodbhavāḥ sarve hy apavargaphalapradāḥ /",
  "GR13svact_pu:2393": "smārtaṃ dharmaṃ na nindettu ācārapathadarśakam // SvaT_5.45 //",
  "GR13svact_pu:2394": "brahmādidevatā yāśca mātaraścumbako giriḥ /",
  "GR13svact_pu:2395": "vīrāścaiva bhaginyaśca gāvo bhūtagaṇāstathā // SvaT_5.46 //",
  "GR13svact_pu:2396": "devadravyaṃ na hiṃsyāttu siddhānte yadvyavasthitam /",
  "GR13svact_pu:2397": "gurorannaṃ na bhuñjīta adattaṃ parameśvari // SvaT_5.47 //",
  "GR13svact_pu:2398": "madyaṃ māṃsaṃ tathā matsyān anyāni ca varānane /",
  "GR13svact_pu:2399": "sācārāśca nirācārāṃl liṅgino na jugupsayet // SvaT_5.48 //",
  "GR13svact_pu:2400": "carukaṃ prāśayannityaṃ gurūn sampūjayet sadā /",
  "GR13svact_pu:2401": "upaskarān mahādevi pādena tu na saṃspṛśet // SvaT_5.49 //",
  "GR13svact_pu:2402": "saṃhitāṃ cintayennityaṃ bhaktānāṃ śrāvayet sadā /",
  "GR13svact_pu:2403": "āhnikaṃ na vilumpettu sandhyākarma varānane // SvaT_5.50 //",
  "GR13svact_pu:2404": "adīkṣitānāṃ purato noccarecchāstrapaddhatim /",
  "GR13svact_pu:2405": "trikālaṃ pūjayeddevaṃ japadhyānarataḥ sadā // SvaT_5.51 //",
  "GR13svact_pu:2406": "samayān pālayannityam ubhayārthaphalepsayā /",
  "GR13svact_pu:2407": "ato vijñānadīkṣāṃ tu pravakṣyāmyanupūrvaśaḥ // SvaT_5.52 //",
  "GR13svact_pu:2408": "adhyātmagaticāreṇa kevalena viśodhikām /",
  "GR13svact_pu:2409": "śiṣyātmānaṃ gṛhītvā tam ātmaprāṇe niyojayet // SvaT_5.53 //",
  "GR13svact_pu:2410": "abhimānaṃ tathoccārya kuryādvai pūrvavattadā /",
  "GR13svact_pu:2411": "udghātaiśca tato 'dhvānaṃ śiṣyasya tu viśodhayet // SvaT_5.54 //",
  "GR13svact_pu:2412": "tataḥ samuccaraṃstattvaṃ pṛthivyādyaṃ tu suvrate /",
  "GR13svact_pu:2413": "bhinnābhinnasvarūpeṇa ekaikaṃ tu yathākramam // SvaT_5.55 //",
  "GR13svact_pu:2414": "sasvaraṃ hyakṣaroccāraṃ devatābhiḥ samanvitam /",
  "GR13svact_pu:2415": "bindunā śaktisaṃyogād udghātaḥ prathamaḥ smṛtaḥ // SvaT_5.56 //",
  "GR13svact_pu:2416": "devatātrayanirmuktaḥ caturthāntasamanvitaḥ /",
  "GR13svact_pu:2417": "udghātaḥ sa tu deveśi dvitīyaḥ parikīrtitaḥ // SvaT_5.57 //",
  "GR13svact_pu:2418": "haṃsākṣarasamuccāraḥ sudīrgho bindusaṃyutaḥ /",
  "GR13svact_pu:2419": "ardhacandrānnirodhinyām udghātastu tṛtīyakaḥ // SvaT_5.58 //",
  "GR13svact_pu:2420": "bhinnodghātau yadā devi nādāntastu tadā bhavet /",
  "GR13svact_pu:2421": "udghātaḥ sa tu deveśi caturthaḥ parikīrtitaḥ // SvaT_5.59 //",
  "GR13svact_pu:2422": "sa eva cākṣaroccāro vyāpinyante vyavasthitaḥ /",
  "GR13svact_pu:2423": "udghātaḥ sa tu deveśi pañcamaḥ parikīrtitaḥ // SvaT_5.60 //",
  "GR13svact_pu:2424": "pañcodghātāṃstato dattvā pṛthivīṃ śodhayedbudhaḥ /",
  "GR13svact_pu:2425": "akārokāramakārāntam evaṃ śuddhyati nānyathā // SvaT_5.61 //",
  "GR13svact_pu:2426": "śuddhe 'tha pārthive tattve cintitavyaṃ tu yogibhiḥ /",
  "GR13svact_pu:2427": "jalībhūtaṃ tadevaitad ātmanā saha yogataḥ // SvaT_5.62 //",
  "GR13svact_pu:2428": "jalībhūte punarmantrī tadeva caturuccaret /",
  "GR13svact_pu:2429": "bindvantaṃ dhāraṇāyuktaṃ śiṣyādātmani cintayet // SvaT_5.63 //",
  "GR13svact_pu:2430": "śodhite toyasaṃghāte tejobhūtaṃ vicintayet /",
  "GR13svact_pu:2431": "tejodghātāstrayasteṣu nirodhyantamavasthitāḥ // SvaT_5.64 //",
  "GR13svact_pu:2432": "nāsti tejastato vāyur udghātadvayaśodhitaḥ /",
  "GR13svact_pu:2433": "ākāśe līyamānaṃ tam udghātena tu cintayet // SvaT_5.65 //",
  "GR13svact_pu:2434": "naṣṭe vāyau tataḥ śūnyam udghātaikena yojayet /",
  "GR13svact_pu:2435": "vyāpinī sā tu vijñeyā pañcamānte vyavasthitā // SvaT_5.66 //",
  "GR13svact_pu:2436": "samanāyāṃ tato hyātmā tattvavyāpī sa ucyate /",
  "GR13svact_pu:2437": "ātmavyāpī tataścordhvaṃ sarvavyāpī tataḥ punaḥ // SvaT_5.67 //",
  "GR13svact_pu:2438": "tattvāntasaṃsthito hyātmā udghātaikena yogavit /",
  "GR13svact_pu:2439": "yojayetparame tattve unmanātītasarvage // SvaT_5.68 //",
  "GR13svact_pu:2440": "yojanāṃ tu pare tattve śṛṇu devi vadāmyaham /",
  "GR13svact_pu:2441": "mantramuccārayeddevi hrasvaṃ dīrghaṃ plutaṃ param // SvaT_5.69 //",
  "GR13svact_pu:2442": "parāparavibhāgena yāvattattvaṃ paraṃ gatam /",
  "GR13svact_pu:2443": "tridevaṃ bindusaṃyuktam ardhacandraṃ nirodhikām // SvaT_5.70 //",
  "GR13svact_pu:2444": "nādaṃ ca śaktisaṃyuktaṃ vyāpinīsamanonmanāḥ /",
  "GR13svact_pu:2445": "unmanā ca paraścaiva sarvavyāpī śivo 'vyayaḥ // SvaT_5.71 //",
  "GR13svact_pu:2446": "jñātvā sarvamaśeṣeṇa vidhimeṣāṃ yathākramam /",
  "GR13svact_pu:2447": "tadā tu yojayenmantrī anyathā naiva yojayet // SvaT_5.72 //",
  "GR13svact_pu:2448": "bindusthaṃ tritayaṃ śabde caturtho bindureva hi /",
  "GR13svact_pu:2449": "brahmā viṣṇustathā rudraḥ trimāṇaṃ varṇa ucyate // SvaT_5.73 //",
  "GR13svact_pu:2450": "īśvaro bindudevastu kaṇṭhe śabdaḥ pravartate /",
  "GR13svact_pu:2451": "tatra śabdaḥ kriyāntasthaḥ kriyāśaktiriti smṛtā // SvaT_5.74 //",
  "GR13svact_pu:2452": "sa śabdastāluke devi īritaḥ sampravartate /",
  "GR13svact_pu:2453": "tasya kiṃcidgataḥ śabdo nāsikānte pravartate // SvaT_5.75 //",
  "GR13svact_pu:2454": "jñānaśaktistuvijñeyā yatnataḥ parameśvari /",
  "GR13svact_pu:2455": "mūrdhasthānagataḥ śabdo lalāṭāntamavasthitaḥ // SvaT_5.76 //",
  "GR13svact_pu:2456": "varṇaḥ śabdagataḥ teṣām udghātaḥ sa tu kīrtitaḥ /",
  "GR13svact_pu:2457": "tatrasthā vinivartante śivajñānavivarjitāḥ // SvaT_5.77 //",
  "GR13svact_pu:2458": "pañcadhāvasthito bindur ardhacandro nirodhikā /",
  "GR13svact_pu:2459": "tasyātīto bhavennādaḥ avicchinnastvasau bhavet // SvaT_5.78 //",
  "GR13svact_pu:2460": "īṣatprasārite vaktre devadevaḥ sadāśivaḥ /",
  "GR13svact_pu:2461": "caturvidho bhavecchabdo yaḥ suvegavahaḥ smṛtaḥ // SvaT_5.79 //",
  "GR13svact_pu:2462": "pañcamo na vahecchabdaḥ ūrdhvagāminyasau smṛtā /",
  "GR13svact_pu:2463": "tasyātītā bhavecchaktiḥ pañcadhā tu vyavasthitā // SvaT_5.80 //",
  "GR13svact_pu:2464": "sparśastatra bhaveddevi ātmavittatra pūrvavat /",
  "GR13svact_pu:2465": "vyāpinī parataścaiva pañcadhā tu vyavasthitā // SvaT_5.81 //",
  "GR13svact_pu:2466": "vālāgramāśritaṃ sparśaṃ kadācidvetti vā na vā /",
  "GR13svact_pu:2467": "vyāpinī sā samuddiṣṭā na jñānaṃ parameśvari // SvaT_5.82 //",
  "GR13svact_pu:2468": "tasyāpi samanātītā manastatra na kārayet /",
  "GR13svact_pu:2469": "unmanāpadamārohan śuddhātmā tu tato bhavet // SvaT_5.83 //",
  "GR13svact_pu:2470": "śiṣyātmānaṃ guruvara unmanyante niyojayet /",
  "GR13svact_pu:2471": "tatra yuktaḥ pare śānte mahāśāntimavāpnuyāt // SvaT_5.84 //",
  "GR13svact_pu:2472": "gurupāramparāyātaḥ sampradāyaḥ prakāśitaḥ /",
  "GR13svact_pu:2473": "yojane tu pare tattve upāyaḥ kathitastava // SvaT_5.85 //",
  "GR13svact_pu:2474": "evaṃ jñātvā varārohe sarvakarmāṇi kārayet /",
  "GR13svact_pu:2475": "tattvādhvānaṃ kalādhvānaṃ bhuvanādhvānameva ca // SvaT_5.86 //",
  "GR13svact_pu:2476": "varṇamantrapadādhvānaṃ kṛtvaivaṃ śuddhyati priye /",
  "GR13svact_pu:2477": "eṣā vai dhāraṇādīkṣā kartavyā yoginātra tu // SvaT_5.87 //",
  "GR13svact_pu:2478": "mantrasiddhena vā devi kṛtā vai sukṛtā bhavet // SvaT_5.88 //",
  "GR13svact_pu:2479": "iti svacchandatantre tattvadīkṣāprakāśanaṃ nāma pañcamaḥ paṭalaḥ",
  "GR13svact_pu:2480": "ṣaṣṭhaḥ paṭalaḥ",
  "GR13svact_pu:2481": "samayācārayuktasya sādhakasya varānane /",
  "GR13svact_pu:2482": "jāyate vividhā siddhiḥ girigahvaramāśrite // SvaT_6.1 //",
  "GR13svact_pu:2483": "suśuddhe bhūpradeśe tu sarvaśalyavivarjite /",
  "GR13svact_pu:2484": "pracchanne vijane ramye bhairavaṃ tatra pūjayet // SvaT_6.2 //",
  "GR13svact_pu:2485": "japitvākṣaralakṣaṃ tu bahurūpasya suvrate /",
  "GR13svact_pu:2486": "pañcapraṇavasaṃyogāj japataḥ siddhyate dhruvam // SvaT_6.3 //",
  "GR13svact_pu:2487": "mucyate na tu sandeho bhedanāt praṇavasya tu /",
  "GR13svact_pu:2488": "hrasvaṃ dīrghaṃ plutaṃ sūkṣmam atisūkṣmaṃ paraṃ śivam // SvaT_6.4 //",
  "GR13svact_pu:2489": "praṇavaṃ pañcadhā jñātvā bhittvā mokṣo na saṃśayaḥ /",
  "GR13svact_pu:2490": "praṇavaḥ pañcadhāvasthaḥ haṃsena saha saṃyuktaḥ // SvaT_6.5 //",
  "GR13svact_pu:2491": "yatkiñcidvāṅmayaṃ loke śivajñāne pratiṣṭhitam /",
  "GR13svact_pu:2492": "śivajñānaṃ ca tatrasthaṃ haṃsaḥ praṇavasaṃyutaḥ // SvaT_6.6 //",
  "GR13svact_pu:2493": "vinā praṇavasaṃyogāj jīva eko vyavasthitaḥ /",
  "GR13svact_pu:2494": "yathāprakṛti saṃyukto na ca tiṣṭhati caikataḥ // SvaT_6.7 //",
  "GR13svact_pu:2495": "tathā ṣaṣṭhena sambhinno dehe jīvaḥ pravartate /",
  "GR13svact_pu:2496": "coditastu yadā tena tadā cordhvaṃ pravartate // SvaT_6.8 //",
  "GR13svact_pu:2497": "pratyakṣamapi tattattvaṃ mahāmāyāvimohitāḥ /",
  "GR13svact_pu:2498": "kathitaṃ nābhijānanti vinā śāstreṇa codanām // SvaT_6.9 //",
  "GR13svact_pu:2499": "ṣaṣṭhaścordhvavaho jñeyaḥ svabhāvamukhasaṃsthitaḥ /",
  "GR13svact_pu:2500": "aprakāśaḥ svadehastho guṇabhūtaḥ pravartate // SvaT_6.10 //",
  "GR13svact_pu:2501": "nirguṇastu yadā deva ekākī kālavarjitaḥ /",
  "GR13svact_pu:2502": "vijñātavyaṃ na kiñcitsyāt kevalo niṣkalastu saḥ // SvaT_6.11 //",
  "GR13svact_pu:2503": "tasya rūpaṃ śarīraṃ ca nāsti varṇaḥ kriyā tathā /",
  "GR13svact_pu:2504": "sa kathaṃ gṛhyate sūkṣma agrāhyo nityamavyayaḥ // SvaT_6.12 //",
  "GR13svact_pu:2505": "etasmātkāraṇāddevi ṣaṣṭhaṃ bījaṃ niyojitam /",
  "GR13svact_pu:2506": "pañcapañcakasaṃyukto dehe sakalaniṣkalaḥ // SvaT_6.13 //",
  "GR13svact_pu:2507": "grahaṇaṃ tu yadā tasya yogī yogavicintakaḥ /",
  "GR13svact_pu:2508": "yogenāvāhitasyāpi bhāvamātraṃ tu bhāvayet // SvaT_6.14 //",
  "GR13svact_pu:2509": "yadā karoti sṛṣṭiṃ ca ūrdhvaṃ binduḥ pravartate /",
  "GR13svact_pu:2510": "bindūpari ca yacchāntaḥ śivaḥ paramakāraṇam // SvaT_6.15 //",
  "GR13svact_pu:2511": "tatra bindurlayaṃ yāti tatsthānaṃ durlabhaṃ suraiḥ /",
  "GR13svact_pu:2512": "ṣaṣṭhasvarasamāyogād abhyāsādacirāllabhet // SvaT_6.16 //",
  "GR13svact_pu:2513": "ṣaṣṭhaśca pañcamaścaiva tasya devi guṇāḥ smṛtāḥ /",
  "GR13svact_pu:2514": "saguṇaḥ sakalo jñeyo nirguṇo niṣkalaḥ śivaḥ // SvaT_6.17 //",
  "GR13svact_pu:2515": "sakalo grahasaṃyukto niṣkalo bhāvamāśritaḥ /",
  "GR13svact_pu:2516": "sakale japyamāne tu japto bhavati niṣkalaḥ // SvaT_6.18 //",
  "GR13svact_pu:2517": "surāsurāṇāṃ devena yajanopāyahetunā /",
  "GR13svact_pu:2518": "rūpaṃ tu sakalaṃ tasya dvidhāvasthaṃ prakāśitam // SvaT_6.19 //",
  "GR13svact_pu:2519": "prathamaṃ prākṛtaṃ rūpaṃ vikṛtaṃ ca dvitīyakam /",
  "GR13svact_pu:2520": "prakṛtirvikṛtiścaiva ubhe ṣaṣṭhena saṃyute // SvaT_6.20 //",
  "GR13svact_pu:2521": "ye padārthāḥ purā proktās tatrāsāvucchvasan muhuḥ /",
  "GR13svact_pu:2522": "pravartate ca etena punastena nivartate // SvaT_6.21 //",
  "GR13svact_pu:2523": "praṇavaḥ pañcadhāvasthaḥ trivarṇaśca tridaivataḥ /",
  "GR13svact_pu:2524": "bindunādasamāyuktaḥ praṇavaḥ paripaṭhyate // SvaT_6.22 //",
  "GR13svact_pu:2525": "akāraśca ukāraśca makāraśca tṛtīyakaḥ /",
  "GR13svact_pu:2526": "varṇatrayamidaṃ proktaṃ brahmādyā devatāstrayaḥ // SvaT_6.23 //",
  "GR13svact_pu:2527": "bindunādasamāyogād īśvaraśca sadāśivaḥ /",
  "GR13svact_pu:2528": "ete vai praṇavāḥ pañca haṃsaḥ prāṇayutaḥ sadā // SvaT_6.24 //",
  "GR13svact_pu:2529": "paramātmā śivo haṃsas tv apareṇa samanvitaḥ /",
  "GR13svact_pu:2530": "parataḥ praṇavān pañca punareva vadāmyaham // SvaT_6.25 //",
  "GR13svact_pu:2531": "śaktiśca vyāpinī caiva samanātmā ca niṣkalaḥ /",
  "GR13svact_pu:2532": "unmanā ca tathā devi praṇavāḥ pañca kīrtitaḥ // SvaT_6.26 //",
  "GR13svact_pu:2533": "parataḥ paramo haṃsaḥ sarvaṃ vyāpya vyavasthitaḥ /",
  "GR13svact_pu:2534": "ete vai praṇavāḥ pañca parāparavibhāgaśaḥ // SvaT_6.27 //",
  "GR13svact_pu:2535": "parāpareṇa haṃsena nityameva praṇāmitāḥ /",
  "GR13svact_pu:2536": "pravartante hi sarvatra bhuktimuktiphalapradāḥ // SvaT_6.28 //",
  "GR13svact_pu:2537": "pañcabhistu yutastvebhiḥ sa pañcapraṇavātmakaḥ /",
  "GR13svact_pu:2538": "tatrasthaḥ ekarūpastu niṣkalastattvataḥ smṛtaḥ // SvaT_6.29 //",
  "GR13svact_pu:2539": "tadyogādapi tadbījaṃ sarvabījaprarohakam /",
  "GR13svact_pu:2540": "pravartate 'yato yasmād devāsuraniketanam // SvaT_6.30 //",
  "GR13svact_pu:2541": "tatra mantrāśca varṇāśca pratiṣṭhāṃ yānti nānyathā /",
  "GR13svact_pu:2542": "tasya boddhādvimucyante ahikañcukavat priye // SvaT_6.31 //",
  "GR13svact_pu:2543": "tāvadbhramati saṃsāre yāvattattvaṃ na vindati /",
  "GR13svact_pu:2544": "vidite tu pure tattve na bhūyo jāyate kvacit // SvaT_6.32 //",
  "GR13svact_pu:2545": "akṛtārtho narastāvad yāvaddhaṃsaṃ na vindati /",
  "GR13svact_pu:2546": "praṇavena samāyuktaṃ kṛtārtha iti nirdiśet // SvaT_6.33 //",
  "GR13svact_pu:2547": "uccāraṃ ca tato jñātvā uccarettaṃ varānane /",
  "GR13svact_pu:2548": "uccārastrividho devi haṃsasya samudāhṛtaḥ // SvaT_6.34 //",
  "GR13svact_pu:2549": "hakārokārasaṃyukta- bindvante tu tṛtīyakaḥ /",
  "GR13svact_pu:2550": "sṛṣṭinyāsena tūccāraḥ saṃhārayoga ucyate // SvaT_6.35 //",
  "GR13svact_pu:2551": "evamādikrameṇaiva mantramuccārayedbudhaḥ /",
  "GR13svact_pu:2552": "bindusthaṃ tritayaṃ kṛtvā vaktramudghāṭayettataḥ // SvaT_6.36 //",
  "GR13svact_pu:2553": "īṣadudghāṭite vaktre tadā nādaṃ vijānata /",
  "GR13svact_pu:2554": "nādasthaṃ pañcadhā caiva śaktisthaṃ pañcadhā punaḥ // SvaT_6.37 //",
  "GR13svact_pu:2555": "vyāpinyāṃ pañcadhā caiva samanāniṣkalātmanoḥ /",
  "GR13svact_pu:2556": "unmanā ca paraṃ tattvaṃ sarvaṃ vyāpya vyavasthitam // SvaT_6.38 //",
  "GR13svact_pu:2557": "evaṃ jñātvā vimucyante śivatattvavido janāḥ /",
  "GR13svact_pu:2558": "anyathā naiva mucyante bindvante ye vyavasthitāḥ // SvaT_6.39 //",
  "GR13svact_pu:2559": "jyotīrūpaṃ tu bindusthaṃ nādasthaṃ śabdarūpakam /",
  "GR13svact_pu:2560": "śaktisthaṃ sparśagaṃ caiva tadūrdhvaṃ śūnyarūpakam // SvaT_6.40 //",
  "GR13svact_pu:2561": "brahmādipañcakaṃ yacca teṣāṃ śūnyaṃ ca tatpadam /",
  "GR13svact_pu:2562": "parāparavibhāgena te sarvatra vyavasthitāḥ // SvaT_6.41 //",
  "GR13svact_pu:2563": "śūnyātītā tu samanā śuddhātmā tūnmanā tathā /",
  "GR13svact_pu:2564": "sarvātītaṃ paraṃ tattvaṃ sarvaṃ vyāpya vyavasthitam // SvaT_6.42 //",
  "GR13svact_pu:2565": "mantrarūpāśca vijñeyā bindudharmāttu devatāḥ /",
  "GR13svact_pu:2566": "tatrasthā sarvakarmāṇi sādhayanti na saṃśayaḥ // SvaT_6.43 //",
  "GR13svact_pu:2567": "tattvaṃ ca unmanātmā tu samanā śūnyameva ca /",
  "GR13svact_pu:2568": "sparśaścaiva tathā śabdo rūpaṃ ca tadanantaram // SvaT_6.44 //",
  "GR13svact_pu:2569": "mantrātmani sthitāḥ sarve jñātavyā daiśikena tu /",
  "GR13svact_pu:2570": "tatrasthā jñānayogaṃ ca prayacchanti varānane // SvaT_6.45 //",
  "GR13svact_pu:2571": "karmakāle tu sakalān śiraḥ pāṇyādibhiryutān /",
  "GR13svact_pu:2572": "japet tu sakalān devi niṣkalena samanvitān // SvaT_6.46 //",
  "GR13svact_pu:2573": "dhyāyejjyotirmayān sarvān śabdasiddhipradāyakān /",
  "GR13svact_pu:2574": "śaktisthāḥ śaktidāḥ proktāḥ śūnyasthā vyāpakāḥ smṛtāḥ // SvaT_6.47 //",
  "GR13svact_pu:2575": "kramājjñānapradāste vai samanāsthā varānane /",
  "GR13svact_pu:2576": "kaivalyadāstataścordhve sarvajñāśconmane pade // SvaT_6.48 //",
  "GR13svact_pu:2577": "tattvena vedhitāḥ sarve ye mayā parikīrtitāḥ /",
  "GR13svact_pu:2578": "tajjñātvā siddhidāḥ sarve muktidāśca na saṃśayaḥ // SvaT_6.49 //",
  "GR13svact_pu:2579": "pañcapraṇavasaṃyuktaṃ tattvaṃ te kathitaṃ mayā /",
  "GR13svact_pu:2580": "pañcapraṇavapūrveṇa oṃkārādyayutena tu // SvaT_6.50 //",
  "GR13svact_pu:2581": "namaskārāvasānena bahurūpeṇa suvrate /",
  "GR13svact_pu:2582": "japataḥ siddhimāpnoti lakṣenākṣarasaṃkhyayā // SvaT_6.51 //",
  "GR13svact_pu:2583": "praṇavādyena saṃyuktaṃ mantramevaṃ japet sadā /",
  "GR13svact_pu:2584": "japānte tu punarhomaṃ daśamāṃśena kārayet // SvaT_6.52 //",
  "GR13svact_pu:2585": "nṛmāṃsaṃ purasaṃyuktaṃ ghṛtena ca pariplutam /",
  "GR13svact_pu:2586": "tataḥ siddhimavāpnoti adhamāṃ madhyamottamam // SvaT_6.53 //",
  "GR13svact_pu:2587": "triguṇena tu japyena svacchandasadṛśo bhavet /",
  "GR13svact_pu:2588": "brahmaviṣṇvindradevānāṃ siddhadaityorageśinām // SvaT_6.54 //",
  "GR13svact_pu:2589": "bhayadātā ca hartā ca śāpānugrahakṛd bhavet /",
  "GR13svact_pu:2590": "darpaṃ harati kālasya pātayed bhūdharānapi // SvaT_6.55 //",
  "GR13svact_pu:2591": "sphoṭayedbilvayantrāṇi diggajānapi cālayet /",
  "GR13svact_pu:2592": "brahmarākṣasavetālān krūragrahavināyakān // SvaT_6.56 //",
  "GR13svact_pu:2593": "smaraṇānnāśayeddevi avadhyastridaśairapi /",
  "GR13svact_pu:2594": "prākṛtānyapi karmāṇi siddhyanti japalakṣataḥ // SvaT_6.57 //",
  "GR13svact_pu:2595": "tāni samyakpravakṣyāmi yathāvadanupūrvaśaḥ /",
  "GR13svact_pu:2596": "mohanā sahadevā ca bhūdhātrī cakralāñchanā // SvaT_6.58 //",
  "GR13svact_pu:2597": "rāmavallyā sahaikatra ātmabījena poṣayet /",
  "GR13svact_pu:2598": "bhakṣe pāne ca dātavyaṃ vaśīkaraṇamuttamam // SvaT_6.59 //",
  "GR13svact_pu:2599": "uttavāraṇimūlaṃ tu puṣyarkṣeṇa tu grāhayet /",
  "GR13svact_pu:2600": "ātmendriyeṇa saṃyuktaṃ vaśīkaraṇamuttamam // SvaT_6.60 //",
  "GR13svact_pu:2601": "śravaṇākṣimalaṃ lālā rudhirendriyasaṃyutam /",
  "GR13svact_pu:2602": "bhūkadambasamopetaṃ dātavyaṃ payasā niśi // SvaT_6.61 //",
  "GR13svact_pu:2603": "apravāse pradātavyaṃ mriyate viraheṇa sā /",
  "GR13svact_pu:2604": "ṣaṣṭiṃ kanakabījāni ṣoḍaśa maṇicandrikāḥ // SvaT_6.62 //",
  "GR13svact_pu:2605": "naragodantasaṃyuktāḥ pradadyādyasya bhāminī /",
  "GR13svact_pu:2606": "eṣa kāpāliko yogo gacchantamanugacchati // SvaT_6.63 //",
  "GR13svact_pu:2607": "śvetārkamūlaṃ mañjiṣṭhā caṭakasya śirastathā /",
  "GR13svact_pu:2608": "gṛhodbhavasya kuṣṭhaṃ ca svaraktendriyasaṃyutam // SvaT_6.64 //",
  "GR13svact_pu:2609": "bhakṣye pāne pradātavyaṃ vaśīkaraṇamuttamam /",
  "GR13svact_pu:2610": "mohanā caiva kāntārī mayūraśikhayā yutā // SvaT_6.65 //",
  "GR13svact_pu:2611": "ātmalālendriyairyuktaṃ vaśīkaraṇamuttamam /",
  "GR13svact_pu:2612": "lajjālukā ca gorambhā caṇḍālīkarmakaṃ tathā // SvaT_6.66 //",
  "GR13svact_pu:2613": "nāgendrapadamiśraṃ tad ātmabījasamanvitam /",
  "GR13svact_pu:2614": "eṣa yogavaro divyo dīyate yasya suvrate // SvaT_6.67 //",
  "GR13svact_pu:2615": "madhureṇa samāyukto yāvadāyurvaśī sa tu /",
  "GR13svact_pu:2616": "caṇakā māṣamudgāśca apānena vinirgatāḥ // SvaT_6.68 //",
  "GR13svact_pu:2617": "vāntaṃ ghṛtaṃ tathā retaḥ strīrajo hṛnmalaṃ tathā /",
  "GR13svact_pu:2618": "mūtraṃ raktaṃ tathā keśo lālā caiva varānane // SvaT_6.69 //",
  "GR13svact_pu:2619": "putrajāniḥ kṛtāhvā ca nāgendrapadasaṃyutā /",
  "GR13svact_pu:2620": "mohanā viṣṇukrāntā ca dhātrī caivaikataḥ sthitā // SvaT_6.70 //",
  "GR13svact_pu:2621": "puṣyarkṣeṇa niyuñjīta garvitānāṃ varānane /",
  "GR13svact_pu:2622": "bhakṣye pāne pradātavyo yogastridaśapūjitaḥ // SvaT_6.71 //",
  "GR13svact_pu:2623": "uccāṭanaṃ pravakṣyāmi śatrūṇāṃ garvitātmanām /",
  "GR13svact_pu:2624": "kākolūkasya pakṣāṃśca kharoṣṭramūtramṛttikā // SvaT_6.72 //",
  "GR13svact_pu:2625": "kṛtvā pratikṛtiṃ prājñaḥ kākaraktena lepayet /",
  "GR13svact_pu:2626": "kākolūkasya pakṣāṃśca gude tasya vinikṣipet // SvaT_6.73 //",
  "GR13svact_pu:2627": "tāṃ catuṣpathe nikhanet śmaśānāgnimathopari /",
  "GR13svact_pu:2628": "prajvālya homayettatra kākapakṣāṃśca suvrate // SvaT_6.74 //",
  "GR13svact_pu:2629": "udbhrāntapatrasahitān kharamūtreṇa bhāvitān /",
  "GR13svact_pu:2630": "yasya nāma samuddiśya yakārādyantarodhitam // SvaT_6.75 //",
  "GR13svact_pu:2631": "mantrāvasāne vinyastaṃ visargāntaṃ pracāṭayet /",
  "GR13svact_pu:2632": "bhramate kākavat pṛthvīṃ śatrurvyādhinipīḍitaḥ // SvaT_6.76 //",
  "GR13svact_pu:2633": "piṇyākaṃ nimbapattrāṇi mṛtkiṇvaṃ tu tuṣāṇi ca /",
  "GR13svact_pu:2634": "śatroḥ pratikṛtiṃ kṛtvā akṣapuṣpaistu veṣṭitām // SvaT_6.77 //",
  "GR13svact_pu:2635": "śmaśāne nikhanettāṃ tu vahniṃ prajvālya copari /",
  "GR13svact_pu:2636": "puṣpairvibhītatarujair yasya nāmnā tu homayet // SvaT_6.78 //",
  "GR13svact_pu:2637": "vidviṣṭo vai bhavecchatruḥ kāmadevasamo 'pi yaḥ /",
  "GR13svact_pu:2638": "priyaṅgulatikāmiśraṃ gugguluṃ ghṛtavedhitam // SvaT_6.79 //",
  "GR13svact_pu:2639": "hṛtvā tvaṣṭaśataṃ devi subhagaḥ samprajāyate /",
  "GR13svact_pu:2640": "jātikuṭmalakairmiśrais trimadhvaktaistilairhutaiḥ // SvaT_6.80 //",
  "GR13svact_pu:2641": "subhagatvamavāpnoti rūpahīno 'pi yo naraḥ /",
  "GR13svact_pu:2642": "tilairlavaṇasammiśrais trimadhvaktairhutaiḥ priyaiḥ // SvaT_6.81 //",
  "GR13svact_pu:2643": "saptāhādvaśamāyāti yā strī rūpeṇa garvitā /",
  "GR13svact_pu:2644": "rājikā lavaṇaṃ caiva madhukṣīraghṛtaplutam // SvaT_6.82 //",
  "GR13svact_pu:2645": "homayennāmasammiśraṃ yasyākarṣettu taṃ drutam /",
  "GR13svact_pu:2646": "narasya rocanāṃ gṛhya dviradasya madena tu // SvaT_6.83 //",
  "GR13svact_pu:2647": "bhāvayitvābhimantryaitan mantreṇāṣṭaśataṃ japet /",
  "GR13svact_pu:2648": "snāne vilepane madye gandhe vā yasya dīyate // SvaT_6.84 //",
  "GR13svact_pu:2649": "sa vaśyo bhavati kṣipraṃ dhanadaḥ prāṇadastathā /",
  "GR13svact_pu:2650": "athavā mārayetkṣipraṃ śatruṃ niścitamātmanaḥ // SvaT_6.85 //",
  "GR13svact_pu:2651": "apakāraśatairyuktaṃ kṛtaghnaṃ duṣṭacetasam /",
  "GR13svact_pu:2652": "kapāladvayamādāya nāma śatroḥ samālikhet // SvaT_6.86 //",
  "GR13svact_pu:2653": "kapālasampuṭasthaṃ tad viṣāṅgāreṇa bhāvitam /",
  "GR13svact_pu:2654": "rudhireṇa samāyuktaṃ humphaṭkāravidarbhitam // SvaT_6.87 //",
  "GR13svact_pu:2655": "mahāpretavanaṃ gatvā svacchandaṃ pūjayettataḥ /",
  "GR13svact_pu:2656": "kṛṣṇamālyopahāraiśca tataḥ karma samārabhet // SvaT_6.88 //",
  "GR13svact_pu:2657": "vijñāpya bhairavaṃ devaṃ śatruṃ me vinipātaya /",
  "GR13svact_pu:2658": "anujñātastu devena gṛhittvā tacchirodvayam // SvaT_6.89 //",
  "GR13svact_pu:2659": "tatra gatvā mahādevi kapālāsanasaṃsthitaḥ /",
  "GR13svact_pu:2660": "tatrastho roṣasampūrṇo dakṣiṇābhimukhaḥ sthitaḥ // SvaT_6.90 //",
  "GR13svact_pu:2661": "ātmano bhairavaṃ rūpaṃ jñātvā ghoraṃ subhīṣaṇam /",
  "GR13svact_pu:2662": "kruddhaḥ samuccarenmantrī dvātriṃśākṣarasammitam // SvaT_6.91 //",
  "GR13svact_pu:2663": "vilomena mahābhāge śatrunāma tato 'ntagam /",
  "GR13svact_pu:2664": "humphaḍdvayaṃ samuccārya kādye cāsphālayedbhṛśam // SvaT_6.92 //",
  "GR13svact_pu:2665": "khaṇḍaśaścūrṇite yāvat tāvacchaturvinaśyati /",
  "GR13svact_pu:2666": "saptarātreṇa deveśi prayogastvanivartakaḥ // SvaT_6.93 //",
  "GR13svact_pu:2667": "evaṃ śatasahasrāṇi anyakalpotthitāni ca /",
  "GR13svact_pu:2668": "prayogāṇāṃ karotyeṣa mantrarājeśvareśvaraḥ // SvaT_6.94 //",
  "GR13svact_pu:2669": "anulomagataṃ devaṃ vauṣatkārāntasaṃsthitam /",
  "GR13svact_pu:2670": "kṣīraṃ tu homayeddevi śāntyarthe hitakārakam // SvaT_6.95 //",
  "GR13svact_pu:2671": "vaṣadāpyāyane śastaṃ svāhāntaṃ vaśakarmaṇi /",
  "GR13svact_pu:2672": "mantrāṇāṃ tarpaṇārthaṃ ca natyantaṃ cārcane smṛtam // SvaT_6.96 //",
  "GR13svact_pu:2673": "etaddhi kathitaṃ devi sādhakasya sumedhasaḥ /",
  "GR13svact_pu:2674": "kriyākālāṃśayuktasya akleśāttu sukhāvaham // SvaT_6.97 //",
  "GR13svact_pu:2675": "iti svacchandatantre pañcapraṇavādhikāraḥ ṣaṣṭhaḥ paṭalaḥ",
  "GR13svact_pu:2676": "saptamaḥ paṭalaḥ",
  "GR13svact_pu:2677": "kriyā jñātā mayā deva tvatprasādānmaheśvara /",
  "GR13svact_pu:2678": "kālāṃśakaṃ ca deveśa kathayasva prasārataḥ // SvaT_7.1 //",
  "GR13svact_pu:2679": "kālo dvidhātra vijñeyaḥ sauraścādhyātmikaḥ priye /",
  "GR13svact_pu:2680": "suvārakaraṇe lagne suyoge sudine priye // SvaT_7.2 //",
  "GR13svact_pu:2681": "tejo 'pacayarāśau tu dakṣiṇāyanamuttaram /",
  "GR13svact_pu:2682": "grahaṇaṃ candrasūryābhyāṃ kālaśca ṛtavastathā // SvaT_7.3 //",
  "GR13svact_pu:2683": "pakṣo māsaśca velā vi- ṣuvadrāśyantaraṃ tathā /",
  "GR13svact_pu:2684": "puṇyāpuṇyodayo devi saura eṣa prakīrtitaḥ // SvaT_7.4 //",
  "GR13svact_pu:2685": "ādhyātmikaṃ punardevi kathayāmi nibodha me /",
  "GR13svact_pu:2686": "ṣāṭkośikastu yo deho bhūtatanmātrasaṃyutaḥ // SvaT_7.5 //",
  "GR13svact_pu:2687": "sa manobuddhyahaṅkāra- buddhikarmendriyairguṇaiḥ /",
  "GR13svact_pu:2688": "sarvatattvaistathā devaiḥ samadhiṣṭhitavigrahaḥ // SvaT_7.6 //",
  "GR13svact_pu:2689": "tatrātmā prabhuśaktiśca vāyurvai nāḍibhiścaran /",
  "GR13svact_pu:2690": "nābhyadhomeḍhrakande ca sthitā vai nābhimadhyataḥ // SvaT_7.7 //",
  "GR13svact_pu:2691": "tasmādvinirgatā nāḍyas tiryagūrdhvamadhaḥ priye /",
  "GR13svact_pu:2692": "cakravat saṃsthitāstatra pradhānā daśa nāḍayaḥ // SvaT_7.8 //",
  "GR13svact_pu:2693": "dvāsaptatisahasrāṇi nāḍyastābhyo vinirgatāḥ /",
  "GR13svact_pu:2694": "punarvinirgatāścānyā ābhyo 'pyanyāḥ punaḥ punaḥ // SvaT_7.9 //",
  "GR13svact_pu:2695": "yāvatyo romakoṭyastu tāvatyo nāḍayaḥ smṛtāḥ /",
  "GR13svact_pu:2696": "yathā parṇa palāśasya vyāptaṃ sarvatra tantubhiḥ // SvaT_7.10 //",
  "GR13svact_pu:2697": "śarīraṃ sarvajantūnāṃ tadvadvyāptaṃ tu nāḍibhiḥ /",
  "GR13svact_pu:2698": "mārutāpūritāḥ sarvā ātmaśakticarāḥ sadā // SvaT_7.11 //",
  "GR13svact_pu:2699": "pṛthagvṛttiprabhedena bhinnāścāraprabhedataḥ /",
  "GR13svact_pu:2700": "cāravṛttiprabhedena saṃjñābhedo varānane // SvaT_7.12 //",
  "GR13svact_pu:2701": "nāḍināṃ caiva vāyūnāṃ bhedo jñeyaḥ sahasraśaḥ /",
  "GR13svact_pu:2702": "pradhānā daśa yāḥ proktā nāḍayaśca varānane // SvaT_7.13 //",
  "GR13svact_pu:2703": "tāsāṃ madhye tu deveśi vāyavo ye vyavasthitāḥ /",
  "GR13svact_pu:2704": "nāḍīnāṃ caiva vāyūnāṃ saṃjñāvṛttīrnibodha me // SvaT_7.14 //",
  "GR13svact_pu:2705": "iḍā ca piṅgalā caiva suṣumnā ca tṛtīyakā /",
  "GR13svact_pu:2706": "gāndhārī hastijihvā ca pūṣā caiva yaśasvinī // SvaT_7.15 //",
  "GR13svact_pu:2707": "alambusā kuhūścaiva śaṃkhinī daśamī smṛtā /",
  "GR13svact_pu:2708": "etāḥ prāṇavahāḥ proktāḥ pradhānā daśa nāḍayaḥ // SvaT_7.16 //",
  "GR13svact_pu:2709": "prāṇo 'pānaḥ samānaśca udāno vyāna eva ca /",
  "GR13svact_pu:2710": "nāgaḥ kūrmo 'tha kṛkaro devadatto dhanañjayaḥ // SvaT_7.17 //",
  "GR13svact_pu:2711": "vāyavo nāḍayaścaiva cakravatsaṃsthitāḥ priye /",
  "GR13svact_pu:2712": "tāsu saṃcarataḥ siddhiṃ yogaṃ caiva varānane // SvaT_7.18 //",
  "GR13svact_pu:2713": "japataśca varārohe japasiddhimavāpnuyāt /",
  "GR13svact_pu:2714": "daśānāṃ tu paraṃ devi nāḍītrayamudāhṛtam // SvaT_7.19 //",
  "GR13svact_pu:2715": "bindunādātmake dve vai madhye śaktyātmikā smṛtā /",
  "GR13svact_pu:2716": "hṛccakre tu samākhyātāḥ sādhakānāṃ hitāvahāḥ // SvaT_7.20 //",
  "GR13svact_pu:2717": "prāṇo vai carate tāsu ahorātravibhāgataḥ /",
  "GR13svact_pu:2718": "tathā te kathayiṣyāmi pravibhajya yathāsphuṭam // SvaT_7.21 //",
  "GR13svact_pu:2719": "prabhuśaktisamākṛṣṭā marutprāṇātmasaṃsthitāḥ /",
  "GR13svact_pu:2720": "traya ete 'vibhāgena saṃcarante samantataḥ // SvaT_7.22 //",
  "GR13svact_pu:2721": "adha ūrdhvaṃ vahedyasmāt sarvanāḍīḥ pravāhayan /",
  "GR13svact_pu:2722": "vṛttisaṃjñāprabhedena varṇarūpāṇyanekadhā // SvaT_7.23 //",
  "GR13svact_pu:2723": "dvāsaptatisahasrebhyo jāyante daśa vai priye /",
  "GR13svact_pu:2724": "koṭidhāto varārohe sa ekaḥ saṃvyavasthitaḥ // SvaT_7.24 //",
  "GR13svact_pu:2725": "prāṇāpānamayaḥ prāṇo visargāpūraṇaṃ prati /",
  "GR13svact_pu:2726": "nityamāpūrayanneva prāṇināmurasi sthitaḥ // SvaT_7.25 //",
  "GR13svact_pu:2727": "prāṇanaṃ kurute yasmāt tasmāt prāṇaḥ prakīrtitaḥ /",
  "GR13svact_pu:2728": "ahorātragatiṃ prāṇe adhunā kathayāmi te // SvaT_7.26 //",
  "GR13svact_pu:2729": "tuṭayaḥ ṣoḍaśa prāṇe pūrvaṃ hi kathitā mayā /",
  "GR13svact_pu:2730": "bāhye naiva tu kālena te lavāḥ parikīrtitāḥ // SvaT_7.27 //",
  "GR13svact_pu:2731": "tābhiścatasṛbhirdevi prāṇe yāmo vidhīyate /",
  "GR13svact_pu:2732": "taireva praharairdevi caturbhistu dinaṃ bhavet // SvaT_7.28 //",
  "GR13svact_pu:2733": "rātriścaturbhirvijñeyā ahorātrastvato 'ṣṭabhiḥ /",
  "GR13svact_pu:2734": "śivo dharmeṇa haṃsastu sūryā haṃsaḥ prabhānvitaḥ // SvaT_7.29 //",
  "GR13svact_pu:2735": "ātmā vai haṃsa ityuktaḥ prāṇo haṃsasamanvitaḥ /",
  "GR13svact_pu:2736": "tasyodayātkaletkālaḥ grahāṇāmudayo bhavet // SvaT_7.30 //",
  "GR13svact_pu:2737": "ṛkṣāṇi rāśayaścaiva tārāstvaṃśāstathaiva ca /",
  "GR13svact_pu:2738": "prāṇe vai udayantyete ahorātreṇa suvrate // SvaT_7.31 //",
  "GR13svact_pu:2739": "ahorātrodayastyaiva vibhāgaṃ kathayāmi te /",
  "GR13svact_pu:2740": "hṛdayordhve tu kaṇṭhādho yāvadvai pravahet priye // SvaT_7.32 //",
  "GR13svact_pu:2741": "aṅgulena vihīne tu prathamaḥ praharaḥ smṛtaḥ /",
  "GR13svact_pu:2742": "dvitīya ūrdhve vijñeyo madhyāhnastālumadhyataḥ // SvaT_7.33 //",
  "GR13svact_pu:2743": "atra homo japo dhyānaṃ kṛtaṃ vai mokṣadaṃ bhavet /",
  "GR13svact_pu:2744": "nāsāgryatryaṅgulordhve tu yāvatprāptastu suvrate // SvaT_7.34 //",
  "GR13svact_pu:2745": "praharastu tṛtīyo 'sau bhavedvai varavarṇini /",
  "GR13svact_pu:2746": "śaktyante ca caturthastu praharo 'haḥ prakīrtitam // SvaT_7.35 //",
  "GR13svact_pu:2747": "caturthānte tu deveśi prāṇasūryaḥ sadāstagaḥ /",
  "GR13svact_pu:2748": "tato 'stamayasandhyātra tuṭyardhaṃ tu bhavet priye // SvaT_7.36 //",
  "GR13svact_pu:2749": "tatkālaṃ tu vilambyaivaṃ punaścādhaḥ pravartate /",
  "GR13svact_pu:2750": "sa ca candrodayo devi rajanī ca vidhīyate // SvaT_7.37 //",
  "GR13svact_pu:2751": "pūrvoktakramayogena yāmeṣvevaṃ caratyasau /",
  "GR13svact_pu:2752": "tāluke cārdharātrastu punarevaṃ vidhīyate // SvaT_7.38 //",
  "GR13svact_pu:2753": "hṛtpadmaṃ tu yadā prāptaḥ prabhātasamayastadā /",
  "GR13svact_pu:2754": "tuṭyardhaṃ tu varārohe pūrvasaṃdhyā bhavettataḥ // SvaT_7.39 //",
  "GR13svact_pu:2755": "tasmātsamudayaścaiva sūryasya sa bhavetpunaḥ /",
  "GR13svact_pu:2756": "pūrvavat kramayogena sa careddhi sadā śubhe // SvaT_7.40 //",
  "GR13svact_pu:2757": "vāsare tu caretsūryo dhārāyāṃ saṃcarecchaśī /",
  "GR13svact_pu:2758": "candrasūryodayo hyeṣa mayā te parikīrtitaḥ // SvaT_7.41 //",
  "GR13svact_pu:2759": "bhaumādyāśca grahā hyevaṃ caranti pravibhāgaśaḥ /",
  "GR13svact_pu:2760": "prāṇe cāpyudayantyete prahare prahare priye // SvaT_7.42 //",
  "GR13svact_pu:2761": "velā vāro bhavedyasya sa caretpraharadvayam /",
  "GR13svact_pu:2762": "rāhuścarati somena ketuścarati bhāsvatā // SvaT_7.43 //",
  "GR13svact_pu:2763": "ye grahāste ca vai nāgā lokapālāṣṭakaṃ ca te /",
  "GR13svact_pu:2764": "mūrtayaścaiva te cāṣṭāv aṣṭau te ca gaṇeśvarāḥ // SvaT_7.44 //",
  "GR13svact_pu:2765": "te ca pañcāṣṭakā rudrās tathā yogāṣṭakāḥ pare /",
  "GR13svact_pu:2766": "anantādiśikhaṇḍyantās te ca vidyeśvarāṣṭakāḥ // SvaT_7.45 //",
  "GR13svact_pu:2767": "sakalādyāni tattvāni sthitāni paratastviha /",
  "GR13svact_pu:2768": "pūrvoktā bhairavāścāṣṭau sarve te ca vyavasthitāḥ // SvaT_7.46 //",
  "GR13svact_pu:2769": "grahādīnsamadhiṣṭhāya sarveṣūdayakārakāḥ /",
  "GR13svact_pu:2770": "rāśibhiḥ saha nakṣatrais ta udyanti aharniśam // SvaT_7.47 //",
  "GR13svact_pu:2771": "madhyāhne cārdharātre ca udayo 'bhijito bhavet /",
  "GR13svact_pu:2772": "abhīpsitaṃ phalaṃ tatra sādhakānāṃ bhavediha // SvaT_7.48 //",
  "GR13svact_pu:2773": "ahorātravibhāgo 'yam evaṃ te kathito mayā /",
  "GR13svact_pu:2774": "adhunā pakṣamāsāṃśca varṣāṇi kathayāmi te // SvaT_7.49 //",
  "GR13svact_pu:2775": "ādhyātmikāhorātreṇa bāhye kāṣṭhā vidhīyate /",
  "GR13svact_pu:2776": "māsenādhyātmikenaiva bāhye caiva kalā bhavet // SvaT_7.50 //",
  "GR13svact_pu:2777": "tatra triṃśadahorātrā māsastu varavarṇini /",
  "GR13svact_pu:2778": "māsaidvadaśabhiścaiva bāhye 'tha ghaṭikā bhavet // SvaT_7.51 //",
  "GR13svact_pu:2779": "śatāni trīṇyahotrātrāḥ ṣaṣṭireva tathādhikā /",
  "GR13svact_pu:2780": "varṣametat samākhyātaṃ bāhye vai ghaṭikā ca sā // SvaT_7.52 //",
  "GR13svact_pu:2781": "ghaṭikāḥ ṣaṣṭistvahorātre bāhye tu pravahanti vai /",
  "GR13svact_pu:2782": "tā evāntaracāreṇa ṣaṣṭiḥ saṃvatsarāḥ smṛtāḥ // SvaT_7.53 //",
  "GR13svact_pu:2783": "prāṇasaṃkhyāṃ punasteṣu kathayāmyadhunā tava /",
  "GR13svact_pu:2784": "ṣaṭ śatāni varārohe sahasrāṇyekaviṃśatiḥ // SvaT_7.54 //",
  "GR13svact_pu:2785": "ahorātreṇa bāhyena adhyātmaṃ tu saradhipe /",
  "GR13svact_pu:2786": "prāṇasaṃkhyā samākhyātā jñātavyā sādhakena tu // SvaT_7.55 //",
  "GR13svact_pu:2787": "praṇahaṃse sadā līnaḥ sādhakaḥ paratattvavit /",
  "GR13svact_pu:2788": "tasyāyaṃ japa uddiṣṭaḥ siddhimuktiphalapradaḥ // SvaT_7.56 //",
  "GR13svact_pu:2789": "adhaḥ pravahaṇe siddhir hṛtpadmaṃ yāvadāgataḥ /",
  "GR13svact_pu:2790": "muktiścaiva bhavedūrdhve paratattve tu suvrate // SvaT_7.57 //",
  "GR13svact_pu:2791": "mano 'pyanyatra nikṣiptaṃ cakṣuranyatra pātitam /",
  "GR13svact_pu:2792": "yathā pravartate prāṇas tv ayatnādeva sarvadā // SvaT_7.58 //",
  "GR13svact_pu:2793": "nāsyoccārayitā kaścit pratihantā na vidyate /",
  "GR13svact_pu:2794": "svayamuccarate haṃsaḥ prāṇināmurasi sthitaḥ // SvaT_7.59 //",
  "GR13svact_pu:2795": "māsavatsarasaṃkhyā tu eṣā te kathitā mayā /",
  "GR13svact_pu:2796": "candrasūryoparāgaṃ tu kathayāmi tataḥ param // SvaT_7.60 //",
  "GR13svact_pu:2797": "ahorātrastu yaḥ proktaḥ prāṇe 'sminsurasundari /",
  "GR13svact_pu:2798": "sa eva pakṣadvitayaṃ māsaṃ ca kathayāmi te // SvaT_7.61 //",
  "GR13svact_pu:2799": "tuṭyardhaṃ cāpyadhaścordhvaṃ viśramaḥ parikīrtitaḥ /",
  "GR13svact_pu:2800": "madhye pañcadaśoktā yās tithayastāḥ prakīrtitāḥ // SvaT_7.62 //",
  "GR13svact_pu:2801": "prathamodaye tu hṛtpadmāt tuṭyardhaṃ tu dinaṃ bhavet /",
  "GR13svact_pu:2802": "dvitīye caiva tuṭyardhe yadā carati śarvarī // SvaT_7.63 //",
  "GR13svact_pu:2803": "rāśayo grahanakṣatrāṇy udayanti yathākramam /",
  "GR13svact_pu:2804": "asminnevamahorātre pūrvavacca varānane // SvaT_7.64 //",
  "GR13svact_pu:2805": "tuṭibhiḥ pañcadaśabhiḥ pakṣaḥ sa tu vidhīyate /",
  "GR13svact_pu:2806": "tithicchede ṛṇaṃ jñeyaṃ vṛddhau caiva dhanaṃ bhavet // SvaT_7.65 //",
  "GR13svact_pu:2807": "ṛṇaṃ caiva bhavetkāso niḥśvāso dhana ucyate /",
  "GR13svact_pu:2808": "kṛṣṇapakṣordhvacāreṇa saṃhāraḥ saṃkṣayo bhavet // SvaT_7.66 //",
  "GR13svact_pu:2809": "krūrakarmāṇi vai tatra kurvansiddhimavāpnuyāt /",
  "GR13svact_pu:2810": "śubhakarmāṇi kṛṣṇe ca na ca siddhyanti suvrate // SvaT_7.67 //",
  "GR13svact_pu:2811": "śaktiṃ vai viśati prāṇe yā tuṭistu vidhīyate /",
  "GR13svact_pu:2812": "amāvasyā tu sā jñeyā kṛṣṇapakṣe varānane // SvaT_7.68 //",
  "GR13svact_pu:2813": "śaktermadhyordhvabhāge tu tuṭyardhaṃ yatprakīrtitam /",
  "GR13svact_pu:2814": "pakṣasaṃdhistvasau jñeyo 'māvasyārdhapratipadā // SvaT_7.69 //",
  "GR13svact_pu:2815": "tithicchedena vai tatra sūryasya grahaṇaṃ bhavet /",
  "GR13svact_pu:2816": "ravibimbāntare devi candrabimbaṃ tadā bhavet // SvaT_7.70 //",
  "GR13svact_pu:2817": "tadantare bhavedrāhur amṛtārthī varānane /",
  "GR13svact_pu:2818": "amṛtaṃ sravate candro rāhuśca grasate tu tam // SvaT_7.71 //",
  "GR13svact_pu:2819": "pītvā tyajati tadlimbaṃ tadā muktaḥ sa ucyate /",
  "GR13svact_pu:2820": "ādityagrahaṇaṃ caiva loke tadupadiśyate // SvaT_7.72 //",
  "GR13svact_pu:2821": "rāhurādityacandrau ca traya ete grahā yadā /",
  "GR13svact_pu:2822": "dṛśyante samavāyena tanmahāgrahaṇaṃ bhavet // SvaT_7.73 //",
  "GR13svact_pu:2823": "sa kālaḥ sarvalokānāṃ mahāpuṇyatamo bhavet /",
  "GR13svact_pu:2824": "tatra snānaṃ tathā dānaṃ pūjāhomajapādikam // SvaT_7.74 //",
  "GR13svact_pu:2825": "yatkṛtaṃ sādhakairdevi tadanantaphalaṃ bhavet /",
  "GR13svact_pu:2826": "tāṃ caivārdhatuṭiṃ tyaktvā śuklapakṣodayo bhavet // SvaT_7.75 //",
  "GR13svact_pu:2827": "śaktigarbhādadhaḥ sṛṣṭis tasmādvṛddhiḥ prajāyate /",
  "GR13svact_pu:2828": "tadārabhya ca karmāṇi śubhānyabhyudayāni ca // SvaT_7.76 //",
  "GR13svact_pu:2829": "dhyānamantrādiyuktasya siddhinte nātra saṃśayaḥ /",
  "GR13svact_pu:2830": "prāṇahaṃso yadā prāptas tv adhastāṃ prathamāṃ tuṭim // SvaT_7.77 //",
  "GR13svact_pu:2831": "pūrvamardhaṃ tvahaḥ proktaṃ tuṭyardhamaparaṃ niśā /",
  "GR13svact_pu:2832": "rāśayo graha ṛksāṇi yogāśca karaṇāni ca // SvaT_7.78 //",
  "GR13svact_pu:2833": "pūrvavatkramayogena tānyudyanti tvaharniśam /",
  "GR13svact_pu:2834": "pratipatsā tu vijñeyā candraścaikakalo bhavet // SvaT_7.79 //",
  "GR13svact_pu:2835": "dvitīyāyāṃ dvitīyā tu vṛddhimeti krameṇa tu /",
  "GR13svact_pu:2836": "tithayaścaivamārabhya yāvatpañcadaśī tuṭi // SvaT_7.80 //",
  "GR13svact_pu:2837": "paurṇamāsī tu vijñeyā tithirvai sādhakena tu /",
  "GR13svact_pu:2838": "tatra pūjā japo dhyānaṃ saṃpūrṇaṃ saphalaṃ bhavet // SvaT_7.81 //",
  "GR13svact_pu:2839": "saṃpūrṇaśca bhavettasyāṃ candro vai cārulocane /",
  "GR13svact_pu:2840": "tasyāścārdhatuṭiryā tu pakṣasaṃdhyā tu sā smṛtā // SvaT_7.82 //",
  "GR13svact_pu:2841": "tasyārdhaṃ paurṇamāsī tu pratipadardhena saṃsthitā /",
  "GR13svact_pu:2842": "hṛtpadmasaṃdhimadhye tu somasya grahaṇaṃ bhavet // SvaT_7.83 //",
  "GR13svact_pu:2843": "ādityena vinā loke somagrahaṇamucyate /",
  "GR13svact_pu:2844": "tatraiva ca mahatpuṇyaṃ dhyānahomajapādibhiḥ // SvaT_7.84 //",
  "GR13svact_pu:2845": "pakṣadvaye 'pi deveśi grahaṇaṃ candrasūryayoḥ /",
  "GR13svact_pu:2846": "nānādiddhipradaṃ hyetat sādhakasyābhiyoginaḥ // SvaT_7.85 //",
  "GR13svact_pu:2847": "mokṣaścaiva punarbhadre pakṣadvayasamujjhitaḥ /",
  "GR13svact_pu:2848": "pakṣadvayaṃ parityajya pūvoktakaraṇena tu // SvaT_7.86 //",
  "GR13svact_pu:2849": "unmanyante sthito nityaṃ paravṛttyavalambakaḥ /",
  "GR13svact_pu:2850": "parityajya tvadhaḥ sarvaṃ dhyānamāsthāya yojayet // SvaT_7.87 //",
  "GR13svact_pu:2851": "tasya muktirna saṃdehas tv anyathā siddhibhāgbhavet /",
  "GR13svact_pu:2852": "pakṣadvaye 'pi grahaṇaṃ bhavedvai sarvadehinām // SvaT_7.88 //",
  "GR13svact_pu:2853": "evametatsamākhyātaṃ yāvadāyurvarānane /",
  "GR13svact_pu:2854": "atraivādhyātmāhorātre tv athābdodaya ucyate // SvaT_7.89 //",
  "GR13svact_pu:2855": "hṛtpadmādūrdhvaparyantaṃ rāśayaḥ ṣaḍ vyavasthitāḥ /",
  "GR13svact_pu:2856": "aṅgulaiḥ ṣaḍbhirekaiko hṛtpadmādyāva śaktitaḥ // SvaT_7.90 //",
  "GR13svact_pu:2857": "aṅgule aṅgule hyatra tithayaḥ pañca saṃsthitāḥ /",
  "GR13svact_pu:2858": "tasyāpyardhaṃ dinaṃ pūrvam aparārdhaṃ niśā bhavet // SvaT_7.91 //",
  "GR13svact_pu:2859": "ṣaṭpañcakāstithīnāṃ ye te ḥorātrāstu māsikāḥ /",
  "GR13svact_pu:2860": "triṃśatā tairahorātrair dvipakṣo māsa ucyate // SvaT_7.92 //",
  "GR13svact_pu:2861": "māsi rāśyudaye hyeṣa adhordhvaprāṇasaṃcare /",
  "GR13svact_pu:2862": "hṛdayādudayasthānāt saṃkrāntirmakare sthitā // SvaT_7.93 //",
  "GR13svact_pu:2863": "ṣaḍaṅgulānyadhastyaktvā kumbhe saṃkramate punaḥ /",
  "GR13svact_pu:2864": "kaṇṭhordhve dvyaṅgulaṃ tyaktvā mīne saṃkramate punaḥ // SvaT_7.94 //",
  "GR13svact_pu:2865": "galordhvādyāvattālvantaṃ tyaktvā meṣe 'tha saṃkramet /",
  "GR13svact_pu:2866": "nāsāntaṃ yāvatsaṃkrāntir aṅgulāni ṣaḍeva hi // SvaT_7.95 //",
  "GR13svact_pu:2867": "eṣā vai viṣusaṃkrāntir uttare saṃvyavasthitā /",
  "GR13svact_pu:2868": "japahomārcanadhyānān mahābhyudayakārikā // SvaT_7.96 //",
  "GR13svact_pu:2869": "nāsāgraṃ tu parityajya prāṇahaṃso vṛṣe caret /",
  "GR13svact_pu:2870": "ṣaḍaṅgulāni saṃtyajya saṃkramenmithune punaḥ // SvaT_7.97 //",
  "GR13svact_pu:2871": "śaktyantaṃ yāvadadhvānaṃ saṃkrāntirmithune smṛtā /",
  "GR13svact_pu:2872": "makarācca samārabhya mithunāntaṃ ca suvrate // SvaT_7.98 //",
  "GR13svact_pu:2873": "uttarayaṇamatraitad aihikīsiddhivarjitam /",
  "GR13svact_pu:2874": "snānaṃ dhyānaṃ tathā dānaṃ pūjāhomajapādikam // SvaT_7.99 //",
  "GR13svact_pu:2875": "sādhakādyaiḥ kṛtaṃ yacca sahastrānekadhā bhavet /",
  "GR13svact_pu:2876": "iha janmani nāpnoti paratraivopatiṣṭhate // SvaT_7.100 //",
  "GR13svact_pu:2877": "dināni tatra vardhante makarānmithunāntikam /",
  "GR13svact_pu:2878": "tatkāle saṃharedvīryaṃ jagatyasmiṃścarācare // SvaT_7.101 //",
  "GR13svact_pu:2879": "haṃso raśmibhirākṛṣya garbhasthaṃ kārayettu tam /",
  "GR13svact_pu:2880": "garbhasthānekadhārūpaṃ yadgṛhītaṃ purātanam // SvaT_7.102 //",
  "GR13svact_pu:2881": "karkaṭādeḥ samārabhya sarvaṃ varṣati tatpunaḥ /",
  "GR13svact_pu:2882": "tasmādārabhya makarād dhyānahomajapādikam // SvaT_7.103 //",
  "GR13svact_pu:2883": "paralokanimittāya tadanantaphalaṃ bhavet /",
  "GR13svact_pu:2884": "puraścaryānimittāya mantragrahavrataṃ ca yat // SvaT_7.104 //",
  "GR13svact_pu:2885": "mīnādāvārabhetsarvaṃ mantrasiddhyarthamātmanaḥ /",
  "GR13svact_pu:2886": "bāhye 'pi taravo loke ṛtuṣaṭkasamīritam // SvaT_7.105 //",
  "GR13svact_pu:2887": "kusumānandamāyānti kusumāyudhadīpakam /",
  "GR13svact_pu:2888": "mantrāḥ kālānurūpeṇa vratacaryādineritāḥ // SvaT_7.106 //",
  "GR13svact_pu:2889": "jñeyabodhapradīptāśca siddhimuktiprasādhakāḥ /",
  "GR13svact_pu:2890": "adhyātmaśabdarūpātmā ṣaḍrasāsvādaneritaḥ // SvaT_7.107 //",
  "GR13svact_pu:2891": "haṃsabodhapradīptastu galake mīnamāśritaḥ /",
  "GR13svact_pu:2892": "śabdasaṃvedanaṃ tasya sphuṭaṃ tatra bhavedyataḥ // SvaT_7.108 //",
  "GR13svact_pu:2893": "tadārabhya japāttasya sarvameva pravartate /",
  "GR13svact_pu:2894": "mithunāntaṃ ca deveśi tataḥ siddhiḥ prajāyate // SvaT_7.109 //",
  "GR13svact_pu:2895": "sahaṃso binduśaktisthaḥ siddhidvārairadhomukhaḥ /",
  "GR13svact_pu:2896": "karkaṭādau sa varṣettu tulāntaṃ tālukāntare // SvaT_7.110 //",
  "GR13svact_pu:2897": "kaṇṭhādadhastato dehī hṛtpadmātsarvato vrajet /",
  "GR13svact_pu:2898": "tasmādihātmasiddhyarthaṃ puṣṭyarthaṃ caiva sādhayet // SvaT_7.111 //",
  "GR13svact_pu:2899": "dakṣiṇāyanaje kāle yasmātsṛṣṭiḥ prajāyate /",
  "GR13svact_pu:2900": "śaktyadho hṛdaye haṃsaḥ saṃkrametkarkaṭe priye // SvaT_7.112 //",
  "GR13svact_pu:2901": "ṣaḍaṅgulāni saṃtyajya siṃhe vai saṃkrametpunaḥ /",
  "GR13svact_pu:2902": "ṣaḍaṅgulaiḥ punastyaktaiḥ kanyāṃ saṃkramate punaḥ // SvaT_7.113 //",
  "GR13svact_pu:2903": "nāsikāgrāttu tālvantaṃ tyaktvaivaṃ viṣuvadbhavet /",
  "GR13svact_pu:2904": "tulāsaṃkrāntireṣoktā dakṣiṇaṃ viṣuvadbhavet // SvaT_7.114 //",
  "GR13svact_pu:2905": "sādhanaṃ yat kṛtaṃ tatra iha janmani kāmadam /",
  "GR13svact_pu:2906": "mṛtyorjayaṃ tathā śāntiṃ puṣṭiṃ tasmātsamārabhet // SvaT_7.115 //",
  "GR13svact_pu:2907": "tasmātsa ṣaḍrasāhāro galādhaḥ prīṇayettanum /",
  "GR13svact_pu:2908": "ṣaḍaṅgulāni tyaktvā tu vṛścike kramate punaḥ // SvaT_7.116 //",
  "GR13svact_pu:2909": "kaṇṭhordhvaṃ dvyaṅgulaṃ tyaktvā kaṇṭhādhaścaturaṅgulam /",
  "GR13svact_pu:2910": "vṛścikaṃ tu parityajya dhanvisaṃkrāntirucyate // SvaT_7.117 //",
  "GR13svact_pu:2911": "ṣaḍaṅgulādadhastāttu dhanvisthaścarate hṛdi /",
  "GR13svact_pu:2912": "hṛtpadmāntaṃ tu vai haṃsaś caritvā ūrdhvagodayaḥ // SvaT_7.118 //",
  "GR13svact_pu:2913": "makarādiṣu saṃkrāntau dvādaśaivaṃ caretsadā /",
  "GR13svact_pu:2914": "amunoktakrameṇaiva āyurvai sarvadehinām // SvaT_7.119 //",
  "GR13svact_pu:2915": "aihikāmuṣmikī siddhir adhamā madhyamottamā /",
  "GR13svact_pu:2916": "ayanadvayamākhyātaṃ mokṣasiddhirdvayojjhitā // SvaT_7.120 //",
  "GR13svact_pu:2917": "ayanadvayaparyanta unmanyante sadā sthitaḥ /",
  "GR13svact_pu:2918": "tatrastho vai japadhyānān mokṣasiddhimavāpnuyāt // SvaT_7.121 //",
  "GR13svact_pu:2919": "mokṣaṃ gatvā tu nāgacchet pratijñā bhairavasya tu /",
  "GR13svact_pu:2920": "asminnabdodaye bhūyo dvādaśābdodayaṃ śṛṇu // SvaT_7.122 //",
  "GR13svact_pu:2921": "caitrasaṃvatsare yasmān māsānāmudayo bhavet /",
  "GR13svact_pu:2922": "tadādi sādhakaistasmāt kartavyaṃ mantrasādhanam // SvaT_7.123 //",
  "GR13svact_pu:2923": "dvādaśābdaḥ sa vijñeyaś caitramāsādvarānane /",
  "GR13svact_pu:2924": "lakṣaṇaṃ tasya vakṣyāmi prāṇo 'sminpravibhāgaśaḥ // SvaT_7.124 //",
  "GR13svact_pu:2925": "tatra saṃvatsareṇaiva amunoktena suvrate /",
  "GR13svact_pu:2926": "ahorātrastu yaḥ prokto dvādaśāṃśaṃ bhajetpriye // SvaT_7.125 //",
  "GR13svact_pu:2927": "dvādaśa te ahorātrā dvādaśābde bhavanti vai /",
  "GR13svact_pu:2928": "pañcabhistāṃstu saṃguṇya dvādaśābda ṛturbhavet // SvaT_7.126 //",
  "GR13svact_pu:2929": "tameva dviguṇaṃ kṛtvā kālastu sa vidhīyate /",
  "GR13svact_pu:2930": "triguṇenaitadayane vatsaraḥ ṣaṅguṇena tu // SvaT_7.127 //",
  "GR13svact_pu:2931": "saṃkrāntayo dvādaśātra yadvadabde prakīrtitāḥ /",
  "GR13svact_pu:2932": "dvādaśābdodaye prāṇe vatsarāste prakīrtitāḥ // SvaT_7.128 //",
  "GR13svact_pu:2933": "dvādaśābde tvahorātrāḥ teṣāṃ saṅkhyāṃ nibodha me /",
  "GR13svact_pu:2934": "sahasrāṇi tu catvāri triśatī viṃśatistathā // SvaT_7.129 //",
  "GR13svact_pu:2935": "dvādaśābdodaye devi prāṇe 'sminkathitā mayā /",
  "GR13svact_pu:2936": "ṣaṣṭyabdodayamatraiva punaśca kathayāmi te // SvaT_7.130 //",
  "GR13svact_pu:2937": "ānandādyāstu te jñeyāḥ ṣaṣṭyabdāstu varānane /",
  "GR13svact_pu:2938": "te cādha ūrdhvage prāṇe ekasminsurasundari // SvaT_7.131 //",
  "GR13svact_pu:2939": "caranti pravibhāgena tathā te kathayāmyaham /",
  "GR13svact_pu:2940": "ānandaprabhṛterdevi mantramārādhayettu yaḥ // SvaT_7.132 //",
  "GR13svact_pu:2941": "tasyānandastu deveśi mantreṇa saha jāyate /",
  "GR13svact_pu:2942": "dvādaśābde tvahorātraṃ pañcadhā bhedayecca tam // SvaT_7.133 //",
  "GR13svact_pu:2943": "ṣaṣṭyabde te tvahorātrāḥ pañcaiva parikīrtitāḥ /",
  "GR13svact_pu:2944": "te vai ṣaṅguṇitāstatra māsa ekaḥ prakīrtitaḥ // SvaT_7.134 //",
  "GR13svact_pu:2945": "taiśca dvādaśabhirdevi varṣamekaṃ vidhīyate /",
  "GR13svact_pu:2946": "aṅgule tu sapañcāṃśe mānametatprakīrtitam // SvaT_7.135 //",
  "GR13svact_pu:2947": "ṣaḍaṅgulaistu pañcābdāḥ ṣaṣṭyabda udayanti te /",
  "GR13svact_pu:2948": "hṛtpadmādyāva śaktyūrdhvaṃ triṃśadabdodayo bhavet // SvaT_7.136 //",
  "GR13svact_pu:2949": "śaktyadho yāvaddhṛtpadmaṃ triṃśadabdodayo bhavet /",
  "GR13svact_pu:2950": "ṣaṣṭyabde ye tvahorātrāḥ saṅkhyāṃ teṣu vadāmyaham // SvaT_7.137 //",
  "GR13svact_pu:2951": "viṃśatistu sahasrāṇi sahasraṃ ṣaṭśatādhikam /",
  "GR13svact_pu:2952": "ahorātrāstu ṣaṣṭyabde saṅkhyātāstu varānane // SvaT_7.138 //",
  "GR13svact_pu:2953": "ṣaṣṭyabdodaya ākhyātaḥ prāṇa ekatra te mayā /",
  "GR13svact_pu:2954": "candrasūryoparāge ca pakṣamāsāyaneṣu ca // SvaT_7.139 //",
  "GR13svact_pu:2955": "yugādiṣu yugānteṣu yacca saṃvatsare 'pyatha /",
  "GR13svact_pu:2956": "varṣadvādaśake caiva ṣaṣṭyabde 'tha varānane // SvaT_7.140 //",
  "GR13svact_pu:2957": "snānadānena yajñaiśca pūjāhomajapena ca /",
  "GR13svact_pu:2958": "jñānayogādibhiścaiva bāhye kāle tu yatkṛtam // SvaT_7.141 //",
  "GR13svact_pu:2959": "amunokte varārohe tatphalaṃ labhate mahat /",
  "GR13svact_pu:2960": "prāṇahaṃsagatiṃ cāre jñātvaikasmiṃstu tadbhajet // SvaT_7.142 //",
  "GR13svact_pu:2961": "svasaṃvedyo bhaveccāro nāḍīcārajayātsphuṭam /",
  "GR13svact_pu:2962": "athavā sa japādevam atyarthamupabṛṃhitaḥ // SvaT_7.143 //",
  "GR13svact_pu:2963": "mantrī yogaṃ vijānāti jñātvā sarvajñatāṃ vrajet /",
  "GR13svact_pu:2964": "punareva pravakṣyāmi nāḍitrayavibhāgataḥ // SvaT_7.144 //",
  "GR13svact_pu:2965": "dakṣinottarasaṃkrāntau viṣuvaccāratastathā /",
  "GR13svact_pu:2966": "yathā caratyasau haṃso jagatyasmiṃścarācare // SvaT_7.145 //",
  "GR13svact_pu:2967": "antaḥsthaḥ kālarūpeṇa kalābhiḥ kalayañjagat /",
  "GR13svact_pu:2968": "nāḍitrayakṛtādhāro mārgatrayavyavasthitaḥ // SvaT_7.146 //",
  "GR13svact_pu:2969": "guṇatrayasamāviṣṭas tridhāvasthāvyavasthitaḥ /",
  "GR13svact_pu:2970": "kāraṇaiḥ ṣaḍbhirākrāntaḥ śaktitritayasaṃyutaḥ // SvaT_7.147 //",
  "GR13svact_pu:2971": "icchājñānakriyāviddhaḥ somasūryāgnimadhyagaḥ /",
  "GR13svact_pu:2972": "dakṣanāsāpuṭe caiva nāḍī vai piṅgalā smṛtā // SvaT_7.148 //",
  "GR13svact_pu:2973": "iḍā caiva tu vāmena suṣumnā madhyataḥ sthitā /",
  "GR13svact_pu:2974": "dakṣiṇe devamārgastu pitṛmārgastathottare // SvaT_7.149 //",
  "GR13svact_pu:2975": "madhyamaḥ śivamārgastu tatra gatvā na jāyate /",
  "GR13svact_pu:2976": "dakṣiṇe sattvajāgratsthaḥ svapnastho vāmato rajaḥ // SvaT_7.150 //",
  "GR13svact_pu:2977": "madhye tamastu vijñeyaṃ suṣuptāvastha eva ca /",
  "GR13svact_pu:2978": "brahmeśvaraśca dakṣastho vāme viṣṇusadāśivau // SvaT_7.151 //",
  "GR13svact_pu:2979": "madhye rudraśivau proktau sarvātītaḥ paraḥ śivaḥ /",
  "GR13svact_pu:2980": "jyeṣṭhājñāne ca dakṣe ca kriyā vāmā tathottare // SvaT_7.152 //",
  "GR13svact_pu:2981": "raudrī cecchā ca madhyasthā parā śaktiḥ parāparā /",
  "GR13svact_pu:2982": "dakṣiṇo tu sthitaḥ sūryo vāme somo virājate // SvaT_7.153 //",
  "GR13svact_pu:2983": "pāke prakāśakatve ca madhyasthaścaiva pāvakaḥ /",
  "GR13svact_pu:2984": "pācayetsarvapākaṃ hi somādiguṇasambhavam // SvaT_7.154 //",
  "GR13svact_pu:2985": "prakāśayetsvasāmarthyāt paratattvamanāmayam /",
  "GR13svact_pu:2986": "rāśayaśca grahāḥ sarve ṛkṣayogādayaśca ye // SvaT_7.155 //",
  "GR13svact_pu:2987": "candrasūryapathenaiva te carantyanupūrvaśaḥ /",
  "GR13svact_pu:2988": "sūryasomau ca te sarve bhuñjate kramaśaḥ priye // SvaT_7.156 //",
  "GR13svact_pu:2989": "somasūryātmakāste vai pathitrayavyavasthitāḥ /",
  "GR13svact_pu:2990": "vāyati tapati sūryaḥ somo varṣati cāmṛtam // SvaT_7.157 //",
  "GR13svact_pu:2991": "somasūryātmakaṃ yasmāj jagatsthāvarajaṅgamam /",
  "GR13svact_pu:2992": "sauro dakṣiṇamārgastu uttarāyaṇasaṃjñitaḥ // SvaT_7.158 //",
  "GR13svact_pu:2993": "vāmaḥ saumyastu yaḥ proktas tatra vai dakṣiṇāyanam /",
  "GR13svact_pu:2994": "somasūryātma viṣuvat puṭadvayaviniḥsṛtam // SvaT_7.159 //",
  "GR13svact_pu:2995": "udaksaṃkrāntayaḥ pañca pañca vai dakṣiṇāyane /",
  "GR13svact_pu:2996": "dakṣiṇottarayormadhye saṃkrāntyā viṣuvaddvayam // SvaT_7.160 //",
  "GR13svact_pu:2997": "sauraśca dakṣiṇo mārgas tv abhicāraprasiddhidaḥ /",
  "GR13svact_pu:2998": "āpyāyane tathā puṣṭau śāntike saumya uttaraḥ // SvaT_7.161 //",
  "GR13svact_pu:2999": "dakṣiṇāduttaraṃ yāti uttaraddakṣiṇaṃ yadā /",
  "GR13svact_pu:3000": "dakṣiṇottarasaṃkrāntiḥ sā caivaṃ saṃvidhīyate // SvaT_7.162 //",
  "GR13svact_pu:3001": "dakṣiṇasyāṃ yadā nāḍyaṃ saṃkrāmettu yadottaram /",
  "GR13svact_pu:3002": "yāvadardhaṃ tu tatrasthaṃ madhyenottarato vahet // SvaT_7.163 //",
  "GR13svact_pu:3003": "tāvattadviṣuvatproktam uttaraṃ tūttarāyaṇe /",
  "GR13svact_pu:3004": "uttarāddakṣiṇāyāṃ tu saṃkrāmansa varānane // SvaT_7.164 //",
  "GR13svact_pu:3005": "yāvadardhaṃ vahettatra ardhaṃ dakṣiṇato vahet /",
  "GR13svact_pu:3006": "viṣuvaddakṣiṇaṃ tāvad dakṣiṇāyanajaṃ priye // SvaT_7.165 //",
  "GR13svact_pu:3007": "tatra pūjā japo homo yatkṛtaṃ muktidaṃ bhavet /",
  "GR13svact_pu:3008": "dhyānayogena dīkṣāyāṃ tatstho vai mocayedguruḥ // SvaT_7.166 //",
  "GR13svact_pu:3009": "bāhye caiva tvahorātre adhyātmaṃ tu varānane /",
  "GR13svact_pu:3010": "caturviṃśatisaṃkrāntīḥ prāṇahaṃsastu saṃkramet // SvaT_7.167 //",
  "GR13svact_pu:3011": "ahani dvādaśa proktā rātrau vai dvādaśa smṛtāḥ /",
  "GR13svact_pu:3012": "pūrvāhṇe viṣuvattvekaṃ madhyāhne tu dvitīyakam // SvaT_7.168 //",
  "GR13svact_pu:3013": "tṛtīyaṃ cāparāhṇe vai ardharātre caturthakam /",
  "GR13svact_pu:3014": "caturdhā viṣuvatproktam ahorātreṇa muktidam // SvaT_7.169 //",
  "GR13svact_pu:3015": "caturviṃśatisaṃkrāntyaḥ samadhātoḥ svabhāvataḥ /",
  "GR13svact_pu:3016": "śatāni nava vai haṃsa ekāmekāṃ vahetsadā // SvaT_7.170 //",
  "GR13svact_pu:3017": "etanmānaṃ samākhyātaṃ anyathā pravahedyadā /",
  "GR13svact_pu:3018": "iṣṭaṃ caivāpyaniṣṭaṃ ca tadā saṃsūcayettu saḥ // SvaT_7.171 //",
  "GR13svact_pu:3019": "ātmārthaṃ vā parārthaṃ vā tasmādyogī nirūpayet /",
  "GR13svact_pu:3020": "pūrvodaye tu saṃprāpte bhāskarasya varānane // SvaT_7.172 //",
  "GR13svact_pu:3021": "jīvitaṃ maraṇaṃ caiva tadārabhya vicārayet /",
  "GR13svact_pu:3022": "susaṃyatamanā yogī vīro yogāsanasthitaḥ // SvaT_7.173 //",
  "GR13svact_pu:3023": "saṃsmarannātmajaṃ prāṇaṃ suṣumnāntargataṃ priye /",
  "GR13svact_pu:3024": "supraśāntastadā tiṣṭhet prāṇaikagatamānasaḥ // SvaT_7.174 //",
  "GR13svact_pu:3025": "prāṇasaṃkrāntikālo vai piṅgalaikasthito vahet /",
  "GR13svact_pu:3026": "pravāhe viṣuvaddevi jñātvā kālaṃ samādiśet // SvaT_7.175 //",
  "GR13svact_pu:3027": "ekābdaṃ jīvitaṃ jñeyam ahorātreṇa suvrate /",
  "GR13svact_pu:3028": "abdadvayaṃ sa jīvettu ahorātradvayena tu // SvaT_7.176 //",
  "GR13svact_pu:3029": "tryabdaṃ tu tribhirevātra caturbhiścaturabdakam /",
  "GR13svact_pu:3030": "pañcābdaṃ pañcadivasaiḥ ṣaḍbhiḥ ṣaḍvarṣameva ca // SvaT_7.177 //",
  "GR13svact_pu:3031": "saptabhiḥ sapta varṣāṇi jīvedaṣṭāṣṭabhirdinaiḥ /",
  "GR13svact_pu:3032": "navabhirnavavarṣāṇi daśabhirdaśa eva ca // SvaT_7.178 //",
  "GR13svact_pu:3033": "dinaikādaśakenaiva varṣaikādaśakaṃ priye /",
  "GR13svact_pu:3034": "dinairdvādaśabhiryogī jīvedvarṣāṇi dvādaśa // SvaT_7.179 //",
  "GR13svact_pu:3035": "saptayāmapravāheṇa ṣaṇmāsānatha jīvati /",
  "GR13svact_pu:3036": "praharānṣaḍvahedyasya māsāṃstrīnvai sa jīvati // SvaT_7.180 //",
  "GR13svact_pu:3037": "pañcapraharavāhena dvayardhamāsāyurva saḥ /",
  "GR13svact_pu:3038": "caturbhiḥ praharaidevi māsamekaṃ sa jīvati // SvaT_7.181 //",
  "GR13svact_pu:3039": "praharatrayavāhena māsārdhaṃ caiva jīvati /",
  "GR13svact_pu:3040": "praharadvayaṃ vahedyasya dinānyaṣṭau sa jīvati // SvaT_7.182 //",
  "GR13svact_pu:3041": "caturaḥ praharāñjīvet praharaṃ tu vahedyadā /",
  "GR13svact_pu:3042": "praharārdhaṃ vahedyasya sa jīvetpraharadvayam // SvaT_7.183 //",
  "GR13svact_pu:3043": "sadyo mṛtyurbhavettasya yasya haṃsastrimārgagaḥ /",
  "GR13svact_pu:3044": "yadārabhya nirūpyeta prāṇe vai kālamīśvaram // SvaT_7.184 //",
  "GR13svact_pu:3045": "māsaḥ pakṣo dinaṃ varṣaṃ tadahaḥ prabhṛti priye /",
  "GR13svact_pu:3046": "saṃlakṣyaivaṃ prayatnena tatkāle niścayo bhavet // SvaT_7.185 //",
  "GR13svact_pu:3047": "uttarāyaṇaje kāle evaṃ te kathitaṃ mayā /",
  "GR13svact_pu:3048": "ayuktasyāpi ca prāṇe mṛtyujñānaṃ nibodha me // SvaT_7.186 //",
  "GR13svact_pu:3049": "karṇarandhrakṛtāṅguṣṭho ghoṣaṃ na śṛṇute yadā /",
  "GR13svact_pu:3050": "maraṇaṃ tasya deveśi ṣaṇmāsena vinirdiśet // SvaT_7.187 //",
  "GR13svact_pu:3051": "ghoṣamadhye paraṃ śabdaṃ cīravākciñcinīravam /",
  "GR13svact_pu:3052": "māsamekaṃ sa jīvettu na śṛṇoti yadā priye // SvaT_7.188 //",
  "GR13svact_pu:3053": "utpāṭaṃ caiva kāṇaṃ ca mṛtyuyogaṃ ca me śṛṇu /",
  "GR13svact_pu:3054": "saṃkrāntipañcakaṃ prāṇo mukharandhre vahedyadā // SvaT_7.189 //",
  "GR13svact_pu:3055": "tamutpāṭaṃ vadedyogaṃ sthānātsthānāntaraṃ vrajet /",
  "GR13svact_pu:3056": "vittanāśastathodvego rogavṛddhiśca jāyate // SvaT_7.190 //",
  "GR13svact_pu:3057": "suhṛdgṛhavināśaśca tejohāniśca jāyate /",
  "GR13svact_pu:3058": "dakṣiṇe puṭa ekasmin dakṣiṇāyanavarjite // SvaT_7.191 //",
  "GR13svact_pu:3059": "saṃkrāntyaṣṭakavāhena kāṇayogo bhaveddhi saḥ /",
  "GR13svact_pu:3060": "bhagandharo 'nugranthaśca netrarogaśca kāmalā // SvaT_7.192 //",
  "GR13svact_pu:3061": "śūlaṃ visphoṭikā duḥkham urodoṣā bhavanti ca /",
  "GR13svact_pu:3062": "vāmanāsāpuṭenaiva saṃkrāntīśca trayodaśa // SvaT_7.193 //",
  "GR13svact_pu:3063": "jvaraḥ śiro 'rtiḥ śūlaṃ ca arśāsi stambha eva ca /",
  "GR13svact_pu:3064": "mūtrakṛcchraṃ pramehaśca pāṇḍurogaśca jāyate // SvaT_7.194 //",
  "GR13svact_pu:3065": "iḍāsthaḥ śleṣmaṇā vyādhiṃ prakopayati suvrate /",
  "GR13svact_pu:3066": "yasmiṃścāre nirūpyeta tatkāladivase pare // SvaT_7.195 //",
  "GR13svact_pu:3067": "vyādhibhiḥ pīḍyate sarvair vāmavāmetaretare /",
  "GR13svact_pu:3068": "athānyatsparśavijñānaṃ nāsādhastāttathopari // SvaT_7.196 //",
  "GR13svact_pu:3069": "ūrdhvena spṛśataścordhvaṃ rugdoṣāḥ prākpracoditāḥ /",
  "GR13svact_pu:3070": "vācākrośābhibhavanaṃ dakṣiṇena vahedyadā // SvaT_7.197 //",
  "GR13svact_pu:3071": "madhye madhyapuṭasparśī parābhibhavatāṃ vrajet /",
  "GR13svact_pu:3072": "itaścetaśca bahudhā saṃkrāntyekā vahedyadā // SvaT_7.198 //",
  "GR13svact_pu:3073": "pūjanaṃ bahusaṃmānaṃ lābhastasya bhavettadā /",
  "GR13svact_pu:3074": "mandacāre suṣumnāyāṃ prāṇahaṃso vahedyadā // SvaT_7.199 //",
  "GR13svact_pu:3075": "bhūlābho dharma aiśvaryaṃ bhaveccātra priyāgamaḥ /",
  "GR13svact_pu:3076": "dvādaśaiva tu saṃkrāntīr vahedviṣuvataikataḥ // SvaT_7.200 //",
  "GR13svact_pu:3077": "tadaikavatsareṇaiva maraṇaṃ tu samādiśet /",
  "GR13svact_pu:3078": "hrasetsaṃkrāntirekaikā māsa eko hrasettadā // SvaT_7.201 //",
  "GR13svact_pu:3079": "saṃkrāntyekā varārohe triṃśatprāṇakṣayodayā /",
  "GR13svact_pu:3080": "dine dine vahedbāhye yāvattriṃśaddināni tu // SvaT_7.202 //",
  "GR13svact_pu:3081": "māsānte tu bhavenmṛtyuḥ sadya eva varānane /",
  "GR13svact_pu:3082": "mṛtyuyogaḥ samākhyāto mayā te varavarṇini // SvaT_7.203 //",
  "GR13svact_pu:3083": "abdaṃ māsaṃ tathā pakṣaṃ tithiṃ velāṃ yadābhyaset /",
  "GR13svact_pu:3084": "yatkālāttu samārabhya tatkālaṃ tu samādiśet // SvaT_7.204 //",
  "GR13svact_pu:3085": "iḍāsuṣumnāmārgeṇa prāṇacāraṃ vidurbudhāḥ /",
  "GR13svact_pu:3086": "dakṣiṇāyanaje kāle evaṃ te kathitaṃ śubham // SvaT_7.205 //",
  "GR13svact_pu:3087": "evaṃ śarīraje kāle mṛtyuṃ cāśubhameva ca /",
  "GR13svact_pu:3088": "jñātvā yogī jayenmṛtyum aśubhānyapyaśeṣataḥ // SvaT_7.206 //",
  "GR13svact_pu:3089": "dhyātvā kāleśasvacchandaṃ haṃsaṃ vā sakaleśvaram /",
  "GR13svact_pu:3090": "nāsikārandhramārgasthaḥ sa sṛjetsaṃharejjagat // SvaT_7.207 //",
  "GR13svact_pu:3091": "tatrasthaḥ kalayetsarvaṃ sarvabhūteṣvavasthitaḥ /",
  "GR13svact_pu:3092": "tatsthaṃ dhyātvā jayenmṛtyuṃ nākalasthaṃ kaletprabhuḥ // SvaT_7.208 //",
  "GR13svact_pu:3093": "dhyānayuktasya ṣaṇmāsāt sarvajñatvaṃ pravartate /",
  "GR13svact_pu:3094": "kālatrayaṃ vijānāti kālayuktastu yogavit // SvaT_7.209 //",
  "GR13svact_pu:3095": "kālahaṃsaṃ sa tu japan dhyāyanvāpi maheśvari /",
  "GR13svact_pu:3096": "sa bhavetkālarūpī vai svacchandaḥ kālavaccaret // SvaT_7.210 //",
  "GR13svact_pu:3097": "hatamṛtyurjarāṃ tyaktvā rogaiḥ sarvabhayojjhitaḥ /",
  "GR13svact_pu:3098": "vijñānaṃ śravaṇaṃ dūrān mananaṃ cāvalokanam // SvaT_7.211 //",
  "GR13svact_pu:3099": "sarvaiśvaryaguṇāvāptir bhavetkālajayātsadā /",
  "GR13svact_pu:3100": "dakṣanāsāpuṭe dhyātvā brāhmaiśvaryamavāpnuyāt // SvaT_7.212 //",
  "GR13svact_pu:3101": "tadāyustatsamaṃ vīryaṃ bhūtakālaṃ ca vettyataḥ /",
  "GR13svact_pu:3102": "bhaviṣyajjño bhavedvāme viṣṇutulyabalaśca saḥ // SvaT_7.213 //",
  "GR13svact_pu:3103": "tatsamaṃ caitadaiśvaryaṃ tadāyuryogirāḍbhavet /",
  "GR13svact_pu:3104": "bhūtaṃ bhavyaṃ bhaviṣyacca sarvaṃ jānāti madhyataḥ // SvaT_7.214 //",
  "GR13svact_pu:3105": "nityaṃ vai dhyānayogena rudrasya samatāṃ vrajet /",
  "GR13svact_pu:3106": "āyuṣā balavīryeṇa rūpaiśvaryeṇa tatsamaḥ // SvaT_7.215 //",
  "GR13svact_pu:3107": "brahmaṇaḥ parabhāvena aiśvaraṃ padamāpnuyāt /",
  "GR13svact_pu:3108": "viṣṇoḥ sadāśivaiśvaryaṃ parabhāvādavāpnuyāt // SvaT_7.216 //",
  "GR13svact_pu:3109": "rudrasya yaḥ paro bhāvo dhyātvā taṃ tu śivo bhavet /",
  "GR13svact_pu:3110": "evaṃ mṛtyujayaḥ khyātaḥ amṛtaṃ dhyāyato jayaḥ // SvaT_7.217 //",
  "GR13svact_pu:3111": "nāḍibhinnālarandhrasthaṃ hṛtpadmaṃ ṣoḍaśacchadam /",
  "GR13svact_pu:3112": "dhyātvā sitaṃ suvikacaṃ kalāṣoḍaśakānvitam // SvaT_7.218 //",
  "GR13svact_pu:3113": "saṃpūrṇāvayavaṃ candraṃ karṇikākāravigraham /",
  "GR13svact_pu:3114": "tanmadhye cintyamātmānaṃ śuddhasphaṭikanirmalam // SvaT_7.219 //",
  "GR13svact_pu:3115": "śrīrāmṛtārṇavāvastha- kallolāmṛtapūritam /",
  "GR13svact_pu:3116": "upariṣṭāddvitīyābjaṃ śaktāmṛtamahodadhau // SvaT_7.220 //",
  "GR13svact_pu:3117": "taccādho mukhapadmaṃ tu paripūrṇendukarṇikam /",
  "GR13svact_pu:3118": "tanmadhye cintayeddhaṃsam adho binduśikhānvitam // SvaT_7.221 //",
  "GR13svact_pu:3119": "varṣantamamṛtaṃ divyaṃ samantātsaṃvicintayet /",
  "GR13svact_pu:3120": "ātmordhvarandhramārgeṇa praviṣṭaṃ tacca cintayet // SvaT_7.222 //",
  "GR13svact_pu:3121": "sitaṃ subahulaṃ sāndram amṛtaṃ mṛtyunāśanam /",
  "GR13svact_pu:3122": "tenāplāvitamātmānaṃ pūryamāṇaṃ vicintayet // SvaT_7.223 //",
  "GR13svact_pu:3123": "padmanālanibaddhaiśca nāḍīrandhramukhaiḥ sadā /",
  "GR13svact_pu:3124": "amṛtāpūritaṃ dehaṃ sarvameva vicintayet // SvaT_7.224 //",
  "GR13svact_pu:3125": "evaṃ vai nityayuktātmā amṛteśasamo bhavet /",
  "GR13svact_pu:3126": "vyādhīnmṛtyuṃ jarāṃ tyaktvā krīḍate tvaṇimādibhiḥ // SvaT_7.225 //",
  "GR13svact_pu:3127": "evaṃ tasyāmṛtadhyānāt kālamṛtyujayo bhavet /",
  "GR13svact_pu:3128": "athavā paratattvasthaḥ sarvakālairna bādhyate // SvaT_7.226 //",
  "GR13svact_pu:3129": "cintayetparamaṃ tattvaṃ kālacāravivarjitam /",
  "GR13svact_pu:3130": "kalākalaṅkanirmuktaṃ niṣkalaṃ paramaṃ padam // SvaT_7.227 //",
  "GR13svact_pu:3131": "niṣkalaṃ cātmatattvaṃ tu kalaṅko deha ucyate /",
  "GR13svact_pu:3132": "saṃyuktaḥ kāraṇaiḥ ṣaḍbhiḥ sarvatattvasamanvitaḥ // SvaT_7.228 //",
  "GR13svact_pu:3133": "varṇo bindustathā nādo vyāpinīśaktisaṃyutaḥ /",
  "GR13svact_pu:3134": "samanāvadhiparyantaḥ kalaṅkādhāra ucyate // SvaT_7.229 //",
  "GR13svact_pu:3135": "ādheyaḥ paramo hyātmā tatparāpyunmanā smṛtā /",
  "GR13svact_pu:3136": "tasyāścānte paraṃ tattvaṃ sakalākalavarjitam // SvaT_7.230 //",
  "GR13svact_pu:3137": "vyāpakaṃ sarvatobhadraṃ sarvāntaḥ sarvatomukham /",
  "GR13svact_pu:3138": "pañcapañcakatattvastham aṣṭādaśaguṇānvitam // SvaT_7.231 //",
  "GR13svact_pu:3139": "yadyasmiṃstu paraṃ vetti tadā mucyeta bandhanāt /",
  "GR13svact_pu:3140": "kāraṇāni ca mantrāśca nivṛttyādyāḥ kalāstathā // SvaT_7.232 //",
  "GR13svact_pu:3141": "binduścaivārdhacandraśca nirodhī nāda ūrdhvargaḥ /",
  "GR13svact_pu:3142": "śaktiśca vyāpinī caiva samanātmā tathonmanā // SvaT_7.233 //",
  "GR13svact_pu:3143": "pañcapañcakametaddhi kathitaṃ te varānane /",
  "GR13svact_pu:3144": "tattvānyeva tu ṣaṭtriṃśat guṇāṃścaiva nibodha me // SvaT_7.234 //",
  "GR13svact_pu:3145": "ahaṃkāro dhīrmanaśca indriyārthāstathaiva ca /",
  "GR13svact_pu:3146": "grahaṇaṃ sparśa ādhāraḥ śaktiścaivāṣṭamī smṛtā // SvaT_7.235 //",
  "GR13svact_pu:3147": "ete cāṣṭau guṇāḥ aṣṭau bhairavā bhairavāvṣṭakam /",
  "GR13svact_pu:3148": "prāṇahaṃsastathā śaktiḥ guṇā aṣṭādaśa tvime // SvaT_7.236 //",
  "GR13svact_pu:3149": "eteṣu tatparaṃ tattvam uccārālambanādṛte /",
  "GR13svact_pu:3150": "akṣarākṣaranirmuktaṃ paraṃ tattvamanakṣaram // SvaT_7.237 //",
  "GR13svact_pu:3151": "akṣareṣu kuto mokṣa ākāśo kusumaṃ kutaḥ /",
  "GR13svact_pu:3152": "yāvaduccāryate vācā yāvallekhye 'pi tiṣṭhati // SvaT_7.238 //",
  "GR13svact_pu:3153": "tāvatsa sakalo jñeyo niṣkalo bhedavarjitaḥ /",
  "GR13svact_pu:3154": "sṛṣṭisaṃhāranirmuktaḥ kriyākālavivarjitaḥ // SvaT_7.239 //",
  "GR13svact_pu:3155": "adhaścāre bhavetsṛṣṭir ūrdhve saṃhāra ucyate /",
  "GR13svact_pu:3156": "adhaścāreṇa jāto 'sau urdhve caiva mṛto bhavet // SvaT_7.240 //",
  "GR13svact_pu:3157": "sūtakaṃ mṛtakaṃ tyaktvā tiṣṭhedvai tattvavṛttitaḥ /",
  "GR13svact_pu:3158": "tattvavṛttiśca vyākhyātā sarvādhvopādhivarjitā // SvaT_7.241 //",
  "GR13svact_pu:3159": "tattvādhvadharmanirmukhtaḥ kāraṇaiśca vivarjitaḥ /",
  "GR13svact_pu:3160": "tattvavṛttau sthito yogī sarvārambhavivarjitaḥ // SvaT_7.242 //",
  "GR13svact_pu:3161": "rāgadveṣavinirmukto viṣādānandavarjitaḥ /",
  "GR13svact_pu:3162": "nākāṅkṣenna ca nindettu viṣayāṃśca kadācana // SvaT_7.243 //",
  "GR13svact_pu:3163": "samaḥ śatrau ca mitre ca brāhmaṇe śvapace samaḥ /",
  "GR13svact_pu:3164": "tulyadarśī bhavennityaṃ sarvaṃ śivamayaṃ smaret // SvaT_7.244 //",
  "GR13svact_pu:3165": "ātmānaṃ ca tathaivaivaṃ sarvathaiva sadā smaret /",
  "GR13svact_pu:3166": "sarvatattvāni bhūtāni varṇā mantrāśca ye smṛtāḥ // SvaT_7.245 //",
  "GR13svact_pu:3167": "nityaṃ tasya vaśāste vai śivabhāvanayānayā /",
  "GR13svact_pu:3168": "nacāsau kurute puṇyaṃ naiva pāpaṃ ca suvrate // SvaT_7.246 //",
  "GR13svact_pu:3169": "kṛtakṛtyaḥ prasannātmā kṛtyaṃ cāsya na vidyate /",
  "GR13svact_pu:3170": "iha loke parasmiṃśca paripūrṇastu sarvadā // SvaT_7.247 //",
  "GR13svact_pu:3171": "dharmādharmavinirmuktaḥ puṇyapāpavivarjitaḥ /",
  "GR13svact_pu:3172": "na cāsya bhakṣyābhakṣyaṃ hi na peyāpeyameva ca // SvaT_7.248 //",
  "GR13svact_pu:3173": "nāpavitraṃ hi tasyāsti na pavitraṃ hi suvrate /",
  "GR13svact_pu:3174": "nirapekṣo hyasau nityaṃ sarvāpekṣāvivarjitaḥ // SvaT_7.249 //",
  "GR13svact_pu:3175": "nāsya kṣetraṃ nāsya tīrthaṃ niyamo yama eva ca /",
  "GR13svact_pu:3176": "kṣetraṃ tasya parā śaktir yataḥ sarvaṃ prasūyate // SvaT_7.250 //",
  "GR13svact_pu:3177": "sarvādhvāno yato devi tatrasthāḥ pracaranti vai /",
  "GR13svact_pu:3178": "tīrthaṃ caiva paraṃ śāntaṃ nityaṃ cānandaviśvagam // SvaT_7.251 //",
  "GR13svact_pu:3179": "yena vyāptamidaṃ viśvam anantaṃ viśvaśaktibhiḥ /",
  "GR13svact_pu:3180": "nityaṃ viraktiḥ saṃsārād yamo 'yam parikīrtitaḥ // SvaT_7.252 //",
  "GR13svact_pu:3181": "niyamo bhāvanā nityaṃ paratattvaikatānatā /",
  "GR13svact_pu:3182": "nātmano bhāvayejjātiṃ na kulaṃ na ca bāndhavān // SvaT_7.253 //",
  "GR13svact_pu:3183": "ācaretsarvavarṇatvaṃ na ca varṇeṣu vartayet /",
  "GR13svact_pu:3184": "parabhāvanayā nityaṃ paradharmeṇa vartayet // SvaT_7.254 //",
  "GR13svact_pu:3185": "sarvajñaḥ paritṛptaśca paripūrṇaḥ svabhāvataḥ /",
  "GR13svact_pu:3186": "svatantro 'luptasāmarthyas tv anādinidhanāśritaḥ // SvaT_7.255 //",
  "GR13svact_pu:3187": "anādibodho hyatulaḥ kālavelāvivarjitaḥ /",
  "GR13svact_pu:3188": "cāroccāravinirmuktas tv ahorātravivarjitaḥ // SvaT_7.256 //",
  "GR13svact_pu:3189": "na divā jāgaraṃ kuryān na ca rātrau svapetkvacit /",
  "GR13svact_pu:3190": "svabhāvenaiva saṃtiṣṭhad dinarātrivivarjitaḥ // SvaT_7.257 //",
  "GR13svact_pu:3191": "evaṃ vai vartate yogī pareṇa samatāṃ vrajet /",
  "GR13svact_pu:3192": "na ca taṃ kalayetkālaḥ kalpakoṭiśatairapi // SvaT_7.258 //",
  "GR13svact_pu:3193": "jīvanneva vimukto 'sau yasyaiṣā bhāvanā sadā /",
  "GR13svact_pu:3194": "śivo hi bhāvito nityaṃ na kālaḥ kalayecchivam // SvaT_7.259 //",
  "GR13svact_pu:3195": "yogī svacchandayogena svacchandagaticāriṇā /",
  "GR13svact_pu:3196": "sa svacchandapade yuktaḥ svacchandasamatāṃ vrajet // SvaT_7.260 //",
  "GR13svact_pu:3197": "svacchandaścaiva svacchandaḥ svacchando vicaretsadā /",
  "GR13svact_pu:3198": "evaṃ vai mṛtyuliṅgāni riṣṭānyanyāni yāni ca // SvaT_7.261 //",
  "GR13svact_pu:3199": "yogājjānāti yogīndro nādajāntargatāni ca /",
  "GR13svact_pu:3200": "nirjityaitāni yogena evamuktavrameṇa tu // SvaT_7.262 //",
  "GR13svact_pu:3201": "ayogī yāni jānāti ayukto vāpi suvrate /",
  "GR13svact_pu:3202": "bahirliṅgāni tānyatra aṅgāriṣṭāni me śṛṇu // SvaT_7.263 //",
  "GR13svact_pu:3203": "śuṣkatālvoṣṭhakaṇṭhaśced akasmāddhūsaracchaviḥ /",
  "GR13svact_pu:3204": "skandhau ca bhaṅgamāyātaḥ ṣaṇmāsānmṛtyumāpnuyāt // SvaT_7.264 //",
  "GR13svact_pu:3205": "sunīlaṃ maṇḍalaṃ vyomni yaḥ paśyati dine dine /",
  "GR13svact_pu:3206": "sitaṃ haritakṛṣṇaṃ ca vatsarārdhānmriyeta saḥ // SvaT_7.265 //",
  "GR13svact_pu:3207": "viraśmiṃ paśyati raviṃ somaṃ vai lakṣmavarjitam /",
  "GR13svact_pu:3208": "tārāṃ jyotsnāṃ ca kṛṣṇāṃ vai paśyetṣaṇmāsajīvitaḥ // SvaT_7.266 //",
  "GR13svact_pu:3209": "hiraṇyavarṇaṃ puruṣaṃ piṅgalaṃ kṛṣṇameva ca /",
  "GR13svact_pu:3210": "svapne saṃpaśyate yo vai ṣaṇmāsānso 'pi jīvati // SvaT_7.267 //",
  "GR13svact_pu:3211": "ātmano hyaśiracchāyāṃ paśyetṣaṇmāsajīvitaḥ /",
  "GR13svact_pu:3212": "tailābhyaṅgaṃ tathā pānaṃ raktasraganulepanam // SvaT_7.268 //",
  "GR13svact_pu:3213": "raktāmbarāṇi kṛṣṇāni svapne paśyati vai yadā /",
  "GR13svact_pu:3214": "pretaiḥ piśācai rakṣobhiḥ śvagomāyukasūkaraiḥ // SvaT_7.269 //",
  "GR13svact_pu:3215": "vṛtaṃ yātaṃ gṛddhrakākair mahiṣairuṣṭragardabhaiḥ /",
  "GR13svact_pu:3216": "aṅgabhakṣaṇamudvāhaṃ nagnaṃ cātīva vihvalam // SvaT_7.270 //",
  "GR13svact_pu:3217": "svapne ca paśyate yo vai varṣamekaṃ sa jīvati /",
  "GR13svact_pu:3218": "śaṃkhāvarte bhujāmadhye gulphayormarmasandhiṣu // SvaT_7.271 //",
  "GR13svact_pu:3219": "so 'vaśyaṃ vadhamāyāti yasyaitatspandanaṃ na hi /",
  "GR13svact_pu:3220": "somārkamaṇḍalaṃ dehe dhruvaṃ caiva tvarundhatīm // SvaT_7.272 //",
  "GR13svact_pu:3221": "na paśyati mahāyānaṃ so 'vaśyaṃ mriyate naraḥ /",
  "GR13svact_pu:3222": "tālurandhragato dhūmo mahāyānaṃ taducyate // SvaT_7.273 //",
  "GR13svact_pu:3223": "jihvā tvarundhatītyuktā nāsāgraṃ dhruva ucyate /",
  "GR13svact_pu:3224": "netrānte karajākrānte maṇḍalaṃ somasūryayoḥ // SvaT_7.274 //",
  "GR13svact_pu:3225": "na paśyedgagane 'pyetat so 'vaśyaṃ mriyate naraḥ /",
  "GR13svact_pu:3226": "sthūlo 'kasmācca jāyeta akasmādvai bhavetkṛśaḥ // SvaT_7.275 //",
  "GR13svact_pu:3227": "atikruddho 'tibhītaśca varṣamekaṃ sa jīvati /",
  "GR13svact_pu:3228": "kṛṣṇāmbaradharaṃ kṛṣṇaṃ lohadaṇḍakarodyatam // SvaT_7.276 //",
  "GR13svact_pu:3229": "naraṃ cābhimukhaṃ svapne dṛṣṭvā māsatrayāyuṣam /",
  "GR13svact_pu:3230": "hṛdayaṃ śuṣyate yasya snātamātrasya tatkṣaṇāt // SvaT_7.277 //",
  "GR13svact_pu:3231": "gātraṃ caivāpyanuṣṇaṃ ca ṛtumekaṃ sa jīvati /",
  "GR13svact_pu:3232": "dhanurniśi divā colkā vyabhre vidyutpradarśanam // SvaT_7.278 //",
  "GR13svact_pu:3233": "digdāho 'pluṣṭadeśe 'pi māsamekaṃ sa jīvati /",
  "GR13svact_pu:3234": "cakṣuṣī sravato yasya śabdaṃ na śṛṇuyāt sphuṭam // SvaT_7.279 //",
  "GR13svact_pu:3235": "nāghrāti gandhaṃ vāgjāḍyaṃ māsamekaṃ gatāyuṣaḥ /",
  "GR13svact_pu:3236": "raktapadmopamaṃ vaktraṃ jihvā kṛṣṇā ca yasya vai // SvaT_7.280 //",
  "GR13svact_pu:3237": "gātre varṇānyanekāni hṛdayaṃ yasya roditi /",
  "GR13svact_pu:3238": "tālukampo 'tha nābheśca ardhamāsaṃ sa jīvati // SvaT_7.281 //",
  "GR13svact_pu:3239": "pratyakṣakākanāsīro dīpadhūmaṃ na jighrati /",
  "GR13svact_pu:3240": "pūrvadṛṣṭaṃ na jānāti caturmāsaṃ sa jīvati // SvaT_7.282 //",
  "GR13svact_pu:3241": "binduṃ yastu na paśyettu nityaṃ vaktrānugaṃ hitam /",
  "GR13svact_pu:3242": "nityaṃ vahati hikkāṃ tu varṣamekaṃ sa jīvati // SvaT_7.283 //",
  "GR13svact_pu:3243": "bahirliṅgāni caitāni aṅgāriṣṭāni yāni ca /",
  "GR13svact_pu:3244": "pūjayā japahomena dhyānadhāraṇayā priye // SvaT_7.284 //",
  "GR13svact_pu:3245": "kṛtarakṣāvidhānena jīyante nātra saṃśayaḥ /",
  "GR13svact_pu:3246": "nāḍīnāṃ śodhanaṃ caiva vāyūnāṃ ca jayaḥ katham // SvaT_7.285 //",
  "GR13svact_pu:3247": "sthānaṃ rūpaṃ ca śabdaṃ ca karma brūhi mama prabho /",
  "GR13svact_pu:3248": "paramo yogasadbhāvo guhyādguhyataraḥ priye // SvaT_7.286 //",
  "GR13svact_pu:3249": "yo na kasyacidākhyātas taṃ yogaṃ śṛṇu tattvataḥ /",
  "GR13svact_pu:3250": "supraśaste bhūpradeśe nāgnitoyasamīpataḥ // SvaT_7.287 //",
  "GR13svact_pu:3251": "vālukāśarkarāhīne śuṣkavṛkṣavivarjite /",
  "GR13svact_pu:3252": "niḥśabdakīṭavalmīke ītibhiḥ parivarjite // SvaT_7.288 //",
  "GR13svact_pu:3253": "puṇye dharmiṣṭhasaṃvāse tatra yogaṃ samabhyaset /",
  "GR13svact_pu:3254": "devadevaṃ samabhyarcya bhairavaṃ savināyakam // SvaT_7.289 //",
  "GR13svact_pu:3255": "pūrvācāryānnamaskṛtya yukto dhyānaparāyaṇaḥ /",
  "GR13svact_pu:3256": "āsanaṃ svastikaṃ baddhvā padmakaṃ bhadrameva vā // SvaT_7.290 //",
  "GR13svact_pu:3257": "sāpāśrayaṃ sārdhacandraṃ yogapaṭṭaṃ yathāsukham /",
  "GR13svact_pu:3258": "dahanotpūyane kṛtvā plāvayedamṛtena ca // SvaT_7.291 //",
  "GR13svact_pu:3259": "sabāhyābhyantareṇaiva sakalīkaraṇaṃ tataḥ /",
  "GR13svact_pu:3260": "antaryāgaṃ yathāpūrvam uccāryaṃ ca paraṃ tathā // SvaT_7.292 //",
  "GR13svact_pu:3261": "daśadhā yogamārgeṇa haṃsasvacchandamabhyaset /",
  "GR13svact_pu:3262": "mantraṃ bindumatītaṃ tu nādāntajyotirākṛtim // SvaT_7.293 //",
  "GR13svact_pu:3263": "saṃkalpya kalpanālakṣyaṃ dhyāyedvai tena sarvagam /",
  "GR13svact_pu:3264": "apasavyena pūryeta savyenaiva virecayet // SvaT_7.294 //",
  "GR13svact_pu:3265": "nāḍīsaṃśodhanaṃ caitan mokṣamārgapathasya ca /",
  "GR13svact_pu:3266": "recanātpūraṇādrodhāt prāṇāyāmasridhā smṛtaḥ // SvaT_7.295 //",
  "GR13svact_pu:3267": "sāmānyā bahirete tu punaścābhyantare trayaḥ /",
  "GR13svact_pu:3268": "ābhyantareṇa recyeta pūryetābhyantareṇa tu // SvaT_7.296 //",
  "GR13svact_pu:3269": "niṣkampaṃ kumbhakaṃ kṛtvā kāryāścābhyantarāstrayaḥ /",
  "GR13svact_pu:3270": "nābhyāṃ hṛdayasaṃcārān manaścendriyagocarāt // SvaT_7.297 //",
  "GR13svact_pu:3271": "prāṇāyāmaścaturthastu supraśānta iti śrutaḥ /",
  "GR13svact_pu:3272": "prāṇarodhe tu saṃpūrṇe nābhau nītvā samucchvasan // SvaT_7.298 //",
  "GR13svact_pu:3273": "śanairvimocayedvāyuṃ vāmanāsāpuṭena tu /",
  "GR13svact_pu:3274": "vāyavī dhāraṇāṅguṣṭhe āgneyī nābhimadhyataḥ // SvaT_7.299 //",
  "GR13svact_pu:3275": "māheyī kaṇṭhadeśe tu vāruṇī ghaṇṭikāśrayā /",
  "GR13svact_pu:3276": "ākāśadhāraṇā mūrdhni sarvasiddhikarī smṛtā // SvaT_7.300 //",
  "GR13svact_pu:3277": "ekadvitricatuṣpañca- saṃkhyoddhātaiḥ prasiddhyati /",
  "GR13svact_pu:3278": "saṃniruddhe tu vai prāṇe mūrdhni gatvā nivartate // SvaT_7.301 //",
  "GR13svact_pu:3279": "sa udghāta iti prokto jñātavyo yogibhiḥ sadā /",
  "GR13svact_pu:3280": "rāgadveṣau prahīyete prāṇāyāmaiḥ sudhāritaiḥ // SvaT_7.302 //",
  "GR13svact_pu:3281": "dhāraṇābhirdahetpāpaṃ pratyāhāre 'kṣasaṃyamaḥ /",
  "GR13svact_pu:3282": "hṛdgude nābhikaṇṭhe ca sarvasandhau tathaiva ca // SvaT_7.303 //",
  "GR13svact_pu:3283": "prāṇādyāḥ saṃsthitā hyete rūpaṃ śabdaṃ ca me śṛṇu /",
  "GR13svact_pu:3284": "drutatāranibho rakta indragopakasaṃnibhaḥ // SvaT_7.304 //",
  "GR13svact_pu:3285": "kṣīrābhaḥ sphaṭikābhaśca pañcānāṃ rūpalakṣaṇaṃ /",
  "GR13svact_pu:3286": "ghaṇṭākaṃsābdamadhuro gajanādo mahādhvaniḥ // SvaT_7.305 //",
  "GR13svact_pu:3287": "prāṇādināṃ tu pañcānām ayaṃ śabda udāhṛtaḥ /",
  "GR13svact_pu:3288": "jalpitaṃ hasitaṃ gītaṃ nṛttaṃ yuddhagatiḥ kalāḥ // SvaT_7.306 //",
  "GR13svact_pu:3289": "śilpaṃ ca sarvakarmāṇi prāṇasyaiva viceṣṭitam /",
  "GR13svact_pu:3290": "praveśayedannapānaṃ tanmalaṃ srāvayedadhaḥ // SvaT_7.307 //",
  "GR13svact_pu:3291": "andhatvaṃ śrotrarogaṃ ca apānastu kariṣyati /",
  "GR13svact_pu:3292": "aśitaṃ līḍhapītaṃ ca samānaḥ samatāṃ nayet // SvaT_7.308 //",
  "GR13svact_pu:3293": "kṣobho hikkā tathā chikkā udānasya viceṣṭitam /",
  "GR13svact_pu:3294": "svedaśca romaharṣaśca śūlaṃ dāho 'ṅgabhañjanam // SvaT_7.309 //",
  "GR13svact_pu:3295": "vyānasyaitāni karmāṇi sparśaṃ caiva sa vindati /",
  "GR13svact_pu:3296": "aṅguṣṭhajānuhṛdaye locane mūrdhni saṃsthitāḥ // SvaT_7.310 //",
  "GR13svact_pu:3297": "nāgādyāḥ bahurūpāśca karma tveṣāṃ nibodha me /",
  "GR13svact_pu:3298": "āhlādodvegajanakaḥ śoṣaṇastrāsanastathā // SvaT_7.311 //",
  "GR13svact_pu:3299": "nāgaḥ kūrmaśca kṛkaro devadattaśca pañcamaḥ /",
  "GR13svact_pu:3300": "atinidrākaraścānyo yojakaśca dhanaṃjayaḥ // SvaT_7.312 //",
  "GR13svact_pu:3301": "śvāsasaṃkocanacchedā ghurghurotkramaṇaṃ tathā /",
  "GR13svact_pu:3302": "nāgādīnāṃ tu pañcānāṃ mṛtyukāle viceṣṭitam // SvaT_7.313 //",
  "GR13svact_pu:3303": "na caiva yāti cotkrāntau tanuṃ tyaktvā dhanañjayaḥ /",
  "GR13svact_pu:3304": "ākuñcayati vai kūrmaḥ śoṣayecca kalevaram // SvaT_7.314 //",
  "GR13svact_pu:3305": "prāṇameva jayetpūrvaṃ jite prāṇe jitaṃ manaḥ /",
  "GR13svact_pu:3306": "jite manasi śāntasya paraṃ tattvaṃ prakāśate // SvaT_7.315 //",
  "GR13svact_pu:3307": "prāṇāpānaṃ gude dhyāyet prāṇasamānaṃ nābhitaḥ /",
  "GR13svact_pu:3308": "prāṇodānaṃ tu kaṇṭhe tu prāṇavyānaṃ tu sarvagam // SvaT_7.316 //",
  "GR13svact_pu:3309": "nāgādyāḥ prāṇasaṃyuktāḥ svasthāneṣu nirodhayet /",
  "GR13svact_pu:3310": "niruddhasya ca yaḥ kālas taṃ vakṣyāmi nibodha me // SvaT_7.317 //",
  "GR13svact_pu:3311": "tālātprabhṛti taṃ dhyāyed yāvatpañcaśataṃ gatam /",
  "GR13svact_pu:3312": "jito 'nilo bhavatyeva saṃkrāntyutkrāntikarmaṇi // SvaT_7.318 //",
  "GR13svact_pu:3313": "divyā kāntiḥ śubho gandhaḥ prajñā cāsya vivardhate /",
  "GR13svact_pu:3314": "divyā dṛṣṭiśca śravaṇaṃ divyā vākca prajāyate // SvaT_7.319 //",
  "GR13svact_pu:3315": "vāyuvadvicarellokān siddhāndevāṃśca paśyati /",
  "GR13svact_pu:3316": "manasā cintitāvāptiḥ pravarteta guṇāṣṭakam // SvaT_7.320 //",
  "GR13svact_pu:3317": "sarvakāmasusaṃpūrṇaḥ sarvadvandvavivarjitaḥ /",
  "GR13svact_pu:3318": "saṃsārabandhanirmuktaḥ śivatulyaśca jāyate // SvaT_7.321 //",
  "GR13svact_pu:3319": "prāṇāpānau tu saṃyojya hrasvakoṭisamanvitau /",
  "GR13svact_pu:3320": "nābhyādhāre ca yogīndraḥ svedaḥ kampaśca jāyate // SvaT_7.322 //",
  "GR13svact_pu:3321": "punareva tu hṛtsthau hi prāṇāpānau nirodhayet /",
  "GR13svact_pu:3322": "dīrghakoṭisamāyogāt tatkṣaṇācca patedbhuvi // SvaT_7.323 //",
  "GR13svact_pu:3323": "kaṇṭhasthaṃ ca tathaiveha prāṇameva nirodhayet /",
  "GR13svact_pu:3324": "plutakoṭisamāyogāt svapnavṛttistato bhavet // SvaT_7.324 //",
  "GR13svact_pu:3325": "bhrūmadhye binduyogena prāṇarodhaṃ tu kārayet /",
  "GR13svact_pu:3326": "suṣuptaṃ jāyate tatra kṣaṇāccaiva prabuddhyate // SvaT_7.325 //",
  "GR13svact_pu:3327": "mūrdhadvāraṃ samāśritya niṣkalaṃ dhyānamārabhet /",
  "GR13svact_pu:3328": "evamabhyasatastasya pratyayastu tadā bhavet // SvaT_7.326 //",
  "GR13svact_pu:3329": "pipīlakaṇṭakāvedho mūrdhvadvāraṃ vibhindataḥ /",
  "GR13svact_pu:3330": "bhittvā krameṇa sarvaṇi unmanyantāni yāni tu // SvaT_7.327 //",
  "GR13svact_pu:3331": "pūrvoktalakṣṇairdevi tyaktvā svacchandatāṃ vrajet /",
  "GR13svact_pu:3332": "jāyate unmanastvaṃ hi dehenānena sādhake // SvaT_7.328 //",
  "GR13svact_pu:3333": "saṃkrāmetparadeheṣu kṣuttṛṣṇābhyāṃ na bādhyate /",
  "GR13svact_pu:3334": "atītānāgataṃ caiva trailokye yatpravartate // SvaT_7.329 //",
  "GR13svact_pu:3335": "pratyakṣaṃ tadbhavettasya sarvajñatvaṃ ca jāyate /",
  "GR13svact_pu:3336": "prasaṅge 'dhyātmakālasya jñānaṃ vijñānameva ca // SvaT_7.330 //",
  "GR13svact_pu:3337": "sarvametatsamākhyātam aṃśakāṃśca nibodha me // SvaT_7.331 //",
  "GR13svact_pu:3338": "iti svacchandatantre saptamaḥ paṭalaḥ",
  "GR13svact_pu:3339": "aṣṭamaḥ paṭalaḥ",
  "GR13svact_pu:3340": "aṃśakaṃ ṣaḍvidhaṃ devi kathayāmyanupūrvaśaḥ /",
  "GR13svact_pu:3341": "bhāvāṃśakaḥ svabhāvāṃśaḥ puṣpapātāṃśa eva ca // SvaT_8.1 //",
  "GR13svact_pu:3342": "mantrāṃśakaḥ smṛtaścānyas tv aṃśakāpādanaṃ dvidhā /",
  "GR13svact_pu:3343": "devānusmaraṇaṃ bhāvaḥ sahajaṃ taṃ vijānata // SvaT_8.2 //",
  "GR13svact_pu:3344": "svabhāvaśca bhavecceṣṭā kathayāmyanupūrvaśaḥ /",
  "GR13svact_pu:3345": "brahmāṃśo vedabhaktastu rudrāṃśaṃ ca nibodha me // SvaT_8.3 //",
  "GR13svact_pu:3346": "rudrabhaktaḥ suśīlaśca śivaśāstrarataḥ sadā /",
  "GR13svact_pu:3347": "viṣṇvaṃśo viṣṇubhaktaśca candrāṃśaḥ priyadarśanaḥ // SvaT_8.4 //",
  "GR13svact_pu:3348": "sarvadevarataḥ śānto yakṣāṃśo dhanasaṃgrahī /",
  "GR13svact_pu:3349": "lubdho garvitamṛṣṭāśī vātāṃśaścapalaḥ smṛtaḥ // SvaT_8.5 //",
  "GR13svact_pu:3350": "sarpavisrambhagāmī syān nāgāṃśo dīrghaśāyyatha /",
  "GR13svact_pu:3351": "dīrgharoṣaḥ pūtivaktro gurukṣīraruciḥ sadā // SvaT_8.6 //",
  "GR13svact_pu:3352": "gāndharvo gāyano nityaṃ śivabhakto varānane /",
  "GR13svact_pu:3353": "vidyādharāṃśakaḥ prāṇī daityāṃśo dveṣaṇaḥ smṛtaḥ // SvaT_8.7 //",
  "GR13svact_pu:3354": "kāmāṃśo rūpavāṃścaiva subhago gaṇikāpriyaḥ /",
  "GR13svact_pu:3355": "rakṣoṃśaḥ krūranistriṃśo devadveṣī dvijeṣu ca // SvaT_8.8 //",
  "GR13svact_pu:3356": "piśācāṃśaśchalānveṣī vāsare bhīrukātaraḥ /",
  "GR13svact_pu:3357": "agnyaṃśaḥ paruṣastīvra uṣṇādaḥ piṅgalastathā // SvaT_8.9 //",
  "GR13svact_pu:3358": "savitraṃśaśca tejasvī pūrtadharmarataḥ sadā /",
  "GR13svact_pu:3359": "iṣṭāni kurute nityaṃ dayāluḥ śivabhāvitaḥ // SvaT_8.10 //",
  "GR13svact_pu:3360": "svasiddheḥ phaladāḥ sarve svadhyānajapahomataḥ /",
  "GR13svact_pu:3361": "bhairavāṅgasamālabdhāḥ sarve devā varānane // SvaT_8.11 //",
  "GR13svact_pu:3362": "bhairavāstu smṛtāḥ sarve sarvasiddhiphalapradāḥ /",
  "GR13svact_pu:3363": "svabhāvāṃśaḥ samākhyātaḥ sādhakānāṃ hitāya vai // SvaT_8.12 //",
  "GR13svact_pu:3364": "puṣpapātavaśānnāma kartavyaṃ surasundari /",
  "GR13svact_pu:3365": "sa mantraḥ siddhyate tasya tamevārādhayedyadi // SvaT_8.13 //",
  "GR13svact_pu:3366": "aṃśakāpādanaṃ devi kathayāmi samāsataḥ /",
  "GR13svact_pu:3367": "vaihāyasaṃ dhvaja caiva homayedyastu sādhakaḥ // SvaT_8.14 //",
  "GR13svact_pu:3368": "sa mantraḥ siddhyate tasya aryanto 'pi hi suvrate /",
  "GR13svact_pu:3369": "anaṃśako 'pi yo mantro jñātacihnairvarānane // SvaT_8.15 //",
  "GR13svact_pu:3370": "tadā yāgaṃ purā kṛtvā agnau homaṃ tu kārayet /",
  "GR13svact_pu:3371": "śiṣyasya pūrvavatkarma kṛtvā tu vidhipūrvakam // SvaT_8.16 //",
  "GR13svact_pu:3372": "pūrṇāhutiprayogeṇa yojayecchāśvate pade /",
  "GR13svact_pu:3373": "paratattvamabhidhyāyan sādhayenmanasepsitam // SvaT_8.17 //",
  "GR13svact_pu:3374": "mantrāṃśaṃ gaṇayitvā tu gṛhṇīyātsuvicāritam /",
  "GR13svact_pu:3375": "hīnamadhyasamutkṛṣṭaṃ kathayāmi samāsataḥ // SvaT_8.18 //",
  "GR13svact_pu:3376": "hīnaṃ śatruṃ vijānīyān madhyamaṃ sādhyarūpiṇam /",
  "GR13svact_pu:3377": "siddhaṃ caiva susiddhaṃ ca uttamaṃ parikīrtitam // SvaT_8.19 //",
  "GR13svact_pu:3378": "mantrākṣaraṃ tu viśleṣya mātrābindusamanvitam /",
  "GR13svact_pu:3379": "ātmanāmākṣaraṃ tadvad adhobhāge 'sya yojayet // SvaT_8.20 //",
  "GR13svact_pu:3380": "ātmavarṇātsamārabhya yāvanmantrārṇamāgatam /",
  "GR13svact_pu:3381": "yasminsa nipateddevi tamāyaṃ parikalpayet // SvaT_8.21 //",
  "GR13svact_pu:3382": "rekhāṅguligataṃ taṃ tu kathayāmi samāsataḥ /",
  "GR13svact_pu:3383": "parvaṇi prathame siddhaḥ sādhyaścaiva dvitīyake // SvaT_8.22 //",
  "GR13svact_pu:3384": "tṛtīye tu susiddhaḥ syād arirjñeyaścaturthake /",
  "GR13svact_pu:3385": "arisādhyau parityajya dātavyaścumbakena tu // SvaT_8.23 //",
  "GR13svact_pu:3386": "siddharūpaḥ susiddhaśca bhuktimuktiphalapradaḥ /",
  "GR13svact_pu:3387": "yastvaṃśakaviśuddhaḥ syād bhairavo 'tra varānane // SvaT_8.24 //",
  "GR13svact_pu:3388": "taṃ madhyamasthaṃ saṃpūjya tatsthāne madhyamaṃ nyaset /",
  "GR13svact_pu:3389": "yataḥ sarvagato devaḥ sarveṣvantargataḥ smṛtaḥ // SvaT_8.25 //",
  "GR13svact_pu:3390": "tatsiddhimuktidātāsau na varṇāḥ paramārthataḥ /",
  "GR13svact_pu:3391": "kathitaṃ sarahasyaṃ te guhyādguhyataraṃ param // SvaT_8.26 //",
  "GR13svact_pu:3392": "atastantrāvatārārthaṃ kathayāmi samāsataḥ /",
  "GR13svact_pu:3393": "adṛṣṭavigrahāyātaṃ śivātparamakāraṇāt // SvaT_8.27 //",
  "GR13svact_pu:3394": "dhvanirūpaṃ susūkṣmaṃ tu suśuddhaṃ suprabhānvitam /",
  "GR13svact_pu:3395": "%% Note however that when Kṣemarāja refers forward to this passage",
  "GR13svact_pu:3396": "%% in his commentary on SvaT1:1--4b, he quotes it as follows:",
  "GR13svact_pu:3397": "%% yadvakṣyati---",
  "GR13svact_pu:3398": "%% adṛṣṭavigrahācchāntāc chivātparamakāraṇāt |",
  "GR13svact_pu:3399": "%% dhvanirūpaṃ viniṣkrāntaṃ śāstraṃ paramadurlabham |",
  "GR13svact_pu:3400": "tadevāpararūpeṇa śivena paramātmanā // SvaT_8.28 //",
  "GR13svact_pu:3401": "mantrasiṃhāsanasthena pañcamantramahātmanā /",
  "GR13svact_pu:3402": "puruṣārthaṃ vicāryāśu sādhanāni pṛthak pṛthak // SvaT_8.29 //",
  "GR13svact_pu:3403": "laukikādiśivāntāni parāparavibhūtaye /",
  "GR13svact_pu:3404": "tadanugrahayogyānāṃ sve sve viṣayagocare // SvaT_8.30 //",
  "GR13svact_pu:3405": "anuṣṭupchandasā baddhaṃ koṭyarbudasahasradhā /",
  "GR13svact_pu:3406": "guruśiṣyapade sthitvā svayaṃ devaḥ sadāśivaḥ // SvaT_8.31 //",
  "GR13svact_pu:3407": "pūrvottarapadairvākyais tantramādhārabhedataḥ /",
  "GR13svact_pu:3408": "tajjñānamīśvare 'dāttad īśvareṇa śivecchayā // SvaT_8.32 //",
  "GR13svact_pu:3409": "vidyāyāḥ kathitaṃ pūrvaṃ vidyeśebhyastathādarāt /",
  "GR13svact_pu:3410": "māyāniyatiparyantais tasmādrudrairavāpi tat // SvaT_8.33 //",
  "GR13svact_pu:3411": "śrīkaṇṭheneśvarātprāptaṃ jñānaṃ paramadurlabham /",
  "GR13svact_pu:3412": "tenāpi tadadhaḥ proktaṃ rudrāṇāmīśvarecchayā // SvaT_8.34 //",
  "GR13svact_pu:3413": "pradhānācchatarudrāntaṃ dīkṣayitvā vidhānataḥ /",
  "GR13svact_pu:3414": "mamāpi ca purā dīkṣā tathā caivābhiṣecanam // SvaT_8.35 //",
  "GR13svact_pu:3415": "śrīkaṇṭhena purā dattaṃ tantraṃ sarvārthasādhakam /",
  "GR13svact_pu:3416": "mayāpi tava deveśi sādhikāraṃ samarpitam // SvaT_8.36 //",
  "GR13svact_pu:3417": "tvamapi skandarudrebhyo dadasva vidhipūrvakam /",
  "GR13svact_pu:3418": "brahmaviṣvindradevānāṃ vasumātṛdivākṛtām // SvaT_8.37 //",
  "GR13svact_pu:3419": "loke saṃgṛhya nāgānāṃ yakṣāṇāṃ parameśvari /",
  "GR13svact_pu:3420": "kathayasva ṛṣīṇāṃ ca ṛṣibhyo manujeṣvapi // SvaT_8.38 //",
  "GR13svact_pu:3421": "evaṃ tantravaraṃ divyaṃ siddharatnakaraṇḍakam /",
  "GR13svact_pu:3422": "tvayā guptataraṃ kāryaṃ na deyaṃ yasya kasyacit // SvaT_8.39 //",
  "GR13svact_pu:3423": "iti svacchandatantre 'ṃśakādhikāro 'ṣṭamaḥ paṭalaḥ samāptaḥ",
  "GR13svact_pu:3424": "%% navamaḥ paṭalaḥ",
  "GR13svact_pu:3425": "ataḥ paraṃ pravakṣyāmi rahasyamidamuttamam /",
  "GR13svact_pu:3426": "yanna kasyacidākhyātaṃ tatte vakṣyāmi suvrate // SvaT_9.1 //",
  "GR13svact_pu:3427": "mahābhairavadevasya krīḍamānasya bhāmini /",
  "GR13svact_pu:3428": "sṛṣṭisaṃhārakartāraṃ hṛdayāttu vinirgataḥ // SvaT_9.2 //",
  "GR13svact_pu:3429": "kalpāntavahnivapuṣaṃ pralayāmbudaniḥsvanam /",
  "GR13svact_pu:3430": "taḍitpuñjanibhoddaṃṣṭraṃ jaṭājvālāsamaprabham // SvaT_9.3 //",
  "GR13svact_pu:3431": "candrasūryāgninayanaṃ koṭarākṣaṃ subhīṣaṇam /",
  "GR13svact_pu:3432": "bṛhadvakṣaḥ sthalābhogaṃ nāgayajñopavītinam // SvaT_9.4 //",
  "GR13svact_pu:3433": "sphuranmāṇikyamukuṭaṃ sarpakuṇḍalabhūṣitam /",
  "GR13svact_pu:3434": "sarpahārakṛtāṭopaṃ sarpakaṅkaṇanūpuram // SvaT_9.5 //",
  "GR13svact_pu:3435": "siṃhacarmaparīdhānaṃ sarpamekhalamaṇḍitam /",
  "GR13svact_pu:3436": "gajacarmāvṛtapaṭaṃ śaśāṅkakṛtaśekharam // SvaT_9.6 //",
  "GR13svact_pu:3437": "pañcavaktraṃ śavārūḍhaṃ daśabāhuṃ trilocanam /",
  "GR13svact_pu:3438": "kapālamālābharaṇaṃ khaḍgakheṭakadhāriṇam // SvaT_9.7 //",
  "GR13svact_pu:3439": "pāśāṅkuśadharaṃ devaṃ śaraśārṅgāvatānitam /",
  "GR13svact_pu:3440": "kapālakhaṭvāṅgadharaṃ varadābhayapāṇikam // SvaT_9.8 //",
  "GR13svact_pu:3441": "bhinnāñjanacayaprakhyaṃ sphuritādharabhāsvaram /",
  "GR13svact_pu:3442": "brahmendraviṣṇunamitaṃ tridaśairapi durlabham // SvaT_9.9 //",
  "GR13svact_pu:3443": "evaṃ taṃ bhairavaṃ devaṃ svacchandaṃ parikīrtayet /",
  "GR13svact_pu:3444": "smaraṇānnāśayeddevaḥ pāpasaṃghātamulbaṇam // SvaT_9.10 //",
  "GR13svact_pu:3445": "asya mantraḥ purākhyāto dvātriṃśākṣarasaṃmitaḥ /",
  "GR13svact_pu:3446": "pañcapraṇavapūrvāntaṃ tatra līnaṃ japenmanum // SvaT_9.11 //",
  "GR13svact_pu:3447": "tasya kalpaṃ pravakṣyāmi samāsānna tu vistarāt /",
  "GR13svact_pu:3448": "pūrvoktabhūpradeśe ca viśuddhe śubhalakṣaṇe // SvaT_9.12 //",
  "GR13svact_pu:3449": "puṣpaprakarasaṃkīrṇe gandhadhūpādhivāsite /",
  "GR13svact_pu:3450": "tatra maṇḍalamālikhya pūrvoktairvarṇakaiḥ śubhaiḥ // SvaT_9.13 //",
  "GR13svact_pu:3451": "ekahastaṃ dvihastaṃ vā caturhastāṣṭahastakam /",
  "GR13svact_pu:3452": "susūtritaṃ samaṃ kṛtvā caturasraṃ samantataḥ // SvaT_9.14 //",
  "GR13svact_pu:3453": "pūrvavatsādhayitvā tu digbhāgāṃstu varānane /",
  "GR13svact_pu:3454": "caturdvārasamopetam aṣṭapatraṃ sakarṇikam /",
  "GR13svact_pu:3455": "madhye padmaṃ samālikhya kesarairupalakṣitam // SvaT_9.15 //",
  "GR13svact_pu:3456": "dvātriṃśadakṣaraṃ bāhye cakramālikhya śobhanam /",
  "GR13svact_pu:3457": "evaṃ susūtritaṃ kṛtvā bāhye caiva tu vartulam // SvaT_9.16 //",
  "GR13svact_pu:3458": "caturasraṃ tadāsannaṃ bāhye vīthiṃ prakalpayet /",
  "GR13svact_pu:3459": "madhyapadmapramāṇena dvāraṃ kalpyeta pūrvavat // SvaT_9.17 //",
  "GR13svact_pu:3460": "bhasmoddhūlitadehastu mudrālaṅkārabhūṣitaḥ /",
  "GR13svact_pu:3461": "keśayajñopavītī ca digvāsāḥ saṃyatendriyaḥ // SvaT_9.18 //",
  "GR13svact_pu:3462": "śaṅkhārghapātrahastastu sakalīkṛtavigrahaḥ /",
  "GR13svact_pu:3463": "parito 'straṃ pravinyasya bhairavaṃ pūjayetpriye // SvaT_9.19 //",
  "GR13svact_pu:3464": "praṇavāsanasaṃsthaṃ tu mūrtiṃ haṃsākṣareṇa tu /",
  "GR13svact_pu:3465": "tameva sakalaṃ devaṃ svacchandaṃ parameśvaram // SvaT_9.20 //",
  "GR13svact_pu:3466": "yattatparamanirbhāsam anāmayamarūpakam /",
  "GR13svact_pu:3467": "tena cāvāhayeddevi hṛcchiraśca śikhāṃ tathā // SvaT_9.21 //",
  "GR13svact_pu:3468": "varma netre tathāstraṃ ca tenaiva parikalpayet /",
  "GR13svact_pu:3469": "sthāpanaṃ saṃnidhānaṃ ca nirodhārdhādipūjanam // SvaT_9.22 //",
  "GR13svact_pu:3470": "sarvaṃ tenaiva kartavyam uktānuktaṃ varānane /",
  "GR13svact_pu:3471": "madhyasthaṃ bhairavaṃ pūjyam aṅgaṣaṭkasamanvitam // SvaT_9.23 //",
  "GR13svact_pu:3472": "tataḥ patrasthitā devīr dvātriṃśārṇairniveśayet /",
  "GR13svact_pu:3473": "pūrvārakātsamārabhya yāvadante vyavasthitāḥ // SvaT_9.24 //",
  "GR13svact_pu:3474": "tāsāṃ nāmāni vakṣyāmi dvatriṃśatparisaṃkhyayā /",
  "GR13svact_pu:3475": "aruṇā ghoṣā devī ca revatī bhogadāyikā // SvaT_9.25 //",
  "GR13svact_pu:3476": "sthāpanī ghorasaṃjñā ca rakṣā bhārabhareti ca /",
  "GR13svact_pu:3477": "ghorarūpā ravā ghoṇā ratistārātha rūpiṇī // SvaT_9.26 //",
  "GR13svact_pu:3478": "bhayahānistu caṇḍā vai sarvadā ca tathā varā /",
  "GR13svact_pu:3479": "takṣakī ca tathā śārvī barbarā sarvagā tathā // SvaT_9.27 //",
  "GR13svact_pu:3480": "raudrī ca bhrāmaṇī caiva nāginī ca manoharā /",
  "GR13svact_pu:3481": "stambhanī roṣaṇī caiva drāvā rudrā praśāsinī // SvaT_9.28 //",
  "GR13svact_pu:3482": "bhayāpahāriṇī devī jñeyā dvātriṃśa tatkramāt /",
  "GR13svact_pu:3483": "praṇavādistato varṇo devīnāma natistathā // SvaT_9.29 //",
  "GR13svact_pu:3484": "sarvāsāṃ tu vidhirhyeṣa kartavyo vidhivedinā /",
  "GR13svact_pu:3485": "hemābhaṃ prākcatuṣkaṃ tad indracāpasamaprabham // SvaT_9.30 //",
  "GR13svact_pu:3486": "caturmukhaṃ caturbāhu vajrahastaṃ sugarvitam /",
  "GR13svact_pu:3487": "kapālamālābharaṇaṃ prahasattu vicintayet // SvaT_9.31 //",
  "GR13svact_pu:3488": "āgneyaṃ raktavarṇābhaṃ śaktihastaṃ sadā smaret /",
  "GR13svact_pu:3489": "daṇḍahastaṃ smaredyāmyāṃ kṛṣṇavarṇaṃ subhīṣaṇam // SvaT_9.32 //",
  "GR13svact_pu:3490": "nīlamindīvarābhāsaṃ nairṛtaṃ khaḍgahastakam /",
  "GR13svact_pu:3491": "śyāmaṃ vāruṇadigbhāge pāśahastaṃ vicintayet // SvaT_9.33 //",
  "GR13svact_pu:3492": "dhūmraṃ sāmīradigbhāge dhvajahastaṃ sucañcalam /",
  "GR13svact_pu:3493": "uttaraṃ dhavalaṃ jñeyaṃ gadākheṭakadhāri ca // SvaT_9.34 //",
  "GR13svact_pu:3494": "sphaṭikābhaṃ tathaiśānyāṃ triśūlāyudhapāṇikam /",
  "GR13svact_pu:3495": "evaṃ dhyānaparo yastu cakrametatsadābhyaset // SvaT_9.35 //",
  "GR13svact_pu:3496": "vatsarārdhādvarārohe tasya siddhistridhā bhavet /",
  "GR13svact_pu:3497": "mahendre malaye sahye pāriyātre 'rbude tathā // SvaT_9.36 //",
  "GR13svact_pu:3498": "vindhye śrīparvate caiva tathā kolagirau priye /",
  "GR13svact_pu:3499": "gaṅgāyamunāsaṃbādhe kurukṣetre varānane // SvaT_9.37 //",
  "GR13svact_pu:3500": "gaṅgādvāre prayoge ca brahmāvarte samāsthitaḥ /",
  "GR13svact_pu:3501": "antarvedyāṃ supuṇyāyāṃ narmadāyāṃ tathaiva ca // SvaT_9.38 //",
  "GR13svact_pu:3502": "susnigdhadeśe bhūbhāge padmaṣaṇḍairmanorame /",
  "GR13svact_pu:3503": "yeṣu yeṣu pradeśeṣu svayaṃbhūrbhagavāñchivaḥ // SvaT_9.39 //",
  "GR13svact_pu:3504": "teṣu sthāneṣu deveśi niyamastho jitendriyaḥ /",
  "GR13svact_pu:3505": "vāṅniruddhaḥ prasannātmā lakṣākṣarajape rataḥ // SvaT_9.40 //",
  "GR13svact_pu:3506": "śākabhakṣaḥ phalāhārī nīvārādyaśane rātaḥ /",
  "GR13svact_pu:3507": "trikālapūjānirato 'thāgnikāryaparāyaṇaḥ // SvaT_9.41 //",
  "GR13svact_pu:3508": "bhāvitātmā mahāsattvo rakṣāyāśca vidhānavīt /",
  "GR13svact_pu:3509": "tasya mantraḥ prasiddhyettu sādhayetsacarācaram // SvaT_9.42 //",
  "GR13svact_pu:3510": "kālāgnirnarakāścaiva pātālā hāṭakeśvaraḥ /",
  "GR13svact_pu:3511": "saptalokaṃ sabrahmāṇḍaṃ pañcāṣṭakamataḥ param // SvaT_9.43 //",
  "GR13svact_pu:3512": "devayonyaṣṭakaṃ caiva pradhānapuruṣāntakam /",
  "GR13svact_pu:3513": "niyatiḥ kālatattvaṃ ca rāgo vidyā kalā tathā // SvaT_9.44 //",
  "GR13svact_pu:3514": "māyā vidyeśvaraṃ tattvaṃ sādākhyaṃ śaktigocaram /",
  "GR13svact_pu:3515": "sarvaṃ siddhyatyanāyāsān mantrarājaprabbhāvataḥ // SvaT_9.45 //",
  "GR13svact_pu:3516": "pūrvoktaṃ karma vai kṣipram adhamaṃ madhyamottamam /",
  "GR13svact_pu:3517": "sādhayennātra saṃdeho bhairavasya vaco yathā // SvaT_9.46 //",
  "GR13svact_pu:3518": "athaikavīramāśritya aṅgaṣaṭkasamanvitam /",
  "GR13svact_pu:3519": "jātiyogayutaṃ kṛtvā aṣṭapatre kuśeśaye // SvaT_9.47 //",
  "GR13svact_pu:3520": "pūjayetpūrvavidhinā japahomārcane rataḥ /",
  "GR13svact_pu:3521": "dhyāyanneva mahādevi svacchandaṃ parameśvaram // SvaT_9.48 //",
  "GR13svact_pu:3522": "prāpnoti cintitānkāmān devi nāstyatra saṃśayaḥ /",
  "GR13svact_pu:3523": "atha rakṣāvidhāneṣu aghoraṃ yojayedyathā // SvaT_9.49 //",
  "GR13svact_pu:3524": "tathāhaṃ kathayiṣyāmi tadekāgramanāḥ śṛṇu /",
  "GR13svact_pu:3525": "dvātriṃśadarasaṃyuktaṃ cakramālikhya bhāmini // SvaT_9.50 //",
  "GR13svact_pu:3526": "nābhikesarasaṃyuktaṃ susamaṃ tu varānane /",
  "GR13svact_pu:3527": "gorocanāṃ tu saṃgṛhya siddhālaktakasaṃyutām // SvaT_9.51 //",
  "GR13svact_pu:3528": "dūrvākāṇḍena deveśi haritena samālikhet /",
  "GR13svact_pu:3529": "vidyārājaṃ karṇikāsthaṃ bindunādasamanvitam // SvaT_9.52 //",
  "GR13svact_pu:3530": "śaktyavasānaṃ deveśi tasminsādhyaṃ samālikhet /",
  "GR13svact_pu:3531": "kaṣamadhye varārohe nayanādyantarodhitam // SvaT_9.53 //",
  "GR13svact_pu:3532": "īkāraveṣṭitaṃ kṛtvā arakasthā niveśayet /",
  "GR13svact_pu:3533": "pūrvoktadevatā devi tadgarbhe sādhyamālikhet // SvaT_9.54 //",
  "GR13svact_pu:3534": "bhavagarbhe tu tatkṛtvā īkārākhyena veṣṭayet /",
  "GR13svact_pu:3535": "trīnvārāṃstu varārohe dhyānayogasamāśritaḥ // SvaT_9.55 //",
  "GR13svact_pu:3536": "ūrdhve caiva tu saṃrodhya kroṃkāreṇa varānane /",
  "GR13svact_pu:3537": "indunācchuritaṃ kṛtvā puṣpadhūpaiḥ prapūjayet // SvaT_9.56 //",
  "GR13svact_pu:3538": "veṣṭayeccaiva tadbhūrjam arandhraṃ nirvraṇaṃ samam /",
  "GR13svact_pu:3539": "pañcaraṅgakasūtreṇa veṣṭayitvā varānane // SvaT_9.57 //",
  "GR13svact_pu:3540": "sikthena muṭayetpaścāt kṣaudramadhye nidhāpayet /",
  "GR13svact_pu:3541": "yadā mṛtyuvaśāghrātaṃ kālena kalitaṃ priye // SvaT_9.58 //",
  "GR13svact_pu:3542": "ariṣṭacihnitaṃ jñātvā rakṣāmetāṃ samālikhet /",
  "GR13svact_pu:3543": "tasya mṛtyurna jāyeta ityevaṃ bhairavo 'bravīt // SvaT_9.59 //",
  "GR13svact_pu:3544": "kapālīśasya garbhe tu nāma yasya samālikhet /",
  "GR13svact_pu:3545": "bhūrjapatre varārohe rocanāyā rasena tu // SvaT_9.60 //",
  "GR13svact_pu:3546": "oṃkārapuṭamadhyasthaṃ rodhitaṃ nayanākṣaraiḥ /",
  "GR13svact_pu:3547": "vauṣaḍjātiprayogeṇa tasya mṛtyurna jāyate // SvaT_9.61 //",
  "GR13svact_pu:3548": "śikhyāhvena tu deveśi sādhyanāma vidarbhayet /",
  "GR13svact_pu:3549": "analārṇamadhaścordhve sādhyārṇeṣu niyojayet // SvaT_9.62 //",
  "GR13svact_pu:3550": "tasya vai jāyate dāhaḥ phaṭkārādyantarodhitam /",
  "GR13svact_pu:3551": "jvalantaṃ cintayetsādhyaṃ dinānāṃ saptakaṃ yadi // SvaT_9.63 //",
  "GR13svact_pu:3552": "tatkṣaṇājjāyate dāho bhairavasya vaco yathā /",
  "GR13svact_pu:3553": "krodharājaniruddhaṃ tu śmaśānapaṭamadhyagam // SvaT_9.64 //",
  "GR13svact_pu:3554": "śmaśānādalinā lekhyaṃ viṣaraktānvitena tu /",
  "GR13svact_pu:3555": "yasya nāma varārohe huṃphaṭkāravidarbhitam // SvaT_9.65 //",
  "GR13svact_pu:3556": "mārayetisamāyogāt krūrajātisamanvitam /",
  "GR13svact_pu:3557": "mriyate saptarātreṇa yo rakṣābhiḥ surakṣitaḥ // SvaT_9.66 //",
  "GR13svact_pu:3558": "vikarālo mahādevi ūrdhvādhaḥ pāśasaṃsthitaḥ /",
  "GR13svact_pu:3559": "sādhyanāmnastu deveśi huṃphaṭkāravidarbhiṇaḥ // SvaT_9.67 //",
  "GR13svact_pu:3560": "na kṣāmayatyayatnena tasya śatrorbhayaṃ bhavet /",
  "GR13svact_pu:3561": "manmathena yutaṃ kṛtvā sādhyanāma varānane // SvaT_9.68 //",
  "GR13svact_pu:3562": "dhruvādyaṃ svāhayāntena raktadhyānasamanvitam /",
  "GR13svact_pu:3563": "amuko 'tra varārohe taddiśo 'bhimukhaḥ sthitaḥ // SvaT_9.69 //",
  "GR13svact_pu:3564": "amukasya vaśaṃ yātu japahomau samācaret /",
  "GR13svact_pu:3565": "saptāhādvaśamāyāti iti śāstrasya niścayaḥ // SvaT_9.70 //",
  "GR13svact_pu:3566": "meghanādāvasāne tu nāma yasya samālikhet /",
  "GR13svact_pu:3567": "yakārādyantasaṃruddhaṃ mantraṃ phaḍdvitayānvitam // SvaT_9.71 //",
  "GR13svact_pu:3568": "pretasthāne nidhāpyaitad bhairavaṃ tatra pūjayet /",
  "GR13svact_pu:3569": "akṣapuṣpairvarārohe taddiśo 'bhimukhaḥ sthitaḥ // SvaT_9.72 //",
  "GR13svact_pu:3570": "tamuccāṭayate kṣipraṃ devi nāstyatra saṃśayaḥ /",
  "GR13svact_pu:3571": "somarājena deveśi ādimadhyāntasaṃyutam // SvaT_9.73 //",
  "GR13svact_pu:3572": "nāma yasya samālikhya vaṣaḍjātisamanvitam /",
  "GR13svact_pu:3573": "saṃnidhāpya trimadhure sthāpayetsurasundari // SvaT_9.74 //",
  "GR13svact_pu:3574": "saptarātraprayogeṇa trikālāṣṭaśatena ca /",
  "GR13svact_pu:3575": "asādhyaṃ sādhayatyāśu dhanaṃ ca vipulaṃ labhet // SvaT_9.75 //",
  "GR13svact_pu:3576": "pañcāṅgena piśācasya krodharājāvasānikām /",
  "GR13svact_pu:3577": "saṃjñāṃ samuccareddevi krūrajātisamanvitām // SvaT_9.76 //",
  "GR13svact_pu:3578": "unmatto jāyate sādyo homena ca japena ca /",
  "GR13svact_pu:3579": "mṛtyunñjayaṃ pravakṣyāmi tamekāgramanāḥ śṛṇu // SvaT_9.77 //",
  "GR13svact_pu:3580": "bhūrjapatraṃ samādāya nīrandhraṃ nirvraṇaṃ samam /",
  "GR13svact_pu:3581": "tasminsamālikhetpadmam aṣṭapatraṃ sakarṇikam // SvaT_9.78 //",
  "GR13svact_pu:3582": "tasminvai karṇikāmadhye sādhyanāma samālikhet /",
  "GR13svact_pu:3583": "saṃveṣṭayāṣṭau diśo devi svacchandena kṛśodari // SvaT_9.79 //",
  "GR13svact_pu:3584": "praṇavena tu saṃveṣṭya patreṣvevaṃ samālikhet /",
  "GR13svact_pu:3585": "patrāṣṭake 'pyaghorasya nāmādhastātsamālikhet // SvaT_9.80 //",
  "GR13svact_pu:3586": "vaktavyaṃ deva saṃrakṣa śaraṇaṃ tvāmupāgatam /",
  "GR13svact_pu:3587": "ādau tryakṣaravinyāsaṃ svacchandaṃ tadanantaram // SvaT_9.81 //",
  "GR13svact_pu:3588": "janmanāma tu sādhyasya akṣarāntaritaṃ likhet /",
  "GR13svact_pu:3589": "punastryakṣaravinyāsaṃ vaṣaḍantaṃ niyojayet // SvaT_9.82 //",
  "GR13svact_pu:3590": "muṭitvā sikthakenaiva kṣīramadhye tu prakṣipet /",
  "GR13svact_pu:3591": "jāyate paramā śāntiḥ punaranyannibodha me // SvaT_9.83 //",
  "GR13svact_pu:3592": "juṃsaḥ saṃpuṭamadhyasthaṃ praṇavobhayasaṃyutam /",
  "GR13svact_pu:3593": "nāma kṛtvā varārohe prakṣipenmadhuratraye // SvaT_9.84 //",
  "GR13svact_pu:3594": "parāṃ śāntimavāpnoti mṛtyurogairna bādhyate /",
  "GR13svact_pu:3595": "bhūrjapatraṃ samādāya rocanāyā varānane // SvaT_9.85 //",
  "GR13svact_pu:3596": "mātṛkāntaritaṃ nāma dūrvākāṇḍena cālikhet /",
  "GR13svact_pu:3597": "tadabhyantaragarbhe tu svarairantarītaṃ kuru // SvaT_9.86 //",
  "GR13svact_pu:3598": "punargarbhe samālikhya sādhyanāma varānane /",
  "GR13svact_pu:3599": "dhruveṇa veṣṭayetpaścād vakāreṇa tataḥ priye // SvaT_9.87 //",
  "GR13svact_pu:3600": "sakāraṃ ca kṣakāraṃ ca likhecca tadanantaram /",
  "GR13svact_pu:3601": "punarveṣṭaya ṭhakāreṇa māyābījena suvrate // SvaT_9.88 //",
  "GR13svact_pu:3602": "aṅkuśena niruddhyeta rakṣāṃ mṛtyuvināśinīm /",
  "GR13svact_pu:3603": "svacchandasahitāṃ devi praṇavenādiyojitām // SvaT_9.89 //",
  "GR13svact_pu:3604": "vaṣaḍjātisamopetāṃ karpūrakṣodacarcitām /",
  "GR13svact_pu:3605": "gandhapuṣpādinā pūjya prakṣipenmadhuratraye // SvaT_9.90 //",
  "GR13svact_pu:3606": "jāyate paramā śāntir nātra kāryā vicāraṇā /",
  "GR13svact_pu:3607": "athavā guṭikāṃ kṛtvā kaṇṭhe bāhau ca dhārayet // SvaT_9.91 //",
  "GR13svact_pu:3608": "tasya vyādhirna jāyeta ityevaṃ bhairavo 'bravīt /",
  "GR13svact_pu:3609": "tryakṣaraṃ mūlamantraṃ ca vaṣaḍjātisamanvitam // SvaT_9.92 //",
  "GR13svact_pu:3610": "bhojanodakapāne tu mantrayitvāśnataḥ sadā /",
  "GR13svact_pu:3611": "na tasya jāyate mṛtyur bhairavasya vaco yathā // SvaT_9.93 //",
  "GR13svact_pu:3612": "athā hinā mahādevi dūṣitaḥ sādhako yadā /",
  "GR13svact_pu:3613": "mūlamantrasamopetam aghoraṃ tatra yojayet // SvaT_9.94 //",
  "GR13svact_pu:3614": "ātmano bhairavaṃ rūpaṃ kṛtvā caiva sudāruṇam /",
  "GR13svact_pu:3615": "daṃṣṭrākarālavikaṭaṃ jvālāmālopaśobhitam // SvaT_9.95 //",
  "GR13svact_pu:3616": "sarpairlalallambamānaiḥ khaḍgahastaṃ subhīṣaṇam /",
  "GR13svact_pu:3617": "pūrvarūpasamopetaṃ sūryakoṭisamaprabham // SvaT_9.96 //",
  "GR13svact_pu:3618": "tenākrāntaṃ mahādevi daṣṭakaṃ tu vicintayet /",
  "GR13svact_pu:3619": "tajjvālābhiḥ sudīptābhir dagdhaṃ saṃcintayedviṣam // SvaT_9.97 //",
  "GR13svact_pu:3620": "tatkṣaṇāddevadeveśi nirviṣaḥ sa tu jāyate /",
  "GR13svact_pu:3621": "graheṣvevaṃ vidhaṃ dhyānaṃ yaḥ kuryānmocayetkṣaṇāt // SvaT_9.98 //",
  "GR13svact_pu:3622": "atha dhyāne hyakuśalo yadā kaścinnaro bhavet /",
  "GR13svact_pu:3623": "tadāgadairmahādevi nirviṣaṃ kurute kṣaṇāt // SvaT_9.99 //",
  "GR13svact_pu:3624": "kumāridvitayaṃ gṛhya nāginyā tu sahaikataḥ /",
  "GR13svact_pu:3625": "gokarṇikāsitaṃ mūlaṃ somāhvāmūlasaṃyutam // SvaT_9.100 //",
  "GR13svact_pu:3626": "āmagokṣīrasaṃpiṣṭaṃ bhakṣayennirviṣo bhavet /",
  "GR13svact_pu:3627": "gonimbasya ca mūlena nirviṣatvaṃ prajāyate // SvaT_9.101 //",
  "GR13svact_pu:3628": "aśvamārasya mūlaṃ tu udakena tu peṣayet /",
  "GR13svact_pu:3629": "pāne nasye pradātavyaṃ tadā bhavati nirviṣaḥ // SvaT_9.102 //",
  "GR13svact_pu:3630": "āragvadhasya mūlaṃ tu udakena ca peṣayet /",
  "GR13svact_pu:3631": "pāne nasye pradātavyaṃ tadā bhavati nirviṣaḥ // SvaT_9.103 //",
  "GR13svact_pu:3632": "madhukasya tu sāraṃ yan nasye pāne prayojayet /",
  "GR13svact_pu:3633": "nirviṣastu prajāyeta bhairavasya vaco yathā // SvaT_9.104 //",
  "GR13svact_pu:3634": "jambulāsikamūlaṃ tu pāne nasye prayojayet /",
  "GR13svact_pu:3635": "nirviṣastu bhaveddevi nātra kāryā vicāraṇā // SvaT_9.105 //",
  "GR13svact_pu:3636": "ṣaḍbindupaṭakharjūra- sūkṣmacūrṇaṃ tu kārayet /",
  "GR13svact_pu:3637": "mayūrapittasaṃyuktaṃ guṭikāṃ kārayetpriye // SvaT_9.106 //",
  "GR13svact_pu:3638": "trilohaveṣṭitāṃ kṛtvā kare kaṇṭhe nidhāpayet /",
  "GR13svact_pu:3639": "na viṣaṃ kramate tasya yaśca daṣṭo mahoragaiḥ // SvaT_9.107 //",
  "GR13svact_pu:3640": "agadānghṛtasaṃyuktān pibedvai viṣadūṣitaḥ /",
  "GR13svact_pu:3641": "na viṣaṃ kramate tasya iti śāstrasya niścayaḥ // SvaT_9.108 //",
  "GR13svact_pu:3642": "evamanye 'pi ye yogāḥ svacchandena vinirmitāḥ /",
  "GR13svact_pu:3643": "kālāgnirnarakāścaiva pātālā hāṭakeśvaraḥ // SvaT_9.109 //",
  "GR13svact_pu:3644": "[pradadyādbhāvitātmā ca siddhyante nātra saṃśayaḥ /",
  "GR13svact_pu:3645": "svacchandeneti sarvaṃ hi parameśvareṇa pravartitam] // SvaT_9.110 //",
  "GR13svact_pu:3646": "iti svacchandatantre navamaḥ paṭalaḥ samāptaḥ",
  "GR13svact_pu:3647": "daśamaḥ paṭalaḥ",
  "GR13svact_pu:3648": "adhvāyaṃ tu mahādeva sūcito na tu varṇitaḥ /",
  "GR13svact_pu:3649": "kathayasva prasādena sādhakānāṃ hitāya tam // SvaT_10.1 //",
  "GR13svact_pu:3650": "adhvānaṃ saṃpravakṣyāmi sādhakānāṃ hitāya vai /",
  "GR13svact_pu:3651": "atha kālāgnirudrādhaḥ kaṭāhaḥ saṃvyavasthitaḥ // SvaT_10.2 //",
  "GR13svact_pu:3652": "koṭiyojanabāhulyaḥ tasyordhve bhuvanāni tu /",
  "GR13svact_pu:3653": "navanavatikoṭyaścāpy aṇḍānāṃ tu sahasrakam // SvaT_10.3 //",
  "GR13svact_pu:3654": "koṭīnāṃ saptatirlakṣāṇy ayutānāṃ sahasrakam /",
  "GR13svact_pu:3655": "arbudānyatha vṛndāni kharvāṇi ca tathaiva ca // SvaT_10.4 //",
  "GR13svact_pu:3656": "padmāni cāpyasaṃkhyānīty evamādīnyanekaśaḥ /",
  "GR13svact_pu:3657": "teṣāṃ vai nāyako hyatra tv anantaḥ parameśvaraḥ // SvaT_10.5 //",
  "GR13svact_pu:3658": "tena śuddhena śuddhāni tv aṇḍānyatrohakaiḥ saha /",
  "GR13svact_pu:3659": "śaktyādhārāśrayaireva dvātriṃśatparisaṃkhyayā // SvaT_10.6 //",
  "GR13svact_pu:3660": "koṭikoṭiparīvārās tv anaupamyaguṇānvitāḥ /",
  "GR13svact_pu:3661": "divyāṅgānaughasaṃkīrṇā bhrūbhaṅgalalitekṣaṇaiḥ // SvaT_10.7 //",
  "GR13svact_pu:3662": "sūryāyutapratīkāśās toraṇāṭṭālamaṇḍitāḥ /",
  "GR13svact_pu:3663": "na tatra diḥkhitaḥ kaścin muktvā diḥkhamanaṅgajam // SvaT_10.8 //",
  "GR13svact_pu:3664": "ramante tatra vai vīrā nārībhiḥ saha līlayā /",
  "GR13svact_pu:3665": "bhuvaneṣu vicitreṣu yonyākāreṣu saṃsthitāḥ // SvaT_10.9 //",
  "GR13svact_pu:3666": "bhuvanānyevamuktāni bhuvanāntaravāsinām /",
  "GR13svact_pu:3667": "sarvāṇi śuddhimāyānti tānyanante viśodhite // SvaT_10.10 //",
  "GR13svact_pu:3668": "athopariṣṭātkālāgniḥ śrīkaṇṭhena niveśitaḥ /",
  "GR13svact_pu:3669": "adhikāraṃ prakurute tadājñānuvidhāyakaḥ // SvaT_10.11 //",
  "GR13svact_pu:3670": "anekarudrakoṭībhir upetastiṣṭhati priye /",
  "GR13svact_pu:3671": "adhunā saṃpravakṣyāmi pramāṇaṃ śivanirmitam // SvaT_10.12 //",
  "GR13svact_pu:3672": "yojanānāṃ varārohe yathā bhavati tacchṛṇu /",
  "GR13svact_pu:3673": "avyaktāddaśabhirbhāgair mahānsthūlo vibhāvyate // SvaT_10.13 //",
  "GR13svact_pu:3674": "dvipañcabhāgo mahato bhūtādiḥ sthūla ucyate /",
  "GR13svact_pu:3675": "bhūtādeḥ parimāṇaṃ ca bhāvagrāhyaṃ na cākṣuṣam // SvaT_10.14 //",
  "GR13svact_pu:3676": "bhūtāderyaddaśaguṇam aṇīyo dṛśyate rajaḥ /",
  "GR13svact_pu:3677": "jālāntaragate bhānau paramāṇuḥ sa ucyate // SvaT_10.15 //",
  "GR13svact_pu:3678": "aṣṭānāṃ paramāṇūnāṃ samavāyastu yo bhavet /",
  "GR13svact_pu:3679": "trasareṇuḥ sa vikhyātaḥ tatpadmaraja ucyate // SvaT_10.16 //",
  "GR13svact_pu:3680": "trasareṇavaśca yetvaṣṭau vālāgraṃ tu vidhīyate /",
  "GR13svact_pu:3681": "vālāgrāṇi tathātvaṣṭau likṣeti parikīrtitā // SvaT_10.17 //",
  "GR13svact_pu:3682": "likṣāścāṣṭau viduryūkāṃ yūkāścāṣṭau yavo bhavet /",
  "GR13svact_pu:3683": "aṣṭau yavā varārohe parvāṅguṣṭhamathāṅgulam // SvaT_10.18 //",
  "GR13svact_pu:3684": "dvādaśāṅgulamānena vitastistāla ucyate /",
  "GR13svact_pu:3685": "tāladvayaṃ bhaveddhastaś caturviṃśatikāṅgulaḥ // SvaT_10.19 //",
  "GR13svact_pu:3686": "caturhasto dhanurdaṇḍo nālikā yūpa eva ca /",
  "GR13svact_pu:3687": "dhanuḥ sahasre dve pūrṇe krośaḥ samabhidhīyate // SvaT_10.20 //",
  "GR13svact_pu:3688": "krośadvayena gavyūtir gavyūtī dve tu yojanam /",
  "GR13svact_pu:3689": "anena parimāṇena yojanānāṃ yaśasvini // SvaT_10.21 //",
  "GR13svact_pu:3690": "siṃhāsanaṃ mahādīptaṃ sahasradvayavistṛtam /",
  "GR13svact_pu:3691": "sahasramucchritaṃ tasya mahāpīṭheṣu suvrate // SvaT_10.22 //",
  "GR13svact_pu:3692": "tiṣṭhate tatra deveśaḥ kālo dvādaśalocanaḥ /",
  "GR13svact_pu:3693": "sitaraktapītakṛṣṇaś caturvaktro mahābalaḥ // SvaT_10.23 //",
  "GR13svact_pu:3694": "raktāṅgo 'tha karālaśca piṅgabhrūśmaśrulocanaḥ /",
  "GR13svact_pu:3695": "vaktrajvālā jaṭājvālā lomajvālāḥ sujājvalāḥ // SvaT_10.24 //",
  "GR13svact_pu:3696": "jvalantyasyāyudhajvālāḥ sutīvrāḥ karamadhyagāḥ /",
  "GR13svact_pu:3697": "jvalatparvatavaddīpto jvalajjvālābhirājitaḥ // SvaT_10.25 //",
  "GR13svact_pu:3698": "daśabāhurmahātmā vai khaḍgakheṭakadhārakaḥ /",
  "GR13svact_pu:3699": "śaraśārṅgavihastaśca pāśāṅkuśadharastathā // SvaT_10.26 //",
  "GR13svact_pu:3700": "kapālakhaṭvāṅgadharo varadābhayapāṇibhṛt /",
  "GR13svact_pu:3701": "daśayojanalakṣāṇi śarīraṃ bhāti bhāsvaram // SvaT_10.27 //",
  "GR13svact_pu:3702": "koṭiyojanamānena bhuvanaṃ cāsya jājvalam /",
  "GR13svact_pu:3703": "saṃbhṛtaṃ rudrakanyābhī rudrairjvalitaśūlibhiḥ // SvaT_10.28 //",
  "GR13svact_pu:3704": "nānārūpavimānaiśca prajvaladbhiḥ samāvṛtam /",
  "GR13svact_pu:3705": "jvālāstasya viniṣkrāntāḥ koṭayo daśacordhvataḥ // SvaT_10.29 //",
  "GR13svact_pu:3706": "tasyopariṣṭāddeveśi pañcakoṭyo varānane /",
  "GR13svact_pu:3707": "na kaścinnavasatyatra dhūmoṣmaparivāritaḥ // SvaT_10.30 //",
  "GR13svact_pu:3708": "ataḥ paraṃ varārohe narakāḥ parikīrtitāḥ /",
  "GR13svact_pu:3709": "pañcāśatkoṭayo devi kathitāhyanupūrvaśaḥ // SvaT_10.31 //",
  "GR13svact_pu:3710": "pradhānaṃ saṃpravakṣyāmi śataṃ tatra varānane /",
  "GR13svact_pu:3711": "catvāriṃśatsamopetaṃ kathitaṃ nāmataḥ śṛṇu // SvaT_10.32 //",
  "GR13svact_pu:3712": "avīcī rauravaścaiva mahāraurava eva ca /",
  "GR13svact_pu:3713": "tāmisraścāndhatāmisraḥ saṃjīvanasujīvanau // SvaT_10.33 //",
  "GR13svact_pu:3714": "padmaścaiva mahāpadmaḥ kālasūtrastathaiva ca /",
  "GR13svact_pu:3715": "sūcīmukhaḥ mahākāyaḥ kṣuradhāro 'siparvataḥ // SvaT_10.34 //",
  "GR13svact_pu:3716": "asistālo drumaścaiva drumamastaka eva ca /",
  "GR13svact_pu:3717": "drumārāmaśca vikhyātaḥ kumbhīpākastathaiva ca // SvaT_10.35 //",
  "GR13svact_pu:3718": "ambareṣo 'ṅgārarāśiḥ tīkṣṇatuṇḍastathaiva ca /",
  "GR13svact_pu:3719": "vajratuṇḍaśca śakuniḥ mīnodarakharodarau // SvaT_10.36 //",
  "GR13svact_pu:3720": "sandaṃśaḥ vajrakāyaśca medakaśca varānane /",
  "GR13svact_pu:3721": "uṣṭragrīvo mahākāyo vetālo vaḍavāmukhaḥ // SvaT_10.37 //",
  "GR13svact_pu:3722": "asṛkpūyahradaścaiva bhramaro maṣakastathā /",
  "GR13svact_pu:3723": "saṃgrahaśca kapālaśca taptakavaca eva ca // SvaT_10.38 //",
  "GR13svact_pu:3724": "gajapādo mahāvaktraḥ kūrmākhyonakulastathā /",
  "GR13svact_pu:3725": "pīḍanaścaivakumbhīraḥ krakacaḥ śūlameva ca // SvaT_10.39 //",
  "GR13svact_pu:3726": "anaṅgaścāṅgārodgāraḥ pradīptastrimukhastathā /",
  "GR13svact_pu:3727": "pañcavaktraḥ śatāsyaśca jalauko biladhūmakaḥ // SvaT_10.40 //",
  "GR13svact_pu:3728": "sutapto jatupaṅkaśca ghorarūpo 'tidāruṇaḥ /",
  "GR13svact_pu:3729": "asthibhaṅgaḥ pūtimāṃsaḥ dravyaścaiva tvamedhyakaḥ // SvaT_10.41 //",
  "GR13svact_pu:3730": "ulūkaḥ paraśurdaṇḍaḥ kākākhyaśca tathaiva ca /",
  "GR13svact_pu:3731": "socchvāsaśca nirucchvāsaḥ vṛkāsyaśca tathaiva ca // SvaT_10.42 //",
  "GR13svact_pu:3732": "aśvāsyo gopalādaśca aloko dahanastathā /",
  "GR13svact_pu:3733": "śvavaktro 'tha davāgniśca kṣārakūpastathā tamaḥ // SvaT_10.43 //",
  "GR13svact_pu:3734": "ahīnāṃ nicayaścaiva taptapāṣāṇa eva ca /",
  "GR13svact_pu:3735": "virūpo rūpavāṃścaiva citrī citradharastathā // SvaT_10.44 //",
  "GR13svact_pu:3736": "kṛṣṇapiṅgalaraktāsyaḥ mahiṣo rākṣasastathā /",
  "GR13svact_pu:3737": "kubjaḥ uttaptatailākhyaḥ aśanī vṛṣṭimudgarau // SvaT_10.45 //",
  "GR13svact_pu:3738": "musalaḥ anātapaścaiva yamalādristathaiva ca /",
  "GR13svact_pu:3739": "krimikūṭaḥ bahuśākhaḥ śalmaliśca phaḍistathā // SvaT_10.46 //",
  "GR13svact_pu:3740": "nigaḍo loharajjuśca lohapañjara eva ca /",
  "GR13svact_pu:3741": "tanubhedaścoragaśca vṛścikaḥ kāla eva ca // SvaT_10.47 //",
  "GR13svact_pu:3742": "vajrakaṇaḥ kaṭāhaśca paṭṭaḥ saṃkula eva ca /",
  "GR13svact_pu:3743": "ghoraścājagaraścaiva mahāvaitaraṇī tathā // SvaT_10.48 //",
  "GR13svact_pu:3744": "gṛddhraśca kuraraścaiva kukkuṭaśca pramardakaḥ /",
  "GR13svact_pu:3745": "kardamaḥ durduraścaiva lamboṣṭho vajranāsikaḥ // SvaT_10.49 //",
  "GR13svact_pu:3746": "cipiṭaḥ khañjarīṭaśca śavalo nīla eva ca /",
  "GR13svact_pu:3747": "kākaḥ kaṅkumamukhaścaiva śivārāvastataḥ paraḥ // SvaT_10.50 //",
  "GR13svact_pu:3748": "gajanādo mahānādaḥ siṃhanādastathaiva ca /",
  "GR13svact_pu:3749": "mahāgrāhastathā nakro mūṣikākīṭasāgaraḥ // SvaT_10.51 //",
  "GR13svact_pu:3750": "avākśirāḥ trirāvartaḥ cakrapīḍanakastathā /",
  "GR13svact_pu:3751": "trapulepastrapukūpaḥ ikṣuyantraḥ girerlatā // SvaT_10.52 //",
  "GR13svact_pu:3752": "kaṭaṅkaṭaścavikhyātaḥ taptavāluka eva ca /",
  "GR13svact_pu:3753": "ete 'tighorā narakās trikoṇāḥ parikīrtitāḥ // SvaT_10.53 //",
  "GR13svact_pu:3754": "asatkarmaratānāṃ ca prāṇināṃ pātanāya tu /",
  "GR13svact_pu:3755": "nistriṃśakarmakartṝṇāṃ śaṭhānāṃ pāpināṃ tathā // SvaT_10.54 //",
  "GR13svact_pu:3756": "nirdayādhamajātīnāṃ parahiṃsāratātmanām /",
  "GR13svact_pu:3757": "paradāraratānāṃ ca śivaśāstrasya dūṣiṇām // SvaT_10.55 //",
  "GR13svact_pu:3758": "devadravyāpahartṝṇāṃ brahmaghnapitṛghātinām /",
  "GR13svact_pu:3759": "goghnānāṃ ca kṛtaghnānāṃ mitravisrambhaghātinām // SvaT_10.56 //",
  "GR13svact_pu:3760": "suvarṇabhūmihartṝṇāṃ śaucācāranivartinām /",
  "GR13svact_pu:3761": "dayādākṣiṇyahīnānāṃ paiśunyānṛtacetasām // SvaT_10.57 //",
  "GR13svact_pu:3762": "narakāstu samākhyātās tv akarmapathavartinām /",
  "GR13svact_pu:3763": "śubhakarmaratā lokā narake na patanti hi // SvaT_10.58 //",
  "GR13svact_pu:3764": "tatsamāsena vakṣyāmi yathāvadanupūrvaśaḥ /",
  "GR13svact_pu:3765": "satyaṃ kṣāntirahiṃsā ca śaucaṃ snānamakalkatā // SvaT_10.59 //",
  "GR13svact_pu:3766": "dayālaulyaṃ ca yasyāsau narakānnādhigacchati /",
  "GR13svact_pu:3767": "śānto dāntaḥ suhṛṣṭātmā tv anahaṃkāravānsamaḥ // SvaT_10.60 //",
  "GR13svact_pu:3768": "adrohī cānasūyaśca paraiśvarye ca niḥspṛhaḥ /",
  "GR13svact_pu:3769": "amātsaryamamānitvaṃ śivabhaktiracāpalam // SvaT_10.61 //",
  "GR13svact_pu:3770": "japadhyānaratiḥ sthairyaṃ kārpaṇyasya ca varjanam /",
  "GR13svact_pu:3771": "vratāni niyamāścaiva svādhyāyaśca tridaṃdhyatā // SvaT_10.62 //",
  "GR13svact_pu:3772": "sarvatra śraddadhānatvam ārjavaṃ hrīrmanasvitā /",
  "GR13svact_pu:3773": "tejaḥ praśāntiḥ saṃtoṣo 'priyavākyavivarjanam // SvaT_10.63 //",
  "GR13svact_pu:3774": "samīkṣyakāritā nityaṃ manohaṃkāranigrahaḥ /",
  "GR13svact_pu:3775": "adambhitvamamāyitvam akalko jñānaśīlatā // SvaT_10.64 //",
  "GR13svact_pu:3776": "pitṛdevārcane bhaktir gobrāhmaṇa śaraṇyatā /",
  "GR13svact_pu:3777": "agnau homo gururdānaṃ jñānināṃ paryupāsanam // SvaT_10.65 //",
  "GR13svact_pu:3778": "ekānte ca ratirdhyānam ātmanyeva ca tuṣṭatā /",
  "GR13svact_pu:3779": "avyāpāraḥ parārtheṣu audāsīnyamanāgasaḥ // SvaT_10.66 //",
  "GR13svact_pu:3780": "akrodhitvamanālasyām ete dharmāḥ prakīrtitāḥ /",
  "GR13svact_pu:3781": "yastvetānbhajate bhāvān so 'mṛtatvāya kalpate // SvaT_10.67 //",
  "GR13svact_pu:3782": "naśyanti pauruṣāḥ pāśā ye 'pyanantāḥ prakīrtitāḥ /",
  "GR13svact_pu:3783": "śivācāraratānāṃ tu dhārmikāṇāṃ hi dehinām // SvaT_10.68 //",
  "GR13svact_pu:3784": "tasmādevaṃ tu vijñāya mano dharme niyojayet /",
  "GR13svact_pu:3785": "yasya cittamasaṃbhrāntaṃ nirvikalpamakalmaṣam // SvaT_10.69 //",
  "GR13svact_pu:3786": "sa yāti paramāṃllokān narakāṃśca na paśyati /",
  "GR13svact_pu:3787": "yasya buddhirasaṃmūḍhā sarvabhūteṣvapātakī // SvaT_10.70 //",
  "GR13svact_pu:3788": "akalkavānsattvavānyo narakānsa na paśyati /",
  "GR13svact_pu:3789": "jitāni yenendriyāṇi mano yasya vaśe sthitam // SvaT_10.71 //",
  "GR13svact_pu:3790": "tajjayena jitaṃ sarvaṃ trailokyaṃ sacarācaram /",
  "GR13svact_pu:3791": "svakārye parakārye vā yasya buddhiḥ sthirā bhavet // SvaT_10.72 //",
  "GR13svact_pu:3792": "etadeva hi pāṇḍityaṃ śeṣāḥ pustakavācakāḥ /",
  "GR13svact_pu:3793": "ityeṣa tāntriko nyāyaḥ kathitastu samāsataḥ // SvaT_10.73 //",
  "GR13svact_pu:3794": "atāntrikāṇāmanyeṣāṃ parisaṃkhyā na vidyate /",
  "GR13svact_pu:3795": "śivaśāstraratā ye tu gurubhaktiparāyaṇāḥ // SvaT_10.74 //",
  "GR13svact_pu:3796": "paratattvavido ye tu na teṣāṃ duritaṃ bhavet /",
  "GR13svact_pu:3797": "eteṣāṃ narakāṇāṃ tu pradhānāni nibodha me // SvaT_10.75 //",
  "GR13svact_pu:3798": "pañcatriṃśattu narakāḥ caturbhedāḥ prakīrtitāḥ /",
  "GR13svact_pu:3799": "catvāriṃśacchataṃhyetat samāsātparikīrtitam // SvaT_10.76 //",
  "GR13svact_pu:3800": "tairviśuddhairviśuddhyanti pañcāśatkoṭayastu tāḥ /",
  "GR13svact_pu:3801": "pañcatriṃśadyadā vaite dvātriṃśadvā viśodhitāḥ // SvaT_10.77 //",
  "GR13svact_pu:3802": "catvāriṃśacchataṃ śuddhaṃ tadetatsyādvarānane /",
  "GR13svact_pu:3803": "tribhiḥ śuddhaistu dvātriṃśac chuddhā eva bhavanti hi // SvaT_10.78 //",
  "GR13svact_pu:3804": "teṣāṃ nāmāni vakṣyāmi trayāṇāṃ varavarṇini /",
  "GR13svact_pu:3805": "avīciścaiva vikhyātaḥ kumbhīpākaśca dāruṇaḥ // SvaT_10.79 //",
  "GR13svact_pu:3806": "mahārauravarājaśca sthānaṃ teṣāṃ nibodha me /",
  "GR13svact_pu:3807": "adhomadhyordhvabhāgeṣu saṃsthitāste yathākramam // SvaT_10.80 //",
  "GR13svact_pu:3808": "vyāptiṃ teṣāṃ pravakṣyāmi yathāvadanupūrvaśaḥ /",
  "GR13svact_pu:3809": "narakaikādaśagatam avīciṃ śodhayetpriye // SvaT_10.81 //",
  "GR13svact_pu:3810": "ātmanā dvādaśaṃ devi kumbhīpākaṃ viśodhayet /",
  "GR13svact_pu:3811": "mahārauravasaṃjñaṃ cāpy evameva na saṃśayaḥ // SvaT_10.82 //",
  "GR13svact_pu:3812": "pañcatriṃśatpravakṣyāmi samāsena varānane /",
  "GR13svact_pu:3813": "avīciḥ kriminicayo nadī vaitaraṇī tathā // SvaT_10.83 //",
  "GR13svact_pu:3814": "lohaśca śalmaliścaivāpy asiparvata eva ca /",
  "GR13svact_pu:3815": "socchvāsaśca nirucchvāsaḥ pūtimāṃsaḥ parastathā // SvaT_10.84 //",
  "GR13svact_pu:3816": "taptatrapuḥ kṣārakūpo jatulepastathaiva ca /",
  "GR13svact_pu:3817": "antarbhūtā avīcau tu kumbhīpākasya śrūyatām // SvaT_10.85 //",
  "GR13svact_pu:3818": "asthibhaṅgaḥ krakacachedaḥ kūpaścāpi kaṭaṅkaṭaḥ /",
  "GR13svact_pu:3819": "vasāmiśrohyayastuṇḍas trapulepaḥ prakīrtitaḥ // SvaT_10.86 //",
  "GR13svact_pu:3820": "kumbhīpākaśca vijñeyas tīkṣṇāsiśca tathaiva ca /",
  "GR13svact_pu:3821": "tapralohaśca vijñeyaḥ kṣuradhārapathastathā // SvaT_10.87 //",
  "GR13svact_pu:3822": "aśaniśca sutaptaśca dvādaśaite prakīrtitāḥ /",
  "GR13svact_pu:3823": "ekādaśāntarvijñeyāḥ kumbhīpākasya dāruṇāḥ // SvaT_10.88 //",
  "GR13svact_pu:3824": "mahārauravarāje ca ata ūrdhvaṃ nibodha me /",
  "GR13svact_pu:3825": "kālasūtro mahāpadmaḥ kumbhaḥ saṃjīvanekṣukau // SvaT_10.89 //",
  "GR13svact_pu:3826": "pāśo 'mbareṣakaścaiva ayaḥpaṭṭastathaiva ca /",
  "GR13svact_pu:3827": "daṇḍayantrastvamedhyaśca ghorarūpastathāparaḥ // SvaT_10.90 //",
  "GR13svact_pu:3828": "mahāraurava eteṣām upariṣṭādvyavasthitaḥ /",
  "GR13svact_pu:3829": "avīcau kṛminarakān kumbhīpāke sudāruṇān // SvaT_10.91 //",
  "GR13svact_pu:3830": "mahārauravake 'medhyān antarbhūtānvicintayet /",
  "GR13svact_pu:3831": "dvātriṃśannarakāṇāṃ ca mānaṃ caiva nibodha me // SvaT_10.92 //",
  "GR13svact_pu:3832": "navanavatirlakṣāṇi ekaikasyocchrayaḥ smṛtaḥ /",
  "GR13svact_pu:3833": "lakṣamātrāntarā jñeyā dvātriṃśaccāpyanukramāt // SvaT_10.93 //",
  "GR13svact_pu:3834": "eteṣāmupariṣṭāttu prabhutvena varānane /",
  "GR13svact_pu:3835": "yogaiśvaryaguṇopetaḥ kūṣmāṇḍādhipatiḥ sthitaḥ // SvaT_10.94 //",
  "GR13svact_pu:3836": "navanavatirlakṣāṇi puraṃ tasya prakīrtitam /",
  "GR13svact_pu:3837": "tasyopariṣṭātpātālān kathayāmi samāsataḥ // SvaT_10.95 //",
  "GR13svact_pu:3838": "ābhāsaṃ varatālaṃ ca śarkaraṃ ca gabhastimat /",
  "GR13svact_pu:3839": "mahātalaṃ ca sutalaṃ rasātalamataḥ param // SvaT_10.96 //",
  "GR13svact_pu:3840": "sauvarṇamaṣṭamaṃ jñeyaṃ sarvakāmasamanvitam /",
  "GR13svact_pu:3841": "ābhāsādyāvatsauvarṇaṃ pramāṇaṃ kathayāmi te // SvaT_10.97 //",
  "GR13svact_pu:3842": "sahasranavakotsedham ekaikaṃ tu purottamam /",
  "GR13svact_pu:3843": "ekaikasyāntaraṃ jñeyaṃ sahasraparisaṃkhyayā // SvaT_10.98 //",
  "GR13svact_pu:3844": "chatrākārāṇi sarvāṇi teṣāṃ vai bhuvanāni tu /",
  "GR13svact_pu:3845": "sarvakāmaiḥ sametāni guṇaiḥ sarvairyutāni tu // SvaT_10.99 //",
  "GR13svact_pu:3846": "hemaprākāraśikharaiś chatradhvajasamākulaiḥ /",
  "GR13svact_pu:3847": "kiṅkiṇījālamukharais toraṇāṭṭālamaṇḍitaiḥ // SvaT_10.100 //",
  "GR13svact_pu:3848": "nirgamaiḥ sagavākṣaiśca divyavastravibhūṣitaiḥ /",
  "GR13svact_pu:3849": "tantrīmurajavādyaiśca geyatūryaravākulaiḥ // SvaT_10.101 //",
  "GR13svact_pu:3850": "nānābhuvanapaṅktyoghaiḥ sarvaratnasamujjvalaiḥ /",
  "GR13svact_pu:3851": "prāsādaistuṅgaśikharaiś candrātapasamaprabhaiḥ // SvaT_10.102 //",
  "GR13svact_pu:3852": "rathyāmārgavarārāmaiḥ sadāpuṣpaphalānvitaiḥ /",
  "GR13svact_pu:3853": "kokilārāvamadhuraiḥ śikhiṣaṭpadasevitaiḥ // SvaT_10.103 //",
  "GR13svact_pu:3854": "haṃsakāraṇḍavākīrṇaiś cakravākopaśobhitaiḥ /",
  "GR13svact_pu:3855": "sārasārāvasaṃghuṣṭa- padminīṣaṇḍamaṇḍitaiḥ // SvaT_10.104 //",
  "GR13svact_pu:3856": "taḍāgaiḥ svacchatoyāḍhyair dīrghikābhiryutāni tu /",
  "GR13svact_pu:3857": "puruṣaiśca mahākāyair mahābalaparākramaiḥ // SvaT_10.105 //",
  "GR13svact_pu:3858": "sarvaiśvaryasvarūpāḍhyaiḥ sarvalakṣaṇasaṃyutaiḥ /",
  "GR13svact_pu:3859": "divyavastraiḥ sutāmbūlair divyagandhānulepanaiḥ // SvaT_10.106 //",
  "GR13svact_pu:3860": "divyābharaṇasaṃyuktair mukuṭai ratnamaṇḍitaiḥ /",
  "GR13svact_pu:3861": "śivārādhanasaktā ye tatprasādena sādhakāḥ // SvaT_10.107 //",
  "GR13svact_pu:3862": "te viśanti mahādevi pātālaṃ siddhasevitam /",
  "GR13svact_pu:3863": "rasaṃ rasāyanaṃ divyaṃ siddhadravyaṃ labhanti te // SvaT_10.108 //",
  "GR13svact_pu:3864": "krīḍanti cānye satataṃ divyānāṃ yoṣitāṃ gaṇaiḥ /",
  "GR13svact_pu:3865": "kāminaḥ kāmarūpaistu mattamātaṅgagāmibhiḥ // SvaT_10.109 //",
  "GR13svact_pu:3866": "sarvābharaṇasaṃyuktaiḥ kāmaśāstrasupeśalaiḥ /",
  "GR13svact_pu:3867": "divyavastraparīdhānaiḥ stanabhārasamānataiḥ // SvaT_10.110 //",
  "GR13svact_pu:3868": "madhyakṣāmaiḥ prasannāsyais taralāyatalocanaiḥ /",
  "GR13svact_pu:3869": "sakiṅkiṇīnitambaiśca hārakeyūraśobhitaiḥ // SvaT_10.111 //",
  "GR13svact_pu:3870": "sugandhigandhaliptāṅgaiḥ kāñcīmekhalamaṇḍitaiḥ /",
  "GR13svact_pu:3871": "evaṃ te kathitā devi pātālāntaravāsinaḥ // SvaT_10.112 //",
  "GR13svact_pu:3872": "trayo 'surāstathā nāgā rākṣasāśca vibhāgataḥ /",
  "GR13svact_pu:3873": "ekaikatra ca pātāle kathitāste varānane // SvaT_10.113 //",
  "GR13svact_pu:3874": "pātālasaptake jñeyās tathānye bhuvanādhipāḥ /",
  "GR13svact_pu:3875": "balohyatibalaścaiva balavānbalavikramaḥ // SvaT_10.114 //",
  "GR13svact_pu:3876": "subalo balabhadraśca balādhyakṣaśca kīrtitāḥ /",
  "GR13svact_pu:3877": "etaiḥ śuddhairime śuddhāḥ saptapātālavāsinaḥ // SvaT_10.115 //",
  "GR13svact_pu:3878": "yadūrdhve caiva sauvarṇaṃ pātālaṃ parikīrtitam /",
  "GR13svact_pu:3879": "tatra vasatyasau devo hāṭakaḥ parameśvaraḥ // SvaT_10.116 //",
  "GR13svact_pu:3880": "purakoṭisahasraistu samantātparivāritaḥ /",
  "GR13svact_pu:3881": "siddhairudragaṇairdivyair bhaginīmātṛbhirvṛtaḥ // SvaT_10.117 //",
  "GR13svact_pu:3882": "yoginīyogakanyābhī rudraiścaiva sakanyakaiḥ /",
  "GR13svact_pu:3883": "siddhadravyasamairmantraiś cintāmaṇirasāyanaiḥ // SvaT_10.118 //",
  "GR13svact_pu:3884": "siddhavidyāsamṛddhaṃ vai hāṭakeśasya mandiram /",
  "GR13svact_pu:3885": "haṭhatpraveśayellokāṃ stadbhāvagatamānasān // SvaT_10.119 //",
  "GR13svact_pu:3886": "tenāsau hāṭakaḥ prokto devadevo maheśvaraḥ /",
  "GR13svact_pu:3887": "tasyordhve tu sahasrāṇi yojanānāṃ tu viṃśatiḥ // SvaT_10.120 //",
  "GR13svact_pu:3888": "bhūkaṭāhaḥ samuddiṣṭaḥ samantāttu varānane /",
  "GR13svact_pu:3889": "ato bhagavatī pṛthvī nānājanapadākulā // SvaT_10.121 //",
  "GR13svact_pu:3890": "tasyā madhye mahāmeruḥ sauvarṇaśca varānane /",
  "GR13svact_pu:3891": "tasyācalasya vistāram ūrdhvādhaḥ kathayāmi te // SvaT_10.122 //",
  "GR13svact_pu:3892": "yojanānāṃ sahasrāṇi caturaśītirucchritaḥ /",
  "GR13svact_pu:3893": "ṣoḍaśaiva sahasrāṇi adhobhāge praropitaḥ // SvaT_10.123 //",
  "GR13svact_pu:3894": "tānyeva mūlavistāraḥ dviguṇo mūrdhavistaraḥ /",
  "GR13svact_pu:3895": "tasyordhve tu sabhā divyā nāmnā caiva manovatī // SvaT_10.124 //",
  "GR13svact_pu:3896": "caturdaśasahasrāṇi yojanānāṃ pramāṇataḥ /",
  "GR13svact_pu:3897": "sarvaratnasuśobhāḍhyā strīsahasrasamanvitā // SvaT_10.125 //",
  "GR13svact_pu:3898": "sarvabhogagaṇopetā brahmaṇastu mahātmanaḥ /",
  "GR13svact_pu:3899": "siddhavidyādharākīrṇā ṛṣibhiḥ parivāritā // SvaT_10.126 //",
  "GR13svact_pu:3900": "tasyā īśānadigbhāge jyotiṣkaṃ śikharaṃ smṛtam /",
  "GR13svact_pu:3901": "sūryakoṭipratīkāśaṃ gaṇaprathamasevitam // SvaT_10.127 //",
  "GR13svact_pu:3902": "sarvartukusumopetaṃ devagandharvasevitam /",
  "GR13svact_pu:3903": "strīsahasrasamākīrṇaṃ sarvaiśvaryasamanvitam // SvaT_10.128 //",
  "GR13svact_pu:3904": "tatrāste bhagavāndevas tryambakaḥ parameśvaraḥ /",
  "GR13svact_pu:3905": "lokapālairvṛto 'sau hi brahmaviṣṇvindranāyakaḥ // SvaT_10.129 //",
  "GR13svact_pu:3906": "mamāṃśaṃ taṃ vijānīyāḥ surasiddhanamaskṛtam /",
  "GR13svact_pu:3907": "adhikāraṃ prakurute parecchāsaṃpracoditaḥ // SvaT_10.130 //",
  "GR13svact_pu:3908": "sabhāyā brahmaṇo 'dhastāt sahasrāṇi caturdaśa /",
  "GR13svact_pu:3909": "yojanānāṃ parityajya cakravāṭaḥ samantataḥ // SvaT_10.131 //",
  "GR13svact_pu:3910": "svargāṣṭakaṃ samuddiṣṭaṃ tatra tiṣṭanti lokapāḥ /",
  "GR13svact_pu:3911": "pūrveṇendrasya vikhyātā purī nāmnāmarāvatī // SvaT_10.132 //",
  "GR13svact_pu:3912": "tejovatī tathāgneyyāṃ citrabhānoḥ prakīrtitā /",
  "GR13svact_pu:3913": "dakṣiṇe yamarājasya nāmnā saṃyamanī purī // SvaT_10.133 //",
  "GR13svact_pu:3914": "kṛṣṇāṅgārā tu naiṛtyāṃ rākṣaseśasya kīrtitā /",
  "GR13svact_pu:3915": "paścimena jaleśasya nāmnā śuddhavatī smṛtā // SvaT_10.134 //",
  "GR13svact_pu:3916": "vāyavyāṃ tu purī vāyor nāmnā gandhavahā priye /",
  "GR13svact_pu:3917": "uttareṇāpi somasya purī nāmnā mahodayā // SvaT_10.135 //",
  "GR13svact_pu:3918": "aiśānyāmīśarājasya purī nāmnā yaśovatī /",
  "GR13svact_pu:3919": "etāsāmuttare devi śṛṇu ṣaḍviṃśatiṃ purīḥ // SvaT_10.136 //",
  "GR13svact_pu:3920": "dakṣiṇenāmarāvatyāḥ kāmavatyapsaraḥ purī /",
  "GR13svact_pu:3921": "sauvarṇī siddhasaṅghānāṃ tasyā vai dakṣiṇena tu // SvaT_10.137 //",
  "GR13svact_pu:3922": "tasyā vai dakṣiṇenānyā padmarāgopaśobhitā /",
  "GR13svact_pu:3923": "ādityānāṃ purīkhyātā nāmnācāṃśumatī śubhā // SvaT_10.138 //",
  "GR13svact_pu:3924": "sādhyānāṃ rājatī divyā khyātā vai kusumāvatī /",
  "GR13svact_pu:3925": "vahneḥ paścimadigbhāge viśveṣāṃ revatī purī // SvaT_10.139 //",
  "GR13svact_pu:3926": "tasyāstu paścime devi divyā vai viśvakarmaṇaḥ /",
  "GR13svact_pu:3927": "paścime dharmarājasya mātṛnandā purī smṛtā // SvaT_10.140 //",
  "GR13svact_pu:3928": "krīḍanti mātarastatra madhupānavighūrṇitāḥ /",
  "GR13svact_pu:3929": "rudrāṇāṃ paścime tasyā rohitā nāma kāñcanī // SvaT_10.141 //",
  "GR13svact_pu:3930": "tatra śūladharā rudrā yamasya paricārakāḥ /",
  "GR13svact_pu:3931": "tasyāḥ paścimato jñeyā nāmnā guṇavatī purī // SvaT_10.142 //",
  "GR13svact_pu:3932": "ekādaśānāṃ rudrāṇāṃ vajraprākāratoraṇā /",
  "GR13svact_pu:3933": "nirṛteḥ pūrvabhāge tu piṅgalā nāma vai purī // SvaT_10.143 //",
  "GR13svact_pu:3934": "svakarmasaṃjñā deveśi piśācāstatra saṃsthitāḥ /",
  "GR13svact_pu:3935": "nairṛtyuttarasāmīpye purī kṛṣṇāvatī smṛtā // SvaT_10.144 //",
  "GR13svact_pu:3936": "nistriṃśā nāma tatraiva vasanti rākṣasāḥ sadā /",
  "GR13svact_pu:3937": "tasyā apyuttare bhāge purī haimī sukhāvatī // SvaT_10.145 //",
  "GR13svact_pu:3938": "mitro vasati tatraiva bahubhṛtyajanāvṛtaḥ /",
  "GR13svact_pu:3939": "tasyā apyuttare haimī gāndharvī nāma viśṛtā // SvaT_10.146 //",
  "GR13svact_pu:3940": "vasanti tatra gandharvā divyakanyāsamāvṛtāḥ /",
  "GR13svact_pu:3941": "daśakoṭisahasrāṇi teṣāṃ saṃkhyā prakīrtitā // SvaT_10.147 //",
  "GR13svact_pu:3942": "bhūtānāṃ siddhasenā tu varuṇasya tu dakṣiṇe /",
  "GR13svact_pu:3943": "hemasaṃjñā vasūnāṃ tu varuṇasyāpi cottare // SvaT_10.148 //",
  "GR13svact_pu:3944": "tasyāstūttarato devi nāmnā siddhavatī purī /",
  "GR13svact_pu:3945": "sarvavidyādharāṇāṃ tu sā purī parikīrtitā // SvaT_10.149 //",
  "GR13svact_pu:3946": "vāyordakṣiṇato devi siddhā nāmnā purī smṛtā /",
  "GR13svact_pu:3947": "vasanti kinnarāstatra purairhemārkasaprabhaiḥ // SvaT_10.150 //",
  "GR13svact_pu:3948": "vāyoḥ pūrveṇa gāndharvī haimī citrarathasya tu /",
  "GR13svact_pu:3949": "gandharvarājamukhyasya divyagandharvanāditā // SvaT_10.151 //",
  "GR13svact_pu:3950": "āste bhagavatī sākṣāt saprasvaravibhūṣitā /",
  "GR13svact_pu:3951": "grāmatrayaparīdhānā jātimekhalamaṇḍitā // SvaT_10.152 //",
  "GR13svact_pu:3952": "mūrcchanātānacitrāṅgī nānātālakalodayā /",
  "GR13svact_pu:3953": "lakṣaṇavyañjanopetā madhyamenāvaguṇṭhitā // SvaT_10.153 //",
  "GR13svact_pu:3954": "gandharvairgīyamānā sā tatra devī sarasvatī /",
  "GR13svact_pu:3955": "nāradādyaiśca ṛṣibhir nāgakinnarasevitā // SvaT_10.154 //",
  "GR13svact_pu:3956": "tasyāḥpūrveṇa citrā vai tumbururnāradasya ca /",
  "GR13svact_pu:3957": "somasya paścātpramadā guhyakānāṃ purī smṛtā // SvaT_10.155 //",
  "GR13svact_pu:3958": "pūrveṇaiva tu somasya nāmnā citravatī purī /",
  "GR13svact_pu:3959": "sarvadhātumayī citrā kuberasya mahātmanaḥ // SvaT_10.156 //",
  "GR13svact_pu:3960": "ṣaḍviṃśatisahasraistu koṭīnāṃ parivāritaḥ /",
  "GR13svact_pu:3961": "yakṣāṇāmuttamaḥ śrīmān āste bhogairanuttamaiḥ // SvaT_10.157 //",
  "GR13svact_pu:3962": "tasyā pūrve śubhā nāmnā jāmbūnadamayī purī /",
  "GR13svact_pu:3963": "tatra vai karmadevāstu devatvaṃ karmaṇā gatāḥ // SvaT_10.158 //",
  "GR13svact_pu:3964": "paścimeneśarājasya viṣṇorvai śrīmatī purī /",
  "GR13svact_pu:3965": "tatrāste śrīpatiḥ śrīmān atasīpuṣpasannibhaḥ // SvaT_10.159 //",
  "GR13svact_pu:3966": "śaṅkhacakragadāpāṇiḥ pītavāsā janārdanaḥ /",
  "GR13svact_pu:3967": "īśasya dakṣiṇebhāge nāmnā padmavatī purī // SvaT_10.160 //",
  "GR13svact_pu:3968": "mahāpadmopaviṣṭasya padmamālādharasya tu /",
  "GR13svact_pu:3969": "padmapatrāyatākṣasya brahmaṇaḥ padmajanmanaḥ // SvaT_10.161 //",
  "GR13svact_pu:3970": "tasyā dakṣiṇato devi nāmnā kāmasukhāvatī /",
  "GR13svact_pu:3971": "aśvinau tatra deveśi tathā dhanvantariḥ sthitaḥ // SvaT_10.162 //",
  "GR13svact_pu:3972": "uttaretvamarāvatyā mahāmegheti viśrutā /",
  "GR13svact_pu:3973": "vināyakānāṃ sā divyā vasatistatra kalpitā // SvaT_10.163 //",
  "GR13svact_pu:3974": "daśakoṭisahasrāṇi vīryavantaḥ śubhāstathā /",
  "GR13svact_pu:3975": "vināyakā mahādīptā agnijvalitatejasaḥ // SvaT_10.164 //",
  "GR13svact_pu:3976": "asurāṇāṃ vadhārthāya aṅguṣṭhānnirmitā mayā /",
  "GR13svact_pu:3977": "evaṃvidhairadhaścordhvaṃ meruḥ puravarairvṛtaḥ // SvaT_10.165 //",
  "GR13svact_pu:3978": "puryaśca yāḥ samākhyātā meroścaiva samantataḥ /",
  "GR13svact_pu:3979": "purakoṭisahasraistu sarvāstāḥ saṃbhṛtāḥ priye // SvaT_10.166 //",
  "GR13svact_pu:3980": "sarvaiśvaryasusaṃpūrṇāḥ sarvaratnasamujjvalāḥ /",
  "GR13svact_pu:3981": "divyastrībhiḥ samākīrṇā divyapuṃbhiḥ samākulāḥ // SvaT_10.167 //",
  "GR13svact_pu:3982": "ānandaḥ satataṃ devi devānāṃ ca pure pure /",
  "GR13svact_pu:3983": "vimānanagarārāmaiś caturodyānamaṇḍapaiḥ // SvaT_10.168 //",
  "GR13svact_pu:3984": "chatradhvajapatākābhir gajavājisamākulaiḥ /",
  "GR13svact_pu:3985": "dvandvabhīnandiśabdaiśca śaṅkhakāhalaniḥsvanaiḥ // SvaT_10.169 //",
  "GR13svact_pu:3986": "gītanṛttaistathākīrṇaṃ devānāṃ mandiraṃ sadā /",
  "GR13svact_pu:3987": "iṣṭāpūrtaratā devi ye narā puṇyabhārate // SvaT_10.170 //",
  "GR13svact_pu:3988": "tryambakaṃ sakṛdarcanti meruṃ gacchanti te narāḥ /",
  "GR13svact_pu:3989": "gaṅgātoyasusaṃsiktāḥ krīḍanti surasattamāḥ // SvaT_10.171 //",
  "GR13svact_pu:3990": "kathaṃ gaṅgāsamutpannā surasiddhanamaskṛtā /",
  "GR13svact_pu:3991": "kathayasva prasādena samāsātsurasattama // SvaT_10.172 //",
  "GR13svact_pu:3992": "gaṅgāyāśca samutpattiṃ kathayiṣyāmi suvrate /",
  "GR13svact_pu:3993": "jaganmātā mahādevi mama patnī purā hi sā // SvaT_10.173 //",
  "GR13svact_pu:3994": "mamanetrodakaṃ caiva karajaiśchādite mama /",
  "GR13svact_pu:3995": "punarudghāṭite netre jaganmātaḥ purā tvayā // SvaT_10.174 //",
  "GR13svact_pu:3996": "mannetrebhyo 'sravattoyaṃ tvadīyāṅgulibhiḥ priye /",
  "GR13svact_pu:3997": "daśadhā niḥsṛtā gaṅgā kapālāvaraṇe mama // SvaT_10.175 //",
  "GR13svact_pu:3998": "saptaiva saṃsthitāstatra ekā viṣṇupure sthitā /",
  "GR13svact_pu:3999": "dvitīyā brahmalokordhve tṛtīyā satyalokagā // SvaT_10.176 //",
  "GR13svact_pu:4000": "svarge caivapunaḥ sā vai saṃsthitā somamaṇḍale /",
  "GR13svact_pu:4001": "somāccaiva viniḥ sṛtya purakāśe vyavasthitā // SvaT_10.177 //",
  "GR13svact_pu:4002": "tato 'haṃ saṃstuto devi brahmaviṣṇupuraḥsaraiḥ /",
  "GR13svact_pu:4003": "gaṅgānadīṃ mahāpuṇyāṃ martyānāṃ hitakāmyayā // SvaT_10.178 //",
  "GR13svact_pu:4004": "avatārya mahādeva martyalokaṃ visarjaya /",
  "GR13svact_pu:4005": "tato mayā sureśāni proktā sā tvaparājitā // SvaT_10.179 //",
  "GR13svact_pu:4006": "lokānāṃ tu hitārthāya āgaccha surasundari /",
  "GR13svact_pu:4007": "āgatya mama mūrdhānaṃ merumūrdhni punargatā // SvaT_10.180 //",
  "GR13svact_pu:4008": "tasmānnirgatya deveśi caturdikṣūdadhiṃ gatā /",
  "GR13svact_pu:4009": "pūrve sītā samuddiṣṭā suvahā dakṣiṇena tu // SvaT_10.181 //",
  "GR13svact_pu:4010": "sunandā paścime bhāge bhadrasomā tathottare /",
  "GR13svact_pu:4011": "mandarastu mahādevi gandhamādanasaṃjñakaḥ // SvaT_10.182 //",
  "GR13svact_pu:4012": "vipulaśca supārśvaśca pūrvādyā uttarāntakāḥ /",
  "GR13svact_pu:4013": "viṣkambhāśca samākhyātāḥ varṇāṃścaiva nibodha me // SvaT_10.183 //",
  "GR13svact_pu:4014": "sitaṃ caiva haridrābhaṃ nīlaṃ dāḍimasaprabham /",
  "GR13svact_pu:4015": "prāgviṣkambhasamīpe tu nāmnā citrarathaṃ vanam // SvaT_10.184 //",
  "GR13svact_pu:4016": "tatrāruṇodakaṃ nāma taḍāgaṃ padmamaṇḍitam /",
  "GR13svact_pu:4017": "gandhamādanasāmīpye nandanaṃ tu mahāvanam // SvaT_10.185 //",
  "GR13svact_pu:4018": "tasyamadhye 'mbujacchannaṃ mānasaṃ tu sarovaram /",
  "GR13svact_pu:4019": "vipulasya samīpe tu vaibhrājaṃ tu mahāvanam // SvaT_10.186 //",
  "GR13svact_pu:4020": "sitodaṃ tasya madhye tu taḍāgaṃ vimalodakam /",
  "GR13svact_pu:4021": "vanaṃ pitṛvanaṃ nāma svapārśvasya samīpataḥ // SvaT_10.187 //",
  "GR13svact_pu:4022": "tasyāntastu mahābhadraṃ taḍāgaṃ ca manoramam /",
  "GR13svact_pu:4023": "kalpadrumāṃśca caturaḥ kathayāmi nibodha tān // SvaT_10.188 //",
  "GR13svact_pu:4024": "mandare 'tha kadambaṃ syān mastake tu vyavasthitam /",
  "GR13svact_pu:4025": "sahasrayojanāyāmaṃ śākhāpañcaśatocchritam // SvaT_10.189 //",
  "GR13svact_pu:4026": "puṣpaiḥ kumbhapramāṇaiśca bhrājate tatsupuṣpitam /",
  "GR13svact_pu:4027": "tatpramāṇā smṛtā jambūr gandhamādanamūrdhani // SvaT_10.190 //",
  "GR13svact_pu:4028": "tasyāḥ phalasamūhottho raso jñeyo 'mṛtopamaḥ /",
  "GR13svact_pu:4029": "tena jambūnadī jātā priye vegavatī bhṛśam // SvaT_10.191 //",
  "GR13svact_pu:4030": "meruṃ pradakṣiṇīkṛtya jambūmūlaṃ viśetsvakam /",
  "GR13svact_pu:4031": "tatsaṃparkātsamutpannaṃ kanakaṃ devabhūṣaṇam // SvaT_10.192 //",
  "GR13svact_pu:4032": "tena jāmbūnadaṃ loke jñāyate bhūṣaṇottamam /",
  "GR13svact_pu:4033": "tatra vṛkṣālatāgulmāḥ pakṣiṇaḥ śvāpadādayaḥ // SvaT_10.193 //",
  "GR13svact_pu:4034": "jāmbūnadamayāḥ sarve ye cānye tatravāsinaḥ /",
  "GR13svact_pu:4035": "vipule 'pi tathāśvatthaḥ ketumāla iti śrutaḥ // SvaT_10.194 //",
  "GR13svact_pu:4036": "tasyendreṇāsurāñjitvā ratnamālā pralambitā /",
  "GR13svact_pu:4037": "tenāsau ketumāleti khyātaḥ siddhaniṣevitaḥ // SvaT_10.195 //",
  "GR13svact_pu:4038": "nyagrodhaśca supārśve tu tattulyaḥ parikīrtitaḥ /",
  "GR13svact_pu:4039": "anekaguṇasaṃpanno meruḥ khyātaḥ samāsataḥ // SvaT_10.196 //",
  "GR13svact_pu:4040": "tatpārśvasthānpriye deśān kāthayāmi samāsataḥ /",
  "GR13svact_pu:4041": "merumadhyāccaturdikṣu lakṣārdhaṃ tu samāsataḥ // SvaT_10.197 //",
  "GR13svact_pu:4042": "lavaṇodadhiparyantaṃ jambudvīpaṃ samantataḥ /",
  "GR13svact_pu:4043": "parvatāntaritāstatra nava bhāgā bhavanti hi // SvaT_10.198 //",
  "GR13svact_pu:4044": "dakṣiṇe caiva digbhāge trayo jñeyā mahīdharāḥ /",
  "GR13svact_pu:4045": "niṣadho hemakūṭaśca himavāniti te trayaḥ // SvaT_10.199 //",
  "GR13svact_pu:4046": "uttare cāpi merustu nīlaḥ śveto 'tha śṛṅgavān /",
  "GR13svact_pu:4047": "prāk paścimāyātā hyete ṣaḍeva tu mahīdharāḥ // SvaT_10.200 //",
  "GR13svact_pu:4048": "nīlaśca niṣadhaścaiva lakṣayāmau prakīrtitau /",
  "GR13svact_pu:4049": "śvetaśca hemakūṭaśca sahasranavatiḥ smṛtau // SvaT_10.201 //",
  "GR13svact_pu:4050": "himavān śṛṅgavāṃścaiva sahasrāśītireva tu /",
  "GR13svact_pu:4051": "lavaṇodadhiparyantāḥ sahasradvayavistṛtāḥ // SvaT_10.202 //",
  "GR13svact_pu:4052": "kailāsayukto himavāṃs triśṛṅgaśca sajārudhiḥ /",
  "GR13svact_pu:4053": "śṛṅgavāṃścandrakanibhaḥ sitaḥ śveto virājate // SvaT_10.203 //",
  "GR13svact_pu:4054": "nīlaratnamayo nīlo niṣadhaḥ padmarāgabhaḥ /",
  "GR13svact_pu:4055": "sauvarṇo hemakūṭaśca himābho himavāniti // SvaT_10.204 //",
  "GR13svact_pu:4056": "pūrveṇa mālyavānmeroḥ parvatastu virājate /",
  "GR13svact_pu:4057": "catustriṃśatsahasrāṇi yojanānāṃ sureśvari // SvaT_10.205 //",
  "GR13svact_pu:4058": "yāmyottarāyato bhāti sahasraṃ tasya vistṛtiḥ /",
  "GR13svact_pu:4059": "tathaivāparadigbhāge tattulyo gandhamādanaḥ // SvaT_10.206 //",
  "GR13svact_pu:4060": "nīlaśca niṣadhaścaiva mālyavāngandhamādanaḥ /",
  "GR13svact_pu:4061": "catvāriṃśatsahasrāṇi yojanānāṃ samucchritāḥ // SvaT_10.207 //",
  "GR13svact_pu:4062": "caturdikṣu gatau meror dvau dvau sīmāntaparvatau /",
  "GR13svact_pu:4063": "jaṭharo hemakūṭastu pūrvabhāge vyavasthitau // SvaT_10.208 //",
  "GR13svact_pu:4064": "kailāso himavāṃścaiva dakṣabhāge vyavasthitau /",
  "GR13svact_pu:4065": "niṣadhaḥ pāriyātraśca apareṇa mahīdharau // SvaT_10.209 //",
  "GR13svact_pu:4066": "jārudhiḥ śṛṅgavāṃścaiva uttareṇa vyavasthitau /",
  "GR13svact_pu:4067": "meroḥ samantato ramyam ilāvṛtamudāhṛtam // SvaT_10.210 //",
  "GR13svact_pu:4068": "adhastāccakravāṭasya navasāhasravistṛtam /",
  "GR13svact_pu:4069": "yojanānāṃ caturdikṣu caturaśraṃ samantataḥ // SvaT_10.211 //",
  "GR13svact_pu:4070": "nātapo bhānujastatra na ca somasya raśmayaḥ /",
  "GR13svact_pu:4071": "prabhavanti hi lokānāṃ merorbhāsā prabhāsitam // SvaT_10.212 //",
  "GR13svact_pu:4072": "pratyagrāmbujapatrābhā janāścātīva komalāḥ /",
  "GR13svact_pu:4073": "jambūrasaphalāhārā jarāmṛtyuvivarjitāḥ // SvaT_10.213 //",
  "GR13svact_pu:4074": "trayodaśābdasāhasraṃ teṣāmāyuḥ prakīrtitam /",
  "GR13svact_pu:4075": "devagandharvasiddhāśca ṛṣayo 'tha vināyakāḥ // SvaT_10.214 //",
  "GR13svact_pu:4076": "gaṇamātṛbhaginyaśca vetālā rākṣasādayaḥ /",
  "GR13svact_pu:4077": "evamādyairasaṃkhyātair vṛtaṃ caitadilāvṛtam // SvaT_10.215 //",
  "GR13svact_pu:4078": "gandhamādanavāruṇyāṃ samudrasya ca pūrvataḥ /",
  "GR13svact_pu:4079": "ketumālamiti khyātaṃ varṣaṃ sarvaguṇottamam // SvaT_10.216 //",
  "GR13svact_pu:4080": "nīlotpaladalaśyāmā janāstatra suśobhanāḥ /",
  "GR13svact_pu:4081": "panasasya rasaṃ pītvā jīvantyayutameva ca // SvaT_10.217 //",
  "GR13svact_pu:4082": "jayanto vardhamānaśca aśoko hariparvataḥ /",
  "GR13svact_pu:4083": "viśālaḥ kambalaḥ kṛṣṇas tatra sapta kulādrayaḥ // SvaT_10.218 //",
  "GR13svact_pu:4084": "mālyavatpūrvabhāgena samudrasyāpareṇa tu /",
  "GR13svact_pu:4085": "varṣaṃ bhadrāśvasaṃjñaṃ ca tatrāpi tvayutāyuṣaḥ // SvaT_10.219 //",
  "GR13svact_pu:4086": "janāścandrapratīkāśāḥ kālāmraphalabhojanāḥ /",
  "GR13svact_pu:4087": "kaurañjaḥ śvetaparṇaśca nīlo mālāgrakastathā // SvaT_10.220 //",
  "GR13svact_pu:4088": "padmaścaiva samākhyātās tatra pañca kulādrayaḥ /",
  "GR13svact_pu:4089": "dvātriṃśattu sahasrāṇi pūrvapaścāyate smṛte // SvaT_10.221 //",
  "GR13svact_pu:4090": "catustriṃśatsahasrāṇi dakṣiṇodaksamāyate /",
  "GR13svact_pu:4091": "varṣe dve tu samākhyāte kuruvarṣanivāsinaḥ // SvaT_10.222 //",
  "GR13svact_pu:4092": "kuravonāmalokāste kuruvṛkṣaphalāśinaḥ /",
  "GR13svact_pu:4093": "trayodaśasaharāṇi jīvanti sthirayauvanāḥ // SvaT_10.223 //",
  "GR13svact_pu:4094": "yugmaṃ yugmaṃ prasūyante viyogabhayavarjitāḥ /",
  "GR13svact_pu:4095": "śyāmāpuṣpanibhāḥ snigdhāḥ surūpāḥ puruṣāḥ striyaḥ // SvaT_10.224 //",
  "GR13svact_pu:4096": "sarvaratnamayī bhūmir himavālukayā citā /",
  "GR13svact_pu:4097": "navayojanasāhasraṃ dhanvākāraṃ prakīrtitam // SvaT_10.225 //",
  "GR13svact_pu:4098": "sūryakāntendukāntau ca dvau tatra kulaparvatau /",
  "GR13svact_pu:4099": "kalpavṛkṣaḥ kururnāma tatraiva kusumojjvalaḥ // SvaT_10.226 //",
  "GR13svact_pu:4100": "tasya nāmnā tu tajjñeyaṃ kuruvarṣaṃ suśobhanam /",
  "GR13svact_pu:4101": "tasyacottaradigbhāge praviśya lavaṇodadhim // SvaT_10.227 //",
  "GR13svact_pu:4102": "pañcayojanasāhasraṃ candradvīpaṃ prakīrtitam /",
  "GR13svact_pu:4103": "tathā vāyavyadigbhāge praviśya lavaṇodadhim // SvaT_10.228 //",
  "GR13svact_pu:4104": "yojanānāṃ sahasrāṇi catvāryeva varānane /",
  "GR13svact_pu:4105": "daśayojanasāhasraṃ dvīpaṃ bhadraṃ prakīrtitam // SvaT_10.229 //",
  "GR13svact_pu:4106": "bhadrākāramiti jñeyaṃ sarvakāmaphalapradam /",
  "GR13svact_pu:4107": "ayutāyuṣo janāstatra divyāmṛtaphalāśinaḥ // SvaT_10.230 //",
  "GR13svact_pu:4108": "candrākhye 'pyayutaṃ cāyur jīvanti phalabhojinaḥ /",
  "GR13svact_pu:4109": "śvetaśṛṅgavatoścaiva madhye jñeyaṃ hiraṇmayam // SvaT_10.231 //",
  "GR13svact_pu:4110": "lakucasya phalaṃ prāśya janāstatrendusannibhāḥ /",
  "GR13svact_pu:4111": "jīvantyabdasahasrāṇi mānenārdhatrayodaśa // SvaT_10.232 //",
  "GR13svact_pu:4112": "nīlasyottaradigbhāge tathā śvetasya dakṣiṇe /",
  "GR13svact_pu:4113": "ramyakaṃ nāma varṣaṃ tu nyagrodhaphalabhojanāḥ // SvaT_10.233 //",
  "GR13svact_pu:4114": "nīlotpaladalaśyāmā jarārogavivarjitāḥ /",
  "GR13svact_pu:4115": "dvādaśābdasahasrāṇi teṣāmāyuḥ prakīrtitam // SvaT_10.234 //",
  "GR13svact_pu:4116": "navasāhasravistāraṃ ramyakaṃ ca hiraṇmayam /",
  "GR13svact_pu:4117": "hemakūṭasya saumyena dakṣiṇe niṣadhasya tu // SvaT_10.235 //",
  "GR13svact_pu:4118": "harivarṣaṃ samākhyātaṃ raupyābhāstatra jantavaḥ /",
  "GR13svact_pu:4119": "dvādaśaiva sahasrāṇi jīvantīkṣurasāśinaḥ // SvaT_10.236 //",
  "GR13svact_pu:4120": "atīva śobhanaṃ tacca navasāhasravistṛtam /",
  "GR13svact_pu:4121": "hemakūṭasya yāmyena himavatastvathottare // SvaT_10.237 //",
  "GR13svact_pu:4122": "varṣaṃ kiṃpuruṣaṃ nāma tatrahemanibhā janāḥ /",
  "GR13svact_pu:4123": "navavarṣasahasrāṇi jīvanti plakṣabhojanāḥ // SvaT_10.238 //",
  "GR13svact_pu:4124": "navaiva tu sahasrāṇi vistārastatra kīritaḥ /",
  "GR13svact_pu:4125": "yāmye himācalendrasya uttare lavaṇodadheḥ // SvaT_10.239 //",
  "GR13svact_pu:4126": "bhārataṃ nāma varṣaṃ tu tatra cālpaṃ sukhaṃ smṛtam /",
  "GR13svact_pu:4127": "janā rogabhayatrastā duḥkhitā mandasaṃpadaḥ // SvaT_10.240 //",
  "GR13svact_pu:4128": "surūpā mandarūpāśca subhagā durbhagāḥ pare /",
  "GR13svact_pu:4129": "bhogino mandabhogāśca tathānye 'tyantaduḥkhitāḥ // SvaT_10.241 //",
  "GR13svact_pu:4130": "gaurāḥ śyāmāstathā kṛṣṇā babhravaḥ śvetapiṅgalāḥ /",
  "GR13svact_pu:4131": "varṇajātiprabhedena nānākarmānurūpataḥ // SvaT_10.242 //",
  "GR13svact_pu:4132": "caturvarṇā antyajāśca jāyante bhāratāhvaye /",
  "GR13svact_pu:4133": "svadeśabhāṣāyuktāni dvīpadvīpāntarāṇi ca // SvaT_10.243 //",
  "GR13svact_pu:4134": "paṇḍitāśca tathā mūrkhāḥ śilpavijñāninastathā /",
  "GR13svact_pu:4135": "yogino jñāninaścaiva dharmiṣṭhāḥ pāpino 'pare // SvaT_10.244 //",
  "GR13svact_pu:4136": "yācakāścāpi jāyante dātāraścāpare janāḥ /",
  "GR13svact_pu:4137": "preṣyā dāsāśca bahavo mānavāḥ satataṃ priye // SvaT_10.245 //",
  "GR13svact_pu:4138": "guṇastvekaḥ sthitastatra śubhāśubhaphalārjanam /",
  "GR13svact_pu:4139": "naṣṭāsu vidyate kācid yugatrayamayī sthitiḥ // SvaT_10.246 //",
  "GR13svact_pu:4140": "caturyugavatī jñeyā bhāratākhye varānane /",
  "GR13svact_pu:4141": "tatraiva yatkṛtaṃ karma śubhaṃ vā yadi vāśubham // SvaT_10.247 //",
  "GR13svact_pu:4142": "vasanti tena lokāśca śivādyavīcimadhyagāḥ /",
  "GR13svact_pu:4143": "mahākālastathaikāmram evamādi varānane // SvaT_10.248 //",
  "GR13svact_pu:4144": "tīrthānāṃ koṭiruddiṣṭā mahāpuṇyaphalodayā /",
  "GR13svact_pu:4145": "gaṅgādīnāṃ nadīnāṃ ca tatra pañca śatāni ca // SvaT_10.249 //",
  "GR13svact_pu:4146": "navayojanasāhasraṃ dhanvākāraṃ nibodha tam /",
  "GR13svact_pu:4147": "nava bhedāḥ smṛtāstatra sāgarāntaritāḥ priye // SvaT_10.250 //",
  "GR13svact_pu:4148": "ekaikasya tu dvīpasya sahasraṃ parikīrtitam /",
  "GR13svact_pu:4149": "śatāni pañca vijñeyaṃ sthalaṃ pañca jalaṃ tathā // SvaT_10.251 //",
  "GR13svact_pu:4150": "parasparamagamyāste teṣāṃ nāmāni me śṛṇu /",
  "GR13svact_pu:4151": "indradvīpaṃ kaśeruṃ ca tāmravarṇaṃ gabhastimat // SvaT_10.252 //",
  "GR13svact_pu:4152": "nāgadvīpaṃ ca saumyaṃ ca gāndharvaṃ vāruṇaṃ tathā /",
  "GR13svact_pu:4153": "dvīpaṃ kumārikākhyaṃ ca navamaṃ parikīrtitam // SvaT_10.253 //",
  "GR13svact_pu:4154": "bindusaraḥ prabhṛtyeva kumāryāhvaṃ prakīrtitam /",
  "GR13svact_pu:4155": "yojanānāṃ sahasraṃ tu nānāvarṇāśramānvitam // SvaT_10.254 //",
  "GR13svact_pu:4156": "ye pūrvoktā guṇā loke bhārate varavarṇini /",
  "GR13svact_pu:4157": "te tatraiva sthitā loke kumārīsaṃjñake priye // SvaT_10.255 //",
  "GR13svact_pu:4158": "bhūdharāḥ sapta vijñeyās tatraiva tu suśobhanāḥ /",
  "GR13svact_pu:4159": "mahendro malayaḥ sahyaḥ śaktimānṛkṣaparvataḥ // SvaT_10.256 //",
  "GR13svact_pu:4160": "vindhyaśca pāriyātraśca bhāntyete kulaparvatāḥ /",
  "GR13svact_pu:4161": "dakṣasāgaramadhyasthāny upadvīpāni ṣaṭ priye // SvaT_10.257 //",
  "GR13svact_pu:4162": "aṅgadvīpaṃ yavākhyaṃ ca malayaṃ śaṅkhasaṃjñakam /",
  "GR13svact_pu:4163": "kumudaṃ ca varāhaṃ ca ityevaṃ parikīrtitam // SvaT_10.258 //",
  "GR13svact_pu:4164": "kathito malayadvīpe malayo nāma parvataḥ /",
  "GR13svact_pu:4165": "tasyapāde trikūṭo vai laṅkā tasyoparisthitā // SvaT_10.259 //",
  "GR13svact_pu:4166": "cāmīkaramayī śubhrā catvārodyānamaṇḍitā /",
  "GR13svact_pu:4167": "citraprākāraracitā vajravaiḍūryamaṇḍitā // SvaT_10.260 //",
  "GR13svact_pu:4168": "anantavibhavāstatra rākṣasā devakanyakāḥ /",
  "GR13svact_pu:4169": "ramante kanyakāsaktā mahābalaparākramāḥ // SvaT_10.261 //",
  "GR13svact_pu:4170": "agastyaśikharaṃ tatra malaye bhūdharottame /",
  "GR13svact_pu:4171": "tatrāśramo mahāpuṇya āgastyaḥ sphāṭikaprabhaḥ // SvaT_10.262 //",
  "GR13svact_pu:4172": "tatrānyonyaviruddhāstu sattvāḥ krīḍantyaśaṅkitāḥ /",
  "GR13svact_pu:4173": "na tatra jāyate mārī nākālaḥ saṃpravartate // SvaT_10.263 //",
  "GR13svact_pu:4174": "na jarā na ca śokaśca nopasargabhayaṃ kvacit /",
  "GR13svact_pu:4175": "na vadatyanṛtaṃ kaścid rāgadveṣau na kutracit // SvaT_10.264 //",
  "GR13svact_pu:4176": "agastyasya prabhāveṇa tv ajñānaṃ dūrato gatam /",
  "GR13svact_pu:4177": "tatra vai ṛṣayo vīrā jñānayogakṛtāśramāḥ // SvaT_10.265 //",
  "GR13svact_pu:4178": "japādhyayana homādi pūjāstutiparāyaṇāḥ /",
  "GR13svact_pu:4179": "tryambakasya mahādevi nityamārādhane ratāḥ // SvaT_10.266 //",
  "GR13svact_pu:4180": "agastyasahitāḥ sarve mokṣābhyudayavādinaḥ /",
  "GR13svact_pu:4181": "tiṣṭhanti bhāvitātmānaḥ śāpānugrahakāriṇaḥ // SvaT_10.267 //",
  "GR13svact_pu:4182": "lakṣayojanavistīrṇaṃ jambudvīpaṃ samantataḥ /",
  "GR13svact_pu:4183": "lakṣayojanavistīrṇaṃ lavaṇāmbhaḥ sthitaṃ bahiḥ // SvaT_10.268 //",
  "GR13svact_pu:4184": "triguṇaṃ pariṇāhena sthitaṃ vai maṇḍalākṛti /",
  "GR13svact_pu:4185": "vṛtrāribhayasaṃtrastāḥ praviṣṭāstatra parvatāḥ // SvaT_10.269 //",
  "GR13svact_pu:4186": "dvādaśaiva mahāvīryās tānbravīmi samāsataḥ /",
  "GR13svact_pu:4187": "vṛṣabho dundubhirdhūmraḥ praviṣṭāḥ pūrvabhāgataḥ // SvaT_10.270 //",
  "GR13svact_pu:4188": "candraḥ kaṅkastathā droṇaḥ praviṣṭā uttareṇa tu /",
  "GR13svact_pu:4189": "aśoko 'tha varāhaśca nandanaśca tṛtīyakaḥ // SvaT_10.271 //",
  "GR13svact_pu:4190": "apareṇa nagāstatra praviṣṭā lavaṇodadhim /",
  "GR13svact_pu:4191": "cakro mainākasaṃjñaśca tṛtīyastu balāhakaḥ // SvaT_10.272 //",
  "GR13svact_pu:4192": "dakṣiṇena varārohe praviṣṭāścaiva bhūdharāḥ /",
  "GR13svact_pu:4193": "cakramainākayormadhye tiṣṭhedve vaḍavāmukhaḥ // SvaT_10.273 //",
  "GR13svact_pu:4194": "jambūdvīpaṃ samākhyātaṃ prabhavastvadhunocyate /",
  "GR13svact_pu:4195": "svāyaṃbhuvo manurnāma tasya putraḥ priyavrataḥ // SvaT_10.274 //",
  "GR13svact_pu:4196": "tasyātha daśa putrā vai jātā vīryabalotkaṭāḥ /",
  "GR13svact_pu:4197": "agnīdhraścāgnibāhuśca medhā medhātithirvapuḥ // SvaT_10.275 //",
  "GR13svact_pu:4198": "jyotiṣmān dyutimān havyaḥ savanaḥ satra eva ca /",
  "GR13svact_pu:4199": "medhāḥ satro 'gnibāhuśca ete pravrajitāstrayaḥ // SvaT_10.276 //",
  "GR13svact_pu:4200": "saptadvīpeṣu ye śeṣā abhiṣiktā mahābalāḥ /",
  "GR13svact_pu:4201": "jambudvīpe tathāgnīdhrāḥ tasya putrā nava smṛtāḥ // SvaT_10.277 //",
  "GR13svact_pu:4202": "nābhiḥ kiṃpuruṣaścaiva hariścaiva ilāvṛtaḥ /",
  "GR13svact_pu:4203": "bhadrāśvaḥ ketumālaśca ramyakaśca hiraṇmayaḥ // SvaT_10.278 //",
  "GR13svact_pu:4204": "navamastu kururnāma navavarṣādhipāḥ smṛtāḥ /",
  "GR13svact_pu:4205": "agnīdhratastu jātā vai śūrāścātibalotkaṭāḥ // SvaT_10.279 //",
  "GR13svact_pu:4206": "teṣāṃ nāmāṅkitānīha navavarṣāṇi pārvati /",
  "GR13svact_pu:4207": "nābheḥ putro mahāvīryo vṛṣabho dharmatatparaḥ // SvaT_10.280 //",
  "GR13svact_pu:4208": "tasyāpi hi suto jñeyo bharatastu pratāpavān /",
  "GR13svact_pu:4209": "tannamnaiva tu vijñeyaṃ bhārataṃ varṣamuttamam // SvaT_10.281 //",
  "GR13svact_pu:4210": "tasyāpyaṣṭau punaḥ putrā jātā kanyāparā priye /",
  "GR13svact_pu:4211": "bhārate tvaṣṭadvīpe 'tra aṣṭau putrā niveśitāḥ // SvaT_10.282 //",
  "GR13svact_pu:4212": "navamastu kumāryāhvaḥ kumāryāḥ pratipāditaḥ /",
  "GR13svact_pu:4213": "teṣāṃ nāmnā tu te dvīpā bharatena prakīrtitāḥ // SvaT_10.283 //",
  "GR13svact_pu:4214": "jambudvīpaṃ ca śākaṃ ca kuśaṃ krauñcaṃ ca śālmalim /",
  "GR13svact_pu:4215": "gomedaṃ puṣkaraṃ caiva sapta dvīpāni pārvati // SvaT_10.284 //",
  "GR13svact_pu:4216": "adhunā saṃpravakṣyāmi samudrāṃstava suvrate /",
  "GR13svact_pu:4217": "kṣāraḥ kṣīraṃ dadhi ghṛtaṃ tathā ikṣuraso 'pi ca // SvaT_10.285 //",
  "GR13svact_pu:4218": "madirodaśca svādūdaḥ samudrāḥ sapta kīrtitāḥ /",
  "GR13svact_pu:4219": "jambudvīpaṃ smṛtaṃ lakṣaṃ yojanānāṃ pramāṇataḥ // SvaT_10.286 //",
  "GR13svact_pu:4220": "parimaṇḍalato jñeyaḥ kṣārodastatsamo bahiḥ /",
  "GR13svact_pu:4221": "evaṃ dviguṇavṛddhyātra samudrā dvīpasaṃsthitāḥ // SvaT_10.287 //",
  "GR13svact_pu:4222": "agnīdhraśca samākhyāto jambudvīpe varānane /",
  "GR13svact_pu:4223": "śāke medhātithirnāma vapuṣmān kuśasaṃjñake // SvaT_10.288 //",
  "GR13svact_pu:4224": "rājā krauñce 'tha jyotiṣmān śālmalau dyutimānsmṛtaḥ /",
  "GR13svact_pu:4225": "gomede havyanāmā tu savanaḥ puṣkare tathā // SvaT_10.289 //",
  "GR13svact_pu:4226": "tretāyugasamaḥ kālaḥ śākagomedavāsinām /",
  "GR13svact_pu:4227": "tathā varṇāśramācārā jñeyāstatra nivāsinām // SvaT_10.290 //",
  "GR13svact_pu:4228": "medhātitheḥ sapta putrāḥ śākadvīpe 'bhiṣecitāḥ /",
  "GR13svact_pu:4229": "śānto 'bhayastvaśiśiraḥ sukhado nandakaḥ śivaḥ // SvaT_10.291 //",
  "GR13svact_pu:4230": "kṣemakaśca dhruvaśceti varṣanāmnā tu te 'ṅkitāḥ /",
  "GR13svact_pu:4231": "varṣāṇi sapta khyātāni parvatāṃśca nibodha me // SvaT_10.292 //",
  "GR13svact_pu:4232": "gomedaścandrasaṃjñaśca nārado dundubhistathā /",
  "GR13svact_pu:4233": "somaka ṛṣabhaścaiva vaibhrājaśca kulādrayaḥ // SvaT_10.293 //",
  "GR13svact_pu:4234": "sukṛtā cānasūyā ca sumukhī ca tṛtīyakā /",
  "GR13svact_pu:4235": "vipāśā tridivā kumbhī tathā cāmṛtanālikā // SvaT_10.294 //",
  "GR13svact_pu:4236": "etā eva mahānadyo giriṣveteṣu nirgatāḥ /",
  "GR13svact_pu:4237": "pūrvādārabhya niṣkrāntāḥ praviṣṭāḥ kṣīrasāgaram // SvaT_10.295 //",
  "GR13svact_pu:4238": "śākadvīpe tu ye lokāḥ kṣīrāhārāḥ phalāśinaḥ /",
  "GR13svact_pu:4239": "candrakāntasamāḥ sarve surūpāḥ priyadarśanāḥ // SvaT_10.296 //",
  "GR13svact_pu:4240": "krīḍanti divyanārībhiḥ sarvaiśvaryasamanvitāḥ /",
  "GR13svact_pu:4241": "kuśe vapuṣmatā pūrvaṃ sapta putrā niveśitāḥ // SvaT_10.297 //",
  "GR13svact_pu:4242": "śvetalohitajīmūtā harito vaidyutastathā /",
  "GR13svact_pu:4243": "mānasaḥ suvrataśceti varṣanāmnaiva cāṅkitāḥ // SvaT_10.298 //",
  "GR13svact_pu:4244": "kumudaścorvadaścaiva vārāho droṇakaṅkatau /",
  "GR13svact_pu:4245": "mahiṣaḥ kusumaścaiva sapta sīmantaparvatāḥ // SvaT_10.299 //",
  "GR13svact_pu:4246": "śvetatoyā tathā kṛṣṇā candrā śuklā ca locanī /",
  "GR13svact_pu:4247": "vīvṛtā ca vivṛndā ca saptaitāstu saridvarāḥ // SvaT_10.300 //",
  "GR13svact_pu:4248": "dadhyudakaṃ praviṣṭāstā nimnagāḥ pāvanodakāḥ /",
  "GR13svact_pu:4249": "janāstu sukhinastatra dadhnāmṛtaphalāśinaḥ // SvaT_10.301 //",
  "GR13svact_pu:4250": "divyabhogaratāḥ sarve krīḍantyete sayoṣitaḥ /",
  "GR13svact_pu:4251": "jyotiṣmatā sapta putrāḥ krauñcadvīpe niveśitāḥ // SvaT_10.302 //",
  "GR13svact_pu:4252": "udbhijjaśca samākhyāto veṇurmaṇḍala eva ca /",
  "GR13svact_pu:4253": "rathakāraśca lavaṇo dhṛtimānsuprabhākaraḥ // SvaT_10.303 //",
  "GR13svact_pu:4254": "kapilaśceti rājāno varṣanāmnā ca te 'ṅkitāḥ /",
  "GR13svact_pu:4255": "vaidrumo hemanābhaśca dyutimān puṣpadantakaḥ // SvaT_10.304 //",
  "GR13svact_pu:4256": "kuśalo harimardaśca saptaite tu kulādrayaḥ /",
  "GR13svact_pu:4257": "mahī dhātā śivāpāpā pavitrā saṃtatadyutiḥ // SvaT_10.305 //",
  "GR13svact_pu:4258": "dambhā ceti samākhyātāḥ saptaitāḥ saritaḥ srutāḥ /",
  "GR13svact_pu:4259": "ghṛtodaṃ praviśantyetāḥ sarvāḥ pāpaharāḥ priye // SvaT_10.306 //",
  "GR13svact_pu:4260": "janāstadvāsinaḥ sarve surūpāstejasotkaṭāḥ /",
  "GR13svact_pu:4261": "ghṛtāmṛtaphalāhārāḥ sutṛptāḥ smarapīḍitāḥ // SvaT_10.307 //",
  "GR13svact_pu:4262": "krīḍanti vanitāyuktāḥ padmapatrāyatekṣaṇāḥ /",
  "GR13svact_pu:4263": "sapta dyutimatā putrāḥ śālmalāvabhiṣecitāḥ // SvaT_10.308 //",
  "GR13svact_pu:4264": "manonugastathoṣṇaśca pāvano hyandhakārakaḥ /",
  "GR13svact_pu:4265": "munirdundubhināmā ca kuśalaśceti te smṛtāḥ // SvaT_10.309 //",
  "GR13svact_pu:4266": "varṣanāmāni teṣāṃ vai saptānāṃ sapta tu kramāt /",
  "GR13svact_pu:4267": "krauñco 'tha vāmanaścaivāpy andhakāro divākṛtiḥ // SvaT_10.310 //",
  "GR13svact_pu:4268": "dvibinduḥ puṇḍarīkaśca dundubhiśca kulādrayaḥ /",
  "GR13svact_pu:4269": "pauṇḍarī kauśikī gaurī siddhā caiva kumudvatī // SvaT_10.311 //",
  "GR13svact_pu:4270": "sandhyā rātrī ca vikhyātā samāsātparikīrtitāḥ /",
  "GR13svact_pu:4271": "nadyastāḥ śailaniṣkrāntā gacchantīkṣurasārṇavam // SvaT_10.312 //",
  "GR13svact_pu:4272": "pibantīkṣurasaṃ tatra ye janāstannivāsinaḥ /",
  "GR13svact_pu:4273": "divyakāntiyutāḥ śāntāḥ surūpāḥ priyavādinaḥ // SvaT_10.313 //",
  "GR13svact_pu:4274": "nānānārīsamākīrṇāḥ sarvakāmasukhodayāḥ /",
  "GR13svact_pu:4275": "havyarājaḥ sutānsapta gomode cābhyaṣecayat // SvaT_10.314 //",
  "GR13svact_pu:4276": "jaladaśca kumāraśca sukumāro marīcakaḥ /",
  "GR13svact_pu:4277": "kumudaśconnataścaiva mahābhadra iti smṛtāḥ // SvaT_10.315 //",
  "GR13svact_pu:4278": "teṣāṃ nāmnā ca varṣāṇi aṅkitāni svamānataḥ /",
  "GR13svact_pu:4279": "udayaḥ kesaraścaiva jaṭharo 'tha suraivataḥ // SvaT_10.316 //",
  "GR13svact_pu:4280": "śyāmo 'mbikeyo meruśca śailāḥ sīmantagāstvime /",
  "GR13svact_pu:4281": "gabhastī sukumārī ca kumārī nālinī tathā // SvaT_10.317 //",
  "GR13svact_pu:4282": "veṇukā cāpyathekṣū ca dhenuketi saridvarāḥ /",
  "GR13svact_pu:4283": "madirodaṃ vahantyetāḥ puṇyāḥ puṇyajalodvahāḥ // SvaT_10.318 //",
  "GR13svact_pu:4284": "amṛtopamāni svādūni phalānyatra varānane /",
  "GR13svact_pu:4285": "bhakṣayanti ca tallokāḥ pibanti madirāmṛtam // SvaT_10.319 //",
  "GR13svact_pu:4286": "sarvakāmasamṛddhāśca surūpā vyādhivarjitāḥ /",
  "GR13svact_pu:4287": "nānāyuvativṛndaiśca rūpayauvanagarvitaiḥ // SvaT_10.320 //",
  "GR13svact_pu:4288": "madālasaiḥ pānamattair amante satataṃ priye /",
  "GR13svact_pu:4289": "ataśca puṣkarākhye ca savanastatra nāyakaḥ // SvaT_10.321 //",
  "GR13svact_pu:4290": "dvau putrau tena vikhyātau puṣkarākhye niveśitau /",
  "GR13svact_pu:4291": "parvato valayākāro mānasottarasaṃjñitaḥ // SvaT_10.322 //",
  "GR13svact_pu:4292": "pañcāśaducchrayastasya vistāraḥ pañcaviṃśatiḥ /",
  "GR13svact_pu:4293": "yojanānāṃ varārohe sarvaratnasamanvitaḥ // SvaT_10.323 //",
  "GR13svact_pu:4294": "dhātakī madhyame rājā mahavīto bahirnṛpaḥ /",
  "GR13svact_pu:4295": "īrṣyayā rāgatṛṣṇābhir ītibhiśca vivarjitāḥ // SvaT_10.324 //",
  "GR13svact_pu:4296": "sarve te sukhinastatra tasminvarṣadvaye janāḥ /",
  "GR13svact_pu:4297": "cakrākārastu boddhavyo mānasastu varānane // SvaT_10.325 //",
  "GR13svact_pu:4298": "caturṇāṃ lokapālānāṃ purīstvatra bravīmi te /",
  "GR13svact_pu:4299": "harervasvekasārākhyā yāmyā saṃyaminī purī // SvaT_10.326 //",
  "GR13svact_pu:4300": "sukhāhvā vāruṇī caiva somasya tu vibhāvarī /",
  "GR13svact_pu:4301": "puṣkaradvīpaguṇitaḥ svādūdo 'nte vyavasthitaḥ // SvaT_10.327 //",
  "GR13svact_pu:4302": "pañcāśattu sahasrāṇi tripañcāśattathaiva ca /",
  "GR13svact_pu:4303": "yojanānāṃ tu lakṣāṇi koṭidvitayameva ca // SvaT_10.328 //",
  "GR13svact_pu:4304": "mervardhādyāvatsvādūdaṃ pramāṇaṃ parikīrtitam /",
  "GR13svact_pu:4305": "tato hemamayī bhūmir daśakoṭyo varānane // SvaT_10.329 //",
  "GR13svact_pu:4306": "devānāṃ krīḍanārthāya lokālokastvataḥ param /",
  "GR13svact_pu:4307": "parvato valayākāro yojanāyutavistṛtaḥ // SvaT_10.330 //",
  "GR13svact_pu:4308": "lakṣamātrasamutsedho yojanānāṃ varānane /",
  "GR13svact_pu:4309": "sarvaratnasamopeto hemavarṇaḥ prakīrtitaḥ // SvaT_10.331 //",
  "GR13svact_pu:4310": "tasyāntarbhāsayedbhānur na bahiḥ surasundari /",
  "GR13svact_pu:4311": "lokapālāḥ sthitāstatra rudrāścāmoghaśaktayaḥ // SvaT_10.332 //",
  "GR13svact_pu:4312": "virujo vasudhāmā ca śaṃkhapāt kardamastathā /",
  "GR13svact_pu:4313": "hiraṇyaromā parjanyaḥ ketumān bhājanastathā // SvaT_10.333 //",
  "GR13svact_pu:4314": "jāmbūnadamaye śubhre siddhāmaraniveśane /",
  "GR13svact_pu:4315": "pūrvādārabhya kramaśo yāvadīśānagocaraḥ // SvaT_10.334 //",
  "GR13svact_pu:4316": "lokapālāḥ sthitāste vai pālayanta imāḥ prajāḥ /",
  "GR13svact_pu:4317": "asya madhye varārohe yonayastu caturdaśa // SvaT_10.335 //",
  "GR13svact_pu:4318": "ceṣṭante vividhākārāḥ svakarmaparirañjitāḥ /",
  "GR13svact_pu:4319": "lokālokopariṣṭāttu saviturdakṣiṇāyanam // SvaT_10.336 //",
  "GR13svact_pu:4320": "tathottarāyaṇaṃ tatra uttareṇa prakīrtitam /",
  "GR13svact_pu:4321": "ardharātro 'marāvatyām astameti yamasya ca // SvaT_10.337 //",
  "GR13svact_pu:4322": "madhyāhnaścaiva vāruṇyāṃ saumye sūryodayaḥ smṛtaḥ /",
  "GR13svact_pu:4323": "yadaiva cāmarāvatyām udayastasya dṛśyate // SvaT_10.338 //",
  "GR13svact_pu:4324": "tadāstameti vāruṇyām ityādityagatāgatam /",
  "GR13svact_pu:4325": "suvīthī uttare tasya ajavīthī ca dakṣiṇe // SvaT_10.339 //",
  "GR13svact_pu:4326": "pitṛdevapathohyeṣa kathitastu mayā tava /",
  "GR13svact_pu:4327": "asya bāhye tamo ghoraṃ duḥprekṣyaṃ jīvavarjitam // SvaT_10.340 //",
  "GR13svact_pu:4328": "pañcatriṃśatsmṛtāḥ koṭyo lakṣāṇekonaviṃśatiḥ /",
  "GR13svact_pu:4329": "catvāriṃśatsahasrāṇi yojanānāṃ varānane // SvaT_10.341 //",
  "GR13svact_pu:4330": "saptasāgaramānaṃ tu garbhodastatsamaḥ smṛtaḥ /",
  "GR13svact_pu:4331": "brahmaṇo 'ṇḍakaṭāhena yuktā vai merumadhyataḥ // SvaT_10.342 //",
  "GR13svact_pu:4332": "pañcāśatkoṭayo jñeyā daśadikṣu samantataḥ /",
  "GR13svact_pu:4333": "evametacchataṃ jñeyaṃ koṭīnāṃ pārthivaṃ mahat // SvaT_10.343 //",
  "GR13svact_pu:4334": "ata ūrdhvaṃ pravakṣyāmi pramāṇaṃ varavarṇini /",
  "GR13svact_pu:4335": "atha vātra mahādevi paripāṭyā samantataḥ // SvaT_10.344 //",
  "GR13svact_pu:4336": "dīkṣākāle tu saṃskārāḥ kramaṃ teṣāṃ nibodha me /",
  "GR13svact_pu:4337": "śaktiṃ tattvaṃ ca bhuvanaṃ yoniṃ caiva niveśayet // SvaT_10.345 //",
  "GR13svact_pu:4338": "teṣāṃ gandhopacāraṃ tu kṛtvā caiva yathākramam /",
  "GR13svact_pu:4339": "anantaṃ caiva kālāgniṃ narakāṃśca yathākramam // SvaT_10.346 //",
  "GR13svact_pu:4340": "pātālāni tataścordhve śodhayedanupūrvaśaḥ /",
  "GR13svact_pu:4341": "upasthānaṃ tataḥ kuryād bhuvarlokasya varānane // SvaT_10.347 //",
  "GR13svact_pu:4342": "tato vāgīśvarī devī saṃpūjya kusumādibhiḥ /",
  "GR13svact_pu:4343": "tataḥ paśustu saṃprokṣya stāḍyo viśleṣya eva ca // SvaT_10.348 //",
  "GR13svact_pu:4344": "chedanaṃ ca tathākarṣo grahaṇaṃ yojanaṃ tataḥ /",
  "GR13svact_pu:4345": "garbhadhāritvajanane adhikāraṃ tathaiva ca // SvaT_10.349 //",
  "GR13svact_pu:4346": "yogaṃ bhogaṃ layaṃ caiva tato yoniviśodhanam /",
  "GR13svact_pu:4347": "caturdaśa samāsena kathayāmyanupūrvaśaḥ // SvaT_10.350 //",
  "GR13svact_pu:4348": "paiśācaṃ rākṣasaṃ yākṣaṃ gāndharvaṃtvaindrameva ca /",
  "GR13svact_pu:4349": "saumyaṃ tathā ca prājeśaṃ brāhmaṃ caivāṣṭamaṃ viduḥ // SvaT_10.351 //",
  "GR13svact_pu:4350": "saṃhārakramayogena śodhanīyāḥ śivādhvare /",
  "GR13svact_pu:4351": "paśupakṣimṛgāścaiva tathānye ca sarīsṛpāḥ // SvaT_10.352 //",
  "GR13svact_pu:4352": "sthāvaraṃ pañcamaṃ caiva ṣaṣṭhaṃ mānuṣayonikam /",
  "GR13svact_pu:4353": "devayonisamāyuktaṃ proktaṃ saṃsāramaṇḍalam // SvaT_10.353 //",
  "GR13svact_pu:4354": "caturdaśavidhaṃ caiva bhūrloke tu viśodhayet /",
  "GR13svact_pu:4355": "ātmā saṃsaratihyatra māyādyavanigocare // SvaT_10.354 //",
  "GR13svact_pu:4356": "saṃsāraḥ procyate tasmāt paryaṭetsa yatastataḥ /",
  "GR13svact_pu:4357": "sukhaṃ duḥkhaṃ tathā mohaṃ bhuṅkte caivādhvamadhyagaḥ // SvaT_10.355 //",
  "GR13svact_pu:4358": "bandhatrayasamāyukto vāmaśaktyātvadhiṣṭhitaḥ /",
  "GR13svact_pu:4359": "īśvareṇa nimittena sṛṣṭisaṃhāravartmani // SvaT_10.356 //",
  "GR13svact_pu:4360": "punaḥ punaścādhvamadhye yujyate sa śubhāśubhaiḥ /",
  "GR13svact_pu:4361": "adhvamadhye tu ye pāśā jñeyāścānantakoṭayaḥ // SvaT_10.357 //",
  "GR13svact_pu:4362": "pradhānaguṇabhedena yāvaccānāśritaṃ padam /",
  "GR13svact_pu:4363": "tasmādevaṃ vijānīyāt adhvā bandhasya kāraṇam // SvaT_10.358 //",
  "GR13svact_pu:4364": "caturdaśavidhaṃ yacca proktaṃ saṃsāramaṇḍalam /",
  "GR13svact_pu:4365": "tasya bhedāhyanantāśca bhidyante karmabhedataḥ // SvaT_10.359 //",
  "GR13svact_pu:4366": "karmavallyohyanantāśca karmeśānādikārakāḥ /",
  "GR13svact_pu:4367": "ātmanā badhyatehyātmā muñcennātmānamātmanā // SvaT_10.360 //",
  "GR13svact_pu:4368": "kośakāro yathā kīṭa ātmānaṃ veṣṭayeddṛḍham /",
  "GR13svact_pu:4369": "nacodveṣṭayituṃ śakta ātmānaṃ sa punaryathā // SvaT_10.361 //",
  "GR13svact_pu:4370": "tathā saṃsāriṇaḥ sarve baddhāḥ svaireva bandhanaiḥ /",
  "GR13svact_pu:4371": "na ca mocayituṃ śaktāḥ paśavaḥ pāśabandhanāḥ // SvaT_10.362 //",
  "GR13svact_pu:4372": "svayameva svamātmānaṃ yāvadvai nekṣate śivaḥ /",
  "GR13svact_pu:4373": "śivaśaktinipātāttu mucyante pāśabandhanāt // SvaT_10.363 //",
  "GR13svact_pu:4374": "anyathā naiva jānanti svarūpaṃ yatsunirmalam /",
  "GR13svact_pu:4375": "yattatsvābhijanaṃ śuddham anaupamyamanāmayam // SvaT_10.364 //",
  "GR13svact_pu:4376": "mohitā malamohena baddhāḥ karmakalādinā /",
  "GR13svact_pu:4377": "nigūḍhāstatra tiṣṭhanti kāṣṭhe vahniryathā tathā // SvaT_10.365 //",
  "GR13svact_pu:4378": "uddhṛtastu yathā vahnir manthakasya vaśātsphuṭam /",
  "GR13svact_pu:4379": "svasvarūpaṃ prapaśyeta bhāsvaraṃ yatsunirmalam // SvaT_10.366 //",
  "GR13svact_pu:4380": "anyeṣāmapi jantūnāṃ timirākrāntacakṣuṣām /",
  "GR13svact_pu:4381": "prakāśayati vastūni hatvā vai raśmibhistamaḥ // SvaT_10.367 //",
  "GR13svact_pu:4382": "tathātmā tu vijānāti yatsvarūpamanādimat /",
  "GR13svact_pu:4383": "manthakasya vaśāddevi nānyathā tu kathaṃcana // SvaT_10.368 //",
  "GR13svact_pu:4384": "manthakastviha deveśi svayameva sadāśivaḥ /",
  "GR13svact_pu:4385": "ācāryatanumāsthāya sadā cānugrahe sthitaḥ // SvaT_10.369 //",
  "GR13svact_pu:4386": "mantrā manthanavajjñeyā adhvā cātrāraṇiryathā /",
  "GR13svact_pu:4387": "vāgīśī yonisaṃsthānā dhūmo jñeyo malādivat // SvaT_10.370 //",
  "GR13svact_pu:4388": "ātmā vai vahnivajñeyo bodhakastu paraḥ śivaḥ /",
  "GR13svact_pu:4389": "udbodhito yathā vahnir nirmalo 'tīva bhāsvaraḥ // SvaT_10.371 //",
  "GR13svact_pu:4390": "na bhūyaḥ praviśetkāṣṭhaṃ tathātmādhvana uddhṛtaḥ /",
  "GR13svact_pu:4391": "malakarmakalādyaistu nirmukto vigataklamaḥ // SvaT_10.372 //",
  "GR13svact_pu:4392": "tatrastho 'pi na badhyeta yato 'tīva sunirmalaḥ /",
  "GR13svact_pu:4393": "rasavahnisamāyogāt tāmraṃ kālikayā yathā // SvaT_10.373 //",
  "GR13svact_pu:4394": "viśleṣitaṃ tu tattvajñair hematvaṃ pratipadyate /",
  "GR13svact_pu:4395": "na bhūyastāmratāṃ yāti tathātmā na kadācana // SvaT_10.374 //",
  "GR13svact_pu:4396": "rasavanmantraśaktistu kriyā jñeyā tu vahnivat /",
  "GR13svact_pu:4397": "tajjñaścaiva śivo jñeya ācāryatanuvigrahaḥ // SvaT_10.375 //",
  "GR13svact_pu:4398": "ātmā vai hemavajjñeyo malo jñeyastu kālikā /",
  "GR13svact_pu:4399": "mantradravyakriyāyogād vahnyādhāre tathā priye // SvaT_10.376 //",
  "GR13svact_pu:4400": "guruṇā tantraviduṣā hy ātmā vai nirmalīkṛtaḥ /",
  "GR13svact_pu:4401": "na bhūyo malatāṃ yāti śivatvaṃ yāti nirmalam // SvaT_10.377 //",
  "GR13svact_pu:4402": "evaṃ jñātvā varārohe dīkṣā kāryā yathā purā /",
  "GR13svact_pu:4403": "śodhayenmukhyapāśāṃśca ye proktāste mayā purā // SvaT_10.378 //",
  "GR13svact_pu:4404": "guṇabhūtāstu ye pāśās te 'pi śuddhyanti tadvaśāt /",
  "GR13svact_pu:4405": "caturdaśavidhaṃ caiva yaduktaṃ tu mayā purā // SvaT_10.379 //",
  "GR13svact_pu:4406": "saṃsāramaṇḍalaṃ devi śoddhyaṃ tadavanītale /",
  "GR13svact_pu:4407": "tadvakṣyāmi kramātsarvaṃ yathā śodhyaṃ śivādhvare // SvaT_10.380 //",
  "GR13svact_pu:4408": "brahmādistambhaparyantaṃ prādhānyena viśodhayet /",
  "GR13svact_pu:4409": "brāhmaṃ caiva tu prājeśaṃ saumyamaindraṃ tathaiva ca // SvaT_10.381 //",
  "GR13svact_pu:4410": "gāndharvaṃ cāparaṃ yākṣaṃ rākṣasaṃ ca tathāparam /",
  "GR13svact_pu:4411": "paiśācaṃ kramataḥ śodhyaṃ sthāvaraṃ mānuṣaṃ tathā // SvaT_10.382 //",
  "GR13svact_pu:4412": "saptacchadaṃ sthāvarāṇāṃ sarpāṇāṃ vāsukiṃ tathā /",
  "GR13svact_pu:4413": "pakṣiṇāṃ garuḍaṃ caiva mṛgāṇāṃ siṃhameva ca // SvaT_10.383 //",
  "GR13svact_pu:4414": "paśūnāṃ caiva goyoniṃ manuṣyāṃśca viśodhayet /",
  "GR13svact_pu:4415": "antyajāñchūdraviṭ kṣatra brāhmaṇāṃśca viśodhayet // SvaT_10.384 //",
  "GR13svact_pu:4416": "pañcabhirbrahmabhirdevit vadhikārānviśodhayet /",
  "GR13svact_pu:4417": "daśāhutiprayogeṇa antyajān brāhmaṇāvadhi // SvaT_10.385 //",
  "GR13svact_pu:4418": "brāhmaṇasyādhikārāṣṭau catvāriṃśatameva ca /",
  "GR13svact_pu:4419": "garbhaḥ puṃsavanaṃ caiva sīmanto jātakarma ca // SvaT_10.386 //",
  "GR13svact_pu:4420": "nāma niṣkramaṇaṃ caiva annaprāśanacūḍakam /",
  "GR13svact_pu:4421": "anenaiva varārohe śodhyāstvaṣṭau prakīrtitāḥ // SvaT_10.387 //",
  "GR13svact_pu:4422": "etairnivartitairdevi tato 'sau jāyate dvijaḥ /",
  "GR13svact_pu:4423": "navamo vratabandhastu sa cāṅgī parikīrtitaḥ // SvaT_10.388 //",
  "GR13svact_pu:4424": "aṅgāni saṃpravakṣyāmi yathāvadanupūrvaśaḥ /",
  "GR13svact_pu:4425": "mekhalā dantakāṣṭhaṃ ca ajinaṃ tryāyuṣaṃ tathā // SvaT_10.389 //",
  "GR13svact_pu:4426": "saṃdhyāṃ vahnerupāsāṃ ca bhikṣāṃ vai saptamaṃ viduḥ /",
  "GR13svact_pu:4427": "niyantṝṇi ca dṛṣṭāni dīkṣākāle varānane // SvaT_10.390 //",
  "GR13svact_pu:4428": "bhauteśaṃ pāśupatyaṃ ca gāṇaṃ gāṇeśvaraṃ tathā /",
  "GR13svact_pu:4429": "unmattakāsidhāraṃ ca ghṛteśaṃ saptamaṃ viduḥ // SvaT_10.391 //",
  "GR13svact_pu:4430": "saptaitāni tu dṛṣṭāni vratāni brahmacāriṇām /",
  "GR13svact_pu:4431": "caryāvratāni bodhyāni aṅgatve kīrtitāni tu // SvaT_10.392 //",
  "GR13svact_pu:4432": "ebhistu sahitaṃ hyekaṃ navamaṃ vratabandhanam /",
  "GR13svact_pu:4433": "tasyāntarbhūtamevaitat kathitaṃ vratasaptakam // SvaT_10.393 //",
  "GR13svact_pu:4434": "caturdaśa vratānyevaṃ hotavyāni varānane /",
  "GR13svact_pu:4435": "vedavratāni catvāri hotavyāni na saṃśayaḥ // SvaT_10.394 //",
  "GR13svact_pu:4436": "aiṣṭikaṃ pārvikaṃ caiva bhautikaṃ saumikaṃ tathā /",
  "GR13svact_pu:4437": "vrateśvarāstu catvāro brahmacāriniyāmakāḥ // SvaT_10.395 //",
  "GR13svact_pu:4438": "trayodaśavijānīyāt tato vai vedabhājanam /",
  "GR13svact_pu:4439": "tato bhavati godānaṃ taccaturdaśakaṃ priye // SvaT_10.396 //",
  "GR13svact_pu:4440": "snāta udvāhayedbhāryāṃ jñānasiddhaḥ kumārikām /",
  "GR13svact_pu:4441": "kṛtvā darbhamayīṃ patnīṃ tayā saha yajetkratūn // SvaT_10.397 //",
  "GR13svact_pu:4442": "tajjñeyaṃ pañcadaśamaṃ tataḥ pākamakhāḥ kramāt /",
  "GR13svact_pu:4443": "naimittikāṃśa tānāhuḥ pravakṣyamyanupūrvaśaḥ // SvaT_10.398 //",
  "GR13svact_pu:4444": "aṣṭakāḥ pārvaṇī śrāddhaṃ śrāvaṇyāgrāyaṇī tathā /",
  "GR13svact_pu:4445": "caitrī cāśvayujī ceti sapta pākamakhāḥ kramāt // SvaT_10.399 //",
  "GR13svact_pu:4446": "etaiḥ saha vijānīyād dvāviṃśatparisaṃkhyayā /",
  "GR13svact_pu:4447": "āgneyaṃ cāgnihotraṃ ca darśaṃ caiva tataḥ param // SvaT_10.400 //",
  "GR13svact_pu:4448": "paurṇamāsī tathā jñeyā cāturmāsyaṃ tathaiva ca /",
  "GR13svact_pu:4449": "paśubandhaḥ samuddiṣṭaḥ sautrāmaṇirataḥ param // SvaT_10.401 //",
  "GR13svact_pu:4450": "haviryajñāḥ samākhyātāḥ saptaite pāvanāḥ priye /",
  "GR13svact_pu:4451": "ebhiḥ saha vijānīyāt saṃskāraikonatriṃśakam // SvaT_10.402 //",
  "GR13svact_pu:4452": "agniṣṭomātyagniṣṭomau ukthaḥ ṣoḍaśikā tathā /",
  "GR13svact_pu:4453": "vājapeyo 'tirātrastu āptoryāmastu saptamaḥ // SvaT_10.403 //",
  "GR13svact_pu:4454": "somasaṃsthāḥ samākhyātāḥ ṣaṭtriṃśatparisaṃkhyayā /",
  "GR13svact_pu:4455": "hiraṇyapādaḥ prathamas tathā guhyahiraṇyadhṛt // SvaT_10.404 //",
  "GR13svact_pu:4456": "hiraṇyameḍhro hiraṇyanābhir hiraṇyagarbha eva ca /",
  "GR13svact_pu:4457": "hiraṇyaśrotro hiraṇyatvag ghiraṇyākṣastathaiva ca // SvaT_10.405 //",
  "GR13svact_pu:4458": "hiraṇyajihvastacchṛṅgo daśa yajñāḥ prakīrtitāḥ /",
  "GR13svact_pu:4459": "śatena tu ghṛtaṃ cātra ekaikaṃ tu vijāyate // SvaT_10.406 //",
  "GR13svact_pu:4460": "ete sarve sahasreṇa śuddhyante saptatriṃśakaḥ /",
  "GR13svact_pu:4461": "aśvamedhaṃ tataḥ paścāj juhuyāttu yathākramam // SvaT_10.407 //",
  "GR13svact_pu:4462": "evaṃ kṛtaistu taiḥ sarvais tataścaiva gṛhī bhavet /",
  "GR13svact_pu:4463": "aṣṭātriṃśattamaṃ taṃ tu vānaprasthaṃ tato bhavet // SvaT_10.408 //",
  "GR13svact_pu:4464": "pārivrājyaṃ tato 'nteṣṭim evaṃ brāhmaṇyamāpnuyāt /",
  "GR13svact_pu:4465": "ata ātmaguṇānaṣṭau kathayāmi samāsataḥ // SvaT_10.409 //",
  "GR13svact_pu:4466": "dayā sarveṣu bhūteṣu kṣāntiścāpyanasūyatā /",
  "GR13svact_pu:4467": "śaucaṃ caivamanāyāso maṅgalaṃ cāpyataḥ param // SvaT_10.410 //",
  "GR13svact_pu:4468": "akārpaṇyaṃ cāspṛhā cety aṣṭāvātmaguṇāḥ smṛtāḥ /",
  "GR13svact_pu:4469": "catvāriṃśadathāṣṭau tu saṃskārāśca samāsataḥ // SvaT_10.411 //",
  "GR13svact_pu:4470": "etaiḥ śuddhaistu śuddhyanti asaṃkhyā ye 'pi suvrate /",
  "GR13svact_pu:4471": "ato 'nteṣṭiṃ tu hutvā vai guṇānāpādayecchiśoḥ // SvaT_10.412 //",
  "GR13svact_pu:4472": "pañca pañcāhutīrhutvā brahmabhiścāpyanukramāt /",
  "GR13svact_pu:4473": "tilairghṛtena vātāṃśca ūrdhve tu viniyojayet // SvaT_10.413 //",
  "GR13svact_pu:4474": "ūrdhvaśabdena cāśuddhaṃ yatkarma parikīrtitam /",
  "GR13svact_pu:4475": "tasmin saṃyojanaṃ kāryaṃ nacānyatra vidhīyate // SvaT_10.414 //",
  "GR13svact_pu:4476": "tasmānnoddharaṇaṃ kāryaṃ na cāpi nayanaṃ kvacit /",
  "GR13svact_pu:4477": "yattatra paripāṭyā tu karma tatra niyojayet // SvaT_10.415 //",
  "GR13svact_pu:4478": "tato 'ṇimādirāpādyo brahmabhiścāpyanukramāt /",
  "GR13svact_pu:4479": "pañcāhutiprayogeṇa bhogārthaṃ caivamātmanaḥ // SvaT_10.416 //",
  "GR13svact_pu:4480": "ūrdhvaśabdena tajñeyaṃ yadbhūrlokaṃ samāśritam /",
  "GR13svact_pu:4481": "tasminyuktasya kartavyaṃ nacānyasminkadācana // SvaT_10.417 //",
  "GR13svact_pu:4482": "anuddhṛte kathaṃ yogaḥ yāvat karma na bhujyate /",
  "GR13svact_pu:4483": "tasmāttu yogaśabdena tattatkarmaikacintanā // SvaT_10.418 //",
  "GR13svact_pu:4484": "nivartyate mahādevi niṣkṛtiṃ juhuyāttataḥ /",
  "GR13svact_pu:4485": "śivenāṣṭaśatāhutyā tatastu bhuvanādhipān // SvaT_10.419 //",
  "GR13svact_pu:4486": "bhuvanāntarnivāsāṃśca bhuvanānāṃ yathākramam /",
  "GR13svact_pu:4487": "homenaiva tu saṃśodhya viśleṣaṃ chedanaṃ tathā // SvaT_10.420 //",
  "GR13svact_pu:4488": "pūrṇaṃ caiva samuddhāraṃ tatsthatvaṃ cāpyanukramāt /",
  "GR13svact_pu:4489": "prāyaścittaṃ tato hutvā nyūnādhikanimittataḥ // SvaT_10.421 //",
  "GR13svact_pu:4490": "evamādikrameṇaiva dhāmāntaṃ ca viśodhayet /",
  "GR13svact_pu:4491": "bhūrlokastu samākhyāto bhuvolokaṃ nibodha me // SvaT_10.422 //",
  "GR13svact_pu:4492": "bhūpṛṣṭhadyāvadādityaṃ lakṣamekaṃ pramāṇataḥ /",
  "GR13svact_pu:4493": "daśa vāyupathā madhye tv ayutāyutasaṃkhyayā // SvaT_10.423 //",
  "GR13svact_pu:4494": "ādye vāyupathe meghān kathayāmi yathāsthitān /",
  "GR13svact_pu:4495": "pañcāśadyojanādūrdhvam ṛtarddhirnāma mārutaḥ // SvaT_10.424 //",
  "GR13svact_pu:4496": "yo vivardhayate puṣṭim oṣadhīnāṃ balaṃ tathā /",
  "GR13svact_pu:4497": "bṛṃhayecca mahīṃ sarvām āpyāyayati cāvyayaḥ // SvaT_10.425 //",
  "GR13svact_pu:4498": "divā haṃsaḥ sa vai vāyur manujānāṃ sukhāvahaḥ /",
  "GR13svact_pu:4499": "yato gṛddhrāndhārayati tena gṛddhradharaḥ smṛtaḥ // SvaT_10.426 //",
  "GR13svact_pu:4500": "prācetaso nāma vāyuḥ pracetobhivinirmitaḥ /",
  "GR13svact_pu:4501": "sa vai nāśayate vṛkṣān kadācitsaṃpravartayet // SvaT_10.427 //",
  "GR13svact_pu:4502": "agniḥ prācetaso nāma tenaiva saha tiṣṭhati /",
  "GR13svact_pu:4503": "yadā dahati veśmāni tadāsau samudāhṛtaḥ // SvaT_10.428 //",
  "GR13svact_pu:4504": "sukhī samudre vasati sa jalānnopaśāmyati /",
  "GR13svact_pu:4505": "yojanānāṃ śatādūrdhvaṃ senānīrvāyurucyate // SvaT_10.429 //",
  "GR13svact_pu:4506": "vidyudvanto mūkameghā vasantyasmiṃśca mārute /",
  "GR13svact_pu:4507": "te bhuvaḥ krośamātreṇa tiṣṭhanto 'pasṛjantyapaḥ // SvaT_10.430 //",
  "GR13svact_pu:4508": "yojanānāṃ śatādūrdhvaṃ meghāḥ sattvavahāḥ smṛtāḥ /",
  "GR13svact_pu:4509": "matsyamaṇḍūkakūrmāṃśca varṣantyete ca durdine // SvaT_10.431 //",
  "GR13svact_pu:4510": "yojanānāṃ śatādūrdhvaṃ vāyuroghaḥ prakīrtitaḥ /",
  "GR13svact_pu:4511": "tasmiṃstu rogadā meghā varṣanti ca viṣodakam // SvaT_10.432 //",
  "GR13svact_pu:4512": "tenopasargā jāyante mārakāḥ sarvadehinām /",
  "GR13svact_pu:4513": "tasmādūrdhvaṃ tu tāvadbhyo devyamoghaḥ sthito marut // SvaT_10.433 //",
  "GR13svact_pu:4514": "tasmiṃste mārakā meghā amoghe saṃpratiṣṭhitāḥ /",
  "GR13svact_pu:4515": "vajrāṅgo nāma vai vāyuḥ pañcāśadyojanasthitaḥ // SvaT_10.434 //",
  "GR13svact_pu:4516": "tasmiṃstūpalakā nāma meghāstūpalavarṣiṇaḥ /",
  "GR13svact_pu:4517": "tāvadbhiryojanaireva tato vai vaidyuto 'nilaḥ // SvaT_10.435 //",
  "GR13svact_pu:4518": "meghāśca vaidyutāstasmin nivasanti tu vaidyute /",
  "GR13svact_pu:4519": "aśanirvāyusaṃkṣobhāt teṣvasau jāyate mahān // SvaT_10.436 //",
  "GR13svact_pu:4520": "tadūrdhvaṃ yojanānāṃ ca pañcāśadraivataḥ smṛtaḥ /",
  "GR13svact_pu:4521": "tasminpuṣṭivaho nāma puṣṭiṃ varṣati dehinām // SvaT_10.437 //",
  "GR13svact_pu:4522": "saṃvarte rogadā meghās te rogodakavarṣiṇaḥ /",
  "GR13svact_pu:4523": "pañcāśadyojane te vai tasmiṃstiṣṭhanti toyadāḥ // SvaT_10.438 //",
  "GR13svact_pu:4524": "viṣāvarto nāma vāyuḥ pañcāśadupari sthitaḥ /",
  "GR13svact_pu:4525": "tasminkrodhodakā nāma meghā vai saṃpratiṣṭhitāḥ // SvaT_10.439 //",
  "GR13svact_pu:4526": "te krodharāgabahulaṃ saṃgrāmabahulaṃ tathā /",
  "GR13svact_pu:4527": "rājñāṃ kṣayakaraṃ caiva prajānāṃ kṣayadaṃ tathā // SvaT_10.440 //",
  "GR13svact_pu:4528": "varṣaṃ caivātra kurvanti yadā varṣanti te ghanāḥ /",
  "GR13svact_pu:4529": "aghopyamegho vajrāṅgo vaidyuto raivatastathā // SvaT_10.441 //",
  "GR13svact_pu:4530": "saṃvartaśca viṣāvarto vāyavo ghoraveginaḥ /",
  "GR13svact_pu:4531": "agho vasanti vai divyāḥ piśācāḥ skandadehajāḥ // SvaT_10.442 //",
  "GR13svact_pu:4532": "triṃśatkoṭisahasrāṇi skandasyānucarāḥ smṛtāḥ /",
  "GR13svact_pu:4533": "te vai divyaiśca kusumair arcayanti harātmajam // SvaT_10.443 //",
  "GR13svact_pu:4534": "amoghe vināyakā ghorā mahādevasamudbhavāḥ /",
  "GR13svact_pu:4535": "triṃśatkoṭisahasrāṇi tasmin vāyau pratiṣṭhitāḥ // SvaT_10.444 //",
  "GR13svact_pu:4536": "ye haranti kṛtaṃ karma narāṇāmakṛtātmanām /",
  "GR13svact_pu:4537": "vajrāṅge 'pi tathā vāyau mātaṅgāḥ krūrakarmiṇaḥ // SvaT_10.445 //",
  "GR13svact_pu:4538": "bhinnāñjananibhā ghorās tāpanā nāma viśrutāḥ /",
  "GR13svact_pu:4539": "vidyādharāṇāmadhamā manaḥ pavanagāminaḥ // SvaT_10.446 //",
  "GR13svact_pu:4540": "ye vidyāpauruṣe ye ca vaitālādīñśmaśānataḥ /",
  "GR13svact_pu:4541": "sādhayitvā tataḥ siddhās te 'smin vāyau pratiṣṭhitāḥ // SvaT_10.447 //",
  "GR13svact_pu:4542": "vaidyute 'psarasastasmin vāsavena prayojitāḥ /",
  "GR13svact_pu:4543": "tiṣṭhanti sarvadā tatra pṛthivīpurapālane // SvaT_10.448 //",
  "GR13svact_pu:4544": "bhṛgo vahnau jale vāpi saṃgrāmeṣvanivartakāḥ /",
  "GR13svact_pu:4545": "gograhe bandimokṣe vā mriyante puruṣottamāḥ // SvaT_10.449 //",
  "GR13svact_pu:4546": "te vrajanti tatastūrdhvaṃ vimānairmaṇicihnitaiḥ /",
  "GR13svact_pu:4547": "patākādīrghikākīrṇair divyaghaṇṭānināditaiḥ // SvaT_10.450 //",
  "GR13svact_pu:4548": "strīsahasraparīvārair vimānaistānnayanti tāḥ /",
  "GR13svact_pu:4549": "raivate tu mahātmānaḥ siddhā vai saṃpratiṣṭhitāḥ // SvaT_10.451 //",
  "GR13svact_pu:4550": "gorocanāñjane bhasma pāduke ajinādi ca /",
  "GR13svact_pu:4551": "sādhayitvā mahātmānaḥ siddhāste kāmarūpiṇaḥ // SvaT_10.452 //",
  "GR13svact_pu:4552": "te vasanti mahātmāno divyāṃ siddhimavasthitāḥ /",
  "GR13svact_pu:4553": "saṃvarte 'pi mahāvāyau vidyādharagaṇāḥ smṛtāḥ // SvaT_10.453 //",
  "GR13svact_pu:4554": "daśa triṃśacca koṭyaste divyābharaṇa bhūṣitāḥ /",
  "GR13svact_pu:4555": "divyagandhānuliptāste divyasragdhāmabhūṣitāḥ // SvaT_10.454 //",
  "GR13svact_pu:4556": "āgneyā dhūmajā meghāḥ śītadurdinadāḥ smṛtāḥ /",
  "GR13svact_pu:4557": "viṣāvartaṃ nāvamiva te vāyuṃ yānti miśritāḥ // SvaT_10.455 //",
  "GR13svact_pu:4558": "tatra gandharvakuśalā gandharvasahadharmiṇaḥ /",
  "GR13svact_pu:4559": "vaṃśavīṇāvidhijñāśca pakṣiṇaḥ kāmarūpiṇaḥ // SvaT_10.456 //",
  "GR13svact_pu:4560": "brahmajā nāma vai meghā brahmaniḥśvāsasaṃbhavāḥ /",
  "GR13svact_pu:4561": "upariṣṭādyojanaśatād durjayasyopari sthitāḥ // SvaT_10.457 //",
  "GR13svact_pu:4562": "tatra vai durjayā nāma indrasya parirakṣakāḥ /",
  "GR13svact_pu:4563": "parāvahābhidhaṃ vāyuṃ te samāśritya saṃsthitāḥ // SvaT_10.458 //",
  "GR13svact_pu:4564": "mahāvīryabalopetā daśa koṭyaḥ prakīrtitāḥ /",
  "GR13svact_pu:4565": "puṣkarāvartakā nāma meghā vai padmajodbhavāḥ // SvaT_10.459 //",
  "GR13svact_pu:4566": "śakreṇa pakṣā ye cchinnāḥ parvatānāṃ mahātmanām /",
  "GR13svact_pu:4567": "parāvahastānvahati manujāniva vāraṇaḥ // SvaT_10.460 //",
  "GR13svact_pu:4568": "tasminvāyugamā nāma gandharvā gaganālayāḥ /",
  "GR13svact_pu:4569": "ekādaśa tu vai koṭyas teṣāṃ tu samudāhṛtāḥ // SvaT_10.461 //",
  "GR13svact_pu:4570": "jīmūtā nāma ye meghā devebhyo jīvasaṃbhavāḥ /",
  "GR13svact_pu:4571": "dvitīyamāvahaṃ vāyuṃ meghāste ca samāśritāḥ // SvaT_10.462 //",
  "GR13svact_pu:4572": "tasmiñjīmūtakā nāma vidyādharagaṇā daśa /",
  "GR13svact_pu:4573": "āvahastu tato vāyur yatra droṇāḥ samāśritāḥ // SvaT_10.463 //",
  "GR13svact_pu:4574": "tasmindroṇāḥ samākhyātā meghānāṃ parirakṣakāḥ /",
  "GR13svact_pu:4575": "hitārthaṃ tu prajānāṃ vai nirmitāste mayā purā // SvaT_10.464 //",
  "GR13svact_pu:4576": "upariṣṭātkapālotthāḥ saṃvartānāma vai ghanāḥ /",
  "GR13svact_pu:4577": "mahāparivaho nāma vāyusteṣāṃ samāśrayaḥ // SvaT_10.465 //",
  "GR13svact_pu:4578": "ādye vāyupathehyevaṃ meghā vai vāyubhiḥ saha /",
  "GR13svact_pu:4579": "siddhāśca patayaścaiva kathitā meghacāriṇaḥ // SvaT_10.466 //",
  "GR13svact_pu:4580": "dvitīye vāyupathe jñeyā agnikanyāśca mātaraḥ /",
  "GR13svact_pu:4581": "tā vasanti guṇopetā rudraśaktyātvadhiṣṭhitāḥ // SvaT_10.467 //",
  "GR13svact_pu:4582": "tṛtīye vāyupathe caiva vasante siddhacāraṇāḥ /",
  "GR13svact_pu:4583": "svakarmabhogasaṃsiddhāḥ sarvasiddhairadhiṣṭhitāḥ // SvaT_10.468 //",
  "GR13svact_pu:4584": "caturthe pathi caivātra vasantyāyudhadevatāḥ /",
  "GR13svact_pu:4585": "nārācacakracāparṣṭi śūlaśaktīṣumudgarāḥ // SvaT_10.469 //",
  "GR13svact_pu:4586": "pañcame pathi deveśi vasantyairāvatādayaḥ /",
  "GR13svact_pu:4587": "airāvato 'ñjanaścaiva vāmanaśca mahāgajaḥ // SvaT_10.470 //",
  "GR13svact_pu:4588": "supratīko gajendraśca puṣpadantastathaiva ca /",
  "GR13svact_pu:4589": "kumudaḥ puṇḍarīkaśca sārvabhaumo 'pi cāṣṭamaḥ // SvaT_10.471 //",
  "GR13svact_pu:4590": "diggajā iti vikhyātāḥ svasu dikṣu vyavasthitāḥ /",
  "GR13svact_pu:4591": "ṣaṣṭhe vāyupathe devi pakṣirājo mahābalaḥ // SvaT_10.472 //",
  "GR13svact_pu:4592": "garutmāniti vikhyāto durjayo 'tīva vīryavān /",
  "GR13svact_pu:4593": "saptame vyomagaṅgā tu nānājalacarānugā // SvaT_10.473 //",
  "GR13svact_pu:4594": "divyāmṛtajalā puṇyā tridhā sā parikīrtitā /",
  "GR13svact_pu:4595": "sā bhrāntā nabhaso madhye samantātparimaṇḍalā // SvaT_10.474 //",
  "GR13svact_pu:4596": "ākāśagaṅgā prathitā devānāṃ satatotsavā /",
  "GR13svact_pu:4597": "puṣpamāleva sā bhāti nabhasaḥ śirasi sthitā // SvaT_10.475 //",
  "GR13svact_pu:4598": "tatra siddhairmahābhāgair vidyādharagaṇaistathā /",
  "GR13svact_pu:4599": "gandharvairapsarobhiśca sādhyairviśvairmarudgaṇaiḥ // SvaT_10.476 //",
  "GR13svact_pu:4600": "rudrairvasubhirādityaiḥ pitṛdevamaharṣibhiḥ /",
  "GR13svact_pu:4601": "rakṣobhirguhyakaiścaiva divyastutiparāyaṇaiḥ // SvaT_10.477 //",
  "GR13svact_pu:4602": "stuvadbhiśca japadbhiśca gāyadbhiśca mahātmabhiḥ /",
  "GR13svact_pu:4603": "nṛtyadbhirvalgamānaiśca divyadundubhiniḥsvanaiḥ // SvaT_10.478 //",
  "GR13svact_pu:4604": "bherīmṛdaṅgavādyaiśca vallakīnāṃ ca niḥsvanaiḥ /",
  "GR13svact_pu:4605": "vaṃśavāditranādaiśca manovāyusamīritaiḥ // SvaT_10.479 //",
  "GR13svact_pu:4606": "vaidūryanālaiḥ kamalair hemapatraiḥ sugandhibhiḥ /",
  "GR13svact_pu:4607": "kesaraiḥ padmarāgaiśca mahācakrapramāṇakaiḥ // SvaT_10.480 //",
  "GR13svact_pu:4608": "nṛtyantīva saricchreṣṭhā vimānaśatamaṇḍitā /",
  "GR13svact_pu:4609": "maṇḍitā ca vanairdivyair dharmādhārā mahānadī // SvaT_10.481 //",
  "GR13svact_pu:4610": "mama netrādviniṣkrāntā kriyāśaktiḥ parā hi sā /",
  "GR13svact_pu:4611": "mahāmandākinī devī tridaśaiḥ paryupāsitā // SvaT_10.482 //",
  "GR13svact_pu:4612": "mahāvimānakoṭībhir nirantaramavasthitaiḥ /",
  "GR13svact_pu:4613": "śobhitāsau bhagavatī nityamāste nabhastale // SvaT_10.483 //",
  "GR13svact_pu:4614": "tatraiṣā meruśirasi mama vai mastakāccyutā /",
  "GR13svact_pu:4615": "papāta dharaṇīpṛṣṭhe lokānāṃ hitakāmyayā // SvaT_10.484 //",
  "GR13svact_pu:4616": "akṣobhyā sāpyasau gaṅgā tiṣṭhatyaniladhāritā /",
  "GR13svact_pu:4617": "yojanānāṃ śataṃ pūrṇaṃ vistāro 'syāḥ prakīrtitaḥ // SvaT_10.485 //",
  "GR13svact_pu:4618": "pariṇāhastataḥ koṭyaḥ mahāvegavatī śubhā /",
  "GR13svact_pu:4619": "sā bhramantīva saṃtiṣṭhet samantātparimaṇḍalā // SvaT_10.486 //",
  "GR13svact_pu:4620": "dhruvamāpūrya sā devī tv atyadbhutamavasthitā /",
  "GR13svact_pu:4621": "divyāmṛtavahā puṇyā sarvapāpapraṇāśinī // SvaT_10.487 //",
  "GR13svact_pu:4622": "aṣṭame vṛṣarājastu sapatnīkaḥ sanandanaḥ /",
  "GR13svact_pu:4623": "vasati tvapratīghātaḥ pratyakṣo dharma eva saḥ // SvaT_10.488 //",
  "GR13svact_pu:4624": "navame pathi cātrāste dakṣo nāma prajāpatiḥ /",
  "GR13svact_pu:4625": "brahmaiva sākṣādvasati brahmaśaktyā tvadhiṣṭhitaḥ // SvaT_10.489 //",
  "GR13svact_pu:4626": "daśame vāyupathe devi vasurudradivākarāḥ /",
  "GR13svact_pu:4627": "atra cāṅgārakaḥ sarpir nairṛtaḥ sadasatpatiḥ // SvaT_10.490 //",
  "GR13svact_pu:4628": "%% sadasaspatiḥ?",
  "GR13svact_pu:4629": "budhaśca dhūmaketuśca vikhyātaśca jvarastathā /",
  "GR13svact_pu:4630": "ajaśca bhuvaneśaśca mṛtyuḥ kāpālikastathā // SvaT_10.491 //",
  "GR13svact_pu:4631": "ekādaśa smṛtā rudrāḥ sarvakāmaphalodayāḥ /",
  "GR13svact_pu:4632": "dhātā dhruvaśca somaśca varuṇaścānilo 'nalaḥ // SvaT_10.492 //",
  "GR13svact_pu:4633": "pratyūṣaśca pradoṣaśca vasavo 'ṣṭau prakīrtitāḥ /",
  "GR13svact_pu:4634": "vasavaḥ kathitāhyete ādityāṃśca nibodha me // SvaT_10.493 //",
  "GR13svact_pu:4635": "aryamā indravaruṇau pūṣā viṣṇurgabhastimān /",
  "GR13svact_pu:4636": "mitraścaiva samākhyātas tv ajaghanyo jaghanyakaḥ // SvaT_10.494 //",
  "GR13svact_pu:4637": "vivasvāṃścaiva parjanyo dhātā vai dvādaśaḥ smṛtaḥ /",
  "GR13svact_pu:4638": "kāśyapeyānvidustvetān teṣāṃ tejonidheratha // SvaT_10.495 //",
  "GR13svact_pu:4639": "amṛtodbhavo 'rtho divyaḥ sarvadevasamanvitaḥ /",
  "GR13svact_pu:4640": "yajñaścakraṃ rathe tasmin sarvajñānamayī ca dhūḥ // SvaT_10.496 //",
  "GR13svact_pu:4641": "saptāśvāśca svarāḥ sapta vedahūṃkāraniḥsvanāḥ /",
  "GR13svact_pu:4642": "nāgā yoktrāṇi teṣāṃ vai aruṇaścaiva sārathiḥ // SvaT_10.497 //",
  "GR13svact_pu:4643": "satyaṃ ca mañcakaṃ tasya vāyurvego rathasya tu /",
  "GR13svact_pu:4644": "navayojanasāhasro vigraho bhāskarasya tu // SvaT_10.498 //",
  "GR13svact_pu:4645": "triguṇaṃ maṇḍalaṃ tasya trailokye bhāti bhāsvaram /",
  "GR13svact_pu:4646": "jñānaśaktiḥ parāhyeṣā tapatyādityavigrahā // SvaT_10.499 //",
  "GR13svact_pu:4647": "māsavāraprayogeṇa saṃcaranti śivecchayā /",
  "GR13svact_pu:4648": "ahorātraṃ bhramantyete bhuvarlokaṃ samantataḥ // SvaT_10.500 //",
  "GR13svact_pu:4649": "tataḥ somastu lakṣeṇa ādityoparisaṃsthitaḥ /",
  "GR13svact_pu:4650": "āpyāyayañjagatsarvaṃ sudhādhārāpravarṣaṇaiḥ // SvaT_10.501 //",
  "GR13svact_pu:4651": "candrarūpeṇa tapati kriyāśaktiḥ śivasya tu /",
  "GR13svact_pu:4652": "indūrdhve lakṣamātreṇa sthitaṃ nakṣatramaṇḍalam // SvaT_10.502 //",
  "GR13svact_pu:4653": "lakṣadvayena tasyordhvaṃ saṃsthito bhūminandanaḥ /",
  "GR13svact_pu:4654": "lakṣadvayena tasyordhve saṃsthitaḥ somanandanaḥ // SvaT_10.503 //",
  "GR13svact_pu:4655": "surācāryo 'pi tasyordhve dvilakṣeṇaiva saṃsthitaḥ /",
  "GR13svact_pu:4656": "tasyordhve 'pi dvilakṣeṇa tiṣṭhate bhṛgunandanaḥ // SvaT_10.504 //",
  "GR13svact_pu:4657": "tasyopari dvilakṣeṇa sauriḥ sarpati līlayā /",
  "GR13svact_pu:4658": "lakṣamātreṇa tu ṛṣīn kathayāmi samāsataḥ // SvaT_10.505 //",
  "GR13svact_pu:4659": "atriścaiva vasiṣṭhaśca pulastyaḥ pulahaḥ kratuḥ /",
  "GR13svact_pu:4660": "bhṛgvaṅgirāmarīciśca ṛṣayaḥ saṃprakīrtitāḥ // SvaT_10.506 //",
  "GR13svact_pu:4661": "yamaniyamatohyete śāpānugrahakārakāḥ /",
  "GR13svact_pu:4662": "bhītāśca parapīḍāyāḥ śūrāḥ śāstravicāraṇe // SvaT_10.507 //",
  "GR13svact_pu:4663": "jñānakhaḍgodyatāḥ sarve tv ajñānapaṭalāpahāḥ /",
  "GR13svact_pu:4664": "mantrayogakriyācāryā saṃnaddhā duratikramāḥ // SvaT_10.508 //",
  "GR13svact_pu:4665": "yogaiśvaryaguṇopetāḥ śivārādhanatatparāḥ /",
  "GR13svact_pu:4666": "tebhyo lakṣādhruvo devi tārakāḥ sa caturdaśa // SvaT_10.509 //",
  "GR13svact_pu:4667": "śarīraṃ ghaṭitaṃ tābhir dhruvasya varavarṇini /",
  "GR13svact_pu:4668": "brahmaivāpararūpeṇa brahmasthāne niyojitaḥ // SvaT_10.510 //",
  "GR13svact_pu:4669": "tasyajyotirgaṇo devi nibaddhobhramate sadā /",
  "GR13svact_pu:4670": "niścalaḥ sa tu vijñeyaḥ śivaśaktyātvadhiṣṭhitaḥ // SvaT_10.511 //",
  "GR13svact_pu:4671": "daśapañca ca lakṣāṇi dhruvāntaṃ bhūmimaṇḍalāt /",
  "GR13svact_pu:4672": "vāyuskandhānsthitāṃstvatra kathayāmi samāsataḥ // SvaT_10.512 //",
  "GR13svact_pu:4673": "āmeghādbhāskarātsomān nakṣatrādgrahamaṇḍalāt /",
  "GR13svact_pu:4674": "ṛṣisaptakanirdeśād ādhruvāntaṃ ca saptamaḥ // SvaT_10.513 //",
  "GR13svact_pu:4675": "ādityādighruvāntaśca svarlokaḥ parikīrtitaḥ /",
  "GR13svact_pu:4676": "atra rājā mahendro vai tiṣṭhate surapūjitaḥ // SvaT_10.514 //",
  "GR13svact_pu:4677": "ṛṣidevaiḥ sagandharvair vṛtaścāpsarasāṃ gaṇaiḥ /",
  "GR13svact_pu:4678": "agnihotraṃ kratūnvāpi kṛtvā jñānavivarjitāḥ // SvaT_10.515 //",
  "GR13svact_pu:4679": "svarlokaṃ tu narā yānti punarāyānti mānuṣam /",
  "GR13svact_pu:4680": "svarlokasyoparisṭāttu dve koṭī yojanāni tu // SvaT_10.516 //",
  "GR13svact_pu:4681": "pañcāśītiśca lakṣāṇi maharloko varānane /",
  "GR13svact_pu:4682": "ṛṣayaścaiva siddhāśca mārkaṇḍādyā vasanti vai // SvaT_10.517 //",
  "GR13svact_pu:4683": "koṭyaṣṭakaṃ mahādevi yojanānāṃ varānane /",
  "GR13svact_pu:4684": "maharlokopariṣṭāttu janalokovyavasthitaḥ // SvaT_10.518 //",
  "GR13svact_pu:4685": "ekapādo 'tha jahnuśca kapilaścāsuristathā /",
  "GR13svact_pu:4686": "bhautiko vāḍvaliścaiva janalokanivāsinaḥ // SvaT_10.519 //",
  "GR13svact_pu:4687": "dvādaśaiva tathā koṭyo janalokordhvataḥ priye /",
  "GR13svact_pu:4688": "tapolokaḥ samākhyāta ṛṣiyogeśvarākulaḥ // SvaT_10.520 //",
  "GR13svact_pu:4689": "sanakaścasanandaśca sanatkumāraḥ sanandanaḥ /",
  "GR13svact_pu:4690": "śaṅkuścaiva triśaṅkuśca tapolokanivāsinaḥ // SvaT_10.521 //",
  "GR13svact_pu:4691": "padmāḥ ṣaṭpañcapañcāśat koṭyo lakṣāṇi viṃśatiḥ /",
  "GR13svact_pu:4692": "bhūrlokāntaṃ samārabhya yāvatsatyaṃ varānane // SvaT_10.522 //",
  "GR13svact_pu:4693": "iyaṃ saṃkhyā samākhyātā bhuvanānāṃ varānane /",
  "GR13svact_pu:4694": "koṭyaḥ ṣoḍaśamānena tapolokordhvataḥ priye // SvaT_10.523 //",
  "GR13svact_pu:4695": "satyalokaḥ samākhyāto yatra brahmā svayaṃ sthitaḥ /",
  "GR13svact_pu:4696": "krīḍate bhagavāndevo vṛta ātmasamairdvijaiḥ // SvaT_10.524 //",
  "GR13svact_pu:4697": "karmajñānena saṃsiddhā advaitapariniṣṭhitāḥ /",
  "GR13svact_pu:4698": "ānandapadasaṃprāptā ānandapadamāgatāḥ // SvaT_10.525 //",
  "GR13svact_pu:4699": "ṛgvedomūrtimāṃstasminn indranīlasamadyutiḥ /",
  "GR13svact_pu:4700": "divyagandhaviliptāṅgo divyābharaṇabhūṣitaḥ // SvaT_10.526 //",
  "GR13svact_pu:4701": "saṃsthitaḥ pūrvatastasya dīpyamānaḥ svatejasā /",
  "GR13svact_pu:4702": "uttareṇa yajurvedaḥ śuddhasphaṭikasaṃnibhaḥ // SvaT_10.527 //",
  "GR13svact_pu:4703": "divyakuṇḍaladhārī ca mahākāyomahābhujaḥ /",
  "GR13svact_pu:4704": "sthitaḥ paścimadigbhāge sāmavedaḥ sanātanaḥ // SvaT_10.528 //",
  "GR13svact_pu:4705": "raktāmbaradharaḥ śrīmān padmarāgasamaprabhaḥ /",
  "GR13svact_pu:4706": "sragdāmadhārakaścitram ālābhūṣaṇabhūṣitaḥ // SvaT_10.529 //",
  "GR13svact_pu:4707": "atharvāñjanavacchyāmaḥ sthito dakṣiṇatastathā /",
  "GR13svact_pu:4708": "piṅgākṣo lohitagrīvo harikeśo mahātanuḥ // SvaT_10.530 //",
  "GR13svact_pu:4709": "ṣaḍaṅgānītihāsāśca purāṇānyakhilāni tu /",
  "GR13svact_pu:4710": "vedopaniṣadaścaiva mīmāṃsāraṇyakaṃ tathā // SvaT_10.531 //",
  "GR13svact_pu:4711": "svāhākāravaṣaṭkārau rahasyāni tathaiva ca /",
  "GR13svact_pu:4712": "gāyatrī ca sthitā tatra yatra devaścaturmukhaḥ // SvaT_10.532 //",
  "GR13svact_pu:4713": "bhogasthānaṃ brahmaṇaḥ syāt paraṃ brahma tato vrajet /",
  "GR13svact_pu:4714": "koṭiyojanamānena satyalokordhvataḥ priye // SvaT_10.533 //",
  "GR13svact_pu:4715": "brahmāsanamitikhyātaṃ japāsindūrasaprabham /",
  "GR13svact_pu:4716": "raktendīvaramadhyasthaḥ padmarāgasamaprabhaḥ // SvaT_10.534 //",
  "GR13svact_pu:4717": "caturmukhaścaturvedaś caturyugavaśānugaḥ /",
  "GR13svact_pu:4718": "brahmavidbhiḥ samākīrṇo brahmā muniniṣevitaḥ // SvaT_10.535 //",
  "GR13svact_pu:4719": "aiśvaryāṣṭakasaṃyuktaḥ ṣaḍvidhasṛṣṭikārakaḥ /",
  "GR13svact_pu:4720": "dharmādiphalasaṃbandha- pradātā ca yuge yuge // SvaT_10.536 //",
  "GR13svact_pu:4721": "tiryaṅnārakisattvānāṃ divyānāṃ manujaiḥ saha /",
  "GR13svact_pu:4722": "sraṣṭā ca sarvabhūtānāṃ sadevāsuramānuṣe // SvaT_10.537 //",
  "GR13svact_pu:4723": "koṭidvayaṃ tadūrdhve tu yojanānāṃ varānane /",
  "GR13svact_pu:4724": "nīlendīvarasaṃkāśā indranīlasamaprabhā // SvaT_10.538 //",
  "GR13svact_pu:4725": "brahmalokātparatvena viṣṇoścaiva purīsmṛtā /",
  "GR13svact_pu:4726": "sarvakāmasamopetā sarvaratnasamujjvalā // SvaT_10.539 //",
  "GR13svact_pu:4727": "marakatastambhasopānā nīladhvajasamākulā /",
  "GR13svact_pu:4728": "ghaṇṭāvitānavistīrṇā cārucāmaraśobhitā // SvaT_10.540 //",
  "GR13svact_pu:4729": "nīlotpaladalaprakhyaiḥ kanyāvṛndaiḥ samāvṛtā /",
  "GR13svact_pu:4730": "kāmakārmukanirghoṣa- vitrastamṛgalocanaiḥ // SvaT_10.541 //",
  "GR13svact_pu:4731": "nūpurārāvamukharaiḥ skhaladbhirmṛduvibhramaiḥ /",
  "GR13svact_pu:4732": "manobhavaśarāyāsa nipātaśatajarjaraiḥ // SvaT_10.542 //",
  "GR13svact_pu:4733": "sughūrṇitamadāyāsa- viloladhavalekṣaṇaiḥ /",
  "GR13svact_pu:4734": "saṃsevyate sa bhagavān viṣṇuḥ kamalalocanaḥ // SvaT_10.543 //",
  "GR13svact_pu:4735": "indranīlasamākāro nilotpaladalaprabhaḥ /",
  "GR13svact_pu:4736": "caturbhujo mahākāyaḥ pīnavakṣā gadādharaḥ // SvaT_10.544 //",
  "GR13svact_pu:4737": "kirīṭīkuṇḍalīśaṅkhī prajāpālanatatparaḥ /",
  "GR13svact_pu:4738": "saṃsevyate sa bhagavān nikāyairātmavikramaiḥ // SvaT_10.545 //",
  "GR13svact_pu:4739": "viṣṇubhaktāśca ye nityaṃ dhyānapūjājape ratāḥ /",
  "GR13svact_pu:4740": "te tu gacchanti tatsthānaṃ viṣṇoramitavikramāḥ // SvaT_10.546 //",
  "GR13svact_pu:4741": "saptakoṭyastadūrdhvaṃ vai rudraloko vyavasthitaḥ /",
  "GR13svact_pu:4742": "śuddhasphaṭikasaṃkāśaś catvarodyānamaṇḍitaḥ // SvaT_10.547 //",
  "GR13svact_pu:4743": "sahasrabhūmikābhiśca harmyamālābhirūrjitaḥ /",
  "GR13svact_pu:4744": "vimānaiḥ puṣpakairyukto haṃsakundendunirmalaiḥ // SvaT_10.548 //",
  "GR13svact_pu:4745": "vanopavanaṣaṇḍaiśca sarvartukusumojjvalaiḥ /",
  "GR13svact_pu:4746": "mārutāḥsukhasaṃsparśā vartikarpūragandhayaḥ // SvaT_10.549 //",
  "GR13svact_pu:4747": "nadīnadahradākīrṇaḥ padminīṣaṇḍamaṇḍitaḥ /",
  "GR13svact_pu:4748": "vareṇyāvaradācaiva variṣṭhā varavarṇinī // SvaT_10.550 //",
  "GR13svact_pu:4749": "vasiṣṭhā ca varāhā ca varārohā ca saptamī /",
  "GR13svact_pu:4750": "gaṅgāhyetāḥ samākhyātā rudralokavahāḥ sadā // SvaT_10.551 //",
  "GR13svact_pu:4751": "lakṣapatradalāḍhyaiśca sitapadmairvibhūṣitāḥ /",
  "GR13svact_pu:4752": "indranīlanibhairnālair yojanāyatagandhibhiḥ // SvaT_10.552 //",
  "GR13svact_pu:4753": "strīsahasrakadambāḍhyāḥ puṣpaprakaradhūsarāḥ /",
  "GR13svact_pu:4754": "śaradindunibhānāryo navanītasukomalāḥ // SvaT_10.553 //",
  "GR13svact_pu:4755": "subhrūlalāṭavadanāḥ kṛśodaryo madālasāḥ /",
  "GR13svact_pu:4756": "alipuñjanibhaiḥ keśair mṛgāmodasugandhibhiḥ // SvaT_10.554 //",
  "GR13svact_pu:4757": "pralambaśravaṇādhārāḥ padmapatrāyatekṣaṇāḥ /",
  "GR13svact_pu:4758": "dāḍimīpuṣpasaṃkāśair oṣṭhairutpalagandhibhiḥ // SvaT_10.555 //",
  "GR13svact_pu:4759": "rambhānibhābhirjaṅghābhir bāhubhirbisakomalaiḥ /",
  "GR13svact_pu:4760": "aśokapallavākāraiḥ pādaiḥ padmadalopamaiḥ // SvaT_10.556 //",
  "GR13svact_pu:4761": "nakhaiśca ketakīprakhyair daśanairmauktikojjvalaiḥ /",
  "GR13svact_pu:4762": "svabhāvasusugandhāḍhyaiḥ prasravadbhirivāmṛtam // SvaT_10.557 //",
  "GR13svact_pu:4763": "hārakeyūrakaṭakaiḥ sīmantamaṇijālakaiḥ /",
  "GR13svact_pu:4764": "kāñcīḍoraiḥ suraktaiśca kusumairbhūṣitāḥ sadā // SvaT_10.558 //",
  "GR13svact_pu:4765": "tārakumbhanibhākārair unnataiśca payodharaiḥ /",
  "GR13svact_pu:4766": "suvṛttaiḥ pīnapārśvaiśca pīnakaṇṭhasamāśritaiḥ // SvaT_10.559 //",
  "GR13svact_pu:4767": "guruśreṇībharākrāntā muktāvalivirājitāḥ /",
  "GR13svact_pu:4768": "rājahaṃsagatispardhi mattamātaṅgavibhramāḥ // SvaT_10.560 //",
  "GR13svact_pu:4769": "nūpurārāvamukhara- praskhalanmṛduvikramāḥ /",
  "GR13svact_pu:4770": "hāsyalāsyavilāsāḍhya- bhrūbhaṅgataralekṣaṇāḥ // SvaT_10.561 //",
  "GR13svact_pu:4771": "hlādayantīva gātrāṇi rudrāṇāṃ tannivāsinām /",
  "GR13svact_pu:4772": "kāmagrahagrahāviṣṭā ghūrṇantyo madavihvalāḥ // SvaT_10.562 //",
  "GR13svact_pu:4773": "%ghūrṇantyo?",
  "GR13svact_pu:4774": "pariṣvajanamātreṇa modayantyo gaṇeśvarān /",
  "GR13svact_pu:4775": "yadyapyevaṃvidhānāryaḥ nijabhartṛbhayāturāḥ // SvaT_10.563 //",
  "GR13svact_pu:4776": "vitrastamṛganetrāstu bharturutsaṅgamāgatāḥ /",
  "GR13svact_pu:4777": "avagūhya ca sarvāṅgair āpīya vadanairmukham // SvaT_10.564 //",
  "GR13svact_pu:4778": "krīḍantirudrabhavane rudrakanyāḥ sarudrakāḥ /",
  "GR13svact_pu:4779": "rudrāścaivaṃvidhākārā jñānayogabalotkaṭāḥ // SvaT_10.565 //",
  "GR13svact_pu:4780": "mukuṭaiḥ kuṇḍalaiścitrair mahāratnasamujjvalaiḥ /",
  "GR13svact_pu:4781": "keyūrakaṭakairḍoraiḥ puṣpavastravibhūṣaṇaiḥ // SvaT_10.566 //",
  "GR13svact_pu:4782": "muktāphalāvalīhārair brahmasūtrottarīyakaiḥ /",
  "GR13svact_pu:4783": "mahākāyā mahoraskās trinetrāḥ śūlapāṇayaḥ // SvaT_10.567 //",
  "GR13svact_pu:4784": "candrāyutapratīkāśāḥ karpūrakṣodadhūsarāḥ /",
  "GR13svact_pu:4785": "surasiddhanutāḥsarve suprasanna varapradāḥ // SvaT_10.568 //",
  "GR13svact_pu:4786": "haralabdhavarāstṛptā daśabāhvindumaulayaḥ /",
  "GR13svact_pu:4787": "na tatra mṛtyurna jarā na śoko 'sti viyogajaḥ // SvaT_10.569 //",
  "GR13svact_pu:4788": "krīḍantisārdhaṃkanyābhiḥ saṃsārabhayavarjitāḥ /",
  "GR13svact_pu:4789": "adhikārakṣaye rudrā rudrakanyāsamāvṛtāḥ // SvaT_10.570 //",
  "GR13svact_pu:4790": "śrīkaṇṭhasyecchayā sarve śivaṃyāntitanukṣaye /",
  "GR13svact_pu:4791": "gatvā bhūyo na jāyante kalpakoṭiśatairapi // SvaT_10.571 //",
  "GR13svact_pu:4792": "evaṃvidhairasaṃkhyātair vimānarathagāmibhiḥ /",
  "GR13svact_pu:4793": "mahāvṛṣagajārūḍhaiḥ siṃhavājisuvāhanaiḥ // SvaT_10.572 //",
  "GR13svact_pu:4794": "lakṣāyutasahasraistu rudrakoṭibhirāvṛtam /",
  "GR13svact_pu:4795": "tanmadhyesarvatobhadraṃ siṃhadvāraiḥ sutoraṇaiḥ // SvaT_10.573 //",
  "GR13svact_pu:4796": "svacchamauktikasaṃkāśa- prākāraśikharāvṛtam /",
  "GR13svact_pu:4797": "nandīśvaramahākāla dvārapālagaṇairvṛtam // SvaT_10.574 //",
  "GR13svact_pu:4798": "kiṃkiṇījālamukharaiḥ patākādhvajasaṃkulaiḥ /",
  "GR13svact_pu:4799": "vitānacchatraṣaṇḍaiśca muktāhārapralambitaiḥ // SvaT_10.575 //",
  "GR13svact_pu:4800": "ghaṇṭācāmaraśobhāḍyaṃ darpaṇaiścopaśobhitam /",
  "GR13svact_pu:4801": "kalaśairdvāranyastaiśca ratnapallavasaṃyutaiḥ // SvaT_10.576 //",
  "GR13svact_pu:4802": "racitaiścitraśāstrajñair atnacūrṇasamujjvalaiḥ /",
  "GR13svact_pu:4803": "svastikaiḥ patravalyāḍhyaiś citritaṃ bhuvanājiram // SvaT_10.577 //",
  "GR13svact_pu:4804": "śatasiṃhāsanākīrṇaṃ vedikāratnabhūṣitam /",
  "GR13svact_pu:4805": "gopurāṭṭālarathakair vīthībhiśca bhramāntrakaiḥ // SvaT_10.578 //",
  "GR13svact_pu:4806": "sarvaratnavicitrāḍhyair dvārabaddhaiḥ suśobhanam /",
  "GR13svact_pu:4807": "nirgamaiḥsugavākṣaiśca viṭaṅkaiḥsphaṭikaprabhaiḥ // SvaT_10.579 //",
  "GR13svact_pu:4808": "stambhaiḥsopānabaddhaiśca vajravaiḍūryasaprabhaiḥ /",
  "GR13svact_pu:4809": "pūrṇacandranibhākārair aṇḍaiḥ śikharamaṇḍitaiḥ // SvaT_10.580 //",
  "GR13svact_pu:4810": "muktāphalaprabhābhiśca bhūmibhiśca sahasraśaḥ /",
  "GR13svact_pu:4811": "nāṭyaśālaiḥ suśobhāḍhyair nṛttagītaravākulaiḥ // SvaT_10.581 //",
  "GR13svact_pu:4812": "maṇḍapairatnacitrāḍhyaiḥ sabhāmaṇḍalanirbharaiḥ /",
  "GR13svact_pu:4813": "āsīnairudravṛndaiśca rudrakanyākadambakaiḥ // SvaT_10.582 //",
  "GR13svact_pu:4814": "mattavāraṇakai ramyaiś candraśālāsuśobhanaiḥ /",
  "GR13svact_pu:4815": "dhūpitaṃ dhūpavartībhiḥ kuṅkumodakasecitam // SvaT_10.583 //",
  "GR13svact_pu:4816": "citrapaṭṭaistu saṃchannaṃ puṣpaprakarasaṃkulam /",
  "GR13svact_pu:4817": "tūryaśabdajayadhvāna- kāhalākūjitena ca // SvaT_10.584 //",
  "GR13svact_pu:4818": "vaṃśavīṇāmṛdaṅgaiśca gomukhairmukhavādanaiḥ /",
  "GR13svact_pu:4819": "paṇavaistālavādyaiśca śaṅkhabherīraveṇa ca // SvaT_10.585 //",
  "GR13svact_pu:4820": "dundubhīnādaśabdena murajasphālanena ca /",
  "GR13svact_pu:4821": "karasphoṭamahāśabdaiḥ siṃhanādapraguñjitaiḥ // SvaT_10.586 //",
  "GR13svact_pu:4822": "garjadbhirgaṇavṛndaiśca meghastanitaniḥsvanaiḥ /",
  "GR13svact_pu:4823": "vandināṃstotraśabdena sāmavedaraveṇa ca // SvaT_10.587 //",
  "GR13svact_pu:4824": "huḍuṅkārāṭṭahāsaiśca geyajhaṃkārayojitaiḥ /",
  "GR13svact_pu:4825": "vṛṣananditaśabdena gajavājiraveṇa ca // SvaT_10.588 //",
  "GR13svact_pu:4826": "kāñcīnūpuraśabdena nadatīva mahatpuram /",
  "GR13svact_pu:4827": "sarvasaṃpatkaraṃ śrīmac- chaṅkarasya tu mandiram // SvaT_10.589 //",
  "GR13svact_pu:4828": "atrāsaubhagavānrudro brahmaviṣṇvindrapūjitaḥ /",
  "GR13svact_pu:4829": "gaṅgāyāsnapitonityaṃ divyavastrāmbaracchadaḥ // SvaT_10.590 //",
  "GR13svact_pu:4830": "pṛthivyāgandhaliptāṅgaḥ śriyāpuṣpaiḥ supūjitaḥ /",
  "GR13svact_pu:4831": "saptasvarapramukhyaiśca sarasvatyā ca saṃstutaḥ // SvaT_10.591 //",
  "GR13svact_pu:4832": "pūrṇendurātapatraṃ ca svayameva vyavasthitaḥ /",
  "GR13svact_pu:4833": "gaṅgātūttarikācchatre sarvādityāśca dīpakāḥ // SvaT_10.592 //",
  "GR13svact_pu:4834": "puṣpadantagaṇeśādyair āsanaṃ tasya saṃvṛtam /",
  "GR13svact_pu:4835": "kapilaḥ karkaṭaścaiva vimardaḥ kaṅkaṭastathā // SvaT_10.593 //",
  "GR13svact_pu:4836": "vikramaścadṛḍhaścaiva niṣkampo niṣkalastathā /",
  "GR13svact_pu:4837": "aṣṭau te harayaḥproktās trinetrā bhūrivikramāḥ // SvaT_10.594 //",
  "GR13svact_pu:4838": "siṃharūpāḥsutejaskāḥ saṭāvikaṭabhāsvarāḥ /",
  "GR13svact_pu:4839": "śaktirūpadharairmantrair yogaiśvaryasamanvitaiḥ // SvaT_10.595 //",
  "GR13svact_pu:4840": "āsanaṃvivṛtaṃtaistu mahotsāhairbalotkaṭaiḥ /",
  "GR13svact_pu:4841": "tatrabhadrāsane rudraḥ sthitaścandrārdhaśekharaḥ // SvaT_10.596 //",
  "GR13svact_pu:4842": "sarvalakṣaṇasaṃpūrṇaḥ sarvābharaṇabhūṣitaḥ /",
  "GR13svact_pu:4843": "tryakṣodaśabhujodevo jaṭāmukuṭamaṇḍitaḥ // SvaT_10.597 //",
  "GR13svact_pu:4844": "pīnavakṣaḥsthaloruśca pīnaskandho mahābhujaḥ /",
  "GR13svact_pu:4845": "baddhapadmāsanāsīnaḥ karpūrakṣodadhūsaraḥ // SvaT_10.598 //",
  "GR13svact_pu:4846": "varadābhayapāṇiśca sarvāyudhadharastathā /",
  "GR13svact_pu:4847": "śatapatrāṅkitaiścaiva hastapādaiḥ sukomalaiḥ // SvaT_10.599 //",
  "GR13svact_pu:4848": "candrabimbanakhābhābhir aṅgulībhiralaṃkṛtaiḥ /",
  "GR13svact_pu:4849": "suśliṣṭajānugulphaiśca pādaiścaiva samunnataiḥ // SvaT_10.600 //",
  "GR13svact_pu:4850": "pūjitairgaṇarudraiśca brahmaviṣṇvindravanditaiḥ /",
  "GR13svact_pu:4851": "cāmaravyajanokṣepai rudrastrībhiḥ samantataḥ // SvaT_10.601 //",
  "GR13svact_pu:4852": "vījatastu sadā śrīmāṃś candrakoṭisamaprabhaḥ /",
  "GR13svact_pu:4853": "jñānāmṛtasutṛptātmā yogaiśvaryapradāyakaḥ // SvaT_10.602 //",
  "GR13svact_pu:4854": "dhyāto vai yogibhirnityaṃ prasannavadanekṣaṇaḥ /",
  "GR13svact_pu:4855": "prahasansa ivābhāti nirmalajñānaraśmibhiḥ // SvaT_10.603 //",
  "GR13svact_pu:4856": "ajñānatimiraṃ hatvā darśayetparamaṃ vapuḥ /",
  "GR13svact_pu:4857": "sarvasaukhyapradātā ca rudramātṛgaṇāvṛtaḥ // SvaT_10.604 //",
  "GR13svact_pu:4858": "tasyotsaṅgagatā devī taptakāñcanasuprabhā /",
  "GR13svact_pu:4859": "pūjitā yoginīvṛndaiḥ sādhakaiḥ surakinnaraiḥ // SvaT_10.605 //",
  "GR13svact_pu:4860": "sarvalakṣaṇasaṃpūrṇā sarvābharaṇabhūṣitā /",
  "GR13svact_pu:4861": "yogasiddhipradā nityaṃ mokṣābhyudayadāyikā // SvaT_10.606 //",
  "GR13svact_pu:4862": "devasyābhimukhī nityam umā tu lalitekṣaṇā /",
  "GR13svact_pu:4863": "śaktiścāpararūpeṇa śaktimāṃśca harastathā // SvaT_10.607 //",
  "GR13svact_pu:4864": "brahmāṇḍe sṛṣṭisaṃhārau karoti ca śivecchayā /",
  "GR13svact_pu:4865": "dīkṣājñānavihīnā ye liṅgārādhanatatparāḥ // SvaT_10.608 //",
  "GR13svact_pu:4866": "te prayānti harasthānaṃ sarvaiśvaryasukhāvaham /",
  "GR13svact_pu:4867": "jarāmaraṇanirmuktā vyādhiśokavivarjitāḥ // SvaT_10.609 //",
  "GR13svact_pu:4868": "nādhoyānti punardevi saṃsāre duḥkhasāgare /",
  "GR13svact_pu:4869": "śivaṃyānti tataścordhvaṃ śrīkaṇṭhenasamīkṣitāḥ // SvaT_10.610 //",
  "GR13svact_pu:4870": "rudralokaḥ samākhyātas tataścordhvamume śṛṇu /",
  "GR13svact_pu:4871": "uttarottaravṛddhyā ca bhuvanaṃ bhuvanaṃsthitam // SvaT_10.611 //",
  "GR13svact_pu:4872": "brahmāṇḍasyāpyadhobhāge rudralokasyacordhvataḥ /",
  "GR13svact_pu:4873": "daṇḍapāṇeḥ puraṃjñeyaṃ nānārudragaṇāvṛtam // SvaT_10.612 //",
  "GR13svact_pu:4874": "daṇḍapāṇistu bhagavān yogaiśvaryabalānvitaḥ /",
  "GR13svact_pu:4875": "daṇḍaḥ pāṇitalenaiva dhṛtoyena śivecchayā // SvaT_10.613 //",
  "GR13svact_pu:4876": "vivṛṇoti ca brahmāṇḍe mokṣamārgaṃ sudurbhidam /",
  "GR13svact_pu:4877": "vidhinārādhitaścaiva anudhyānācchivecchayā // SvaT_10.614 //",
  "GR13svact_pu:4878": "saptalokeṣu ye rudrā kathayāmi samāsataḥ /",
  "GR13svact_pu:4879": "śarvorudrastathā bhīmo bhava ugrastathaiva ca // SvaT_10.615 //",
  "GR13svact_pu:4880": "mahādevastatheśāno rudralokādhipastvamī /",
  "GR13svact_pu:4881": "brahmalokesthitobrahmā viṣṇurvai vaiṣṇave pure // SvaT_10.616 //",
  "GR13svact_pu:4882": "rudralokesthitorudraḥ sarveṣāṃ nāyakaḥ smṛtaḥ /",
  "GR13svact_pu:4883": "kālāgner daṇḍapāṇyantam aṣṭānavatikoṭayaḥ // SvaT_10.617 //",
  "GR13svact_pu:4884": "yojanānāṃvarārohe tv adhvāyamupavarṇitaḥ /",
  "GR13svact_pu:4885": "kaṭāhastu adhaścordhvaṃ brahmāṇḍasya varānane // SvaT_10.618 //",
  "GR13svact_pu:4886": "koṭiyojanamānena ghanākāreṇasaṃsthitaḥ /",
  "GR13svact_pu:4887": "pañcāśatkoṭayaścordhvaṃ bhūpṛṣṭhāttu varānane // SvaT_10.619 //",
  "GR13svact_pu:4888": "pañcāśacca adhojñeyā yojanānāṃ samantataḥ /",
  "GR13svact_pu:4889": "evaṃ koṭiśataṃ jñeyaṃ pārthivaṃ tattvamucyate // SvaT_10.620 //",
  "GR13svact_pu:4890": "śatarudrāvadhijñeyaṃ sauvarṇaṃ parivartulam /",
  "GR13svact_pu:4891": "vajrasārādhikasāraṃ durbhedyaṃ tridaśairapi // SvaT_10.621 //",
  "GR13svact_pu:4892": "huṃphaṭkāraprayogeṇa bhedayettu varānane /",
  "GR13svact_pu:4893": "śatarudrānato vakṣye samāsena kṛśodari // SvaT_10.622 //",
  "GR13svact_pu:4894": "daśa daśakrameṇaiva daśadikṣu samantataḥ /",
  "GR13svact_pu:4895": "pūrvādikramayogena kathayāmyanupūrvaśaḥ // SvaT_10.623 //",
  "GR13svact_pu:4896": "kapālīśohyajobadhno vajradehaḥ pramardanaḥ /",
  "GR13svact_pu:4897": "vibhūtiravyayaḥ śāstā pinākī tridaśādhipaḥ // SvaT_10.624 //",
  "GR13svact_pu:4898": "indrasyabalamākramya prabhuśaktisamanvitāḥ /",
  "GR13svact_pu:4899": "vicarantimahādevā indreṇa ca supūjitāḥ // SvaT_10.625 //",
  "GR13svact_pu:4900": "agnirudrohutāśī ca piṅgalaḥ khādako haraḥ /",
  "GR13svact_pu:4901": "jvalanodahanobabhrur bhasmāntakakṣayāntakau // SvaT_10.626 //",
  "GR13svact_pu:4902": "agnerbalaṃsamākramya prabhuśaktisamanvitāḥ /",
  "GR13svact_pu:4903": "vicarantimahādevā agnirājasupūjitāḥ // SvaT_10.627 //",
  "GR13svact_pu:4904": "yāmyomṛtyurharodhātā vidhātākartṛsaṃjñakaḥ /",
  "GR13svact_pu:4905": "saṃyoktā ca viyoktā ca dharmo dharmapatistathā // SvaT_10.628 //",
  "GR13svact_pu:4906": "yamasya balamākramya prabhuśaktisamanvitāḥ /",
  "GR13svact_pu:4907": "vicarantimahādevā yamarājasupūjitāḥ // SvaT_10.629 //",
  "GR13svact_pu:4908": "nairṛtomarutohantā krūradṛṣṭirbhayānakaḥ /",
  "GR13svact_pu:4909": "ūrdhvakeśovirūpākṣo dhūmalohitadaṃṣṭrakau // SvaT_10.630 //",
  "GR13svact_pu:4910": "nairṛtaṃbalamākramya prabhuśaktisamanvitāḥ /",
  "GR13svact_pu:4911": "vicarantimahādevā nairṛtendrasupūjitāḥ // SvaT_10.631 //",
  "GR13svact_pu:4912": "balohyatibalaścaiva pāśahasto mahābalaḥ /",
  "GR13svact_pu:4913": "śveto 'tha jayabhadraśca dīrghabāhurjalāntakaḥ // SvaT_10.632 //",
  "GR13svact_pu:4914": "meghanādī sunādī ca samāsātparikīrtitāḥ /",
  "GR13svact_pu:4915": "vāruṇaṃbalamākramya prabhuśaktisamanvitāḥ // SvaT_10.633 //",
  "GR13svact_pu:4916": "vicarantimahādevā varuṇendrasupūjitāḥ /",
  "GR13svact_pu:4917": "śīghrolaghurvāyuvegaḥ sūkṣmastīkṣṇo bhayānakaḥ // SvaT_10.634 //",
  "GR13svact_pu:4918": "pañcāntakaḥ pañcaśikhaḥ kapardī meghavāhanaḥ /",
  "GR13svact_pu:4919": "vāyostu balamākramya prabhuśaktisamanvitāḥ // SvaT_10.635 //",
  "GR13svact_pu:4920": "vicarantimahādevā vāyurājasupūjitāḥ /",
  "GR13svact_pu:4921": "nidhīśorūpavāndhanyaḥ sau,yadeho jaṭādharaḥ // SvaT_10.636 //",
  "GR13svact_pu:4922": "lakṣmīratnadharaḥkāmī prasādaśca prabhāsakaḥ /",
  "GR13svact_pu:4923": "saumyasya balamākramya prabhuśaktisamanvitāḥ // SvaT_10.637 //",
  "GR13svact_pu:4924": "vicarantimahādevāḥ somarājasupūjitāḥ /",
  "GR13svact_pu:4925": "vidyādhipo 'tha sarvajño jñānadṛgvedapāragaḥ // SvaT_10.638 //",
  "GR13svact_pu:4926": "śarvaḥ sureśo jyeṣṭhaśca bhūtapālo baliḥpriyaḥ /",
  "GR13svact_pu:4927": "īśānānumatā devāś ceṣṭante surapūjitāḥ // SvaT_10.639 //",
  "GR13svact_pu:4928": "vicarantimahādevā īśaśaktyātvadhiṣṭhitāḥ /",
  "GR13svact_pu:4929": "vṛṣovṛṣadharo 'nantaḥ krodhano mārutāhvayaḥ // SvaT_10.640 //",
  "GR13svact_pu:4930": "grasanoḍambareśau ca phaṇīndro vajradaṃṣṭrakaḥ /",
  "GR13svact_pu:4931": "viṣṇostubalamākramya prabhuśaktisamanvitāḥ // SvaT_10.641 //",
  "GR13svact_pu:4932": "vicarantimahādevā anantena supūjitāḥ /",
  "GR13svact_pu:4933": "śaṃbhurvibhurgaṇādhyakṣas tryakṣaśca tridaśeśvaraḥ // SvaT_10.642 //",
  "GR13svact_pu:4934": "saṃvāhaścavivāhaśca nalolipsustrilocanaḥ /",
  "GR13svact_pu:4935": "brahmaṇobalamākramya prabhuśaktisamanvitāḥ // SvaT_10.643 //",
  "GR13svact_pu:4936": "vicarantimahādevā brahmaṇaiva supūjitāḥ /",
  "GR13svact_pu:4937": "ekaikasya sahasraṃ tu parivāro 'bhidhīyate // SvaT_10.644 //",
  "GR13svact_pu:4938": "śatarudrā iti khyātā brahmāṇḍaṃvyāpyasaṃsthitāḥ /",
  "GR13svact_pu:4939": "asaṃkhyātāḥ sahasrāṇi ye ca ūrdhvādidiggatāḥ // SvaT_10.645 //",
  "GR13svact_pu:4940": "svacchandāviśvagā devāḥ kalpamanvantareṣvapi /",
  "GR13svact_pu:4941": "pūrvādidaśadigrudrāḥ sthitā daśa daśaiva tu // SvaT_10.646 //",
  "GR13svact_pu:4942": "ekaikamadhipaṃcaiva kathayāmi varānane /",
  "GR13svact_pu:4943": "sthito vai pūrvato 'ṇḍasya śveto vai nāma nāmataḥ // SvaT_10.647 //",
  "GR13svact_pu:4944": "rudrāṇāṃ tu śatairyukto mahāvīryaparākramaḥ /",
  "GR13svact_pu:4945": "dīptimadbhirmahātīvrair mayūkhairiva bhāskaraḥ // SvaT_10.648 //",
  "GR13svact_pu:4946": "āgneyyāmagnisaṃkāśo vaidyuto nāma viśrutaḥ /",
  "GR13svact_pu:4947": "so 'pi vidyutprabhairudra śataistu parivāritaḥ // SvaT_10.649 //",
  "GR13svact_pu:4948": "yāmye 'ṇḍasya mahākālo yugāntānalasaṃnibhaḥ /",
  "GR13svact_pu:4949": "śatarudrairvṛto devi tiṣṭhatyamitavikramaiḥ // SvaT_10.650 //",
  "GR13svact_pu:4950": "nairṛto vikaṭonāma śatenaparivāritaḥ /",
  "GR13svact_pu:4951": "saṃtiṣṭhate mahātejā dvitīya iva bhāskaraḥ // SvaT_10.651 //",
  "GR13svact_pu:4952": "paścime 'ṇḍasya yo rudro mahāvīrya iti śrutaḥ /",
  "GR13svact_pu:4953": "śatarudrairvṛtaḥ so 'pi tiṣṭhatyamitavikramaḥ // SvaT_10.652 //",
  "GR13svact_pu:4954": "vāyavyadiśicāṇḍasya vāyuvego mahābalaḥ /",
  "GR13svact_pu:4955": "śatena ca vṛtaḥ śrīmāṃs tiṣṭhatyatra mahābalaḥ // SvaT_10.653 //",
  "GR13svact_pu:4956": "subhadranāmottarataḥ śatenaparivāritaḥ /",
  "GR13svact_pu:4957": "mahāvīryabalopetas tiṣṭhatyatra mahābalaḥ // SvaT_10.654 //",
  "GR13svact_pu:4958": "pariviṣṭo marīcībhis tatratiṣṭhati vīryavān /",
  "GR13svact_pu:4959": "vidyādharo nāma rudra aiśānyāṃ vai pratiṣṭhitaḥ // SvaT_10.655 //",
  "GR13svact_pu:4960": "śatarudrairvṛtaḥ so 'pi pariviṣṭa ivoḍurāṭ /",
  "GR13svact_pu:4961": "mahāvīryabalopetas tiṣṭhate 'nantavikramaḥ // SvaT_10.656 //",
  "GR13svact_pu:4962": "adhaḥ kālāgnirudro 'nyaḥ sthitastvatra dvitīyakaḥ /",
  "GR13svact_pu:4963": "samāvṛto rudraśataiḥ sthitaistvatra varānane // SvaT_10.657 //",
  "GR13svact_pu:4964": "śataiḥ samāvṛto rudra mayūkhairiva bhāskaraḥ /",
  "GR13svact_pu:4965": "vīrabhadro vṛtorudrair uparyaṇḍasya saṃsthitaḥ // SvaT_10.658 //",
  "GR13svact_pu:4966": "ekādaśo mahākāyai rudrakrodhasamudbhavaiḥ /",
  "GR13svact_pu:4967": "evaṃte 'tramahātmāna ekaikaṃ tu śatena ca // SvaT_10.659 //",
  "GR13svact_pu:4968": "daśaite veṣṭitādevi śatarudraiśca suvrate /",
  "GR13svact_pu:4969": "eṣāmaparisaṃkhyeyaḥ parivāro mahātmanām // SvaT_10.660 //",
  "GR13svact_pu:4970": "āvṛtyāṇḍaṃ sthitāhyete madhu yadvanmadhuvratāḥ /",
  "GR13svact_pu:4971": "kadambakusumaṃyadvat kesaraiḥ parivāritam // SvaT_10.661 //",
  "GR13svact_pu:4972": "parivāritaṃ tathāhyaṇḍaṃ rudrairamitavikramaiḥ /",
  "GR13svact_pu:4973": "gṛhaiḥ satoraṇāṭṭālair nānāratnavicitritaiḥ // SvaT_10.662 //",
  "GR13svact_pu:4974": "jāmbūnadamayaiścitraiḥ samantātsamalaṃkṛtam /",
  "GR13svact_pu:4975": "divyanārībhirākīrṇaṃ sarvakāmasamanvitam // SvaT_10.663 //",
  "GR13svact_pu:4976": "brahmāṇḍametadākhyātaṃ pāśajālāvatāritam /",
  "GR13svact_pu:4977": "janmavyādhijarāmṛtyu- mahodadhipariplutam // SvaT_10.664 //",
  "GR13svact_pu:4978": "guṇatrayamalacchannaṃ nānājātisamākulam /",
  "GR13svact_pu:4979": "paśujñānaparikrāntaṃ gatitrayasamākulam // SvaT_10.665 //",
  "GR13svact_pu:4980": "anityā eva gatayaḥ sarveṣāmeva vādinām /",
  "GR13svact_pu:4981": "parāparavibhāgaṃ tu naivajānanti mohitāḥ // SvaT_10.666 //",
  "GR13svact_pu:4982": "hemāṇḍaṃ tu purāsṛṣṭaṃ kṣayātma bhuvanākṛti /",
  "GR13svact_pu:4983": "īśamāyāsamāviṣṭasy- ātmavargasya bhūtaye // SvaT_10.667 //",
  "GR13svact_pu:4984": "athopariṣṭāttattvāni udakādiśivāntakam /",
  "GR13svact_pu:4985": "uttarottarayogena daśadhā saṃsthitāni tu // SvaT_10.668 //",
  "GR13svact_pu:4986": "ahaṃkāraḥ tadūrdhvaṃ tu buddhistu śatadhāsthitā /",
  "GR13svact_pu:4987": "ūrdhvaṃ sahasradhā jñeyaṃ pradhānaṃ varavarṇini // SvaT_10.669 //",
  "GR13svact_pu:4988": "pauruṣaṃ daśasāhasraṃ niyatirlakṣadhā smṛtā /",
  "GR13svact_pu:4989": "tadūrdhvaṃ daśalakṣāṇi kalā yāvattu suvrate // SvaT_10.670 //",
  "GR13svact_pu:4990": "māyā tu koṭidhāvyāpya sthitā sarvaṃ carācaram /",
  "GR13svact_pu:4991": "daśakoṭiguṇā vidyā māyāṃvyāpya vyavasthitā // SvaT_10.671 //",
  "GR13svact_pu:4992": "śatakoṭiguṇenaiva vyāptāsāvīśvareṇa tu /",
  "GR13svact_pu:4993": "sādākhyaṃ koṭisāhasraṃ bindunādaṃ tadūrdhvataḥ // SvaT_10.672 //",
  "GR13svact_pu:4994": "yojanānāṃ tu vṛndaṃ vai śaktirvyāpya vyavasthitā /",
  "GR13svact_pu:4995": "vyāpinī sarvamadhvānaṃ vyāpyadevi vyavasthitā // SvaT_10.673 //",
  "GR13svact_pu:4996": "aprameyaṃ tato jñeyaṃ śivatattvaṃ varānane /",
  "GR13svact_pu:4997": "bhuvanāni pravakṣyāmi aptattvādāvanukramāt // SvaT_10.674 //",
  "GR13svact_pu:4998": "ākāraṃ vibhavaṃ caiva bhuvanānekavistaram /",
  "GR13svact_pu:4999": "yanna dṛṣṭaṃ paśujñānaiḥ kupathabhrāntadṛṣṭibhiḥ // SvaT_10.675 //",
  "GR13svact_pu:5000": "yanna sāṃkhyairna yogairvā na caiva pāñcarātrikaiḥ /",
  "GR13svact_pu:5001": "svabhāvavādibhirnāpi na ca karmapravādibhiḥ // SvaT_10.676 //",
  "GR13svact_pu:5002": "nāpi saṃśayavādaiśca nagnakṣapaṇakādibhiḥ /",
  "GR13svact_pu:5003": "na bhūtavādibhiścaiva nāpi syāllokikairapi // SvaT_10.677 //",
  "GR13svact_pu:5004": "na cātmacintakairvāpi na ca tarkapravādibhiḥ /",
  "GR13svact_pu:5005": "na ca vaiśeṣikairvā.api ṣaṭpadārthaparāyaṇaiḥ // SvaT_10.678 //",
  "GR13svact_pu:5006": "na cāpi nyāyavādaiśca hetudṛṣṭāntavādibhiḥ /",
  "GR13svact_pu:5007": "nāpyekajanmavādaiśca nacāpyekatvavādibhiḥ // SvaT_10.679 //",
  "GR13svact_pu:5008": "na dhūrtavādairlokairvā suparijñātamaiśvaram /",
  "GR13svact_pu:5009": "ityevaṃvādināṃ teṣāṃ vādānāṃ tu śatatrayam // SvaT_10.680 //",
  "GR13svact_pu:5010": "triṣaṣṭiradhikāścānye vādināṃ bhrāntacetasām /",
  "GR13svact_pu:5011": "ajñānatimirādhānām unmīlanakṛduttamam // SvaT_10.681 //",
  "GR13svact_pu:5012": "saṃsārapaṅkamagnānāṃ naurivottāraṇaṃ param /",
  "GR13svact_pu:5013": "mahāmohatamo 'ndhānāṃ tamonudamidaṃ param // SvaT_10.682 //",
  "GR13svact_pu:5014": "parameśamukhodbhūtaṃ yanmayā prāptamadbhutam /",
  "GR13svact_pu:5015": "jñānāmṛtamidaṃ divyaṃ nanabhuvanavistaram // SvaT_10.683 //",
  "GR13svact_pu:5016": "śṛṇuṣvaikamanā devi vicitrākāramadbhutam /",
  "GR13svact_pu:5017": "ananto bhuvanavrātas tv avyucchedādvyavasthitaḥ // SvaT_10.684 //",
  "GR13svact_pu:5018": "madhukośajālakavat tathā bhūricayāvṛtiḥ /",
  "GR13svact_pu:5019": "mīnaśaṃkhakulāyābhaṃ dāṣimībījavatsthitam // SvaT_10.685 //",
  "GR13svact_pu:5020": "kadambakesaranibhaṃ purāṇāṃ tu samūhakam /",
  "GR13svact_pu:5021": "mahāsenāvāsakavad vane tarusamūhavat // SvaT_10.686 //",
  "GR13svact_pu:5022": "nirantaramanantāni bhuvanāni varānane /",
  "GR13svact_pu:5023": "nānākārāṇi citrāṇi sarvaratnamayāni ca // SvaT_10.687 //",
  "GR13svact_pu:5024": "parimaṇḍalāni dīrghāṇy ardhacandrākṛtīni ca /",
  "GR13svact_pu:5025": "puruṣākṛtīni cānyāni nandyāvartākṛtīni ca // SvaT_10.688 //",
  "GR13svact_pu:5026": "parvatākṛtirūpāṇi gajayuthākṛtīni ca /",
  "GR13svact_pu:5027": "śarāvākṛtīni cānyāni jvālārūpākṛtīni ca // SvaT_10.689 //",
  "GR13svact_pu:5028": "mahāvimānarūpāṇi triśūlākṛtimanti ca /",
  "GR13svact_pu:5029": "murajākṛtīni cānyāni tryaśrākṛtipurāṇi ca // SvaT_10.690 //",
  "GR13svact_pu:5030": "mahāpuruṣarūpāṇi śataśṛṅgākṛtīni ca /",
  "GR13svact_pu:5031": "sahasraśṛṅgāvartāni tathānyāni varānane // SvaT_10.691 //",
  "GR13svact_pu:5032": "koṭiśṛṅgāṇi cānyāni asaṃkhyaśikharāṇi ca /",
  "GR13svact_pu:5033": "vṛttāni caturaśrāṇi trikoṇānyaparāṇi ca // SvaT_10.692 //",
  "GR13svact_pu:5034": "divyacitrapatākāni divyaghaṇṭādhvajāni ca /",
  "GR13svact_pu:5035": "bherinādasvarāḍhyāni divyagītadhvanīni ca // SvaT_10.693 //",
  "GR13svact_pu:5036": "divyadundubhinādāni mahāveṇusvanāni ca /",
  "GR13svact_pu:5037": "nānāvāditraghoṣāṇi bhuvanāni ca sarvadā // SvaT_10.694 //",
  "GR13svact_pu:5038": "śuklāni sphaṭikābhāni padmarāgākṛtīni ca /",
  "GR13svact_pu:5039": "candrakāntasavarṇāni muktādāmanibhāni ca // SvaT_10.695 //",
  "GR13svact_pu:5040": "lākṣārasasavarṇāni kānicidvaravarṇini /",
  "GR13svact_pu:5041": "indragopakavarṇāni indranīlanibhāni ca // SvaT_10.696 //",
  "GR13svact_pu:5042": "nīlotpalasavarṇāni vidyutpuñjanibhāni ca /",
  "GR13svact_pu:5043": "bālādityasavarṇāni padmagarbhanibhāni ca // SvaT_10.697 //",
  "GR13svact_pu:5044": "candraprabhāni cānyāni candrakoṭinibhāni ca /",
  "GR13svact_pu:5045": "madhyāhnārkasavarṇāni sūryakoṭinibhāni ca // SvaT_10.698 //",
  "GR13svact_pu:5046": "aśokastavakābhāni haritālanibhāni ca /",
  "GR13svact_pu:5047": "śakracāpasavarṇāni gokṣīradhavalāni ca // SvaT_10.699 //",
  "GR13svact_pu:5048": "sindūrakuṅkumābhāni gorocananibhāni ca /",
  "GR13svact_pu:5049": "taptahemasavarṇāni nirdhūmāgninibhāni ca // SvaT_10.700 //",
  "GR13svact_pu:5050": "śaṅkhapāṇḍuravarṇāni kānicidbhuvanāni ca /",
  "GR13svact_pu:5051": "nānāvarṇāni cānyāni nānārūpākṛtīni ca // SvaT_10.701 //",
  "GR13svact_pu:5052": "eteṣāṃ parato devi vyāpakaṃ paramaṃ padam /",
  "GR13svact_pu:5053": "aprameyamasaṃkhyeyam agamyaṃ sarvavādinām // SvaT_10.702 //",
  "GR13svact_pu:5054": "vinā prasādādīśasya jñānametanna labhyate /",
  "GR13svact_pu:5055": "nacāpi bhāvo bhavati dīkṣāmaprāpya dehinām // SvaT_10.703 //",
  "GR13svact_pu:5056": "yadā tu kāraṇācchaktir bhavennirvāṇakārikā /",
  "GR13svact_pu:5057": "śivecchayā prapadyeta dīkṣāṃ jñānamayīṃ śubhām // SvaT_10.704 //",
  "GR13svact_pu:5058": "mantrayogātmikā divyāṃ tato mokṣaṃ vrajetpaśuḥ /",
  "GR13svact_pu:5059": "nānyathā mokṣamāyāti api jñānaśatairapi // SvaT_10.705 //",
  "GR13svact_pu:5060": "yasya prakāśitaṃ sarvaṃ śivenānantarūpiṇā /",
  "GR13svact_pu:5061": "sa eva mokṣaṃ vrajati śivaḥ sarvamaheśvaraḥ // SvaT_10.706 //",
  "GR13svact_pu:5062": "tenedaṃ jñānamukhyaṃ tu purā proktaṃ mayā tava /",
  "GR13svact_pu:5063": "saṃsārārṇavamagnānāṃ naurivottāraṇaṃ param // SvaT_10.707 //",
  "GR13svact_pu:5064": "mahāmāyāñjanātītaṃ ajñātaṃ paśugocare /",
  "GR13svact_pu:5065": "anantaṃ pāramakṣobhyaṃ subodhaṃ parameśvaram // SvaT_10.708 //",
  "GR13svact_pu:5066": "parameśamukhodgīrṇaṃ yan mayā prāptamadbhutam /",
  "GR13svact_pu:5067": "vakṣye jñānāmṛtamidaṃ śṛṇuṣvaikamanāḥ priye // SvaT_10.709 //",
  "GR13svact_pu:5068": "ūrdhvaṃ vai brahmaṇo 'ṇḍasya puraikādaśakaṃ sthitam /",
  "GR13svact_pu:5069": "ekādaśānāṃ rudrāṇāṃ yugāntāgnisamatviṣām // SvaT_10.710 //",
  "GR13svact_pu:5070": "athordhve bhuvanaṃ devyāḥ kathayāmi varānane /",
  "GR13svact_pu:5071": "indranīlamayaṃ divyaṃ samantātparimaṇḍalam // SvaT_10.711 //",
  "GR13svact_pu:5072": "tasminbhagavatī devī bhadrakālī vyavasthitā /",
  "GR13svact_pu:5073": "vasatīndīvaraśyāmā snigdhakaṅkuṣṭasaprabhā // SvaT_10.712 //",
  "GR13svact_pu:5074": "sūryamaṇḍalarūpābhyāṃ kuṇḍalābhyāmalaṅkṛtā /",
  "GR13svact_pu:5075": "paurṇamāsyāṃ yathā sandhyā candrarkābhyāṃ virājate // SvaT_10.713 //",
  "GR13svact_pu:5076": "rājate ca mahāhāraḥ stanābhyāmantare sthitaḥ /",
  "GR13svact_pu:5077": "asitāñjanaśailābhyāṃ madhye srotovahā yathā // SvaT_10.714 //",
  "GR13svact_pu:5078": "caturbhiśca dhṛtaṃ pīṭhaṃ siṃhairamitavikramaiḥ /",
  "GR13svact_pu:5079": "sarvavajramaye divye divyaratnavibhūṣite // SvaT_10.715 //",
  "GR13svact_pu:5080": "āsane suprabhe devī jātyañjanasamaprabhā /",
  "GR13svact_pu:5081": "śukle himavataḥ śṛṅge nīlamegha iva sthitā // SvaT_10.716 //",
  "GR13svact_pu:5082": "sarvaratnamayī divyā raśanāsyā virājate /",
  "GR13svact_pu:5083": "pītamālyāṃśukavatī śarvarīvāruṇodaye // SvaT_10.717 //",
  "GR13svact_pu:5084": "tṛtīyaṃ nayanaṃ tasyā lalāṭasthaṃ virājate /",
  "GR13svact_pu:5085": "udayastha ivādityo raśmijālavibhūṣitaḥ // SvaT_10.718 //",
  "GR13svact_pu:5086": "ucchritenātapatreṇa sā śvetena virājate /",
  "GR13svact_pu:5087": "kṛṣṇameghoparisthena candreṇeva vibhāvarī // SvaT_10.719 //",
  "GR13svact_pu:5088": "koṭikoṭisahasreṇa strīṇāṃ tu parivāritā /",
  "GR13svact_pu:5089": "āvṛtā candralekheva nakṣatraistu nabhastale // SvaT_10.720 //",
  "GR13svact_pu:5090": "kumudotpalavarṇāśca hemaśyāmāśca yoṣitaḥ /",
  "GR13svact_pu:5091": "priyaṅgukalikāśyāmāś candragauryaḥ sayauvanāḥ // SvaT_10.721 //",
  "GR13svact_pu:5092": "padmāvadātarūpiṇyaḥ pīnaśroṇipayodharāḥ /",
  "GR13svact_pu:5093": "hāvabhāvavidhijñāstu nṛttagītaviśāradāḥ // SvaT_10.722 //",
  "GR13svact_pu:5094": "vīṇāveṇumṛdaṅgādyair vaṃśavāditraniḥsvanaiḥ /",
  "GR13svact_pu:5095": "upāsīnāstu tāṃ devīṃ ramante tatra yoṣitaḥ // SvaT_10.723 //",
  "GR13svact_pu:5096": "evaṃ viddhi jayaṃ nāma bhuvanaṃ tu varānane /",
  "GR13svact_pu:5097": "yā durgeti smṛtā loke brahmāṇḍodaravartinī // SvaT_10.724 //",
  "GR13svact_pu:5098": "viṣṇunā tapasā pūrvam ārādhya parameśvaram /",
  "GR13svact_pu:5099": "avatāritā vadhārtāya mahiṣasya mahātmanaḥ // SvaT_10.725 //",
  "GR13svact_pu:5100": "yena caikena śṛṅgeṇa bhagavān himavān giriḥ /",
  "GR13svact_pu:5101": "śuṣkaparṇamiva kṣiptaḥ bhagavatyā vināśitaḥ // SvaT_10.726 //",
  "GR13svact_pu:5102": "sā taṃ vināśāyeddevī tamaḥ sūrya ivotthitaḥ /",
  "GR13svact_pu:5103": "sā devī sarvadevīnāṃ nāmarūpaiśca tiṣṭhati // SvaT_10.727 //",
  "GR13svact_pu:5104": "yogamāyāpraticchannā kumārī lokabhāvinī /",
  "GR13svact_pu:5105": "acintyā cāprameyā ca anyatra paripaṭhyate // SvaT_10.728 //",
  "GR13svact_pu:5106": "viṣṇunā sahitā devī kalpe kalpe punaḥ punaḥ /",
  "GR13svact_pu:5107": "bhaginītvena cāyāti nāmarūpaviparyayaiḥ // SvaT_10.729 //",
  "GR13svact_pu:5108": "manvantare manvantare tathā caiva yuge yuge /",
  "GR13svact_pu:5109": "rakṣaṇārthaṃ hi lokānāṃ māteva hitakāriṇī // SvaT_10.730 //",
  "GR13svact_pu:5110": "ityākhyātaṃ tu bhuvanaṃ jayaṃ nāma varānane /",
  "GR13svact_pu:5111": "tadbhaktāstatra gacchanti tasyā maṇḍaladīkṣitāḥ // SvaT_10.731 //",
  "GR13svact_pu:5112": "nacaitattapasā prāpyaṃ nayajñairbhūridakṣiṇaiḥ /",
  "GR13svact_pu:5113": "na dānairvividhaiścāpi śakyaṃ prāptuṃ varānane // SvaT_10.732 //",
  "GR13svact_pu:5114": "prasādāddevadevasya śaśāṅkāṅkitamaulinaḥ /",
  "GR13svact_pu:5115": "dīkṣāṃ prāpya prāpnuvanti maṇḍalaṃ cakravartinām // SvaT_10.733 //",
  "GR13svact_pu:5116": "nirbījadīkṣayā mokṣaṃ dadāti khalu dehinām /",
  "GR13svact_pu:5117": "sā muktidīkṣā paramā vidhivatparikīrtitā // SvaT_10.734 //",
  "GR13svact_pu:5118": "vidyeśāvaraṇe dīkṣā yavatī kriyate nṛṇām /",
  "GR13svact_pu:5119": "tāvatīṃ gatimāpnoti bhuvane 'tra varānane // SvaT_10.735 //",
  "GR13svact_pu:5120": "bhuvanāni tadīśāṃśca saṃsthānāni yathākramam /",
  "GR13svact_pu:5121": "kathayiṣyāmi te sarvaṃ śṛṇuṣvaikamanāḥ priye // SvaT_10.736 //",
  "GR13svact_pu:5122": "bhadrakālyāṃ paro devo rudrakrodhasamudbhavaḥ /",
  "GR13svact_pu:5123": "koṭimātreṇa deveśi yugāntāgnisamaprabhaḥ // SvaT_10.737 //",
  "GR13svact_pu:5124": "yugāntāmbudavṛndottha- garjitadhvaniniḥsvanaḥ /",
  "GR13svact_pu:5125": "śatabāhurmahātejā divyābharaṇabhūṣitaḥ // SvaT_10.738 //",
  "GR13svact_pu:5126": "śirasīndudharaḥ śyāmo nīlāñjanasamadyutiḥ /",
  "GR13svact_pu:5127": "śikhikaṇṭhanibhaḥ kiñcit kiñcidāpāṇḍulohitaḥ // SvaT_10.739 //",
  "GR13svact_pu:5128": "cāṣajīmūtavarṇaśca atasīpuṣpasaṃnibhaḥ /",
  "GR13svact_pu:5129": "indranīlanibhaḥ kiñcit kiñcidbhṛṅganibhākṛtiḥ // SvaT_10.740 //",
  "GR13svact_pu:5130": "jātyañjananibhākāro rudraikādaśikānvitaḥ /",
  "GR13svact_pu:5131": "yutaṃ koṭisahasreṇa rudrāṇāṃ ca mahātmanām // SvaT_10.741 //",
  "GR13svact_pu:5132": "bhuvanaṃ tasya devasya vijayaṃ nāma viśrutam /",
  "GR13svact_pu:5133": "indranīlanibhaṃ divyaṃ sarvavajranibhaṃ mahat // SvaT_10.742 //",
  "GR13svact_pu:5134": "daśakoṭisahasrāṇi rudrāṇāṃ varavarṇini /",
  "GR13svact_pu:5135": "antarbhuvanasaṃghātair anyaiśca parivāritam // SvaT_10.743 //",
  "GR13svact_pu:5136": "nīlotpaladalaśyāmaiḥ śikhikaṇṭhanibhaistathā /",
  "GR13svact_pu:5137": "rudrairdivyairmahāvīryaiḥ samantātparivāritam // SvaT_10.744 //",
  "GR13svact_pu:5138": "stutibhirmaṅgalairgītair nṛttāvāditravāditaiḥ /",
  "GR13svact_pu:5139": "paṇavairveṇuvīṇābhir bherījhallari gomukhaiḥ // SvaT_10.745 //",
  "GR13svact_pu:5140": "paṭahaiḥ kāhalaiścaiva śaṅkhadundubhipīlukaiḥ /",
  "GR13svact_pu:5141": "mṛddalaistaṭṭarībhiśca tālakairmurajaistathā // SvaT_10.746 //",
  "GR13svact_pu:5142": "maundakāhalaṭaṅkaiśca tamiladraghaṭādibhiḥ /",
  "GR13svact_pu:5143": "vāditrairvalgitaistālai roṭanairmukhamṛddalaiḥ // SvaT_10.747 //",
  "GR13svact_pu:5144": "bhūtairbhūtagaṇai rudrair jalpitaiḥ paṭhitaistathā /",
  "GR13svact_pu:5145": "dhyāyādbhiśca japadbhiśca dhāvadbhiśceṣṭitaistathā // SvaT_10.748 //",
  "GR13svact_pu:5146": "mayūrakokilārāvān muñcadbhiśca tathāparaiḥ /",
  "GR13svact_pu:5147": "nānārutavilāsaiśca vikurvadbhirmahātmabhiḥ // SvaT_10.749 //",
  "GR13svact_pu:5148": "āvṛtastairmahātejā mayūkhairiva bhāskaraḥ /",
  "GR13svact_pu:5149": "gajavaktraiḥ siṃhavaktrair aśvavaktraiḥ śubhānanaiḥ // SvaT_10.750 //",
  "GR13svact_pu:5150": "gokarṇairgomukhaiścānyair dvīpiṛkṣamukhaistathā /",
  "GR13svact_pu:5151": "vyāghravānaravakaiś ca bhagavānparyupāsyate // SvaT_10.751 //",
  "GR13svact_pu:5152": "vīrabhadro mahātejā yugāntāgnisamaprabhaḥ /",
  "GR13svact_pu:5153": "āsanaṃ tasya devasya sarvavajramayaṃ mahat // SvaT_10.752 //",
  "GR13svact_pu:5154": "daśayojanavistīrṇaṃ caturasrānalaprabham /",
  "GR13svact_pu:5155": "rājate 'trāṣṭabhiḥ siṃhair vṛtaṃ bhīmaparākramaiḥ // SvaT_10.753 //",
  "GR13svact_pu:5156": "atra te puṇyakarmāṇaḥ ye smaranti maheśvaram /",
  "GR13svact_pu:5157": "jale marutsvathāgnau vā śiraśchedena vā mṛtāḥ // SvaT_10.754 //",
  "GR13svact_pu:5158": "te yānti caiśvaraṃ bodhaṃ vīrabhadraṃ mahādyutim /",
  "GR13svact_pu:5159": "bhuvanasyāsya deveśi hy uparyāvaraṇaṃ mahat // SvaT_10.755 //",
  "GR13svact_pu:5160": "ammayaṃ tu ghanaṃ cāpi śakracāpamiva sthitam /",
  "GR13svact_pu:5161": "vitānamiva tadbhadram antare samavasthitam // SvaT_10.756 //",
  "GR13svact_pu:5162": "tatra cāste mahātmāsāv aṅguṣṭhāgrapramāṇakaḥ /",
  "GR13svact_pu:5163": "tatra yojanakoṭirvai viṣkambhādūrdhvamucyate // SvaT_10.757 //",
  "GR13svact_pu:5164": "tiryaktriguṇavistāram āpyamāvaraṇaṃ priye /",
  "GR13svact_pu:5165": "āvṛtaṃ tena tatsarvaṃ mahāmbhodhivisāriṇā // SvaT_10.758 //",
  "GR13svact_pu:5166": "rudrāṇḍa iti vikhyātaṃ rudrāloka iti priye /",
  "GR13svact_pu:5167": "vīrabhadraniketaśca bhadrakālyālayastathā // SvaT_10.759 //",
  "GR13svact_pu:5168": "trayodaśabhiranyaiśca bhuvānairupaśobhitam /",
  "GR13svact_pu:5169": "nānārudragaṇairdivyair nirantaramalaṃkṛtam // SvaT_10.760 //",
  "GR13svact_pu:5170": "aṇḍaṃ vai vīrabhadrasya brahmāṇḍasadṛśaṃ priye /",
  "GR13svact_pu:5171": "ataḥ paraṃ pravakṣyāmi dharitryā bhuvanaṃ mahat // SvaT_10.761 //",
  "GR13svact_pu:5172": "dhātrī yasminbhagavatī dharāloke sanātanī /",
  "GR13svact_pu:5173": "hairaṇyamatulaṃ prāptā ādhāraṃ yatra saṃsthitā // SvaT_10.762 //",
  "GR13svact_pu:5174": "cakravartivimānaiśca bahubhiḥ parivāritam /",
  "GR13svact_pu:5175": "āvṛtaṃ bhūtasaṃghātair ācāryaistatparāyaṇaiḥ // SvaT_10.763 //",
  "GR13svact_pu:5176": "divyagītaninādāḍhyair vāditraśataniḥsvanaiḥ /",
  "GR13svact_pu:5177": "antarbhuvanasaṃghātai rudrāṇāṃ parivāritam // SvaT_10.764 //",
  "GR13svact_pu:5178": "bhuvanasyāsya madhye tu udayādityasaṃnibhaḥ /",
  "GR13svact_pu:5179": "raktotpalanibho divya aśokastabakacchaviḥ // SvaT_10.765 //",
  "GR13svact_pu:5180": "padmarāgamayo divyaḥ prāsādo bahubhūmikaḥ /",
  "GR13svact_pu:5181": "tasya madhye bhagavatī dharitrī lokadhāriṇī // SvaT_10.766 //",
  "GR13svact_pu:5182": "mālayā raktapuṣpasya lambayā nityabhūṣitā /",
  "GR13svact_pu:5183": "candrārkamaṇḍalākāra- kapolatalabhūṣitā // SvaT_10.767 //",
  "GR13svact_pu:5184": "pītahemāṃśukavatī mahāhāravibhūṣitā /",
  "GR13svact_pu:5185": "śatayojanavistīrṇe kūrmapṛṣṭhe vyavasthitā // SvaT_10.768 //",
  "GR13svact_pu:5186": "caturvaktrā cāṣṭabhujā divyābharaṇabhūṣitā /",
  "GR13svact_pu:5187": "rūpayauvanasaṃpannā nṛttagītaviśāradāḥ // SvaT_10.769 //",
  "GR13svact_pu:5188": "parivāryopāsate tāṃ divyā vai mānasāḥ striyaḥ /",
  "GR13svact_pu:5189": "triṃśatkoṭyastu tāsāṃ vai divyābharaṇabhūṣitāḥ // SvaT_10.770 //",
  "GR13svact_pu:5190": "utpāditāstu śarveṇa tadarthaṃ hitamicchatā /",
  "GR13svact_pu:5191": "taptajāmbūnadanibhā divyābharaṇaśobhitāḥ // SvaT_10.771 //",
  "GR13svact_pu:5192": "ucchritenātapatreṇa dhriyamāṇena śobhitāḥ /",
  "GR13svact_pu:5193": "puraḥsthito mahātejā yo 'sau merurmahāgiriḥ // SvaT_10.772 //",
  "GR13svact_pu:5194": "upāsīnastu tāṃ devīṃ tatrāste sa nagādhipaḥ /",
  "GR13svact_pu:5195": "nīlotpaladalaśyāmo nīlajīmūtasaṃnibhaḥ // SvaT_10.773 //",
  "GR13svact_pu:5196": "nīlo nāma mahāśailaḥ pītavāsā mahādyutiḥ /",
  "GR13svact_pu:5197": "atikāntena rūpeṇa kaiṭabhāririvāparaḥ // SvaT_10.774 //",
  "GR13svact_pu:5198": "upāsyamāno divyābhir nagarībhirnagādhipaḥ /",
  "GR13svact_pu:5199": "tasyottare candranibho nānālaṃkārabhūṣitaḥ // SvaT_10.775 //",
  "GR13svact_pu:5200": "śvetātapatrī tejasvī śveto nāma mahāgiriḥ /",
  "GR13svact_pu:5201": "tasyottareṇa sūryābho mukuṭādivibhūṣitaḥ // SvaT_10.776 //",
  "GR13svact_pu:5202": "pītāmbaradharaḥ śrīmān śṛṅgavāniti viśrutaḥ /",
  "GR13svact_pu:5203": "atikāntena rūpeṇa kusumāstra ivāparaḥ // SvaT_10.777 //",
  "GR13svact_pu:5204": "dakṣiṇenāpi vakṣyāmi śṛṇuṣvāvahitā priye /",
  "GR13svact_pu:5205": "candrāvadātadīptaujā divyābharaṇabhūṣitaḥ // SvaT_10.778 //",
  "GR13svact_pu:5206": "śuklāmbaradharaḥ śrīmān niṣadho nāma viśrutaḥ /",
  "GR13svact_pu:5207": "taptahemapratīkāśo divyābharaṇabhūṣitaḥ // SvaT_10.779 //",
  "GR13svact_pu:5208": "atiśubhreṇa dehena pitāmaha ivāparaḥ /",
  "GR13svact_pu:5209": "pītāmbaradharaḥ śrīmān pītamālyānulepanaḥ // SvaT_10.780 //",
  "GR13svact_pu:5210": "hemakūṭo mahātejās tejasāmiva saṅgrahaḥ /",
  "GR13svact_pu:5211": "rājate bhagavān śailaḥ sandhyāvṛta ivāṃśumān // SvaT_10.781 //",
  "GR13svact_pu:5212": "pāṇḍurābhrapratīkāśaḥ śaṅkhagokṣīrasaṃnibhaḥ /",
  "GR13svact_pu:5213": "śuklāmbaradharaḥ śrīmān divyakuṇḍalabhūṣitaḥ // SvaT_10.782 //",
  "GR13svact_pu:5214": "ātapatreṇa mahatā dhriyamāṇena mūrdhani /",
  "GR13svact_pu:5215": "himavāniti vikhyāto dvitīya iva bhāskaraḥ // SvaT_10.783 //",
  "GR13svact_pu:5216": "indragopakasaṃkāśaḥ paścime gandhamādanaḥ /",
  "GR13svact_pu:5217": "raktāmbaradharaḥ śrīmān astādristha ivāṃśumān // SvaT_10.784 //",
  "GR13svact_pu:5218": "śuddhasphaṭikasaṃkāśaḥ śuklāmbaradharaḥ śubhaḥ /",
  "GR13svact_pu:5219": "kirīṭī kuṇḍalī śrīmān mālyavānnāma parvataḥ // SvaT_10.785 //",
  "GR13svact_pu:5220": "ityevamādibhiścānyaiḥ parvataiḥ parivāritā /",
  "GR13svact_pu:5221": "lokālokāvasānaiśca tathānyaiḥ kulaparvataiḥ // SvaT_10.786 //",
  "GR13svact_pu:5222": "divyarūpadharā devī tanurvai pārameśvarī /",
  "GR13svact_pu:5223": "dhāraṇāṃ gandhatanmātre prāṇāṃstyaktvā tu yoginaḥ // SvaT_10.787 //",
  "GR13svact_pu:5224": "te yānti tādṛśīṃ mūrtiṃ dharitryāḥ paramāṃ tanum /",
  "GR13svact_pu:5225": "ataḥ parataraṃ devi sāmudraṃ bhuvanaṃ mahat // SvaT_10.788 //",
  "GR13svact_pu:5226": "sarvavajramayaṃ divyaṃ nānāścaryaśatānvitam /",
  "GR13svact_pu:5227": "nīlotpalasamacchāyaṃ sarvataḥ parimaṇḍalam // SvaT_10.789 //",
  "GR13svact_pu:5228": "madhye tu bhuvanasyāsya maṇḍalaṃ candrasaṃnibham /",
  "GR13svact_pu:5229": "śatayojanasāhasraṃ samantātparimaṇḍalam // SvaT_10.790 //",
  "GR13svact_pu:5230": "tasya madhye tu puruṣo rukmavarṇo mahādyutiḥ /",
  "GR13svact_pu:5231": "kirīṭī kuṇḍalī sragvī divyābharaṇabhūṣitaḥ // SvaT_10.791 //",
  "GR13svact_pu:5232": "apāṃ nidherbhagavato varuṇasya parā tanuḥ /",
  "GR13svact_pu:5233": "taṃ tu devaṃ mahātmānaṃ parivārya samantataḥ // SvaT_10.792 //",
  "GR13svact_pu:5234": "rūpayauvanasaṃpannāḥ satataṃ paryupāsate /",
  "GR13svact_pu:5235": "śuklāmbaradharā devī śuklagandhānulepanā // SvaT_10.793 //",
  "GR13svact_pu:5236": "śuklayajñopavītā ca śuklahāropaśobhitā /",
  "GR13svact_pu:5237": "śuklainaivātapatreṇa dhriyamāṇena mūrdhani // SvaT_10.794 //",
  "GR13svact_pu:5238": "gaṅgā hyuttaratastasya sthitā vai paramā tanuḥ /",
  "GR13svact_pu:5239": "nīlāmbaradharā devī nīlagandhānulepanā // SvaT_10.795 //",
  "GR13svact_pu:5240": "nīlasragdāmakaṇṭhā ca yamunā tasya dakṣiṇe /",
  "GR13svact_pu:5241": "evamādyā mahānadyaḥ parivārya mahādyutim // SvaT_10.796 //",
  "GR13svact_pu:5242": "samudrāṣṭakaṃ ca deveśi svanadībhiḥ samāvṛtam /",
  "GR13svact_pu:5243": "upāsate sadā bhaktyā vāruṇīṃ paramāṃ tanum // SvaT_10.797 //",
  "GR13svact_pu:5244": "nānāsarāṃsi tīrthāni tadbhaktāścāpi saṃsthitāḥ /",
  "GR13svact_pu:5245": "rasatanmātra atraiva kṛtvā samyaktu dhāraṇām // SvaT_10.798 //",
  "GR13svact_pu:5246": "apāṃ yoniṃ parāṃ prāptāḥ vāruṇī sā parā tanuḥ /",
  "GR13svact_pu:5247": "ataḥ paraṃ pravakṣyāmi bhuvanaṃ varavarṇini // SvaT_10.799 //",
  "GR13svact_pu:5248": "śrīniketa iti khyātaṃ padmagarbha iti śrutam /",
  "GR13svact_pu:5249": "vimānaśatasaṃghātair nirantaramavasthitaiḥ // SvaT_10.800 //",
  "GR13svact_pu:5250": "śobhitaṃ bhuvaneśaiśca rudrai rudragaṇaistathā /",
  "GR13svact_pu:5251": "sarobhirmānasairdivyair dīrghikābhiśca śobhitam // SvaT_10.801 //",
  "GR13svact_pu:5252": "rathacakrapramāṇaiśca maṇikāñcanamaṇḍitaiḥ /",
  "GR13svact_pu:5253": "vaidūryanālaiḥ kamalair divyagandhasugandhibhiḥ // SvaT_10.804 //",
  "GR13svact_pu:5254": "mṛdubhiḥ kāntimadbhiśca candramaṇḍalasaṃnibhaiḥ /",
  "GR13svact_pu:5255": "saṃśobhitaṃ vicitraistair vikacairvajrakesaraiḥ // SvaT_10.803 //",
  "GR13svact_pu:5256": "udyānairvividhaiścāpi nānāvihagakūjitaiḥ /",
  "GR13svact_pu:5257": "nānākāmapradairvṛkṣaiḥ samantātsamalaṅkṛtam // SvaT_10.804 //",
  "GR13svact_pu:5258": "nānāmaṇimayairdivyaiḥ krīḍāśailaiśca mānasaiḥ /",
  "GR13svact_pu:5259": "mānasībhiśca nārībhir divyayauvanakāntibhiḥ // SvaT_10.805 //",
  "GR13svact_pu:5260": "hāvabhāvavilāsāḍhya- divyastrībhiralaṃkṛtam /",
  "GR13svact_pu:5261": "vicitrairmaṇipadmaiśca sitapatraiśca suvrate // SvaT_10.806 //",
  "GR13svact_pu:5262": "vibhūṣitaṃ gajendrasthaiḥ stutimaṅgalavādibhiḥ /",
  "GR13svact_pu:5263": "gāyadbhiścātha nṛtyadbhir divyastraiṇaiḥ samākulam // SvaT_10.807 //",
  "GR13svact_pu:5264": "tasmiṃstu bhuvane divye padmagarbhasamaprabhe /",
  "GR13svact_pu:5265": "śaradindunibhaṃ divyaṃ maṇḍalaṃ raśmisaṃkulam // SvaT_10.808 //",
  "GR13svact_pu:5266": "tasya madhye bhagavatī śrī svayaṃ lokabhāvinī /",
  "GR13svact_pu:5267": "candrakoṭisahasrāṇāṃ yā kāntimativartate // SvaT_10.809 //",
  "GR13svact_pu:5268": "ekatra yugapattejas tejasāṃ tu virājate /",
  "GR13svact_pu:5269": "nirvāṇamiva yā śāntā sarvānandamanoharā // SvaT_10.810 //",
  "GR13svact_pu:5270": "rūpiṇī paramā devī mūrtiravyabhicāriṇī /",
  "GR13svact_pu:5271": "śatayojanavistīrṇe uditādityasaprabhe // SvaT_10.811 //",
  "GR13svact_pu:5272": "candrakāntamaye padme vajrakesarakarṇike /",
  "GR13svact_pu:5273": "koṭipatre mahādivye gandhapuṣpaguṇānvite // SvaT_10.812 //",
  "GR13svact_pu:5274": "padmāsane bhagavatī padmagarbhasamaprabhā /",
  "GR13svact_pu:5275": "upaviṣṭātra sā nityaṃ vibhūtyā parayā yutā // SvaT_10.813 //",
  "GR13svact_pu:5276": "mahāratnaiśca sragdhāma pralambamurasā śubham /",
  "GR13svact_pu:5277": "vahantī sā tu śuśubhe jyotsneva tripathāpatham // SvaT_10.814 //",
  "GR13svact_pu:5278": "sphuranmayūkhacalane kapolatalamaṇḍale /",
  "GR13svact_pu:5279": "sūryamaṇḍalasaṃkāśe dhārayantī ca kuṇḍale // SvaT_10.815 //",
  "GR13svact_pu:5280": "sphuranmayūkhasaṃghātāṃ raśanāṃ sā tu bibhratī /",
  "GR13svact_pu:5281": "hemābhā pītavasanā mahāhāravibhūṣitā // SvaT_10.816 //",
  "GR13svact_pu:5282": "candrābbhenātapatreṇa dhriyamāṇena rājitā /",
  "GR13svact_pu:5283": "upagītā ca gandharvair mānasai rudrasambhavaiḥ // SvaT_10.817 //",
  "GR13svact_pu:5284": "parivāritā bhagavatī sā tanuḥ pārameśvarī /",
  "GR13svact_pu:5285": "yā prāptā tapasārādhya viṣṇunā prabhaviṣṇunā // SvaT_10.818 //",
  "GR13svact_pu:5286": "dattā prītena rudreṇa viṣṇorurasi vāhinī /",
  "GR13svact_pu:5287": "ardhena sā bhagavatī viṣṇoraṅge pratiṣṭhātā // SvaT_10.819 //",
  "GR13svact_pu:5288": "pādenendrasya devasya pādārdhena divi sthitā /",
  "GR13svact_pu:5289": "tadardhena punardevi pārthiveṣu vyavasthitā // SvaT_10.820 //",
  "GR13svact_pu:5290": "tadardhena manuṣyeṣu yā sthitā vyāpya mūrtibhiḥ /",
  "GR13svact_pu:5291": "svarūpā kāmarūpā ca dvidhā sā parikīrtitā // SvaT_10.821 //",
  "GR13svact_pu:5292": "acalā sā tanuḥ sūkṣmā akṣobhyā tatra tiṣṭhati /",
  "GR13svact_pu:5293": "rudrakrīḍāvatāreṣu prayāgādiṣu suvrate // SvaT_10.822 //",
  "GR13svact_pu:5294": "śrīgirau ca viśeṣeṇa mṛtastadbhuvanaṃ vrajet /",
  "GR13svact_pu:5295": "satsvanyeṣvapi bhāgeṣu tv iyaṃ sā gaditā gatiḥ // SvaT_10.823 //",
  "GR13svact_pu:5296": "prāpya tāmīdṛśīṃ devīm aiśvaryamaṇimādikam /",
  "GR13svact_pu:5297": "bhūtvā tu sāṣṭadhā divyā deveṣvapi ca tiṣṭhati // SvaT_10.824 //",
  "GR13svact_pu:5298": "siddheṣvapi ca sā devī uttamā siddhirucyate /",
  "GR13svact_pu:5299": "yadarthaṃ tārakādyaiśca saṃgrāmastridaśeśvaraiḥ // SvaT_10.825 //",
  "GR13svact_pu:5300": "kṛto ghorastvasaṃkhyeyaḥ tāṃ śriyaṃ prāptumicchubhiḥ /",
  "GR13svact_pu:5301": "asaṅkhyeyāśca saṃgrāmāḥ kṛtā vai cakravartibhiḥ // SvaT_10.826 //",
  "GR13svact_pu:5302": "sā bandha evamuktānām abudhānāṃ parā smṛtā /",
  "GR13svact_pu:5303": "śrīpuraṃ tu samākhyātaṃ yathāvacca varānane // SvaT_10.827 //",
  "GR13svact_pu:5304": "ata ūrdhvaṃ pravakṣyāmi bhuvanaṃ ca nibodha me /",
  "GR13svact_pu:5305": "sārasvatamiti khyātaṃ gāndharvamiti ca smṛtam // SvaT_10.828 //",
  "GR13svact_pu:5306": "padmagarbhapuraṃ cāpi koṭimātreṇa suvrate /",
  "GR13svact_pu:5307": "yojanānāṃ samākhyātaṃ pramāṇena samantataḥ // SvaT_10.829 //",
  "GR13svact_pu:5308": "sārvaratnamayaṃ divyaṃ sarvaiśvaryasamanvitam /",
  "GR13svact_pu:5309": "vimānairvividhākārair nānāratnamayaiḥ śubhaiḥ // SvaT_10.830 //",
  "GR13svact_pu:5310": "gāndharvairmānasaiścāpi gāyadbhiścāpyanekadhā /",
  "GR13svact_pu:5311": "nṛtyadbhiśca tathānyaiśca gaṇaiḥ pārśvagataistathā // SvaT_10.831 //",
  "GR13svact_pu:5312": "strībhiḥ surūpiṇībhiśca gandharvaiśca samākulam /",
  "GR13svact_pu:5313": "tasya madhye tu deveśi śaraccandranibhaṃ śubham // SvaT_10.832 //",
  "GR13svact_pu:5314": "raśmimālākulaṃ divyaṃ maṇḍalaṃ parimaṇḍalam /",
  "GR13svact_pu:5315": "tasya madhye bhagavatī sthitā sākṣātsarasvatī // SvaT_10.833 //",
  "GR13svact_pu:5316": "śaraccandrasahasrasya yā kāntimativartate /",
  "GR13svact_pu:5317": "pītāmbaradharā devī padmapatrāyatekṣaṇā // SvaT_10.834 //",
  "GR13svact_pu:5318": "nīlotpaladalaśyāmā divyābharaṇabhūṣitā /",
  "GR13svact_pu:5319": "hemapaṭṭaparīdhānā divyakuṇḍaladhāriṇī // SvaT_10.835 //",
  "GR13svact_pu:5320": "urasā tu mahāhāram udvahantī śaśiprabham /",
  "GR13svact_pu:5321": "sphuranmayūkhasaṃghāta- kuṇḍaladvayamaṇḍitā // SvaT_10.836 //",
  "GR13svact_pu:5322": "grāmatrayavalīmadhyā saptasvaratanuḥ śubhā /",
  "GR13svact_pu:5323": "tānamūrdhāruhā devī mūrcchanāṅgaruhodvahā // SvaT_10.837 //",
  "GR13svact_pu:5324": "padāsanā tālapādā gītavarṇaprabhāvatī /",
  "GR13svact_pu:5325": "aṅgulyaḥ sandhayaścaiva lakṣaṇāni varānane // SvaT_10.838 //",
  "GR13svact_pu:5326": "āsane parame divye vṛtā bhūtagaṇeśvaraiḥ /",
  "GR13svact_pu:5327": "sthitā sthitirivābhāti sarvasya jagataḥ śubhā // SvaT_10.839 //",
  "GR13svact_pu:5328": "mānasībhiśca nārībhir gandharvairmānasairvṛtā /",
  "GR13svact_pu:5329": "hāhā hūhūścitrarathas tumbururnāradastathā // SvaT_10.840 //",
  "GR13svact_pu:5330": "viśvāvasurviśvarathaḥ divyagītavicakṣaṇāḥ /",
  "GR13svact_pu:5331": "saṃyojya manasātmānaṃ tyaktvā karmaphalaspṛhām // SvaT_10.841 //",
  "GR13svact_pu:5332": "te vai sārasvataṃ sthānaṃ prāptā vai surapūjite /",
  "GR13svact_pu:5333": "ye ca vāgdhāraṇāṃ dhyātvā prāṇānmuñcanti dehinaḥ // SvaT_10.842 //",
  "GR13svact_pu:5334": "te vai sārasvataṃ lokaṃ prāpnuvanti narottamāḥ /",
  "GR13svact_pu:5335": "eṣā sarasvatī devī mūrtirvai pārameśvarī // SvaT_10.843 //",
  "GR13svact_pu:5336": "yā sthitāparabhāvena brahmāṇḍodaravartinām /",
  "GR13svact_pu:5337": "brahmaloke ca sā devī pādenaikena tiṣṭhati // SvaT_10.844 //",
  "GR13svact_pu:5338": "śākre cāpi tadardhena gandharveṣu tadardhataḥ /",
  "GR13svact_pu:5339": "siddheṣu ca tadardhena kinnareṣu tadardhataḥ // SvaT_10.845 //",
  "GR13svact_pu:5340": "tadardhena ca nāgeṣu yakṣeṣvardhena vai punaḥ /",
  "GR13svact_pu:5341": "piśāceṣu tadardhena sā vai tiṣṭhati bhāgaśaḥ // SvaT_10.846 //",
  "GR13svact_pu:5342": "piśācebhyaḥ sahasrāṃśān mānuṣeṣu ca tiṣṭhati /",
  "GR13svact_pu:5343": "taistu taptvā tapo ghoram ārādhya ca pinākinam // SvaT_10.847 //",
  "GR13svact_pu:5344": "avatāritā tu sā devī rūpiṇī svarabhūṣitā /",
  "GR13svact_pu:5345": "svarāṃstu smaratastasya kalpādau brahmaṇaḥ purā // SvaT_10.848 //",
  "GR13svact_pu:5346": "svarebhyastu viniṣkrāntā tena sā tu sarasvatī /",
  "GR13svact_pu:5347": "sā sthitā sarvaśāstreṣu kavīnāṃ kāvyamāsthitā // SvaT_10.849 //",
  "GR13svact_pu:5348": "yā vālmīkau sthitā devī vyāse caiva nirantaram /",
  "GR13svact_pu:5349": "ṛṣīṇāṃ caiva sarveṣāṃ medhābudhivivardhinī // SvaT_10.850 //",
  "GR13svact_pu:5350": "sarvajñānadharī sā tu sarvajñā devapūjitā /",
  "GR13svact_pu:5351": "merorvāyavyadigbhāge puraṃ tasyāḥ prakīrtitam // SvaT_10.851 //",
  "GR13svact_pu:5352": "idaṃ tu paramaṃ devyā mayā te parikīrtitam /",
  "GR13svact_pu:5353": "sārasvataṃ tu bhuvanaṃ kīrtitaṃ paramā tanuḥ // SvaT_10.852 //",
  "GR13svact_pu:5354": "atraiva tvāpyatattve tvaṃ śṛṇu vai bhuvanottamam /",
  "GR13svact_pu:5355": "amareśaṃ prabhāsaṃ ca puṣkaraṃ naimiṣaṃ tathā // SvaT_10.853 //",
  "GR13svact_pu:5356": "āṣāḍhiṃ ḍiṇḍimuṇḍiṃ ca bhārabhūtiṃ ca lākulam /",
  "GR13svact_pu:5357": "guhyāṣṭakamiti khyātaṃ jalāvaraṇagaṃ priye // SvaT_10.854 //",
  "GR13svact_pu:5358": "tejastattvamataścordhvaṃ kathayāmi samāsataḥ /",
  "GR13svact_pu:5359": "agnestu bhuvanaṃ tatra kathayāmi varānane // SvaT_10.855 //",
  "GR13svact_pu:5360": "aśokastavakānāṃ ca sarvato dīptimudvahat /",
  "GR13svact_pu:5361": "utphullakiṃśukacchāyaṃ japākusumasaṃnibham // SvaT_10.856 //",
  "GR13svact_pu:5362": "bhuvanasyāsya madhye tu uditārkasamaprabham /",
  "GR13svact_pu:5363": "parimaṇḍalamāgneyaṃ tejomaṇḍalamucyate // SvaT_10.857 //",
  "GR13svact_pu:5364": "tasya madhye tu bhagavāñ śivāgniḥ kāraṇaṃ param /",
  "GR13svact_pu:5365": "yo 'vatīryāṇḍamadhye tu sthito nityaṃ tridhā tridhā // SvaT_10.858 //",
  "GR13svact_pu:5366": "vaktre tu dakṣiṇe tasya rudrasya paramātmanaḥ /",
  "GR13svact_pu:5367": "sthito jihvāsvarūpeṇa svayaṃbhūrnīlalohitaḥ // SvaT_10.859 //",
  "GR13svact_pu:5368": "sa eva tu mahādevi kālāgniḥ parameśvaraḥ /",
  "GR13svact_pu:5369": "tasya rūpaṃ pravakṣyāmi śṛṇuṣvāvahitā priye // SvaT_10.860 //",
  "GR13svact_pu:5370": "raktapadmadalacchāyaḥ padmarāgasamadyutiḥ /",
  "GR13svact_pu:5371": "raktāmbaradharaḥ śrīmān raktamālyānulepanaḥ // SvaT_10.861 //",
  "GR13svact_pu:5372": "arkabhābhyāṃ kuṇḍalābhyām alaṃkṛtaśubhānanaḥ /",
  "GR13svact_pu:5373": "mahāhāreṇa dīptena uraḥsthena virājate // SvaT_10.862 //",
  "GR13svact_pu:5374": "kirīṭī kuṇḍalī dīpto devānāmāsyamucyate /",
  "GR13svact_pu:5375": "sarvavajramaye pīṭhe upaviṣṭaḥ svayaṃ prabhuḥ // SvaT_10.863 //",
  "GR13svact_pu:5376": "dāvāgniriva śailāgre veṇugharṣātsamutthitaḥ /",
  "GR13svact_pu:5377": "daśakoṭisahasrāṇi āgneyāstu gaṇeśvarāḥ // SvaT_10.864 //",
  "GR13svact_pu:5378": "dakṣiṇāsyādviniṣkrāntāḥ śvasato 'sya svayambhuvaḥ /",
  "GR13svact_pu:5379": "hitāya sarvalokānāṃ rudrā vai sūryavarcasaḥ // SvaT_10.865 //",
  "GR13svact_pu:5380": "tena te 'gniṃ mahātmāno nityaśaḥ paryupāsate /",
  "GR13svact_pu:5381": "nāryaśca vividhā divyā divyagītavicakṣaṇāḥ // SvaT_10.866 //",
  "GR13svact_pu:5382": "gaṇā rudrā bhūtagaṇāḥ kiṅkarāśca sahasrasaḥ /",
  "GR13svact_pu:5383": "sa vai śivāgniḥ paṭhitaḥ sarvahomeśvaraḥ paraḥ // SvaT_10.867 //",
  "GR13svact_pu:5384": "agnikāryavidhāneṣu hūyate tadvidaiḥ sadā /",
  "GR13svact_pu:5385": "tamagnimaiśvaraṃ yānti kṛtvāgneyīṃ tu dhāraṇām // SvaT_10.868 //",
  "GR13svact_pu:5386": "sa ekadhā sa bahudhā vyāpya sarvaṃ vyavasthitaḥ /",
  "GR13svact_pu:5387": "sa tejastejasāṃ yoniḥ tasmājjajñe divākaraḥ // SvaT_10.869 //",
  "GR13svact_pu:5388": "bahudhā vyajyate cāsau kalpamanvantarādiṣu /",
  "GR13svact_pu:5389": "bhinnaśca janmabhedaiśca pañcāśadbhiśca bhūtale // SvaT_10.870 //",
  "GR13svact_pu:5390": "tadevaṃ kīrtitaṃ samyag āgneyaṃ bhuvanaṃ mahat /",
  "GR13svact_pu:5391": "bhuvanādhipāṃśca bhuvane kathayāmi tvataḥ param // SvaT_10.871 //",
  "GR13svact_pu:5392": "hariścandraṃ ca śrīśailaṃ jalpamāmrātakeśvaram /",
  "GR13svact_pu:5393": "mahākālaṃ madhyamaṃ ca kedāraṃ bhairavaṃ tathā // SvaT_10.872 //",
  "GR13svact_pu:5394": "atiguhyaṃ samākhyātaṃ pūrveśāntamanukramāt /",
  "GR13svact_pu:5395": "athordhve vāyvāvaraṇaṃ tatrastho vāyuravyayaḥ // SvaT_10.873 //",
  "GR13svact_pu:5396": "prāṇasya bhuvanaṃ tatra vāyostu varavarṇini /",
  "GR13svact_pu:5397": "śaṅkhagokṣiradhavalaṃ śaratkundendusaprabham // SvaT_10.874 //",
  "GR13svact_pu:5398": "tasmiṃstu bhuvane divye divyāścaryaśatairyute /",
  "GR13svact_pu:5399": "madhye tu maṇḍalaṃ divyaṃ śaraccandrasamaprabham // SvaT_10.875 //",
  "GR13svact_pu:5400": "raśmimālākulaṃ divyaṃ dyotayadvai diśodaśa /",
  "GR13svact_pu:5401": "tasya madhye tu deveśi vāyostu paramā tanuḥ // SvaT_10.876 //",
  "GR13svact_pu:5402": "kirīṭī kuṇḍalī dīpto hārakeyūrabhūṣitaḥ /",
  "GR13svact_pu:5403": "nānābharaṇacitrāṅgaś citramālyānulepanaḥ // SvaT_10.877 //",
  "GR13svact_pu:5404": "citrāmbaradharaḥ śrīmān mahāhāravibhūṣitaḥ /",
  "GR13svact_pu:5405": "mārutā nāma vai devāḥ śatakoṭyo mahābalāḥ // SvaT_10.878 //",
  "GR13svact_pu:5406": "upāsate mahātmānaṃ vāyumūrtiṃ mahādyutim /",
  "GR13svact_pu:5407": "yo vyāpayeccharīrāṇi ekadhā pañcadhā vibhuḥ // SvaT_10.879 //",
  "GR13svact_pu:5408": "saptadhā saptadhā caiva tiryaggo dviguṇo vibhuḥ /",
  "GR13svact_pu:5409": "svamaṇḍalasya sā divyair vibhātyekā parā tanuḥ // SvaT_10.880 //",
  "GR13svact_pu:5410": "tametamekaṃ daśadhā prāṇātmānaṃ tu yoginaḥ /",
  "GR13svact_pu:5411": "dhyātvā tyaktvā tu vai prāṇān kṛtvā tasminstu dhāraṇām // SvaT_10.881 //",
  "GR13svact_pu:5412": "taṃ viśanti mahātmāno vāyubhūtāḥ khamūrtayaḥ /",
  "GR13svact_pu:5413": "iti prāṇasya bhuvanam ākhyātaṃ tava suvrate // SvaT_10.882 //",
  "GR13svact_pu:5414": "bhuvaneśāṃstatra rudrān kathayāmyanupūrvaśaḥ /",
  "GR13svact_pu:5415": "gayāṃ caiva kurukṣetraṃ nākalaṃ kanakhalaṃ tathā // SvaT_10.883 //",
  "GR13svact_pu:5416": "vimalaṃ cāṭṭahāsaṃ ca māhendra bhīmamaṣṭamam /",
  "GR13svact_pu:5417": "guhyādguhyataraṃ hy etad veditavyaṃ prayatnataḥ // SvaT_10.884 //",
  "GR13svact_pu:5418": "ākāśe tu yathākāśaṃ śuddhasphaṭikanirmalam /",
  "GR13svact_pu:5419": "sūkṣmarūpo 'vyayo nityo madhyadeśe vyavasthitaḥ // SvaT_10.885 //",
  "GR13svact_pu:5420": "ākāśadhāraṇāyukto yogī yujyate tatpade /",
  "GR13svact_pu:5421": "atrākāśe pravakṣyāmi ye rudrāḥ saṃvyavasthitāḥ // SvaT_10.886 //",
  "GR13svact_pu:5422": "vastrāpadaṃ rudrakoṭim avimuktaṃ mahālayam /",
  "GR13svact_pu:5423": "gokīrṇaṃ bhadrakarṇaṃ ca svarṇākṣaṃ sthāṇumaṣṭamam // SvaT_10.887 //",
  "GR13svact_pu:5424": "pavitrāṣṭakametaddhi samāsena prakīrtitam /",
  "GR13svact_pu:5425": "asya bāhye ahaṃkāraḥ tatra rudrānnibodha me // SvaT_10.888 //",
  "GR13svact_pu:5426": "chagalāṇḍaṃ duraṇḍaṃ ca mākoṭaṃ maṇḍaleśvaram /",
  "GR13svact_pu:5427": "kālañjaraṃ śaṅkukarṇaṃ sthūleśvarasthaleśvarau // SvaT_10.889 //",
  "GR13svact_pu:5428": "sthāṇvaṣṭakaṃ samākhyātaṃ pūrvādīśānagocaram /",
  "GR13svact_pu:5429": "madhyadeśesthito rudras tv ahaṃkāreśvaraḥ prabhuḥ // SvaT_10.890 //",
  "GR13svact_pu:5430": "śvetaṃ raktaṃ tathā pītaṃ kṛṣṇaṃ sphaṭikasaprabham /",
  "GR13svact_pu:5431": "pañcāṣṭakeṣu ye varṇāḥ samāsātkathitāstava // SvaT_10.891 //",
  "GR13svact_pu:5432": "sitā raktāstathā kṛṣṇā nīlāḥ śyāmā balāhakāḥ /",
  "GR13svact_pu:5433": "pītāḥ śuklāśca vijñeyāḥ adhastu dhūmravarcasaḥ // SvaT_10.892 //",
  "GR13svact_pu:5434": "śatarudrāḥ samākhyātās trinetrāḥ śūlapāṇayaḥ /",
  "GR13svact_pu:5435": "candrārdhamaulayaḥ sarve rudrāṇībhiḥ samanvitāḥ // SvaT_10.893 //",
  "GR13svact_pu:5436": "padmākṛtīni jñeyāni citraratnayutāni ca /",
  "GR13svact_pu:5437": "śatarudrabhuvanāni bhogaiśvaryayutāni ca // SvaT_10.894 //",
  "GR13svact_pu:5438": "pañcāṣṭake purāṇi syuḥ kūrmākārāṇi sarvataḥ /",
  "GR13svact_pu:5439": "ākāśāvaraṇādūrdhvam ahaṃkārādadhaḥ priye // SvaT_10.895 //",
  "GR13svact_pu:5440": "bhuvanāni pravakṣyāmi śṛṇuṣvaikamanāḥ punaḥ /",
  "GR13svact_pu:5441": "ādau tu gandhatanmātraṃ vistīrṇaṃ maṇḍalaṃ mahat // SvaT_10.896 //",
  "GR13svact_pu:5442": "sthitaṃ vitānavaddevi yojanānekakoṭayaḥ /",
  "GR13svact_pu:5443": "śuklaraktasitāpīta- haritaṃ sphaṭikaprabham // SvaT_10.897 //",
  "GR13svact_pu:5444": "vitānamiva deveśi sarvataḥ parimaṇḍalam /",
  "GR13svact_pu:5445": "śarvo hyadhipatistatra eka eva varānane // SvaT_10.898 //",
  "GR13svact_pu:5446": "tasmāttu jāyate pṛthvī śarveśena pracoditā /",
  "GR13svact_pu:5447": "tasmāttu maṇḍalādūrdhvaṃ rasatanmātramaṇḍalam // SvaT_10.899 //",
  "GR13svact_pu:5448": "haritaṃ marakataśyāmaṃ cāṣapakṣanibhaṃ priye /",
  "GR13svact_pu:5449": "bhavo hyadhipatistatra eka eva varānane // SvaT_10.900 //",
  "GR13svact_pu:5450": "tasmādāpo viniṣkrāntā bhaveśena pracoditāḥ /",
  "GR13svact_pu:5451": "tasmāttu maṇḍalādūrdhvaṃ rūpatanmātramaṇḍalam // SvaT_10.901 //",
  "GR13svact_pu:5452": "sphuratsūryāṃśudīptābhaṃ padmarāgasamaprabham /",
  "GR13svact_pu:5453": "rudraḥ paśupatistatra eka evāvatiṣṭhate // SvaT_10.902 //",
  "GR13svact_pu:5454": "tasmāttejo viniṣkrāntaṃ tadvai paśupatīcchayā /",
  "GR13svact_pu:5455": "tattejaḥ sarvalokānāṃ vyāpakaṃ parameśvari // SvaT_10.903 //",
  "GR13svact_pu:5456": "tasmāttu maṇḍalādūrdhvaṃ sparśatanmātramaṇḍalam /",
  "GR13svact_pu:5457": "sandhyāruṇasamacchāyaṃ vāyavyaṃ maṇḍalaṃ priye // SvaT_10.904 //",
  "GR13svact_pu:5458": "vitānākārasadṛśaṃ samantātparimaṇḍalam /",
  "GR13svact_pu:5459": "tatraiva maṇḍale devi tv īśānaḥ saṃvyavasthitaḥ // SvaT_10.905 //",
  "GR13svact_pu:5460": "tasmādvāyurviniṣkrānta īśecchāpreritaḥ priye /",
  "GR13svact_pu:5461": "tasmātprāṇādayaḥ pañca vāyostadvyāpakaḥ paraḥ // SvaT_10.906 //",
  "GR13svact_pu:5462": "saptadhā saptadhā so 'pi sa eko bahudhā gataḥ /",
  "GR13svact_pu:5463": "tasmāttu maṇḍalādūrdhvaṃ śabdatanmātramaṇḍalam // SvaT_10.907 //",
  "GR13svact_pu:5464": "nīlotpaladalaśyāmaṃ svacchodakasamaprabham /",
  "GR13svact_pu:5465": "vitānasadṛśākāraṃ samantātparimaṇḍalam // SvaT_10.908 //",
  "GR13svact_pu:5466": "bhīmastatrādhipatyena eka evāvatiṣṭhate /",
  "GR13svact_pu:5467": "tasmānnabho viniṣkrāntaṃ bhīmecchācoditaṃ mahat // SvaT_10.909 //",
  "GR13svact_pu:5468": "vyāpakaṃ sarvalokānāṃ parāparagataṃ priye /",
  "GR13svact_pu:5469": "tasmāttu maṇḍalādūrdhvaṃ sūryamaṇḍalamucyate // SvaT_10.910 //",
  "GR13svact_pu:5470": "sahasrādityasaṃkāśaṃ dīpyamānaṃ samantataḥ /",
  "GR13svact_pu:5471": "vitānavadraśmidīptaṃ samantātparimaṇḍalam // SvaT_10.911 //",
  "GR13svact_pu:5472": "rudro hyadhipatistatra tv eka evāvatiṣṭhate /",
  "GR13svact_pu:5473": "sūryāstasmādviniṣkrāntāḥ kalpe kalpe varānane // SvaT_10.912 //",
  "GR13svact_pu:5474": "tasmāttu maṇḍalādūrdhvaṃ somamaṇḍalamucyate /",
  "GR13svact_pu:5475": "candrakoṭisahasrāṇāṃ tejasā tulyamaṇḍalam // SvaT_10.913 //",
  "GR13svact_pu:5476": "adhipatistu mahādeva eka evāvatiṣṭhate /",
  "GR13svact_pu:5477": "tasmāccandrādime candrā mahādevena coditāḥ // SvaT_10.914 //",
  "GR13svact_pu:5478": "asaṃkhyātāḥ sahasrāṇi kalpe kalpee vinirgatāḥ /",
  "GR13svact_pu:5479": "tasmāttu maṇḍalādūrdhvaṃ vedamaṇḍalamucyate // SvaT_10.915 //",
  "GR13svact_pu:5480": "candrakoṭisamacchāyaṃ samantātparimaṇḍalam /",
  "GR13svact_pu:5481": "vitānavatsthitaṃ divyam ugreśasamadhiṣṭhitam // SvaT_10.916 //",
  "GR13svact_pu:5482": "saṃruddhaṃ vāmayā tattu tasmādvai nirgatāni tu /",
  "GR13svact_pu:5483": "yajamānasahasrāṇi kalpe kalpe sthitāni hi // SvaT_10.917 //",
  "GR13svact_pu:5484": "brahmaṇastapasogreṇa ugreśena pracoditāt /",
  "GR13svact_pu:5485": "vedayajñāśca vividhā brahmaṇo 'nantavartmanaḥ // SvaT_10.918 //",
  "GR13svact_pu:5486": "tasmādete pravartante yajñā yajñaphalāni ca /",
  "GR13svact_pu:5487": "tapodānādibhiḥ sārdhaṃ vāmaśaktyā niyantritāḥ // SvaT_10.919 //",
  "GR13svact_pu:5488": "ityeṣṭau tanavastvetāḥ parā vai saṃprakīrtitāḥ /",
  "GR13svact_pu:5489": "aparā brahmaṇo 'ṇḍaṃ vai vyāpya sarvaṃ vyavasthitāḥ // SvaT_10.920 //",
  "GR13svact_pu:5490": "ebhyaḥ parataraṃ cāpi maṇḍalaṃ karaṇātmakam /",
  "GR13svact_pu:5491": "śuklaraktāsitaṃ pītaṃ haritaṃ cāpi varṇataḥ // SvaT_10.921 //",
  "GR13svact_pu:5492": "pañcādhipāstu tiṣṭhanti maṇḍale karaṇātmake /",
  "GR13svact_pu:5493": "karmadevāḥ pravartante tasmādvai sarvadehinām // SvaT_10.922 //",
  "GR13svact_pu:5494": "vākpāṇipādapāyuśca upasthaśceti pañcamaḥ /",
  "GR13svact_pu:5495": "ebhyaḥ prakāśakaṃ nāma parataḥ sūryasaṃnibham // SvaT_10.923 //",
  "GR13svact_pu:5496": "tasmādvai saṃpravartante pañca buddhīndriyāṇi tu /",
  "GR13svact_pu:5497": "śrotraṃ tvakcakṣuṣī jihvā nāsikā ca yathākramam // SvaT_10.924 //",
  "GR13svact_pu:5498": "viṣayālocanaṃ vṛttiḥ tejomaṇḍalasaṃsthitāḥ /",
  "GR13svact_pu:5499": "svākyādhipatayo nityaṃ teṣveva praticodakāḥ // SvaT_10.925 //",
  "GR13svact_pu:5500": "ebhyaḥ parataraṃ cāsti candramaṇḍalasannibham /",
  "GR13svact_pu:5501": "vistārātpariṇāhācca sarvato raśmimaṇḍalam // SvaT_10.926 //",
  "GR13svact_pu:5502": "tasmādvai saṃpravartante pañcārthāḥ sarvadehinām /",
  "GR13svact_pu:5503": "śabdaḥ sparśastathā rūpaṃ raso gandhaśca pañcamaḥ // SvaT_10.927 //",
  "GR13svact_pu:5504": "ebhyaḥ parataraṃ cāpi saumyaṃ somasya maṇḍalam /",
  "GR13svact_pu:5505": "tasmānmano viniṣkrāntaṃ raśmibhirdarśapañcabhiḥ // SvaT_10.928 //",
  "GR13svact_pu:5506": "cittaṃ ceto manaśceti śabdādyakṣapravartakam /",
  "GR13svact_pu:5507": "tasyādhipo mahātejāś candramāḥ saumyatejasā // SvaT_10.929 //",
  "GR13svact_pu:5508": "tasmāttu maṇḍalādūrdhvaṃ parato maṇḍalaṃ mahat /",
  "GR13svact_pu:5509": "japākusumasaṃkāśam aruṇādityasaṃnibham // SvaT_10.930 //",
  "GR13svact_pu:5510": "pūrvavacca pramāṇenna samantātparimaṇḍalam /",
  "GR13svact_pu:5511": "tasmāttu maṇḍalāddevi sandhyāruṇasamadyutiḥ // SvaT_10.931 //",
  "GR13svact_pu:5512": "sadhūmo 'gnirivāsau vai ahaṃkāraḥ pravartate /",
  "GR13svact_pu:5513": "antaḥkaraṇamātmasthaṃ yenedaṃ raṃjitaṃ jagat // SvaT_10.932 //",
  "GR13svact_pu:5514": "mattadvipa ivāndhastu dāvāgnirupasarpati /",
  "GR13svact_pu:5515": "tasyādhidevo rudro vai yenāyaṃ preryate sadā // SvaT_10.933 //",
  "GR13svact_pu:5516": "chagalāṇḍādayo devi pūrvaṃ te kathitā mayā /",
  "GR13svact_pu:5517": "ahaṃkārādathordhvaṃ tu buddhyāvaraṇamucyate // SvaT_10.934 //",
  "GR13svact_pu:5518": "sūryakoṭisahasrāṇāṃ tejasā tulyavarcasam /",
  "GR13svact_pu:5519": "aṣṭānāṃ devayonīnām atraiva bhuvanaṃ śṛṇu // SvaT_10.935 //",
  "GR13svact_pu:5520": "kakubhaṃ nāma bhuvanaṃ sandhyāruṇasamaprabham /",
  "GR13svact_pu:5521": "mānasībhistu tatstrībhir muditābhiḥ samākulam // SvaT_10.936 //",
  "GR13svact_pu:5522": "sthitāstatra piśācāstu sandhyāruṇasamaprābhāḥ /",
  "GR13svact_pu:5523": "daśakoṭisahasrāṇi teṣāṃ tatra nivāsinām // SvaT_10.937 //",
  "GR13svact_pu:5524": "svanando nāma vikrāntaḥ piśāceṣvīśvaro mahān /",
  "GR13svact_pu:5525": "sandhyāruṇasamacchāyo bandhūkakusumākṛtiḥ // SvaT_10.938 //",
  "GR13svact_pu:5526": "kuṇḍalābharaṇopeto hārakeyūrabhūṣitaḥ /",
  "GR13svact_pu:5527": "kirīṭī cāṅgadī maulī hemacīnāmbaraḥ śubhaḥ // SvaT_10.939 //",
  "GR13svact_pu:5528": "parivṛto bhūtagaṇaiḥ prabhūtaiḥ pārśvagaistathā /",
  "GR13svact_pu:5529": "nānārūpadharairdivyair divyābharaṇabhūṣitaiḥ // SvaT_10.940 //",
  "GR13svact_pu:5530": "divyamālyānulepaistu divyaiśvaryasamanvitaiḥ /",
  "GR13svact_pu:5531": "parivṛto mahātejā gaṇairiva mahāgaṇaḥ // SvaT_10.941 //",
  "GR13svact_pu:5532": "ataḥ paraṃ pravakṣyāmi rākṣāsaṃ bhuvanaṃ mahat /",
  "GR13svact_pu:5533": "kokilākaṇṭhasadṛśaṃ nīlajīmutasaṃnibham // SvaT_10.942 //",
  "GR13svact_pu:5534": "tasmistu bhuvane divye divyaiśvaryasamanvite /",
  "GR13svact_pu:5535": "karālo rākṣaseśo vai jātyañjananibho mahān // SvaT_10.943 //",
  "GR13svact_pu:5536": "kiriṭī kuṇḍalī dīptaḥ śobhate tu mahādyutiḥ /",
  "GR13svact_pu:5537": "jātyañjananibhaḥ śrīmān dāvāgniriva parvate // SvaT_10.944 //",
  "GR13svact_pu:5538": "daśakoṭisahasrāṇi muditā nāma rākṣasāḥ /",
  "GR13svact_pu:5539": "bhṛṅgajīmūtavarṇābhā vasantyatra mahāprabhāḥ // SvaT_10.945 //",
  "GR13svact_pu:5540": "ataḥ paraṃ pravakṣyāmi yākṣaṃ vai bhuvanaṃ mahat /",
  "GR13svact_pu:5541": "jāmbūnadamayaṃ sarvaṃ divyaratnasamujjvalam // SvaT_10.946 //",
  "GR13svact_pu:5542": "bhogaiśvaryasamutpannaṃ samantātparimaṇḍalam /",
  "GR13svact_pu:5543": "tasmiṃstu bhuvane bhadre subhadro nāma yakṣarāṭ // SvaT_10.947 //",
  "GR13svact_pu:5544": "taptakāñcanavarṇābho makuṭādivibhūṣitaḥ /",
  "GR13svact_pu:5545": "śatakoṭisahasraistu yakṣairamitavikramaiḥ // SvaT_10.948 //",
  "GR13svact_pu:5546": "tairvṛto bhrājate sarvaiḥ śarvaḥ sarvagaṇairiva /",
  "GR13svact_pu:5547": "ata ūrdhvaṃ pravakṣyāmi gāndharvaṃ bhuvanaṃ mahat // SvaT_10.949 //",
  "GR13svact_pu:5548": "pītakauśītakīprakhyaṃ campakaistu samacchavi /",
  "GR13svact_pu:5549": "tasmiṃstu bhuvane divye surūpo nāma vai priye // SvaT_10.950 //",
  "GR13svact_pu:5550": "gandharvadevādhipati gandhamādanasannibhaḥ /",
  "GR13svact_pu:5551": "taptajāmbūnadanibhas taruṇādityasaprabhaḥ // SvaT_10.951 //",
  "GR13svact_pu:5552": "divyagandhānuliptāṅgo divyābharaṇabhūṣitaḥ /",
  "GR13svact_pu:5553": "daśakoṭisahasraistu gandharvaiḥ parivāritaḥ // SvaT_10.952 //",
  "GR13svact_pu:5554": "manaḥ śilābhaṅganibhair haritālanibhaistathā /",
  "GR13svact_pu:5555": "svakāntā nāma gandharvāś citramālyānulepanāḥ // SvaT_10.953 //",
  "GR13svact_pu:5556": "citrāmbaradharāḥ sarve citrābharaṇabhūṣitāḥ /",
  "GR13svact_pu:5557": "tasmātparataraṃ vakṣye sthānam aindraṃ ca pārvati // SvaT_10.954 //",
  "GR13svact_pu:5558": "bṛhadbhogamiti khyātaṃ tadūrdhvaṃ sarvakāmadam /",
  "GR13svact_pu:5559": "śaṅkhagokṣīradhavalaṃ śaratkundendusannibham // SvaT_10.955 //",
  "GR13svact_pu:5560": "tasmiṃstu bhuvane divye divyāścaryaśatairyute /",
  "GR13svact_pu:5561": "vibhūtirnāma bhagavān mahendro bhuvaneśvaraḥ // SvaT_10.956 //",
  "GR13svact_pu:5562": "candramaṇḍalasaṅkāśo muktāhāravibhūṣitaḥ /",
  "GR13svact_pu:5563": "śuklāmbaradharaḥ śrīmāñc chuklamālyānulepanaḥ // SvaT_10.957 //",
  "GR13svact_pu:5564": "jvalatkirīṭo dīptābhyāṃ kuṇḍalābhyāmalaṃkṛtaḥ /",
  "GR13svact_pu:5565": "hārakeyūravāñchvetaḥ śvetoṣṇīṣavibhūṣitaḥ // SvaT_10.958 //",
  "GR13svact_pu:5566": "bhūtijā nāma vai devā vibhūtyā parayā yutāḥ /",
  "GR13svact_pu:5567": "kirīṭinaḥ kuṇḍalino divyamālyavibhūṣitāḥ // SvaT_10.959 //",
  "GR13svact_pu:5568": "daśakoṭisahasrāṇi devāścendrāḥ prakīrtitāḥ /",
  "GR13svact_pu:5569": "tairāvṛto mahātejā nakṣatrairiva candramāḥ // SvaT_10.960 //",
  "GR13svact_pu:5570": "manojaṃ nāma bhuvanaṃ śaraccandranibhaṃ śubham /",
  "GR13svact_pu:5571": "śuklābhrakanibhaṃ dīptaṃ muktāhārasuvarcasam // SvaT_10.961 //",
  "GR13svact_pu:5572": "amṛto nāma vai tatra candramāḥ paramaḥ sthitaḥ /",
  "GR13svact_pu:5573": "śuddhasphaṭikasaṃkāśaḥ śrīmāñcchuklāmbarodvahaḥ // SvaT_10.962 //",
  "GR13svact_pu:5574": "kuṇḍalairdīptisaṃkāśair bhūṣitastu virājate /",
  "GR13svact_pu:5575": "divyagandhānuliptāṅgo divyābharaṇabhūṣitaḥ // SvaT_10.963 //",
  "GR13svact_pu:5576": "tatra vai raśmayo nāmnā raśmivyūhasamaprabhāḥ /",
  "GR13svact_pu:5577": "divyāḥ saumyāstu te jñeyāḥ somatejaḥ samudbhavāḥ // SvaT_10.964 //",
  "GR13svact_pu:5578": "daśakoṭisahasrāṇi teṣāṃ vai saumyatejasām /",
  "GR13svact_pu:5579": "ata ūrdhvaṃ tu deveśi prājeśāṃ bhuvanaṃ mahat // SvaT_10.965 //",
  "GR13svact_pu:5580": "tasmiṃstu bhuvane divye prajeśastvamitadyutiḥ /",
  "GR13svact_pu:5581": "viśvarūpo viśvavarṇo viśvālaṃkārabhūṣitaḥ // SvaT_10.966 //",
  "GR13svact_pu:5582": "viśvarūpaparairdevair viśvātmā parivāritaḥ /",
  "GR13svact_pu:5583": "daśakoṭisahasrāṇi viśvānāṃ bhūritejasām // SvaT_10.967 //",
  "GR13svact_pu:5584": "parivārya mahātmānaṃ śobhane paryupāsate /",
  "GR13svact_pu:5585": "brāhmaṃ caivamato jñeyaṃ śaṅkhagokṣīrasannibham // SvaT_10.968 //",
  "GR13svact_pu:5586": "pitāmaho yatra devaḥ śuklapadmasthasaumyadṛk /",
  "GR13svact_pu:5587": "śuklāmbaradharaḥ śrīmāñ chuklamālyānulepanaḥ // SvaT_10.969 //",
  "GR13svact_pu:5588": "śuklayajñopavītī ca mahāhāravibhūṣitaḥ /",
  "GR13svact_pu:5589": "daśakoṭisahasraistu candrabimbasamaprabhaiḥ // SvaT_10.970 //",
  "GR13svact_pu:5590": "brāhmairdevaiḥ parivṛtaḥ śāradābhrairivāṃśumān /",
  "GR13svact_pu:5591": "paiśācaṃ rākṣāsaṃ yākṣaṃ gāndharvaṃ tvaindrameva ca // SvaT_10.971 //",
  "GR13svact_pu:5592": "saumyaṃ tathaiva prājeśaṃ brāhmaṃ vai bhuvanaṃ priye /",
  "GR13svact_pu:5593": "etāni surayonīnāṃ sthānānyeva purāṇi tu // SvaT_10.972 //",
  "GR13svact_pu:5594": "avatīryātmajanmānaṃ dhyāyantaḥ saṃbhavanti hi /",
  "GR13svact_pu:5595": "parameśaniyogācca codyamānāśca māyayā // SvaT_10.973 //",
  "GR13svact_pu:5596": "niyamitā niyatyā ca brahmaṇo vyaktajanmanaḥ /",
  "GR13svact_pu:5597": "vyajyante te ca sargādau nāmarūpairanekadhā // SvaT_10.974 //",
  "GR13svact_pu:5598": "aṃśenaiva varārohe na tyajanti niketanam /",
  "GR13svact_pu:5599": "puryaṣṭakendriyaiḥ sārdham ātmā mantrairviśodhayet // SvaT_10.975 //",
  "GR13svact_pu:5600": "pañcāṣṭakaṃ mūrtayo 'ṣṭau buddhitattvamanukramāt /",
  "GR13svact_pu:5601": "viśodhyaivaṃ prayatnena krodhāṣṭakamataḥ param // SvaT_10.976 //",
  "GR13svact_pu:5602": "saṃvartastvekavīraśca kṛtānto jananāśakaḥ /",
  "GR13svact_pu:5603": "mṛtyuhantā ca raktākṣo mahākrodhaśca durjayaḥ // SvaT_10.977 //",
  "GR13svact_pu:5604": "nīlotpaladalābhāni teṣāṃ vai bhuvanāni tu /",
  "GR13svact_pu:5605": "ekaikasya parīvāraḥ koṭirdaśasahasrakam // SvaT_10.978 //",
  "GR13svact_pu:5606": "krodheśvarāṣṭakādūrdhvaṃ sthitaṃ tejoṣṭakaṃ mahat /",
  "GR13svact_pu:5607": "balādhyakṣo gaṇādhyakṣas tridaśastripurāntakaḥ // SvaT_10.979 //",
  "GR13svact_pu:5608": "sarvarūpaśca śāntaśca nimeṣonmeṣa eva ca /",
  "GR13svact_pu:5609": "sahasraiḥ pañcadaśabhiḥ parivāro 'bhidhīyate // SvaT_10.780 //",
  "GR13svact_pu:5610": "agnirudrāḥ smṛtā hyate tejasā kṛṣṇavarṇakāḥ /",
  "GR13svact_pu:5611": "kūrmākārāṇi citrāṇi teṣāṃ vai bhuvanāni tu // SvaT_10.981 //",
  "GR13svact_pu:5612": "ata ūrdhvaṃ samākhyātaṃ yogāṣṭakamanuttamam /",
  "GR13svact_pu:5613": "akṛtaṃ ca kṛtaṃ caiva raibhavaṃ brāhmameva ca // SvaT_10.982 //",
  "GR13svact_pu:5614": "vaiṣṇavaṃ tvatha kaumāram aumaṃ śraikaṇṭhameva ca /",
  "GR13svact_pu:5615": "krīḍanti yoginastatra bhuvanaiḥ sphaṭikaprabhaiḥ // SvaT_10.983 //",
  "GR13svact_pu:5616": "tataḥ sākṣādbhagavatī jaganmātā vyavasthitā /",
  "GR13svact_pu:5617": "umā tvameyā viśvasya viśvayoniḥ svayambhavā // SvaT_10.984 //",
  "GR13svact_pu:5618": "taptajāmbūnadanibhā hy udayādityasaprabhā /",
  "GR13svact_pu:5619": "mahāpīṭhe maṇimaye siṃhāṣṭakayute śubhe // SvaT_10.985 //",
  "GR13svact_pu:5620": "śatayojanavistīrṇe divyasragdhāmalālite /",
  "GR13svact_pu:5621": "divyakuṇḍalinī devī mahāhāravibhūṣitā // SvaT_10.986 //",
  "GR13svact_pu:5622": "vijayāgre mahābhāgā śrīrivottamarūpiṇī /",
  "GR13svact_pu:5623": "jayā ca padmagarbhābhā sarvālaṃkārabhūṣitā // SvaT_10.987 //",
  "GR13svact_pu:5624": "nandā ca padmapatrākṣī hārakeyūrabhūṣitā /",
  "GR13svact_pu:5625": "sarvābharaṇacitrāṅgī sunandā ca manoharā // SvaT_10.988 //",
  "GR13svact_pu:5626": "parivārya pratīhāryaḥ sarvataḥ samupasthitāḥ /",
  "GR13svact_pu:5627": "triṃśatkoṭisahasrāṇi triṃśatkoṭiśatāni ca // SvaT_10.989 //",
  "GR13svact_pu:5628": "mānasyo divyanāryastās tāṃ sadā paryupāsate /",
  "GR13svact_pu:5629": "vimānakoṭirekā ca rudrāṇāṃ bhūritejasām // SvaT_10.990 //",
  "GR13svact_pu:5630": "aumā iti samākhyātāḥ vaimānā iti te 'nyathā /",
  "GR13svact_pu:5631": "upāsate tu tāṃ devīṃ mātaraṃ tanayā iva // SvaT_10.991 //",
  "GR13svact_pu:5632": "sāvatīryāṇḍamadhye tu mayā sārdhaṃ varānane /",
  "GR13svact_pu:5633": "anugrahārthaṃ lokānāṃ prādurbhūtā sanātanī // SvaT_10.992 //",
  "GR13svact_pu:5634": "kalpe pūrve jaganmātā jagadyonirdvitīyake /",
  "GR13svact_pu:5635": "tṛtīye śāmbhavī nāma caturthe viśvarūpiṇī // SvaT_10.993 //",
  "GR13svact_pu:5636": "pañcame nandinī nāma ṣaṣṭhe caiva gaṇāmbikā /",
  "GR13svact_pu:5637": "vibhūtiḥ saptame kalpe subhūtiścāṣṭame tathā // SvaT_10.994 //",
  "GR13svact_pu:5638": "ānandā navame kalpe daśame vāmalocanā /",
  "GR13svact_pu:5639": "ekādaśe varārohā dvādaśe ca sumaṅgalā // SvaT_10.995 //",
  "GR13svact_pu:5640": "kalpe trayodaśe devi mahātanurudāhṛtā /",
  "GR13svact_pu:5641": "kalpe caturdaśe caiva anantā nāma kīrtitā // SvaT_10.996 //",
  "GR13svact_pu:5642": "bhūtamātā pañcadaśe ṣoḍaśe cottamā smṛtā /",
  "GR13svact_pu:5643": "sahasradhārā saptadaśe satī cāṣṭadaśe purā // SvaT_10.997 //",
  "GR13svact_pu:5644": "cākṣuṣasya manoḥ kalpe dakṣasya duhitā śubhā /",
  "GR13svact_pu:5645": "avamānācca dakṣasya svāṃ tanuṃ tvajahāḥ purā // SvaT_10.998 //",
  "GR13svact_pu:5646": "amāṃ kalāṃ tu candrasya punarāpūrya saṃsthitā /",
  "GR13svact_pu:5647": "punarhimavatārādhya duhitā tvātmanaḥ kṛtā // SvaT_10.999 //",
  "GR13svact_pu:5648": "tvaṃ devi sādbhutaṃ taptvā tapaḥ paramaduścaram /",
  "GR13svact_pu:5649": "māṃ bhartāraṃ punaḥ prāpya jātāsyaṅgaruhā priye // SvaT_10.1000 //",
  "GR13svact_pu:5650": "kailāsanilayaścāhaṃ tvayā sārdhaṃ varānane /",
  "GR13svact_pu:5651": "tvaṃ tanurvāmabhāgasya matto naiva viyujyase // SvaT_10.1001 //",
  "GR13svact_pu:5652": "dakṣādhvare punarjātā bhadrakālīti nāmataḥ /",
  "GR13svact_pu:5653": "ekānaṃśāparā mūrtiḥ satīśānādviniḥsṛtā // SvaT_10.1002 //",
  "GR13svact_pu:5654": "idaṃ caturyugaṃ prāpya dvāpare viṣṇunā saha /",
  "GR13svact_pu:5655": "mahiṣasya vadhārthāya utpannā kṛṣṇapiṅgalā // SvaT_10.1003 //",
  "GR13svact_pu:5656": "kātyāyanīti durgeti vividhairnāmaparyayaiḥ /",
  "GR13svact_pu:5657": "manuṣyāṇāṃ tu bhaktānāṃ varadā bhaktavatsalā // SvaT_10.1004 //",
  "GR13svact_pu:5658": "pūrvamavāvatīrṇāsi vindhyaparvatamūrdhani /",
  "GR13svact_pu:5659": "ata ūrdhvaṃ pravakṣyāmi bhuvanaṃ varavarṇini // SvaT_10.1005 //",
  "GR13svact_pu:5660": "sucārviti tu vikhyātaṃ sahasrādityakāntimat /",
  "GR13svact_pu:5661": "kailāsaśikharākāraṃ śuddhasphaṭikasaprabham // SvaT_10.1006 //",
  "GR13svact_pu:5662": "mahāvimānakoṭībhir āvṛtaṃ cakravartinām /",
  "GR13svact_pu:5663": "tasmiṃstu bhuvane divye sūryakoṭisamadyutiḥ // SvaT_10.1007 //",
  "GR13svact_pu:5664": "sahasrabāhucaraṇaḥ sahasravadanekṣaṇaḥ /",
  "GR13svact_pu:5665": "umāpatirjagannāthaḥ sarvānugrahakṛdvaraḥ // SvaT_10.1008 //",
  "GR13svact_pu:5666": "bhogasthānaṃ samastaṃ vai tatrasthaṃ vāmabhāgataḥ /",
  "GR13svact_pu:5667": "śatayojanavistīrṇe nānāratnavibhūṣite // SvaT_10.1009 //",
  "GR13svact_pu:5668": "divyāstaraṇasaṃchanne ādityaśatasannibhe /",
  "GR13svact_pu:5669": "āsane parame divye ratnapadmavicitrite // SvaT_10.1010 //",
  "GR13svact_pu:5670": "upaviṣṭo mahātejā vṛṣabhairaṣṭabhirvṛtaḥ /",
  "GR13svact_pu:5671": "hemacīnāmbaradharo hārakeyūrabhūṣitaḥ // SvaT_10.1011 //",
  "GR13svact_pu:5672": "dhārayansupradīpte ca sūryamaṇḍalasannibhe /",
  "GR13svact_pu:5673": "sphuranmayūkhasaṃghāte kuṇḍale raśmisaṃkule // SvaT_10.1012 //",
  "GR13svact_pu:5674": "dhārayanmakuṭaṃ mūrdhni divyaratnavicitritam /",
  "GR13svact_pu:5675": "dedīpyamānamatyugraṃ kailāsaśikharopamam // SvaT_10.1013 //",
  "GR13svact_pu:5676": "pralambo 'sya mahāhāraḥ prabhavadraśmisaṃkulaḥ /",
  "GR13svact_pu:5677": "gāṅgo himavataḥ śṛṅgāt patito nirjharo yathā // SvaT_10.1014 //",
  "GR13svact_pu:5678": "triṃśatkoṭisahasraistu triṃśatkoṭiśataistathā /",
  "GR13svact_pu:5679": "śūlibhirjaṭibhistryakṣair divyābharaṇabhūṣitaiḥ // SvaT_10.1015 //",
  "GR13svact_pu:5680": "nānārūpadharair rudrair vṛto bhūtagaṇaistathā /",
  "GR13svact_pu:5681": "divyābhirmānasībhiśca nārībhiḥ parivāritaḥ // SvaT_10.1016 //",
  "GR13svact_pu:5682": "vimānaśatakoṭībhir āvṛtaḥ sarva eva tu /",
  "GR13svact_pu:5683": "mātaraḥ sapta rūpiṇyo nānālaṃkārabhūṣitāḥ // SvaT_10.1017 //",
  "GR13svact_pu:5684": "parivārya mahātmānaṃ samantātparyavasthitāḥ /",
  "GR13svact_pu:5685": "brāhmī kamalapatrābhā divyābharaṇabhūṣitā // SvaT_10.1018 //",
  "GR13svact_pu:5686": "āgneyyāṃ diśi deveśi sthitā vai śrīrivāparā /",
  "GR13svact_pu:5687": "śaṅkhagokṣīrasaṃkāśā tv aiśānyāṃ tu varānane // SvaT_10.1019 //",
  "GR13svact_pu:5688": "māheśvarī mahātejās tiṣṭhate surapūjitā /",
  "GR13svact_pu:5689": "kaumārī padmagarbhābhā hārakeyūrabhūṣitā // SvaT_10.1020 //",
  "GR13svact_pu:5690": "diśyuttarasyāṃ deveśi kāminīparyupāsitā /",
  "GR13svact_pu:5691": "snigdhanīlotpalanibhā hārakuṇḍalamaṇḍaitā // SvaT_10.1021 //",
  "GR13svact_pu:5692": "dakṣiṇasyāṃ diśi tu sā upāste parameśvaram /",
  "GR13svact_pu:5693": "vaiṣṇavīti ca vikhyātā śivena paramātmanā // SvaT_10.1022 //",
  "GR13svact_pu:5694": "nīlajīmūtasaṃkāśā sarvābharaṇabhūṣitā /",
  "GR13svact_pu:5695": "vāruṇyāṃ diśi deveśi vārāhī paryupasthitā // SvaT_10.1023 //",
  "GR13svact_pu:5696": "śaṅkhakundendudhavalā hārakuṇḍalamaṇḍitā /",
  "GR13svact_pu:5697": "aindryāṃ diśi ca sā devī indrāṇī paryupasthitā // SvaT_10.1024 //",
  "GR13svact_pu:5698": "karālavadanā dīptā sarvābharaṇabhūṣitā /",
  "GR13svact_pu:5699": "nairṛtyāṃ diśi cāmuṇḍā upāste parameśvaram // SvaT_10.1025 //",
  "GR13svact_pu:5700": "na tyajanti hi tā devaṃ sarvabhāvasamanvitam /",
  "GR13svact_pu:5701": "aṃśena mānuṣaṃ lokaṃ brahmaṇā cāvatāritāḥ // SvaT_10.1026 //",
  "GR13svact_pu:5702": "asurāṇāṃ vadhārthāya manuṣyāṇāṃ hitāya ca /",
  "GR13svact_pu:5703": "tapastaptvā mahāghoraṃ brahmaṇā lokadhāriṇā // SvaT_10.1027 //",
  "GR13svact_pu:5704": "ruroścaiva vadhārthāya mayāpi tvavatāritāḥ /",
  "GR13svact_pu:5705": "svacchandāstu parāścānyāḥ paravyomni vyavasthitāḥ // SvaT_10.1028 //",
  "GR13svact_pu:5706": "svacchandaṃ paryupāsīnāḥ parāparavibhāgataḥ /",
  "GR13svact_pu:5707": "umaiva saptadhā bhūtvā nāmarūpaviparyayaiḥ // SvaT_10.1029 //",
  "GR13svact_pu:5708": "evaṃ sa bhagavāndevo mātṛbhiḥ parivāritaḥ /",
  "GR13svact_pu:5709": "āste paramayā lakṣmyā tatrastho dyotayañjagat // SvaT_10.1030 //",
  "GR13svact_pu:5710": "asyopari tathā cāṣṭau mūrtayastasya dhīmataḥ /",
  "GR13svact_pu:5711": "śarvo bhavaśca bhagavān rudraḥ paśupatistathā // SvaT_10.1031 //",
  "GR13svact_pu:5712": "īśānaścaiva bhīmaśca mahādevogra eva ca /",
  "GR13svact_pu:5713": "etābhiḥ kurute śarvo mūrtibhiḥ sṛṣṭimuttamām // SvaT_10.1032 //",
  "GR13svact_pu:5714": "bhūmirāpo 'nalo vāyur ākāśaṃ sūrya eva ca /",
  "GR13svact_pu:5715": "somaśca yajamānaścety aṣṭau sṛṣṭiriyaṃ smṛtā // SvaT_10.1033 //",
  "GR13svact_pu:5716": "sarvātmanā tu te tasminn anyatraikāṃśataḥ sthitāḥ /",
  "GR13svact_pu:5717": "evamasminsthito devo brahmalokordhvatastathā // SvaT_10.1034 //",
  "GR13svact_pu:5718": "merośca mūrdhanīśāno yogāṣṭakamatheṣyate /",
  "GR13svact_pu:5719": "śrīkaṇṭha iti nāmnā ca kailāsanilayastathā // SvaT_10.1035 //",
  "GR13svact_pu:5720": "śarvādyābhiśca tanubhir aṣṭābhirvyāpya tiṣṭhati /",
  "GR13svact_pu:5721": "ye tu māheśvaraṃ yogaṃ saguṇaṃ paryupāsate // SvaT_10.1036 //",
  "GR13svact_pu:5722": "bhaktyā ca brahmacaryeṇa satyena ca damena ca /",
  "GR13svact_pu:5723": "dṛṣṭvā dehasthamātmānaṃ te 'tra yānti manīṣiṇaḥ // SvaT_10.1037 //",
  "GR13svact_pu:5724": "dṛṣṭvā ca maṇḍalaṃ tasya bhaktyā ca parayā bhṛśam /",
  "GR13svact_pu:5725": "muktadvaitā yatātmānas tatra yānti manīṣiṇaḥ // SvaT_10.1038 //",
  "GR13svact_pu:5726": "teṣāṃ caivopariṣṭāttu suśivā dvādaśa sthitāḥ /",
  "GR13svact_pu:5727": "vāmo bhīmastatheśaśca śivaḥ śarvastathaiva ca // SvaT_10.1039 //",
  "GR13svact_pu:5728": "vidyānāmadhipaścaiva ekavīraḥ pracaṇḍadhṛt /",
  "GR13svact_pu:5729": "īśānaścāpyumābhartā ajeśo 'nanta eva ca // SvaT_10.1040 //",
  "GR13svact_pu:5730": "tathā ekaśivaścāpi suśivā dvādaśa smṛtāḥ /",
  "GR13svact_pu:5731": "sarve kuṅkumasaṃkāśāḥ sūryakoṭisamaprabhāḥ // SvaT_10.1041 //",
  "GR13svact_pu:5732": "bhuvaneṣu vicitreṣu śaṅkhākāreṣu saṃsthitāḥ /",
  "GR13svact_pu:5733": "ata ūrdhvaṃ vīrabhadro maṇḍalādhipatiḥ prabhuḥ // SvaT_10.1042 //",
  "GR13svact_pu:5734": "tatsāyujyamanuprāpya tenaiva saha modate /",
  "GR13svact_pu:5735": "ata ūrdhvaṃ mahādevi mahādevāṣṭakaṃ viduḥ // SvaT_10.1043 //",
  "GR13svact_pu:5736": "mahādevo mahātejā vāmadevabhavodbhavau /",
  "GR13svact_pu:5737": "ekapiṅgekṣaṇeśānau bhuvaneśapuraḥsarāḥ // SvaT_10.1044 //",
  "GR13svact_pu:5738": "aṅguṣṭhamātrasahitā mahādevāṣṭake śivāḥ /",
  "GR13svact_pu:5739": "māyāñjanavinirmuktāḥ parameśānasaṃmatāḥ // SvaT_10.1045 //",
  "GR13svact_pu:5740": "buddhitattve samāsane bhuvaneśā mayoditāḥ /",
  "GR13svact_pu:5741": "athordhvaṃ guṇatattvaṃ tu tasmiṃścaiva vyavasthitam // SvaT_10.1046 //",
  "GR13svact_pu:5742": "gurupaṅktitrayaṃ divyaṃ guṇairantaritaṃ sthitam /",
  "GR13svact_pu:5743": "prathamā tamasaḥ paṅktir upariṣṭādvyavasthitā // SvaT_10.1047 //",
  "GR13svact_pu:5744": "teṣāṃ nāmāni kathyante yathāvadanupūrvaśaḥ /",
  "GR13svact_pu:5745": "śivaḥ prabhurvāmadevaś caṇḍaścaiva pratāpavān // SvaT_10.1048 //",
  "GR13svact_pu:5746": "prahlādaścottamo bhīmaḥ karālaḥ piṅgalastathā /",
  "GR13svact_pu:5747": "mahendro dinakṛccaiva pratodo dakṣa eva ca // SvaT_10.1049 //",
  "GR13svact_pu:5748": "kalevaraśca vikhyātas tathā caiva kaṭaṅkaṭaḥ /",
  "GR13svact_pu:5749": "ambuhartā ca nārīśaḥ śveta ṛgveda eva ca // SvaT_10.1050 //",
  "GR13svact_pu:5750": "yajurvedaḥ sāmavedas tv atharvā suśivastathā /",
  "GR13svact_pu:5751": "virūpākṣastathā jyeṣṭho vipro nārāyaṇastathā // SvaT_10.1051 //",
  "GR13svact_pu:5752": "gaṇḍo naro yamo mālī gahaneśaśca pīḍanaḥ /",
  "GR13svact_pu:5753": "prathamā paṅktiruddiṣṭā rudrairdvātriṃśatā smṛtā // SvaT_10.1052 //",
  "GR13svact_pu:5754": "rajasaścopariṣṭāttu dvitīyā paṅktirucyate /",
  "GR13svact_pu:5755": "śuklo dāsaḥ sudāsaśca lokākṣaḥ sūrya eva ca // SvaT_10.1053 //",
  "GR13svact_pu:5756": "suhotra ekapādaśca gṛhaścaiva śiveśvaraḥ /",
  "GR13svact_pu:5757": "gautamaścaiva yogīśo dadhibāhustathāparaḥ // SvaT_10.1054 //",
  "GR13svact_pu:5758": "ṛṣabhaścaiva gokarṇo devaścaiva maheśvaraḥ /",
  "GR13svact_pu:5759": "guhyeśānaḥ śikhaṇḍī ca jaṭī mālī tathograkaḥ // SvaT_10.1055 //",
  "GR13svact_pu:5760": "bhṛguḥ śikhi tathā śūlī sugatiśca supālanaḥ /",
  "GR13svact_pu:5761": "aṭṭahāso dārukaśca lāṅgaliścātidaṇḍakaḥ // SvaT_10.1056 //",
  "GR13svact_pu:5762": "bhavanaśca tathā bhavyo lakuleśastathaiva ca /",
  "GR13svact_pu:5763": "triṃśadrudrāḥ samākhyātā dvitīyā paṅktiruttamā // SvaT_10.1057 //",
  "GR13svact_pu:5764": "sattvasya copariṣṭāttu tṛtīyā paṅktirucyate /",
  "GR13svact_pu:5765": "devo 'ruṇo dīrghabāhur atibhūtiśca sthāṇukaḥ // SvaT_10.1058 //",
  "GR13svact_pu:5766": "sadyojātastathā jhiṇṭhi ṣaṇmukhaścaturānanaḥ /",
  "GR13svact_pu:5767": "cakrapāṇiśca kūrmākhyas tv ardhanārīśvarastathā // SvaT_10.1059 //",
  "GR13svact_pu:5768": "kapālī bhūrbhuvaścaiva vaṣaṭkārastathaiva ca /",
  "GR13svact_pu:5769": "vauṣaṭkārastathā svāhā svadhā ca parikīrtitaḥ // SvaT_10.1060 //",
  "GR13svact_pu:5770": "saṃvartakaśca bhasmeśaḥ kāmanāśana eva ca /",
  "GR13svact_pu:5771": "ekaviṃśatirudrāstu paṅktireṣā tṛtīyakā // SvaT_10.1061 //",
  "GR13svact_pu:5772": "jñānayogabalopetāḥ krīḍante daiśikottamāḥ /",
  "GR13svact_pu:5773": "saṃsārapāśanirmuktāḥ mahāmohavivarjitāḥ // SvaT_10.1062 //",
  "GR13svact_pu:5774": "trinetrā guravaḥ sarve śuddhasphaṭikanirmalāḥ /",
  "GR13svact_pu:5775": "sarvajñāḥ sarvagāścaiva lokānugrahakārakāḥ // SvaT_10.1063 //",
  "GR13svact_pu:5776": "gajākārāṇi divyāni sarveṣāṃ bhuvanāni tu /",
  "GR13svact_pu:5777": "buddheḥ prakṛtiparyante ye rudrāstānnibodha me // SvaT_10.1064 //",
  "GR13svact_pu:5778": "śatadvayaṃ saptakaṃ ca bhuvanānāṃ varānane /",
  "GR13svact_pu:5779": "antarbhūtāḥ sthitāścānye ye te noktā varānane // SvaT_10.1065 //",
  "GR13svact_pu:5780": "guṇānāmupariṣṭāttu pradhānaṃ parikīrtitam /",
  "GR13svact_pu:5781": "tatra ye saṃsthitā rudrāḥ kathayāmi samāsataḥ // SvaT_10.1066 //",
  "GR13svact_pu:5782": "krodheśvaraśca saṃvarto jyotiḥ piṅgalakrūradṛk /",
  "GR13svact_pu:5783": "pañcāntakaikavīrau ca śikhedasahiteśvarāḥ // SvaT_10.1067 //",
  "GR13svact_pu:5784": "tattve tu prākṛte rudra mahāvīryāḥ prakīrtitāḥ /",
  "GR13svact_pu:5785": "guṇānāṃ yā parākāṣṭhā tatpradhānamihocyate // SvaT_10.1068 //",
  "GR13svact_pu:5786": "ataḥ puruṣatattve tu bhuvanāni nibodha me /",
  "GR13svact_pu:5787": "ambā ca salilā oghā vṛṣṭiḥ sārdhaṃ ca tārayā // SvaT_10.1069 //",
  "GR13svact_pu:5788": "sutārā ca sunetrā ca kumārī ca tataḥ param /",
  "GR13svact_pu:5789": "uttamāmbhasikā caiva tuṣṭayo nava kīrtitāḥ // SvaT_10.1070 //",
  "GR13svact_pu:5790": "tārā caiva sutārā ca tārayantī pramodikā /",
  "GR13svact_pu:5791": "pramoditā modamānā ramyakā ca tataḥ param // SvaT_10.1071 //",
  "GR13svact_pu:5792": "sadāpramudikā caiva siddhyaṣṭakamudāhṛtam /",
  "GR13svact_pu:5793": "aṇimā laghimā caiva mahimā prāptireva ca // SvaT_10.1072 //",
  "GR13svact_pu:5794": "prākāmyaṃ ca tatheśitvaṃ vaśitvaṃ yadudāhṛtam /",
  "GR13svact_pu:5795": "yatrakāmāvasāyitvam aṇimādyaṣṭakaṃ smṛtam // SvaT_10.1073 //",
  "GR13svact_pu:5796": "athordhvaṃ guruśiṣyāṇāṃ paṅktitrayamataḥ śṛṇu /",
  "GR13svact_pu:5797": "maskarī pūraṇaḥ kṛtsnaḥ kapilaḥ kāśa evaca // SvaT_10.1074 //",
  "GR13svact_pu:5798": "sanatkumāragautamav asiṣṭhādyāṃśakāstathā /",
  "GR13svact_pu:5799": "kaśyapo nāsiketuśca gālavo bhautikastathā // SvaT_10.1075 //",
  "GR13svact_pu:5800": "śākalyaśca samākhyāto durvāsāḥ paramas tv ṛṣiḥ /",
  "GR13svact_pu:5801": "vālmīkiśca guruśreṣṭhaḥ saparāśaragālavaḥ // SvaT_10.1076 //",
  "GR13svact_pu:5802": "pippalādāśca saumitrir vāyuputro bhadantakaḥ /",
  "GR13svact_pu:5803": "maskaryādibhadantāntā dṛṣṭādṛṣṭasya vādinaḥ // SvaT_10.1077 //",
  "GR13svact_pu:5804": "dvāviṃśatirguruvarāḥ prathamā paṅktiriṣyate /",
  "GR13svact_pu:5805": "jahnuśca tṛṇabinduśca munistārkṣyastathaiva ca // SvaT_10.1078 //",
  "GR13svact_pu:5806": "dhyānāśrayo 'tha dīrghaśca hotā jāgara eva ca /",
  "GR13svact_pu:5807": "agastyo vasubhaumaśca upādhyāyaśca kīrtitaḥ // SvaT_10.1079 //",
  "GR13svact_pu:5808": "śukro bhṛgvagirā rāmo jamadagnisuto 'dhvagaḥ /",
  "GR13svact_pu:5809": "sthūlaśirā bālakhilyo manuśceti prakīrtitaḥ // SvaT_10.1080 //",
  "GR13svact_pu:5810": "vajrātreyo viśuddhaśca śivaścārurathānugaḥ /",
  "GR13svact_pu:5811": "jahnvādicāruparyantā dvitīyā paṅktiriṣyate // SvaT_10.1081 //",
  "GR13svact_pu:5812": "haro jhiṇṭhī pratodaśca amareśaścaturthakaḥ /",
  "GR13svact_pu:5813": "kṛṣṇapiṅgeśarudraśca indrajidvṛṣakaḥ śivaḥ // SvaT_10.1082 //",
  "GR13svact_pu:5814": "yamaḥ krūraśca vikhyāto gaṅgādhara umāpatiḥ /",
  "GR13svact_pu:5815": "bhūteśvaraḥ kapālīśaḥ śaṅkaraśca tathaiva ca // SvaT_10.1083 //",
  "GR13svact_pu:5816": "ardhanārīśvaraścaiva piṅgalaśca tathāparaḥ /",
  "GR13svact_pu:5817": "mahākālaśca saṃvarto maṇḍalī tvekavīrakaḥ // SvaT_10.1084 //",
  "GR13svact_pu:5818": "tathā cānyaśca vikhyāto bhārabhūteśvaro dhruvaḥ /",
  "GR13svact_pu:5819": "jahnvādicāruparyantā ṛṣayaḥ pañcaviṃśatiḥ // SvaT_10.1085 //",
  "GR13svact_pu:5820": "harādayo dhruvāntāśca guravo viṃśatiḥ smṛtāḥ /",
  "GR13svact_pu:5821": "paṅktitrayaṃ samākhyātam ṛṣīṇāṃ guruśiṣyayoḥ // SvaT_10.1086 //",
  "GR13svact_pu:5822": "nāḍīvidyāṣṭakaṃ devi kathayāmi tvataḥ param /",
  "GR13svact_pu:5823": "iḍā ca candriṇī gaurī śāntiḥ śāntikarī tathā // SvaT_10.1087 //",
  "GR13svact_pu:5824": "mālā ca mālinī caiva svāhā caiva svadhā tathā /",
  "GR13svact_pu:5825": "athopariṣṭāddeveśi vigrahāṣṭakamucyate // SvaT_10.1088 //",
  "GR13svact_pu:5826": "kāryaṃ ca karaṇaṃ caiva sukhaduḥkhakaraṃ tathā /",
  "GR13svact_pu:5827": "jñānaṃ sādhyaṃ ca vikhyātaṃ sādhanaṃ kāraṇaṃ tathā // SvaT_10.1089 //",
  "GR13svact_pu:5828": "dehapāśānato vakṣye dharmaṃ ca daśadhoditam /",
  "GR13svact_pu:5829": "ahiṃsā satyamasteyaṃ brahmacaryamakalkatā // SvaT_10.1090 //",
  "GR13svact_pu:5830": "akrodho guruśuśrūṣā śaucaṃ santoṣa ārjavam /",
  "GR13svact_pu:5831": "evaṃ daśavidho dharmo yenokto dharmakṛnnaraḥ // SvaT_10.1091 //",
  "GR13svact_pu:5832": "vikārānṣoḍaśākhyāsye parabhāvena saṃsthitān /",
  "GR13svact_pu:5833": "raso gandhaśca rūpaṃ ca sparśaḥ śabdastathaivaca // SvaT_10.1092 //",
  "GR13svact_pu:5834": "tanmātrapañcakaṃ khyātam indriyāṇi nibodha me /",
  "GR13svact_pu:5835": "vākpāṇipādaṃ pāyuśca upasthaḥ karmasaṃjñakam // SvaT_10.1093 //",
  "GR13svact_pu:5836": "śrotraṃ tvakcakṣuṣī jihvā nāsikā pañcamī smṛtā /",
  "GR13svact_pu:5837": "buddhīndriyāṇi deveśi manaḥ ṣoḍaśakaṃ smṛtam // SvaT_10.1094 //",
  "GR13svact_pu:5838": "dehapāśāḥ samākhyātāḥ atobuddhiguṇānviduḥ /",
  "GR13svact_pu:5839": "dharmojñānaṃ ca vairāgyam aiśvaryaṃ ca tataḥ param // SvaT_10.1095 //",
  "GR13svact_pu:5840": "adharmaśca tathājñānam avairāgyamanīśitā /",
  "GR13svact_pu:5841": "ahaṃkāraṃ ca trividhaṃ pravakṣyāmyanupūrvaśaḥ // SvaT_10.1096 //",
  "GR13svact_pu:5842": "vaikārikaṃ taijasaṃ ca bhūtādiṃ ca yathākramam /",
  "GR13svact_pu:5843": "dīkṣākāle yathā śuddhis tathā caiṣāṃ nibodha me // SvaT_10.1097 //",
  "GR13svact_pu:5844": "tamo rajastathā sattvaṃ śodhayedanupūrvaśaḥ /",
  "GR13svact_pu:5845": "śabdaḥ sparśastathā rūpaṃ raso gandhaśca pañcamaḥ // SvaT_10.1098 //",
  "GR13svact_pu:5846": "viṣayāśca samākhyātāḥ śodhanīyāḥ prayatnataḥ /",
  "GR13svact_pu:5847": "kāmaḥ krodhaśca lobhaśca mohaḥ paiśunyameva ca // SvaT_10.1099 //",
  "GR13svact_pu:5848": "janmamṛtyujarāvyādhik- ṣuttṛṭtṛṣṇāstathaiva ca /",
  "GR13svact_pu:5849": "viṣādaśca bhayaṃ caiva mado harṣaṇameva ca // SvaT_10.1100 //",
  "GR13svact_pu:5850": "rāgo dveṣaśca vaicittyaṃ kupitānṛtadrohitā /",
  "GR13svact_pu:5851": "māyā mātsaryadharmaśca adharmaścāsvatantratā // SvaT_10.1101 //",
  "GR13svact_pu:5852": "āgantukāśca bodhavyāḥ gaṇapāśānnibodha me /",
  "GR13svact_pu:5853": "devī nandimahākālau gaṇeśo vṛṣabhastathā // SvaT_10.1102 //",
  "GR13svact_pu:5854": "bhṛṅgī caṇḍīśvaraścaiva kārtikeyo 'ṣṭamaḥ smṛtaḥ /",
  "GR13svact_pu:5855": "anantastritanuḥ sūkṣmaḥ śrīkaṇṭhaśca śivottamaḥ // SvaT_10.1103 //",
  "GR13svact_pu:5856": "śikhaṇḍī caikanetraśca ekarudrastathāparaḥ /",
  "GR13svact_pu:5857": "vidyeśvarātmakānpāśān dīkṣākāle viśodhayet // SvaT_10.1104 //",
  "GR13svact_pu:5858": "uktānuktāśca ye cātra anyatantroktalakṣaṇāḥ /",
  "GR13svact_pu:5859": "pauruṣeye tu śodhyāste tato mucyeta pudgalaḥ // SvaT_10.1105 //",
  "GR13svact_pu:5860": "athordhve niyatirjñeyā tasyāṃ rudrānnibodha me /",
  "GR13svact_pu:5861": "vāmadevastathā śarvas tathā caiva bhavodbhavau // SvaT_10.1106 //",
  "GR13svact_pu:5862": "vajradehaḥ prabhuścaiva dhātā ca kramavikramau /",
  "GR13svact_pu:5863": "suprabhedaśca daśamo niyatyāṃ śaṅkarāḥ smṛtāḥ // SvaT_10.1107 //",
  "GR13svact_pu:5864": "yattaddhṛdi sthitaṃ padmam ātmā tatra vyavasthitaḥ /",
  "GR13svact_pu:5865": "niyatidalamahaṅkāra kesaraṃ buddhikarṇikam // SvaT_10.1108 //",
  "GR13svact_pu:5866": "kālatattve śivā jñeyā kathayāmi samāsataḥ /",
  "GR13svact_pu:5867": "śuddho buddhaḥ prabuddhaśca praśāntaḥ paramākṣaraḥ // SvaT_10.1109 //",
  "GR13svact_pu:5868": "śivaśca suśivaścaiva dhruvaścākṣaraśambhurāṭ /",
  "GR13svact_pu:5869": "daśaite tu śivā jñeyāḥ kālatattve varānane // SvaT_10.1110 //",
  "GR13svact_pu:5870": "hemābhāḥ śaṅkarāḥ proktāḥ śivaḥ sphaṭikasannibhāḥ /",
  "GR13svact_pu:5871": "ekaikasya vinirdiṣṭā parivāro yaśasvini // SvaT_10.1111 //",
  "GR13svact_pu:5872": "koṭirekā tathānyāni sahasrāṇi tu ṣoḍaśa /",
  "GR13svact_pu:5873": "kūrmākārāṇi sarveṣāṃ proktāni bhuvanāni tu // SvaT_10.1112 //",
  "GR13svact_pu:5874": "ata ūrdhvaṃ hariharau rāgatattve nibodha me /",
  "GR13svact_pu:5875": "suhṛṣṭaḥ suprahṛṣṭaśca surūpo rūpavardhanaḥ // SvaT_10.1113 //",
  "GR13svact_pu:5876": "manonmano mahādhīraḥ vīreśāḥ parikīrtitāḥ /",
  "GR13svact_pu:5877": "rāgatattve pravakṣyāmi ye 'nye rudrā vyavasthitāḥ // SvaT_10.1114 //",
  "GR13svact_pu:5878": "kalyāṇaḥ piṅgalo babhrur vīraśca prabbhavastathā /",
  "GR13svact_pu:5879": "medhātithiścchandakaśca dāhakaḥ śāstrakāriṇaḥ // SvaT_10.1115 //",
  "GR13svact_pu:5880": "pañcaśiṣyāstathācāryā daśaite saṃvyavasthitāḥ /",
  "GR13svact_pu:5881": "vidyātattvamataścordhvaṃ tasminvai bhuvanaṃ śṛṇu // SvaT_10.1116 //",
  "GR13svact_pu:5882": "vāmo jyeṣṭhaśca raudraśca kalo vikaraṇastathā /",
  "GR13svact_pu:5883": "balavikaraṇaścaiva balapramathanastathā // SvaT_10.1117 //",
  "GR13svact_pu:5884": "sarvabhūtadamanaśca tathā caiva manonmanaḥ /",
  "GR13svact_pu:5885": "kalātattve mahādevi mahādevatrayaṃ sthitam // SvaT_10.1118 //",
  "GR13svact_pu:5886": "mahādevo mahātejā mahājyotiḥ pratāpavān /",
  "GR13svact_pu:5887": "kalātattvaṃ samākhyātaṃ samāsena varānane // SvaT_10.1119 //",
  "GR13svact_pu:5888": "ete rudrā mahādevi trinetrāścandraśekharāḥ /",
  "GR13svact_pu:5889": "rudrakoṭisahasraistu samantātparivāritāḥ // SvaT_10.1120 //",
  "GR13svact_pu:5890": "śuddhasphaṭikasaṅkāśāḥ yogaiśvaryabalānvitāḥ /",
  "GR13svact_pu:5891": "rāge raktāstu vijñeyā jñānayogabalotkaṭāḥ // SvaT_10.1121 //",
  "GR13svact_pu:5892": "chatrākārāstu teṣāṃ vai gṛhā ratnavicitritāḥ /",
  "GR13svact_pu:5893": "upariṣṭādbhavenmāyā kathayāmi samāsataḥ // SvaT_10.1122 //",
  "GR13svact_pu:5894": "vyāpya yā vai tvadhodhvānaṃ vaiśvarūpyeṇa saṃsthitā /",
  "GR13svact_pu:5895": "tatra rudrā mahābhāgā dvādaśaiva mahābalāḥ // SvaT_10.1123 //",
  "GR13svact_pu:5896": "gahanaśca asādhyaśca tathā hariharaḥ prabhuḥ /",
  "GR13svact_pu:5897": "daśeśānaśca deveśi trigalo gopatistathā // SvaT_10.1124 //",
  "GR13svact_pu:5898": "adhaḥpuṭe tu vijñeyā māyātattve varānane /",
  "GR13svact_pu:5899": "kṣemeśo brahmaṇaḥ svāmī vidyeśānastathaiva ca // SvaT_10.1125 //",
  "GR13svact_pu:5900": "vidyeśaśca śaivaścaiva anantaḥ ṣaṣṭha ucyate /",
  "GR13svact_pu:5901": "ūrdhvamāyāpuṭasthāstu rudrā ete prakīrtitāḥ // SvaT_10.1126 //",
  "GR13svact_pu:5902": "eṣāṃ madhye tu bhagavān ananteśo jagatpatiḥ /",
  "GR13svact_pu:5903": "udbhavaṃ bhāvayitvā tu svecchayā kurute prabhuḥ // SvaT_10.1127 //",
  "GR13svact_pu:5904": "sarvajñaḥ sarvakartā ca nigrahānugrahe rataḥ /",
  "GR13svact_pu:5905": "prathamena tu bhedena rudrā dvādaśa kīrtitāḥ // SvaT_10.1128 //",
  "GR13svact_pu:5906": "asmiṃstu ye yathā rudrā māyātattve vyavasthitāḥ /",
  "GR13svact_pu:5907": "tathāhaṃ kathayiṣyāmi bhedatrayavibhāgaśaḥ // SvaT_10.1129 //",
  "GR13svact_pu:5908": "gopatiśca tato devi adhogranthau vyavasthitaḥ /",
  "GR13svact_pu:5909": "granthyūrdhve saṃsthito viśvas trikalaḥ kṣema eva ca // SvaT_10.1130 //",
  "GR13svact_pu:5910": "brahmaṇo 'dhipatiścaiva śivaśceti sa pañcamaḥ /",
  "GR13svact_pu:5911": "adha ūrdhvamanantastu pāśāścaivātra saṃsthitāḥ // SvaT_10.1131 //",
  "GR13svact_pu:5912": "pūrvaṃ vai kathitā devi ato ṛṣikulaṃ bhavet /",
  "GR13svact_pu:5913": "yonirvāgīśvarī caiva yasyāṃ jāto na jāyate // SvaT_10.1132 //",
  "GR13svact_pu:5914": "oṃkārasādhyadhātāro damaneśastataḥ param /",
  "GR13svact_pu:5915": "dhyānaṃ bhasmeśamevāhuḥ pramāṇāni tadūrdhvataḥ // SvaT_10.1133 //",
  "GR13svact_pu:5916": "pañcārthaṃ guhyamevāhū rudrāṅkuśamataḥ param /",
  "GR13svact_pu:5917": "hṛdayaṃ lakṣaṇaṃ caiva vyuhamākarṣameva ca // SvaT_10.1134 //",
  "GR13svact_pu:5918": "ādarśaṃ ca tathaiveha aṣṭamaṃ parikīrtitam /",
  "GR13svact_pu:5919": "ete parivṛtā devi rudrakoṭisahasrakaiḥ // SvaT_10.1135 //",
  "GR13svact_pu:5920": "nānāvarṇavicitrāśca nānābbharaṇabhūṣitāḥ /",
  "GR13svact_pu:5921": "nānānārīsahasraistu ramante patyuricchayā // SvaT_10.1136 //",
  "GR13svact_pu:5922": "trinetrāḥ śūlinaḥ sarve jaṭācandrakīrīṭinaḥ /",
  "GR13svact_pu:5923": "aluptaśaktivibhavā māyātattvādhikāriṇaḥ // SvaT_10.1137 //",
  "GR13svact_pu:5924": "bhuvaneṣu vicitreṣu yonyākāreṣu saṃsthitāḥ /",
  "GR13svact_pu:5925": "ataḥ paraṃ bhavenmāyā sarvajantuvimohinī // SvaT_10.1138 //",
  "GR13svact_pu:5926": "nirvairaparipanthinyā tayā bhramitabuddhayaḥ /",
  "GR13svact_pu:5927": "idaṃ tattvamidaṃ neti vivadantīha vādinaḥ // SvaT_10.1139 //",
  "GR13svact_pu:5928": "satpathaṃ tu parityajya nayati drutamutpatham /",
  "GR13svact_pu:5929": "gurudevāgniśāstrasya ye na bhaktā narādhamāḥ // SvaT_10.1140 //",
  "GR13svact_pu:5930": "asadyuktivicārajñāḥ śuṣkatarkāvalaṃbinaḥ /",
  "GR13svact_pu:5931": "bhramayatyeva tānmāyā hy amokṣe mokṣalipsayā // SvaT_10.1141 //",
  "GR13svact_pu:5932": "śivadīkṣāsinā cchinnā na prarohettu sā punaḥ /",
  "GR13svact_pu:5933": "athopari mahāvidyā sarvavidyābhavodbhavā // SvaT_10.1142 //",
  "GR13svact_pu:5934": "jagataḥ pralayotpatti- vibhūtinidhiravyayā /",
  "GR13svact_pu:5935": "sā eva paramā devī vāgīśīti nigadyate // SvaT_10.1143 //",
  "GR13svact_pu:5936": "aṣṭavargavibhinnā ca vidyā sā mātṛkaiva tu /",
  "GR13svact_pu:5937": "bhuvanāni pravakṣyāmi yathāvadanupūrvaśaḥ // SvaT_10.1144 //",
  "GR13svact_pu:5938": "vāmā jyeṣṭhā tathā raudrī kālī vikaraṇī tathā /",
  "GR13svact_pu:5939": "balavikaraṇī caiva balapramathanī tāthā // SvaT_10.1145 //",
  "GR13svact_pu:5940": "damanī sarvabhūtānāṃ tathā caiva manonmanī /",
  "GR13svact_pu:5941": "taptacāmīkarākārāḥ pañcavaktrāstrilocanāḥ // SvaT_10.1146 //",
  "GR13svact_pu:5942": "amoghavīryāḥ sarvajñāḥ sarvataḥ sarvadā sthitāḥ /",
  "GR13svact_pu:5943": "sarvajñānugatāḥ sarvāḥ sarvābharaṇabhūṣitāḥ // SvaT_10.1147 //",
  "GR13svact_pu:5944": "sarvalakṣaṇasampannaḥ sarvaiśvaryasamanvitāḥ /",
  "GR13svact_pu:5945": "pradhānāḥ sapta koṭyastu mantrāṇāṃ yā vyavasthitāḥ // SvaT_10.1148 //",
  "GR13svact_pu:5946": "ekaikasya parīvāro lakṣāyutasahasraśaḥ /",
  "GR13svact_pu:5947": "padmākāreṣu divyeṣu krīḍanti bhuvaneṣu te // SvaT_10.1149 //",
  "GR13svact_pu:5948": "triguṇī brahmavetālī sthāṇumatyambikā parā /",
  "GR13svact_pu:5949": "rūpiṇī mardinī jvālā saptasaṅkhyāstadīśvarāḥ // SvaT_10.1150 //",
  "GR13svact_pu:5950": "vidyārājñyaḥ samākhyātāḥ dīkṣākāle viśodhayet /",
  "GR13svact_pu:5951": "bāhye tasyaiśvaraṃ tattvaṃ bhuvanānyatra me śṛṇu // SvaT_10.1151 //",
  "GR13svact_pu:5952": "aṣṭavidyeśvarairyukto vītamāyo nirañjanaḥ /",
  "GR13svact_pu:5953": "sthitisaṃhārakartā vai mokṣaiśvaryapradāyakaḥ // SvaT_10.1152 //",
  "GR13svact_pu:5954": "tasyāsanaṃ tu vistīrṇaṃ sahasradalasammitam /",
  "GR13svact_pu:5955": "tisraḥ koṭyo 'rdhakoṭiśca mantrāstasyāsane sthitāḥ // SvaT_10.1153 //",
  "GR13svact_pu:5956": "tatrastha īśvaro devo varadaḥ sārvatomukhaḥ /",
  "GR13svact_pu:5957": "pañcavaktraḥ sutejasko daśabāhustrilocanaḥ // SvaT_10.1154 //",
  "GR13svact_pu:5958": "gokṣīradhavalaḥ saumyo nāgayajñopavītavān /",
  "GR13svact_pu:5959": "divyāmbaradharo devo divyagandhānulepanaḥ // SvaT_10.1155 //",
  "GR13svact_pu:5960": "sarvalakṣaṇasaṃpūrṇaḥ sarvābharaṇabhūṣitaḥ /",
  "GR13svact_pu:5961": "triśūlapāṇīndumaulir jaṭāmukuṭamaṇḍitaḥ // SvaT_10.1156 //",
  "GR13svact_pu:5962": "prasannavadanaḥ kānto yogaiśvaryapradāyakaḥ /",
  "GR13svact_pu:5963": "varadābhayahastaśca dhyeyo 'sāvīśayogibhiḥ // SvaT_10.1157 //",
  "GR13svact_pu:5964": "tasyotsaṅgagatā vidyā sarvavidyāsamāsritā /",
  "GR13svact_pu:5965": "divyavastraparīdhānā divyamālyānulepanā // SvaT_10.1158 //",
  "GR13svact_pu:5966": "divyasragdāmamālābhir muktāhārairvibhūṣitā /",
  "GR13svact_pu:5967": "muktāphalapratīkāśā pañcavaktrā trilocanā // SvaT_10.1159 //",
  "GR13svact_pu:5968": "ārādhitā vidhānena vedayejjñāninaḥ sadā /",
  "GR13svact_pu:5969": "prahasantīva sā bhāti maheśavadanekṣaṇāt // SvaT_10.1160 //",
  "GR13svact_pu:5970": "vidyeśvarānato vakṣye pūrvādīśāntagānkramāt /",
  "GR13svact_pu:5971": "anantaścaiva sūkṣmaśca tathā caiva śivottamaḥ // SvaT_10.1161 //",
  "GR13svact_pu:5972": "ekanetraikarudrau ca trinetraśca prakīrtitaḥ /",
  "GR13svact_pu:5973": "śrīkaṇṭhaśca śikhaṇḍī ca jñeyā vidyeśvarāḥ kramāt // SvaT_10.1162 //",
  "GR13svact_pu:5974": "ato rūpamavasthānaṃ tatra rudrānnibodha me /",
  "GR13svact_pu:5975": "dharmo jñānaṃ ca vairāgyam aisvaryaṃ ca caturthakam // SvaT_10.1163 //",
  "GR13svact_pu:5976": "sūkṣmāvaraṇamūrdhve 'taḥ tatra śaktitrayaṃ viduḥ /",
  "GR13svact_pu:5977": "vāmā jyeṣṭhā ca raudrī ca śaktayaḥ samudāhṛtāḥ // SvaT_10.1164 //",
  "GR13svact_pu:5978": "parivārastu tāsāṃ vai koṭyo 'nekāstu saṅkhyayā /",
  "GR13svact_pu:5979": "sarve sarvagatā mantrāḥ sarvajñāḥ sarvakāmadā // SvaT_10.1165 //",
  "GR13svact_pu:5980": "śūddhasphaṭikasaṅkāśās trinetrāḥ śūlapāṇayaḥ /",
  "GR13svact_pu:5981": "sarvalakṣaṇasaṃpannāḥ sarvābharaṇabhūṣitāḥ // SvaT_10.1166 //",
  "GR13svact_pu:5982": "sarvaiśvaryasusampūrṇāś cārucandrārdhaśekharāḥ /",
  "GR13svact_pu:5983": "śatapatrābjabhākāraiḥ śuddhahārenduraśmibhiḥ // SvaT_10.1167 //",
  "GR13svact_pu:5984": "nānāratnojjvalaiścitraiḥ prākāraistoraṇākulaiḥ /",
  "GR13svact_pu:5985": "īśvarānugatāḥ sarve tiṣṭhanti bhuvaneṣu te // SvaT_10.1168 //",
  "GR13svact_pu:5986": "tamārādhayituṃ devaṃ pūjyante sarvakarmasu /",
  "GR13svact_pu:5987": "vrataṃ pāśupataṃ divyaṃ ye caranti jitendriyāḥ // SvaT_10.1169 //",
  "GR13svact_pu:5988": "bhasmaniṣṭhā japadhyānās te vrajantyeśvaraṃ padam /",
  "GR13svact_pu:5989": "tatreśvarastu bhagavān devadevo nirañjanaḥ // SvaT_10.1170 //",
  "GR13svact_pu:5990": "adhikāraṃ prakurute śivecchāvidhicoditaḥ /",
  "GR13svact_pu:5991": "daśa pañca ca śodhyāni bhuvanānīśvare kramāt // SvaT_10.1171 //",
  "GR13svact_pu:5992": "tālukordhve vijānīyād dīkṣākāle varānane /",
  "GR13svact_pu:5993": "śuddhāvaraṇamūrdhvaṃ tu tasmiñcchaktidvayaṃ smṛtam // SvaT_10.1172 //",
  "GR13svact_pu:5994": "jñānaṃ kriyā ca vikhyātaṃ dve vidye cāpyataḥ param /",
  "GR13svact_pu:5995": "bhāvasaṃjñāpyabhāvākhyā tasmiñcchaktidvaye smṛte // SvaT_10.1173 //",
  "GR13svact_pu:5996": "tejeśaśca dhruveśaśca pramāṇānāṃ paraṃ padam /",
  "GR13svact_pu:5997": "pramāṇāvaraṇe cordhve kathayāmi ca mānataḥ // SvaT_10.1174 //",
  "GR13svact_pu:5998": "brahmā rudraḥ pratodaśca anantaśca caturthakaḥ /",
  "GR13svact_pu:5999": "suśuddhāvaraṇaṃ cordhve tatra rudratrayaṃ viduḥ // SvaT_10.1175 //",
  "GR13svact_pu:6000": "ekākṣaḥ piṅgalo haṃsaḥ kathitaṃ tu samāsataḥ /",
  "GR13svact_pu:6001": "śivāvaraṇamūrdhvaṃ tu tatraiko dhruvasaṃjñakaḥ // SvaT_10.1176 //",
  "GR13svact_pu:6002": "saṃsthito rudrarājasya mokṣāvaraṇamūrdhvataḥ /",
  "GR13svact_pu:6003": "ekādaśaiva rudrāṃśca kathayāmi samāsataḥ // SvaT_10.1177 //",
  "GR13svact_pu:6004": "brahmadankidiṇḍimuṇḍāḥ saurabhaśca tathaivaca /",
  "GR13svact_pu:6005": "janmamṛtyuharaścaiva praṇītaḥ sukhaduḥkhadaḥ // SvaT_10.1178 //",
  "GR13svact_pu:6006": "vijṛmbhitaḥ samākhyātā stālūrdhve tu vyavasthitāḥ /",
  "GR13svact_pu:6007": "punarūrdhve dhruvaṃ jñeyaṃ nirañjanapadaṃ śubham // SvaT_10.1179 //",
  "GR13svact_pu:6008": "īśaśaktitrayaṃ mūrdhni kathitaṃ cānupūrvaśaḥ /",
  "GR13svact_pu:6009": "icchāśaktyabhidhānāyāḥ antarbhūtāḥ prakīrtitāḥ // SvaT_10.1180 //",
  "GR13svact_pu:6010": "prabuddhāvaraṇaṃ cordhve kathayāmi samāsataḥ /",
  "GR13svact_pu:6011": "prītaḥ pramuditaścaiva pramodaśca pralambakaḥ // SvaT_10.1181 //",
  "GR13svact_pu:6012": "viṣṇurmadana evātha gahanaḥ prathitastathā /",
  "GR13svact_pu:6013": "rudrāṣṭakaṃ samākhyātaṃ vijñeyaṃ prāgdiśaḥ kramāt // SvaT_10.1182 //",
  "GR13svact_pu:6014": "samayāvaraṇaṃ cordhve kathayāmi samāsataḥ /",
  "GR13svact_pu:6015": "prabhavaḥ samayaḥ kṣudro vimalaśca śivastathā // SvaT_10.1183 //",
  "GR13svact_pu:6016": "tato ghanaḥ samākhyāto nirañjanastataḥ param /",
  "GR13svact_pu:6017": "rudroṅkārastu pañcaite tālūrdhve tu vijānata // SvaT_10.1184 //",
  "GR13svact_pu:6018": "ekonaṣaṣṭirbhuvanaṃ jñānaśaktyāditaḥ kramāt /",
  "GR13svact_pu:6019": "rudroṅkārāntamityetad dīkṣākāle viśodhayet // SvaT_10.1185 //",
  "GR13svact_pu:6020": "ekaikasya parīvāraḥ koṭyo 'nekāḥ sahasraśaḥ /",
  "GR13svact_pu:6021": "trinetrā varadāḥ sarve śuddhasāmarthyavigrahāḥ // SvaT_10.1186 //",
  "GR13svact_pu:6022": "śuddhasphaṭikasaṅkāśā daśabāhvinduśekharāḥ /",
  "GR13svact_pu:6023": "triśūlapāṇayaḥ sarve jaṭāmukuṭamaṇḍitāḥ // SvaT_10.1187 //",
  "GR13svact_pu:6024": "sarve sarvaguṇopetāḥ sarvajñāḥ sarvadeśvarāḥ /",
  "GR13svact_pu:6025": "sārvalakṣaṇasaṃpūrṇāḥ sarvābharaṇabhūṣitāḥ // SvaT_10.1188 //",
  "GR13svact_pu:6026": "rudrakanyāsamākīrṇā divyairūpairmanoharaiḥ /",
  "GR13svact_pu:6027": "saṃkriḍante puravaraiḥ śivecchāvidhicoditāḥ // SvaT_10.1189 //",
  "GR13svact_pu:6028": "īśvarasya tathordhve tu adhaścaiva sadāśivāt /",
  "GR13svact_pu:6029": "suśivāvaraṇaṃ cordhve tasmiñjñeyaḥ sadāśivaḥ // SvaT_10.1190 //",
  "GR13svact_pu:6030": "tripañcanayano devaś candrārdhakṛtaśekharaḥ /",
  "GR13svact_pu:6031": "vaktrapañcakasaṃyukto daśabāhurmahābalaḥ // SvaT_10.1191 //",
  "GR13svact_pu:6032": "śuddhasphaṭikasaṅkāśaḥ sphuranvai dīptatejasā /",
  "GR13svact_pu:6033": "siṃhāsanopaviṣṭastu śvetapadmāsanasthitaḥ // SvaT_10.1192 //",
  "GR13svact_pu:6034": "pañcabrahmāṅgasahitaḥ sakalādyaiḥ samanvitaḥ /",
  "GR13svact_pu:6035": "daśabhiśca śivairyukto rudrāṣṭādaśakānvitaḥ // SvaT_10.1193 //",
  "GR13svact_pu:6036": "sakalo niṣkalaḥ śūnyaḥ kalāḍhyaḥ khamalaṅkṛtaḥ /",
  "GR13svact_pu:6037": "kṣapaṇaśca kṣayāntasthaḥ kaṇṭhyauṣṭhyaścāṣṭamaḥ smṛtaḥ // SvaT_10.1194 //",
  "GR13svact_pu:6038": "bhruvormadhye tu vijñeyo devadevaḥ sadāśivaḥ /",
  "GR13svact_pu:6039": "sakalādyairvṛto devaḥ oṃkāreśādibhiḥ kramāt // SvaT_10.1195 //",
  "GR13svact_pu:6040": "oṃkāreśaḥ śivo dīptaḥ kāraṇeśo daśeśakaḥ /",
  "GR13svact_pu:6041": "suśivaścaiva kāleśaḥ sūkṣmarūpaḥ sutejasaḥ // SvaT_10.1196 //",
  "GR13svact_pu:6042": "śarvaśca daśamaḥ proktaḥ ūrdhvāntaṃ saṃvyavasthitāḥ /",
  "GR13svact_pu:6043": "rudrāścāṣṭādaśa bahiḥ teṣāṃ nāmāni vai śṛṇu // SvaT_10.1197 //",
  "GR13svact_pu:6044": "vijayastvatha niḥśvāsaḥ svayambhūścāgnivīrarāṭ /",
  "GR13svact_pu:6045": "rauravo mukuṭo visaraś candro bimbaḥ pragītavān // SvaT_10.1198 //",
  "GR13svact_pu:6046": "lalitaḥ siddharudraśca santānaḥ śarva eva ca /",
  "GR13svact_pu:6047": "paraśca kiraṇaścaiva pārameśvara eva ca // SvaT_10.1199 //",
  "GR13svact_pu:6048": "sādākhyastu samākhyātaḥ sakalo mantravigrahaḥ /",
  "GR13svact_pu:6049": "sarvakāraṇamadhyakṣaḥ sṛṣṭisaṃhārakārakaḥ // SvaT_10.1200 //",
  "GR13svact_pu:6050": "bhuktimuktipradātā ca sādhakānāṃ kriyāvatām /",
  "GR13svact_pu:6051": "koṭayaḥ saptamantrāṇām āsane tasya saṃsthitāḥ // SvaT_10.1201 //",
  "GR13svact_pu:6052": "āsanaṃ lakṣapatrāḍhyaṃ candrakoṭyayutaprabham /",
  "GR13svact_pu:6053": "vāmādyairvibhupūrvaiśca pañcavaktraistrilocanaiḥ // SvaT_10.1202 //",
  "GR13svact_pu:6054": "tārādyaiḥ śaktibhedaiśca prāgdiśaḥ parivāritam /",
  "GR13svact_pu:6055": "jñānaśaktiḥ kriyāśaktir vāme dakṣiṇataḥ sthite // SvaT_10.1203 //",
  "GR13svact_pu:6056": "icchāśaktiḥ parādevi yayā sarvamadhiṣṭhitam /",
  "GR13svact_pu:6057": "utpattisthitisaṃhārāṃs tirobhāvamanugraham // SvaT_10.1204 //",
  "GR13svact_pu:6058": "yayā karoti deveśaḥ sarvadā sarvamadhvani /",
  "GR13svact_pu:6059": "tasyotsaṅgagatā sā tu nityaṃ caivātmavartinī // SvaT_10.1205 //",
  "GR13svact_pu:6060": "sā cecchā devadevasya śivasya paramātmanaḥ /",
  "GR13svact_pu:6061": "sa evāpararūpeṇa pañcamantramahātanuḥ // SvaT_10.1206 //",
  "GR13svact_pu:6062": "icchārūpadharaḥ śrīmān devadevaḥ sadāśivaḥ /",
  "GR13svact_pu:6063": "śaktayastasya yāḥ proktāḥ tathā vai mantranāyakāḥ // SvaT_10.1207 //",
  "GR13svact_pu:6064": "ekaikaṃ parito devi padmairarbudakoṭibhiḥ /",
  "GR13svact_pu:6065": "tathā kharvanikharvaiśca pratirūpairmahābalaiḥ // SvaT_10.1208 //",
  "GR13svact_pu:6066": "vidyārūpaiḥ svarūpāḍhair aprameyaguṇānvitaiḥ /",
  "GR13svact_pu:6067": "sarvalakṣaṇasaṃpannaiḥ sarvābharaṇabhūṣitaiḥ // SvaT_10.1209 //",
  "GR13svact_pu:6068": "hāsyalāsyavilāsāḍhyair bhrūkṣeponmadavibhramaiḥ /",
  "GR13svact_pu:6069": "candrakoṭiśataprakhyaiḥ prasravadbhirivāmṛtam // SvaT_10.1210 //",
  "GR13svact_pu:6070": "tābhiḥ sārdhaṃ sadā rudrāḥ prakīḍantīcchayā prabhoḥ /",
  "GR13svact_pu:6071": "puravaraiḥ sarvatobhadraiś candrakoṭisamaprabhaiḥ // SvaT_10.1211 //",
  "GR13svact_pu:6072": "māyādharmavinirmuktā nirmalā vigatajvarāḥ /",
  "GR13svact_pu:6073": "adhikāraṃ prakurvanti sarvajñāmoghaśaktayaḥ // SvaT_10.1212 //",
  "GR13svact_pu:6074": "adhikārakṣaye śāntā jāyante sarvagāḥ śivāḥ /",
  "GR13svact_pu:6075": "parapreryāḥ punarbhūyo na bhavanti kadācana // SvaT_10.1213 //",
  "GR13svact_pu:6076": "suśivāvaraṇaṃ khyātaṃ mantragarbhaṃ varānane /",
  "GR13svact_pu:6077": "bindvāvaraṇamūrdhve 'taś candrakoṭisamaprabham // SvaT_10.1214 //",
  "GR13svact_pu:6078": "tatra padmaṃ mahādīptaṃ daśakoṭisamanvitam /",
  "GR13svact_pu:6079": "tatra padme sthito devaḥ śāntyatīto mahādyutiḥ // SvaT_10.1215 //",
  "GR13svact_pu:6080": "pañcavaktro viśālākṣo daśabāhustrīlocanaḥ /",
  "GR13svact_pu:6081": "taḍitsahasrapuñjābhaḥ sphuranmāṇikyamaṇḍitaḥ // SvaT_10.1216 //",
  "GR13svact_pu:6082": "nivṛttiśca pratiṣṭhā ca vidyā śāntistathaiva ca /",
  "GR13svact_pu:6083": "parivāraḥ smṛtastasya śāntyatītasya suvrate // SvaT_10.1217 //",
  "GR13svact_pu:6084": "tasya vāme tu digbhāge śāntyatītā vyavasthitā /",
  "GR13svact_pu:6085": "pañcavaktrāḥ smṛtāḥ sarvā daśabāhvinduśekharāḥ // SvaT_10.1218 //",
  "GR13svact_pu:6086": "bindutattvaṃ samākhyātaṃ purakoṭyarbudairvṛtam /",
  "GR13svact_pu:6087": "ardhacandrastadūrdhve tu tadūrdhve tu nirodhikā // SvaT_10.1219 //",
  "GR13svact_pu:6088": "ete dve tu mahāsthāne pañcapañcakalānvite /",
  "GR13svact_pu:6089": "jyotsnā jyotsnāvatī kāntiḥ suprabhā vimalā śivā // SvaT_10.1220 //",
  "GR13svact_pu:6090": "ardhacandre sthitāhyetā nirodhinyāṃ śṛṇu priye /",
  "GR13svact_pu:6091": "rundhanī rodhanī raudrī jñānabodhā tamopahā // SvaT_10.1221 //",
  "GR13svact_pu:6092": "ardhamātraḥ smṛto binduḥ svarūpaśca catuṣkalaḥ /",
  "GR13svact_pu:6093": "tasyāpyardhamardhacandras tv aṣṭāṃśaśca nirodhikā // SvaT_10.1222 //",
  "GR13svact_pu:6094": "nirodhayati devānsā brahmādyāṃstu varānane /",
  "GR13svact_pu:6095": "nirodhinīti vikhyātā tāṃ bhittvā tu varānane // SvaT_10.1223 //",
  "GR13svact_pu:6096": "sādākhyaparabhāvena pañcamantrakahātanuḥ /",
  "GR13svact_pu:6097": "tasyordhve tu smṛto nādaḥ sa kiñjalkarajaḥ prabhaḥ // SvaT_10.1224 //",
  "GR13svact_pu:6098": "mahadbhiḥ puruṣairvyāptaḥ sūryakoṭyayutaprabhaiḥ /",
  "GR13svact_pu:6099": "teṣāṃ vai nāyikā vaksye bhuvane pañcasaṅkhyayā // SvaT_10.1225 //",
  "GR13svact_pu:6100": "indhikā dīpikā caiva rocikā mocikā tathā /",
  "GR13svact_pu:6101": "ūrdhvagā tu samākhyātā kalātveṣā tu pañcamī // SvaT_10.1226 //",
  "GR13svact_pu:6102": "tasminpadmaṃ suvistīrṇaṃ ūrdhvageśaḥ sthitaḥ prabhuḥ /",
  "GR13svact_pu:6103": "candrārbudapratīkāśaḥ pañcavaktrastrilocanaḥ // SvaT_10.1227 //",
  "GR13svact_pu:6104": "candrārdhaśekharaḥ śānto daśabāhurmahātanuḥ /",
  "GR13svact_pu:6105": "indhikādivṛto devaḥ śūlapāṇirjaṭādharaḥ // SvaT_10.1228 //",
  "GR13svact_pu:6106": "ūrdhvagā tu kalā tasya nityamutsaṅgagāminī /",
  "GR13svact_pu:6107": "tataḥ suṣumṇābhuvanaṃ suṣumṇā tatra saṃsthitā // SvaT_10.1229 //",
  "GR13svact_pu:6108": "suṣumṇeśaḥ sthitastatra candrakoṭyayutaprabhaḥ /",
  "GR13svact_pu:6109": "daśabāhustrinetraśca śvetapadmoparisthitaḥ // SvaT_10.1230 //",
  "GR13svact_pu:6110": "śaśāṅkaśekharaḥ śrīmān pañcavaktro mahātanuḥ /",
  "GR13svact_pu:6111": "iḍā ca piṅgalā caiva vāmadakṣiṇataḥ sthite // SvaT_10.1231 //",
  "GR13svact_pu:6112": "suṣumṇā tu varārohe tuṣārakaṇadhūsarā /",
  "GR13svact_pu:6113": "śvetapadmakarā devī padmamālāvibhūṣitā // SvaT_10.1232 //",
  "GR13svact_pu:6114": "pañcavaktrā suśobhāḍhyā trinetrā śūladhāriṇī /",
  "GR13svact_pu:6115": "tasyotsaṅgagatā devī dhyātavyā sādhakādibhiḥ // SvaT_10.1233 //",
  "GR13svact_pu:6116": "grathitastu tayā sarvas tv adhvāyamadha ūrdhvagaḥ /",
  "GR13svact_pu:6117": "nāḍyādhārastu nādo vai bhittvā sarvamidaṃ jagat // SvaT_10.1234 //",
  "GR13svact_pu:6118": "adhaḥśaktyā vinirgataya yāvadbrahmāṇamūrdhvataḥ /",
  "GR13svact_pu:6119": "nāḍyā brahmabile līnas tv avyaktadhvanirakṣaraḥ // SvaT_10.1235 //",
  "GR13svact_pu:6120": "nadate sarvabhūteṣu śivaśaktyā tvadhiṣṭhitaḥ /",
  "GR13svact_pu:6121": "evaṃ jñātvā varārohe śodhayettaṃ śivādhvare // SvaT_10.1236 //",
  "GR13svact_pu:6122": "tato brahmabilaṃ jñeyaṃ rudrakoṭyarbudānvitam /",
  "GR13svact_pu:6123": "tatra brahmā paro jñeyaḥ śaśāṅkaśatasaprabbhaḥ // SvaT_10.1237 //",
  "GR13svact_pu:6124": "daśabāhustrinetraśca pañcavaktrenduśekharaḥ /",
  "GR13svact_pu:6125": "triśūlapāṇirbhagavāñ jaṭāmukuṭamaṇḍitaḥ // SvaT_10.1238 //",
  "GR13svact_pu:6126": "brahmāṇi tu parā śaktir yā sā mokṣapathe sthitā /",
  "GR13svact_pu:6127": "dvāraṃ yā mokṣamārgasya rodhayitvā vyavasthitā // SvaT_10.1239 //",
  "GR13svact_pu:6128": "mokṣamārgapradātrī ca brahmotsaṅge ca saṃsthitā /",
  "GR13svact_pu:6129": "tāṃ bhittvātra varārohe gantavyamūrdhvataḥ priye // SvaT_10.1240 //",
  "GR13svact_pu:6130": "ata ūrdhvaṃ sthitā śaktiḥ prasuptabhujagākṛtiḥ /",
  "GR13svact_pu:6131": "ādhāro bhuvanānāṃ sā tāṃ pravakṣyāmi suvrate // SvaT_10.1241 //",
  "GR13svact_pu:6132": "sūkṣmā caiva susūkṣmā ca tathā cānyāmṛtāmitā /",
  "GR13svact_pu:6133": "vyāpinī madhyato jñeyā śeṣāḥ pūrvāditaḥ kramāt // SvaT_10.1242 //",
  "GR13svact_pu:6134": "pañcavaktrāstrinetrāśca sutejaskā mahābalāḥ /",
  "GR13svact_pu:6135": "śaktitattvaṃ samākhyātaṃ śivatattvaṃ śṛṇu priye // SvaT_10.1243 //",
  "GR13svact_pu:6136": "puraśreṣṭhairanekaistu samantātparivāritam /",
  "GR13svact_pu:6137": "hemaprākāraracitaṃ ratnamāṇikyamaṇḍitam // SvaT_10.1244 //",
  "GR13svact_pu:6138": "aśeṣabhogasampannaṃ sarvakāmaguṇodayam /",
  "GR13svact_pu:6139": "bhuvanāni pravakṣyāmi tatraiva saṃsthitāni tu // SvaT_10.1245 //",
  "GR13svact_pu:6140": "vyāpakaṃ vyomarūpaṃ ca anantānāthanāśritam /",
  "GR13svact_pu:6141": "kāraṇānāṃ pañcakaṃ ca śivatattve vyavasthitam // SvaT_10.1246 //",
  "GR13svact_pu:6142": "tatra padmaṃ suvisthīrṇam anantānantasambhavam /",
  "GR13svact_pu:6143": "tasya padmasya madhyastho devaścāyamanāśritaḥ // SvaT_10.1247 //",
  "GR13svact_pu:6144": "pañcavaktradharaḥ śāntaḥ sarvajñaḥ parameśvaraḥ /",
  "GR13svact_pu:6145": "daśabāhurmahādīptaḥ sṛṣṭisaṃhārakārakaḥ // SvaT_10.1248 //",
  "GR13svact_pu:6146": "sarvānugrahakartā ca praṇatārtivināśanaḥ /",
  "GR13svact_pu:6147": "bhuktimuktipradātā ca sūryakoṭyarbudaprabhaḥ // SvaT_10.1249 //",
  "GR13svact_pu:6148": "sphuranmukuṭamāṇikyaḥ samantādupaśobhitaḥ /",
  "GR13svact_pu:6149": "divyāmbaradharo devo divyagandhānulepanaḥ // SvaT_10.1250 //",
  "GR13svact_pu:6150": "padmāsanonnatoraskaḥ śaśāṅkakṛtaśekharaḥ /",
  "GR13svact_pu:6151": "ābaddhamaṇiparyaṅkaś cāmarotkṣepavījitaḥ // SvaT_10.1251 //",
  "GR13svact_pu:6152": "rudrakoṭyarbudānīkaiḥ samantādupaśobhitaḥ /",
  "GR13svact_pu:6153": "vyāpinī vyomarūpā cā- nantānāthātvanāśritā // SvaT_10.1252 //",
  "GR13svact_pu:6154": "pañcavaktrā mahāvīryā daśabāhvinduśekharāḥ /",
  "GR13svact_pu:6155": "trinetrāḥ śūlahastāśca kāraṇaiśca samanvitāḥ // SvaT_10.1253 //",
  "GR13svact_pu:6156": "pūrvādyuttaraparyantā etāścaiva vyavasthitāḥ /",
  "GR13svact_pu:6157": "anāśrito madhyagastu saṃsthitaḥ prabhuravyayaḥ // SvaT_10.1254 //",
  "GR13svact_pu:6158": "anāśritakalā devī tasyotsaṅge ca saṃsthitā /",
  "GR13svact_pu:6159": "evaṃ vai śivatattvaṃ tu kathitaṃ tava sundari // SvaT_10.1255 //",
  "GR13svact_pu:6160": "śodhayitvā tataścordhvaṃ śaktiścaiva parā smṛtā /",
  "GR13svact_pu:6161": "samanā nāma sā jñeyā manaścordhvaṃ na jāyate // SvaT_10.1256 //",
  "GR13svact_pu:6162": "paripāṭyā sthitānāṃ tu pṛthivyādiśivāvadhau /",
  "GR13svact_pu:6163": "sarveṣāṃ kāraṇānāṃ ca kartṛbhūtā vyavasthitā // SvaT_10.1257 //",
  "GR13svact_pu:6164": "bibhartyaṇḍānyanekāni śivena samadhiṣṭhitā /",
  "GR13svact_pu:6165": "tatrāruḍhastu kurute śivaḥ paramakāraṇam // SvaT_10.1258 //",
  "GR13svact_pu:6166": "sṛṣṭisthitisamāhāraṃ tirobhāvamanugraham /",
  "GR13svact_pu:6167": "hetukartā maheśānaḥ sarvakāraṇakāraṇam // SvaT_10.1259 //",
  "GR13svact_pu:6168": "samanā nāma yā śaktiḥ sā tasya karaṇaṃ smṛtam /",
  "GR13svact_pu:6169": "tayādhitiṣṭheddeveśo hy adhaḥkāraṇapañcakam // SvaT_10.1260 //",
  "GR13svact_pu:6170": "anāśritasya devasya kāraṇaṃ seyamāśritā /",
  "GR13svact_pu:6171": "sa vai prerayate bhūyas tv anāthaṃ tu jagatpatim // SvaT_10.1261 //",
  "GR13svact_pu:6172": "anāthaścāpyananteśam ananto vyomarūpiṇam /",
  "GR13svact_pu:6173": "vyomavyāpī mahādevo vyāpinaṃ bodhayetprabhum // SvaT_10.1262 //",
  "GR13svact_pu:6174": "vyāpinī karaṇaṃ tasya kartā vai vyāpyasau prabhuḥ /",
  "GR13svact_pu:6175": "karmarūpā sthitā māyā yadadhaḥ śaktikuṇḍalī // SvaT_10.1263 //",
  "GR13svact_pu:6176": "nādabindvātmakaṃ kāryam ityādijagadudbhavaḥ /",
  "GR13svact_pu:6177": "yatsadāśivaparyantaṃ pārthivādyaṃ ca suvrate // SvaT_10.1264 //",
  "GR13svact_pu:6178": "tatsarvaṃ prākṛtaṃ jñeyaṃ vināśotpattisaṃyutam /",
  "GR13svact_pu:6179": "yā sā śaktiḥ purā proktā samanā tvadhvamūrdhani // SvaT_10.1265 //",
  "GR13svact_pu:6180": "sphuratsūryasahasrābha- kiraṇānantabhāsvarā /",
  "GR13svact_pu:6181": "dhyātvā caitāṃ samāvāhya sthāpayettu vidhānavit // SvaT_10.1266 //",
  "GR13svact_pu:6182": "upacāraṃ tataḥ kṛtvā vāgīśyāvāhanaṃ tathā /",
  "GR13svact_pu:6183": "sthāpanaṃ pūjanaṃ caiva paśoryāgaṃ tathaiva ca // SvaT_10.1267 //",
  "GR13svact_pu:6184": "garbhadhāritvajanane adhikāraṃ tathaiva ca /",
  "GR13svact_pu:6185": "yogaṃ bhogaṃ layaṃ caiva niṣkṛtiṃ tadanantaram // SvaT_10.1268 //",
  "GR13svact_pu:6186": "bhuvanādhipahomaṃ ca bhuvanādhipavāsinām /",
  "GR13svact_pu:6187": "bhuvanānāṃ yathāyogaṃ homaṃ kṛtvā varānane // SvaT_10.1269 //",
  "GR13svact_pu:6188": "tritattvaṃ śadhayeccāto 'vayavāṃśca yathākramam /",
  "GR13svact_pu:6189": "viśleṣapāśacchedau ca kṛtvā pūrṇāṃ tu pātayet // SvaT_10.1270 //",
  "GR13svact_pu:6190": "prāyaścittaṃ tato hutvā kartarīmabhimantrayet /",
  "GR13svact_pu:6191": "śikhāṃ cchitvā samarpyaitāṃ śiśuṃ saṃsnāpayedguruḥ // SvaT_10.1271 //",
  "GR13svact_pu:6192": "ācāryaḥ prayato bhūtvā sakalīkaraṇādikam /",
  "GR13svact_pu:6193": "sruco 'gre tu śikhāṃ kṛtvā hutvā snāyādanantaram // SvaT_10.1272 //",
  "GR13svact_pu:6194": "sakalīkaraṇaṃ kṛtvā ācāryastu varānane /",
  "GR13svact_pu:6195": "śiśorapi vidhiṃ kṛtvā śivakumbhaṃ samarcayet // SvaT_10.1273 //",
  "GR13svact_pu:6196": "bhairavaṃ madhyadeśasthaṃ bhairavāgniṃ samarcayet /",
  "GR13svact_pu:6197": "pūrṇāṃ sampūrya vidhivad vāmamantramanusmaran // SvaT_10.1274 //",
  "GR13svact_pu:6198": "pūrvoktalakṣaṇenaiva proccarettaṃ prayatnataḥ /",
  "GR13svact_pu:6199": "heyādhvānamadhaḥ kurvan necayettaṃ varānane // SvaT_10.1275 //",
  "GR13svact_pu:6200": "yāvatsā samanā śaktiḥ tadūrdhve conmanā smṛtā /",
  "GR13svact_pu:6201": "nātra kālaḥ kalāścāro na tattvaṃ na ca devatāḥ // SvaT_10.1276 //",
  "GR13svact_pu:6202": "sunirvāṇaṃ paraṃ śuddhaṃ guruvaktraṃ taducyate /",
  "GR13svact_pu:6203": "tadatītaṃ varārohe paraṃ tattvamanāmayam // SvaT_10.1277 //",
  "GR13svact_pu:6204": "guruvaktraprayogeṇa tasminyojyeta śāśvate /",
  "GR13svact_pu:6205": "niṣkampe kāraṇātīte viraje nirmale śubhe // SvaT_10.1278 //",
  "GR13svact_pu:6206": "sarvajñe parame tattve vyomātīte hyatīndriye /",
  "GR13svact_pu:6207": "ityadhvā caiṣa vai proktaḥ samāsena mayānaghe // SvaT_10.1279 //",
  "GR13svact_pu:6208": "jñātvā caivaṃ mahādevi prayāti paramaṃ padam /",
  "GR13svact_pu:6209": "dehe deve ca śiṣye ca kalaśe hyagnimadhyataḥ /",
  "GR13svact_pu:6210": "evaṃ jñātvā varārohe mucyate mocayatyapi // SvaT_10.1280 //",
  "GR13svact_pu:6211": "iti svacchandatantre daśamaḥ paṭalaḥ samāptaḥ",
  "GR13svact_pu:6212": "ekādaśaḥ paṭalaḥ",
  "GR13svact_pu:6213": "%% 129 is a 2-pāda verse",
  "GR13svact_pu:6214": "%% 158 is a 6-pāda verse",
  "GR13svact_pu:6215": "śrīdevyuvāca",
  "GR13svact_pu:6216": "adhvāyaṃ tu mayā jñātas tvatprasādāt surādhipa /",
  "GR13svact_pu:6217": "jagatsṛṣṭistvayā deva sūcitā na tu varṇitā // SvaT_11.1 //",
  "GR13svact_pu:6218": "adhvasṛṣṭiṃ mahādeva kathayasva prasādataḥ /",
  "GR13svact_pu:6219": "śrībhairava uvāca",
  "GR13svact_pu:6220": "yo 'sau sūkṣmaḥ paro devaḥ kāraṇaṃ sarvagaḥ śivaḥ // SvaT_11.2 //",
  "GR13svact_pu:6221": "nimittakāraṇaṃ so 'tra kathitastava suvrate /",
  "GR13svact_pu:6222": "akāmātsaṃsṛjetsarvaṃ jagat sthāvarajaṅgamam // SvaT_11.3 //",
  "GR13svact_pu:6223": "svatejasā varārohe vyoma saṃkṣobhya līlayā /",
  "GR13svact_pu:6224": "upādānaṃ tu tatproktaṃ saṃkṣubdhaṃ samavāyataḥ // SvaT_11.4 //",
  "GR13svact_pu:6225": "tasmācchūnyaṃ samutpannaṃ śūnyātsparśasamudbhavaḥ /",
  "GR13svact_pu:6226": "tasmānnādaḥ samutpannaḥ pūrvaṃ vai kathitastava // SvaT_11.5 //",
  "GR13svact_pu:6227": "aṣṭadhā sa tu deveśi vyaktaḥ śabdaprabhedataḥ /",
  "GR13svact_pu:6228": "ghoṣo rāvaḥ svanaḥ śabdaḥ sphoṭākhyo dhvanireva ca // SvaT_11.6 //",
  "GR13svact_pu:6229": "jhāṅkāro dhvaṅkṛtaścaiva aṣṭau śabdāḥ prakīrtitāḥ /",
  "GR13svact_pu:6230": "navamastu mahāśabdaḥ sarveṣāṃ vyāpakaḥ smṛtaḥ // SvaT_11.7 //",
  "GR13svact_pu:6231": "nadatyasau sadā yasmāt sarvabhūteṣvavasthitaḥ /",
  "GR13svact_pu:6232": "tasmāt sadāśivo devo vyakto vai dṛkkriyātmakaḥ // SvaT_11.8 //",
  "GR13svact_pu:6233": "nādādbinduḥ samutpannaḥ sūryakoṭisamaprabhaḥ /",
  "GR13svact_pu:6234": "sa caiva daśadhā jñeyo daśatattvaphalapradaḥ // SvaT_11.9 //",
  "GR13svact_pu:6235": "daśadhā varṇarūpeṇa daśadaivatasaṃyutaḥ /",
  "GR13svact_pu:6236": "bindoḥ sadāśivo jñeyaḥ so 'ṣṭabhedāṅgasaṃyutaḥ // SvaT_11.10 //",
  "GR13svact_pu:6237": "pañcabrahmakalābhiśca vidyāṅgaiḥ śaktibhiryutaḥ /",
  "GR13svact_pu:6238": "pañcabhiśca mahājñānair mūrtibhiśca samanvitaḥ // SvaT_11.11 //",
  "GR13svact_pu:6239": "sa evāpararūpeṇa paramātmā śivo 'vyayaḥ /",
  "GR13svact_pu:6240": "dvidhāvasthaḥ sa ca jñeyaḥ soccāroccāravarjitaḥ // SvaT_11.12 //",
  "GR13svact_pu:6241": "mudrāmantrasvarūpeṇa sa eva ca punardvidhā /",
  "GR13svact_pu:6242": "kriyājñānasvarūpeṇa icchārūpasvarūpataḥ // SvaT_11.13 //",
  "GR13svact_pu:6243": "śabdāvabodharūpeṇa vasturūpasvarūpataḥ /",
  "GR13svact_pu:6244": "sthūlaḥ sūkṣmaḥ paraścaiva parātīto nirañjanaḥ // SvaT_11.14 //",
  "GR13svact_pu:6245": "vyomarūpasvarūpeṇa samanonmana eva ca /",
  "GR13svact_pu:6246": "unmanātīto deveśi śivo jñeyaḥ śivāgame // SvaT_11.15 //",
  "GR13svact_pu:6247": "unmanāsamanāsthānaṃ śivena samadhiṣṭhitam /",
  "GR13svact_pu:6248": "pañcakāraṇarūpeṇa tadadhaḥ punareva saḥ // SvaT_11.16 //",
  "GR13svact_pu:6249": "kāraṇaṃ pañcakaṃ devi adhiṣṭhāya tvadhastataḥ /",
  "GR13svact_pu:6250": "vyāpakaḥ śaktimūrdhastho biladvāramanāśritaḥ // SvaT_11.17 //",
  "GR13svact_pu:6251": "anantaśca suṣumneśas tv anāthaścordhvagastathā /",
  "GR13svact_pu:6252": "vyomarūpī mahādevi bindvīśaḥ parikīrtitaḥ // SvaT_11.18 //",
  "GR13svact_pu:6253": "anāśritaḥ svayaṃ brahmā samadhiṣṭhāya saṃsthitaḥ /",
  "GR13svact_pu:6254": "anātho viṣṇurityuktas tv ananto rudra eva ca // SvaT_11.19 //",
  "GR13svact_pu:6255": "vyomarūpīśvaraḥ prokto vyāpī caiva sadāśivaḥ /",
  "GR13svact_pu:6256": "vyāpakaśca punardevi hāṭakaḥ parameśvaraḥ // SvaT_11.20 //",
  "GR13svact_pu:6257": "vidyāmantragaṇairyuktaḥ saptapātālanāyakaḥ /",
  "GR13svact_pu:6258": "anantaścaiva deveśi rudraḥ kālāgnivigrahaḥ // SvaT_11.21 //",
  "GR13svact_pu:6259": "anātho 'nantarūpeṇa sthitaścādhvani dhārakaḥ /",
  "GR13svact_pu:6260": "anāśrito mahādevi sthito vai hūhukaḥ prabhuḥ // SvaT_11.22 //",
  "GR13svact_pu:6261": "svaśaktyāśritaḥ sa bhavāṃs tena gītastvanāśritaḥ /",
  "GR13svact_pu:6262": "tasyāśritaṃ jagatsarvam unmanyantaṃ varānane // SvaT_11.23 //",
  "GR13svact_pu:6263": "saṃsthitaścāmbhaso mūrdhni śaktyādhārastu hūhukaḥ /",
  "GR13svact_pu:6264": "aptattvaṃ caiva tadadha āgneyaṃ tadanantaram // SvaT_11.24 //",
  "GR13svact_pu:6265": "vāyavyaṃ nābhasaṃ caiva tanmātrāṇīndriyāṇi ca /",
  "GR13svact_pu:6266": "viṣayāśca manaścaiva ahaṃkārastvanukramāt // SvaT_11.25 //",
  "GR13svact_pu:6267": "bauddhaṃ gauṇaṃ ca deveśi prākṛtaṃ pauruṣaṃ tathā /",
  "GR13svact_pu:6268": "niyatiḥ kālarāgau ca vidyā caiva kalā tathā // SvaT_11.26 //",
  "GR13svact_pu:6269": "māyātattvaṃ tathā vidyā īśvaraśca sadāśivaḥ /",
  "GR13svact_pu:6270": "bindvardhendunirodhī ca nādo nāḍī tvataḥ param // SvaT_11.27 //",
  "GR13svact_pu:6271": "adho brahmabilaṃ devi śaktitattvaṃ tataḥ param /",
  "GR13svact_pu:6272": "pañcakāraṇasaṃyuktā vyāpinī ca tataḥ param // SvaT_11.28 //",
  "GR13svact_pu:6273": "samanā unmanā caiva prakriyāṇḍairyutā priye /",
  "GR13svact_pu:6274": "evaṃ vai prakriyāṇḍaṃ tu adhordhvaṃ saṃvyavasthitam // SvaT_11.29 //",
  "GR13svact_pu:6275": "evaṃvidhānyadho 'dho vai ūrdhvordhvaṃ ca samantataḥ /",
  "GR13svact_pu:6276": "yathā ātmāṇavo devi asaṃkhyātā vyavasthitāḥ // SvaT_11.30 //",
  "GR13svact_pu:6277": "evaṃ vai prakriyāṇḍāni tv asaṃkhyeyānyanekaśaḥ /",
  "GR13svact_pu:6278": "ekena varṇiteneha sarvo 'dhvā varṇitaḥ priye // SvaT_11.31 //",
  "GR13svact_pu:6279": "yathā hyekaṃ tathā sarvaṃ prakriyāṇḍaṃ sthitaṃ priye /",
  "GR13svact_pu:6280": "sarveṣāṃ prakriyāṇḍānāṃ svasvarūpeṇa suvrate // SvaT_11.32 //",
  "GR13svact_pu:6281": "vyāpakastu śivaḥ sūkṣmaḥ sabāhyābhyantaraṃ sthitaḥ /",
  "GR13svact_pu:6282": "sarvātiśayanirmuktaḥ sarvakāraṇavarjitaḥ // SvaT_11.33 //",
  "GR13svact_pu:6283": "sṛṣṭisaṃhāranirmuktaḥ prapañcātītagocaraḥ /",
  "GR13svact_pu:6284": "nirmalo vimalaḥ śāntas tv adha ūrdhvaṃ vyavasthitaḥ // SvaT_11.34 //",
  "GR13svact_pu:6285": "ākāśasya yathā nordhvaṃ na madhyaṃ nāpyadhaḥ kvacit /",
  "GR13svact_pu:6286": "evaṃ sarvagato devaḥ śivaḥ paramakāraṇam // SvaT_11.35 //",
  "GR13svact_pu:6287": "vyāpya devi jagatsarvaṃ vyomasu vyomavatsthitaḥ /",
  "GR13svact_pu:6288": "evaṃ jñātvā varārohe na bhūyo janmabhāg bhavet // SvaT_11.36 //",
  "GR13svact_pu:6289": "kāraṇānāṃ punarvyāptiṃ kathayāmi samāsataḥ /",
  "GR13svact_pu:6290": "tattve tu pārthive brahmā adhiṣṭhātā vyavasthitaḥ // SvaT_11.37 //",
  "GR13svact_pu:6291": "aptattve tu sthito viṣṇū rudrastejasi saṃsthitaḥ /",
  "GR13svact_pu:6292": "īśvaro vāyutattve tu ākāśe tu sadāśivaḥ // SvaT_11.38 //",
  "GR13svact_pu:6293": "ādityaśca smṛto brahmā somo viṣṇuśca suvrate /",
  "GR13svact_pu:6294": "grahāṇāmadhipo rudro nakṣatrāṇāṃ tatheśvaraḥ // SvaT_11.39 //",
  "GR13svact_pu:6295": "yajamānastu deveśi svayaṃ devaḥ sadāśivaḥ /",
  "GR13svact_pu:6296": "sadyojātastu vai brahmā vāmo viṣṇuḥ prakīrtitaḥ // SvaT_11.40 //",
  "GR13svact_pu:6297": "aghoro rudra ityuktas tathā puruṣa īśvaraḥ /",
  "GR13svact_pu:6298": "īśānastu varārohe svayaṃ devaḥ sadāśivaḥ // SvaT_11.41 //",
  "GR13svact_pu:6299": "sadyojātastu ṛgvedo vāmadevo yajuḥ smṛtaḥ /",
  "GR13svact_pu:6300": "aghoraḥ sāmavedastu puruṣo 'tharva ucyate // SvaT_11.42 //",
  "GR13svact_pu:6301": "īśānaśca suraśreṣṭhaḥ sarvavidyātmakaḥ smṛtaḥ /",
  "GR13svact_pu:6302": "laukikaṃ devi vijñānaṃ sadyojātādvinirgatam // SvaT_11.43 //",
  "GR13svact_pu:6303": "vaidikaṃ vāmadevāttu ādhyātmikamaghorataḥ /",
  "GR13svact_pu:6304": "puruṣāccātimārgākhyaṃ nirgataṃ tu varānane // SvaT_11.44 //",
  "GR13svact_pu:6305": "mantrākhyaṃ tu mahājñānam īśānāttu vinirgatam /",
  "GR13svact_pu:6306": "tathā tattvavibhāgena punaśca śṛṇu suvrate // SvaT_11.45 //",
  "GR13svact_pu:6307": "caturviṃśatitattvāni brahmā vyāpya vyavasthitaḥ /",
  "GR13svact_pu:6308": "pradhānāntaṃ tu deveśi pauruṣaṃ tu janārdanaḥ // SvaT_11.46 //",
  "GR13svact_pu:6309": "niyateratha māyāntaṃ rudro vyāpya vyavasthitaḥ /",
  "GR13svact_pu:6310": "vidyā tathaiśvaraṃ tattvaṃ vyāptaṃ caiveśvareṇa tu // SvaT_11.47 //",
  "GR13svact_pu:6311": "ūrdhvaṃ sadāśivo devaḥ sarvaṃ vyāpya vyavasthitaḥ /",
  "GR13svact_pu:6312": "tattvatrayavibhāgena punarvakṣyāmi suvrate // SvaT_11.48 //",
  "GR13svact_pu:6313": "ātmatattve tu vai brahmā māyānte ca vyavasthitaḥ /",
  "GR13svact_pu:6314": "vidyātattve tathā viṣṇur yāvat sādākhyagocaram // SvaT_11.49 //",
  "GR13svact_pu:6315": "śivatattve tathā rudro vijñeyastu varānane /",
  "GR13svact_pu:6316": "sādākhyamūrdhvamadhvānaṃ sarvaṃ vyāpya vyavasthitaḥ // SvaT_11.50 //",
  "GR13svact_pu:6317": "raudryā adhiṣṭhitātmā vai sa rudraḥ parikīrtitaḥ /",
  "GR13svact_pu:6318": "vyāptaśca vāmayā viṣṇur jyeṣṭhayā ca pitāmahaḥ // SvaT_11.51 //",
  "GR13svact_pu:6319": "jñānaśaktiḥ smṛto brahmā kriyāśaktirjanārdanaḥ /",
  "GR13svact_pu:6320": "icchāśaktiḥ paro rudraḥ sa śivaḥ parigīyate // SvaT_11.52 //",
  "GR13svact_pu:6321": "viṣṇuḥ sadāśivo devo brahmā caiveśvarastathā /",
  "GR13svact_pu:6322": "sadāśivaḥ śivāddevi utpannaḥ prabhurīśvaraḥ // SvaT_11.53 //",
  "GR13svact_pu:6323": "tasmādvidyā tato māyā vidyāyāḥ punarīśvaraḥ /",
  "GR13svact_pu:6324": "jñānaśaktikarāgreṇa svecchayā parameśvaraḥ // SvaT_11.54 //",
  "GR13svact_pu:6325": "sapta koṭīstu mantrāṇāṃ sṛjejjñānakriyātmikāḥ /",
  "GR13svact_pu:6326": "te ca sādākhyaparyante pārthivādye tu suvrate // SvaT_11.55 //",
  "GR13svact_pu:6327": "anugrahaṃ prakurvanti dehināṃ bhuvane sthitāḥ /",
  "GR13svact_pu:6328": "śivaśaktisamāviṣṭās trinetrāścandramaulayaḥ // SvaT_11.56 //",
  "GR13svact_pu:6329": "rudramūrtibhireko 'sau śivaḥ paramakāraṇam /",
  "GR13svact_pu:6330": "jagadvyāpya sthito māyī śūlapāṇiranekadhā // SvaT_11.57 //",
  "GR13svact_pu:6331": "jñānaśaktyā punaścaiva samālokya varānane /",
  "GR13svact_pu:6332": "icchāśaktyā samāviṣṭaḥ kriyāśaktyā tu suvrate // SvaT_11.58 //",
  "GR13svact_pu:6333": "māyātattvaṃ jagadbījaṃ nityaṃ vibhutayāvyayam /",
  "GR13svact_pu:6334": "tatsthaṃ kṛtvātmavargaṃ tu yugapat kṣobhayetprabhuḥ // SvaT_11.59 //",
  "GR13svact_pu:6335": "helādaṇḍāhatāyāśca badaryā vā phalāni tu /",
  "GR13svact_pu:6336": "tiryagūrdhvamadhastācca nirgacchanti samāsataḥ // SvaT_11.60 //",
  "GR13svact_pu:6337": "muktestu bhājanaṃ ye 'tra anudhyātāḥ śivena tu /",
  "GR13svact_pu:6338": "ūrdhvaṃ gacchanti te sarve śivaṃ paramanirmalam // SvaT_11.61 //",
  "GR13svact_pu:6339": "vidyāyā bhājanaṃ tiryaṅ- mantrarūpā bhavanti vai /",
  "GR13svact_pu:6340": "saṃsārabhājanaṃ ye tu malakarmakalānvitāḥ // SvaT_11.62 //",
  "GR13svact_pu:6341": "adhastātte vrajantyatra ghore 'dhvanyatidāruṇe /",
  "GR13svact_pu:6342": "tasmātkalā samutpannā vidyā rāgastathaiva ca // SvaT_11.63 //",
  "GR13svact_pu:6343": "kālo niyatitattvaṃ ca puṃstattvaṃ prakṛtistathā /",
  "GR13svact_pu:6344": "sattvaṃ rajastamaścaiva prakṛtestu guṇāstrayaḥ // SvaT_11.64 //",
  "GR13svact_pu:6345": "sattvaṃ prakāśajanakaṃ pravṛttijanakaṃ rajaḥ /",
  "GR13svact_pu:6346": "tamo 'vaṣṭambhakaṃ proktaṃ vijñeyaṃ tu guṇatrayam // SvaT_11.65 //",
  "GR13svact_pu:6347": "sattvaṃ brahmā rajo viṣṇus tamo rudraḥ prakīrtitaḥ /",
  "GR13svact_pu:6348": "brahmatve sṛjate lokān viṣṇutve sthitikārakaḥ // SvaT_11.66 //",
  "GR13svact_pu:6349": "rudratve saṃharet sarvaṃ jagadetaccarācaram /",
  "GR13svact_pu:6350": "jāgratsvapnasuṣuptaṃ ca tisro 'vasthāśca tadgatāḥ // SvaT_11.67 //",
  "GR13svact_pu:6351": "guṇebhyo dhiṣaṇā jātā bhāvabhedaiḥ samanvitā /",
  "GR13svact_pu:6352": "brahmā tatrādhipatyena buddhitattve vyavasthitaḥ // SvaT_11.68 //",
  "GR13svact_pu:6353": "sarvajñaṃ ca tamevāhur bauddhānāṃ paramaṃ padam /",
  "GR13svact_pu:6354": "guṇeṣvārahatānāṃ ca pradhānaṃ vedavādinām // SvaT_11.69 //",
  "GR13svact_pu:6355": "pauruṣaṃ caiva sāṃkhyānāṃ sukhaduḥkhādivarjitam /",
  "GR13svact_pu:6356": "ṣaḍviṃśakaṃ ca deveśi yogaśāstre paraṃ padam // SvaT_11.70 //",
  "GR13svact_pu:6357": "vrate pāśupate proktam aiśvaraṃ paramaṃ padam /",
  "GR13svact_pu:6358": "mausule kāruke caiva māyātattvaṃ prakīrtitam // SvaT_11.71 //",
  "GR13svact_pu:6359": "kṣemeśo brahmaṇaḥ svāmī teṣāṃ tatparamaṃ padam /",
  "GR13svact_pu:6360": "tejeśo vaimalānāṃ ca pramāṇe ca dhruvaṃ padam // SvaT_11.72 //",
  "GR13svact_pu:6361": "dīkṣājñānaviśuddhātmā dehāntaṃ yāva caryayā /",
  "GR13svact_pu:6362": "kapālavratamāsthāya svaṃ svaṃ gacchati tatpadam // SvaT_11.73 //",
  "GR13svact_pu:6363": "japabhasmakriyāniṣṭhās te vrajantyaiśvaraṃ padam /",
  "GR13svact_pu:6364": "sarvādhvāno viniṣkrāntaṃ śaivānāṃ tu paraṃ padam // SvaT_11.74 //",
  "GR13svact_pu:6365": "buddhitattvādahaṅkāraḥ punarjātastridhā priye /",
  "GR13svact_pu:6366": "sāttviko rājasaścaiva tāmasaśca prakīrtitaḥ // SvaT_11.75 //",
  "GR13svact_pu:6367": "bhūtādirvaikṛtaścaiva taijasaśca tridhā sthitaḥ /",
  "GR13svact_pu:6368": "tanmātrāṇyatha bhūtādes tebhyo bhūtānyajījanat // SvaT_11.76 //",
  "GR13svact_pu:6369": "śabdaḥ sparśaśca rūpaṃ ca raso gandhaśca pañcamaḥ /",
  "GR13svact_pu:6370": "etāni pañca khyātāni tanmātrāṇi krameṇa tu // SvaT_11.77 //",
  "GR13svact_pu:6371": "śabdādvyoma samutpannaṃ sparśadvāyustathā punaḥ /",
  "GR13svact_pu:6372": "rūpāttejaḥ samutpannam āpo jātā rasāt punaḥ // SvaT_11.78 //",
  "GR13svact_pu:6373": "gandhāttu pṛthivī jātā samāsāt kathitaṃ tava /",
  "GR13svact_pu:6374": "karmendriyāṇi jātāni tasmādvaikārikādatha // SvaT_11.79 //",
  "GR13svact_pu:6375": "vākpāṇipādaṃ pāyuśca upasthaśceti pañcamam /",
  "GR13svact_pu:6376": "buddhīndriyāṇi pañcaiva taijasāttu bhavantyatha // SvaT_11.80 //",
  "GR13svact_pu:6377": "śrotraṃ tvakcakṣuṣau jihvā nāsikā caiva pañcamī /",
  "GR13svact_pu:6378": "ubhayātma manaḥ proktaṃ vyāptṛ sarvendriyāṇi tu // SvaT_11.81 //",
  "GR13svact_pu:6379": "ātmopakārakāṇyeva kathitāni yathārthataḥ /",
  "GR13svact_pu:6380": "ātmā caivāntarātmā ca bāhyātmā caiva sundari // SvaT_11.82 //",
  "GR13svact_pu:6381": "nirātmā parātmātmaitān kathayāmi samāsataḥ /",
  "GR13svact_pu:6382": "abudhaśca budhaścaiva budhyamānastathaiva ca // SvaT_11.83 //",
  "GR13svact_pu:6383": "prabuddhaḥ suprabuddhaśca punaśca kathayāmi te /",
  "GR13svact_pu:6384": "pradhānasāmyamāśritya sukhaduḥkhavivarjitaḥ // SvaT_11.84 //",
  "GR13svact_pu:6385": "yadā tasmin sthitvā devi tadātmā tu sa ucyate /",
  "GR13svact_pu:6386": "puryaṣṭakasamāyogāt paryaṭet sarvayoniṣu // SvaT_11.85 //",
  "GR13svact_pu:6387": "antarātmā sa vijñeyo nibaddhastu śubhāśubhaiḥ /",
  "GR13svact_pu:6388": "buddhikarmendriyairyukto mahābhūtaiḥ samāvṛtaiḥ // SvaT_11.86 //",
  "GR13svact_pu:6389": "bāhyātmā tu tadā devi bhuṅkte 'sau viṣayān sadā /",
  "GR13svact_pu:6390": "bhūtabhāvavinirmuktas tattvadharmakalojjhitaḥ // SvaT_11.87 //",
  "GR13svact_pu:6391": "maladharmaikayuktātmā māyādharmatiraskṛtaḥ /",
  "GR13svact_pu:6392": "nirātmā tu tadā jñeyaḥ paramātmātha kathyate // SvaT_11.88 //",
  "GR13svact_pu:6393": "malakarmakalādyaistu nirmuktaśca yadā priye /",
  "GR13svact_pu:6394": "sarvādhvasamatītaśca māyāmohojjhitaśca yaḥ // SvaT_11.89 //",
  "GR13svact_pu:6395": "nirmalatvaṃ yadā yāti padaṃ paramamavyayam /",
  "GR13svact_pu:6396": "paramātmā tadā devi procyate prabhuravyayaḥ // SvaT_11.90 //",
  "GR13svact_pu:6397": "abudhaṃ ca punardevi kathayāmi samāsataḥ /",
  "GR13svact_pu:6398": "tattvabhūtātmasaṃhāre kalākṣityantagocare // SvaT_11.91 //",
  "GR13svact_pu:6399": "māyāsāmyaniśāyāṃ vai saṃhṛtya parameśvaraḥ /",
  "GR13svact_pu:6400": "nirvyāpāro bhavettāvad yāvadvai nodaya punaḥ // SvaT_11.92 //",
  "GR13svact_pu:6401": "sukhaduḥkhādyabhāvaśca hy ātmavargasya karmaṇaḥ /",
  "GR13svact_pu:6402": "malanidrāvimūḍhātmā ruddhacaitanyadṛkkriyaḥ // SvaT_11.93 //",
  "GR13svact_pu:6403": "na vijānāti śabdādīn ātmānaṃ ca varānane /",
  "GR13svact_pu:6404": "kāraṇaṃ na vijānāti na ca sthānaṃ svakaṃ priye // SvaT_11.94 //",
  "GR13svact_pu:6405": "sarvametanna jānati yato luptākṣadṛkkriyaḥ /",
  "GR13svact_pu:6406": "abudhastiṣṭhate tatra yāvanmāyā aharmukham // SvaT_11.95 //",
  "GR13svact_pu:6407": "abudhastu samākhyātaḥ budhaṃ caiva nibodha me /",
  "GR13svact_pu:6408": "paripākagate karmaṇ- īśvarecchākaroddhṛte // SvaT_11.96 //",
  "GR13svact_pu:6409": "prakāśaṃ nāyanaṃ yadvad anugṛhṇāti bhāskaraḥ /",
  "GR13svact_pu:6410": "karaṇānyanugṛhṇāti tadvadīśvara ātmanām // SvaT_11.97 //",
  "GR13svact_pu:6411": "kalonmīlitacaitanyo vidyādarśitagocaraḥ /",
  "GR13svact_pu:6412": "rāgo 'sya rañjakatvena viṣayānandalakṣaṇaḥ // SvaT_11.98 //",
  "GR13svact_pu:6413": "kālo vai kalayatyenaṃ tuṭyādipralayāvadhiḥ /",
  "GR13svact_pu:6414": "niyatirniścitaṃ nityaṃ yojayecca śubhāśubhe // SvaT_11.99 //",
  "GR13svact_pu:6415": "paramāṇusahasrāṃśān na ca nyūnaṃ na cādhikam /",
  "GR13svact_pu:6416": "pumbhāvaṃ tamanuprāpya tattve ca puruṣāhvaye // SvaT_11.100 //",
  "GR13svact_pu:6417": "puraṃ pradhānamityuktaṃ prapañcānekasaṃkulam /",
  "GR13svact_pu:6418": "tatpuraṃ poṣayedyasmāt tasmādvai puruṣaḥ smṛtaḥ // SvaT_11.101 //",
  "GR13svact_pu:6419": "yataḥ śrīkaṇṭhanāthastu niyatyā karmataḥ paśum /",
  "GR13svact_pu:6420": "pradhānapāśajāleva veṣṭayedasamañjasam // SvaT_11.102 //",
  "GR13svact_pu:6421": "buddhistriguṇabandhena buddhvā vaikārikeṇa tu /",
  "GR13svact_pu:6422": "tanmātrendriyabandhena dṛḍhaṃ bhūtaiśca veṣṭitaḥ // SvaT_11.103 //",
  "GR13svact_pu:6423": "baddhaḥ saṃcarati hyevaṃ māyādyavanigocare /",
  "GR13svact_pu:6424": "saṃsārī procyate tasmāt saṃsaredyat punaḥ punaḥ // SvaT_11.104 //",
  "GR13svact_pu:6425": "śadbādiviṣayā yasmād vidyante viṣayī tataḥ /",
  "GR13svact_pu:6426": "viṣayāḥ paramityāha nānābhedairvisarpitāḥ // SvaT_11.105 //",
  "GR13svact_pu:6427": "nānākarmavipākaiśca bhuṅkte tadbhāvabhāvitaḥ /",
  "GR13svact_pu:6428": "evaṃ bhuṅkte tu vai yasmāt tasmādbhoktā sa ucyate // SvaT_11.106 //",
  "GR13svact_pu:6429": "tasmiṃstajjño varārohe kṣetre vai kārṣako yathā /",
  "GR13svact_pu:6430": "mahābilāṣamālokya kṛṣedvai lobhalāṅgalaiḥ // SvaT_11.107 //",
  "GR13svact_pu:6431": "vapecca mohabhāvena manovākkāyikaṃ sadā /",
  "GR13svact_pu:6432": "dharmādharmamayaṃ bījaṃ pravikīrya samantataḥ // SvaT_11.108 //",
  "GR13svact_pu:6433": "tasmādvai aṅkurotpattiḥ sukhaduḥkhaphalodayā /",
  "GR13svact_pu:6434": "vardhate kāmakrodhena siktā rāgāmbunā bhṛśam // SvaT_11.109 //",
  "GR13svact_pu:6435": "yasmin deśe ca kāle ca vayasā yādṛśena ca /",
  "GR13svact_pu:6436": "uptaṃ śubhāśubhaṃ karma tatkāle labhate phalam // SvaT_11.110 //",
  "GR13svact_pu:6437": "bhuṅkte tu vividhākāraṃ pūrvakarmavaśādbudhaḥ /",
  "GR13svact_pu:6438": "yasmādevaṃ vijānāti tasmāt kṣetrajña ucyate // SvaT_11.111 //",
  "GR13svact_pu:6439": "viṣayānbudhyate yasmād budhastasmāt prakīrtitaḥ /",
  "GR13svact_pu:6440": "tadevāniṣṭarūpeṇa yadā bhāvayate pumān // SvaT_11.112 //",
  "GR13svact_pu:6441": "budhyamānastu sa tadā adhunā kathayāmi te /",
  "GR13svact_pu:6442": "yadā jugupsate bhogān śubhāṃścaivāśubhāṃstathā // SvaT_11.113 //",
  "GR13svact_pu:6443": "kṛtrimāneva manyeta paraṃ vairāgyamāśritaḥ /",
  "GR13svact_pu:6444": "māyādyavaniparyantam indrajālaṃ tu budhyate // SvaT_11.114 //",
  "GR13svact_pu:6445": "putramitrakalatrāṇi suhṛtsvajanabāndhavāḥ /",
  "GR13svact_pu:6446": "yadarjitaṃ mayā dravyaṃ śubhenāpyaśubhena vā // SvaT_11.115 //",
  "GR13svact_pu:6447": "tadbhokṣyante tvime sarve nirātaṅkā nirākulāḥ /",
  "GR13svact_pu:6448": "ekākī cāhamevaiṣa yāsyāmi yamasādanam // SvaT_11.116 //",
  "GR13svact_pu:6449": "tasmācca na śubhā hyete vairiṇo 'narthakāriṇaḥ /",
  "GR13svact_pu:6450": "svāmīyamapyayaṃ dehaṃ nityameva jugupsate // SvaT_11.117 //",
  "GR13svact_pu:6451": "śukraśoṇitasambhūtaṃ viṣayoragadūṣitam /",
  "GR13svact_pu:6452": "nānāvyādhisamākīrṇaṃ jarāmṛtyubhayākulam // SvaT_11.118 //",
  "GR13svact_pu:6453": "so 'hamasmi malākīrṇe kathamatra ramāmyaham /",
  "GR13svact_pu:6454": "nityamudvignacittastu cintayedvai punaḥ punaḥ // SvaT_11.119 //",
  "GR13svact_pu:6455": "kathaṃ muktirbhavedasmāt saṃsārādduratikramāt /",
  "GR13svact_pu:6456": "evaṃ prabuddho deveśi tallayastatparāyaṇaḥ // SvaT_11.120 //",
  "GR13svact_pu:6457": "sarvārambhavinirmuktaḥ pramuktaḥ procyate tadā /",
  "GR13svact_pu:6458": "prabuddhastu samākhyātaḥ suprabuddhaṃ tu me śṛṇu // SvaT_11.121 //",
  "GR13svact_pu:6459": "dīkṣājñānena yogena caryayāpyatha suvrate /",
  "GR13svact_pu:6460": "yadā prāptaḥ paraṃ sthānam adhvātītaṃ nirāmayam // SvaT_11.122 //",
  "GR13svact_pu:6461": "virajo vimalaṃ śāntaṃ prapañcātītagocaram /",
  "GR13svact_pu:6462": "niṣkampaṃ kāraṇātītaṃ sarvajñaṃ sarvatomukham // SvaT_11.123 //",
  "GR13svact_pu:6463": "sutṛptānādisambuddhaṃ svatantraṃ nityameva hi /",
  "GR13svact_pu:6464": "aluptaśaktivibhavaṃ suprabuddhaṃ sanātanam // SvaT_11.124 //",
  "GR13svact_pu:6465": "tasmin yuktastadātmā vai tadguṇaistu samanvitaḥ /",
  "GR13svact_pu:6466": "suprabuddhaḥ sa evokto bhairavasya vaco yathā // SvaT_11.125 //",
  "GR13svact_pu:6467": "na cādhikāritā dīkṣāṃ vinā yogo 'sti śāṅkare /",
  "GR13svact_pu:6468": "adhunā kathayiṣyāmi bhāvabhedān varānane // SvaT_11.126 //",
  "GR13svact_pu:6469": "karaṇāni daśa trīṇi kāryaṃ ca daśadhā priye /",
  "GR13svact_pu:6470": "ekādaśendriyavadhā ahaṅkārastu vai tridhā // SvaT_11.127 //",
  "GR13svact_pu:6471": "buddhiraṣṭavidhā caiva pañcadhā tu viparyayaḥ /",
  "GR13svact_pu:6472": "nāmānyeṣāṃ vibhāgena kathayāmi yathākramam // SvaT_11.128 //",
  "GR13svact_pu:6473": "pṛthivyāpastathā tejo vāyurākāśameva ca // SvaT_11.129 //",
  "GR13svact_pu:6474": "%% 2-pāda verse",
  "GR13svact_pu:6475": "gandho rasaśca tanmātre rūpatanmātrameva ca /",
  "GR13svact_pu:6476": "sparśaḥ śabdaśca pañcaiva tanmātrāṇīritāni tu // SvaT_11.130 //",
  "GR13svact_pu:6477": "etatte daśadhā kāryaṃ kīrtitaṃ nāmasaṃkhyayā /",
  "GR13svact_pu:6478": "vākpāṇipādaṃ pāyuṃ ca upasthaṃ ca tathā viduḥ // SvaT_11.131 //",
  "GR13svact_pu:6479": "śrotraṃ tvakcakṣuṣī jihvā nāsikā ceti kīrtitam /",
  "GR13svact_pu:6480": "bahiṣkaraṇakaṃ devi daśadhā saṃvyavasthitam // SvaT_11.132 //",
  "GR13svact_pu:6481": "manohaṃkārabuddhyākhyaṃ tridhāntaḥkaraṇaṃ smṛtam /",
  "GR13svact_pu:6482": "mūkatā kauṇyapaṅgutvaṃ tathānutsargatāpi ca // SvaT_11.133 //",
  "GR13svact_pu:6483": "nirānandaśca vijñeyo badhiratvaṃ tathaiva ca /",
  "GR13svact_pu:6484": "śīrṇatā caiva gātrasya tathā cāndhatvameva ca // SvaT_11.134 //",
  "GR13svact_pu:6485": "anāsvādastvagandhaśca anavasthā manasyatha /",
  "GR13svact_pu:6486": "itīndriyavadhāḥ khyātā ekādaśa tu tatkramāt // SvaT_11.135 //",
  "GR13svact_pu:6487": "taijaso vaikṛtākhyaśca bhūtādiśca tṛtīyakaḥ /",
  "GR13svact_pu:6488": "ahaṅkārastridhā prokto mayā ta varavarṇini // SvaT_11.136 //",
  "GR13svact_pu:6489": "dharmo jñānaṃ ca vairāgyam aiśvaryaṃ ca caturthakam /",
  "GR13svact_pu:6490": "adharmaṃ ca tathājñānam avairāgyamanaiśvaram // SvaT_11.137 //",
  "GR13svact_pu:6491": "aṣṭāvete samākhyātā buddherdharmādayo guṇāḥ /",
  "GR13svact_pu:6492": "tamo moho mahāmohas tāmisro 'nyo viparyayaḥ // SvaT_11.138 //",
  "GR13svact_pu:6493": "andhatāmisramityāhur evaṃ pañca viparyayāḥ /",
  "GR13svact_pu:6494": "bhāvabhedāḥ samākhyātāḥ pañcāśatte yathākramam // SvaT_11.139 //",
  "GR13svact_pu:6495": "punaścāṣṭau tu ye buddher bhedā dharmādayaḥ sthitāḥ /",
  "GR13svact_pu:6496": "teṣāṃ bhedā yathā bhinnās tathāhaṃ kathayāmi te // SvaT_11.140 //",
  "GR13svact_pu:6497": "badhnāti saptadhā sā tu puṃsaḥ saṃsāravartmani /",
  "GR13svact_pu:6498": "mocayejjñānabhāvena sāṃkhyajñānaratānnarān // SvaT_11.141 //",
  "GR13svact_pu:6499": "jñānaṃ ca sāttvikaṃ proktaṃ trayo 'nye rājasāḥ smṛtāḥ /",
  "GR13svact_pu:6500": "tāmasāścāpyadharmādyāś catvāro vai varānane // SvaT_11.142 //",
  "GR13svact_pu:6501": "dharmaśca daśadhā prokto jñānaṃ caivāṣṭadhā smṛtam /",
  "GR13svact_pu:6502": "vairāgyaṃ navadhā caivam aiśvaryaṃ cāṣṭadhā viduḥ // SvaT_11.143 //",
  "GR13svact_pu:6503": "eta eva viparyastā adharmādyāḥ prakīrtitāḥ /",
  "GR13svact_pu:6504": "akrodho guruśuśrūṣā śaucaṃ santoṣa ārjavam // SvaT_11.144 //",
  "GR13svact_pu:6505": "ahiṃsā satyamasteyaṃ brahmacaryamakalkatā /",
  "GR13svact_pu:6506": "evaṃ daśavidho dharmaḥ kathitastu varānane // SvaT_11.145 //",
  "GR13svact_pu:6507": "tāraṃ sutāraṃ taraṇaṃ tārakaṃ ca pramodakam /",
  "GR13svact_pu:6508": "pramuditaṃ ramyakaṃ ca sadāpramuditaṃ tathā // SvaT_11.146 //",
  "GR13svact_pu:6509": "etaj jñānaṃ samākhyātaṃ samāsāt parameśvari /",
  "GR13svact_pu:6510": "ambhā ca salilā odhā vṛṣṭisaṃjñā tathāparā // SvaT_11.147 //",
  "GR13svact_pu:6511": "sutārā ca supārā ca sunetrā ca parā smṛtā /",
  "GR13svact_pu:6512": "aṣṭamī ca kumārī syād uttamāmbhasikā tathā // SvaT_11.148 //",
  "GR13svact_pu:6513": "vairāgyaṃ navadhā caiva kathitaṃ tu mayā tava /",
  "GR13svact_pu:6514": "aṇimā laghimā caiva mahimā prāptireva ca // SvaT_11.149 //",
  "GR13svact_pu:6515": "prākāmyaṃ ca tatheśitvaṃ vaśitvaṃ ca tathā param /",
  "GR13svact_pu:6516": "yatrakāmāvasāyitvam aṣṭamaṃ parikīrtitam // SvaT_11.150 //",
  "GR13svact_pu:6517": "aiśvaryamaṣṭadhā caiva kathitaṃ tu varānane /",
  "GR13svact_pu:6518": "krodhaścāguruśuśrūṣā aśaucaṃ ca tataḥ param // SvaT_11.151 //",
  "GR13svact_pu:6519": "asantoṣo 'nārjavaṃ ca hiṃsā cāsatyameva ca /",
  "GR13svact_pu:6520": "steyamabrahmacaryaṃ ca tathā caiva sakalkatā // SvaT_11.152 //",
  "GR13svact_pu:6521": "evameṣa samākhyāto daśadhādharmasaṃgrahaḥ /",
  "GR13svact_pu:6522": "atāramasutāraṃ ca atāraṇamathāpi ca // SvaT_11.153 //",
  "GR13svact_pu:6523": "atārakaṃ ca deveśi caturthaṃ parikīrtitam /",
  "GR13svact_pu:6524": "apramodo 'pramuditam aramyakamathāpi ca // SvaT_11.154 //",
  "GR13svact_pu:6525": "asadāpramuditaṃ tad ajñānaṃ caivamaṣṭadhā /",
  "GR13svact_pu:6526": "anambhā asalilā ca anoghāvṛṣṭireva ca // SvaT_11.155 //",
  "GR13svact_pu:6527": "asutāramasupāram asunetramataḥ param /",
  "GR13svact_pu:6528": "akumārī ca vijñeyān uttamāmbhasikā tathā // SvaT_11.156 //",
  "GR13svact_pu:6529": "anaṇimālaghimā caivāmahimā maheśvari /",
  "GR13svact_pu:6530": "aprāptiraprākāmyaṃ cā- nīśitvaṃ ca tathaiva ca // SvaT_11.157 //",
  "GR13svact_pu:6531": "avaśitvaṃ tathā caivā- yatrakāmāvasāyitā /",
  "GR13svact_pu:6532": "anaiśvaryaṃ ca deveśi aṣṭadhā parikīrtitam /",
  "GR13svact_pu:6533": "anaiśvaryādibhiścaite paiśācādyā adhiṣṭhitāḥ // SvaT_11.158 //",
  "GR13svact_pu:6534": "yathā krameṇa teṣvaṣṭau saṃsthitān kathayāmi te /",
  "GR13svact_pu:6535": "anaiśvaryaṃ hi paiśāce avairāgyaṃ ca rākṣase // SvaT_11.159 //",
  "GR13svact_pu:6536": "yākṣe caiva tadajñānaṃ gāndharve 'dharma eva ca /",
  "GR13svact_pu:6537": "dharmaṃ caiva tathaindre tu jñānaṃ saumye pratiṣṭhitam // SvaT_11.160 //",
  "GR13svact_pu:6538": "prājāpatye tu vairāgyam aiśvaryaṃ brahmaṇi sthitam /",
  "GR13svact_pu:6539": "catuṣṣaṣṭiguṇaṃ caitat pade brāhme vyavasthitam // SvaT_11.161 //",
  "GR13svact_pu:6540": "ṣaṭpañcāśadguṇaṃ tacca prājāpatye vyavasthitam /",
  "GR13svact_pu:6541": "aṣṭacatvāriṃśadguṇaṃ saumye vai parikīrtitam // SvaT_11.162 //",
  "GR13svact_pu:6542": "catvāriṃśadguṇaṃ caiva māhendraiśvaryamucyate /",
  "GR13svact_pu:6543": "dvātriṃśadguṇitaṃ devi gāndharvaiśvaryamucyate // SvaT_11.163 //",
  "GR13svact_pu:6544": "caturviṃśaguṇaṃ yākṣaṃ ṣoḍaśaṃ rākṣasaṃ smṛtam /",
  "GR13svact_pu:6545": "aiśvaryamaṣṭaguṇitaṃ paiśācaṃ parikīrtitam // SvaT_11.164 //",
  "GR13svact_pu:6546": "evaṃ sthitaṃ tadaiśvaryaṃ devayoniṣu suvrate /",
  "GR13svact_pu:6547": "anye saptasvarūpeṇa saṃsthitā devayoniṣu // SvaT_11.165 //",
  "GR13svact_pu:6548": "eta eva susaṃkīrṇā mānuṣeṣu vyavasthitāḥ /",
  "GR13svact_pu:6549": "pradhānaguṇabhāvena sthāvarāntaṃ vyavasthitāḥ // SvaT_11.166 //",
  "GR13svact_pu:6550": "guṇatrayasya vyāptiṃ vai kathayāmi yathāsthitām /",
  "GR13svact_pu:6551": "sattvenādhiṣṭhitā devā brahmādyā maghavāntakāḥ // SvaT_11.167 //",
  "GR13svact_pu:6552": "gandharvayakṣamanujā daityāścaiva tu rājasāḥ /",
  "GR13svact_pu:6553": "yātudhānāḥ piśācāśca tāmasāḥ parikīrtitāḥ // SvaT_11.168 //",
  "GR13svact_pu:6554": "rajaḥsattvotkaṭā jñeyā ṛṣayaḥ saṃśitavratāḥ /",
  "GR13svact_pu:6555": "anyonyābhibhavāste ca pṛthivyāṃ saṃvyavasthitāḥ // SvaT_11.169 //",
  "GR13svact_pu:6556": "atyantatamasāviṣṭāḥ sthāvarāśca sarīsṛpāḥ /",
  "GR13svact_pu:6557": "pādapādavihīnāśca tāmasāḥ parikīrtitāḥ // SvaT_11.170 //",
  "GR13svact_pu:6558": "sarīsṛpādyā vijñeyāḥ sthāvarāntāstu suvrate /",
  "GR13svact_pu:6559": "eṣāmantargatāścānyā anantā eva yonayaḥ // SvaT_11.171 //",
  "GR13svact_pu:6560": "mānuṣeṣu tathānantā bhedānantyavyavasthayā /",
  "GR13svact_pu:6561": "na śakyā gadituṃ tā vai karmānantyaprabhedataḥ // SvaT_11.172 //",
  "GR13svact_pu:6562": "guṇāstu mānuṣe loke dharmādyā eva saṃsthitāḥ /",
  "GR13svact_pu:6563": "dharmādyeṣu nibaddhāni yāni jñānāni suvrate // SvaT_11.173 //",
  "GR13svact_pu:6564": "adharmādyeṣu yāni syus tāni te kathayāmyaham /",
  "GR13svact_pu:6565": "hetuśāstraṃ ca yalloke nityānityaviḍambakam // SvaT_11.174 //",
  "GR13svact_pu:6566": "vādajalpavitaṇḍābhiḥ vivadante hyaniścitāḥ /",
  "GR13svact_pu:6567": "hetuniṣṭhāni vākyāni vastuśūnyāni suvrate // SvaT_11.175 //",
  "GR13svact_pu:6568": "jñānayogavihīnāni devatārahitāni tu /",
  "GR13svact_pu:6569": "dharmārthakāmamokṣeṣu niścayo naiva jāyate // SvaT_11.176 //",
  "GR13svact_pu:6570": "ajñānena nibaddhāni tv adharmeṇa nimittataḥ /",
  "GR13svact_pu:6571": "nirayaṃ te pragacchanti ye tatrābhiratā narāḥ // SvaT_11.177 //",
  "GR13svact_pu:6572": "avairāgyādanaiśvaryaṃ bhuñjate niraye sadā /",
  "GR13svact_pu:6573": "catvāraste varārohe duḥkhadā narake sadā // SvaT_11.178 //",
  "GR13svact_pu:6574": "mohakāḥ sarvajantūnāṃ yataste tāmasāḥ smṛtāḥ /",
  "GR13svact_pu:6575": "dharmeṇaikena deveśi baddhaṃ jñānaṃ hi laukikam // SvaT_11.179 //",
  "GR13svact_pu:6576": "dharmajñānanibaddhaṃ tu pāñcarātraṃ ca vaidikam /",
  "GR13svact_pu:6577": "bauddhamārahataṃ caiva vairāgyeṇaiva suvrate // SvaT_11.180 //",
  "GR13svact_pu:6578": "jñānavairāgyasambaddhaṃ sāṃkhyajñānaṃ hi pārvati /",
  "GR13svact_pu:6579": "jñānaṃ vairāgyamaiśvaryaṃ yogajñānapratiṣṭhitam // SvaT_11.181 //",
  "GR13svact_pu:6580": "atītaṃ buddhibhāvānām atimārgaṃ prakīrtitam /",
  "GR13svact_pu:6581": "lokātītaṃ tu tajjñānam atimārgamiti smṛtam // SvaT_11.182 //",
  "GR13svact_pu:6582": "lokāśca paśavaḥ proktāḥ sṛṣṭisaṃhāravartmani /",
  "GR13svact_pu:6583": "teṣāmatītāste jñeyā ye 'timārge vyavasthitāḥ // SvaT_11.183 //",
  "GR13svact_pu:6584": "kapālavratino ye ca tathā pāśupatāśca ye /",
  "GR13svact_pu:6585": "sṛṣṭirna vidyate teṣāṃ īśvare ca dhruve sthitāḥ // SvaT_11.184 //",
  "GR13svact_pu:6586": "yasmānmokṣaṃ gamiṣyanti apunarbhavakāraṇam /",
  "GR13svact_pu:6587": "laukikānāṃ punaḥ sṛṣṭiḥ punaḥ saṃhāra eva ca // SvaT_11.185 //",
  "GR13svact_pu:6588": "saṃsāracakramārūḍhā bhramanti ghaṭayantravat /",
  "GR13svact_pu:6589": "dharmādyarakasaṃyuktam aṣṭāraṃ cakrakaṃ priye // SvaT_11.186 //",
  "GR13svact_pu:6590": "īśvarādhiṣṭhitaṃ devi nityatyādaṇḍakāhatam /",
  "GR13svact_pu:6591": "malakarmakalāviddhaṃ bhramate kālavegataḥ // SvaT_11.187 //",
  "GR13svact_pu:6592": "laukikādyeṣu jñāneṣu ye teṣvabhiratāḥ priye /",
  "GR13svact_pu:6593": "hetuśāstraparā ye tu ye cānye pāpakarmiṇaḥ // SvaT_11.188 //",
  "GR13svact_pu:6594": "te sarve cāsya cakrasya nāntaṃ paśyanti mohitāḥ /",
  "GR13svact_pu:6595": "laukikādyeṣu ye sādhyā atimārgāntagocare // SvaT_11.189 //",
  "GR13svact_pu:6596": "līlayā sādhayet sarvān śivajñāne mahodaye /",
  "GR13svact_pu:6597": "na sarvaiḥ sādhyate tadvai yato 'tīva sunirmalam // SvaT_11.190 //",
  "GR13svact_pu:6598": "yato yojayate devi abhāve parame pade /",
  "GR13svact_pu:6599": "abhāvaṃ bhāvanātītaṃ prapañcātītagocaram // SvaT_11.191 //",
  "GR13svact_pu:6600": "manobuddhyādinirmuktaṃ hetuvādavivarjitam /",
  "GR13svact_pu:6601": "pratyakṣādipramāṇaiśca vyatītaṃ prabhu cāvyayam // SvaT_11.192 //",
  "GR13svact_pu:6602": "sarvatarkāgamātītaṃ pāśamantravivarjitam /",
  "GR13svact_pu:6603": "sarvajñaṃ sarvagaṃ śāntaṃ nirmalaṃ nirupaplavam // SvaT_11.193 //",
  "GR13svact_pu:6604": "sarvaśaktyātmakaṃ hyekaṃ svatantrānāthanādimat /",
  "GR13svact_pu:6605": "sarvātiśayanirmuktam anādibhavavarjitam // SvaT_11.194 //",
  "GR13svact_pu:6606": "sarvajñānapadātītaṃ śaivaṃ jñānaṃ paraṃ smṛtam /",
  "GR13svact_pu:6607": "evaṃ sṛṣṭāni tattvāni jñānāni ca varānane // SvaT_11.195 //",
  "GR13svact_pu:6608": "tattvairetairjagatsarvaṃ visṛṣṭaṃ sacarācaram /",
  "GR13svact_pu:6609": "bhuvanāni vicitrāṇi śataśo 'tha sahasraśaḥ // SvaT_11.196 //",
  "GR13svact_pu:6610": "tattvābhyantarasaṃsthāni śāstrāṇi vividhāni ca /",
  "GR13svact_pu:6611": "vijñānaṃ kuhakaṃ śilpaṃ siddhisandohalakṣaṇam // SvaT_11.197 //",
  "GR13svact_pu:6612": "sarvaṃ tattveṣu boddhavyaṃ sarvatattveṣu dṛśyate /",
  "GR13svact_pu:6613": "prakriyā śivadīkṣā ca tattvairetairhi labhyate // SvaT_11.198 //",
  "GR13svact_pu:6614": "nāsti dīkṣāsamo mokṣo na vidyā mātṛkā parā /",
  "GR13svact_pu:6615": "na prakriyāparaṃ jñānaṃ nāsti yogastvalakṣakaḥ // SvaT_11.199 //",
  "GR13svact_pu:6616": "tatsarvaṃ kathitaṃ devi śivajñānamahodadhau /",
  "GR13svact_pu:6617": "evaṃ sṛṣṭiḥ samākhyātā sthitiḥ saṃhāra ucyate // SvaT_11.200 //",
  "GR13svact_pu:6618": "mānuṣākṣinimeṣasya aṣṭamāṃśaḥ kṣaṇaḥ smṛtaḥ /",
  "GR13svact_pu:6619": "kṣaṇadvayaṃ tuṭirjñeyā taddvayaṃ tu lavaḥ smṛtaḥ // SvaT_11.201 //",
  "GR13svact_pu:6620": "lavadvayaṃ nimeṣastu jñātavyo gaṇitakramāt /",
  "GR13svact_pu:6621": "daśa pañca nimeṣāśca kāṣṭhā caiva prakīrtitā // SvaT_11.202 //",
  "GR13svact_pu:6622": "triṃśatkāṣṭhāḥ kalā jñeyā muhūrtastriṃśadeva tāḥ /",
  "GR13svact_pu:6623": "muhūrtastu punastriṃśad ahorātrastu mānuṣaḥ // SvaT_11.203 //",
  "GR13svact_pu:6624": "ahorātraśataiścaiva tribhiḥ ṣaṣṭyadhikaiḥ priye /",
  "GR13svact_pu:6625": "saṃvatsarastu vijñeyo mānuṣaḥ kamalekṣaṇe // SvaT_11.204 //",
  "GR13svact_pu:6626": "saṃvatsaraśataṃ pūrṇam āyurjñeyaṃ tu mānuṣam /",
  "GR13svact_pu:6627": "daśa pañca tvahorātrāḥ pakṣastu parikīrtitaḥ // SvaT_11.205 //",
  "GR13svact_pu:6628": "pakṣadvayena māsastu ṛturdviguṇa eva saḥ /",
  "GR13svact_pu:6629": "ṛtudvayena kālaḥ syād ayanaṃ ca tribhistribhiḥ // SvaT_11.206 //",
  "GR13svact_pu:6630": "tābhyāṃ dvyābhyāṃ varārohe varṣaṃ tu parigīyate /",
  "GR13svact_pu:6631": "dakṣiṇaṃ cāyanaṃ rātrir uttaraṃ cāyanaṃ dinam // SvaT_11.207 //",
  "GR13svact_pu:6632": "pitṝṇāṃ tadahorātram anenābdastu pūrvavat /",
  "GR13svact_pu:6633": "evaṃ daivastvahorātras tatrāpyabdādi pūrvavat // SvaT_11.208 //",
  "GR13svact_pu:6634": "dvādaśābdasahasrāṇi vijñeyaṃ tu caturyugam /",
  "GR13svact_pu:6635": "caturbhistu kṛtaṃ devi sahasraistu yathākramam // SvaT_11.209 //",
  "GR13svact_pu:6636": "tretā jñeyā tribhirdevi dvābhyāṃ vai dvāparaḥ smṛtaḥ /",
  "GR13svact_pu:6637": "sahasreṇaiva varṣāṇāṃ vijñeyastu kaliḥ priye // SvaT_11.210 //",
  "GR13svact_pu:6638": "sandhyādvayasya mānaṃ tu kathayāmi yuge yuge /",
  "GR13svact_pu:6639": "śatāni catvāri kṛte tv ādirantaśca kīrtyate // SvaT_11.211 //",
  "GR13svact_pu:6640": "trete śatatrayaṃ jñeyaṃ dvāpare tu śatadvayam /",
  "GR13svact_pu:6641": "kalau cāpi śataṃ jñeyaṃ sandhyāmānamidaṃ smṛtam // SvaT_11.212 //",
  "GR13svact_pu:6642": "laukikena tu mānena punaśca kathayāmi te /",
  "GR13svact_pu:6643": "tricatvāriṃśallakṣāṇi sahasrāṇi ca viṃśatiḥ // SvaT_11.213 //",
  "GR13svact_pu:6644": "laukikena tu mānena tv iyaṃ saṃkhyā caturyuge /",
  "GR13svact_pu:6645": "ekaikasya punardevi yugasya kathayāmi te // SvaT_11.214 //",
  "GR13svact_pu:6646": "daśa sapta ca lakṣāṇi sahasrāṇyaṣṭaviṃśatiḥ /",
  "GR13svact_pu:6647": "kṛtasyaitadbhavenmānaṃ tretāyāṃ kathayāmi te // SvaT_11.215 //",
  "GR13svact_pu:6648": "ṣaṇṇavatiḥ sahasrāṇi lakṣāṇi dvādaśaiva tu /",
  "GR13svact_pu:6649": "tretāyugasya mānaṃ tu dvāparasya nibodha me // SvaT_11.216 //",
  "GR13svact_pu:6650": "catuṣṣaṣṭiḥ sahasrāṇi hy aṣṭau lakṣāṇi suvrate /",
  "GR13svact_pu:6651": "dvāparasya tu mānaṃ ca kalestu kathayāmi te // SvaT_11.217 //",
  "GR13svact_pu:6652": "dvātriṃśattu sahasrāṇi lakṣāṇāṃ ca catuṣṭayam /",
  "GR13svact_pu:6653": "etanmānaṃ kaleḥ proktaṃ samāsāttava suvrate // SvaT_11.218 //",
  "GR13svact_pu:6654": "varṣaistu mānavairdevi mānametadyuge yuge /",
  "GR13svact_pu:6655": "caturyugaikasaptatyā bhavenmanvantaraṃ punaḥ // SvaT_11.219 //",
  "GR13svact_pu:6656": "sandhyāmānavihīnaṃ tu yugairmānaṃ prakīrtitam /",
  "GR13svact_pu:6657": "% yugairmānaṃ] conj. Dwivedi; yugairmalaṃ KSTS",
  "GR13svact_pu:6658": "etaddivyena mānena mānaṃ manvantare smṛtam // SvaT_11.220 //",
  "GR13svact_pu:6659": "varṣamānaiḥ punaścaiva laukikaiḥ kathayāmi te /",
  "GR13svact_pu:6660": "saptaṣaṣṭistu lakṣāṇi triṃśatkoṭyo varānane // SvaT_11.221 //",
  "GR13svact_pu:6661": "sahasraviṃśatirjñeyaṃ mānaṃ manvantare priye /",
  "GR13svact_pu:6662": "caturdaśabhirdeveśi kalpo manvantare bhavet // SvaT_11.222 //",
  "GR13svact_pu:6663": "manvantare vyatikrānte cānyasmin punarāgate /",
  "GR13svact_pu:6664": "pañca varṣasahasrāṇi madhye sandhyā bhavet sadā // SvaT_11.223 //",
  "GR13svact_pu:6665": "ādau sahasraṃ sarveṣām ante cāpi punastathā /",
  "GR13svact_pu:6666": "kalpo brahmadinaṃ proktaṃ caturyugasahasrakam // SvaT_11.224 //",
  "GR13svact_pu:6667": "varṣamānena divyena punaśca kathayāmi te /",
  "GR13svact_pu:6668": "koṭirekā tu varṣāṇāṃ lakṣāṇāṃ caiva viṃśatiḥ // SvaT_11.225 //",
  "GR13svact_pu:6669": "divyenaiva tu mānena brahmaṇastu dinaṃ bhavet /",
  "GR13svact_pu:6670": "ṣaṇṇavatyā sahasraistu sandhyākālaḥ prakīrtitaḥ // SvaT_11.226 //",
  "GR13svact_pu:6671": "laukikena tu mānena adhunā kathayāmi te /",
  "GR13svact_pu:6672": "varṣavṛndāni catvāri tv arbudatrayameva ca // SvaT_11.227 //",
  "GR13svact_pu:6673": "koṭidvayaṃ ca deveśi dinaṃ paitāmahaṃ smṛtam /",
  "GR13svact_pu:6674": "sandhyā koṭitrayaṃ caiva pañca lakṣāṇi kīrtitā // SvaT_11.228 //",
  "GR13svact_pu:6675": "catvāriṃśattathā ṣaṣṭiḥ sahasrāṇi tathaiva ca /",
  "GR13svact_pu:6676": "paścimaḥ sandhirevaṃ hi pūrvasandhyāpi tatsamā // SvaT_11.229 //",
  "GR13svact_pu:6677": "narakaiḥ saha saptānāṃ pātālānāṃ tathā priye /",
  "GR13svact_pu:6678": "lokānāṃ caiva saptānāṃ sthitireṣā prakīrtitā // SvaT_11.230 //",
  "GR13svact_pu:6679": "saṃhāraṃ ca punardevi śṛṇuṣva kathayāmi te /",
  "GR13svact_pu:6680": "brahmaṇaḥ svadinānte vai kalpaḥ saṃhāra ucyate // SvaT_11.231 //",
  "GR13svact_pu:6681": "dinenaikena brāhmeṇa indrāścaiva caturdaśa /",
  "GR13svact_pu:6682": "rājyaṃ kṛtvā kramādyānti manvantaravyavasthayā // SvaT_11.232 //",
  "GR13svact_pu:6683": "tataḥ saṃharate viśvaṃ saptalokāntagocaram /",
  "GR13svact_pu:6684": "supte pitāmahe devi ūrdhvaṃ kālāgnirīkṣate // SvaT_11.233 //",
  "GR13svact_pu:6685": "tasya vai dakṣiṇaṃ vaktraṃ mahājvālāṃ vinikṣipet /",
  "GR13svact_pu:6686": "tasmādvaktrānmahājvālā lakṣayojanavistṛtā // SvaT_11.234 //",
  "GR13svact_pu:6687": "ūrdhvaṃ prayāti sā dīptā tīvravegā suduḥsahā /",
  "GR13svact_pu:6688": "lokeṣu ye sthitā lokā ye ca pātālavāsinaḥ // SvaT_11.235 //",
  "GR13svact_pu:6689": "sukhaduḥkhobhaye kṣīṇe mohaṃ bhūyiṣṭhamāgate /",
  "GR13svact_pu:6690": "sattāmātrāstu te sarve bhavanti brahmaviṣṭape // SvaT_11.236 //",
  "GR13svact_pu:6691": "yāvannodayanaṃ bhūyaḥ sukhaduḥkhādikarmaṇām /",
  "GR13svact_pu:6692": "tāvattiṣṭhanti te mūḍhā yāvadbrahmā na budhyate // SvaT_11.237 //",
  "GR13svact_pu:6693": "rudralokādhipatayaḥ pātālapatayaśca ye /",
  "GR13svact_pu:6694": "kūṣmāṇḍahāṭakādyāstu te tisṭhantyatinirmalāḥ // SvaT_11.238 //",
  "GR13svact_pu:6695": "nirvyāpārāstu te tāvad yāvat sṛṣṭiḥ punarbhavet /",
  "GR13svact_pu:6696": "śūnyabhūteṣu lokeṣu jvālā dahati durdharā // SvaT_11.239 //",
  "GR13svact_pu:6697": "sā dahennarakān devi pātālāni samantataḥ /",
  "GR13svact_pu:6698": "trīṃllokāṃścaiva dahati bhūrbhuvaḥsvaḥpadāntikān // SvaT_11.240 //",
  "GR13svact_pu:6699": "dhūmena ca trayo lokā vinaśyanti varānane /",
  "GR13svact_pu:6700": "mahojanastapaḥsaṃjñāḥ satyaloko 'pi suvrate // SvaT_11.241 //",
  "GR13svact_pu:6701": "tiṣṭhanti mohitātmāno nidrayā te mṛtopamāḥ /",
  "GR13svact_pu:6702": "evaṃ dagdghā jagatsarvaṃ jvālā vaktraṃ viśet punaḥ // SvaT_11.242 //",
  "GR13svact_pu:6703": "tato vānti mahāvātā brahmaniḥśvāsasambhavāḥ /",
  "GR13svact_pu:6704": "nāśayanti ca tadbhasma jagaddāhodbhavaṃ priye // SvaT_11.243 //",
  "GR13svact_pu:6705": "brahmaprasvedajaṃ vāri tajjagat plāvayet punaḥ /",
  "GR13svact_pu:6706": "tenaiva vāriṇā devi jagadekārṇavaṃ bhavet // SvaT_11.244 //",
  "GR13svact_pu:6707": "niśākṣaye punaḥ sthitvā sukhaduḥkhaphalodaye /",
  "GR13svact_pu:6708": "karmataḥ sarvalokasya brahmā lokapitāmahaḥ // SvaT_11.245 //",
  "GR13svact_pu:6709": "śūnyabhūtāṃ samālokya bhagavān prabhuricchayā /",
  "GR13svact_pu:6710": "ṣaḍvidhāṃ kurute sṛṣṭiṃ yathāpūrvavyavasthayā // SvaT_11.246 //",
  "GR13svact_pu:6711": "prathamāṃ tāmasīṃ sṛṣṭiṃ karoti tamasotkaṭān /",
  "GR13svact_pu:6712": "narakān vividhākārān paśūn vai sthāvarāntagān // SvaT_11.247 //",
  "GR13svact_pu:6713": "tamorajaḥsamāveśān mānavān saṃsṛjet punaḥ /",
  "GR13svact_pu:6714": "rajaḥsattvasamāviṣṭaḥ sṛjenmunivareśvaram // SvaT_11.248 //",
  "GR13svact_pu:6715": "gatanidraḥ prabuddhaśca sattvaniṣṭho jagatpatiḥ /",
  "GR13svact_pu:6716": "sṛjeddevān salokāṃśca pūrvayaiva vyavasthayā // SvaT_11.249 //",
  "GR13svact_pu:6717": "tato rudrendrasūryendu- nakṣatrāṇi graheśvarāḥ /",
  "GR13svact_pu:6718": "adhikāraṃ prakurvanti sve sve viṣayagocare // SvaT_11.250 //",
  "GR13svact_pu:6719": "dine dine sṛjatyevaṃ saṃharecca dinakṣaye /",
  "GR13svact_pu:6720": "dinamānaṃ ca yatproktaṃ rātrisaṃkhyā ca tāvatī // SvaT_11.251 //",
  "GR13svact_pu:6721": "ahorātreṇa cānena abdaṃ vai pūrvavat smṛtam /",
  "GR13svact_pu:6722": "abdānāṃ tu śate pūrṇe mahākalpaḥ sa ucyate // SvaT_11.252 //",
  "GR13svact_pu:6723": "brāhme varṣaśate devi divyānyabdāni me śṛṇu /",
  "GR13svact_pu:6724": "ekanavatikoṭistu tathā lakṣāṇi viṃśatiḥ // SvaT_11.253 //",
  "GR13svact_pu:6725": "tathā saptaiva kharvāṇi nikharvāṣṭakameva ca /",
  "GR13svact_pu:6726": "brāhmaṃ varṣaśataṃ caitaj jñātavyaṃ kālavedinā // SvaT_11.254 //",
  "GR13svact_pu:6727": "daivikena tu mānena mānamitthaṃ prakīrtitam /",
  "GR13svact_pu:6728": "laukikena tu mānena punaścaiva nibodha me // SvaT_11.255 //",
  "GR13svact_pu:6729": "dvātriṃśadabdakoṭyastu tathā kharvāṣṭakaṃ priye /",
  "GR13svact_pu:6730": "kharvadvayaṃ ca deveśi nikharvāḥ pañca eva tu // SvaT_11.256 //",
  "GR13svact_pu:6731": "śaṅkutrayaṃ padmamekaṃ sāgaratrayameva ca /",
  "GR13svact_pu:6732": "%% Kṣemarāja records that Bhullaka reads:",
  "GR13svact_pu:6733": "%% ...thābdakoṭyastu ekaṃ caivārbudaṃ priye |",
  "GR13svact_pu:6734": "%% kharvāśītastathā caiva nikharvāṇāṃ ca pañcakam |",
  "GR13svact_pu:6735": "%% catuṣṭayaṃ ca śaṅkūnāṃ triṃśatsāgara eva ca |",
  "GR13svact_pu:6736": "etaddevi samākhyātaṃ jñātavyaṃ ca mumukṣubhiḥ // SvaT_11.257 //",
  "GR13svact_pu:6737": "etallaukikamānena brāhmamabdaśataṃ smṛtam /",
  "GR13svact_pu:6738": "ekaṃ daśaguṇaṃ pūrvaṃ śataṃ daśaguṇaṃ tu tat // SvaT_11.258 //",
  "GR13svact_pu:6739": "śataṃ daśaguṇaṃ kṛtvā sahasraṃ parikīrtitam /",
  "GR13svact_pu:6740": "sahasraṃ daśaguṇitam ayutaṃ taddhi kīrtitam // SvaT_11.259 //",
  "GR13svact_pu:6741": "daśāyutāni lakṣaṃ tu niyutaṃ daśatāni ca /",
  "GR13svact_pu:6742": "daśa tāni ca koṭiḥ syād daśa koṭistathārbudam // SvaT_11.260 //",
  "GR13svact_pu:6743": "arbudairdaśabhirvṛndaṃ kharvaṃ daśabhireva taiḥ /",
  "GR13svact_pu:6744": "daśabhistairnikharvaṃ tu śaṅkuḥ syāddaśa tāni tu // SvaT_11.261 //",
  "GR13svact_pu:6745": "śaṅkubhirdaśabhiḥ padmaṃ daśa padmāni sāgaraḥ /",
  "GR13svact_pu:6746": "sāgarairdaśabhirmadhyam antyaṃ tairdaśabhiḥ smṛtam // SvaT_11.262 //",
  "GR13svact_pu:6747": "antyaṃ daśāhataṃ kṛtvā parārdhaṃ parikīrtitam /",
  "GR13svact_pu:6748": "evamaṣṭādaśaitāni sthānāni gaṇitasya tu // SvaT_11.263 //",
  "GR13svact_pu:6749": "mahākalpasya paryante brahmā yāti pare layam /",
  "GR13svact_pu:6750": "viṣṇośca taddinaṃ proktaṃ rātrirvai tatsamā bhavet // SvaT_11.264 //",
  "GR13svact_pu:6751": "anena parimāṇena tasyābdaṃ tu vidhīyate /",
  "GR13svact_pu:6752": "varṣāṇāṃ ca śate pūrṇe so 'pi yāti pare layam // SvaT_11.265 //",
  "GR13svact_pu:6753": "viṣṇorāyuryadevoktaṃ rudrasyaitaddinaṃ bhavet /",
  "GR13svact_pu:6754": "dine dine sṛjatyanyau brahmaviṣṇū prajāpatī // SvaT_11.266 //",
  "GR13svact_pu:6755": "brāhmī ca vaiṣṇavī śaktir adhikārapadaṃ gatā /",
  "GR13svact_pu:6756": "yaṃ cādhitiṣṭhatyātmānaṃ tatsaṃjñāṃ sa prapadyate // SvaT_11.267 //",
  "GR13svact_pu:6757": "tadādhikāraṃ kurute icchayā paramātmanaḥ /",
  "GR13svact_pu:6758": "brahmaviṣṇvindrarudrāśca vidyeśā īśvarastathā // SvaT_11.268 //",
  "GR13svact_pu:6759": "lokādhipāśca deveśi tathā ca bhuvanādhipāḥ /",
  "GR13svact_pu:6760": "grahādimātaro rudrā yoganakṣatrarāśayaḥ // SvaT_11.269 //",
  "GR13svact_pu:6761": "śaktiyuktāstu te sarve bhavanti tadadhiṣṭhitāḥ /",
  "GR13svact_pu:6762": "tatparākramavīryāstu svakīye tu pade sthitāḥ // SvaT_11.270 //",
  "GR13svact_pu:6763": "śivasyaikā mahāśaktiḥ śivaścaiko hyanādimān /",
  "GR13svact_pu:6764": "sā śaktirbhidyate devi bhedairānantyasambhavaiḥ // SvaT_11.271 //",
  "GR13svact_pu:6765": "evaṃ vai kurute sṛṣṭiṃ rudraścaiva dine dine /",
  "GR13svact_pu:6766": "saṃhāraṃ ca dinānte vai rātrirvai tatsamā bhavet // SvaT_11.272 //",
  "GR13svact_pu:6767": "dinarātripramāṇenā- -nena syādvatsaro 'sya ca /",
  "GR13svact_pu:6768": "vatsarāṇāṃ śate pūrṇe śatarudradinakṣayāt // SvaT_11.273 //",
  "GR13svact_pu:6769": "so 'pi yāti paraṃ sthānaṃ yadgatvā niṣkalo bhavet /",
  "GR13svact_pu:6770": "tasmin sthāne punaścānyas tatsamaśca prabhurbhavet // SvaT_11.274 //",
  "GR13svact_pu:6771": "raudraśaktisamāyogād brahmaviṣṇvindranāyakaḥ /",
  "GR13svact_pu:6772": "śatarudrāstu deveśi svābdānāṃ tu śatakṣaye // SvaT_11.275 //",
  "GR13svact_pu:6773": "te prayānti paraṃ tattvaṃ tato 'ṇḍaṃ tu vinaśyati /",
  "GR13svact_pu:6774": "sarvabhūtaguṇādhāraṃ sarvatattvālayālayam // SvaT_11.276 //",
  "GR13svact_pu:6775": "saparvatavanodyāna- dvīpasāgaramaṇḍitam /",
  "GR13svact_pu:6776": "vimānamālākulitaṃ grahanakṣatramaṇḍitam // SvaT_11.277 //",
  "GR13svact_pu:6777": "devadānavagandharva- siddhavidyādharoragaiḥ /",
  "GR13svact_pu:6778": "ṛṣibhirmānuṣādyaiśca saptalokanivāsibhiḥ // SvaT_11.278 //",
  "GR13svact_pu:6779": "narakaiścaiva pātālair yuktaṃ bhuvanamaṇḍitam /",
  "GR13svact_pu:6780": "aśeṣabhuvanādhāra- maṇḍamapsu pralīyate // SvaT_11.279 //",
  "GR13svact_pu:6781": "tataḥ kālāgnirudraśca kālatattve layaṃ vrajet /",
  "GR13svact_pu:6782": "aptattvāttu samārabhya yāvanmāyāntagocaram // SvaT_11.280 //",
  "GR13svact_pu:6783": "tatsarvaṃ saṃharet kālaḥ svayameva carācaram /",
  "GR13svact_pu:6784": "tadūrdhvaṃ śuddhamadhvānaṃ yāvacchaktyantagocaram // SvaT_11.281 //",
  "GR13svact_pu:6785": "tatsarvaṃ saṃharedghoram aghoro ghoranāśanaḥ /",
  "GR13svact_pu:6786": "triṣvevaṃ saṃsthito rudraḥ kālarūpī maheśvaraḥ // SvaT_11.282 //",
  "GR13svact_pu:6787": "tataḥ saṃharate toyam amareśaśatātyaye /",
  "GR13svact_pu:6788": "evaṃ bhūtādyāvaraṇa- patayaśca śatātyaye // SvaT_11.283 //",
  "GR13svact_pu:6789": "saṃharanti ca deveśi sṛjanti ca parasparam /",
  "GR13svact_pu:6790": "%% Kṣemarāja records here another reading: kvacittu---",
  "GR13svact_pu:6791": "%% evaṃ bhūtapatīnāṃ tu prāpte varṣaśatātyaye |",
  "GR13svact_pu:6792": "%% yātaistairniṣkalasthānaṃ tato bhūtāni śāṅkari |",
  "GR13svact_pu:6793": "%% saṃharanti ca deveśi sṛjanti ca parasparam |",
  "GR13svact_pu:6794": "āpastejasi līyante tattejaścānile punaḥ // SvaT_11.284 //",
  "GR13svact_pu:6795": "tathānilo 'mbaraṃ prāpya saha tenaiva līyate /",
  "GR13svact_pu:6796": "tanmātreṣu pralīyante yathotpannāni ca kramāt // SvaT_11.285 //",
  "GR13svact_pu:6797": "tanmātrāṇyapyahaṅkāre sendriyāṇi yathākramam /",
  "GR13svact_pu:6798": "sa buddhau sā ca gahane guṇasāmye pralīyate // SvaT_11.286 //",
  "GR13svact_pu:6799": "guṇasāmyamanirdeśyam apratarkyamanaupamam /",
  "GR13svact_pu:6800": "tasmin jagadaśeṣaṃ tu prasuptamiva tiṣṭhati // SvaT_11.287 //",
  "GR13svact_pu:6801": "paramāṇupramāṇena līnaṃ saṃtiṣṭhate jagat /",
  "GR13svact_pu:6802": "ṣaḍviṃśakasya rudrasya caitaddinamiha smṛtam // SvaT_11.288 //",
  "GR13svact_pu:6803": "prajāḥ prajānāṃ patayaḥ pitaro mānavaiḥ saha /",
  "GR13svact_pu:6804": "sāṅkhyajñānena ye siddhāḥ vedena brahmavādinaḥ // SvaT_11.289 //",
  "GR13svact_pu:6805": "chandaḥ sāmāni coṅkāro buddhistaddevatāḥ priye /",
  "GR13svact_pu:6806": "ahni tiṣṭhanti te sarve parameśasya dhīmataḥ // SvaT_11.290 //",
  "GR13svact_pu:6807": "dinānte tu pralīyante rātryante viśvasambhavaḥ /",
  "GR13svact_pu:6808": "ṣaṭtriṃśattu sahasrāṇi brahmaṇāṃ pralayodbhavāḥ // SvaT_11.291 //",
  "GR13svact_pu:6809": "avyakte ca dinaṃ proktaṃ rudrāṇāṃ tannivāsinām /",
  "GR13svact_pu:6810": "tasmin saṃharate sarvaṃ pradhānasya dinakṣaye // SvaT_11.292 //",
  "GR13svact_pu:6811": "rātryante ca sṛjedbhūyaḥ śrīkaṇṭho viśvanāyakaḥ /",
  "GR13svact_pu:6812": "tasyāpyanena nyāyena parimāṇasthitirbhave // SvaT_11.293 //",
  "GR13svact_pu:6813": "yasmāt pralayakoṭyaśca vyatītāśca sahasraśaḥ /",
  "GR13svact_pu:6814": "tato niyatikālau ca rāgo vidyā kalā tathā // SvaT_11.294 //",
  "GR13svact_pu:6815": "parasparaṃ layaṃ yānti kramāt sarve svamānataḥ /",
  "GR13svact_pu:6816": "kalādyavaniparyantaṃ gahaneśadinakṣaye // SvaT_11.295 //",
  "GR13svact_pu:6817": "nānābhuvanavinyāsa- racanādivibhūṣitam /",
  "GR13svact_pu:6818": "saguṇādhāraparyanta- rudrakṣetrajñasaṅkulam // SvaT_11.296 //",
  "GR13svact_pu:6819": "gahaneśe layaṃ yāti mūlaprakṛtikāraṇe /",
  "GR13svact_pu:6820": "rātryante jāyate bhūyo gahaneśapracodanāt // SvaT_11.297 //",
  "GR13svact_pu:6821": "ahorātrastvayaṃ proktaḥ prākṛtaḥ parameśvari /",
  "GR13svact_pu:6822": "pralayaśca sa evokto bhūtānāṃ parameśvari // SvaT_11.298 //",
  "GR13svact_pu:6823": "prādhānikaparārdhena daśadhāguṇitena tu /",
  "GR13svact_pu:6824": "māyā saṃharate sarvaṃ punaścaiva sṛjejjagat // SvaT_11.299 //",
  "GR13svact_pu:6825": "māyākālaparārdhasya śatadhāguṇitasya ca /",
  "GR13svact_pu:6826": "īśvaraḥ kurute sṛṣṭiṃ punaśca saṃharejjagat // SvaT_11.300 //",
  "GR13svact_pu:6827": "tataḥ sadāśivo devaḥ svamānena ca saṃharet /",
  "GR13svact_pu:6828": "sṛjate ca punarbhūya ātmīye devyaharmukhe // SvaT_11.301 //",
  "GR13svact_pu:6829": "mahāpralaya evoktaḥ sādākhye tu dinadvaye /",
  "GR13svact_pu:6830": "bindutattve layaṃ yāti pañcamantramahātanuḥ // SvaT_11.302 //",
  "GR13svact_pu:6831": "binduṃ caivārdhacandraṃ tu bhittvā caiva nirodhikām /",
  "GR13svact_pu:6832": "nādatattve layaṃ yāti gṛhītvā sacarācaram // SvaT_11.303 //",
  "GR13svact_pu:6833": "nādaḥ sauṣumnamārgeṇa bhittvā brahmabilaṃ priye /",
  "GR13svact_pu:6834": "śaktitattve layaṃ yāti śaktitattvadinakṣaye // SvaT_11.304 //",
  "GR13svact_pu:6835": "parārdhaḥ sa tu vijñeyaḥ kālastu varavarṇini /",
  "GR13svact_pu:6836": "tacca śivatattvasthasya vyāpīśasyāpyaharmukham // SvaT_11.305 //",
  "GR13svact_pu:6837": "tataśca saṃsṛjedbhūyo vyāpī vyomasvarūpiṇi /",
  "GR13svact_pu:6838": "līyate so 'pyananteśe so 'nāthe so 'pyanāśrite // SvaT_11.306 //",
  "GR13svact_pu:6839": "śaktikālaparārdhasya koṭidhāguṇitasya ca /",
  "GR13svact_pu:6840": "anāśritasya devasya dinametat prakīrtitam // SvaT_11.307 //",
  "GR13svact_pu:6841": "anena parimāṇena parārdhaguṇitena tu /",
  "GR13svact_pu:6842": "so 'pi yāti paraṃ sthānaṃ kāraṇaṃ svamanāśrayam // SvaT_11.308 //",
  "GR13svact_pu:6843": "sa kālaḥ sāmyasaṃjñaśca janmamṛtyubhayāpahaḥ /",
  "GR13svact_pu:6844": "tato 'pyūrdhvamameyastu kālaḥ syāt paramāvadhiḥ // SvaT_11.309 //",
  "GR13svact_pu:6845": "nityo nityodito devi akalyaśca na kalyate /",
  "GR13svact_pu:6846": "sa cādhaḥ kalayet sarvaṃ vyāpinyādiṃ dharāvadhim // SvaT_11.310 //",
  "GR13svact_pu:6847": "tuṭyādibhiḥ kalābhiśca devyadhvānaṃ carācaram /",
  "GR13svact_pu:6848": "ūrdhvamunmanaso yacca tatra kālo na vidyate // SvaT_11.311 //",
  "GR13svact_pu:6849": "na kalyaḥ kalyate kaścin niṣkalaḥ kālavarjitaḥ /",
  "GR13svact_pu:6850": "yaḥ śāṅkaryunmanātītaḥ sa nityo vyāpako 'vyayaḥ // SvaT_11.312 //",
  "GR13svact_pu:6851": "tasyādau yādṛśaṃ rūpaṃ kalpānte caiva tādṛśam /",
  "GR13svact_pu:6852": "arūpā rūpanirmuktaḥ so 'nādirbhavavarjitaḥ // SvaT_11.313 //",
  "GR13svact_pu:6853": "sarvajñaḥ sarvakartā ca dānādiguṇavarjitaḥ /",
  "GR13svact_pu:6854": "sa evāpararūpeṇa unmanyā mūrdhni saṃsthitaḥ // SvaT_11.314 //",
  "GR13svact_pu:6855": "devadevo jagannāthaḥ paramātmā śivo 'vyayaḥ /",
  "GR13svact_pu:6856": "paryānukramayogena so 'kāmāt sṛjate jagat // SvaT_11.315 //",
  "GR13svact_pu:6857": "devyuvāca",
  "GR13svact_pu:6858": "akāmasya kriyā nāsti niṣkriyaśca sṛjet katham /",
  "GR13svact_pu:6859": "evaṃ praśnavaraṃ guhyaṃ kathayasva prasādataḥ // SvaT_11.316 //",
  "GR13svact_pu:6860": "bhairava uvāca",
  "GR13svact_pu:6861": "ādityasya maṇeryadvat tāpitādraviraśmibhiḥ /",
  "GR13svact_pu:6862": "vahniḥ saṃjāyate tasmād ravestatra na kāmitā // SvaT_11.317 //",
  "GR13svact_pu:6863": "maṇerapi na kāmitvaṃ tadvaddevasya ceṣṭitam /",
  "GR13svact_pu:6864": "ādityavacchivo jñeyaḥ śaktirmaṇiriva sthitā // SvaT_11.318 //",
  "GR13svact_pu:6865": "ṛtukālamitādvṛkṣāt kālo 'ṅkuraniyojakaḥ /",
  "GR13svact_pu:6866": "yadvacchivasamāyogāt tadvacchakterjagatsthitiḥ // SvaT_11.319 //",
  "GR13svact_pu:6867": "iti svacchandatantre ekādaśaḥ paṭalaḥ samāptaḥ",
  "GR13svact_pu:6868": "sṛṣṭiḥ sthitiśca saṃhāras tattvānāṃ kathitastvayā /",
  "GR13svact_pu:6869": "jagatsaṃbhavahetuśca tvatprasādācchrutaṃ mayā // SvaT_12.1 //",
  "GR13svact_pu:6870": "tattvavijñānamākhyāhi siddhisteṣu yathā bhavet /",
  "GR13svact_pu:6871": "pṛthivyādi śivāntaṃ ca kathayāmi samāsataḥ // SvaT_12.2 //",
  "GR13svact_pu:6872": "pṛthvī kaṭhinarūpeṇa śṛṇu dehe yathā sthitā /",
  "GR13svact_pu:6873": "māṃse 'sthiṣu tathā caiva snāyulomanakheṣu ca // SvaT_12.3 //",
  "GR13svact_pu:6874": "majjāntreṣu ca vijñeyā pṛthvī pañcaguṇotkaṭā /",
  "GR13svact_pu:6875": "kaphāsṛgāmamūtreṣu rasasvedavasāsu ca // SvaT_12.4 //",
  "GR13svact_pu:6876": "śukre ca saṃgrahe caiva sthitā āpaścaturguṇāḥ /",
  "GR13svact_pu:6877": "pacane dahane caiva tejasyūṣmaṇi saṃsthitam // SvaT_12.5 //",
  "GR13svact_pu:6878": "tejastvevaṃ sthitaṃ devi prakāśe ca trilakṣaṇam /",
  "GR13svact_pu:6879": "vāyurucchvāsaniḥśvāsa- sparśanavyūhalakṣaṇaḥ // SvaT_12.6 //",
  "GR13svact_pu:6880": "mūtroccāravisargeṣu annapānapraveśane /",
  "GR13svact_pu:6881": "vāyurebhiḥ sthito dehe vijñeyastu dvilakṣaṇaḥ // SvaT_12.7 //",
  "GR13svact_pu:6882": "ekalakṣaṇamākāśaṃ kathayāmi yathā sthitam /",
  "GR13svact_pu:6883": "suṣirātmakaṃ tu vijñeyaṃ navadhā cchidralakṣaṇam // SvaT_12.8 //",
  "GR13svact_pu:6884": "śabdātmakaṃ guṇaṃ h yetat kathitaṃ tava suvrate /",
  "GR13svact_pu:6885": "vāgindriyaṃ vadedvāṇīṃ sā ca vāṇī caturvidhā // SvaT_12.9 //",
  "GR13svact_pu:6886": "saṃskṛtā prākṛtī caiva apabhraṣṭānunāsikā /",
  "GR13svact_pu:6887": "chedanaṃ bhedanaṃ dānaṃ vyadhanaṃ śilpayojanam // SvaT_12.10 //",
  "GR13svact_pu:6888": "grahaṇaṃ vijayaścaiva sarvaṃ hastendriye sthitam /",
  "GR13svact_pu:6889": "samanimnonnatāścaiva loṣṭakaṇṭakavālukāḥ // SvaT_12.11 //",
  "GR13svact_pu:6890": "kardamo jaladurgāṇi rathyāṭṭālakaparvatāḥ /",
  "GR13svact_pu:6891": "pādendriyeṇa gamyante deśāntaragamāgame // SvaT_12.12 //",
  "GR13svact_pu:6892": "utsarge pardite caiva pāyurvai ceṣṭate sadā /",
  "GR13svact_pu:6893": "ānandakṛdupasthaśca gamyāgamyapravartakaḥ // SvaT_12.13 //",
  "GR13svact_pu:6894": "karmasvetāni vartante tena karmendriyāṇi tu /",
  "GR13svact_pu:6895": "buddhīndriyāṇi deveśi vartante buddhiyogataḥ // SvaT_12.14 //",
  "GR13svact_pu:6896": "ṣaḍjākhyarṣabhagāndhāra- madhyamāḥ pañcamaḥ priye /",
  "GR13svact_pu:6897": "dhaivato niṣadhaścaiva svarāḥ sapta prakīrtitāḥ // SvaT_12.15 //",
  "GR13svact_pu:6898": "gāndhāro madhyamaḥ ṣaḍjas trayo grāmāśca pārvati /",
  "GR13svact_pu:6899": "saptasvarāstrayo grāmā mūrchanāścaikaviṃśatiḥ // SvaT_12.16 //",
  "GR13svact_pu:6900": "tāna ekonapañcāśad ityetatsuramaṇḍalam /",
  "GR13svact_pu:6901": "sūkṣmaśabdāḥ smṛtā hyete carācararavasthitāḥ // SvaT_12.17 //",
  "GR13svact_pu:6902": "sthūlāṃścaiva pravakṣyāmi yathāvattānnibodha me /",
  "GR13svact_pu:6903": "bherīpaṭahaśaṅkhottho mṛdaṅgapaṇavotthitaḥ // SvaT_12.18 //",
  "GR13svact_pu:6904": "veṇugomukhaśabdaśca mandalo darduro dhvaniḥ /",
  "GR13svact_pu:6905": "tantrīvādyāni citrāṇi karavādyāni yāni ca // SvaT_12.19 //",
  "GR13svact_pu:6906": "saṃyogajaviyogotthāḥ kāṣṭhapāṣāṇavārijāḥ /",
  "GR13svact_pu:6907": "apabhraṃśo 'nunāsikyaḥ saṃskṛtaḥ prākṛto ravaḥ // SvaT_12.20 //",
  "GR13svact_pu:6908": "saptasvarapratiṣṭhāni vyaktāvyaktāni caiva hi /",
  "GR13svact_pu:6909": "uktānuktāni gṛhṇāti śravaṇendriyayogataḥ // SvaT_12.21 //",
  "GR13svact_pu:6910": "śabdo 'sya viṣayo hyeṣa yena budhyeta pudgalaḥ /",
  "GR13svact_pu:6911": "mṛduṃ ca kaṭhinaṃ caiva karkaśaṃ śītalaṃ tathā // SvaT_12.22 //",
  "GR13svact_pu:6912": "uṣṇaṃ ca picchilaṃ loṣṭaṃ kardamaṃ vālukāstathā /",
  "GR13svact_pu:6913": "śarakuntāsighātādi tāḍanaṃ chedanaṃ tathā // SvaT_12.23 //",
  "GR13svact_pu:6914": "etāni vai vijānāti sparśanaṃ ca tvagindriyam /",
  "GR13svact_pu:6915": "sparśo 'sya viṣayo hyeṣa yena budhyeta pudgalaḥ // SvaT_12.24 //",
  "GR13svact_pu:6916": "cakṣurindriyakarmāṇi kathyamānāni me śṛṇu /",
  "GR13svact_pu:6917": "sitaṃ raktaṃ ca pītaṃ ca kṛṣṇaṃ haritadhūmrakam // SvaT_12.25 //",
  "GR13svact_pu:6918": "kapilaṃ piṅgalaṃ babhru anyānyapi viśeṣataḥ /",
  "GR13svact_pu:6919": "naranārīpaśumṛgāñ jyotiḥ sthāvarajaṅgamam // SvaT_12.26 //",
  "GR13svact_pu:6920": "rūpākṛtiviviktāni cakṣuḥ paśyati sarvadā /",
  "GR13svact_pu:6921": "rūpākhyo viṣayo hyasya yenātmā pratibuddhyate // SvaT_12.27 //",
  "GR13svact_pu:6922": "madhurāmlarasaṃ caiva lavaṇaṃ kaṭu tiktakam /",
  "GR13svact_pu:6923": "kaṣāyamiśraṃ svāduṃ ca jihvā vedayate rasam // SvaT_12.28 //",
  "GR13svact_pu:6924": "raso 'sya viṣayo hyeṣa yena buddhyeta pudgalaḥ /",
  "GR13svact_pu:6925": "surabhirdivyagandhaśca durgandhaścāpyanekadhā // SvaT_12.29 //",
  "GR13svact_pu:6926": "ubhau jighrati nāsāgre viṣayo gandhasaṃjñitaḥ /",
  "GR13svact_pu:6927": "yenāsau budhyate kṣetrī ahaṅkāreṇa mohitaḥ // SvaT_12.30 //",
  "GR13svact_pu:6928": "saṃkalpe ca vikalpe ca daśadhākṣeṣu dhāvati /",
  "GR13svact_pu:6929": "anivāritasandeham ajayyaṃ sarvadehinām // SvaT_12.31 //",
  "GR13svact_pu:6930": "manaśca kathitaṃ hyetad dharmādharmanibandhakam /",
  "GR13svact_pu:6931": "svarūpadharmaṃ vakṣyāmi tanmātrāṇāṃ yathārthataḥ // SvaT_12.32 //",
  "GR13svact_pu:6932": "gandhaṃ tu gandhatanmātraṃ nāsikāgreṇa jighrati /",
  "GR13svact_pu:6933": "jihvayā rasatanmātraṃ rasaṃ gṛhṇāti saṃsthitam // SvaT_12.33 //",
  "GR13svact_pu:6934": "cakṣuṣā rūpatanmātraṃ rūpaṃ gṛhṇātyupāgatam /",
  "GR13svact_pu:6935": "gṛhṇāti sparśatanmātraṃ tvacā sparśamupāgatam // SvaT_12.34 //",
  "GR13svact_pu:6936": "śabdaṃ ca śabdatanmātraṃ gṛhṇāti śravaṇena tu /",
  "GR13svact_pu:6937": "sūkṣmastanmātradharmo 'yaṃ bhūtānāṃ prakṛtikramāt // SvaT_12.35 //",
  "GR13svact_pu:6938": "vaikārikastataścordhvaṃ budhyate yena pudgalaḥ /",
  "GR13svact_pu:6939": "ahaṃ vidvānahaṃ bhogī tv ahaṃ jāto mahākule // SvaT_12.36 //",
  "GR13svact_pu:6940": "ahaṃ dātā ca bhoktā ca tejasvī balavānaham /",
  "GR13svact_pu:6941": "ahaṃ yoddhā ca saṃgrāme śatravaśca mayā jitāḥ // SvaT_12.37 //",
  "GR13svact_pu:6942": "dharmaśīlaśca guṇavān śreyaskartā hyahaṃ param /",
  "GR13svact_pu:6943": "ahaṃ pāpī durācāro mūrkhaścāhaṃ durākṛtiḥ // SvaT_12.38 //",
  "GR13svact_pu:6944": "na dattaṃ na mayā bhuktaṃ matsamo nāsti duḥkhitaḥ /",
  "GR13svact_pu:6945": "ityahaṅkāracittānāṃ mamatvavaśavartinām // SvaT_12.39 //",
  "GR13svact_pu:6946": "ahaṅkāro nibadhnāti saṃsāre dṛḍhabandhanaiḥ /",
  "GR13svact_pu:6947": "trividhasyāpyayaṃ dharmo 'haṅkārasya prakīrtitaḥ // SvaT_12.40 //",
  "GR13svact_pu:6948": "buddhidharmāṃstato vakṣye dharmādīṃstava suvrate /",
  "GR13svact_pu:6949": "dharmo jñānaṃ ca vairāgyam aiśvaryaṃ ca catuṣṭayam // SvaT_12.41 //",
  "GR13svact_pu:6950": "adharmaśca tathājñānam avairāgyamanaiśvaram /",
  "GR13svact_pu:6951": "badhnāti saptadhā sā tu jñānabhāvena mohayet // SvaT_12.42 //",
  "GR13svact_pu:6952": "buddhiścādhyavasāyaṃ ca karoti vividheṣvapi /",
  "GR13svact_pu:6953": "dharmādīnāmathāṣṭānāṃ lakṣaṇāni śṛṇu priye // SvaT_12.43 //",
  "GR13svact_pu:6954": "upavāso japo maunam akrodho 'steyamārjavam /",
  "GR13svact_pu:6955": "satyaṃ śaucaṃ ca dānaṃ ca dayā kṣāntiśca sarvadā // SvaT_12.44 //",
  "GR13svact_pu:6956": "vidyābhyāsaśca lajja ca indriyāṇāṃ ca nigrahaḥ /",
  "GR13svact_pu:6957": "iṣṭāpūrtaṃ tīrthasevā pitṛṇāṃ caiva tarpaṇam // SvaT_12.45 //",
  "GR13svact_pu:6958": "abhayaṃ sarvasattvebhyo jīvitasya ca rakṣaṇam /",
  "GR13svact_pu:6959": "dhīguṇaḥ prathamo hyeṣa dharma ityabhidhīyate // SvaT_12.46 //",
  "GR13svact_pu:6960": "dharmakarmanibaddhānāṃ saṃsāramanuvartinām /",
  "GR13svact_pu:6961": "punarmārtyaṃ punaḥ svargyaṃ tīryak tvaṃ ca punaḥ punaḥ // SvaT_12.47 //",
  "GR13svact_pu:6962": "dharmabhāvaḥ samākhyātaḥ jñānabhāvaṃ ca me śṛṇu /",
  "GR13svact_pu:6963": "caturviṃśatikaḥ piṇḍaḥ karaṇendriyasaṃyutaḥ // SvaT_12.48 //",
  "GR13svact_pu:6964": "prākṛtaḥ sa tu vijñeyo dharmādharmapravartakaḥ /",
  "GR13svact_pu:6965": "akartā nirguṇaścāhaṃ na me bandho 'sti prākṛtaḥ // SvaT_12.49 //",
  "GR13svact_pu:6966": "prakṛtyā kāritaṃ manye vāsanādeva mucyate /",
  "GR13svact_pu:6967": "sāṅkhyajñānaṃ mayā proktaṃ prakṛteryena mucyate // SvaT_12.50 //",
  "GR13svact_pu:6968": "muktaṃ prakṛtibandhāttaṃ punarbadhnāti ceśvaraḥ /",
  "GR13svact_pu:6969": "baddhaḥ saṃsarate bhūyo yāvaddevaṃ na vindati // SvaT_12.51 //",
  "GR13svact_pu:6970": "īśvaraṃ sṛṣṭikartāraṃ sarvajantunibandhakam /",
  "GR13svact_pu:6971": "vairāgyātsantyajetputrān dārāniṣṭānsusaṃmatān // SvaT_12.52 //",
  "GR13svact_pu:6972": "hastyaśvarathayānāni suhṛdbhogadhanāni ca /",
  "GR13svact_pu:6973": "upavāsaṃ japaṃ tīrthaṃ pañcāgniṃ jalaśāyitām // SvaT_12.53 //",
  "GR13svact_pu:6974": "upāsyaitāni ghorāṇi dehaṃ santyajati kṣaṇāt /",
  "GR13svact_pu:6975": "girivṛkṣajalāgnibhyaḥ prahārodbandhanāśanaiḥ // SvaT_12.54 //",
  "GR13svact_pu:6976": "vairāgyaṃ tu samāśritya kurute sāhasānyapi /",
  "GR13svact_pu:6977": "aiśvaryabhāvamāpanno dravyaistṛptiṃ na gacchati // SvaT_12.55 //",
  "GR13svact_pu:6978": "na dārairna dhanairbhāgaiḥ parivārairna vāhanaiḥ /",
  "GR13svact_pu:6979": "tapo vratāni mantrāṃśca aiśvaryārthe tu sādhayet // SvaT_12.56 //",
  "GR13svact_pu:6980": "yuddhaṃ dyutaṃ tathā māyāṃ cauryaṃ cānṛtahiṃsanam /",
  "GR13svact_pu:6981": "anyānyapi tvayuktāni visrambhacchalaghātitām // SvaT_12.57 //",
  "GR13svact_pu:6982": "aiśvaryabhāvamāpannaḥ karoti ca bahūnyapi /",
  "GR13svact_pu:6983": "prāṇihiṃsārato nityaṃ caurikānṛtadambhavān // SvaT_12.58 //",
  "GR13svact_pu:6984": "yācako duḥkhadātā ca bhaveccādharmaceṣṭitam /",
  "GR13svact_pu:6985": "nāstidharmo na cādharmaḥ svargaṃ mokṣaṃ ca ko gataḥ // SvaT_12.59 //",
  "GR13svact_pu:6986": "ajñānabhāvamāpannaḥ sarvaṃ mithyeti bhāṣate /",
  "GR13svact_pu:6987": "nityaṃ duḥkhī parapreṣyo bhāraṃ yānaṃ vahannapi // SvaT_12.60 //",
  "GR13svact_pu:6988": "kṛcchrajīvī ca satatam avairāgye na khidyate /",
  "GR13svact_pu:6989": "rājyaṃ kṛtvā tu sāmantaḥ sāmantyādgrāmabhugbhavet // SvaT_12.61 //",
  "GR13svact_pu:6990": "grāmādbhraṣṭastadardhena vartate 'sāvanīśvaraḥ /",
  "GR13svact_pu:6991": "na śocati na codvignaḥ krīḍate pūrvarājyavat // SvaT_12.62 //",
  "GR13svact_pu:6992": "anaiśvaryasya bhāvo 'yam evaṃ te samudāhṛtaḥ /",
  "GR13svact_pu:6993": "avyaktaṃ triguṇaṃ vakṣye saṃsārasya pravartakam // SvaT_12.63 //",
  "GR13svact_pu:6994": "yasmācca jagadutpattiḥ prakṛtistena cocyate /",
  "GR13svact_pu:6995": "asya dharmaṃ pravakṣyāmi rajaḥ sattvatamo 'bhidham // SvaT_12.64 //",
  "GR13svact_pu:6996": "prakāśabhāvaḥ sattvaṃ ca dharmaḥ sattvasamāśritaḥ /",
  "GR13svact_pu:6997": "saṃvibhāgī ca satataṃ nityaṃ sattvopakārakaḥ // SvaT_12.65 //",
  "GR13svact_pu:6998": "kṣamādayāsamāyukto jñānavijñānapāragaḥ /",
  "GR13svact_pu:6999": "prītirdānaṃ dhṛtirmedhā tapaḥ śaucaṃ damastathā // SvaT_12.66 //",
  "GR13svact_pu:7000": "ṛtavāksamadṛṣṭiśca divyabuddhiprabodhanam /",
  "GR13svact_pu:7001": "yasminnete sadā dharmā bhavanti puruṣottame // SvaT_12.67 //",
  "GR13svact_pu:7002": "sa sāttvikastu vijñeyaḥ rajodharmāṃśca me śṛṇu /",
  "GR13svact_pu:7003": "nistriṃśaścātilobhī ca vidveṣī krodhanastathā // SvaT_12.68 //",
  "GR13svact_pu:7004": "kāmī harṣasamāviṣṭo duḥkhārtaḥ paryaṭetsadā /",
  "GR13svact_pu:7005": "mānī dambhasamāyukto 'pyahaṅkāre vyavasthitaḥ // SvaT_12.69 //",
  "GR13svact_pu:7006": "nityaṃ yuddharataḥ śūraḥ rājasaṃ guṇalakṣaṇam /",
  "GR13svact_pu:7007": "kāmakrodhābhibhūtatvaṃ lobhena ca samanvayaḥ // SvaT_12.70 //",
  "GR13svact_pu:7008": "īrśyā dambho viṣādaśca mada unmāda eva ca /",
  "GR13svact_pu:7009": "nidrālasya makarmitvaṃ daurmedhyājñānite tathā // SvaT_12.71 //",
  "GR13svact_pu:7010": "adharmatābuddhimattvaṃ nāstikyaṃ chalacittatā /",
  "GR13svact_pu:7011": "tamaḥ cihnāni caitāni dṛśyante yatra mānave // SvaT_12.72 //",
  "GR13svact_pu:7012": "tāmasaḥ sa tu vijñeyaḥ puruṣaḥ kaluṣāśayaḥ /",
  "GR13svact_pu:7013": "etatriguṇamavyaktaṃ triguṇaṃ sāmudāhṛtam // SvaT_12.73 //",
  "GR13svact_pu:7014": "etatsamyagviditvā tu mucyate prākṛtairguṇaiḥ /",
  "GR13svact_pu:7015": "guṇadharmā na caivāhaṃ buddhyahāṃkṛdguṇo nahi // SvaT_12.74 //",
  "GR13svact_pu:7016": "karaṇendriyahīnaśca bhūtatanmātravarjitaḥ /",
  "GR13svact_pu:7017": "akartā nirguṇaścāhaṃ cinmātraḥ puruṣaḥ smṛtaḥ // SvaT_12.75 //",
  "GR13svact_pu:7018": "mānasaṃ vācikaṃ caiva śārīraṃ karma yatkṛtam /",
  "GR13svact_pu:7019": "prakṛtyā kāritāṃ manye akartā puruṣaḥ smṛtaḥ // SvaT_12.76 //",
  "GR13svact_pu:7020": "evaṃ saṃnyasya karmāṇi vartate naca nityaśaḥ /",
  "GR13svact_pu:7021": "nāhaṃ kartā na me bandha evaṃ budhyeta yo naraḥ // SvaT_12.77 //",
  "GR13svact_pu:7022": "prakṛteḥ sa vimucyeta yāvanna sṛjatīśvaraḥ /",
  "GR13svact_pu:7023": "sāṅkhyajñānena saṃmūdho muktirityabhimanyate // SvaT_12.78 //",
  "GR13svact_pu:7024": "na hi muktirbhavettasya kaṃcitkālaṃ videhatā /",
  "GR13svact_pu:7025": "tiṣṭhetprakṛtinirmuktaḥ sṛṣṭisaṃhāravarjitaḥ // SvaT_12.79 //",
  "GR13svact_pu:7026": "yāvatkarotyasau sṛṣṭim īśvaraḥ parameśvaraḥ /",
  "GR13svact_pu:7027": "tāvatprakṛtibandhena saṃsāre kṣipyate punāḥ // SvaT_12.80 //",
  "GR13svact_pu:7028": "kṣiptaḥ saṃsarate bhūyaḥ saṃsāre ghorasāgare /",
  "GR13svact_pu:7029": "dharmādhārmanibaddhastu sāṅkhyajñānena mohitaḥ // SvaT_12.81 //",
  "GR13svact_pu:7030": "ahaṃ kartā ca bhoktā ca īśvarobalavānaham /",
  "GR13svact_pu:7031": "mamatvenaiva saṃmūḍho bhrāmyate ghaṭayantravat // SvaT_12.82 //",
  "GR13svact_pu:7032": "sāṅkhyajñānaṃ mayā proktaṃ śṛṇu dhyānādhidaivatam /",
  "GR13svact_pu:7033": "pṛthvīṃ kaṭhinarūpeṇa catuḥ sāgaramekhalām // SvaT_12.83 //",
  "GR13svact_pu:7034": "saparvatavanākīrṇāṃ mṛgapakṣisamākulām /",
  "GR13svact_pu:7035": "susthitāṃ pītavarṇābhām ūbījena samanvitām // SvaT_12.84 //",
  "GR13svact_pu:7036": "dhyātvā tatsiddhimabhyeti viṣasattvānnivārayet /",
  "GR13svact_pu:7037": "acālyaḥ sarvabhūtānāṃ yathaiva vasudhā bhavet // SvaT_12.85 //",
  "GR13svact_pu:7038": "jalāpūritasarvāṅgo jaladhyānena pūrayet /",
  "GR13svact_pu:7039": "evamabhyasyamānastu viṣasattvānvināśayet // SvaT_12.86 //",
  "GR13svact_pu:7040": "tṛṣṇādāhavinirmukta ītibhiśca vivarjitaḥ /",
  "GR13svact_pu:7041": "jagadāpūrayetsiddhaḥ pūrvabījasamanvitaḥ // SvaT_12.87 //",
  "GR13svact_pu:7042": "kuryātkarmasahasrāṇi svabījena tu bījitaḥ /",
  "GR13svact_pu:7043": "kṛṣṇareṇvātmako vāyur dhyeyo bījena saṃyutaḥ // SvaT_12.88 //",
  "GR13svact_pu:7044": "pūrayedvai jagaddehān siddhaścāścaryakārakaḥ /",
  "GR13svact_pu:7045": "suṣirātmakaṃ svadehaṃ tu jagacca suṣirātmakam // SvaT_12.89 //",
  "GR13svact_pu:7046": "dhyāyetprakṛtibījena citrakarmāṇi kārayet /",
  "GR13svact_pu:7047": "vāgindriye tathā vahnir dhyāto vāksiddhidāyakaḥ // SvaT_12.90 //",
  "GR13svact_pu:7048": "indraḥ pāṇāvabhidhyātaḥ bāhuśālī tvajeyakaḥ /",
  "GR13svact_pu:7049": "pādayordūrasaṃcāraṃ dhyāto viṣṇuḥ prayacchati // SvaT_12.91 //",
  "GR13svact_pu:7050": "pāyau mitraḥ sito dhyātaḥ pāyuvyādhivināśakaḥ /",
  "GR13svact_pu:7051": "śiśne prajāpatiṃ śyāmaṃ dhyāyedyuktena cetasā // SvaT_12.92 //",
  "GR13svact_pu:7052": "jitendriyaśca bhavati tv icchayā ramate śatam /",
  "GR13svact_pu:7053": "śrotrendriye diśaścitrā dhyāyedvījena saṃyutāḥ // SvaT_12.93 //",
  "GR13svact_pu:7054": "sakṛduktaṃ ca gṛhṇāti digyātrā caiva siddhyati /",
  "GR13svact_pu:7055": "mārutaṃ kṛṣṇarūpeṇa dhyāyettu tvaci saṃsthitam // SvaT_12.94 //",
  "GR13svact_pu:7056": "yaḥ sa daṃṣṭrādyabhedyaḥ syāt na kvaciñjāyate vyathā /",
  "GR13svact_pu:7057": "ādityaṃ cakṣuṣi dhyāyej jihvāyāṃ varuṇaṃ tathā // SvaT_12.95 //",
  "GR13svact_pu:7058": "nāsāyāṃ pṛthivīṃ pītāṃ manasīnduṃ tathaiva ca /",
  "GR13svact_pu:7059": "pītakaṃ gandhatanmātraṃ rasatanmātrakaṃ sitam // SvaT_12.96 //",
  "GR13svact_pu:7060": "raktaṃ tu rūpatanmātraṃ kṛṣṇaṃ tu sparśasaṃjñitam /",
  "GR13svact_pu:7061": "arūpaṃ śabdatanmātraṃ dhyātavyaṃ bindurūpi ca // SvaT_12.97 //",
  "GR13svact_pu:7062": "viṣayeṣvīpsitāṃ siddhiṃ jānāti ca vicintitam /",
  "GR13svact_pu:7063": "vaikārike tathā rudro dhyātavyaḥ siddhimicchatā // SvaT_12.98 //",
  "GR13svact_pu:7064": "dhyānātsiddhimavāpnoti muktāhaṅkārabandhanām /",
  "GR13svact_pu:7065": "brahmāṇaṃ buddhisaṃsthaṃ tu dhyāyedyuktena cetasā // SvaT_12.99 //",
  "GR13svact_pu:7066": "smaranvai pūrvabījena jñānaughaḥ saṃpravartate /",
  "GR13svact_pu:7067": "divyā ca jāyate buddhiḥ saṃśayocchittikārikā // SvaT_12.100 //",
  "GR13svact_pu:7068": "bhūtaṃ bhavyaṃ bhaviṣyacca pratyakṣaṃ saṃprajāyate /",
  "GR13svact_pu:7069": "prakṛtiḥ kṛṣṇavarṇā tu raktaśuklā virājate // SvaT_12.101 //",
  "GR13svact_pu:7070": "raktaṃ ca hṛdayaṃ tasyāḥ bahupādabhujānanā /",
  "GR13svact_pu:7071": "dhyātavyā tattvabījena yadīcchetsiddhimātmanaḥ // SvaT_12.102 //",
  "GR13svact_pu:7072": "siddhaścaiva svatantraśca divyadṛṣṭiśca jāyete /",
  "GR13svact_pu:7073": "ṣaṇmāsābhyāsayogena divyā dṛṣṭiḥ pravartate // SvaT_12.103 //",
  "GR13svact_pu:7074": "trailokye yatpravarteta pratyakṣaṃ tasya jāyate /",
  "GR13svact_pu:7075": "eṣa te prākṛto yoga uktaḥ mokṣakaraḥ paraḥ // SvaT_12.104 //",
  "GR13svact_pu:7076": "ataḥ paraṃ tu puruṣaḥ padmamadhye vyavasthitaḥ /",
  "GR13svact_pu:7077": "citsvarūpaśca sarveṣu dehamāpūrya saṃsthitaḥ // SvaT_12.105 //",
  "GR13svact_pu:7078": "sa jīva iti vikhyāto yena jīvati tatpuram /",
  "GR13svact_pu:7079": "nirgatena mṛtā yena acetāḥ śīryate tanuḥ // SvaT_12.106 //",
  "GR13svact_pu:7080": "badhyate mucyate 'sau vai sukhaduḥkhāni vetti ca /",
  "GR13svact_pu:7081": "na tasya rūpaṃ varṇo vā pramāṇaṃ dṛśyate kvacit // SvaT_12.107 //",
  "GR13svact_pu:7082": "na śakyaḥ kathituṃ vāpi sūkṣmaścānantavigrahaḥ /",
  "GR13svact_pu:7083": "vālāgraśatabhāgasya śatadhā kalpitasya tu // SvaT_12.108 //",
  "GR13svact_pu:7084": "tasya sūkṣmataro jīvaḥ sa cānantyāya kalpate /",
  "GR13svact_pu:7085": "ādityavarṇaṃ rukmābham abbindumiva puṣkare // SvaT_12.109 //",
  "GR13svact_pu:7086": "paśyanti tārakamiva yogino divyacakṣuṣā /",
  "GR13svact_pu:7087": "rāgavidyākalopetaḥ kālabaddho hi rūpavān // SvaT_12.110 //",
  "GR13svact_pu:7088": "śyāmavarṇena vijñeyā sthitā jīvasya devatā /",
  "GR13svact_pu:7089": "dakṣiṇena sitāṅgī tu vāmenāsitarūpiṇī // SvaT_12.111 //",
  "GR13svact_pu:7090": "tadvarṇāni ca vaktrāṇi maṇḍalāni viśeṣataḥ /",
  "GR13svact_pu:7091": "karmabandhena badhnāti sukhaduḥkhaṃ prayacchati // SvaT_12.112 //",
  "GR13svact_pu:7092": "niyatiṃ ca vijānīyād anivāryāṃ surāsuraiḥ /",
  "GR13svact_pu:7093": "pūrvabījasahadhyānā dvirūpeṇa samanvitā // SvaT_12.113 //",
  "GR13svact_pu:7094": "dhyānātsiddhimavāpnoti niyateśca vimucyate /",
  "GR13svact_pu:7095": "trinetraṃ ca caturvaktraṃ kṛṣṇavarṇaṃ caturbhujam // SvaT_12.114 //",
  "GR13svact_pu:7096": "saṃharantaṃ durādharṣam anantaṃ kālamīśvaram /",
  "GR13svact_pu:7097": "svabījadhyānarūpajñaḥ kālena nahi kalyate // SvaT_12.115 //",
  "GR13svact_pu:7098": "cakravatparivartante kāladhyānavivarjitāḥ /",
  "GR13svact_pu:7099": "evaṃ kālaṃ sadā dhyāyet dhyeyasiddhiśca jāyate // SvaT_12.116 //",
  "GR13svact_pu:7100": "rāgaṃ tu raktavarṇaṃ vai vidyāṃ śyāmāṃ sulocanām /",
  "GR13svact_pu:7101": "sitavarṇāṃ kalāṃ dhyāyec cetanyonmīlinīṃ tu tām // SvaT_12.117 //",
  "GR13svact_pu:7102": "kṛṣṇavarṇā ca raktākṣī dīrghadantā sulocanā /",
  "GR13svact_pu:7103": "kacordhvapiṅgakeśī ca sthūlakāyā mahodarī // SvaT_12.118 //",
  "GR13svact_pu:7104": "yā pātayati bhūtāni brahmādyāni punaḥ punaḥ /",
  "GR13svact_pu:7105": "nirvairaparipanthitvān māyā granthirduruttarā // SvaT_12.119 //",
  "GR13svact_pu:7106": "sāṅkhyavedapurāṇajñā anyaśāstravidaśca ye /",
  "GR13svact_pu:7107": "na tāṃ laṅghayituṃ śaktā ye cānye mokṣavādinaḥ // SvaT_12.120 //",
  "GR13svact_pu:7108": "kliśyanti māyayā bhrāntā amokṣe mokṣalipsayā /",
  "GR13svact_pu:7109": "svabījadhyānayogena pūrvadhyānasvarūpataḥ // SvaT_12.121 //",
  "GR13svact_pu:7110": "dīkṣāsinā ca tāṃ chittvā viśanti śivamavyayam /",
  "GR13svact_pu:7111": "caturvarṇā bhavedvidyā sā varṇavyāpinī smṛtā // SvaT_12.122 //",
  "GR13svact_pu:7112": "sitaraktapītakṛṣṇā dhyātavyā suṣirātmikā /",
  "GR13svact_pu:7113": "ākāśavāyumārūḍhā rūpayauvanaśālinī // SvaT_12.123 //",
  "GR13svact_pu:7114": "svabījena tu sā dhyeyā tatsiddhiścaiva jāyate /",
  "GR13svact_pu:7115": "divyā siddhiramoghā tu siddhavidyaśca jāyate // SvaT_12.124 //",
  "GR13svact_pu:7116": "veda lokāṃstataḥ sarvān kāmarūpī sa gacchati /",
  "GR13svact_pu:7117": "kuṅkumābhaṃ ca nāreśaṃ trinetraṃ tu jaṭādharam // SvaT_12.125 //",
  "GR13svact_pu:7118": "pūrvānanamabhidhyāyet vāyubhakṣasya yatphalam /",
  "GR13svact_pu:7119": "tatpuṇyaphalamāpnoti aśvamedhāyutasya ca // SvaT_12.126 //",
  "GR13svact_pu:7120": "jagacca vaśamāyāti kramate siddhimeti ca /",
  "GR13svact_pu:7121": "ṣaḍbhirmāsairasandehaḥ dakṣiṇaṃ ca tathaiva hi // SvaT_12.127 //",
  "GR13svact_pu:7122": "nīlāmbudapratīkāśaṃ piṅgabhrūśmaśrulocanam /",
  "GR13svact_pu:7123": "bhrukuṭīkarālavaktraṃ ca kapālāhi vibhūṣitam // SvaT_12.128 //",
  "GR13svact_pu:7124": "bahurūpajaṭādhāraṃ dakṣiṇaṃ tasya cintayet /",
  "GR13svact_pu:7125": "sukhaduḥkhavināśāya ītijvaravināśanam // SvaT_12.129 //",
  "GR13svact_pu:7126": "viṣagrahādi sarvaṃ tu dhyānānnāśayate kṣaṇāt /",
  "GR13svact_pu:7127": "agnivajjvalate yogī jarāmṛtyuvivarjitaḥ // SvaT_12.130 //",
  "GR13svact_pu:7128": "kramate sarvalokānvai siddhaśca samatāṃ vrajet /",
  "GR13svact_pu:7129": "sitaṃ trinayanaṃ devi sākṣāsūtrakamaṇḍalu // SvaT_12.131 //",
  "GR13svact_pu:7130": "paścimaṃ vadanaṃ dhyāyed divyasiddhipradāyakam /",
  "GR13svact_pu:7131": "hatvā prāṇisahasrāṇi paradāraśatāni ca // SvaT_12.132 //",
  "GR13svact_pu:7132": "alepako viśuddhātmā siddhiṃ prāpya śivo bhavet /",
  "GR13svact_pu:7133": "trinetramuttaraṃ vaktraṃ raktotpalasamadyuti // SvaT_12.133 //",
  "GR13svact_pu:7134": "dhyānāttasya jagatsarvaṃ vaśameti na saṃśayaḥ /",
  "GR13svact_pu:7135": "tapate varṣate caiva sṛjate saṃharatyapi // SvaT_12.134 //",
  "GR13svact_pu:7136": "īpsitāṃ labhate siddhiṃ yo 'bdamekaṃ tu cintayet /",
  "GR13svact_pu:7137": "sitamūrdhvaṃ sadā dhyāyec chūlahastaṃ jaṭādharam // SvaT_12.135 //",
  "GR13svact_pu:7138": "vyāghracarmapārīdhānaṃ sākṣāsūtrakamaṇḍalu /",
  "GR13svact_pu:7139": "vīṇāḍamaruhastaṃ ca nāgayajñopavītakam // SvaT_12.136 //",
  "GR13svact_pu:7140": "candramūrdhordhvaliṅgaṃ ca dhyāyennityaṃ maheśvaram /",
  "GR13svact_pu:7141": "anenaiva tu dehena sarvajñaḥ kāmarūpavān // SvaT_12.137 //",
  "GR13svact_pu:7142": "ghaṇṭānādasya vā dhyānāt siddhiḥ ṣāṇmāsikī bhavet /",
  "GR13svact_pu:7143": "īpsitā martyaloke tu siddhistasya prajāyate // SvaT_12.138 //",
  "GR13svact_pu:7144": "liṅgadhyānaṃ tu yaḥ kuryāt pūrvabījena saṃyutam /",
  "GR13svact_pu:7145": "māsenaikena paśyetsa sūkṣmaṃ liṅgaṃ tanūpari // SvaT_12.139 //",
  "GR13svact_pu:7146": "śuddhasphaṭikasaṅkāśaṃ taddṛṣṭvā tu vimucyate /",
  "GR13svact_pu:7147": "siddhistu mānuṣe loke ṣaṇmāsena prajāyate // SvaT_12.140 //",
  "GR13svact_pu:7148": "trailokyadarśane buddhiḥ pratyakṣā tasya jāyate /",
  "GR13svact_pu:7149": "ākrāmetsarvalokāṃśca īśvareṇa samo bhavet // SvaT_12.141 //",
  "GR13svact_pu:7150": "somārkau cakṣuṣī syātāṃ cakre vai dhī rathasya tu /",
  "GR13svact_pu:7151": "tanmātrāṇi hayāstasya manaḥ sārathi coditaḥ // SvaT_12.142 //",
  "GR13svact_pu:7152": "ahaṃkāro bhavedyoddhā guṇaścāsya mahādhanuḥ /",
  "GR13svact_pu:7153": "indriyāṇi śarāstasya mṛgo dharmaḥ prakīrtitaḥ // SvaT_12.143 //",
  "GR13svact_pu:7154": "evaṃ sa krīḍate yogī paramātmani hṛtsthite /",
  "GR13svact_pu:7155": "puṇyapāpairvartamāna icchayā parameśvari // SvaT_12.144 //",
  "GR13svact_pu:7156": "nāhaṃ kartā na me bandhaḥ sarvamīśvarakāraṇam /",
  "GR13svact_pu:7157": "matvā ceśvaravijñānaṃ sarvakarmaṇi santyajet // SvaT_12.145 //",
  "GR13svact_pu:7158": "dharmādharmasya kartṛtve prerako hṛdi saṃsthitaḥ /",
  "GR13svact_pu:7159": "tamahaṃ śaraṇaṃ prāpto na me bandho 'sti kaṛtṛtā // SvaT_12.146 //",
  "GR13svact_pu:7160": "sadāśivo 'ṣṭabhedena pūrvabījasamanvitaḥ /",
  "GR13svact_pu:7161": "dhyeyaḥ pūrvoktarūpeṇa tatsiddhiphalamicchatā // SvaT_12.147 //",
  "GR13svact_pu:7162": "nādaṃ vai vyāpakaṃ dhyāyed ahorātrāyaneṣu ca /",
  "GR13svact_pu:7163": "dakṣiṇottarasaṃkrāntyā viṣuvajjñasya mokṣadaḥ // SvaT_12.148 //",
  "GR13svact_pu:7164": "vaṃśadhvanisamaprakhyaḥ śāntanādastu sa smṛtaḥ /",
  "GR13svact_pu:7165": "sadāśivaḥ sa vijñeyaḥ dhyānātsiddhiphalaṃ śṛṇu // SvaT_12.149 //",
  "GR13svact_pu:7166": "māsamātreṇa tejasvī vāgīśastu dvitīyake /",
  "GR13svact_pu:7167": "tṛtīye paśyate siddhān divyadṛṣṭiścaturthake // SvaT_12.150 //",
  "GR13svact_pu:7168": "siddhistu mānuṣe loke vatsarārdhe na saṃśayaḥ /",
  "GR13svact_pu:7169": "divyāsiddhistathābdena sāyujyaṃ tu dvitīyake // SvaT_12.151 //",
  "GR13svact_pu:7170": "ṣaṇmukhīkaraṇaṃ kṛtvā dhyāyeddevaṃ sadāśivam /",
  "GR13svact_pu:7171": "aṅguṣṭhābhyāṃ śrutī netre tarjanīmadhyamākramāt // SvaT_12.152 //",
  "GR13svact_pu:7172": "śeṣābhyāṃ vṛṇuyādghrāṇe ṣaṇmukhe kila baddhadhīḥ /",
  "GR13svact_pu:7173": "daśadhā varṇarūpeṇa dṛśyate ca sadāśivaḥ // SvaT_12.153 //",
  "GR13svact_pu:7174": "sitaṃ raktaṃ ca pītaṃ ca kṛṣṇaṃ haritapiṅgalam /",
  "GR13svact_pu:7175": "nīlaṃ citrakavarṇaṃ tu sphaṭikābhaṃ manoramam // SvaT_12.154 //",
  "GR13svact_pu:7176": "dṛṣṭvā sarvāṇi rūpāṇi tyajettani vicakṣaṇaḥ /",
  "GR13svact_pu:7177": "ekameva tu gṛhṇīyād anye tu guṇarūpakāḥ // SvaT_12.155 //",
  "GR13svact_pu:7178": "candramaṇḍalasaṅkāśaṃ vidyutpuñjanibhekṣaṇam /",
  "GR13svact_pu:7179": "tārakācalitākāraṃ bindumevaṃ vilakṣayet // SvaT_12.156 //",
  "GR13svact_pu:7180": "nivṛttiśca pratiṣṭhā ca vidyā śāntistathaiva ca /",
  "GR13svact_pu:7181": "ābhiḥ kalābhiḥ saṃyukto dhyātavyo bindurīśvaraḥ // SvaT_12.157 //",
  "GR13svact_pu:7182": "bindudhyānaṃ samākhyātaṃ śaktilakṣaṃ nibodha me /",
  "GR13svact_pu:7183": "khaṃ vīkṣya mīlitākṣo yad udyadbhāskarasannibham // SvaT_12.158 //",
  "GR13svact_pu:7184": "īkṣate ca mahattejaḥ śaktiḥ prabhvīti sā smṛtā /",
  "GR13svact_pu:7185": "pītā raktā tathā kṛṣṇā sphaṭikābhā manoramā // SvaT_12.159 //",
  "GR13svact_pu:7186": "draṣṭavyā pāramā śaktiḥ tāṃ dṛṣṭvā śivatāṃ vrajet /",
  "GR13svact_pu:7187": "vyāpinīṃ ca tataścordhve pañcarūpāṃ vicintayet // SvaT_12.160 //",
  "GR13svact_pu:7188": "kāraṇaiḥ svaiḥ samopetāṃ dhyātvā svacchandatāṃ vrajet /",
  "GR13svact_pu:7189": "samanāmunmanāṃ coktāṃ dhyāyedyuktena cetasā // SvaT_12.161 //",
  "GR13svact_pu:7190": "dhyānātsiddhimavāpnoti vyāpakaḥ prabhurakhyayaḥ /",
  "GR13svact_pu:7191": "tataścordhve śivaḥ śāntaḥ pūrvaṃ vai kathito mayā // SvaT_12.162 //",
  "GR13svact_pu:7192": "cakṣuṣā yaśca dṛśyeta vāco vā yaśca gocaraḥ /",
  "GR13svact_pu:7193": "manaścintayate yāni buddhiryāni vyavasyati // SvaT_12.163 //",
  "GR13svact_pu:7194": "ahaṃkṛtāni yānyeva yacca vedyatayā sthitam /",
  "GR13svact_pu:7195": "yaśca nāsti sa tatraiva tv anveṣṭavyaḥ prayatnataḥ // SvaT_12.164 //",
  "GR13svact_pu:7196": "yatra tatra sthito deśe yatra tatrāśrame rataḥ /",
  "GR13svact_pu:7197": "sukhāsīnaḥ saṃyatātmā ekacittaḥ samāhitaḥ // SvaT_12.165 //",
  "GR13svact_pu:7198": "svacchandaṃ samanusmṛtya abhāvaṃ bhāvayetsadā /",
  "GR13svact_pu:7199": "bhāvanāttasya tattvasya tatsamaścaiva jāyate // SvaT_12.166 //",
  "GR13svact_pu:7200": "ye dharmāstasya cākhyātāḥ pūrvaṃ te varavarṇini /",
  "GR13svact_pu:7201": "taistu dharmaiḥ samāyukti yogī vai bhavati priye // SvaT_12.167 //",
  "GR13svact_pu:7202": "svarūparūpakadhyānaṃ tattvānāṃ kathitaṃ mayā /",
  "GR13svact_pu:7203": "evaṃ jñātvā ca dhyātvā ca siddhyate mucyate 'pi ca // SvaT_12.168 //",
  "GR13svact_pu:7204": "iti svacchandatantre dvādaśaḥ paṭalaḥ",
  "GR13svact_pu:7205": "śrīdevyuvāca",
  "GR13svact_pu:7206": "sāraṃ yadasya tantrasya yāgaṃ tu parameśvara /",
  "GR13svact_pu:7207": "tamākhyāhi samāsena sādhakānāṃ hitāya vai // SvaT_13.1 //",
  "GR13svact_pu:7208": "śrībhairava uvāca",
  "GR13svact_pu:7209": "mūlabījākṣaraṃ mantra- nāyakaṃ paramīśvaram /",
  "GR13svact_pu:7210": "praṇavāsanamārūḍham aṅgavaktraiḥ samanvitam // SvaT_13.2 //",
  "GR13svact_pu:7211": "pūrvoktadravyasaṃghātaiḥ pūjayet parameśvaram /",
  "GR13svact_pu:7212": "sa eva homavinyāsaḥ dīkṣā saiva prakīrtitaḥ // SvaT_13.3 //",
  "GR13svact_pu:7213": "daśalakṣaṃ japedyastu ekacittaḥ samāhitaḥ /",
  "GR13svact_pu:7214": "samudragasarittīre sahāyaiḥ parivarjitaḥ // SvaT_13.4 //",
  "GR13svact_pu:7215": "homayennaramāṃsasya lakṣamekaṃ saguggulam /",
  "GR13svact_pu:7216": "jitendriyaikacittastu brahmacarye vyavasthitaḥ // SvaT_13.5 //",
  "GR13svact_pu:7217": "asādhyaṃ sādhayeddevi nātra kāryā vicāraṇā /",
  "GR13svact_pu:7218": "yāni kānīha karmāṇi catuṣpīṭhasthitāni ca // SvaT_13.6 //",
  "GR13svact_pu:7219": "adhamānyatha madhyāni hy uttamāni varānane /",
  "GR13svact_pu:7220": "tāni siddhyanti deveśi bhairavasya vaco yathā // SvaT_13.7 //",
  "GR13svact_pu:7221": "athātaḥ sampravakṣyāmi kārikākośamuttamam /",
  "GR13svact_pu:7222": "yaṃ jñātvā devadeveśi vicarantīha sādhakāḥ // SvaT_13.8 //",
  "GR13svact_pu:7223": "abhimukhakhaḍgani pātitaśūraśiraḥ śoṣitaṃ samādāya /*",
  "GR13svact_pu:7224": "raktālaktakalikhitaṃ sādhyatanau mantrayuktamabhidhānam // SvaT_13.9 //*",
  "GR13svact_pu:7225": "pretānale sutaptaṃ vidhāya niśi yatkṛte śataṃ japati /*",
  "GR13svact_pu:7226": "asurendracakravartinamasurendraguruṃ vā tamānayatyanilavegāt // SvaT_13.10 //*",
  "GR13svact_pu:7227": "pretālaktakalikhitaṃ naraśirasi pretavahnisantaptam /*",
  "GR13svact_pu:7228": "yamalokādapyacirādānayati balena pūrvavat sādhyam // SvaT_13.11 //*",
  "GR13svact_pu:7229": "mṛtanāryā vāmapadādudbaddhāyāstu pāṃsulīṃ samādāya /*",
  "GR13svact_pu:7230": "rudhirālaktakarocanayā sādhyatanuṃ mantrasaṃyuktām // SvaT_13.12 //*",
  "GR13svact_pu:7231": "khadirānale sutaptāṃ rātryardhe sammukho japaśatena /*",
  "GR13svact_pu:7232": "ānayati śacīmahalyāmathavā divasasya śatabhāgāt // SvaT_13.13 //*",
  "GR13svact_pu:7233": "udbaddhastrītanuvāmāṅghreḥ pāṃsulīṃ samādāya /*",
  "GR13svact_pu:7234": "pretālaktakanijarudhirarocanābhirvilikhya sādhyatanum // SvaT_13.14 //*",
  "GR13svact_pu:7235": "pretānale sutaptāṃ śatābhijaptāṃ svanāmamantrayutām /*",
  "GR13svact_pu:7236": "kṛtvā yakṣasurāsurapannaganārīḥ samānayatyāśu // SvaT_13.15 //*",
  "GR13svact_pu:7237": "nijavāmakare 'laktakarocanayā sādhyanāma parilikhitam /*",
  "GR13svact_pu:7238": "mantravidarbhitametajjapaśatayuktaṃ sutāpitaṃ rātrau // SvaT_13.16 //*",
  "GR13svact_pu:7239": "khadirānale vidhūme 'suragurumapyānayatyanilavegāt /*",
  "GR13svact_pu:7240": "sādhyamabhidhānalikhitaṃ bhūmitale gairikeṇa raktena // SvaT_13.17 //*",
  "GR13svact_pu:7241": "gandhodvartitavāmahastena tu tattvabījayuktena /*",
  "GR13svact_pu:7242": "ākramya bhūmilikhitaṃ sādhyābhimukho 'rdharātrakāle tu // SvaT_13.18 //*",
  "GR13svact_pu:7243": "kṣitipatimapi sāmātyaṃ cānayati nimeṣaśatabhāgāt /*",
  "GR13svact_pu:7244": "nṛkapālamadhyalikhitaṃ rocanayā raktamiśrayā sādhyam // SvaT_13.19 //*",
  "GR13svact_pu:7245": "nāma ca tasya lalāṭe mantreṇa vidarbhitaṃ samālikhya /*",
  "GR13svact_pu:7246": "gandhodakena liptaṃ nṛkapālaṃ vai dvitīyamādāya // SvaT_13.20 //*",
  "GR13svact_pu:7247": "kṛtvā kapālasampuṭamatha mṛtasūtreṇa veṣṭayet samyak /*",
  "GR13svact_pu:7248": "khadirāṅgārasutaptaṃ sikthakaliptaṃ tu tatpunaḥ kṛtvā // SvaT_13.21 //*",
  "GR13svact_pu:7249": "yāvat sikthakametat kapālalagnaṃ vilīyate tāvat /*",
  "GR13svact_pu:7250": "surapatimapyākarṣati japaśatayogānnimeṣamātreṇa // SvaT_13.22 //*",
  "GR13svact_pu:7251": "bhittau gairikalikhitaṃ mantrārṇavidarbhitaṃ tadabhidhānam /*",
  "GR13svact_pu:7252": "sādhyābhimukho rātrau vāmakarākrāntamatha japan kruddhaḥ // SvaT_13.23 //*",
  "GR13svact_pu:7253": "kroṅkārāṅkuśayogādānayati surāsurān kṣipram /*",
  "GR13svact_pu:7254": "raṇaśastraghātapatitaṃ narapiśitaṃ trimadhusaṃyutaṃ juhuyāt // SvaT_13.24 //*",
  "GR13svact_pu:7255": "viparītacakramudrāṃ baddhvā sādhyaṃ tu nikṣipenmadhye /*",
  "GR13svact_pu:7256": "sampīḍitakarasampuṭavihvalavaktraṃ karāntare dhyātvā // SvaT_13.25 //*",
  "GR13svact_pu:7257": "ānayati mahāpuruṣaṃ kṣitipatimapi divasaśatabhāgāt /*",
  "GR13svact_pu:7258": "śitaśastrapātarahitadhvajanaraśīrṣaṃ pragṛhya lakṣamayutam // SvaT_13.26 //*",
  "GR13svact_pu:7259": "tatra trirūpagaditaṃ dhāma likhitvābhipūjayedyastu /*",
  "GR13svact_pu:7260": "tasya haripavanakamalajadhanadayamendrāḥ sasiddhagandharvāḥ // SvaT_13.27 //*",
  "GR13svact_pu:7261": "vividhavarasiddhijātaṃ vidadhati vicitrāstathāparāḥ siddhīḥ /*",
  "GR13svact_pu:7262": "vyaktāvyaktaṃ tathā vyaktamavyaktaṃ tu trirūpakam // SvaT_13.28 //*",
  "GR13svact_pu:7263": "dhāmacārādhayet samyak tatra yastu vicakṣaṇaḥ /",
  "GR13svact_pu:7264": "jāyate trividhā siddhir girirājatanūdbhave // SvaT_13.29 //",
  "GR13svact_pu:7265": "suniścitamateḥ samyag girirājasya tasya vai /",
  "GR13svact_pu:7266": "raktacandanadhūliṃ tu rājikāṃ lavaṇaṃ tathā // SvaT_13.30 //",
  "GR13svact_pu:7267": "pādadhūliṃ tu sādhyasya ekīkṛtya tu peṣayet /",
  "GR13svact_pu:7268": "japan svacchandadevaṃ tu nirmathnaṃśca karadvayam // SvaT_13.31 //",
  "GR13svact_pu:7269": "citāgnau juhuyāccūrṇaṃ cāṇḍālāgnāvathāpi vā /",
  "GR13svact_pu:7270": "sādhyasyābhimukho bhūtvā prayogamimamācaret // SvaT_13.32 //",
  "GR13svact_pu:7271": "śatamekaṃ japedyāvat tāvadākarṣayennṛpam /",
  "GR13svact_pu:7272": "vaśamāyāti bhūnātha ātmanā ca dhanena ca // SvaT_13.33 //",
  "GR13svact_pu:7273": "siddha eṣa prayogastu nānyathā te vadāmyaham /",
  "GR13svact_pu:7274": "tāmeva dhūliṃ saṃgṛhya lohacūrṇavimiśritām // SvaT_13.34 //",
  "GR13svact_pu:7275": "śmaśānacīrake baddhvā saptajaptāṃ catuṣpathe /",
  "GR13svact_pu:7276": "nikhanyāṣṭāṅgulaṃ bhūmau ripunāmasamanvitām // SvaT_13.35 //",
  "GR13svact_pu:7277": "nikṣipedyasya nāmnā tāṃ sa kṣaṇāt stambhito bhavet /",
  "GR13svact_pu:7278": "tāmeva dhūliṃ saṃgṛhya pañcakonmattasaṃyutām // SvaT_13.36 //",
  "GR13svact_pu:7279": "baddhvā tāṃ pretavastreṇa ripunāmasamanvitām /",
  "GR13svact_pu:7280": "śatajaptāṃ tu tāṃ kṛtvā śmaśāne nikhaned drutam // SvaT_13.37 //",
  "GR13svact_pu:7281": "bhavatyunmattakaḥ sādhya uddhṛtāyāṃ tu mucyate /",
  "GR13svact_pu:7282": "uddhṛtaṃ vastramādāya kṣīreṇa pariśodhayet // SvaT_13.38 //",
  "GR13svact_pu:7283": "pratyānayanametaddhi siddhameva na saṃśayaḥ /",
  "GR13svact_pu:7284": "atha raktāśvamārasya kusumāni samāharet // SvaT_13.39 //",
  "GR13svact_pu:7285": "śatamaṣṭottaraṃ teṣāṃ śatajaptaṃ tu kārayet /",
  "GR13svact_pu:7286": "sakṛjjaptena puṣpeṇa liṅgamūrdhani tāḍayet // SvaT_13.40 //",
  "GR13svact_pu:7287": "evaṃ dine dine kuryād daśāhaṃ susamāhitaḥ /",
  "GR13svact_pu:7288": "tatastvekādaśaitāni saṃgṛhya kusumāni tu // SvaT_13.41 //",
  "GR13svact_pu:7289": "mahānadīṃ tato gatvā tatraikaikaṃ pravāhayet /",
  "GR13svact_pu:7290": "ānupūrvyeṇa sarvāṇi sakṛjjaptvā tu mantravit // SvaT_13.42 //",
  "GR13svact_pu:7291": "yatteṣāṃ paścimaṃ puṣpaṃ pratisrotaḥ prayāti hi /",
  "GR13svact_pu:7292": "tadgṛhītvāmbusammiśraṃ dantairaspṛṣṭamāpibet // SvaT_13.43 //",
  "GR13svact_pu:7293": "tato 'śvamārakusumaṃ raktaṃ vai śatamantritam /",
  "GR13svact_pu:7294": "tarjanyagre tu tatkṛtvā aṅguṣṭhenākramed budhaḥ // SvaT_13.44 //",
  "GR13svact_pu:7295": "bhrāmayet savyataḥ puṣpaṃ yasya nāmnā tu mantravit /",
  "GR13svact_pu:7296": "svacchandaṃ japamānastu tamākarṣayate drutam /",
  "GR13svact_pu:7297": "apasavyaṃ bhrāmayitvā punastasya visarjanam // SvaT_13.45 //",
  "GR13svact_pu:7298": "iti svacchandatantre trayodaśaḥ paṭalaḥ",
  "GR13svact_pu:7299": "śrībhairava uvāca",
  "GR13svact_pu:7300": "mudrāṇaṃ lakṣaṇaṃ vakṣye asmiṃstantre yathāsthitam /",
  "GR13svact_pu:7301": "uttānamañjaliṃ kṛtvā kapālaṃ parikīrtitam // SvaT_14.1 //",
  "GR13svact_pu:7302": "tiryakkṛtvā karaṃ vāmaṃ kaniṣṭhādyaṅgulitrayam /",
  "GR13svact_pu:7303": "aṅguṣṭhenākrameddevi ṛjvīṃ kṛtvā pradeśinīm // SvaT_14.2 //",
  "GR13svact_pu:7304": "parāṅmukhaṃ karaṃ kṛtvā skandhadeśe niveśayet /",
  "GR13svact_pu:7305": "khaṭvāṅgaṃ kīrtitaṃ hyetat khaḍgamudrāṃ nibodha me // SvaT_14.3 //",
  "GR13svact_pu:7306": "aṅguṣṭhenākrameddevi sakaniṣṭhāmanāmikām /",
  "GR13svact_pu:7307": "madhyamāṃ tarjanīṃ cordhvaṃ khaḍgamudrā prakīrtitā // SvaT_14.4 //",
  "GR13svact_pu:7308": "muṣṭiṃ baddhvā kaniṣṭhāṃ ca prasāryeta varānane /",
  "GR13svact_pu:7309": "ātmanaḥ sammukhaṃ kṛtvā spharaste kathito mayā // SvaT_14.5 //",
  "GR13svact_pu:7310": "muṣṭiṃ baddhvā tu deveśi tarjanyūrdhvaṃ tu kuñcayet /",
  "GR13svact_pu:7311": "aṅkuśaḥ kathito hyeṣa pāśamudrāṃ nibodha me // SvaT_14.6 //",
  "GR13svact_pu:7312": "tarjanīṃ vartulāṃ kṛtvā mūle 'ṅguṣṭhasya yojayet /",
  "GR13svact_pu:7313": "pāśastu kathito hyeṣa duṣṭajālanibandhakaḥ // SvaT_14.7 //",
  "GR13svact_pu:7314": "muṣṭiṃ baddhvā varārohe samprasārya pradeśinīm /",
  "GR13svact_pu:7315": "nārācastu samākhyātaḥ samāsāttava bhairavi // SvaT_14.8 //",
  "GR13svact_pu:7316": "muṣṭiṃ baddhvā prasāryeta tarjanyaṅguṣṭhakaṃ priye /",
  "GR13svact_pu:7317": "agre nikuñcayet kiñcit pinākaṃ parikīrtitam // SvaT_14.9 //",
  "GR13svact_pu:7318": "agraprasārito hastaḥ śliṣṭaśākho varānane /",
  "GR13svact_pu:7319": "parāṅmukhaṃ tu taṃ kṛtvā tv abhayaḥ parikīrtitaḥ // SvaT_14.10 //",
  "GR13svact_pu:7320": "vāmaṃ bhujaṃ prasāryaiva jānūpari niveśayet /",
  "GR13svact_pu:7321": "prasṛtaṃ darśayeddevi varaḥ sarvārthasādhakaḥ // SvaT_14.11 //",
  "GR13svact_pu:7322": "ghaṇṭākāraṃ karaṃ vāmaṃ kṛtvā caiva tvadhomukham /",
  "GR13svact_pu:7323": "dakṣahastasya tarjanyā ghṛṣed ghaṇṭā prakīrtitā // SvaT_14.12 //",
  "GR13svact_pu:7324": "kaniṣṭhikāṃ samākrāmed aṅguṣṭhena samāhitaḥ /",
  "GR13svact_pu:7325": "prasārya cāṅgulīstisras triśūlaṃ parikīrtitam // SvaT_14.13 //",
  "GR13svact_pu:7326": "daṇḍo vai muṣṭibandhena vajramudraṃ nibodha me /",
  "GR13svact_pu:7327": "vāmahastamadhaḥ kṛtvā uttānaṃ tu samāhitaḥ // SvaT_14.14 //",
  "GR13svact_pu:7328": "dakṣaṃ cādhomukhaṃ kṛtvā tv aṅguṣṭhaṃ ca kaniṣṭhikām /",
  "GR13svact_pu:7329": "ubhayorapi saṅghṛṣya vajramudrāṃ pradarśayet // SvaT_14.15 //",
  "GR13svact_pu:7330": "ḍamaruṃ muṣṭibandhena dakṣahastasya suvrate /",
  "GR13svact_pu:7331": "suṣireṇa samāyuktaṃ darśayettu varānane // SvaT_14.16 //",
  "GR13svact_pu:7332": "mudgaraṃ tu pravakṣyāmi hastau dvau samprasārayet /",
  "GR13svact_pu:7333": "mudgaraḥ kathito hyeṣa vallakīṃ ca nibodha me // SvaT_14.17 //",
  "GR13svact_pu:7334": "hastau prasārayeddevi uttānau tu samāhitaḥ /",
  "GR13svact_pu:7335": "anāme kuñcayitvā tu vīṇāmudrā prakīrtitā // SvaT_14.18 //",
  "GR13svact_pu:7336": "prasārayedaṅgulīstu kaniṣṭhānāmamadhyamāḥ /",
  "GR13svact_pu:7337": "aṅguṣṭhenākramedādyāṃ paraśuḥ samudāhṛtāḥ // SvaT_14.19 //",
  "GR13svact_pu:7338": "etā mudrā mahādevi bhairavasya pradarśayet /",
  "GR13svact_pu:7339": "āvāhane nirodhe ca tathā caiva visarjane // SvaT_14.20 //",
  "GR13svact_pu:7340": "kapālaṃ caiva khaṭvāṅgam anukteṣu pradarśayet /",
  "GR13svact_pu:7341": "kapālaṃ dhavalaṃ jñeyaṃ khaṭvāṅgaṃ ca tathaiva hi // SvaT_14.21 //",
  "GR13svact_pu:7342": "triśūlaṃ caiva nārācaṃ khaḍgo nīlotpalaprabhaḥ /",
  "GR13svact_pu:7343": "spharaṃ raktaṃ pinākaṃ ca kṛṣṇaṃ samparikīrtitam // SvaT_14.22 //",
  "GR13svact_pu:7344": "ghaṇṭā hemaprabhā jñeyāṅ kuśo marakataprabhaḥ /",
  "GR13svact_pu:7345": "pāśo bhinnāñjananibhaḥ sphaṭikābho 'bhayaḥ smṛtaḥ // SvaT_14.23 //",
  "GR13svact_pu:7346": "varaścittaprasādena dhyātavyo varavarṇini /",
  "GR13svact_pu:7347": "ḍamaruṃ hemasaṅkāśaṃ vīṇāṃ caitatsamaprabhām // SvaT_14.24 //",
  "GR13svact_pu:7348": "daṇḍaṃ raktaṃ vijānīyād vajraṃ pītaṃ vicintayet /",
  "GR13svact_pu:7349": "rājāvartanibho devi mudgaraḥ paraśustathā // SvaT_14.25 //",
  "GR13svact_pu:7350": "mudrāpīṭhaṃ samākhyātaṃ caturvargaphalodayam /",
  "GR13svact_pu:7351": "praṇavāsanamārūḍhā oṃkārādyā varānane // SvaT_14.26 //",
  "GR13svact_pu:7352": "svanāmakṛtavinyāsā namaskārāvasānikāḥ /",
  "GR13svact_pu:7353": "sādhayanti mahādevi phalāni vividhāni tu // SvaT_14.27 //",
  "GR13svact_pu:7354": "nirvighnakaraṇaṃ khyātaṃ mudrāṇāṃ lakṣaṇaṃ priye /",
  "GR13svact_pu:7355": "veditavyaṃ prayatnena sādhitavyaṃ mahātmanā // SvaT_14.28 //",
  "GR13svact_pu:7356": "iti svacchandatantre caturdaśaḥ paṭalaḥ",
  "GR13svact_pu:7357": "śrībhairava uvāca",
  "GR13svact_pu:7358": "japadhyānādiyuktasya caryāvratadharasya ca /",
  "GR13svact_pu:7359": "chummakāḥ sampravakṣyāmi sādhakasya varānane // SvaT_15.1 //",
  "GR13svact_pu:7360": "bhairavastu smṛto dhāma sarvadastu guruḥ smṛtaḥ /",
  "GR13svact_pu:7361": "sādhakastu girirjñeyaḥ putrako vimalaḥ smṛtaḥ // SvaT_15.2 //",
  "GR13svact_pu:7362": "samayī kāntadehastu bhaginyo baladarpitāḥ /",
  "GR13svact_pu:7363": "madyaṃ tu harṣaṇaṃ jñeyaṃ muditā tu surā smṛtā // SvaT_15.3 //",
  "GR13svact_pu:7364": "matysā jalacarā jñeyā māṃsaṃ ca balavardhanam /",
  "GR13svact_pu:7365": "jātaṃ prarūḍhamityāhur mṛtaṃ caiva parāṅmukham // SvaT_15.4 //",
  "GR13svact_pu:7366": "raktaṃ tvamṛtamityāhuḥ padmanālo 'ntrasañcayaḥ /",
  "GR13svact_pu:7367": "śukraṃ candraḥ samākhyātaḥ snāyuḥ sūtraṃ prakīrtitam // SvaT_15.5 //",
  "GR13svact_pu:7368": "śmaśānaṃ ḍāmaraṃ jñeyaṃ rākṣasastu bhayaṅkaraḥ /",
  "GR13svact_pu:7369": "piśāco romajananaḥ ruhā jñeyā rajasvalā // SvaT_15.6 //",
  "GR13svact_pu:7370": "rātriṃ vai cchādikāṃ viddhi prakāśaśca dinaṃ bhavet /",
  "GR13svact_pu:7371": "nayane cañcale jñeye jihvāṃ saṃgrāhikāṃ viduḥ // SvaT_15.7 //",
  "GR13svact_pu:7372": "karau dhanakarau jñeyau pādau sahacarau viduḥ /",
  "GR13svact_pu:7373": "liṅgaṃ santoṣajananaṃ bhagaḥ prītivivardhanaḥ // SvaT_15.8 //",
  "GR13svact_pu:7374": "śastraṃ vibhāgajananaṃ kartarī kāryasādhikā /",
  "GR13svact_pu:7375": "dūtī saṃvāhikā jñeyā dhūpo hlādana ucyate // SvaT_15.9 //",
  "GR13svact_pu:7376": "gandhaḥ santoṣajanano rājāno dhārakāḥ smṛtāḥ /",
  "GR13svact_pu:7377": "paśurvibodhako jñeyaś carukaḥ sārvakāmikaḥ // SvaT_15.10 //",
  "GR13svact_pu:7378": "annaṃ sādhanamityuktaṃ vasā maṇḍamihocyate /",
  "GR13svact_pu:7379": "diśāṃ mukhaṃ tu śravaṇaṃ tvak ca saṃvedanī smṛtā // SvaT_15.11 //",
  "GR13svact_pu:7380": "ghrāṇaṃ susthitamityuktaṃ mukhaṃ tu pravicārakam /",
  "GR13svact_pu:7381": "paśu pracāro vijñeyaḥ mātā dhātrīti kathyate // SvaT_15.12 //",
  "GR13svact_pu:7382": "pitaraṃ sṛṣṭikartāraṃ bhrātaraṃ pālakaṃ viduḥ /",
  "GR13svact_pu:7383": "bhaginī śubhakarī jñeyā sakhī sarvārthasādhikā // SvaT_15.13 //",
  "GR13svact_pu:7384": "mitraṃ guṇānāṃ jananaṃ guṇanāśaṃ ripuṃ viduḥ /",
  "GR13svact_pu:7385": "chit sphijau kīrtito devi dṛṣṭiścakṣuḥ prakīrtitam // SvaT_15.14 //",
  "GR13svact_pu:7386": "daśanāḥ khaṇḍakā jñeyā ādhāra udaraṃ smṛtam /",
  "GR13svact_pu:7387": "hṛdayaṃ guhyamityuktaṃ kaṭhinaṃ tvasthi viddhi hi // SvaT_15.15 //",
  "GR13svact_pu:7388": "medo vasāṃ vijānīyāt majjā puṣṭikaraḥ smṛtaḥ /",
  "GR13svact_pu:7389": "viṣṭhāṃ vidūṣikāṃ viddhi mūtraṃ snāva ihocyate // SvaT_15.16 //",
  "GR13svact_pu:7390": "kāleyakaṃ tu kusumaṃ dhūmaṃ dhṛtikaraṃ viduḥ /",
  "GR13svact_pu:7391": "melakaṃ caiva saṅghātaḥ putraḥ soddyotakaḥ smṛtaḥ // SvaT_15.17 //",
  "GR13svact_pu:7392": "duhitā hlādikā jñeyā kṣubdhaṃ vai calitaṃ viduḥ /",
  "GR13svact_pu:7393": "dūṣako jāra ityuktaḥ pītaṃ vanditameva ca // SvaT_15.18 //",
  "GR13svact_pu:7394": "bhakṣitaṃ prāptamityāhuś charditaṃ vikṛtīkṛtam /",
  "GR13svact_pu:7395": "dūṣitaṃ karṣitaṃ jñeyaṃ sammataṃ samayaṃ viduḥ // SvaT_15.19 //",
  "GR13svact_pu:7396": "mahallo rakṣako jñeyaś chagalastu kaniṣṭhakaḥ /",
  "GR13svact_pu:7397": "vinayo dehakarma syāt sādhanaṃ tu japaḥ smṛtaḥ // SvaT_15.20 //",
  "GR13svact_pu:7398": "homitaṃ siddhijananaṃ vibhāgo rocakaḥ smṛtaḥ /",
  "GR13svact_pu:7399": "kadambaṃ vṛndamityāhur viralo 'śliṣṭa ucyate // SvaT_15.21 //",
  "GR13svact_pu:7400": "vimalaḥ śiṣya ityukta icchā cājñā prakīrtitā /",
  "GR13svact_pu:7401": "devatādarśanaṃ yattat labdhaṃ śastrahataṃ viduḥ // SvaT_15.22 //",
  "GR13svact_pu:7402": "niśācaro biḍālaḥ syāt nakhinaśca vidārakāḥ /",
  "GR13svact_pu:7403": "ānītaṃ sāritaṃ jñeyaṃ rakṣitaṃ pihitaṃ tathā // SvaT_15.23 //",
  "GR13svact_pu:7404": "śikhāṃ saṃspṛśate yā tu sā tu śaktiṃ vinirdiśet /",
  "GR13svact_pu:7405": "śiraḥ pradarśayedyā tu sā ca binduṃ vinirdiśet // SvaT_15.24 //",
  "GR13svact_pu:7406": "lalāṭaṃ darśayedyā tu īśvaraṃ sā vinirdiśet /",
  "GR13svact_pu:7407": "tālukaṃ darśayedyā tu tayā rudraḥ prakīrtitaḥ // SvaT_15.25 //",
  "GR13svact_pu:7408": "jihvāṃ pradarśayedyā tu vidyāṃ sātha vinirdiśet /",
  "GR13svact_pu:7409": "sapta koṭayastu mantrāṇāṃ tasyā jñeyāstu suvrate // SvaT_15.26 //",
  "GR13svact_pu:7410": "ghaṇṭikāṃ darśayedyā tu tasyānantaḥ pradarśitaḥ /",
  "GR13svact_pu:7411": "kaṇṭhaṃ tu saṃspṛśeyā sā kālatattvaṃ vinirdiśet // SvaT_15.27 //",
  "GR13svact_pu:7412": "hṛtpadmaṃ darśayedyā tu puruṣaṃ sā vinirdiśet /",
  "GR13svact_pu:7413": "nābhiṃ pradarśayedyā tu prakṛtiṃ sā vinirdiśet // SvaT_15.28 //",
  "GR13svact_pu:7414": "tasyādhastād buddhitattvaṃ yadi syāddarśanaṃ priye /",
  "GR13svact_pu:7415": "yadā guhyaṃ spṛśeddevi ahaṃkāro 'dhidaivatam // SvaT_15.29 //",
  "GR13svact_pu:7416": "kaṭiṃ sandarśayedyā tu vyoma tatrādhidhaivatam /",
  "GR13svact_pu:7417": "ūrukau darśayeddevi pavanaṃ sā vinirdiśet // SvaT_15.30 //",
  "GR13svact_pu:7418": "jānunī darśayedyā tu tayā tejaḥ prakīrtitam /",
  "GR13svact_pu:7419": "jaṅghe pradarśayedyā tu varuṇaṃ sā vinirdiśet // SvaT_15.31 //",
  "GR13svact_pu:7420": "śarīraṃ darśayeddevi sarvavedamayaṃ priye /",
  "GR13svact_pu:7421": "pūjāgnijapayuktasya dhyānayuktasya mantriṇaḥ // SvaT_15.32 //",
  "GR13svact_pu:7422": "samayācārayuktasya kālāṃśakavidaḥ priye /",
  "GR13svact_pu:7423": "kriyopetasya deveśi yoginyastu varapradāḥ // SvaT_15.33 //",
  "GR13svact_pu:7424": "darśayanti mahādhvānaṃ nānābhogasamanvitam /",
  "GR13svact_pu:7425": "girirājasya deveśi yaṃ gatvā phalamaśnute // SvaT_15.34 //",
  "GR13svact_pu:7426": "bhairaveṇa samājñaptāḥ śaktayastu varānane /",
  "GR13svact_pu:7427": "anyāśca siddhīrvividhā adhamā madhyamottamāḥ // SvaT_15.35 //",
  "GR13svact_pu:7428": "anyatantrasamutthāśca sādhayanti na saṃśayaḥ /",
  "GR13svact_pu:7429": "evaṃ saṃkṣepataḥ proktaṃ melakaṃ tu varānane // SvaT_15.36 //",
  "GR13svact_pu:7430": "satatābhyāsayogena dadate carukaṃ svakam /",
  "GR13svact_pu:7431": "yasya samprāśanāddevi vīreśasadṛśo bhavet // SvaT_15.37 //",
  "GR13svact_pu:7432": "tasmād dhyānārcane homaṃ japam ca varavarṇini /",
  "GR13svact_pu:7433": "kurvanti bhāvitātmānas tataḥ siddhyanti mantriṇaḥ // SvaT_15.38 //",
  "GR13svact_pu:7434": "iti svacchandatantre pañcadaśaḥ paṭalaḥ"
}