{
  "GP12vprevk_u:0": "Revākhaṇḍa of the Vāyupurāṇa",
  "GP12vprevk_u:1": "RKV adhyāya 1",
  "GP12vprevk_u:2": "śrīgaṇeśāya namaḥ // RKV_1.1 //",
  "GP12vprevk_u:3": "oṃ namaḥ śrīpuruṣottamāya /",
  "GP12vprevk_u:4": "oṃ namaḥ śrīnarmadāyai /",
  "GP12vprevk_u:5": "oṃ namo hariharahiraṇyagarbhebhyo namo vyāsavālmīkiśukaparāśarebhyo namo gurugobrāhmaṇebhyaḥ /",
  "GP12vprevk_u:6": "oṃ majjanmātaṅgagaṇḍacyutamadamadirāmodamattālimālaṃ snānaiḥ siddhāṅganānāṃ kucayugavigalat kuṅkumāsaṅgapiṅgam /",
  "GP12vprevk_u:7": "sāyaṃ prātarmunīnāṃ kusumacayasamācchannatīrasthavṛkṣaṃ pāyādvo narmadāmbhaḥ karimakarakarākrāntarahaṃstaraṃgam // RKV_1.2 //",
  "GP12vprevk_u:8": "ubhayataṭapuṇyatīrthā prakṣālitasakalalalokaduritaughā /",
  "GP12vprevk_u:9": "devamunimanujavandyā haratu sadā narmadā duritam // RKV_1.3 //",
  "GP12vprevk_u:10": "nāśayatu duritamakhilaṃ bhūtaṃ bhavyaṃ bhavacca bhuvi bhavinām /",
  "GP12vprevk_u:11": "sakalapavitri tava sudhā puṇyajalā narmadā bhavati // RKV_1.4 //",
  "GP12vprevk_u:12": "taṭapulinaṃ śivadevā yasyā yatayo 'pi kāmayante vā /",
  "GP12vprevk_u:13": "muninivahavihitasevā śivāya mama jāyatāṃ revā // RKV_1.5 //",
  "GP12vprevk_u:14": "nārāyaṇaṃ namaskṛtvā naraṃ caiva narottamam /",
  "GP12vprevk_u:15": "devīṃ sarasvatīṃ vyāsaṃ tato jayamudīrayet // RKV_1.6 //",
  "GP12vprevk_u:16": "naimiṣe puṇyanilaye nānāṛṣiniṣevite /",
  "GP12vprevk_u:17": "śaunakaḥ satramāsīnaḥ sūta papraccha vistarāt // RKV_1.7 //",
  "GP12vprevk_u:18": "manye 'haṃ dharmanaipuṇyaṃ tvayi sūta sadārcitam /",
  "GP12vprevk_u:19": "puṇyāmṛtakathāvaktā vyāsasaśiṣyastvameva hi // RKV_1.8 //",
  "GP12vprevk_u:20": "atastvāṃ paripṛcchāmi dharmatīrthāśrayaṃ kave /",
  "GP12vprevk_u:21": "bahūni santi tīrthāni bahuśo me śrutāni ca // RKV_1.9 //",
  "GP12vprevk_u:22": "śrutā divyanadī brāhmī tathā viṣṇunadī mayā /",
  "GP12vprevk_u:23": "tṛtīyā na mayā kvāpi śrutā raudrī saridvarā // RKV_1.10 //",
  "GP12vprevk_u:24": "tāṃ vedagarbhāṃ vikhyātāṃ vibudhaughābhivanditām /",
  "GP12vprevk_u:25": "vada me tvaṃ mahāprājña tīrthapūgapariṣkṛtām // RKV_1.11 //",
  "GP12vprevk_u:26": "kaṃ deśam āśritā revā kathaṃ śrīrudrasaṃbhavā /",
  "GP12vprevk_u:27": "tatsaṃśritāni tīrthāni yāni tāni vadasva me // RKV_1.12 //",
  "GP12vprevk_u:28": "sūta uvāca:",
  "GP12vprevk_u:29": "sādhu pṛṣṭaṃ kulapate caritraṃ narmadāśritam /",
  "GP12vprevk_u:30": "citraṃ pavitraṃ doṣaghnaṃ śrutamuktaṃ ca sattama // RKV_1.13 //",
  "GP12vprevk_u:31": "vedopavedavedāṅgādīnyabhivyasya pūritaḥ /",
  "GP12vprevk_u:32": "aṣṭādaśapurāṇānāṃ vaktā satyavatīsutaḥ // RKV_1.14 //",
  "GP12vprevk_u:33": "taṃ namaskṛtya vakṣyāmi purāṇāni yathākramam /",
  "GP12vprevk_u:34": "yeṣām abhivyāharaṇād abhivṛddhir vṛṣāyuṣoḥ // RKV_1.15 //",
  "GP12vprevk_u:35": "śrutiḥ smṛtiśca viprāṇāṃ cakṣuṣī parikīrtite /",
  "GP12vprevk_u:36": "kāṇastatraikayā hīno dvābhyāmandhaḥ prakīrtitaḥ // RKV_1.16 //",
  "GP12vprevk_u:37": "śrutismṛtipurāṇāni viduṣāṃ locanatrayam /",
  "GP12vprevk_u:38": "yastribhirnayanaiḥ paśyet so 'ṃśo māheśvaro mataḥ // RKV_1.17 //",
  "GP12vprevk_u:39": "ātmano vedavidyā ca īśvareṇa vinirmitā /",
  "GP12vprevk_u:40": "śaunakīyā ca paurāṇī dharmaśāstrātmikā ca yā // RKV_1.18 //",
  "GP12vprevk_u:41": "tisro vidyā imā mukhyāḥ sarvaśāstravinirṇaye /",
  "GP12vprevk_u:42": "purāṇaṃ pañcamo veda iti brahmānuśāsanam // RKV_1.19 //",
  "GP12vprevk_u:43": "yo na veda purāṇaṃ hi na sa vedātra kiṃcana /",
  "GP12vprevk_u:44": "katamaḥ sa hi dharmo 'sti kiṃ vā jñānaṃ tathāvidham // RKV_1.20 //",
  "GP12vprevk_u:45": "anyadvā tatkimatrāha purāṇe yanna dṛśyate /",
  "GP12vprevk_u:46": "vedāḥ pratiṣṭhitāḥ pūrvaṃ purāṇe nātra saṃśayaḥ // RKV_1.21 //",
  "GP12vprevk_u:47": "bibhetyalpaśrutādvedo māmayaṃ pratariṣyati /",
  "GP12vprevk_u:48": "itihāsapurāṇaiśca kṛto'yaṃ niścayaḥ purā // RKV_1.22 //",
  "GP12vprevk_u:49": "ātmā purāṇaṃ vedānāṃ pṛthagaṃgāni tāni ṣaṭ /",
  "GP12vprevk_u:50": "yacca dṛṣṭaṃ hi vedeṣu taddṛṣṭaṃ smṛtibhiḥ kila // RKV_1.23 //",
  "GP12vprevk_u:51": "ubhābhyāṃ yattu dṛṣṭaṃ hi tatpurāṇeṣu gīyate /",
  "GP12vprevk_u:52": "purāṇaṃ sarvaśāstrāṇāṃ prathamaṃ brahmaṇaḥ smṛtam // RKV_1.24 //",
  "GP12vprevk_u:53": "anantaraṃ ca vaktrebhyo vedāstasya vinirgatāḥ /",
  "GP12vprevk_u:54": "purāṇamekamevāsīd asmin kalpāntare mune // RKV_1.25 //",
  "GP12vprevk_u:55": "trivargasādhanaṃ puṇyaṃ śatakoṭipravistaram /",
  "GP12vprevk_u:56": "smṛtvā jagāda ca munīnprati devaścaturmukhaḥ // RKV_1.26 //",
  "GP12vprevk_u:57": "pravṛttiḥ sarvaśāstrāṇāṃ purāṇasyābhavattataḥ /",
  "GP12vprevk_u:58": "kālenāgrahaṇaṃ dṛṣṭvā purāṇasya tato muniḥ // RKV_1.27 //",
  "GP12vprevk_u:59": "vyāsarūpaṃ vibhuḥ kṛtvā saṃharetsa yuge yuge /",
  "GP12vprevk_u:60": "aṣṭalakṣapramāṇe tu dvāpare dvāpare sadā // RKV_1.28 //",
  "GP12vprevk_u:61": "tadaṣṭādaśadhā kṛtvā bhūloke 'smin prabhāṣyate /",
  "GP12vprevk_u:62": "adyāpi devaloke tacchatakoṭipravistaram // RKV_1.29 //",
  "GP12vprevk_u:63": "tathātra caturlakṣaṃ saṃkṣepeṇa niveśitam /",
  "GP12vprevk_u:64": "purāṇāni daśāṣṭau ca sāmprataṃ tadihocyate /",
  "GP12vprevk_u:65": "nāmatastāni vakṣyāmi śṛṇu tvamṛṣisattama // RKV_1.30 //",
  "GP12vprevk_u:66": "sargaśca pratisargaśca vaṃśo manvantarāṇi ca /",
  "GP12vprevk_u:67": "vaṃśānucaritaṃ caiva purāṇaṃ pañcalakṣaṇam // RKV_1.31 //",
  "GP12vprevk_u:68": "brāhmaṃ purāṇaṃ tatrādyaṃ saṃhitāyāṃ vibhūṣitam /",
  "GP12vprevk_u:69": "ślokānāṃ daśasāhasraṃ nānāpuṇyakathāyutam // RKV_1.32 //",
  "GP12vprevk_u:70": "pādmaṃ ca pañcapañcāśatsahasrāṇi nigadyate /",
  "GP12vprevk_u:71": "tṛtīyaṃ vaiṣṇavaṃnāma trayoviṃśatisaṃkhyayā // RKV_1.33 //",
  "GP12vprevk_u:72": "caturthaṃ vāyunā proktaṃ vāyavīyamiti smṛtam /",
  "GP12vprevk_u:73": "śivabhaktisamāyogācchaivaṃ taccāparākhyayā // RKV_1.34 //",
  "GP12vprevk_u:74": "caturviṃśatisaṃkhyātaṃ sahasrāṇi tu śaunaka /",
  "GP12vprevk_u:75": "caturbhiḥ parvabhiḥ proktaṃ bhaviṣyaṃ pañcamaṃ tathā // RKV_1.35 //",
  "GP12vprevk_u:76": "caturdaśasahasrāṇi tathā pañca śatāni tat /",
  "GP12vprevk_u:77": "mārkaṇḍaṃ navasāhasraṃ ṣaṣṭhaṃ tatparikīrtitam // RKV_1.36 //",
  "GP12vprevk_u:78": "āgneyaṃ saptamaṃ proktaṃ sahasrāṇi tu ṣoḍaśa /",
  "GP12vprevk_u:79": "aṣṭamaṃ nāradīyaṃ tu proktaṃ vai pañcaviṃśatiḥ // RKV_1.37 //",
  "GP12vprevk_u:80": "navamaṃ bhagavannāma bhāgadvayavibhūṣitam /",
  "GP12vprevk_u:81": "tadaṣṭādaśasāhasraṃ procyate granthasaṃkhyayā // RKV_1.38 //",
  "GP12vprevk_u:82": "daśamaṃ brahmavaivartaṃ tāvatsaṃkhyam ihocyate /",
  "GP12vprevk_u:83": "laiṅgamekādaśaṃ jñeyaṃ tathaikādaśasaṃkhyayā // RKV_1.39 //",
  "GP12vprevk_u:84": "bhāgadvayaṃ viracitaṃ talliṅgamṛṣipuṃgava /",
  "GP12vprevk_u:85": "caturviṃśatisāhasraṃ vārāhaṃ dvādaśaṃ viduḥ // RKV_1.40 //",
  "GP12vprevk_u:86": "vibhaktaṃ saptabhiḥ khaṇḍaiḥ skāndaṃ bhāgyavatāṃ vara /",
  "GP12vprevk_u:87": "tadekāśītisāhasraṃ saṃkhyayā vai nirūpitam // RKV_1.41 //",
  "GP12vprevk_u:88": "tatastu vāmanaṃ nāma caturdaśatamaṃ smṛtam /",
  "GP12vprevk_u:89": "saṃkhyayā daśasāhasraṃ proktaṃ kulapate purā // RKV_1.42 //",
  "GP12vprevk_u:90": "kaurmaṃ pañcadaśaṃ prāhur bhāgadvayavibhūṣitam /",
  "GP12vprevk_u:91": "daśasaptasahasrāṇi purā sāṃkhyapate kalau // RKV_1.43 //",
  "GP12vprevk_u:92": "mātsyaṃ matsyena yatproktaṃ manave ṣoḍaśaṃ kramāt /",
  "GP12vprevk_u:93": "taccaturdaśasāhasraṃ saṃkhyayā vadatāṃ vara // RKV_1.44 //",
  "GP12vprevk_u:94": "gāruḍaṃ saptadaśamaṃ smṛtaṃ caikonaviṃśatiḥ /",
  "GP12vprevk_u:95": "aṣṭādaśaṃ tu brahmāṇḍaṃ bhāgadvayavibhūṣitam // RKV_1.45 //",
  "GP12vprevk_u:96": "tacca dvādaśasāhasraṃ śatamaṣṭasamanvitam /",
  "GP12vprevk_u:97": "tathaivopapurāṇāni yāni coktāni vedhasā // RKV_1.46 //",
  "GP12vprevk_u:98": "idaṃ brahmapurāṇasya sulabhaṃ sauramuttamam /",
  "GP12vprevk_u:99": "saṃhitādvayasaṃyuktaṃ puṇyaṃ śivakathāśrayam // RKV_1.47 //",
  "GP12vprevk_u:100": "ādyā sanatkumāroktā dvitīyā sūryabhāṣitā /",
  "GP12vprevk_u:101": "sanatkumāranāmnā hi tadvikhyātaṃ mahāmune // RKV_1.48 //",
  "GP12vprevk_u:102": "dvitīyaṃ nārasiṃhaṃ ca purāṇe pādmasaṃjñite /",
  "GP12vprevk_u:103": "śaukeyaṃ hi tṛtīyaṃ tu purāṇe vaiṣṇave matam // RKV_1.49 //",
  "GP12vprevk_u:104": "bārhaspatyaṃ caturthaṃ ca vāyavyaṃ saṃmataṃ sadā /",
  "GP12vprevk_u:105": "daurvāsasaṃ pañcamaṃ ca smṛtaṃ bhāgavate sadā // RKV_1.50 //",
  "GP12vprevk_u:106": "bhaviṣye nāradoktaṃ ca sūribhiḥ kathitaṃ purā /",
  "GP12vprevk_u:107": "kāpilaṃ mānavaṃ caiva tathaivośanaseritam // RKV_1.51 //",
  "GP12vprevk_u:108": "brahmāṇḍaṃ vāruṇaṃ cātha kālikādvayameva ca /",
  "GP12vprevk_u:109": "māheśvaraṃ tathā sāmbaṃ sauraṃ sarvārthasaṃcayam // RKV_1.52 //",
  "GP12vprevk_u:110": "pārāśaraṃ bhāgavataṃ kaurmaṃ cāṣṭādaśaṃ kramāt /",
  "GP12vprevk_u:111": "etānyupapurāṇāni mayoktāni yathākramam // RKV_1.53 //",
  "GP12vprevk_u:112": "purāṇasaṃhitāmetāṃ yaḥ paṭhedvā śṛṇoti ca /",
  "GP12vprevk_u:113": "so 'nantapuṇyabhāgī syānmṛto brahmapuraṃ vrajet // RKV_1.54 //",
  "GP12vprevk_u:114": "||",
  "GP12vprevk_u:115": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe purāṇasaṃhitāvarṇanām prathamo 'dhyāyaḥ ||",
  "GP12vprevk_u:116": "RKV adhyāya 2",
  "GP12vprevk_u:117": "sūta uvāca // RKV_2.1 //",
  "GP12vprevk_u:118": "narmadāyāstu māhātmyaṃ kṛṣṇadvaipāyano 'bravīt /",
  "GP12vprevk_u:119": "tatte 'haṃ sampravakṣyāmi yattvayā paripṛcchitam // RKV_2.2 //",
  "GP12vprevk_u:120": "vistaraṃ narmadāyāstu tīrthānāṃ munisattama /",
  "GP12vprevk_u:121": "ko 'nyaḥ śakto 'sti vai vaktumṛte brahmāṇamīśvaram // RKV_2.3 //",
  "GP12vprevk_u:122": "etameva purā praśnaṃ pṛṣṭavāñjanamejayaḥ /",
  "GP12vprevk_u:123": "vaiśaṃpāyanasaṃjñaṃ tu śiṣyaṃ dvaipāyanasya ha // RKV_2.4 //",
  "GP12vprevk_u:124": "revātīrthāśritaṃ puṇyaṃ tatte vakṣyāmi śaunaka /",
  "GP12vprevk_u:125": "purā pārīkṣito rājā yajñādīkṣāsu dīkṣitaḥ // RKV_2.5 //",
  "GP12vprevk_u:126": "saṃbhṛte tu havirdravye vartamāneṣu karmasu /",
  "GP12vprevk_u:127": "āsīneṣu dvijāgryeṣu hūyamāne hutāśane // RKV_2.6 //",
  "GP12vprevk_u:128": "vartamānāsu sarvatra tathā dharmakathāsu ca /",
  "GP12vprevk_u:129": "śrūyamāṇe tathā śabde janairukte tvaharniśam // RKV_2.7 //",
  "GP12vprevk_u:130": "yajñabhūmau kulapate dīyatāṃ bhujyatām iti /",
  "GP12vprevk_u:131": "vividhāṃśca vinodānvai kurvāṇeṣu vinodiṣu // RKV_2.8 //",
  "GP12vprevk_u:132": "evaṃvidhe vartamāne yajñe svargasadaḥsame /",
  "GP12vprevk_u:133": "vaiśaṃpāyanam āsīnaṃ papraccha janamejayaḥ // RKV_2.9 //",
  "GP12vprevk_u:134": "janamejaya uvāca:",
  "GP12vprevk_u:135": "dvaipāyanaprasādena jñānavānasi me mataḥ /",
  "GP12vprevk_u:136": "vaiśaṃpāyana tasmāt tvāṃ pṛcchāmi ṛṣisannidhau // RKV_2.10 //",
  "GP12vprevk_u:137": "brūhi me tvaṃ purāvṛttaṃ pitḥṇāṃ tīrthasevanam /",
  "GP12vprevk_u:138": "ciraṃ nānāvidhānkleśān prāptāsta iti me śrutam // RKV_2.11 //",
  "GP12vprevk_u:139": "kathaṃ dyūtajitāḥ pārthā mama pūrvapitāmahāḥ /",
  "GP12vprevk_u:140": "āsamudrāṃ mahīṃ vipra bhramantastīrthalobhataḥ // RKV_2.12 //",
  "GP12vprevk_u:141": "kena te sahitāstāta bhūmibhāgān anekaśaḥ /",
  "GP12vprevk_u:142": "ceruḥ kathaya tatsarvaṃ sarvajño 'si mato mama // RKV_2.13 //",
  "GP12vprevk_u:143": "vaiśaṃpāyana uvāca // RKV_2.14 //",
  "GP12vprevk_u:144": "kathayiṣyāmi bhūnātha yatpṛṣṭaṃ tu tvayā 'nagha /",
  "GP12vprevk_u:145": "namaskṛtya virūpākṣaṃ vedavyāsaṃ mahākavim // RKV_2.15 //",
  "GP12vprevk_u:146": "pitāmahāstu te pañca pāṇḍavāḥ saha kṛṣṇayā /",
  "GP12vprevk_u:147": "uṣitvā brāhmaṇaiḥ sārdhaṃ kāmyake vana uttame // RKV_2.16 //",
  "GP12vprevk_u:148": "pradhānoddālake tatra kaśyapo 'tha mahāmatiḥ /",
  "GP12vprevk_u:149": "vibhāṇḍakaśca rājendra muruścaiva mahāmuniḥ // RKV_2.17 //",
  "GP12vprevk_u:150": "pulastyo lomaśaścaiva tathānye putrapautriṇaḥ /",
  "GP12vprevk_u:151": "snātvā niḥśeṣatīrtheṣu gatāste vindhyaparvatam // RKV_2.18 //",
  "GP12vprevk_u:152": "te ca tatrāśramaṃ puṇyaṃ sarvairvṛkṣaiḥ samākulam /",
  "GP12vprevk_u:153": "campakaiḥ karṇakāraiśca punnāgairnāgakesaraiḥ // RKV_2.19 //",
  "GP12vprevk_u:154": "bakulaiḥ kovidāraiśca dāḍimairupaśobhitam /",
  "GP12vprevk_u:155": "puṣpitairarjunaiścaiva bilvapāṭalaketakaiḥ // RKV_2.20 //",
  "GP12vprevk_u:156": "kadambāmramadhūkaiśca nimbajambīratindukaiḥ /",
  "GP12vprevk_u:157": "nālikeraiḥ kapitthaiśca kharjūrapanasaistathā // RKV_2.21 //",
  "GP12vprevk_u:158": "nānādrumalatākīrṇaṃ nānāvallībhirāvṛtam /",
  "GP12vprevk_u:159": "sapuṣpaṃ phalitaṃ kāntaṃ vanaṃ caitrarathaṃ yathā // RKV_2.22 //",
  "GP12vprevk_u:160": "jalāśrayaistu vipulaiḥ padminīkhaṇḍamaṇḍitam /",
  "GP12vprevk_u:161": "sitotpalaiśca saṃchannaṃ nīlapītaiḥ sitāruṇaiḥ // RKV_2.23 //",
  "GP12vprevk_u:162": "haṃsakāraṇḍavākīrṇaṃ cakravākopaśobhitam /",
  "GP12vprevk_u:163": "āḍīkākabalākābhiḥ sevitaṃ kokilādibhiḥ // RKV_2.24 //",
  "GP12vprevk_u:164": "siṃhairvyāghrairvarāhaiśca gajaiścaiva mahotkaṭaiḥ /",
  "GP12vprevk_u:165": "mahiṣaiśca mahākāyaiḥ kuraṅgaiś citrakaiḥ śaśaiḥ // RKV_2.25 //",
  "GP12vprevk_u:166": "gaṇḍakaiścaiva khaḍgaiśca gomāyusurabhī yutam /",
  "GP12vprevk_u:167": "sāraṅgair mallakaiścaiva dvipadaiśca catuṣpadaiḥ // RKV_2.26 //",
  "GP12vprevk_u:168": "tathāca kokilākīrṇaṃ manaḥkāntaṃ suśobhitam /",
  "GP12vprevk_u:169": "jīvaṃjīvakasaṃghaiśca nānāpakṣisamāyutam // RKV_2.27 //",
  "GP12vprevk_u:170": "duḥkhaśokavinirmuktaṃ sattvotkaṭamanoramam /",
  "GP12vprevk_u:171": "kṣuttṛṣārahitaṃ kāntaṃ sarvavyādhivivarjitam // RKV_2.28 //",
  "GP12vprevk_u:172": "siṃhīstanaṃ pibantyatra kuraṃgāḥ snehasaṃyutam /",
  "GP12vprevk_u:173": "mārjāramūṣakau cobhāvavalehata unmukhau // RKV_2.29 //",
  "GP12vprevk_u:174": "pañcāsyāḥ potakebhāśca bhoginastu kalāpinaḥ /",
  "GP12vprevk_u:175": "dṛṣṭvā tadvipinaṃ ramyaṃ praviṣṭāḥ pāṇḍunandanāḥ // RKV_2.30 //",
  "GP12vprevk_u:176": "mārkaṇḍaṃ dṛṣṭavāṃstatra taruṇādityasannibham /",
  "GP12vprevk_u:177": "ṛṣibhiḥ sevyamānaṃ tu nānāśāstraviśāradaiḥ // RKV_2.31 //",
  "GP12vprevk_u:178": "kulīnaiḥ sattvasampannaiḥ śaucācārasamanvitaiḥ /",
  "GP12vprevk_u:179": "dhīsaṃgataiḥ kṣamāyuktaistrisaṃdhyaṃ japatatparaiḥ // RKV_2.32 //",
  "GP12vprevk_u:180": "ṛgyajuḥsāmavihitair mantrair homaparāyaṇaiḥ /",
  "GP12vprevk_u:181": "kecitpañcāgnimadhyasthāḥ kecidekāntasaṃsthitāḥ // RKV_2.33 //",
  "GP12vprevk_u:182": "ūrdhvabāhunirālambā ādityabhramaṇāḥ pare /",
  "GP12vprevk_u:183": "sāyaṃprātarbhujaścānye ekāhārāstathā pare // RKV_2.34 //",
  "GP12vprevk_u:184": "dvādaśāhāttathā cānye anye māsārdhabhojanāḥ /",
  "GP12vprevk_u:185": "darśe darśe tathā cānye anye śaivālabhojanāḥ // RKV_2.35 //",
  "GP12vprevk_u:186": "piṇyākamapare 'bhujan kecit pālāśabhojanāḥ /",
  "GP12vprevk_u:187": "apare niyatāhārā vāyubhakṣyāmbubhojanāḥ // RKV_2.36 //",
  "GP12vprevk_u:188": "evaṃbhūtais tathā vṛddhaiḥ sevyate munipuṃgavaiḥ /",
  "GP12vprevk_u:189": "tato dharmasutaḥ śrīmān āśramaṃ taṃ praviśya saḥ // RKV_2.37 //",
  "GP12vprevk_u:190": "dṛṣṭvā munivaraṃ śāntaṃ dhyāyamānaṃ paraṃ padam /",
  "GP12vprevk_u:191": "prādakṣiṇyena sahasā daṇḍavatpatito 'grataḥ // RKV_2.38 //",
  "GP12vprevk_u:192": "bhaktyānupatitaṃ dṛṣṭvā cirādādāya locanam /",
  "GP12vprevk_u:193": "ko bhavānityuvācedaṃ dharmaṃ dhīmānapṛcchata // RKV_2.39 //",
  "GP12vprevk_u:194": "tasya tadvacanaṃ śrutvā dārakastatsamīpagaḥ /",
  "GP12vprevk_u:195": "āhāyaṃ dharmarājaste darśanārthaṃ samāgataḥ // RKV_2.40 //",
  "GP12vprevk_u:196": "tacchrutvādārakeṇoktaṃ vacanaṃ prāha sādaraḥ /",
  "GP12vprevk_u:197": "ehyehi vatsavatseti kiṃcit sthānāccalanmuniḥ /",
  "GP12vprevk_u:198": "taṃ tu snehādupāghrāya āsane upaveśayat // RKV_2.41 //",
  "GP12vprevk_u:199": "upaviṣṭe sabhāyāṃ tu pūjāṃ kṛtvā yathāvidhi /",
  "GP12vprevk_u:200": "vanyairdhānyaiḥ phalair mūlai rasaiścaiva pṛthagvidhaiḥ // RKV_2.42 //",
  "GP12vprevk_u:201": "pāṇḍavā brāhmaṇaiḥ sārddhaṃ yathāyogyaṃ prapūjitāḥ /",
  "GP12vprevk_u:202": "muhūrtādatha viśramya dharmaputro yudhiṣṭhiraḥ // RKV_2.43 //",
  "GP12vprevk_u:203": "pṛcchati sma muniśreṣṭhaṃ kautūhalasamanvitaḥ /",
  "GP12vprevk_u:204": "bhagavansarvalokānāṃ dīrghāyustvaṃ mato mama // RKV_2.44 //",
  "GP12vprevk_u:205": "saptakalpānaśeṣeṇa kathayasva mamānagha /",
  "GP12vprevk_u:206": "kalpakṣaye 'pi lokasya sthāvarasyetarasya ca // RKV_2.45 //",
  "GP12vprevk_u:207": "na vinaṣṭo 'si viprendra kathaṃ vā kena hetunā /",
  "GP12vprevk_u:208": "gaṅgādyāḥ saritaḥ sarvāḥ samudrāntāśca yā mune // RKV_2.46 //",
  "GP12vprevk_u:209": "tāsāṃ madhye sthitāḥ kāḥ svitkāścaiva pralayaṃ gatāḥ /",
  "GP12vprevk_u:210": "kā nu puṇyajalā nityaṃ kānu na kṣayamāgatā // RKV_2.47 //",
  "GP12vprevk_u:211": "etat kathaya me tāta prasannenāntarātmanā /",
  "GP12vprevk_u:212": "śrotumicchāmyaśeṣeṇa ṛṣibhiḥ saha bāndhavaiḥ // RKV_2.48 //",
  "GP12vprevk_u:213": "śrīmārkaṇḍeya uvāca:",
  "GP12vprevk_u:214": "sādhusādhu mahāprājña dharmaputra yudhiṣṭhira /",
  "GP12vprevk_u:215": "kathayāmi yathā nyāyaṃ yatpṛcchasi mamānagha // RKV_2.49 //",
  "GP12vprevk_u:216": "sarvapāpaharaṃ puṇyaṃ purāṇaṃ rudrabhāṣitam /",
  "GP12vprevk_u:217": "yaḥ śṛṇoti naro bhaktyā tasya puṇyaphalaṃ śṛṇu // RKV_2.50 //",
  "GP12vprevk_u:218": "aśvamedha sahasreṇa vājapeyaśatena ca /",
  "GP12vprevk_u:219": "tatphalaṃ samavāpnoti rājannāstyatra saṃśayaḥ // RKV_2.51 //",
  "GP12vprevk_u:220": "brahmaghnaśca surāpī ca steyī goghnaśca yo naraḥ /",
  "GP12vprevk_u:221": "mucyate sarvapāpebhyo rudrasya vacanaṃ yathā // RKV_2.52 //",
  "GP12vprevk_u:222": "gaṅgā tu saritāṃ śreṣṭhā tathā caiva sarasvatī /",
  "GP12vprevk_u:223": "kāverī devikā caiva sindhuḥ sālakuṭī tathā // RKV_2.53 //",
  "GP12vprevk_u:224": "sarayūḥ śatarudrā ca mahī carmilayā saha /",
  "GP12vprevk_u:225": "godāvarī tathā puṇyā tathaiva yamunā nadī // RKV_2.54 //",
  "GP12vprevk_u:226": "payoṣṇī ca śatadruśca tathā dharmanadī śubhā /",
  "GP12vprevk_u:227": "etāścānyāśca saritaḥ sarvapāpaharāḥ smṛtāḥ // RKV_2.55 //",
  "GP12vprevk_u:228": "kiṃ tu te kāraṇaṃ tāta vakṣyāmi nṛpasattama /",
  "GP12vprevk_u:229": "samudrāḥ saritaḥ sarvāḥ kalpe kalpe kṣayaṃ gatāḥ // RKV_2.56 //",
  "GP12vprevk_u:230": "saptakalpakṣaye kṣīṇe na mṛtā tena narmadā /",
  "GP12vprevk_u:231": "narmadaikaiva rājendra paraṃ tiṣṭhet saridvarā // RKV_2.57 //",
  "GP12vprevk_u:232": "toyapūrṇā mahābhāga munisaṃghairabhiṣṭutā /",
  "GP12vprevk_u:233": "gaṃgādyāḥ saritaścānyāḥ kalpe kalpe kṣayaṃ gatāḥ // RKV_2.58 //",
  "GP12vprevk_u:234": "eṣā devī purā dṛṣṭā tena vakṣyāmi te 'nagha // RKV_2.59 //",
  "GP12vprevk_u:235": "||",
  "GP12vprevk_u:236": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe revāmāhātmyavarṇanaṃnāma dvitīyo 'dhyāyaḥ ||",
  "GP12vprevk_u:237": "RKV adhyāya 3",
  "GP12vprevk_u:238": "yudhiṣṭhira uvāca:",
  "GP12vprevk_u:239": "saptakalpakṣayā ghorāstvayā dṛṣṭā mahāmune /",
  "GP12vprevk_u:240": "na cāpīhāsti bhagavandīrghāyuriha kaścana // RKV_3.1 //",
  "GP12vprevk_u:241": "tvayā hyekārṇave suptaḥ padmanābhaḥ surārihā /",
  "GP12vprevk_u:242": "dṛṣṭaḥ sahasracaraṇaḥ sahasranayanodaraḥ // RKV_3.2 //",
  "GP12vprevk_u:243": "tvaṃ kilānugrahāt tasya dahyamāne carācare /",
  "GP12vprevk_u:244": "na kṣayaṃ samanuprāpto varadānānmahātmanaḥ // RKV_3.3 //",
  "GP12vprevk_u:245": "kiṃ tvayāścaryabhūtaṃ hi dṛṣṭaṃ ca bhramatānagha /",
  "GP12vprevk_u:246": "etadācakṣva bhagavanparaṃ kautūhalaṃ hi me // RKV_3.4 //",
  "GP12vprevk_u:247": "samprāpte ca mahāghore yugasyānte mahākṣaye /",
  "GP12vprevk_u:248": "anāvṛṣṭihate loke purā varṣaśatādhike // RKV_3.5 //",
  "GP12vprevk_u:249": "auṣadhīnāṃ kṣaye ghore devadānavavarjite /",
  "GP12vprevk_u:250": "nirvīrye nirvaṣaṭkāre kalinā dūṣite bhṛśam // RKV_3.6 //",
  "GP12vprevk_u:251": "saritsarastaḍāgeṣu palvalopavaneṣu ca /",
  "GP12vprevk_u:252": "saṃśuṣkeṣu tadā brahmannirākāre yugakṣaye // RKV_3.7 //",
  "GP12vprevk_u:253": "janaṃ prāpte maharloke brahmakṣatraviśādayaḥ /",
  "GP12vprevk_u:254": "ṛṣayaśca mahātmāno divyatejaḥsamanvitāḥ // RKV_3.8 //",
  "GP12vprevk_u:255": "sthitāni kāni bhūtāni gatānyeva mahāmune /",
  "GP12vprevk_u:256": "etatsarvaṃ mahābhāga kathayasva pṛthakpṛthak // RKV_3.9 //",
  "GP12vprevk_u:257": "bhūtāni kāni viprendra kathaṃ siddhim avāpnuyāt /",
  "GP12vprevk_u:258": "brahmaviṣṇvindrarudrāṇāṃ kāle prāpte sudāruṇe // RKV_3.10 //",
  "GP12vprevk_u:259": "evamuktas tataḥ so 'tha dharmarājena dhīmatā /",
  "GP12vprevk_u:260": "mārkaṇḍaḥ pratyuvācedamṛṣisaṃghaiḥ samāvṛtaḥ // RKV_3.11 //",
  "GP12vprevk_u:261": "śrīmārkaṇḍeya uvāca:",
  "GP12vprevk_u:262": "śṛṇvantu ṛṣayaḥ sarve tvayā saha nareśvara /",
  "GP12vprevk_u:263": "mahatpurāṇaṃ pūrvoktaṃ śaṃbhunā vāyudaivate // RKV_3.12 //",
  "GP12vprevk_u:264": "vāyoḥ sakāśātskandena śrutametatpurātanam /",
  "GP12vprevk_u:265": "vasiṣṭhaḥ śrutavāṃstasmāt parāśarastataḥ param // RKV_3.13 //",
  "GP12vprevk_u:266": "tasmācca jātūkarṇyena tasmāccaiva maharṣibhiḥ /",
  "GP12vprevk_u:267": "evaṃ paramparāproktaṃ śatasaṃkhyair dvijottamaiḥ // RKV_3.14 //",
  "GP12vprevk_u:268": "saṃhitā śatasāhasrī puroktā śaṃbhunā kila /",
  "GP12vprevk_u:269": "āloḍya sarvaśāstrāṇi vadārthaṃ tattvataḥ purā // RKV_3.15 //",
  "GP12vprevk_u:270": "yugarūpeṇa sā paścāc caturdhā viniyojitā /",
  "GP12vprevk_u:271": "madaprajñānusāreṇa narāṇāṃ tu maharṣibhiḥ // RKV_3.16 //",
  "GP12vprevk_u:272": "ārādhya paśubhartāraṃ mayā pūrvaṃ maheśvaram /",
  "GP12vprevk_u:273": "purāṇaṃ śrutametaddhi tatte vakṣyāmyaśeṣataḥ // RKV_3.17 //",
  "GP12vprevk_u:274": "yacchrutvā mucyate jantuḥ sarvapāpairnareśvara /",
  "GP12vprevk_u:275": "mānasaiḥ karmajaiścaiva saptajanmasu saṃcitaiḥ // RKV_3.18 //",
  "GP12vprevk_u:276": "saptakalpakṣayā ghorā mayā dṛṣṭāḥ punaḥpunaḥ /",
  "GP12vprevk_u:277": "prasādāddevadevasya viṣṇośca parameṣṭhinaḥ // RKV_3.19 //",
  "GP12vprevk_u:278": "dvādaśādityanirdagdhe jagatyekārṇavīkṛte /",
  "GP12vprevk_u:279": "śrānto 'haṃ vibhramaṃs tatra taranbāhubhir arṇavam // RKV_3.20 //",
  "GP12vprevk_u:280": "athāhaṃ salile rājannādityasamarūpiṇam /",
  "GP12vprevk_u:281": "purā puruṣamadrākṣamanādinidhanaṃ prabhum // RKV_3.21 //",
  "GP12vprevk_u:282": "śṛṅgaṃ caivādrirājasya bhāsayantaṃ diśo daśa /",
  "GP12vprevk_u:283": "dvitīyo 'nyo manurdṛṣṭaḥ putrapautrasamanvitaḥ // RKV_3.22 //",
  "GP12vprevk_u:284": "agādhe bhramate so 'pi tamobhūte mahārṇave /",
  "GP12vprevk_u:285": "aviśramanmuhūrtaṃ tu cakrārūḍha iva bhraman // RKV_3.23 //",
  "GP12vprevk_u:286": "athāhaṃ bhayādudvignastaranbāhubhir arṇavam /",
  "GP12vprevk_u:287": "tatrastho'haṃ mahāmatsyam apaśyaṃ madasaṃyutam // RKV_3.24 //",
  "GP12vprevk_u:288": "tato 'bravītsa māṃ dṛṣṭvā ehyehīti ca bhārata /",
  "GP12vprevk_u:289": "paraṃ pradhānaḥ sarveṣāṃ matsyarūpo maheśvaraḥ // RKV_3.25 //",
  "GP12vprevk_u:290": "tato 'haṃ tvarayā gatvā tanmukhe manujeśvara /",
  "GP12vprevk_u:291": "suśrānto vigatajñānaḥ paraṃ nirvedamāgataḥ // RKV_3.26 //",
  "GP12vprevk_u:292": "tato 'drākṣaṃ samudrānte mahadāvartasaṃkulām /",
  "GP12vprevk_u:293": "udyattaraṃgasalilāṃ phenapuñjāṭṭahāsinīm // RKV_3.27 //",
  "GP12vprevk_u:294": "nadīṃ kāmagamāṃ puṇyāṃ jhaṣamīnasamākulām /",
  "GP12vprevk_u:295": "nadyāstasyāstu madhyasthā pramadā kāmarūpiṇī // RKV_3.28 //",
  "GP12vprevk_u:296": "nīlotpaladalaśyāmā mahatprakṣobhavāhinī /",
  "GP12vprevk_u:297": "divyahāṭakacitrāṅgī kanakojjvalaśobhitā // RKV_3.29 //",
  "GP12vprevk_u:298": "dvābhyāṃ saṃgṛhya jānubhyāṃ mahatpotaṃ vyavasthitā /",
  "GP12vprevk_u:299": "tāṃ manuḥ pratyuvācedaṃ kā tvaṃ divyavarāṅgane // RKV_3.30 //",
  "GP12vprevk_u:300": "tiṣṭhase kena kāryeṇa tvamatra surasundari /",
  "GP12vprevk_u:301": "surāsuragaṇe naṣṭe bhramase līlayārṇave // RKV_3.31 //",
  "GP12vprevk_u:302": "saritaḥ sāgarāḥ śailāḥ kṣayaṃ prāptā hyanekaśaḥ /",
  "GP12vprevk_u:303": "tvamekā tu kathaṃ sādhvi tiṣṭhase kāraṇaṃ mahat /",
  "GP12vprevk_u:304": "śrotumicchāmyahaṃ devi kathayasva hyaśeṣataḥ // RKV_3.32 //",
  "GP12vprevk_u:305": "abalovāca:",
  "GP12vprevk_u:306": "īśvarāṅgasamudbhūtā hyamṛtānāma viśrutā /",
  "GP12vprevk_u:307": "saritpāpaharā puṇyā māmāśritya bhayaṃ kutaḥ // RKV_3.33 //",
  "GP12vprevk_u:308": "sāhaṃ potamimaṃ tubhyaṃ gṛhītvā hyāgatā dvija /",
  "GP12vprevk_u:309": "na hyasya potasya kṣayo yatra tiṣṭhati śaṃkaraḥ // RKV_3.34 //",
  "GP12vprevk_u:310": "tasyās tad vacanaṃ śrutvā vismayotphullalocanaḥ /",
  "GP12vprevk_u:311": "manunā saha rājendra potārūḍho hyahaṃ tadā // RKV_3.35 //",
  "GP12vprevk_u:312": "kṛtāñjalipuṭo bhūtvā praṇamya śirasā vibhum /",
  "GP12vprevk_u:313": "vyāpinaṃ parameśānamastauṣamabhayapradam // RKV_3.36 //",
  "GP12vprevk_u:314": "sadyojātāya devāya vāmadevāya vai namaḥ /",
  "GP12vprevk_u:315": "bhave bhave namastubhyaṃ bhaktigamyāya te namaḥ // RKV_3.37 //",
  "GP12vprevk_u:316": "bhūrbhuvāya namastubhyaṃ rāmajyeṣṭhāya vai namaḥ /",
  "GP12vprevk_u:317": "namaste bhadrakālāya kalirūpāya vai namaḥ // RKV_3.38 //",
  "GP12vprevk_u:318": "acintyāvyaktarūpāya mahādevāya dhāmane /",
  "GP12vprevk_u:319": "vidmahe devadevāya tanno rudra namonamaḥ // RKV_3.39 //",
  "GP12vprevk_u:320": "jagatsṛṣṭivināśānāṃ kāraṇāya namonamaḥ /",
  "GP12vprevk_u:321": "evaṃ stuto mahādevaḥ pūrvaṃ sṛṣṭayā mayānagha // RKV_3.40 //",
  "GP12vprevk_u:322": "prasanno māvadat paścādvaraṃ varaya suvrata // RKV_3.41 //",
  "GP12vprevk_u:323": "||",
  "GP12vprevk_u:324_0": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe",
  "GP12vprevk_u:324_1": "narmadāmāhātmye mārkaṇḍeyadharmarājasaṃvāde kalpakṣaye mārkaṇḍeyakṛtapotārdhārohaṇavṛttāntavarṇanaṃnāma tṛtīyo 'dhyāyaḥ ||",
  "GP12vprevk_u:325": "RKV adhyāya 4",
  "GP12vprevk_u:326": "śrīmārkaṇḍeya uvāca:",
  "GP12vprevk_u:327": "tato 'rṇavātsamuttīrya trikūṭaśikhare sthitam /",
  "GP12vprevk_u:328": "mahākanakavarṇābhe nānāvarṇaśilācite // RKV_4.1 //",
  "GP12vprevk_u:329": "mahāśṛṅge samāsīnaṃ rudrakoṭisamanvitam /",
  "GP12vprevk_u:330": "mahādevaṃ mahātmānamīśānamajam avyayam // RKV_4.2 //",
  "GP12vprevk_u:331": "sarvabhūtamayaṃ tāta manunā saha suvrata /",
  "GP12vprevk_u:332": "bhūyo vavande caraṇau sarvadevanamaskṛtau // RKV_4.3 //",
  "GP12vprevk_u:333": "tatkāle yugasāhasraṃ saha rudreṇa mānada /",
  "GP12vprevk_u:334": "tasminnekārṇave ghore sthito 'haṃ kurunaṃdana // RKV_4.4 //",
  "GP12vprevk_u:335": "yudhiṣṭhira uvāca:",
  "GP12vprevk_u:336": "etacchrutvā tu me tāta paraṃ kautūhalaṃ hṛdi /",
  "GP12vprevk_u:337": "jātaṃ tatkathayasveti śṛṇvataḥ saha bāndhavaiḥ // RKV_4.5 //",
  "GP12vprevk_u:338": "kā sā padmapalāśākṣī tamobhūte mahārṇave /",
  "GP12vprevk_u:339": "yogivadbhramate nityaṃ rudrajāṃ svāṃ ca yābravīt // RKV_4.6 //",
  "GP12vprevk_u:340": "śrīmārkaṇḍeya uvāca:",
  "GP12vprevk_u:341": "etameva mayā praśnaṃ purā pṛṣṭo manuḥ svayam /",
  "GP12vprevk_u:342": "tadeva te 'dya vakṣyāmi abalāyāḥ samudbhavam // RKV_4.7 //",
  "GP12vprevk_u:343": "vyatītāyāṃ niśāyāṃ tu brahmaṇaḥ parameṣṭhinaḥ /",
  "GP12vprevk_u:344": "tataḥ prabhāte vimale sṛjyamāneṣu jantuṣu // RKV_4.8 //",
  "GP12vprevk_u:345": "manuṃ praṇamya śirasā pṛcchāmyetad yudhiṣṭhira /",
  "GP12vprevk_u:346": "keyaṃ padmapalāśākṣī śyāmā caṃdranibhānanā // RKV_4.9 //",
  "GP12vprevk_u:347": "ekārṇave bhramatyekā rudrajāsmīti vādinī /",
  "GP12vprevk_u:348": "sāvitrī vedamātā ca hyathavā sā sarasvatī // RKV_4.10 //",
  "GP12vprevk_u:349": "mandākinī saricchreṣṭhā lakṣmīrvā kimatho umā /",
  "GP12vprevk_u:350": "kālarātrirbhavetsākṣāt prakṛtirvā sukhocitā // RKV_4.11 //",
  "GP12vprevk_u:351": "etadācakṣva bhagavankā sā hyamṛtasaṃbhavā /",
  "GP12vprevk_u:352": "caratyekārṇave ghore pranaṣṭoragarākṣase // RKV_4.12 //",
  "GP12vprevk_u:353": "manuruvāca:",
  "GP12vprevk_u:354": "śṛṇu vatsa yathānyāyamasyā vakṣyāmi saṃbhavam /",
  "GP12vprevk_u:355": "yayā rudrasamudbhūtā yā ceyaṃ varavarṇinī // RKV_4.13 //",
  "GP12vprevk_u:356": "purā śivaḥ śāntatanuścacāra vipulaṃ tapaḥ /",
  "GP12vprevk_u:357": "hitārthaṃ sarvalokānāmumayā saha śaṃkaraḥ // RKV_4.14 //",
  "GP12vprevk_u:358": "ṛkṣaśailaṃ samāruhya tapastepe sudāruṇam /",
  "GP12vprevk_u:359": "adṛśyaḥ sarvabhūtānāṃ sarvabhūtātmako vaśī // RKV_4.15 //",
  "GP12vprevk_u:360": "tapatastasya devasya svedaḥ samabhavatkila /",
  "GP12vprevk_u:361": "taṃ giriṃ plāvayāmāsa sa svedo rudrasaṃbhavaḥ // RKV_4.16 //",
  "GP12vprevk_u:362": "tasmād āsīt samudbhūtā mahāpuṇyā saridvarā /",
  "GP12vprevk_u:363": "yā sā tvayārṇave dṛṣṭā padmapatrāyatekṣaṇā // RKV_4.17 //",
  "GP12vprevk_u:364": "strīrūpaṃ samavasthāya rudramārādhayatpurā /",
  "GP12vprevk_u:365": "ādye kṛtayuge tasminsamānāmayutaṃ nṛpa // RKV_4.18 //",
  "GP12vprevk_u:366": "tatastuṣṭo mahādeva umayā saha śaṃkaraḥ /",
  "GP12vprevk_u:367": "brūhi tvaṃ tu mahābhāge yatte manasi vartate // RKV_4.19 //",
  "GP12vprevk_u:368": "sariduvāca:",
  "GP12vprevk_u:369": "pralaye samanuprāpte naṣṭe sthāvarajaṃgame /",
  "GP12vprevk_u:370": "prasādāttava deveśa akṣayāhaṃ bhave prabho // RKV_4.20 //",
  "GP12vprevk_u:371": "saritsu sāgareṣveva parvateṣu kṣayiṣvapi /",
  "GP12vprevk_u:372": "tava prasādāddeveśa puṇyā kṣayyā bhave prabho // RKV_4.21 //",
  "GP12vprevk_u:373": "pāpopapātakairyuktā mahāpātakino 'pi ye /",
  "GP12vprevk_u:374": "mucyante sarvapāpebhyo bhaktyā snātvā tu śaṃkara // RKV_4.22 //",
  "GP12vprevk_u:375": "uttare jāhnavīdeśe mahāpātakanāśinī /",
  "GP12vprevk_u:376": "bhavāmi dakṣiṇe mārge yadyevaṃ surapūjitā // RKV_4.23 //",
  "GP12vprevk_u:377": "svargādāgamya gaṃgeti yathā khyātā kṣitau vibho /",
  "GP12vprevk_u:378": "tathā dakṣiṇagaṅgeti bhaveyaṃ tridaśeśvara // RKV_4.24 //",
  "GP12vprevk_u:379": "pṛthivyāṃ sarvatīrtheṣu snātvā yallabhate phalam /",
  "GP12vprevk_u:380": "tatphalaṃ labhate martyo bhaktyā snātvā maheśvara // RKV_4.25 //",
  "GP12vprevk_u:381": "brahmahatyādikaṃ pāpam yadāste saṃcitaṃ kvacit /",
  "GP12vprevk_u:382": "māsamātreṇa taddeva kṣayaṃ yātvavagāhanāt // RKV_4.26 //",
  "GP12vprevk_u:383": "yatphalaṃ sarvavedeṣu sarvayajñeṣu śaṃkara /",
  "GP12vprevk_u:384": "avagāhena tatsarvaṃ bhavatviti matirmama // RKV_4.27 //",
  "GP12vprevk_u:385": "sarvadānopavāseṣu sarvatīrthāvagāhane /",
  "GP12vprevk_u:386": "tatphalaṃ mama toyena jāyatāmiti śaṃkara // RKV_4.28 //",
  "GP12vprevk_u:387": "mama tīre narā ye tu arcayanti maheśvaram /",
  "GP12vprevk_u:388": "te gatāstava lokaṃ syur etad eva bhavecchiva // RKV_4.29 //",
  "GP12vprevk_u:389": "mama kūle maheśāna umayā saha daivataiḥ /",
  "GP12vprevk_u:390": "vasa nityaṃ jagannātha eṣa eva varo mama // RKV_4.30 //",
  "GP12vprevk_u:391": "sukarmā vā vikarmā vā śānto dānto jitendriyaḥ /",
  "GP12vprevk_u:392": "mṛto janturmama jale gacchatād amarāvatīm // RKV_4.31 //",
  "GP12vprevk_u:393": "triṣu lokeṣu vikhyātā mahāpātakanāśinī /",
  "GP12vprevk_u:394": "bhavāmi devadeveśa prasanno yadi manyase // RKV_4.32 //",
  "GP12vprevk_u:395": "etāṃścānyānvarāndivyānprārthito nṛpasattama /",
  "GP12vprevk_u:396": "narmadayā tataḥ prāha prasanno vṛṣavāhanaḥ // RKV_4.33 //",
  "GP12vprevk_u:397": "śrīmaheśa uvāca:",
  "GP12vprevk_u:398": "evaṃ bhavatu kalyāṇi yattvayoktamanindite /",
  "GP12vprevk_u:399": "nānyā varārhā lokeṣu muktvā tvāṃ kamalekṣaṇe // RKV_4.34 //",
  "GP12vprevk_u:400": "yadaiva mama dehāt tvaṃ samudbhūtā varānane /",
  "GP12vprevk_u:401": "tadaiva sarvapāpānāṃ mocinī tvaṃ na saṃśayaḥ // RKV_4.35 //",
  "GP12vprevk_u:402": "kalpakṣayakare kāle kāle ghore viśeṣataḥ /",
  "GP12vprevk_u:403": "uttaraṃ kūlamāśritya nivasanti ca ye narāḥ // RKV_4.36 //",
  "GP12vprevk_u:404": "api kīṭapataṅgāśca vṛkṣagulmalatādayaḥ /",
  "GP12vprevk_u:405": "ā dehapatanāddevi te 'pi yāsyanti sadgatim // RKV_4.37 //",
  "GP12vprevk_u:406": "dakṣiṇaṃ kūlamāśritya ye dvijā dharmavatsalāḥ /",
  "GP12vprevk_u:407": "ā mṛtyor nivasiṣyanti te gatāḥ pitṛmandire // RKV_4.38 //",
  "GP12vprevk_u:408": "ahaṃ hi tava vākyena kasmiṃścit kāraṇāntare /",
  "GP12vprevk_u:409": "tvattīre nivasiṣyāmi sadaiva hyumayā samam // RKV_4.39 //",
  "GP12vprevk_u:410": "evaṃ devi mahādevi evameva na saṃśayaḥ /",
  "GP12vprevk_u:411": "brahmendracandravaruṇaiḥ sādhyaiśca saha viṣṇunā // RKV_4.40 //",
  "GP12vprevk_u:412": "uttare devi te kūle vasiṣyanti mamājñayā /",
  "GP12vprevk_u:413": "dakṣiṇe pitṛbhiḥ sārddhaṃ tathānye surasundari // RKV_4.41 //",
  "GP12vprevk_u:414": "vasiṣyanti mayā sārddhameṣa te vara uttamaḥ /",
  "GP12vprevk_u:415": "gaccha gaccha mahābhāge martyānpāpādvimocaya // RKV_4.42 //",
  "GP12vprevk_u:416": "sahitā ṛṣisaṃghaiśca tathā siddhasurāsuraiḥ /",
  "GP12vprevk_u:417": "evamuktā mahādeva umayā sahito vibhuḥ // RKV_4.43 //",
  "GP12vprevk_u:418": "vandyamāno 'tha manunā mayā cādarśanaṃ gataḥ /",
  "GP12vprevk_u:419": "tena caiṣā mahāpuṇyā mahāpātakanāśinī // RKV_4.44 //",
  "GP12vprevk_u:420": "kathitā pṛcchyate yā te mā te bhavatu vismayaḥ /",
  "GP12vprevk_u:421": "eṣā gaṃgā mahāpuṇyā triṣu lokeṣu viśrutā // RKV_4.45 //",
  "GP12vprevk_u:422": "daśābhiḥ pañcabhiḥ srotaiḥ plāvayantī diśo daśa /",
  "GP12vprevk_u:423": "śoṇo mahānadaścaiva narmadā surasā kṛtā // RKV_4.46 //",
  "GP12vprevk_u:424": "mandākinī daśārṇā ca citrakūṭā tathaiva ca /",
  "GP12vprevk_u:425": "tamasā vidiśā caiva karabhā yamunā tathā // RKV_4.47 //",
  "GP12vprevk_u:426": "citrotpalā vipāśā ca rañjanā vāluvāhinī /",
  "GP12vprevk_u:427": "ṛkṣapādaprasūtāstāḥ sarvā vai rudrasaṃbhavāḥ // RKV_4.48 //",
  "GP12vprevk_u:428": "sarvapāpaharāḥ puṇyāḥ sarvamaṃgaladāḥ śivāḥ /",
  "GP12vprevk_u:429": "ityetairnāmabhirdivyaiḥ stūyate vedapāragaiḥ // RKV_4.49 //",
  "GP12vprevk_u:430": "purāṇajñair mahābhāgairājyapaiḥ somapaistathā /",
  "GP12vprevk_u:431": "ityetatsarvamākhyātaṃ mahābhāgyaṃ narottama // RKV_4.50 //",
  "GP12vprevk_u:432": "manunoktaṃ purā mahyam amṛtāyāḥ samudbhavam /",
  "GP12vprevk_u:433": "puṇyaṃ pavitramatulaṃ rudrodgītamidaṃ śubham // RKV_4.51 //",
  "GP12vprevk_u:434": "ye narāḥ kīrtayiṣyanti bhaktyā śṛṇvanti ye 'pi ca /",
  "GP12vprevk_u:435": "prātarutthāya nāmāni daśa pañca ca bhārata // RKV_4.52 //",
  "GP12vprevk_u:436": "te narāḥ sakalaṃ puṇyaṃ labhiṣyantyavagāhajam /",
  "GP12vprevk_u:437": "vimānenārkavarṇena ghaṇṭāśataninādinā // RKV_4.53 //",
  "GP12vprevk_u:438": "tyaktvā mānuṣyakaṃ bhāvaṃ yāsyanti paramāṃ gatim // RKV_4.54 //",
  "GP12vprevk_u:439": "||",
  "GP12vprevk_u:440": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāpañcadaśanāmavarṇanaṃ nāma caturtho 'dhyāyaḥ ||",
  "GP12vprevk_u:441": "RKV adhyāya 5",
  "GP12vprevk_u:442": "yudhiṣṭhira uvāca:",
  "GP12vprevk_u:443": "āścaryametadakhilaṃ kathitaṃ bho dvijottama /",
  "GP12vprevk_u:444": "vismayaṃ paramāpannā ṛṣisaṃghā mayā saha // RKV_5.1 //",
  "GP12vprevk_u:445": "aho bhagavatī puṇyā narmadeyamayonijā /",
  "GP12vprevk_u:446": "rudradehādviniṣkrāntā mahāpāpakṣayaṃkarī // RKV_5.2 //",
  "GP12vprevk_u:447": "saptakalpakṣaye prāpte tvayeyaṃ saha suvrata /",
  "GP12vprevk_u:448": "na mṛtā ca mahābhāgā kimataḥ puṇyamuttamam // RKV_5.3 //",
  "GP12vprevk_u:449": "ke te kalpāḥ samuddiṣṭāḥ sapta kalpakṣayaṃkarāḥ /",
  "GP12vprevk_u:450": "na mṛtā cediyaṃ devī tvaṃ caiva ṛṣipuṃgava // RKV_5.4 //",
  "GP12vprevk_u:451": "apakṣigaṇasaṃghāte jagatyekārṇavīkṛte /",
  "GP12vprevk_u:452": "kīdṛgrūpaḥ samabhavanmahādevo yugakṣaye // RKV_5.5 //",
  "GP12vprevk_u:453": "kathaṃ saṃharate viśvaṃ kathaṃ cāste mahārṇave /",
  "GP12vprevk_u:454": "kathaṃ ca sṛjate viśvaṃ kathaṃ dhārayate prajāḥ // RKV_5.6 //",
  "GP12vprevk_u:455": "kīdṛgrūpā bhaveddevī sarid ekārṇavīkṛte /",
  "GP12vprevk_u:456": "kimarthaṃ narmadā proktā revatī ca kathaṃ smṛtā // RKV_5.7 //",
  "GP12vprevk_u:457": "añjaneti kimarthaṃ vā kimarthaṃ suraseti ca /",
  "GP12vprevk_u:458": "mandākinī kimarthaṃ ca śoṇaśceti kathaṃ bhavet // RKV_5.8 //",
  "GP12vprevk_u:459": "trikūṭeti kimarthaṃ vā kimarthaṃ vāluvāhinī /",
  "GP12vprevk_u:460": "koṭikoṭyo hi tīrthānāṃ praviṣṭā yā mahārṇavam // RKV_5.9 //",
  "GP12vprevk_u:461": "kiyatyaḥ saritāṃ koṭyo narmadāṃ samupāsate /",
  "GP12vprevk_u:462": "yajñopavītairṛṣibhir devatābhis tathaiva ca // RKV_5.10 //",
  "GP12vprevk_u:463": "vibhakteyaṃ kimarthaṃ ca śrūyate munisattama /",
  "GP12vprevk_u:464": "vaiṣṇavīti purāṇajñaiḥ kimarthamiha cocyate // RKV_5.11 //",
  "GP12vprevk_u:465": "keṣu sthāneṣu tīrtheṣu pūjanīyā saridvarā /",
  "GP12vprevk_u:466": "tīrthāni ca pṛthagbrūhi yatra saṃnihito haraḥ // RKV_5.12 //",
  "GP12vprevk_u:467": "yatpramāṇā ca sā devī yā rudreṇa vinirmitā /",
  "GP12vprevk_u:468": "kīdṛśāni ca karmāṇi rudreṇa kathitāni te // RKV_5.13 //",
  "GP12vprevk_u:469": "kathaṃ mlecchasamākīrṇo deśo 'yaṃ dvijasattama /",
  "GP12vprevk_u:470": "etadācakṣva māṃ brahmanmārkaṇḍeya mahāmate // RKV_5.14 //",
  "GP12vprevk_u:471": "śrīmārkaṇḍeya uvāca:",
  "GP12vprevk_u:472": "śṛṇvantu ṛṣayaḥ sarve tvaṃ ca tāta yudhiṣṭhira /",
  "GP12vprevk_u:473": "purāṇaṃ narmadāyāṃ tu kathitaṃ ca triśūlinā // RKV_5.15 //",
  "GP12vprevk_u:474": "vāyoḥ sakāśācca mayā tenāpi ca maheśvarāt /",
  "GP12vprevk_u:475": "aśakyatvānmanuṣyāṇāṃ saṃkṣiptam ṛṣibhiḥ purā // RKV_5.16 //",
  "GP12vprevk_u:476": "māyūraṃ prathamaṃ tāta kaurmyam ca tadanantaram /",
  "GP12vprevk_u:477": "puram tathā kauśikaṃ ca mātsyaṃ dviradam eva ca // RKV_5.17 //",
  "GP12vprevk_u:478": "vārāhaṃ yanmayā dṛṣṭaṃ vaiṣṇavaṃ cāṣṭamaṃ param /",
  "GP12vprevk_u:479": "nyagrodhākhyam ataḥ cāsīd ākāṅkṣaṃ punaruttamam // RKV_5.18 //",
  "GP12vprevk_u:480": "padmaṃ ca tāmasaṃ caiva saṃvartodvartameva ca /",
  "GP12vprevk_u:481": "mahāpralayamityāhuḥ purāṇe vedacintakāḥ // RKV_5.19 //",
  "GP12vprevk_u:482": "etatsaṃkṣepataḥ sarvaṃ saṃkṣiptaṃ tairmahātmabhiḥ /",
  "GP12vprevk_u:483": "vibhaktaṃ ca caturbhāgair brahmādyaiśca maharṣibhiḥ // RKV_5.20 //",
  "GP12vprevk_u:484": "tadahaṃ sampravakṣyāmi purāṇārthaviśārada /",
  "GP12vprevk_u:485": "sapta kalpā mahāghorā yair iyaṃ na mṛtā sarit // RKV_5.21 //",
  "GP12vprevk_u:486": "ā jaṅgamaṃ tamobhūtam aprajñātamalakṣaṇam /",
  "GP12vprevk_u:487": "naṣṭacandrārkakiraṇam āsīd bhūtavivarjitam // RKV_5.22 //",
  "GP12vprevk_u:488": "tamaso 'to mahānāmnā puruṣaḥ sa jagadguruḥ /",
  "GP12vprevk_u:489": "cacāra tasminnekākī vyaktāvyaktaḥ sanātanaḥ // RKV_5.23 //",
  "GP12vprevk_u:490": "sa cauṃkāramayo 'tīto gāyatrīmasṛjaddvijaḥ /",
  "GP12vprevk_u:491": "sa tayā sārddham īśānaścikrīḍa puruṣo virāṭ // RKV_5.24 //",
  "GP12vprevk_u:492": "svadehādasṛjad viśvaṃ pañcabhūtātmasaṃjñitam /",
  "GP12vprevk_u:493": "krīḍansamasṛjadviśvaṃ pañcabhūtātmasaṃjñitam // RKV_5.25 //",
  "GP12vprevk_u:494": "krīḍan sṛjad virāṭsaṃjñaḥ sabījaṃ ca hiraṇmayam /",
  "GP12vprevk_u:495": "taccāṇḍam abhavad divyaṃ dvādaśādityasannibham // RKV_5.26 //",
  "GP12vprevk_u:496": "tadbhittvā puruṣo jajñe caturvaktraḥ pitāmahaḥ /",
  "GP12vprevk_u:497": "so 'sṛjadviśvam evaṃ tu sadevāsuramānuṣam // RKV_5.27 //",
  "GP12vprevk_u:498": "satiryakpaśupakṣīkaṃ svedāṇḍajajarāyujam /",
  "GP12vprevk_u:499": "etadaṇḍaṃ purāṇeṣu prathamaṃ parikīrtitam // RKV_5.28 //",
  "GP12vprevk_u:500": "pūrvakalpe nṛpaśreṣṭha krīḍantyā parameṣṭhinā /",
  "GP12vprevk_u:501": "umayā saha rudrasya krīḍataścārṇavīkṛtaḥ // RKV_5.29 //",
  "GP12vprevk_u:502": "harṣājjajñe śubhā kanyā umāyāḥ svedasaṃbhavā /",
  "GP12vprevk_u:503": "śarvasyoraḥsthalājjajñe umā kucavimardanāt // RKV_5.30 //",
  "GP12vprevk_u:504": "svedādvijajñe mahatī kanyā rājīvalocanā /",
  "GP12vprevk_u:505": "dvitīyaḥ saṃbhavo yasyā rudradehād yudhiṣṭhira // RKV_5.31 //",
  "GP12vprevk_u:506": "sā paribhramate lokān sadevāsuramānavān /",
  "GP12vprevk_u:507": "trailokyonmādajananī rūpeṇa 'pratimā tadā // RKV_5.32 //",
  "GP12vprevk_u:508": "tāṃ dṛṣṭvā devadaityendrā mohitā labhate katham /",
  "GP12vprevk_u:509": "mṛgayanti sma tāṃ kanyām itaścetaśca bhārata // RKV_5.33 //",
  "GP12vprevk_u:510": "hāvabhāvavilāsaiśca mohayatyakhilaṃ jagat /",
  "GP12vprevk_u:511": "bhramate divyarūpā sā vidyutsaudāminī yathā // RKV_5.34 //",
  "GP12vprevk_u:512": "meghamadhye sthitā bhābhiḥ sarvayoṣidanuttamā /",
  "GP12vprevk_u:513": "tato rudraṃ surāḥ sarve daityāśca saha dānavaiḥ // RKV_5.35 //",
  "GP12vprevk_u:514": "varayanti sma tāṃ kanyāṃ kāmenākulitā bhṛśam /",
  "GP12vprevk_u:515": "tato 'bravīnmahādevo devadānavayordvayoḥ // RKV_5.36 //",
  "GP12vprevk_u:516": "balena tejasā caiva hyadhiko yo bhaviṣyati /",
  "GP12vprevk_u:517": "sa imāṃ prāpsyate kanyāṃ nānyathā vai surottamāḥ // RKV_5.37 //",
  "GP12vprevk_u:518": "tato devāsurāḥ sarve kanyāṃ vai samupāgaman /",
  "GP12vprevk_u:519": "ahamenāṃ grahīṣyāmi ahamenāmiti bruvan // RKV_5.38 //",
  "GP12vprevk_u:520": "paśyatāmeva sarveṣāṃ sā kanyāntaradhīyata /",
  "GP12vprevk_u:521": "punastāṃ dadṛśuḥ sarve yojanāntaradhiṣṭhitām // RKV_5.39 //",
  "GP12vprevk_u:522": "jagmuste tvaritāḥ sarve yatra sā samadṛśyata /",
  "GP12vprevk_u:523": "tribhiścaturbhiśca tathā yojanairdaśabhiḥ punaḥ // RKV_5.40 //",
  "GP12vprevk_u:524": "dhiṣṭhitāṃ samapaśyaṃste sarve mātaṃgagāminīm /",
  "GP12vprevk_u:525": "yojanānāṃ śatairbhūyaḥ sahasraiścāpyadhiṣṭhitām // RKV_5.41 //",
  "GP12vprevk_u:526": "tathā śatasahasreṇa laghutvāt samadṛśyata /",
  "GP12vprevk_u:527": "agrataḥ pṛṣṭhataścaiva diśāsu vidiśāsu ca // RKV_5.42 //",
  "GP12vprevk_u:528": "tāṃ paśyanti varārohām ekadhā bahudhā punaḥ /",
  "GP12vprevk_u:529": "divyavarṣasahasraṃ tu bhrāmitāste tayā purā // RKV_5.43 //",
  "GP12vprevk_u:530": "na cāvāptā tu sā kanyā mahādevāṅgasaṃbhavā /",
  "GP12vprevk_u:531": "sahomayā tato devo jahāsoccaiḥ punaḥpunaḥ // RKV_5.44 //",
  "GP12vprevk_u:532": "gaṇāstālakasaṃpātair nṛtyanti ca mudānvitāḥ /",
  "GP12vprevk_u:533": "akasmāddṛśyate kanyā śaṃkarasya samīpagā // RKV_5.45 //",
  "GP12vprevk_u:534": "tāṃ dṛṣṭvā vismayāpannā devā yānti parāṅmukhāḥ /",
  "GP12vprevk_u:535": "tasyāś cakre tato nāma svayameva pinākadhṛk // RKV_5.46 //",
  "GP12vprevk_u:536": "narma caibhyo dade yasmāt tatkṛtaiś ceṣṭitaiḥ pṛthak /",
  "GP12vprevk_u:537": "bhaviṣyasi varārohe saricchreṣṭhā tu narmadā // RKV_5.47 //",
  "GP12vprevk_u:538": "svarūpamāsthito devaḥ prāpa hāsyaṃ yato bhuvi /",
  "GP12vprevk_u:539": "narmadā tena cokteyaṃ suśītalajalā śivā // RKV_5.48 //",
  "GP12vprevk_u:540": "saptakalpakṣaye jāte yaduktaṃ śaṃbhunā purā /",
  "GP12vprevk_u:541": "na mṛtā tena rājendra narmadā khyātimāgatā // RKV_5.49 //",
  "GP12vprevk_u:542": "tatastāmadadātkanyāṃ śīlavatīṃ suśobhanām /",
  "GP12vprevk_u:543": "mahārṇavāya deveśaḥ sarvabhūtapatiḥ prabhuḥ // RKV_5.50 //",
  "GP12vprevk_u:544": "tataḥ sā ṛkṣaśailendrāt phenapuñjāṭṭahāsinī /",
  "GP12vprevk_u:545": "viveśa narmadā devī samudraṃ saritāṃ patim // RKV_5.51 //",
  "GP12vprevk_u:546": "evaṃ brāhme purā kalpe samudbhūteyamīśvarāt /",
  "GP12vprevk_u:547": "mātsye kalpe mayā dṛṣṭā samākhyātā mayā śṛṇu // RKV_5.52 //",
  "GP12vprevk_u:548": "||",
  "GP12vprevk_u:549": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe pañcamo 'dhyāyaḥ ||",
  "GP12vprevk_u:550": "RKV adhyāya 6",
  "GP12vprevk_u:551": "mārkaṇḍeya uvāca:",
  "GP12vprevk_u:552": "punaryugānte samprāpte tṛtīye nṛpasattama /",
  "GP12vprevk_u:553": "dādaśārkavapurbhūtvā bhagavānnīlalohitaḥ // RKV_6.1 //",
  "GP12vprevk_u:554": "saptadvīpasamudrāntāṃ saśailavanakānanām /",
  "GP12vprevk_u:555": "nirdagdhāṃ tu mahīṃ kṛtsnāṃ kālo bhūtvā maheśvaraḥ // RKV_6.2 //",
  "GP12vprevk_u:556": "tato mahāghano bhūtvā plāvayāmāsa vāriṇā /",
  "GP12vprevk_u:557": "kṛṣṇaṃ kṛṣṇavapus tvenāṃ vidyuccandrāyudhāṅkitām // RKV_6.3 //",
  "GP12vprevk_u:558": "plāvayitvā jagatsarvaṃ tasminnekārṇavīkṛte /",
  "GP12vprevk_u:559": "suṣvāpa vimale toye jagatsaṃkṣipya māyayā // RKV_6.4 //",
  "GP12vprevk_u:560": "tato 'haṃ bhramamāstu tamobhūte mahārṇave /",
  "GP12vprevk_u:561": "divyaṃ varṣasahasraṃ tu vāyubhūte maheśvare // RKV_6.5 //",
  "GP12vprevk_u:562": "oṃkṛtvā devadeveśaṃ yenedaṃ gahanīkṛtam /",
  "GP12vprevk_u:563": "dhyāyamānastato devaṃ rājendra vimale jale // RKV_6.6 //",
  "GP12vprevk_u:564": "tasminmahārṇave ghore naṣṭe sthāvarajaṅgame /",
  "GP12vprevk_u:565": "mayūraṃ svarṇapatrāḍhyam apaśyaṃsahasā jale /",
  "GP12vprevk_u:566": "vicitracandrakopetaṃ nīlakaṃṭhaṃ sulocanam // RKV_6.7 //",
  "GP12vprevk_u:567": "tato mayūraḥ sa mahārṇavānte vikṣobhayitvā hi mahāsveṇa /",
  "GP12vprevk_u:568": "cacāra devastriśikhī śikhaṇḍī trailokyagoptā sa mahānubhāvaḥ // RKV_6.8 //",
  "GP12vprevk_u:569": "śivaśca raudreṇa mayūrarūpiṇā vikṣobhyamāṇe salile 'pi tasmin /",
  "GP12vprevk_u:570": "saha bhramantīṃ ca mahārṇavānte sarinmahaughāṃ sumahāndadarśa // RKV_6.9 //",
  "GP12vprevk_u:571": "sa tāṃ mahādevamayūrarūpo dṛṣṭvā bhramantīṃ sahasormijālaiḥ /",
  "GP12vprevk_u:572": "kā tvaṃ śubhe śāśvatadehabhūtā kṣayaṃ na yātāsi mahākṣayānte // RKV_6.10 //",
  "GP12vprevk_u:573": "devāsuragaṇe naṣṭe saritsaramahārṇave /",
  "GP12vprevk_u:574": "kā tvaṃ bhramasi padmākṣi kva gatāsi ca na kṣayam // RKV_6.11 //",
  "GP12vprevk_u:575": "narmadovāca:",
  "GP12vprevk_u:576": "tava prasādāddeveśa mṛtyurmama na vidyate /",
  "GP12vprevk_u:577": "sṛja deva punarviśvaṃ śarvarī kṣayamāgatā // RKV_6.12 //",
  "GP12vprevk_u:578": "evamukto mahādevo vyadhunotpakṣapañjaram /",
  "GP12vprevk_u:579": "tāvatpañjaramadhyānte tasya pakṣādviniḥsṛtāḥ // RKV_6.13 //",
  "GP12vprevk_u:580": "tāvanto devadaityendrāḥ pakṣābhyāṃ tasya jajñire /",
  "GP12vprevk_u:581": "teṣāṃ madhye punaḥ sā tu narmadā bhramate sarit // RKV_6.14 //",
  "GP12vprevk_u:582": "tataścānyo mahāśailo dṛśyate bharatarṣabha /",
  "GP12vprevk_u:583": "tribhiḥ kūṭaiḥ suvistīrṇaiḥ śṛṅgavāniva govṛṣaḥ // RKV_6.15 //",
  "GP12vprevk_u:584": "trikūṭastu iti khyātaḥ sarvaratnairvibhūṣitaḥ /",
  "GP12vprevk_u:585": "tatastasmāttrikūṭācca plāvayantī mahīṃ yayau // RKV_6.16 //",
  "GP12vprevk_u:586": "trikūṭī tena vikhyātā pitḥṇāṃ trāyaṇī parā /",
  "GP12vprevk_u:587": "dvitīyācca tato gaṅgā vistīrṇā dharaṇītale // RKV_6.17 //",
  "GP12vprevk_u:588": "tṛtīyaṃ ca tataḥ śṛṅgaṃ saptadhā khaṇḍaśo gatam /",
  "GP12vprevk_u:589": "jambūdvīpe tu saṃjātāḥ sapta te kulaparvatāḥ // RKV_6.18 //",
  "GP12vprevk_u:590": "candranakṣatrasahitā grahagrāmanadīnadāḥ /",
  "GP12vprevk_u:591": "aṇḍajaṃ svedajaṃ jātamudbhijjaṃ ca jarāyujam // RKV_6.19 //",
  "GP12vprevk_u:592": "evaṃ jagadidaṃ sarvaṃ mayūrādabhavatpurā /",
  "GP12vprevk_u:593": "samastaṃ naraśārdūla mahādevasamudbhavam // RKV_6.20 //",
  "GP12vprevk_u:594": "tato nadīḥ samudrāṃśca saṃvibhajya pṛthakpṛthak /",
  "GP12vprevk_u:595": "narmadāmāha deveśo gaccha tvaṃ dakṣiṇāṃ diśam // RKV_6.21 //",
  "GP12vprevk_u:596": "evaṃ sā dakṣiṇā gaṃgā mahāpātakanāśinī /",
  "GP12vprevk_u:597": "uttare jāhnavī deśe puṇyā tvaṃ dakṣiṇe śubhā // RKV_6.22 //",
  "GP12vprevk_u:598": "yathā gaṃgā mahāpuṇyā mama mastakasaṃbhavā /",
  "GP12vprevk_u:599": "tadviśiṣṭā mahābhāge tvaṃ caiveti na saṃśayaḥ // RKV_6.23 //",
  "GP12vprevk_u:600": "tvayā saha bhaviṣyāmi ekenāṃśena suvrate /",
  "GP12vprevk_u:601": "mahāpātakayuktānām auṣadhaṃ tvaṃ bhaviṣyasi // RKV_6.24 //",
  "GP12vprevk_u:602": "evamuktā tu devena mahāpātakanāśinī /",
  "GP12vprevk_u:603": "dakṣiṇaṃ digvibhāgaṃ tu sā jagāmāśu vikramā // RKV_6.25 //",
  "GP12vprevk_u:604": "ṛkṣaśailendramāsādya candramauler anugrahāt /",
  "GP12vprevk_u:605": "vāryaughaiḥ prasthitā yasmānmahādevapraṇoditā // RKV_6.26 //",
  "GP12vprevk_u:606": "mahatā cāpi vegena yasmād eṣā samucchritā /",
  "GP12vprevk_u:607": "mahatī tena sā proktā mahādevānmahīpate // RKV_6.27 //",
  "GP12vprevk_u:608": "tapatastasya devasya śūlāgrādbindavo 'patan /",
  "GP12vprevk_u:609": "tenaiṣā śoṇasaṃjñā tu daśa sapta ca tāḥ smṛtāḥ // RKV_6.28 //",
  "GP12vprevk_u:610": "sarveṣāṃ narmadā puṇyā rudradehādviniḥsṛtā /",
  "GP12vprevk_u:611": "sarvābhyaśca saridbhyaś ca varadānānmahātmanaḥ // RKV_6.29 //",
  "GP12vprevk_u:612": "śaṃkarānuprahād devī mahāpātakanāśinī /",
  "GP12vprevk_u:613": "yasmān mahārṇave ghore dṛśyate mahatī ca sā // RKV_6.30 //",
  "GP12vprevk_u:614": "suvyaktāṅgī mahākāyā mahatī tena sā smṛtā /",
  "GP12vprevk_u:615": "tasmād vikṣobhyamāṇā hi diggajairambudopamaiḥ // RKV_6.31 //",
  "GP12vprevk_u:616": "kaluṣatvaṃ nayatyeva rasena surasā tathā /",
  "GP12vprevk_u:617": "kṛpāṃ karoti sā yasmāllokānāmabhayapradā // RKV_6.32 //",
  "GP12vprevk_u:618": "saṃsārārṇavamagnānāṃ tena caiṣā kṛpā smṛtā /",
  "GP12vprevk_u:619": "purā kṛtayuge puṇye divyamandārabhūṣitā // RKV_6.33 //",
  "GP12vprevk_u:620": "kalpavṛkṣasamākīrṇā rohītakasamākulā /",
  "GP12vprevk_u:621": "vahatyeṣā ca mandena tena mandākinī smṛtā // RKV_6.34 //",
  "GP12vprevk_u:622": "bhittvā mahārṇavaṃ kṣipraṃ yasmāllokamihāgatā /",
  "GP12vprevk_u:623": "pūjyā suraiśca siddhaiśca tasmādeṣā mahārṇavā // RKV_6.35 //",
  "GP12vprevk_u:624": "vicitrotpalasaṃghātair ṛkṣadvipasamākulā // RKV_6.36 //",
  "GP12vprevk_u:625": "bhittvā śailaṃ ca vipulaṃ prayātyevaṃ mahārṇavam /",
  "GP12vprevk_u:626": "bhrāmayantī diśaḥ sarvā raveṇa mahatā purā // RKV_6.37 //",
  "GP12vprevk_u:627": "plāvayantī virājantī tena revā iti smṛtā /",
  "GP12vprevk_u:628": "bhāryāputrasuduḥkhāḍhyānnarāñchāpaiḥ samāvṛtān // RKV_6.38 //",
  "GP12vprevk_u:629": "vipāpānkurute yasmādvipāpā tena sā smṛtā /",
  "GP12vprevk_u:630": "viṇmūtranicayāṃ ghorāṃ pāṃśuśoṇitakardamām // RKV_6.39 //",
  "GP12vprevk_u:631": "pāśairnityaṃ tu sambādhāṃ yasmānmocayate bhṛśam /",
  "GP12vprevk_u:632": "vipāśeti ca sā proktā saṃsārārṇavatāriṇī // RKV_6.40 //",
  "GP12vprevk_u:633": "narmadā vimalāmbhā ca vimalenduśubhānanā /",
  "GP12vprevk_u:634": "tamobhūte mahāghore yasmādeṣā mahāprabhā // RKV_6.41 //",
  "GP12vprevk_u:635": "vimalā tena sā proktā vidvadbhirnṛpasattama /",
  "GP12vprevk_u:636": "karair indukaraprakhyaiḥ sūryaraśmisamaprabhā // RKV_6.42 //",
  "GP12vprevk_u:637": "kṣarantī modate viśvaṃ karabhā tena cocyate /",
  "GP12vprevk_u:638": "yasmād rañjayate lokāndarśanādeva bhārata // RKV_6.43 //",
  "GP12vprevk_u:639": "rañjanād rañjanā proktā dhātvarthe rājasattama /",
  "GP12vprevk_u:640": "tṛṇavīrudhagulmādyās tiryañcaḥ pakṣiṇastathā /",
  "GP12vprevk_u:641": "tānudbhūtānnayetsvargaṃ tenoktā vāyuvāhinī // RKV_6.44 //",
  "GP12vprevk_u:642": "evaṃ yo vetti nāmāni nirgamaṃ ca viśeṣataḥ /",
  "GP12vprevk_u:643": "sa yāti pāpavirmukto rudralokaṃ na saṃśayaḥ // RKV_6.45 //",
  "GP12vprevk_u:644": "||",
  "GP12vprevk_u:645": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye sahaitukarevānāmamāhātmyavarṇane mayūrakalpasamudbhavo nāma ṣaṣṭho 'dhyāyaḥ ||",
  "GP12vprevk_u:646": "RKV adhyāya 7",
  "GP12vprevk_u:647": "śrīmārkaṇḍeya uvāca:",
  "GP12vprevk_u:648": "punarekārṇave ghore naṣṭe sthāvarajaṃgame /",
  "GP12vprevk_u:649": "salilenāplute loke nirāloke tamodbhave // RKV_7.1 //",
  "GP12vprevk_u:650": "brahmaiko vicaraṃstatra tamībhūte mahārṇave /",
  "GP12vprevk_u:651": "divyavarṣasahasraṃ tu khadyota iva rūpavān // RKV_7.2 //",
  "GP12vprevk_u:652": "śete yojanasāhasram aprameyam anuttamam /",
  "GP12vprevk_u:653": "dvādaśādityasaṃkāśaṃ sahasracaraṇekṣaṇam // RKV_7.3 //",
  "GP12vprevk_u:654": "prasuptaṃ cārṇave ghore hyapaśyatkūrmarūpiṇam /",
  "GP12vprevk_u:655": "taṃ dṛṣṭvā vismayāpanno brahmā bodhayate śanaiḥ // RKV_7.4 //",
  "GP12vprevk_u:656": "stutibhirmaṃgalaiścaiva vedavedāṃgasaṃbhavaiḥ /",
  "GP12vprevk_u:657": "vācaspate vibudhyasva mahābhūta namo 'stu te // RKV_7.5 //",
  "GP12vprevk_u:658": "tavodare jagatsarvaṃ tiṣṭhate parameśvara /",
  "GP12vprevk_u:659": "tadvimuñca mahāsattva yatpūrvaṃ saṃhṛtaṃ tvayā // RKV_7.6 //",
  "GP12vprevk_u:660": "vyatītā rajanī brāhmī dinaṃ samanuvartate /",
  "GP12vprevk_u:661": "nirīkṣya sarvalokeśa yena saṃbhavate jagat // RKV_7.7 //",
  "GP12vprevk_u:662": "sa niśamya vacastasya utthitaḥ parameśvaraḥ /",
  "GP12vprevk_u:663": "samudgiran sa lokāṃstrīn grastān kalpakṣaye tadā // RKV_7.8 //",
  "GP12vprevk_u:664": "devadānavagandharvāḥ sayakṣoragarākṣasāḥ /",
  "GP12vprevk_u:665": "sacandrārkagrahāḥ sarve śarīrāttasya nirgatāḥ // RKV_7.9 //",
  "GP12vprevk_u:666": "tato hyekārṇavaṃ sarvaṃ vibhajya parameśvaraḥ /",
  "GP12vprevk_u:667": "vistīrṇopalatoyaughāṃ saritsaravivardhitām // RKV_7.10 //",
  "GP12vprevk_u:668": "paśyate medinīṃ devaḥ savṛkṣauṣadhipalvalām /",
  "GP12vprevk_u:669": "himavantaṃ giriśreṣṭhaṃ śvetaṃ parvatamuttamam // RKV_7.11 //",
  "GP12vprevk_u:670": "śṛṅgavantaṃ mahāśailaṃ ye cānye kulaparvatāḥ /",
  "GP12vprevk_u:671": "jaṃbudvīpaṃ kuśaṃ krauñcaṃ sagomedaṃ saśālmalam // RKV_7.12 //",
  "GP12vprevk_u:672": "puṣkarāntāśca ye dvīpā ye ca saptamahārṇavāḥ /",
  "GP12vprevk_u:673": "lokālokaṃ mahāśailaṃ sarvaṃ ca purataḥ sthitam // RKV_7.13 //",
  "GP12vprevk_u:674": "catuḥprakṛtisaṃyuktaṃ jagat sthāvarajaṃgamam /",
  "GP12vprevk_u:675": "yugānte tu viniṣkrāntam apaśyatsa maheśvaraḥ // RKV_7.14 //",
  "GP12vprevk_u:676": "viprakīrṇaśilājālāmapaśyatsa vasuṃdharām /",
  "GP12vprevk_u:677": "kūrmapṛṣṭhopagāṃ devīṃ mahārṇavagatāṃ prabhuḥ // RKV_7.15 //",
  "GP12vprevk_u:678": "tasmin viśīrṇaśailāgre saritsarovivarjite /",
  "GP12vprevk_u:679": "nānātaraṃgabhinnoda āvartodvartasaṃkule // RKV_7.16 //",
  "GP12vprevk_u:680": "nānauṣadhiprajvalite nānotpalaśilātale /",
  "GP12vprevk_u:681": "nānāvihaṃgasaṃghuṣṭāṃ matsyakūrmasamākulām // RKV_7.17 //",
  "GP12vprevk_u:682": "divyamāyāmayīṃ devīm utkṛṣṭāmbudasannibhām /",
  "GP12vprevk_u:683": "nadīmapaśyaddeveśo hyanaupamyajalāśayām // RKV_7.18 //",
  "GP12vprevk_u:684": "madhye tasyāmbudaśyāmāṃ pīnorujaghanastanīm /",
  "GP12vprevk_u:685": "vastrairanupamairdivyairnānābharaṇabhūṣitām // RKV_7.19 //",
  "GP12vprevk_u:686": "sanūpuraravoddāmāṃ hārakeyūramaṇḍitām /",
  "GP12vprevk_u:687": "tādṛśīṃ narmadāṃ devīṃ svayaṃ strīrūpadhāriṇīm // RKV_7.20 //",
  "GP12vprevk_u:688": "yogamāyāmayaiścitrairbhūṣaṇaiḥ svairvibhūṣitām /",
  "GP12vprevk_u:689": "avyaktāṅgīṃ mahābhāgāmapaśyatsa tu narmadām // RKV_7.21 //",
  "GP12vprevk_u:690": "ardhodyatabhujāṃ bālāṃ padmapatrāyatekṣaṇām /",
  "GP12vprevk_u:691": "stuvantīṃ devadeveśamutthitāṃ tu jalāttadā // RKV_7.22 //",
  "GP12vprevk_u:692": "vismayāviṣṭahṛdayo hyahamudvīkṣya tāṃ śubhām /",
  "GP12vprevk_u:693": "snātvā jale śubhe tasyāḥ stotumabhyudyatastataḥ // RKV_7.23 //",
  "GP12vprevk_u:694": "arcayāmāsa saṃhṛṣṭo mantrairvedāṃgasaṃbhavaiḥ /",
  "GP12vprevk_u:695": "sṛṣṭaṃ ca tatpurā rājanpaśyeyaṃ sacarācaram // RKV_7.24 //",
  "GP12vprevk_u:696": "sadevāsuragandharvaṃ sapannagamahoragam /",
  "GP12vprevk_u:697": "paśyāmyeṣā mahābhāgā naiva yātā kṣayaṃ purā // RKV_7.25 //",
  "GP12vprevk_u:698": "mahādevaprasādācca taccharīrasamudbhavā /",
  "GP12vprevk_u:699": "bhūyo bhūyo mayā dṛṣṭā kathitā te nṛpottama // RKV_7.26 //",
  "GP12vprevk_u:700": "prādurbhāvamimaṃ kaurmyaṃ ye 'dhīyante dvijottamāḥ /",
  "GP12vprevk_u:701": "ye 'pi śṛṇvanti vidvāṃso mucyante te 'pi kilbiṣaiḥ // RKV_7.27 //",
  "GP12vprevk_u:702": "||",
  "GP12vprevk_u:703": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye kūrmakalpasamudbhavo nāma saptamo 'dhyāyaḥ ||",
  "GP12vprevk_u:704": "RKV adhyāya 8",
  "GP12vprevk_u:705": "mārkaṇḍeya uvāca:",
  "GP12vprevk_u:706": "naṣṭe loke punaścānye salilena samāvṛte /",
  "GP12vprevk_u:707": "mahārṇavasya madhyastho bāhubhyāmataraṃ jalam // RKV_8.1 //",
  "GP12vprevk_u:708": "divye varṣaśate pūrṇe śrānto 'haṃ nṛpasattama /",
  "GP12vprevk_u:709": "dhyātuṃ samārabhaṃ devaṃ mahadarṇavatāraṇam // RKV_8.2 //",
  "GP12vprevk_u:710": "dhyāyamānastataḥ kāle apaśyaṃ pakṣiṇaṃ param /",
  "GP12vprevk_u:711": "hārakundendusaṃkāśaṃ bakaṃ gokṣīrapāṇḍuram // RKV_8.3 //",
  "GP12vprevk_u:712": "tato 'haṃ vismayāviṣṭastaṃ bakaṃ samudīkṣya vai /",
  "GP12vprevk_u:713": "asmin mahārṇave ghore kuto 'yaṃ pakṣisaṃbhavaḥ // RKV_8.4 //",
  "GP12vprevk_u:714": "taranbāhubhiraśrāntastaṃ bakaṃ pratyabhāṣiṣi /",
  "GP12vprevk_u:715": "pākṣarūpaṃ samāsthāya kastvamekārṇavīkṛte // RKV_8.5 //",
  "GP12vprevk_u:716": "bhramase divyayogātmanmohayanniva māṃ prabho /",
  "GP12vprevk_u:717": "etatkathaya me sarvaṃ yo 'si so 'si namo 'stu te // RKV_8.6 //",
  "GP12vprevk_u:718": "so 'bravīnmāṃ mahādevo brahmāhaṃ viṣṇureva ca /",
  "GP12vprevk_u:719": "jagatsarvaṃ mayā vatsa saṃhṛtaṃ kiṃ na budhyase // RKV_8.7 //",
  "GP12vprevk_u:720": "tava mātā pitāhaṃ vai viśvasya ca mahāmune /",
  "GP12vprevk_u:721": "kāruṇyaṃ mama saṃjātaṃ dṛṣṭvā magnaṃ mahārṇave // RKV_8.8 //",
  "GP12vprevk_u:722": "pakṣirūpaṃ samāsthāya ato 'trāhaṃ samāgataḥ /",
  "GP12vprevk_u:723": "kim arthamāturo bhūtvā bhramasītthaṃ mahārṇave // RKV_8.9 //",
  "GP12vprevk_u:724": "śīghraṃ praviśa matpakṣau yena viśramase dvija /",
  "GP12vprevk_u:725": "evamuktastatastena devenāhaṃ nareśvara // RKV_8.10 //",
  "GP12vprevk_u:726": "tato 'haṃ tasya pakṣānte pralīnastu bhramañjale /",
  "GP12vprevk_u:727": "kāle yugasāhasrānte aśrānto 'rṇavamadhyagaḥ // RKV_8.11 //",
  "GP12vprevk_u:728": "tataḥ śṛṇomi sahasā dikṣu sarvāsu suvrata /",
  "GP12vprevk_u:729": "kiṃcinnūpurasaṃmiśram adbhutaṃ śabdamuttamam // RKV_8.12 //",
  "GP12vprevk_u:730": "tadārṇavajalaṃ sarvaṃ saṃkṣiptaṃ sahasābhavat /",
  "GP12vprevk_u:731": "kimetaditi saṃcintya diśaḥ samavalokayam // RKV_8.13 //",
  "GP12vprevk_u:732": "daśa kanyāstato dikṣu āgatāśca mahārṇave /",
  "GP12vprevk_u:733": "vastrālaṃkārasahitā digbhyo nūpurabhūṣitāḥ // RKV_8.14 //",
  "GP12vprevk_u:734": "kāciccandrasamābhāsā kācidādityasaprabhā /",
  "GP12vprevk_u:735": "kācidaṃjanapuñjābhā kācidraktotpalaprabhā // RKV_8.15 //",
  "GP12vprevk_u:736": "nānārūpadharā saumyā nānābharaṇabhūṣitā /",
  "GP12vprevk_u:737": "arghyapādyādibhirmālyairbakamabhyarcya suvratāḥ // RKV_8.16 //",
  "GP12vprevk_u:738": "tatastaṃ parvatākāraṃ guhyaṃ pakṣiṇamavyayam /",
  "GP12vprevk_u:739": "praviveśa mahāghoraṃ parvato hyarṇavaṃ svarāṭ // RKV_8.17 //",
  "GP12vprevk_u:740": "yojanānāṃ sahasrāṇi tāvantyeva śatāni ca /",
  "GP12vprevk_u:741": "triṃśadyojanasāhasraṃ yāvadbhūmaṇḍalaṃ tviti // RKV_8.18 //",
  "GP12vprevk_u:742": "tato bhūmaṇḍalaṃ divyaṃ pañcaratnasamākulam /",
  "GP12vprevk_u:743": "divyasphaṭikasopānaṃ rukmastaṃbhamanoramam // RKV_8.19 //",
  "GP12vprevk_u:744": "yojanānāṃ sahasraṃ tu vistarāddviguṇāyatam /",
  "GP12vprevk_u:745": "vāpīkūpasamākīrṇaṃ prāsādāṭṭālakāvṛtam // RKV_8.20 //",
  "GP12vprevk_u:746": "kalpavṛkṣasamākīrṇaṃ dhvajaṣaṣṭivibhūṣitam /",
  "GP12vprevk_u:747": "tasminpuravare ramye nānāratnopaśobhitam // RKV_8.21 //",
  "GP12vprevk_u:748": "tathānyacca puraṃ ramyaṃ patākojjvalavedikam /",
  "GP12vprevk_u:749": "śatayojanavistīrṇaṃ tāvaddviguṇamāyatam // RKV_8.22 //",
  "GP12vprevk_u:750": "puramadhye tatastasminnadī paramaśobhanā /",
  "GP12vprevk_u:751": "mahatī puṇyasalilā nānāratnaśilā tathā // RKV_8.23 //",
  "GP12vprevk_u:752": "tasyāstīre mayā dṛṣṭaṃ taḍitsūryasamaprabham /",
  "GP12vprevk_u:753": "indranīlamahānīlaiścitaṃ ratnaiḥ samantataḥ // RKV_8.24 //",
  "GP12vprevk_u:754": "kvacidvahnisamākāraṃ kvacidindrāyudhaprabham /",
  "GP12vprevk_u:755": "kvaciddhūmraṃ kvacitpītaṃ kvacidraktaṃ kvacitsitam // RKV_8.25 //",
  "GP12vprevk_u:756": "nānāvarṇaiḥ samāyuktaṃ liṅgamadbhutadarśanam /",
  "GP12vprevk_u:757": "brahmaviṣṇvindrasādhyaiśca samantātparivāritam // RKV_8.26 //",
  "GP12vprevk_u:758": "nandīśvaragaṇādhyakṣaiścendrādityaiśca tadvṛtam /",
  "GP12vprevk_u:759": "paśyāmi liṅgamīśānaṃ mahāliṅgaṃ tameva ca // RKV_8.27 //",
  "GP12vprevk_u:760": "parivārya tatastaṃ tu prasuptāndevadānavān /",
  "GP12vprevk_u:761": "nimīlitākṣānpaśyāmi divyābharaṇabhūṣitān // RKV_8.28 //",
  "GP12vprevk_u:762": "tatastāḥ padmapatrākṣyo nāryaḥ paramasaṃmatāḥ /",
  "GP12vprevk_u:763": "nadyāstasyā jale snātvā divyapuṣpairmanoramaiḥ // RKV_8.29 //",
  "GP12vprevk_u:764": "dattvārghapādyaṃ vidhivalliṃgasya saha pakṣiṇā /",
  "GP12vprevk_u:765": "arcayantīrvarārohā daśa tāḥ pramadottamāḥ // RKV_8.30 //",
  "GP12vprevk_u:766": "tatastvabhyarcya talliṅgaṃ tasminneva purottame /",
  "GP12vprevk_u:767": "sarvā adarśanaṃ jagmurvidyuto 'bhragaṇeṣviva // RKV_8.31 //",
  "GP12vprevk_u:768": "na cāsau pakṣirāṭ tasminna striyo na ca devatāḥ /",
  "GP12vprevk_u:769": "tadevaikaṃ sthitaṃ liṅgamarcayanvismayānvitaḥ // RKV_8.32 //",
  "GP12vprevk_u:770": "tato'haṃ duḥkhamūḍhātmā rudramāyeti cintayan /",
  "GP12vprevk_u:771": "tataḥ kanyāḥ samuttīrya divyāṃbaravibhūṣaṇāḥ // RKV_8.33 //",
  "GP12vprevk_u:772": "bhāsayantyo jagatsarvaṃ vidyuto 'bhragaṇāniva /",
  "GP12vprevk_u:773": "padmairhiraṇmayairdivyairarcayitvā śubhānanāḥ // RKV_8.34 //",
  "GP12vprevk_u:774": "viviśustajjalaṃ kṣipraṃ samaṃtād varabhūṣaṇāḥ /",
  "GP12vprevk_u:775": "tasminpuravare cānye tāmevāhaṃ punaḥpunaḥ // RKV_8.35 //",
  "GP12vprevk_u:776": "paśyāmi hyamarāṃ kanyām arcayantīṃ maheśvaram /",
  "GP12vprevk_u:777": "tato 'haṃ tāṃ varārohāmapṛcchaṃ kamalekṣaṇām // RKV_8.36 //",
  "GP12vprevk_u:778": "kā tvamasminpure devi vasase śivamarcatī /",
  "GP12vprevk_u:779": "tāścāgatāḥ striyaḥ sarvāḥ kva gatāste gaṇeśvarāḥ // RKV_8.37 //",
  "GP12vprevk_u:780": "namo 'stu te mahābhāge brūhi puṇye maheśvari /",
  "GP12vprevk_u:781": "tava prasādādvijñātumetadicchāmi suvrate /",
  "GP12vprevk_u:782": "dayāṃ kṛtvā mahādevi kathayasva mamānaghe // RKV_8.38 //",
  "GP12vprevk_u:783": "śryuvāca:",
  "GP12vprevk_u:784": "vismṛtāhaṃ kathaṃ vipra dṛṣṭvā kalpe purātane /",
  "GP12vprevk_u:785": "mā te 'bhūtsmṛtivibhraṃśaḥ sā cāhaṃ kalpavāhinī // RKV_8.39 //",
  "GP12vprevk_u:786": "narmadā nāma vikhyātā rudradehād viniḥsṛtā /",
  "GP12vprevk_u:787": "yāstāḥ kanyāstvayā dṛṣṭā hyarcayantyo maheśvaram // RKV_8.40 //",
  "GP12vprevk_u:788": "yābhistviha samānītaḥ pakṣirājasamanvitāḥ /",
  "GP12vprevk_u:789": "diśastā viddhi sarveśāḥ sarvāstvaṃ munisattama // RKV_8.41 //",
  "GP12vprevk_u:790": "tiryakpakṣisvarūpeṇa mahāyogī maheśvaraḥ /",
  "GP12vprevk_u:791": "ebhiḥ śivapurādvipra ānītaḥ sa maheśvaraḥ // RKV_8.42 //",
  "GP12vprevk_u:792": "saiṣa devo mahādevo liṅgamūrtirvyavasthitaḥ /",
  "GP12vprevk_u:793": "arcyate brahmaviṣṇvindraiḥ surāsurajagadguruḥ // RKV_8.43 //",
  "GP12vprevk_u:794": "layamāyāti yasmāddhi jagatsarvaṃ carācaram /",
  "GP12vprevk_u:795": "tena liṅgamiti proktaṃ purāṇajñair maharṣibhiḥ // RKV_8.44 //",
  "GP12vprevk_u:796": "tena devagaṇāḥ sarve saṃkṣiptā māyayā purā /",
  "GP12vprevk_u:797": "pralīnāścaiva lokeśa na dṛśyante hi sāṃpratam // RKV_8.45 //",
  "GP12vprevk_u:798": "punardṛśyā bhaviṣyanti sṛjamānāḥ svayaṃbhuvā /",
  "GP12vprevk_u:799": "sāhaṃ liṅgārcanaparā narmadā nāma nāmataḥ // RKV_8.46 //",
  "GP12vprevk_u:800": "kālaṃ yugasahasrasya rudrasya paricārikā /",
  "GP12vprevk_u:801": "asya prasādādamarastathā tvaṃ dvijapuṃgava // RKV_8.47 //",
  "GP12vprevk_u:802": "satyārjavadayāyuktaḥ siddho 'si tvaṃ śivārcanāt /",
  "GP12vprevk_u:803": "evamuktvā tu sā devī tatraivāntaradhīyata // RKV_8.48 //",
  "GP12vprevk_u:804": "tāḥ striyaḥ sa ca deveśo bakarūpo maheśvaraḥ /",
  "GP12vprevk_u:805": "tasyāstadvacanaṃ śrutvā avatīrya mahānadīm // RKV_8.49 //",
  "GP12vprevk_u:806": "snātvā samarcaya tvaṃ hi vidhinā mantrapūrvakam /",
  "GP12vprevk_u:807": "tato 'haṃ sahasā tasmāt samuttīrya jalāśayāt // RKV_8.50 //",
  "GP12vprevk_u:808": "na ca paśyāmi talliṅgaṃ na ca tāṃ nimnagāṃ nṛpa /",
  "GP12vprevk_u:809": "tadaiva lokāḥ saṃjātāḥ kṣitiścaiva sakānanā // RKV_8.51 //",
  "GP12vprevk_u:810": "ṛkṣacandrārkavitataṃ tadeva ca nabhastalam /",
  "GP12vprevk_u:811": "yathāpūrvam adṛṣṭaṃ tu tathaiva ca punaḥ kṛtam /",
  "GP12vprevk_u:812": "nato'haṃ manasā devamapūjayaṃ maheśvaram // RKV_8.52 //",
  "GP12vprevk_u:813": "evaṃ bake purā kalpe mayā dṛṣṭeyam avyayā /",
  "GP12vprevk_u:814": "narmadā martyalokasya mahāpātakanāśinī // RKV_8.53 //",
  "GP12vprevk_u:815": "tasmāddharmaparair vipraiḥ kṣatraśūdraviśādibhiḥ /",
  "GP12vprevk_u:816": "sadā sevyā mahābhāgā dharmavṛddhyarthakāribhiḥ // RKV_8.54 //",
  "GP12vprevk_u:817": "ye 'pi bhaktayā sakṛttoye narmadāyā maheśvaram /",
  "GP12vprevk_u:818": "snātvā te sarvaṃ pāpaṃ nāśayantyasaṃśayam // RKV_8.55 //",
  "GP12vprevk_u:819": "||",
  "GP12vprevk_u:820": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye bakakalpasamudbhavo nāmāṣṭamo 'dhyāyaḥ ||",
  "GP12vprevk_u:821": "RKV adhyāya 9",
  "GP12vprevk_u:822": "śrīmārkaṇḍeya uvāca:",
  "GP12vprevk_u:823": "punaryugāntaṃ te cānyaṃ sampravakṣyāmi tacchṛṇu /",
  "GP12vprevk_u:824": "sūryairādīpite loke jaṅgame sthāvare purā // RKV_9.1 //",
  "GP12vprevk_u:825": "saritsaraḥsamudreṣu kṣayaṃ yāteṣu sarvaśaḥ /",
  "GP12vprevk_u:826": "nirmānuṣavaṣaṭkāre hyamaryādagatiṃ gate // RKV_9.2 //",
  "GP12vprevk_u:827": "nānārūpaistato medhaiḥ śakrāyudhavirājitaiḥ /",
  "GP12vprevk_u:828": "sarvamāpūritaṃ vyoma vāryaughaiḥ pūrite tadā // RKV_9.3 //",
  "GP12vprevk_u:829": "tatastvekārṇavībhūte sarvataḥ salilāvṛte /",
  "GP12vprevk_u:830": "jagatkṛtvodare sarvaṃ suṣvāpa bhagavānharaḥ // RKV_9.4 //",
  "GP12vprevk_u:831": "prakṛtiṃ svāmavaṣṭabhya yogātmā sa prajāpatiḥ /",
  "GP12vprevk_u:832": "śete yugasahasrāntaṃ kālamāviśya sārṇavam // RKV_9.5 //",
  "GP12vprevk_u:833": "tatra suptaṃ mahātmānaṃ brahmalokanivāsinaḥ /",
  "GP12vprevk_u:834": "bhṛgvādiṛṣayaḥ sarve ye cānye sanakādayaḥ // RKV_9.6 //",
  "GP12vprevk_u:835": "paryaṅke vimale śubhre nānāstaraṇasaṃstṛte /",
  "GP12vprevk_u:836": "śayānaṃ dadṛśurdevaṃ sapatnīkaṃ vṛṣadhvajam // RKV_9.7 //",
  "GP12vprevk_u:837": "viśvarūpā tu sā nārī viśvarūpo maheśvaraḥ /",
  "GP12vprevk_u:838": "gāḍhamāliṅgya suptas tāṃ dadṛśe cāhamavyayam // RKV_9.8 //",
  "GP12vprevk_u:839": "pādamūle tatastasya śyāmāṃ tāṃ padmalakṣaṇām /",
  "GP12vprevk_u:840": "kanyāṃ paśyāmi suśroṇīṃ caraṇau tasya mṛdgatīm // RKV_9.9 //",
  "GP12vprevk_u:841": "vimalāmbarasaṃvītāṃ vyālayajñopavītinīm /",
  "GP12vprevk_u:842": "śyāmāṃ kamalapatrākṣīṃ sarvābharaṇabhūṣitām // RKV_9.10 //",
  "GP12vprevk_u:843": "sakalaṃ yugasāhasraṃ narmadeyaṃ vijānatī /",
  "GP12vprevk_u:844": "prasuptaṃ devadeveśamupāste varavarṇinī // RKV_9.11 //",
  "GP12vprevk_u:845": "hṛtairvedaiścaturbhiśca brahmāpyevaṃ maheśvaraḥ /",
  "GP12vprevk_u:846": "bhṛgvādyairmānasaiḥ putraiḥ stauti śaṅkaramavyayam // RKV_9.12 //",
  "GP12vprevk_u:847": "bhaktyā paramayā rājaṃstatra śambhum anāmayam /",
  "GP12vprevk_u:848": "stuvantastatra deveśaṃ mantrairīśvarasambhavaiḥ // RKV_9.13 //",
  "GP12vprevk_u:849": "prasuptaṃ devamīśānaṃ bodhayansamupasthitaḥ /",
  "GP12vprevk_u:850": "uttiṣṭha hara piṅgākṣa mahādeva maheśvara // RKV_9.14 //",
  "GP12vprevk_u:851": "mama vedā hṛtāḥ sarve ato 'haṃ stotumudyataḥ /",
  "GP12vprevk_u:852": "vedairvyāptaṃ jagatsarvaṃ divyādivyaṃ carācaram // RKV_9.15 //",
  "GP12vprevk_u:853": "atītaṃ vartamānaṃ ca smarāmi ca sṛjāmyaham /",
  "GP12vprevk_u:854": "tairvinā cāhamekastu mūko 'dho jaḍavatsadā // RKV_9.16 //",
  "GP12vprevk_u:855": "gatirvīryaṃ balotsāhau tairvinā na prajāyate /",
  "GP12vprevk_u:856": "tairvinā devadeveśa nāhaṃ kiṃcit smarāmi vai // RKV_9.17 //",
  "GP12vprevk_u:857": "tānvedāndevadeveśa śīghraṃ me dātumarhasi /",
  "GP12vprevk_u:858": "jaḍāndhabadhiraṃ sarvaṃ jagatsthāvarajaṅgamam // RKV_9.18 //",
  "GP12vprevk_u:859": "sthānādi daśa catvāri na śobhante sureśvara /",
  "GP12vprevk_u:860": "praṇamāmy alpavīryatvād vedahīnaḥ sureśvara // RKV_9.19 //",
  "GP12vprevk_u:861": "vedebhyaḥ sakalaṃ jātaṃ yatkiṃcitsacarācaram /",
  "GP12vprevk_u:862": "tāvacchobhanti śāstrāṇi samastāni jagadguro // RKV_9.20 //",
  "GP12vprevk_u:863": "yāvadvedanidhirayaṃ nopatiṣṭhetsanātanaḥ /",
  "GP12vprevk_u:864": "yathoditena sūryeṇa tamo yāti vināśatām // RKV_9.21 //",
  "GP12vprevk_u:865": "evaṃ samastapāpāni yānti vedasya dhāraṇāt /",
  "GP12vprevk_u:866": "vede rahasi yatsūkṣmaṃ yattadbrahma sanātanam // RKV_9.22 //",
  "GP12vprevk_u:867": "hṛdisthaṃ deva jānāmi gataṃ tadvedagarjanāt /",
  "GP12vprevk_u:868": "vedānuccarato me 'dya tava śaṅkara cāgrataḥ // RKV_9.23 //",
  "GP12vprevk_u:869": "akasmātte gatā vedā na sṛjeyaṃ vibho bhuvam /",
  "GP12vprevk_u:870": "te 'pi sarve mahādeva praviṣṭāḥ sammukhārṇavam // RKV_9.24 //",
  "GP12vprevk_u:871": "te yācyamānā deveśa tiṣṭhantu smaraṇe mama /",
  "GP12vprevk_u:872": "duhiteyaṃ viśālākṣī sarvaḥ sarvaṃ vijānate // RKV_9.25 //",
  "GP12vprevk_u:873": "jāyatī yugasāhasraṃ nānyā kācidbhavedṛśī /",
  "GP12vprevk_u:874": "ṛṣiścāyaṃ mahābhāgo mārkaṇḍo dhīmatāṃ varaḥ // RKV_9.26 //",
  "GP12vprevk_u:875": "kalpe kalpe mahādeva tvāmayaṃ paryupāsate /",
  "GP12vprevk_u:876": "jagattrayahitārthāya carate vratamuttamam // RKV_9.27 //",
  "GP12vprevk_u:877": "evamuktastu deveśo brahmaṇā parameṣṭhinā /",
  "GP12vprevk_u:878": "uvāca ślakṣṇayā vācā narmadāṃ saritāṃ varām // RKV_9.28 //",
  "GP12vprevk_u:879": "kathayasva mahābhāge brahmaṇastvaṃ tu pṛcchataḥ /",
  "GP12vprevk_u:880": "kena vedā hṛtāḥ sarve vedhaso jagatīguroḥ // RKV_9.29 //",
  "GP12vprevk_u:881": "evamuktā tu rudreṇa uvāca mṛgalocanā /",
  "GP12vprevk_u:882": "brahmaṇo japato vedāṃstvayi supte maheśvara // RKV_9.30 //",
  "GP12vprevk_u:883": "bhavataśchidramāsādya ghore 'sminsalilāvṛte /",
  "GP12vprevk_u:884": "pūrvakalpasamudbhūtāvasurau suradurjayau // RKV_9.31 //",
  "GP12vprevk_u:885": "śriyāvṛttau mahādeva tvayā cotpāditau purā /",
  "GP12vprevk_u:886": "surāsurasudurjeyau dānavau madhukaiṭabhau // RKV_9.32 //",
  "GP12vprevk_u:887": "tau vāyubhūtau sūkṣmau ca paṭhato 'smātpitāmahāt /",
  "GP12vprevk_u:888": "tāvāśu hṛtvā vedāṃśca praviṣṭau ca mahārṇavam // RKV_9.33 //",
  "GP12vprevk_u:889": "etacchrutvā mahātejā hyamṛtāyāstato vacaḥ /",
  "GP12vprevk_u:890": "sasmāra sa ca deveśaṃ śaṅkhacakragadādharam // RKV_9.34 //",
  "GP12vprevk_u:891": "sa viveśa mahārāja bhūtalaṃ sasurottamaḥ /",
  "GP12vprevk_u:892": "dānavāntakaro devaḥ sarvadaivatapūjitaḥ // RKV_9.35 //",
  "GP12vprevk_u:893": "mīnarūpadharo devo loḍayāmāsa cārṇam /",
  "GP12vprevk_u:894": "vedāṃśca dadṛśe tatra pātāle nihitānprabhuḥ // RKV_9.36 //",
  "GP12vprevk_u:895": "tau ca daityau mahāvīryau dṛṣṭavānmadhusūdanaḥ /",
  "GP12vprevk_u:896": "mahāvegau mahābāhū sūdayāmāsa tejasā // RKV_9.37 //",
  "GP12vprevk_u:897": "vedāṃstatrāpi toyasthānānināya jagadguruḥ /",
  "GP12vprevk_u:898": "caturvaktrāya devāyādadāccakravibhūṣitaḥ // RKV_9.38 //",
  "GP12vprevk_u:899": "tataḥ prahṛṣṭo bhagavān vedāṃllabdhvā pitāmahaḥ /",
  "GP12vprevk_u:900": "janayāmāsa nikhilaṃ jagadbhūyaścarācaram // RKV_9.39 //",
  "GP12vprevk_u:901": "sā ca devī nadī puṇyā rudrasya paricārikā /",
  "GP12vprevk_u:902": "pāvanī sarvabhūtānāṃ provāha salilaṃ tadā // RKV_9.40 //",
  "GP12vprevk_u:903": "tasyāstīre tato devā ṛṣayaśca tapodhanāḥ /",
  "GP12vprevk_u:904": "yajanti tryambakaṃ devaṃ prahṛṣṭenāntarātmanā // RKV_9.41 //",
  "GP12vprevk_u:905": "ekā mūrtirmaheśasya kāraṇāntaragatā /",
  "GP12vprevk_u:906": "traiguṇyā kurute karma brahmacakrīśarūpataḥ // RKV_9.42 //",
  "GP12vprevk_u:907": "eteṣāṃ tu pṛthagbhāvaṃ ye kurvanti sumohitāḥ /",
  "GP12vprevk_u:908": "teṣāṃ dharmaḥ kutaḥ siddhirjāyate pāpakarmiṇām // RKV_9.43 //",
  "GP12vprevk_u:909": "evametā mahānadyastisro rudrasamudbhavāḥ /",
  "GP12vprevk_u:910": "ekā eva tridhā bhūtā gaṅgā revā sarasvatī // RKV_9.44 //",
  "GP12vprevk_u:911": "gaṅgā tu vaiṣṇavī mūrtiḥ sarvapāpapraṇāśinī /",
  "GP12vprevk_u:912": "rudradehasamudbhūtā narmadā caivameva tu // RKV_9.45 //",
  "GP12vprevk_u:913": "brāhmī sarasvatī mūrtistriṣu lokeṣu viśrutā /",
  "GP12vprevk_u:914": "divyā kāmagamā devī vāgvibhūtyai tu saṃsthitā // RKV_9.46 //",
  "GP12vprevk_u:915": "narmadā paramā kācinmartyamūrtikalā śivā /",
  "GP12vprevk_u:916": "divyā kāmagamā devī sarvatra surapūjitā // RKV_9.47 //",
  "GP12vprevk_u:917": "vyāpinī sarvabhūtānāṃ sūkṣmātsūkṣmatarā smṛtā /",
  "GP12vprevk_u:918": "akṣayā hyamṛtā hyeṣā svargasopānamuttamā // RKV_9.48 //",
  "GP12vprevk_u:919": "sṛṣṭā rudreṇa lokānāṃ saṃsārārṇavatāriṇī // RKV_9.49 //",
  "GP12vprevk_u:920": "sīrajalaṃ ye 'pi pibanti loke mucyanti te pāpaviśeṣasaṅghaiḥ /",
  "GP12vprevk_u:921": "vrajanti saṃsāramanādibhāvaṃ tyaktvā ciraṃ mokṣapadaṃ viśuddham // RKV_9.50 //",
  "GP12vprevk_u:922": "yathā gaṅgā tathā revā tathā caiva sarasvatī /",
  "GP12vprevk_u:923": "samaṃ puṇyaphalaṃ proktaṃ snānadarśanacintanaiḥ // RKV_9.51 //",
  "GP12vprevk_u:924": "varadānānmahābhāgā hyadhikā cocyate budhaiḥ /",
  "GP12vprevk_u:925": "kāruṇyāntarabhāvena na mṛtā samupāgatā // RKV_9.52 //",
  "GP12vprevk_u:926": "mucyante darśanāttena pātakaiḥ snānamaṅgalaiḥ /",
  "GP12vprevk_u:927": "narmadāyāṃ nṛpaśreṣṭha ye namanti trilocanam // RKV_9.53 //",
  "GP12vprevk_u:928": "umārudrāṅgasambhūtā yena caiṣā mahānadī /",
  "GP12vprevk_u:929": "lokānprāpayate svargaṃ tena puṇyatvamāgatā // RKV_9.54 //",
  "GP12vprevk_u:930": "ya evamīśānavarasya dehaṃ vibhajya devīmiha saṃśṛṇoti /",
  "GP12vprevk_u:931": "sa yāti rudraṃ mahatāraveṇa gandharvayakṣairiva gīyamānaḥ // RKV_9.55 //",
  "GP12vprevk_u:932": "||",
  "GP12vprevk_u:933": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye narmadotpattitatsnānaphalādikathanaṃ nāma navamo 'dhyāyaḥ ||",
  "GP12vprevk_u:934": "RKV adhyāya 10",
  "GP12vprevk_u:935": "yudhiṣṭhira uvāca:",
  "GP12vprevk_u:936": "kasminkalpe mahābhāgā narmadeyaṃ dvijottama /",
  "GP12vprevk_u:937": "vibhaktā ṛṣibhiḥ sarvaistapoyuktairmahātmabhiḥ // RKV_10.1 //",
  "GP12vprevk_u:938": "etadvistarataḥ sarvaṃ brūhi me vadatāṃ vara /",
  "GP12vprevk_u:939": "kalpānte yadbhavetkaṣṭaṃ lokānāṃ tattvameva ca // RKV_10.2 //",
  "GP12vprevk_u:940": "atīte tu purā kalpe yatheyaṃ vartate 'nagha /",
  "GP12vprevk_u:941": "asyāntyasya ca kalpasya vyavasthāṃ kathaya prabho /",
  "GP12vprevk_u:942": "evamuktaḥ sabhāmadhye mārkaṇḍo vākyamabravīt // RKV_10.3 //",
  "GP12vprevk_u:943": "mārkaṇḍeya uvāca:",
  "GP12vprevk_u:944": "vakṣye 'haṃ śrūyatāṃ sarvaiḥ katheyaṃ pūrvataḥ śrutā // RKV_10.4 //",
  "GP12vprevk_u:945": "mahatkatheyaṃ vaiśiṣṭī kalpādasmātparaṃ tu yā /",
  "GP12vprevk_u:946": "lokakṣayakaro ghora āsītkālaḥ sudāruṇaḥ // RKV_10.5 //",
  "GP12vprevk_u:947": "tasminnapi mahāghore yatheyaṃ vā mṛtā satī /",
  "GP12vprevk_u:948": "parituṣṭairvibhaktā ca śṛṇudhvaṃ tāṃ kathāmimām // RKV_10.6 //",
  "GP12vprevk_u:949": "yugānte samanuprāpte pitāmahadinatraye /",
  "GP12vprevk_u:950": "mānasā brahmaṇaḥ putrāḥ sākṣādbrahmeva sattamāḥ // RKV_10.7 //",
  "GP12vprevk_u:951": "sanakādyā mahātmāno ye ca vaimānikā gaṇāḥ /",
  "GP12vprevk_u:952": "yamendravaruṇādyāśca lokapālā dinatraye // RKV_10.8 //",
  "GP12vprevk_u:953": "kālāpekṣāstu tiṣṭhanti lokavṛttāntatatparāḥ /",
  "GP12vprevk_u:954": "tataḥ kalpakṣaye prāpte teṣāṃ jñānamanuttamam // RKV_10.9 //",
  "GP12vprevk_u:955": "sarveṣāṃ naśyate cāyuryugarūpānusārataḥ /",
  "GP12vprevk_u:956": "bhūrlokaṃ te parityajya agamaṃśca bhuvaṃ tadā // RKV_10.10 //",
  "GP12vprevk_u:957": "svarlokaṃ ca mahaścaiva janaścaiva tapastadā /",
  "GP12vprevk_u:958": "āśrayaṃ satyalokaṃ ca sarvalokamanuttamam // RKV_10.11 //",
  "GP12vprevk_u:959": "kālaṃ yugasahasrāntaṃ putrapautrasamanvitāḥ /",
  "GP12vprevk_u:960": "satyaloke ca tiṣṭhanti yāvatsaṃjāyate jagat // RKV_10.12 //",
  "GP12vprevk_u:961": "brahmaputrāśca ye kecitkalpādau na bhavanti ha /",
  "GP12vprevk_u:962": "trailokyaṃ te parityajya anādhāraṃ bhavanti ca // RKV_10.13 //",
  "GP12vprevk_u:963": "taiḥ sārdhaṃ ye tu te viprā anye cāpi tapodhanāḥ /",
  "GP12vprevk_u:964": "yakṣarakṣaḥpiśācāśca anye vaimānikā gaṇāḥ // RKV_10.14 //",
  "GP12vprevk_u:965": "ṛṣayaśca mahābhāgā varṇāścānye pṛthagvidhāḥ /",
  "GP12vprevk_u:966": "sīdanti bhūmyāṃ sahitā ye cānye talavāsinaḥ // RKV_10.15 //",
  "GP12vprevk_u:967": "anāvṛṣṭirabhūttatra mahatī śatavārṣikī /",
  "GP12vprevk_u:968": "lokakṣayakarī raudrā vṛkṣavīrudvināśinī // RKV_10.16 //",
  "GP12vprevk_u:969": "trailokyasaṃkṣobhakarī saptārṇavaviśoṣaṇī /",
  "GP12vprevk_u:970": "tato lokāḥ kṣudhāviṣṭā bhramantīva diśo daśa // RKV_10.17 //",
  "GP12vprevk_u:971": "kaṃdairmūlaiḥ phalairvāpi vartayante suduḥkhitāḥ /",
  "GP12vprevk_u:972": "saritaḥ sāgarāḥ kūpāḥ sevante pāvanāni ca // RKV_10.18 //",
  "GP12vprevk_u:973": "tatrāpi sarve śuṣyanti saridbhiḥ saha sāgarāḥ /",
  "GP12vprevk_u:974": "tato yānyalpasārāṇi sattvāni pṛthivītale // RKV_10.19 //",
  "GP12vprevk_u:975": "tānyevāgre pralīyante bhinnānyurujalena vai /",
  "GP12vprevk_u:976": "atha saṃkṣīyamāṇāsu saritsu saha sāgaraiḥ // RKV_10.20 //",
  "GP12vprevk_u:977": "ṛṣīṇāṃ ṣaṣṭisāhasraṃ kurukṣetranivāsinām /",
  "GP12vprevk_u:978": "ye ca vaikhānasā viprā dantolūkhalinastathā // RKV_10.21 //",
  "GP12vprevk_u:979": "himācalaguhāguhye ye vasanti tapodhanāḥ /",
  "GP12vprevk_u:980": "sarve te māmupāgamya kṣuttṛṣārtāstapodhanāḥ // RKV_10.22 //",
  "GP12vprevk_u:981": "ūcuḥ prāñjalayaḥ sarve sīdayāmo mahāmune /",
  "GP12vprevk_u:982": "saritsāgaraśailāntaṃ jagatsaṃśuṣyate dvija // RKV_10.23 //",
  "GP12vprevk_u:983": "kutra yāsyāma sahitā yāvatkālasya paryayaḥ /",
  "GP12vprevk_u:984": "dīrghāyurasi viprendra na mṛtastvaṃ yugakṣaye // RKV_10.24 //",
  "GP12vprevk_u:985": "bhūtaṃ bhavyaṃ bhaviṣyacca sarvaṃ tava hṛdi sthitam /",
  "GP12vprevk_u:986": "tasmāttvaṃ vetsi sarvaṃ ca kathayasva mahāvrata // RKV_10.25 //",
  "GP12vprevk_u:987": "kīdṛkkālaṃ mahābhāga kṣapiṣyāmo 'tha suvrata /",
  "GP12vprevk_u:988": "anāvṛṣṭihataṃ sarvaṃ sīdate sacarācaram // RKV_10.26 //",
  "GP12vprevk_u:989": "paritrāhi mahābhāga na yathā yāma saṃkṣayam /",
  "GP12vprevk_u:990": "tataḥ saṃcintya manasā tvaranviprān athābravam // RKV_10.27 //",
  "GP12vprevk_u:991": "kurukṣetraṃ tyajadhvaṃ ca putradārasamanvitāḥ /",
  "GP12vprevk_u:992": "tyaktvodīcīṃ diśaṃ sarve yāmo yāmyāmanuttamām // RKV_10.28 //",
  "GP12vprevk_u:993": "nagaragrāmaghoṣāḍhyāṃ purapattanaśobhitām /",
  "GP12vprevk_u:994": "gacchāmo narmadātīraṃ bahusiddhaniṣevitam // RKV_10.29 //",
  "GP12vprevk_u:995": "rudrāṅgīṃ tāṃ mahāpuṇyāṃ sarvapāpapraṇāśinīm /",
  "GP12vprevk_u:996": "paśyāmastāṃ mahābhāgāṃ nyagrodhāvārasaṃkulām // RKV_10.30 //",
  "GP12vprevk_u:997": "māheśvarairbhāgavataiḥ sāṃkhyaiḥ siddhaiḥ susevitām /",
  "GP12vprevk_u:998": "anāvṛṣṭibhayādbhītāḥ kūlayorubhayorapi // RKV_10.31 //",
  "GP12vprevk_u:999": "āśrame hyāśramāndivyānkārayāmo jitavratāḥ /",
  "GP12vprevk_u:1000": "evamuktāstu te sarve sametānucaraiḥ saha // RKV_10.32 //",
  "GP12vprevk_u:1001": "narmadātīramāsādya sthitāḥ sarve 'kutobhayāḥ /",
  "GP12vprevk_u:1002": "kiṃcit pūrvam anusmṛtya purā kalpādibhirbhayam // RKV_10.33 //",
  "GP12vprevk_u:1003": "prāptāstu narmadātīramādāveva kalau yuge /",
  "GP12vprevk_u:1004": "tato varṣaśataṃ pūrṇaṃ divyaṃ revātaṭe 'vasan // RKV_10.34 //",
  "GP12vprevk_u:1005": "ṣaḍviṃśacca sahasrāṇi varṣāṇāṃ mānuṣāṇi ca /",
  "GP12vprevk_u:1006": "tatrāścaryaṃ mayā dṛṣṭamṛṣīṇāṃ vasatāṃ nṛpa // RKV_10.35 //",
  "GP12vprevk_u:1007": "anāvṛṣṭihate loke saṃśuṣke sthāvare care /",
  "GP12vprevk_u:1008": "bhinne yugādikalane hāhābhūte vicetane // RKV_10.36 //",
  "GP12vprevk_u:1009": "cāturvarṇe pralīne tu naṣṭe homabalikrame /",
  "GP12vprevk_u:1010": "niḥsvāhe nirvaṣaṭkāre śaucācāravivarjite // RKV_10.37 //",
  "GP12vprevk_u:1011": "iyamekā saricchreṣṭhā ṛṣikoṭiniṣevitā /",
  "GP12vprevk_u:1012": "nānyā kācittriloke 'pi ramaṇīyā nareśvara // RKV_10.38 //",
  "GP12vprevk_u:1013": "yatheyaṃ puṇyasalilā indrasyevāmarāvatī /",
  "GP12vprevk_u:1014": "devatāyatanaiḥ śubhrairāśramaiśca sukalpitaiḥ // RKV_10.39 //",
  "GP12vprevk_u:1015": "śobhate narmadā devī svarge mandākinī yathā /",
  "GP12vprevk_u:1016": "yāvadvṛkṣā mahāśailā yāvatsāgarasaṃbhavā // RKV_10.40 //",
  "GP12vprevk_u:1017": "ubhayoḥ kūlayos tāvan maṇḍitāyatanaiḥ śubhaiḥ /",
  "GP12vprevk_u:1018": "hūyadbhir agnihotraiśca havirdhūmasamākulā // RKV_10.41 //",
  "GP12vprevk_u:1019": "babhūva narmadā devī prāvṛṭkāla iva śarvarī /",
  "GP12vprevk_u:1020": "devatāyatanairnaikaiḥ pūjāsaṃskāraśobhitā // RKV_10.42 //",
  "GP12vprevk_u:1021": "saridbhirbhrājate śreṣṭhā purī śākrī ca bhāskarī /",
  "GP12vprevk_u:1022": "kecitpañcāgnitapasaḥ kecidapyagnihotriṇaḥ // RKV_10.43 //",
  "GP12vprevk_u:1023": "kecid dhūmakamaśnanti tapasyugre vyavasthitāḥ /",
  "GP12vprevk_u:1024": "ātmayajñaratāḥ kecidapare bhaktibhāginaḥ // RKV_10.44 //",
  "GP12vprevk_u:1025": "vaiṣṇavajñānam āsādya kecicchaivaṃ vrataṃ tathā /",
  "GP12vprevk_u:1026": "ekarātraṃ dvirātraṃ ca kecitṣaṣṭhāhabhojanāḥ // RKV_10.45 //",
  "GP12vprevk_u:1027": "cāndrāyaṇavidhānaiśca kṛcchriṇaścātikṛcchriṇaḥ /",
  "GP12vprevk_u:1028": "evaṃvidhaistapobhiśca narmadātīraśobhitaiḥ // RKV_10.46 //",
  "GP12vprevk_u:1029": "yajadbhiḥ śaṃkaraṃ devaṃ keśavaṃ bhāti nityadā /",
  "GP12vprevk_u:1030": "ekatve ca pṛthaktve ca yajatāṃ ca maheśvaram // RKV_10.47 //",
  "GP12vprevk_u:1031": "kalau yuge mahāghore prāptāḥ siddhimanuttamām /",
  "GP12vprevk_u:1032": "yasya yasya hi yā bhaktirvijñānaṃ yasya yādṛśam // RKV_10.48 //",
  "GP12vprevk_u:1033": "yasminyasmiṃśca deve tu tāṃtāmīśo 'dadātprabhuḥ /",
  "GP12vprevk_u:1034": "svabhāvaikatayā bhaktyā tāmetyāntaḥ pralīyate // RKV_10.49 //",
  "GP12vprevk_u:1035": "saṃsāre parivartante ye pṛthagbhājino narāḥ /",
  "GP12vprevk_u:1036": "ye mahāvṛkṣamīśānaṃ tyaktvā śākhāvalambinaḥ // RKV_10.50 //",
  "GP12vprevk_u:1037": "punarāvartamānāste jāyante hi caturyuge /",
  "GP12vprevk_u:1038": "devānte sthāvarānte ca saṃsāre cābhramankramāt // RKV_10.51 //",
  "GP12vprevk_u:1039": "punarjanma punaḥ svarge punarghore ca raurave /",
  "GP12vprevk_u:1040": "ye punardevamīśānaṃ bhavaṃ bhaktisusaṃsthitāḥ // RKV_10.52 //",
  "GP12vprevk_u:1041": "yajanti narmadātīre na punaste bhavanti ca /",
  "GP12vprevk_u:1042": "ā dehapatanāt kecid upāsantaḥ paraṃ gatāḥ // RKV_10.53 //",
  "GP12vprevk_u:1043": "keciddvādaśabhirvarṣaiḥ ṣaḍbharanye tapodhanāḥ /",
  "GP12vprevk_u:1044": "tribhiḥ saṃvatsaraiḥ kecitkecitsaṃvatsareṇa tu // RKV_10.54 //",
  "GP12vprevk_u:1045": "ṣaḍbhirmāsaistu saṃsiddhās tribhir māsais tathāpare /",
  "GP12vprevk_u:1046": "munayo devamāśritya narmadāṃ ca yaśasvinīm // RKV_10.55 //",
  "GP12vprevk_u:1047": "chittvā saṃsāradoṣāṃśca agamanbrahma śāśvatam /",
  "GP12vprevk_u:1048": "evaṃ kaliyuge ghore śataśo 'tha sahasraśaḥ // RKV_10.56 //",
  "GP12vprevk_u:1049": "narmadātīramāśritya munayo rudramāviśan // RKV_10.57 //",
  "GP12vprevk_u:1050": "ye narmadātīramupetya viprāḥ śaive vrate yatnam upaprapannāḥ /",
  "GP12vprevk_u:1051": "trikālam ambhaḥ pravigāhya bhaktyā devaṃ samabhyarcya śivaṃ vrajanti // RKV_10.58 //",
  "GP12vprevk_u:1052": "dhyānārcanairjāpyamahāvrataiśca nārāyaṇaṃ vā satataṃ smaranti /",
  "GP12vprevk_u:1053": "te dhautapāṇḍurapaṭā iva rājahaṃsāḥ saṃsārasāgarajalasya taranti pāram // RKV_10.59 //",
  "GP12vprevk_u:1054": "satyaṃ satyaṃ punaḥ satyamutkṣipya bhujam ucyate /",
  "GP12vprevk_u:1055": "idamekaṃ suniṣpannaṃ dhyeyo nārāyaṇaḥ sadā // RKV_10.60 //",
  "GP12vprevk_u:1056": "yo vā haraṃ pūjayate jitātmā māsaṃ ca pakṣaṃ ca vasennarendra /",
  "GP12vprevk_u:1057": "revāṃ samāśritya mahānubhāvaḥ sa devadevo 'tha bhavetpinākī // RKV_10.61 //",
  "GP12vprevk_u:1058": "kīṭāḥ pataṃgāśca pipīlikāśca ye vai mriyante 'mbhasi narmadāyāḥ /",
  "GP12vprevk_u:1059": "te divyarūpāstu kulaprasūtāḥ śataṃ samā dharmaparā bhavanti // RKV_10.62 //",
  "GP12vprevk_u:1060": "kālena vṛkṣāḥ prapatanti ye 'pi mahātaraṃgaughanikṛttamūlāḥ /",
  "GP12vprevk_u:1061": "te narmadāṃbhobhirapāstapāpā dedīpyamānāstridivaṃ prayānti // RKV_10.63 //",
  "GP12vprevk_u:1062": "akāmakāmāśca tathā sakāmā revāntam āśritya mriyanti tīre /",
  "GP12vprevk_u:1063": "jaḍāndhamūkās tridivaṃ prayānti kimatra viprā bhavabhāvayuktāḥ // RKV_10.64 //",
  "GP12vprevk_u:1064": "māsopavāsairapi śoṣitāṅgā na tāṃ gatiṃ yānti vimuktadehāḥ /",
  "GP12vprevk_u:1065": "mriyanti revājalapūtakāyāḥ śivārcane keśavabhāvayuktāḥ // RKV_10.65 //",
  "GP12vprevk_u:1066": "nīvāraśyāmākayaveṅgudādyair anyair munīndrā iha vartayanti /",
  "GP12vprevk_u:1067": "āpritya kūlaṃ tridaśānugītaṃ te narmadāyā na viśanti mṛtyum // RKV_10.66 //",
  "GP12vprevk_u:1068": "bhramanti ye tīramupetya devyās trikāladevārcanasatyapūtāḥ /",
  "GP12vprevk_u:1069": "viṇmūtracarmāsthitiropadhānāḥ kukṣau yuvatyā na vasanti bhūyaḥ // RKV_10.67 //",
  "GP12vprevk_u:1070": "kiṃ yajñadānairbahubhiśca teṣāṃ niṣevitaistīrthavaraiḥ samastaiḥ /",
  "GP12vprevk_u:1071": "revātaṭaṃ dakṣiṇamuttaraṃ vā sevanti te rudracarānupūrvam // RKV_10.68 //",
  "GP12vprevk_u:1072": "te vañcitāḥ paṅgujaḍāndhabhūtā lokeṣu martyāḥ paśubhiśca tulyāḥ /",
  "GP12vprevk_u:1073": "ye nāśritā rudraśarīrabhūtāṃ sopānapaṅktiṃ tridivasya revām // RKV_10.69 //",
  "GP12vprevk_u:1074": "yugaṃ kaliṃ ghoramimaṃ ya iccheddraṣṭuṃ kadācinna punar dvijendraḥ /",
  "GP12vprevk_u:1075": "sa narmadātīramupetya sarvaṃ sampūjayet sarvavimuktasaṃgaḥ // RKV_10.70 //",
  "GP12vprevk_u:1076": "vighnair anekair atiyojyamānā ye tīram ujhanti na narmadāyāḥ /",
  "GP12vprevk_u:1077": "te caiva sarvasya hitārthabhūtā vandyāśca te sarvajanasya mānyāḥ // RKV_10.71 //",
  "GP12vprevk_u:1078": "bhṛgvatrigārgeyavaśiṣṭhakaṅkāḥ śataiḥ sametair niyatās tvasaṃkhyaiḥ /",
  "GP12vprevk_u:1079": "siddhiṃ parāṃ te hi jalaplutāṅgāḥ prāptāstu lokānmarutāṃ na cānye // RKV_10.72 //",
  "GP12vprevk_u:1080": "jñānaṃ mahatpuṇyatamaṃ pavitraṃ paṭhantyado nityaviśuddhasattvāḥ /",
  "GP12vprevk_u:1081": "gatiṃ parāṃ yānti mahānubhāvā rudrasya vākyaṃ hi yathā pramāṇam // RKV_10.73 //",
  "GP12vprevk_u:1082": "||",
  "GP12vprevk_u:1083": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye narmadāsnānaphalaśrutikathanaṃ nāma daśamo'dhyāyaḥ ||",
  "GP12vprevk_u:1084": "RKV adhyāya 11",
  "GP12vprevk_u:1085": "yudhiṣṭhira uvāca:",
  "GP12vprevk_u:1086": "aho mahatpuṇyatamā viśiṣṭā kṣayaṃ na yātā iha yā yugānte /",
  "GP12vprevk_u:1087": "tasmātsadā sevyatamā munīndrair dhyānārcanasnānaparāyaṇaiśca // RKV_11.1 //",
  "GP12vprevk_u:1088": "yāmāśritya gatā mokṣamṛṣayo dharmavatsalāḥ /",
  "GP12vprevk_u:1089": "ye tvayoktāstu niyamā ṛṣīṇāṃ vedanirmitāḥ // RKV_11.2 //",
  "GP12vprevk_u:1090": "mokṣāvāptirbhavedyeṣāṃ niyamaiśca pṛthagvidhaiḥ /",
  "GP12vprevk_u:1091": "daśadvādaśabhirvāpi ṣaḍbhiraṣṭābhir eva vā // RKV_11.3 //",
  "GP12vprevk_u:1092": "tribhistathā caturbhirvā varṣairmāsaistathaiva ca /",
  "GP12vprevk_u:1093": "mucyante kalidoṣaiste deveśānasamarcanāt // RKV_11.4 //",
  "GP12vprevk_u:1094": "brahmāṇaṃ vā suraśreṣṭha keśavaṃ vā jagadgurum /",
  "GP12vprevk_u:1095": "arcayanpāpamakhilaṃ jahātyeva na saṃśayaḥ // RKV_11.5 //",
  "GP12vprevk_u:1096": "etadvistarataḥ sarvaṃ kathayasva mamānagha /",
  "GP12vprevk_u:1097": "yasminsaṃsāragahane nimagnāḥ sarvajantavaḥ /",
  "GP12vprevk_u:1098": "te kathaṃ tridivaṃ prāptā iti me saṃśayo vada // RKV_11.6 //",
  "GP12vprevk_u:1099": "śrīmārkaṇḍeya uvāca:",
  "GP12vprevk_u:1100": "janmāntarairanekaistu mānuṣyamupalabhyate /",
  "GP12vprevk_u:1101": "bhaktirutpadyate cātra kathaṃcidapi śaṅkare // RKV_11.7 //",
  "GP12vprevk_u:1102": "tīrthadānopavāsānāṃ yajñairdevadvijārcanaiḥ /",
  "GP12vprevk_u:1103": "avāptirjāyate puṃsāṃ śraddhayā parayā nṛpa // RKV_11.8 //",
  "GP12vprevk_u:1104": "tasmācchraddhā prakartavyā mānavairdharmavatsalaiḥ /",
  "GP12vprevk_u:1105": "īśo 'pi śraddhayā sādhyastena śraddhā viśiṣyate // RKV_11.9 //",
  "GP12vprevk_u:1106": "anyathā niṣphalaṃ sarvaṃ śraddhāhīnaṃ tu bhārata /",
  "GP12vprevk_u:1107": "tasmāt samāśrayed bhaktiṃ rudrasya parameṣṭhinaḥ // RKV_11.10 //",
  "GP12vprevk_u:1108": "teṣāṃhi saphalaṃ janma yeṣāṃ bhaktiracañcalā /",
  "GP12vprevk_u:1109": "sā caiva trividhā bhaktiḥ sāttvikī rājasī tathā // RKV_11.11 //",
  "GP12vprevk_u:1110": "tāmasī sarvalokasya trividhaṃ ca phalaṃ labhet /",
  "GP12vprevk_u:1111": "te karmaphalasaṃyogādāvartante punaḥpunaḥ // RKV_11.12 //",
  "GP12vprevk_u:1112": "janmāntaraśataisteṣāṃ jñānināṃ devayājinām /",
  "GP12vprevk_u:1113": "devatraye bhavedbhaktiḥ kṣayātpāpasya karmaṇaḥ // RKV_11.13 //",
  "GP12vprevk_u:1114": "īśānāttu punarmokṣo jāyate chinnasaṃśayaḥ /",
  "GP12vprevk_u:1115": "ye punarnarmadātīramāśritya dvijapuṃgavāḥ // RKV_11.14 //",
  "GP12vprevk_u:1116": "trayīmārgam asandigdhāste yānti paramāṃ gatim /",
  "GP12vprevk_u:1117": "ekāgramanaso ye tu śaṅkaraṃ śivamavyayam // RKV_11.15 //",
  "GP12vprevk_u:1118": "arcayantīha niratāḥ kṣipraṃ sidhyanti te janāḥ /",
  "GP12vprevk_u:1119": "kālena mahatā siddhirjāyate 'nyatra dehinām // RKV_11.16 //",
  "GP12vprevk_u:1120": "narmadāyāḥ punastīre kṣipraṃ siddhiravāpyate /",
  "GP12vprevk_u:1121": "ṣaḍbhirvarṣaistu sidhyanti ye tu sāṃkhyavido janāḥ // RKV_11.17 //",
  "GP12vprevk_u:1122": "vaiṣṇavā jñānasampannāste 'pi sidhyanti cāgrataḥ /",
  "GP12vprevk_u:1123": "sarvayogavido ye ca samudramiva sindhavaḥ // RKV_11.18 //",
  "GP12vprevk_u:1124": "ekībhavanti kalpānte yoge māheśvare gatāḥ /",
  "GP12vprevk_u:1125": "sarveṣāmeva yogānāṃ yogo māheśvaro varaḥ // RKV_11.19 //",
  "GP12vprevk_u:1126": "tamāsādya vimucyante ye 'pi syuḥ pāpayonayaḥ /",
  "GP12vprevk_u:1127": "śivamarcya nadīkūle jāyante te na yoniṣu // RKV_11.20 //",
  "GP12vprevk_u:1128": "gatireṣā durārohā sarvapāpakṣayaṃkarī /",
  "GP12vprevk_u:1129": "mucyante maṅkṣu saṃsārādrevāmāśritya jantavaḥ // RKV_11.21 //",
  "GP12vprevk_u:1130": "tasmātsnāyī bhavennityaṃ tathā bhasmavilepanaḥ /",
  "GP12vprevk_u:1131": "narmadātīramāsādya kṣipraṃ siddhimavāpnuyāt // RKV_11.22 //",
  "GP12vprevk_u:1132": "trikālaṃ pūjayecchānto yo naro liṅgam ādarāt /",
  "GP12vprevk_u:1133": "sarvarogavinirmuktaḥ sa yāti paramāṃ gatim // RKV_11.23 //",
  "GP12vprevk_u:1134": "ṣaḍbhiḥ sidhyati masaistu yadyapi syātsa pāpakṛt /",
  "GP12vprevk_u:1135": "ye punaḥ śuddhamanaso māsaiḥ śudhyanti te tribhiḥ // RKV_11.24 //",
  "GP12vprevk_u:1136": "yathā dinakaraspṛṣṭaṃ himaṃ śailād viśīryante /",
  "GP12vprevk_u:1137": "tadvadvilīyate pāpaṃ spṛṣṭaṃ bhasmakaṇaiḥ śubhaiḥ // RKV_11.25 //",
  "GP12vprevk_u:1138": "vainateyabhayatrastā yathā naśyanti pannagāḥ /",
  "GP12vprevk_u:1139": "tadvatpāpāni naśyanti bhasmanābhyukṣitāni ha // RKV_11.26 //",
  "GP12vprevk_u:1140": "narmadātoyapūtena bhasmanoddhūlayanti ye /",
  "GP12vprevk_u:1141": "sadyaste pāpasaṅghācca mucyante nātra saṃśayaḥ // RKV_11.27 //",
  "GP12vprevk_u:1142": "vrataṃ pāśupataṃ bhaktayā yathoktaṃ pālayanti ye /",
  "GP12vprevk_u:1143": "śūdrānnena vihīnāstu te yānti paramāṃ gatim // RKV_11.28 //",
  "GP12vprevk_u:1144": "amṛtaṃ brāhmaṇasyānnaṃ kṣatriyānnaṃ payaḥ smṛtam /",
  "GP12vprevk_u:1145": "vaiśyānnam annameva syācchūdrānnaṃ rudhiraṃ smṛtam // RKV_11.29 //",
  "GP12vprevk_u:1146": "śūdrānnarasasaṃpuṣṭā ye mriyante dvijottamāḥ /",
  "GP12vprevk_u:1147": "te tapojñānahīnāstu kākā gṛdhrā bhavanti te // RKV_11.30 //",
  "GP12vprevk_u:1148": "duṣkṛtaṃ hi manuṣyāṇāmannamāśritya tiṣṭhati /",
  "GP12vprevk_u:1149": "yo yasyānnaṃ samaśnāti sa tasyāśnāti kilbiṣam // RKV_11.31 //",
  "GP12vprevk_u:1150": "viśeṣādyatidharmeṇa tapolaulyaṃ samāśritāḥ /",
  "GP12vprevk_u:1151": "narakaṃ yāntyasandigdhamityevaṃ śaṅkaro 'bravīt // RKV_11.32 //",
  "GP12vprevk_u:1152": "īdṛgrūpāśca ye viprāḥ pāśupatye vyavasthitāḥ /",
  "GP12vprevk_u:1153": "te mahatpāpasaṃghātaṃ dahantyeva na saṃśayaḥ // RKV_11.33 //",
  "GP12vprevk_u:1154": "viḍambena ca saṃyuktā laulupyena ca pīḍitāḥ /",
  "GP12vprevk_u:1155": "asaṃgrāhyā ityevaṃ śrutinodanā // RKV_11.34 //",
  "GP12vprevk_u:1156": "mātāpitṛkṛtairdoṣairanye kecitsvakarmajaiḥ /",
  "GP12vprevk_u:1157": "naṣṭā jñānāvalepena ahaṅkāreṇa 'pare // RKV_11.35 //",
  "GP12vprevk_u:1158": "śāṅkare prasthitā dharme ye smṛtyarthabahiṣkṛtāḥ /",
  "GP12vprevk_u:1159": "kliśyamānāstu kalena te yānti paramāṃ gatim // RKV_11.36 //",
  "GP12vprevk_u:1160": "aśraddadhānāḥ puruṣā mūrkhā dambhavivardhitāḥ /",
  "GP12vprevk_u:1161": "na sidhyanti durātmānaḥ kudṛṣṭāntārthakīrtanāḥ // RKV_11.37 //",
  "GP12vprevk_u:1162": "mahābhāgye 'pi tīrthasya śāṅkaraṃ vratamāsthitāḥ /",
  "GP12vprevk_u:1163": "viyoniṃ yāntyasandigdhaṃ laulupyena samanvitāḥ // RKV_11.38 //",
  "GP12vprevk_u:1164": "na tīrthairna ca dānaiśca duṣkṛtaṃ hi vilupyate /",
  "GP12vprevk_u:1165": "ajñānācca pramādācca kṛtaṃ pāpaṃ vinaśyati // RKV_11.39 //",
  "GP12vprevk_u:1166": "evaṃ jñātvā tu vidhinā vartitavyaṃ dvijātibhiḥ /",
  "GP12vprevk_u:1167": "paraṃ brahma japadbhiśca vārtitavyaṃ muhurmuhuḥ // RKV_11.40 //",
  "GP12vprevk_u:1168": "ūrdhvarūpaṃ virūpākṣaṃ yo'dhīte rudrameva ca /",
  "GP12vprevk_u:1169": "īśānaṃ paśyate sākṣāt ṣaṇmāsāt saṅgavarjitaḥ // RKV_11.41 //",
  "GP12vprevk_u:1170": "saṃhitāyā daśāvṛttīryaḥ karoti susaṃyataḥ /",
  "GP12vprevk_u:1171": "narmadātaṭamāśritya sa mucyetsarvapātakaiḥ // RKV_11.42 //",
  "GP12vprevk_u:1172": "purāṇasaṃhitāṃ vāpi śaivīṃ vā vaiṣṇavīmapi /",
  "GP12vprevk_u:1173": "yaḥ paṭhennarmadātīre śivāgre sa śivātmakaḥ // RKV_11.43 //",
  "GP12vprevk_u:1174": "ā bhūtasaṃkṣayaṃ yāvatsvargaloke mahīyate /",
  "GP12vprevk_u:1175": "saṃsākhyasanaṃ hātuṃ purā proktaṃ tu nandinā // RKV_11.44 //",
  "GP12vprevk_u:1176": "devarṣisiddhagandharvasamavāye śivālaye /",
  "GP12vprevk_u:1177": "nandigītāmimāṃ rājañchṛṇuṣvaikamanāḥ śubhām // RKV_11.45 //",
  "GP12vprevk_u:1178": "svargamokṣapradāṃ puṇyāṃ saṃsārabhayanāśinīm // RKV_11.46 //",
  "GP12vprevk_u:1179": "saṃsāragahvaraguhāṃ pravihātumetāṃ cedicchatha pratipadaṃ bhavatāpakhinnāḥ /",
  "GP12vprevk_u:1180": "nānāvidhairnijakṛtairbahukarmapāśairbaddhāḥ sukhāya śṛṇutaikahitaṃ mayoktam // RKV_11.47 //",
  "GP12vprevk_u:1181": "śakra vakragatiṃ mā gā mā kṛthā yama yātanām /",
  "GP12vprevk_u:1182": "cetaḥ pracetaḥ śamaya laulupyaṃ tyaja vittapa // RKV_11.48 //",
  "GP12vprevk_u:1183": "dīnānāthaviśiṣṭebhyo dhanaṃ sarvaṃ parityaja /",
  "GP12vprevk_u:1184": "yadi saṃsārajaladher vīcīpreṅkhollanāturaḥ // RKV_11.49 //",
  "GP12vprevk_u:1185": "janmodvignaṃ mṛtestrastaṃ grastaṃ kāmādibhirnaram /",
  "GP12vprevk_u:1186": "srastaṃ yo na yamādibhyaḥ pinākī pāti pāvanaḥ // RKV_11.50 //",
  "GP12vprevk_u:1187": "mā dhehi garvaṃ kīnāśa hāsyaṃ yāsyasi pīḍayan /",
  "GP12vprevk_u:1188": "prāṇinaṃ sarvaśaraṇaṃ tadbhāvi śaraṇaṃ tava // RKV_11.51 //",
  "GP12vprevk_u:1189": "kālaḥ karālako bālaḥ ko mṛtyuḥ ko yamādhamaḥ /",
  "GP12vprevk_u:1190": "śivaviṣṇuparāṇāṃ hi narāṇāṃ kiṃ bhayaṃ bhavet // RKV_11.52 //",
  "GP12vprevk_u:1191": "bhavabhārārtajantūnāṃ revātīranivāsinām /",
  "GP12vprevk_u:1192": "bhargaśca bhagavāṃścaiva bhavabhītivibhedanau // RKV_11.53 //",
  "GP12vprevk_u:1193": "śivaṃ bhaja śivaṃ dhyāya śivaṃ stuhi śivaṃ yaja /",
  "GP12vprevk_u:1194": "śivaṃ nama varāka tvaṃ jñānaṃ mokṣaṃ yadīcchasi // RKV_11.54 //",
  "GP12vprevk_u:1195": "paṭha pañcānanaṃ śāstraṃ mantraṃ pañcākṣaraṃ japa /",
  "GP12vprevk_u:1196": "dhehi pañcātmakaṃ tattvaṃ yaja pañcānanaṃ param // RKV_11.55 //",
  "GP12vprevk_u:1197": "kiṃ taiḥ karmagaṇaiḥ śocyairnānābhāvaviśeṣitaiḥ /",
  "GP12vprevk_u:1198": "yadi pañcānanaḥ śrīmān sevyate sarvathā śivaḥ // RKV_11.56 //",
  "GP12vprevk_u:1199": "kiṃ saṃsāragajonmattabṛṃhitair nibhṛtairapi /",
  "GP12vprevk_u:1200": "yadi pañcānano devo bhāvagandhopasevitaḥ // RKV_11.57 //",
  "GP12vprevk_u:1201": "re mūḍha kiṃ viṣādena prāpya karmakadarthanām /",
  "GP12vprevk_u:1202": "bhavānīvallabhaṃ bhīmaṃ japa tvaṃ bhayanāśanam // RKV_11.58 //",
  "GP12vprevk_u:1203": "narmadātīranilayaṃ duḥkhaughavilayaṃkaram /",
  "GP12vprevk_u:1204": "svargamokṣapradaṃ bhargaṃ bhaja mūḍha sureśvaram // RKV_11.59 //",
  "GP12vprevk_u:1205": "vihāya revāṃ surasindhusevyāṃ tattīrasaṃsthaṃ ca haraṃ hariṃ ca /",
  "GP12vprevk_u:1206": "unmattavad bhāvavivarjitastvaṃ kva yāsi re mūḍha digantarāṇi // RKV_11.60 //",
  "GP12vprevk_u:1207": "bhaja revājalaṃ puṇyaṃ yaja rudraṃ sanātanam /",
  "GP12vprevk_u:1208": "japa pañcākṣarīṃ vidyāṃ vraja sthānaṃ ca vāñchitam // RKV_11.61 //",
  "GP12vprevk_u:1209": "kleśayitvā nijaṃ kāyam upāyair bahubhistu kim /",
  "GP12vprevk_u:1210": "bhaja revāṃ śivaṃ prāpya sukhasādhyaṃ paraṃ padam // RKV_11.62 //",
  "GP12vprevk_u:1211": "evaṃ kailāsamāsādya nadīṃ sa śivasannidhau /",
  "GP12vprevk_u:1212": "jagau yallokapālānāṃ tanmayoktaṃ tavādhunā // RKV_11.63 //",
  "GP12vprevk_u:1213": "mārkaṇḍeya uvāca:",
  "GP12vprevk_u:1214": "snānadānaparo yastu nityaṃ dharmamanuvrataḥ /",
  "GP12vprevk_u:1215": "narmadātīramāśritya mucyate sarvapātakaiḥ // RKV_11.64 //",
  "GP12vprevk_u:1216": "vidhihīno japennityaṃ vedānsarvāñchataṃ samāḥ /",
  "GP12vprevk_u:1217": "mṛtyulāṅgalajāpyena samo yo 'pyadhiko guṇaiḥ // RKV_11.65 //",
  "GP12vprevk_u:1218": "bījayonyaviśuddhastu yathā rudraṃ na vindati /",
  "GP12vprevk_u:1219": "tathā lāṅgalamantro 'pi na tiṣṭhati gatāyuṣi // RKV_11.66 //",
  "GP12vprevk_u:1220": "gāyatrījapasaṃyuktaḥ saṃyamī hyadhiko guṇaiḥ /",
  "GP12vprevk_u:1221": "agnim īḍe iṣetvo vā agna āyāhi nityadā // RKV_11.67 //",
  "GP12vprevk_u:1222": "śanno devīti kūlastho japenmucyeta kilbiṣaiḥ // RKV_11.68 //",
  "GP12vprevk_u:1223": "sāṅgopāṅgāṃs tathā vedāñjapannityaṃ samāhitaḥ /",
  "GP12vprevk_u:1224": "na tatphalamavāpnoti gāyatryā saṃyamī yathā // RKV_11.69 //",
  "GP12vprevk_u:1225": "rudrādhyāyaṃ sakṛjjaptvā vipro vedasamanvitaḥ /",
  "GP12vprevk_u:1226": "mucyate sarvapāpebhyo viṣṇulokaṃ sa gacchati // RKV_11.70 //",
  "GP12vprevk_u:1227": "anyadvai japyasaṃsthānaṃ sūktamāraṇyakaṃ tathā /",
  "GP12vprevk_u:1228": "mucyate sarvapāpebhyo viṣṇulokaṃ sa gacchati // RKV_11.71 //",
  "GP12vprevk_u:1229": "yatkiṃcitkriyate jāpyaṃ yacca dānaṃ pradīyate /",
  "GP12vprevk_u:1230": "narmadājalamāśritya tatsarvaṃ cākṣayaṃ bhavet // RKV_11.72 //",
  "GP12vprevk_u:1231": "evaṃvidhairvratairnityaṃ narmadāṃ ye samāśritāḥ /",
  "GP12vprevk_u:1232": "te mṛtā vaiṣṇavaṃ yānti padaṃ vā śaivam avyayam // RKV_11.73 //",
  "GP12vprevk_u:1233": "satyalokaṃ narāḥ kecitsūryalokaṃ tathāpare /",
  "GP12vprevk_u:1234": "apsarogaṇasaṃvītā yāvadābhūtasamplavam // RKV_11.74 //",
  "GP12vprevk_u:1235": "evaṃ vai vartamāne 'smiṃlloke tu nṛpapuṃgava /",
  "GP12vprevk_u:1236": "ṛṣīṇāṃ daśakoṭyastu kurukṣetranivāsinām // RKV_11.75 //",
  "GP12vprevk_u:1237": "mayā saha mahābhāga narmadātaṭamāśritāḥ /",
  "GP12vprevk_u:1238": "phalamūlakṛtāhārā arcayantaḥ sthitāḥ śivam // RKV_11.76 //",
  "GP12vprevk_u:1239": "tacca varṣaśataṃ divyaṃ kālasaṃkhyānumānataḥ /",
  "GP12vprevk_u:1240": "ṣaḍviṃśatisahasrāṇi tāni mānuṣasaṃkhyayā // RKV_11.77 //",
  "GP12vprevk_u:1241": "tatastasyāmatītāyāṃ sandhyāyāṃ nṛpasattama /",
  "GP12vprevk_u:1242": "śeṣaṃ mānuṣyamekaṃ tu kāle varṣaśataṃ sthitam // RKV_11.78 //",
  "GP12vprevk_u:1243": "tato 'bhavadanāvṛṣṭirlokakṣayakarī tadā /",
  "GP12vprevk_u:1244": "yayā yātaṃ jagatsarvaṃ kṣayaṃ bhūyo hi dāruṇam // RKV_11.79 //",
  "GP12vprevk_u:1245": "ye pūrvamiha saṃsiddhā ṛṣayo vedapāragāḥ /",
  "GP12vprevk_u:1246": "teṣāṃ prabhāvād bhagavān vavarṣa balavṛtrahā // RKV_11.80 //",
  "GP12vprevk_u:1247": "mahatī bhūrisalilā samantādvṛṣṭirāhitā /",
  "GP12vprevk_u:1248": "tato vṛṣṭyā tu teṣāṃ vai vartanaṃ samajāyata // RKV_11.81 //",
  "GP12vprevk_u:1249": "punar yugānte samprāpte kiṃciccheṣe kalau yuge /",
  "GP12vprevk_u:1250": "niḥśeṣam abhavat sarvaṃ śuṣkaṃ sthāvarajaṅgamam // RKV_11.82 //",
  "GP12vprevk_u:1251": "nirvṛkṣauṣadhagulmaṃ ca tṛṇavīrudvivarjitam /",
  "GP12vprevk_u:1252": "anāvṛṣṭihataṃ sarvaṃ bhūmaṇḍalam abhūdbhṛśam // RKV_11.83 //",
  "GP12vprevk_u:1253": "tataste ṛṣayaḥ sarve kṣuttṛṣārtāḥ sahasraśaḥ /",
  "GP12vprevk_u:1254": "yugasvabhāvamāviṣṭā hīnasattvā abhavannṛpa // RKV_11.84 //",
  "GP12vprevk_u:1255": "naṣṭahomasvadhākāre yugānte samupasthite /",
  "GP12vprevk_u:1256": "kiṃ kāryaṃ kva nu yāsyāmaḥ ko 'smākaṃ śaraṇaṃ bhavet // RKV_11.85 //",
  "GP12vprevk_u:1257": "tānahaṃ pratyuvācedaṃ mā bhaiṣṭeti punaḥpunaḥ /",
  "GP12vprevk_u:1258": "īdṛgvidhā mayā dṛṣṭā bahavaḥ kālaparyayāḥ // RKV_11.86 //",
  "GP12vprevk_u:1259": "narmadātīramāśritya te sarve gamitā mayā /",
  "GP12vprevk_u:1260": "eṣā hi śaraṇaṃ devī samprāpte hi yugakṣaye // RKV_11.87 //",
  "GP12vprevk_u:1261": "nānyā gatirihāsmākaṃ vidyate dvijasattamāḥ /",
  "GP12vprevk_u:1262": "janitrī sarvabhūtānāṃ viśeṣeṇa dvijottamāḥ // RKV_11.88 //",
  "GP12vprevk_u:1263": "pitāmahā ye pitaro ye cānye prapitāmahāḥ /",
  "GP12vprevk_u:1264": "te samastā gatāḥ svargaṃ samāśritya mahānadīm // RKV_11.89 //",
  "GP12vprevk_u:1265": "bhṛgvādyāḥ sapta ye tvāsanmama pūrvapitāmahāḥ /",
  "GP12vprevk_u:1266": "dhaumṛṇī ca mahābhāgā mama bhāryā śucismitā /",
  "GP12vprevk_u:1267": "manasvatī ca yā matā bhārgavo'ṅgirasastathā // RKV_11.90 //",
  "GP12vprevk_u:1268": "pulastyaḥ pulahaścaiva vasiṣṭhātreyakāśyapāḥ /",
  "GP12vprevk_u:1269": "tathānye ca mahābhāgā niyamavratacāriṇaḥ /",
  "GP12vprevk_u:1270": "anye ca śatasāhasrā atra siddhiṃ samāgatāḥ // RKV_11.91 //",
  "GP12vprevk_u:1271": "tasmādiyaṃ mahābhāgā na moktavyā kadācana /",
  "GP12vprevk_u:1272": "nānyā kācinnadī śaktā lokatrayaphalapradā // RKV_11.92 //",
  "GP12vprevk_u:1273": "dvandvairanekairbahubhiḥ kṣuttṛṣādyair mahābhayaiḥ /",
  "GP12vprevk_u:1274": "mucyante te narāḥ sadyo narmadātīravāsinaḥ // RKV_11.93 //",
  "GP12vprevk_u:1275": "tasmāt sarvaprayatnena sevitavyā saridvarā /",
  "GP12vprevk_u:1276": "vāñchadbhiḥ paramaṃ śreya iha loke paratra ca // RKV_11.94 //",
  "GP12vprevk_u:1277": "||",
  "GP12vprevk_u:1278": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śrīnarmadāmāhātmyavarṇanaṃ nāma ekādaśo'dhyāyaḥ ||",
  "GP12vprevk_u:1279": "RKV adhyāya 12",
  "GP12vprevk_u:1280": "śrīmārkaṇḍeya uvāca:",
  "GP12vprevk_u:1281": "etacchrutvā vaco rājansaṃhṛṣṭā ṛṣayo 'bhavan /",
  "GP12vprevk_u:1282": "narmadāṃ stotumārabdhāḥ kṛtāñjalipuṭā dvijāḥ // RKV_12.1 //",
  "GP12vprevk_u:1283": "namo 'stu te puṇyajale namo makaragāmini /",
  "GP12vprevk_u:1284": "namaste pāpamocinyai namo devi varānane // RKV_12.2 //",
  "GP12vprevk_u:1285": "namo 'stu te puṇyajalāśraye śubhe viśuddhasattvaṃ surasiddhasevite /",
  "GP12vprevk_u:1286": "namo 'stu te tīrthagaṇairniṣevite namo 'stu rudrāṅgasamudbhave vare // RKV_12.3 //",
  "GP12vprevk_u:1287": "namo 'stu te devi samudragāmini namo 'stu te devi varaprade śive /",
  "GP12vprevk_u:1288": "namo 'stu lokadvayasaukhyadāyini hyanekabhūtaughasamāśrite 'naghe // RKV_12.4 //",
  "GP12vprevk_u:1289": "saridvare pāpahare vicitrite gandharvayakṣoragasevitāṅge /",
  "GP12vprevk_u:1290": "sanātani prāṇigaṇānukampini mokṣaprade devi vidhehi śaṃ naḥ // RKV_12.5 //",
  "GP12vprevk_u:1291": "mahāgajair ghamahiṣair varāhaiḥ saṃsevite devi mahormimāle /",
  "GP12vprevk_u:1292": "natāḥ sma sarve varade sukhaprade vimocayāsmānpaśupāśabandhāt // RKV_12.6 //",
  "GP12vprevk_u:1293": "pāpairanekairaśubhairvibaddhā bhramanti tāvannarakeṣu martyāḥ /",
  "GP12vprevk_u:1294": "mahānilodbhūtataraṅgabhūtaṃ yāvattavāmbho hi na saṃspṛśanti // RKV_12.7 //",
  "GP12vprevk_u:1295": "anekaduḥkhaughabhayārditānāṃ pāpairanekairabhiveṣṭitānām /",
  "GP12vprevk_u:1296": "gatistvam ambhojasamānavakre dvandvairanekairapi saṃvṛtānām // RKV_12.8 //",
  "GP12vprevk_u:1297": "nadyaśca pūtā vimalā bhavanti tvāṃ devi samprāpya na saṃśayo 'tra /",
  "GP12vprevk_u:1298": "duḥkhāturāṇām abhayaṃ dadāsi śiṣṭairanekairabhipūjitāsi // RKV_12.9 //",
  "GP12vprevk_u:1299": "spṛṣṭaṃ karaiścandramaso raveśca tadaiva dadyātparamaṃ padaṃ tu /",
  "GP12vprevk_u:1300": "yatropalāḥ puṇyajalāplutāste śivatvam āyānti kimatra citram // RKV_12.10 //",
  "GP12vprevk_u:1301": "bhramanti tāvannarakeṣu martyā duḥkhāturāḥ pāpaparītadehāḥ /",
  "GP12vprevk_u:1302": "mahānilodbhūtataraṅgabhaṅgaṃ yāvattavāmbho na hi saṃśrayanti // RKV_12.11 //",
  "GP12vprevk_u:1303": "mlecchāḥ pulindāstvatha yātudhānāḥ pibanti ye 'mbhastava devi puṇyam /",
  "GP12vprevk_u:1304": "muktā bhavantīha bhayāttu ghorānniḥsaṃśayaṃ te'pi kimatra citram // RKV_12.12 //",
  "GP12vprevk_u:1305": "sarāṃsi nadyaḥ kṣayamabhyupetā ghore yuge 'smin hi kalau pradūṣite /",
  "GP12vprevk_u:1306": "tvaṃ bhrājase devi jalaughapūrṇā divīva nakṣatrapathe ca gaṅgā // RKV_12.13 //",
  "GP12vprevk_u:1307": "tava prasādād varade variṣṭhe kālaṃ yathemaṃ paripālayitvā /",
  "GP12vprevk_u:1308": "yāmo 'tha rudraṃ tava suprasādād vayaṃ tathā tvaṃ kuru vai prasādam // RKV_12.14 //",
  "GP12vprevk_u:1309": "gatistvamambeva piteva putrāṃstvaṃ pāhi no yāvadimaṃ yugāntam /",
  "GP12vprevk_u:1310": "kālaṃ tvanāvṛṣṭihataṃ sughoraṃ yāvattarāmastava suprasādāt // RKV_12.15 //",
  "GP12vprevk_u:1311": "paṭhanti ye stotramidaṃ dvijendrāḥ śṛṇvanti ye cāpi narāḥ praśāntāḥ /",
  "GP12vprevk_u:1312": "te yānti rudraṃ vṛṣasaṃyutena yānena divyāmbarabhūṣitāśca // RKV_12.16 //",
  "GP12vprevk_u:1313": "ye stotrametat satataṃ paṭhanti snātvā tu toye khalu narmadāyāḥ /",
  "GP12vprevk_u:1314": "ante hi teṣāṃ sariduttameyaṃ gatiṃ viśuddhām acirād dadāti // RKV_12.17 //",
  "GP12vprevk_u:1315": "prātaḥ samutthāya tathā śayāno yaḥ kīrtayetānudinaṃ stavaṃ ca /",
  "GP12vprevk_u:1316": "sa muktapāpaḥ suviśuddhadehaḥ samāśrayaṃ yāti maheśvarasya // RKV_12.18 //",
  "GP12vprevk_u:1317": "||",
  "GP12vprevk_u:1318": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śrīnarmadāmāhātmye narmadāstotrakathanaṃ nāma dvādaśo 'dhyāyaḥ ||",
  "GP12vprevk_u:1319": "RKV adhyāya 13",
  "GP12vprevk_u:1320": "śrīmārkaṇḍeya uvāca:",
  "GP12vprevk_u:1321": "evaṃ bhagavatī puṇyā stutā sā munipuṃgavaiḥ /",
  "GP12vprevk_u:1322": "cintayāmāsa sarveṣāṃ dāsyāmi varamuttamam // RKV_13.1 //",
  "GP12vprevk_u:1323": "tataḥ prasuptāṃstāñjñātvā rātrau devī jagāma ha /",
  "GP12vprevk_u:1324": "ekaikasya ṛṣeḥ svapne darśanaṃ cāruhāsinī // RKV_13.2 //",
  "GP12vprevk_u:1325": "tato 'rdharātre samprāpta utthitā jalamadhyataḥ /",
  "GP12vprevk_u:1326": "vimalāmbarasaṃvītā divyamālāvibhūṣitā // RKV_13.3 //",
  "GP12vprevk_u:1327": "ghṛtātapatrā suśroṇī padmarāgavibhūṣitā /",
  "GP12vprevk_u:1328": "jagāda mā bhair iti tān ekaikaṃ tu pṛthakpṛthak // RKV_13.4 //",
  "GP12vprevk_u:1329": "vasadhvaṃ mama pārśve tu bhayaṃ tyaktvā kṣudhādijam // RKV_13.5 //",
  "GP12vprevk_u:1330": "evamuktvā tadā devī svapnānte tānmahāmunīn /",
  "GP12vprevk_u:1331": "jagāmādarśanaṃ paścātpraviśya jalam ātmikam // RKV_13.6 //",
  "GP12vprevk_u:1332": "tataḥ prabhāte munayo mitha ūcurmudanvitāḥ /",
  "GP12vprevk_u:1333": "tathā dṛṣṭā mayā dṛṣṭā svapne devī sudarśanā // RKV_13.7 //",
  "GP12vprevk_u:1334": "abhayaṃ dattamasmākaṃ siddhiścāpyacireṇa tu /",
  "GP12vprevk_u:1335": "praśastaṃ darśanaṃ tasyā narmadāyā na saṃśayaḥ // RKV_13.8 //",
  "GP12vprevk_u:1336": "athānyadivase rājanmatsyānāṃ rūpam uttamam /",
  "GP12vprevk_u:1337": "paśyanti saparīvārāḥ svakīyāśramasannidhau // RKV_13.9 //",
  "GP12vprevk_u:1338": "tāndṛṣṭvā vismayāviṣṭā matsyāṃstatra maharṣayaḥ /",
  "GP12vprevk_u:1339": "pūjayāmāsuravyagrā havyakavyena devatāḥ // RKV_13.10 //",
  "GP12vprevk_u:1340": "tānmatsyasaṅghānsamprāpya mahādevyāḥ prasādataḥ /",
  "GP12vprevk_u:1341": "saputradārabhṛtyāste vartayanti pṛthakpṛthak // RKV_13.11 //",
  "GP12vprevk_u:1342": "dine dine tathāpyevamāśrameṣu dvijātayaḥ /",
  "GP12vprevk_u:1343": "matsyānāṃ sañcayaṃ dṛṣṭvā vismitāścābhavaṃstadā // RKV_13.12 //",
  "GP12vprevk_u:1344": "mṛtāṃstāṃstu supuṣṭāṅgān pāṭhīnāṃśca viśeṣataḥ /",
  "GP12vprevk_u:1345": "dvāre dvāre cāśramāṇāṃ tāpasānāṃ yudhiṣṭhira // RKV_13.13 //",
  "GP12vprevk_u:1346": "hṛṣṭapuṣṭāstadā sarve narmadātīravāsinaḥ /",
  "GP12vprevk_u:1347": "ṛṣayaste bhayaṃ sarve tatyajuḥ kṣuttṛṣodbhavam // RKV_13.14 //",
  "GP12vprevk_u:1348": "te japantastapantaśca tiṣṭhanti bharatarṣabha /",
  "GP12vprevk_u:1349": "arcayanti pitḥndevānnarmadātaṭamāśritāḥ // RKV_13.15 //",
  "GP12vprevk_u:1350": "tairjapadbhistapadbhiśca satataṃ dvijasattamaiḥ /",
  "GP12vprevk_u:1351": "bhrājate sā saricchreṣṭhā tārābhir dyaur grahairiva // RKV_13.16 //",
  "GP12vprevk_u:1352": "tatra tairbahulaiḥ śubhrair brāhmaṇair vedaparāgaiḥ /",
  "GP12vprevk_u:1353": "narmadā dharmadā pūrvaṃ saṃvibhaktā yathākramam // RKV_13.17 //",
  "GP12vprevk_u:1354": "ṛṣibhir daśakoṭibhir narmadātīravāsibhiḥ /",
  "GP12vprevk_u:1355": "vibhakteyaṃ vibhaktāṅgī narmadā śarmadā nṛṇām // RKV_13.18 //",
  "GP12vprevk_u:1356": "yajñopavītaiśca śubhair akṣasūtraiśca bhārata /",
  "GP12vprevk_u:1357": "kūladvaye mahāpuṇyā narmadodadhigāminī // RKV_13.19 //",
  "GP12vprevk_u:1358": "pṛthagāyatanaiḥ śubhrairliṅgairvālukamṛnmayaiḥ /",
  "GP12vprevk_u:1359": "bhrājate yā saricchreṣṭhā nakṣatrairiva śarvarī // RKV_13.20 //",
  "GP12vprevk_u:1360": "evaṃ ta ṛṣayaḥ sarve tarpayantaḥ surānpitḥn /",
  "GP12vprevk_u:1361": "nyavasannarmadātīre yāvadābhūtasamplavam // RKV_13.21 //",
  "GP12vprevk_u:1362": "kiṃcidgate tatastasminghore varṣaśatādhike /",
  "GP12vprevk_u:1363": "ardharātre tadā kanyā jalāduttīrya bhārata // RKV_13.22 //",
  "GP12vprevk_u:1364": "vidyutpuṃjasamābhāsā vyālayajñopavītinī /",
  "GP12vprevk_u:1365": "triśūlāgrakarā saumyā tānuvāca ṛṣīṃstadā // RKV_13.23 //",
  "GP12vprevk_u:1366": "āgacchadhvaṃ munigaṇā viśadhvaṃ māmayonijām /",
  "GP12vprevk_u:1367": "sametāḥ putradāraiśca tataḥ siddhimavāpsyatha // RKV_13.24 //",
  "GP12vprevk_u:1368": "yasya yasya hi yā vāñchā tasya tāṃ tāṃ dadāmyaham /",
  "GP12vprevk_u:1369": "viṣṇuṃ brahmāṇamīśānamanyaṃ vā suramuttamam // RKV_13.25 //",
  "GP12vprevk_u:1370": "tatra sarvānnayiṣyāmi prasannā varadā hyaham /",
  "GP12vprevk_u:1371": "prāṇāyāmaparā bhūtvā māṃ viśadhvaṃ samāhitāḥ // RKV_13.26 //",
  "GP12vprevk_u:1372": "saha putraiśca dāraiśca tyaktvāśramapadāni ca /",
  "GP12vprevk_u:1373": "kālakṣepo na kartavyaḥ pralayo 'yamupasthitaḥ // RKV_13.27 //",
  "GP12vprevk_u:1374": "saṃhāraḥ sarvabhūtānāṃ kalpadāhaḥ sudāruṇaḥ /",
  "GP12vprevk_u:1375": "ekāham abhavaṃ pūrvaṃ mahāghore janakṣaye // RKV_13.28 //",
  "GP12vprevk_u:1376": "śeṣā nadyaḥ samudrāśca sarva eva kṣayaṃgatāḥ /",
  "GP12vprevk_u:1377": "varadānān maheśasya tenāhaṃ na kṣayaṃ gatā // RKV_13.29 //",
  "GP12vprevk_u:1378": "amṛtaḥ śāśvato devaḥ sthāṇurīśaḥ sanātanaḥ /",
  "GP12vprevk_u:1379": "sa pūjitaḥ prārthito vā kiṃ na dadyād dvijottamāḥ // RKV_13.30 //",
  "GP12vprevk_u:1380": "evamuktvā ṛṣīvrevā praviveśa jalaṃ tataḥ /",
  "GP12vprevk_u:1381": "karāttaśūlā sā devī vyālayajñopavītinī // RKV_13.31 //",
  "GP12vprevk_u:1382": "tataste tadvacaḥ śrutvā vismayāpannamānasāḥ /",
  "GP12vprevk_u:1383": "abhivandya ca māṃ sarve kṣāmayantaḥ punaḥ punaḥ // RKV_13.32 //",
  "GP12vprevk_u:1384": "kṣamyatāṃ no yaduktaṃ hi vasatāṃ tava saṃśraye /",
  "GP12vprevk_u:1385": "gṛhāṃstyaktvā mahābhāgāḥ saśiṣyāḥ sahabāndhavāḥ // RKV_13.33 //",
  "GP12vprevk_u:1386": "japtvā caikākṣaraṃ brahma hṛdi dhyātvā maheśvaram /",
  "GP12vprevk_u:1387": "snātvā ca mantrapūtābhiratha cādbhir jitavratāḥ // RKV_13.34 //",
  "GP12vprevk_u:1388": "viviśurnarmadātoyaṃ sapakṣā iva parvatāḥ /",
  "GP12vprevk_u:1389": "dyotayanto diśaḥ sarvāḥ kuśahastāḥ sahāgrayaḥ // RKV_13.35 //",
  "GP12vprevk_u:1390": "gateṣu teṣu rājendra ahamekaḥ sthitastadā /",
  "GP12vprevk_u:1391": "amareśaṃ samāsādya pūjayannarmadāṃ nadīm // RKV_13.36 //",
  "GP12vprevk_u:1392": "anubhūtāḥ saptakalpā māyūrādyā mayā nṛpa /",
  "GP12vprevk_u:1393": "prasādād vedhasaḥ sarve revayā saha bhārata // RKV_13.37 //",
  "GP12vprevk_u:1394": "janmato'dya dinaṃ yāvanna jāne 'syāḥ purāsthitim // RKV_13.38 //",
  "GP12vprevk_u:1395": "iyaṃ hi śāṃkarī śaktiḥ kalā śambhorilāhvayā /",
  "GP12vprevk_u:1396": "narmadā duritadhvaṃsakāriṇī bhavatāriṇī // RKV_13.39 //",
  "GP12vprevk_u:1397": "yadāhamapi nābhūvaṃ purākalpeṣu pāṇḍava /",
  "GP12vprevk_u:1398": "caturdaśasu kalpeṣu teṣviyaṃ sukhasaṃsthitā // RKV_13.40 //",
  "GP12vprevk_u:1399": "caturdaśa purā kalpā na mṛtā yeṣu narmadā /",
  "GP12vprevk_u:1400": "tānahaṃ sampravakṣyāmi devī prāha yathā mama // RKV_13.41 //",
  "GP12vprevk_u:1401": "kāpilaṃ prathamaṃ viddhi prājāpatyaṃ dvitīyakam /",
  "GP12vprevk_u:1402": "brāhmaṃ saumyaṃ ca sāvitraṃ bārhaspatyaṃ prabhāsakam // RKV_13.42 //",
  "GP12vprevk_u:1403": "māhendram agnikalpaṃ ca jayantaṃ mārutaṃ tathā /",
  "GP12vprevk_u:1404": "vaiṣṇavaṃ bahurūpaṃ ca jyautiṣaṃ ca caturdaśam // RKV_13.43 //",
  "GP12vprevk_u:1405": "ete kalpā mayā khyātā na mṛtā yeṣu narmadā /",
  "GP12vprevk_u:1406": "māyūraṃ pañcadaśamaṃ kaurmaṃ caivātra ṣoḍaśam // RKV_13.44 //",
  "GP12vprevk_u:1407": "bakaṃ mātsyaṃ ca pādmaṃ ca vaṭakalpaṃ ca bhārata /",
  "GP12vprevk_u:1408": "ekaviṃśatimaṃ caitaṃ vārāhaṃ sāṃpratīnakam // RKV_13.45 //",
  "GP12vprevk_u:1409": "ime sapta mayā sākaṃ revayā pariśīlitāḥ /",
  "GP12vprevk_u:1410": "ekaviṃśatikalpāstu narmadāyāḥ śivāṅgataḥ // RKV_13.46 //",
  "GP12vprevk_u:1411": "saṃjātāyā nṛpaśreṣṭha mayā dṛṣṭā hyanekaśaḥ /",
  "GP12vprevk_u:1412": "kathitā nṛpatiśreṣṭha bhūyaḥ kiṃ kathayāmi te // RKV_13.47 //",
  "GP12vprevk_u:1413": "||",
  "GP12vprevk_u:1414": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmya ekaviṃśatikalpakathānakavarṇanaṃ nāma trayodaśo 'dhyāyaḥ ||",
  "GP12vprevk_u:1415": "RKV adhyāya 14",
  "GP12vprevk_u:1416": "yudhiṣṭhira uvāca:",
  "GP12vprevk_u:1417": "tatasta ṛṣayaḥ sarve mahābhāgāstapodhanāḥ /",
  "GP12vprevk_u:1418": "gatāstu paramaṃ lokaṃ tataḥ kiṃ jātamadbhutam // RKV_14.1 //",
  "GP12vprevk_u:1419": "śrīmārkaṇḍeya uvāca:",
  "GP12vprevk_u:1420": "tatasteṣu prayāteṣu narmadātīravāsiṣu /",
  "GP12vprevk_u:1421": "babhūva raudrasaṃhāraḥ sarvabhūtakṣayaṃkaraḥ // RKV_14.2 //",
  "GP12vprevk_u:1422": "kailāsaśikharasthaṃ tu mahādevaṃ sanātanam /",
  "GP12vprevk_u:1423": "brahmādyāḥ prāstuvan devam ṛgyajuḥsāmabhiḥ śivam // RKV_14.3 //",
  "GP12vprevk_u:1424": "saṃhara tvaṃ jagad deva sadevāsuramānuṣam /",
  "GP12vprevk_u:1425": "prāpto yugasahasrāntaḥ kālaḥ saṃharaṇakṣamaḥ // RKV_14.4 //",
  "GP12vprevk_u:1426": "madrūpaṃ tu samāsthāya tvayā caitadvinirmitam /",
  "GP12vprevk_u:1427": "vaiṣṇavīṃ mūrtimāsthāya tvayaitatparipālitam // RKV_14.5 //",
  "GP12vprevk_u:1428": "ekā mūrtistridhā jātā brāhmī śaivī ca vaiṣṇavī /",
  "GP12vprevk_u:1429": "sṛṣṭisaṃhārarakṣārthaṃ bhavedevaṃ maheśvara // RKV_14.6 //",
  "GP12vprevk_u:1430": "etacchrutvā vacastathyaṃ viṣṇośca parameṣṭhinaḥ /",
  "GP12vprevk_u:1431": "sagaṇaḥ saparīvāraḥ saha tābhyāṃ sahomayā // RKV_14.7 //",
  "GP12vprevk_u:1432": "samalokānvibhidyemānbhagavānnīlalohitaḥ /",
  "GP12vprevk_u:1433": "bhūrādyabrahmalokāntaṃ bhittvāṇḍaṃ parataḥ param // RKV_14.8 //",
  "GP12vprevk_u:1434": "śaivaṃ padam ajaṃ divyam āviśat saha tairvibhuḥ /",
  "GP12vprevk_u:1435": "na tatra vāyur nākāśaṃ nāgnistatra na bhūtalam // RKV_14.9 //",
  "GP12vprevk_u:1436": "yatra saṃtiṣṭhe deva umayā saha śaṅkaraḥ /",
  "GP12vprevk_u:1437": "na sūryo na grahāstatra na ṛkṣāṇi diśastathā // RKV_14.10 //",
  "GP12vprevk_u:1438": "na lokapālā na sukhaṃ na ca duḥkhaṃ nṛpottama // RKV_14.11 //",
  "GP12vprevk_u:1439": "brāhmaṃ padaṃ yatkavayo vadanti śaivaṃ padaṃ yatkavayo vadanti /",
  "GP12vprevk_u:1440": "kṣetrajñamīśaṃ pravadanti cānye sāṃkhyāśca gāyanti kilādimokṣam // RKV_14.12 //",
  "GP12vprevk_u:1441": "yadbrahma ādyaṃ pravadanti kecidyaṃ sarvamīśānamajaṃ purāṇam /",
  "GP12vprevk_u:1442": "tam ekarūpaṃ tam anekarūpam arūpam ādyaṃ param avyayākhyam // RKV_14.13 //",
  "GP12vprevk_u:1443": "avarṇamapyartham anāmagotraṃ turyaṃ padaṃ yatkavayo vadanti /",
  "GP12vprevk_u:1444": "dhyānārthavijñānamayaṃ susūkṣmam ātmastham īśānavaraṃ vareṇyam // RKV_14.14 //",
  "GP12vprevk_u:1445": "tatastrayaste bhagavantamīśaṃ samprāpya saṃkṣipya bhavantyarthakam /",
  "GP12vprevk_u:1446": "pṛthaksvarūpaistu punasta eva jagat samastaṃ paripālayanti // RKV_14.15 //",
  "GP12vprevk_u:1447": "saṃhāraṃ sarvabhūtānāṃ rudratve kurute prabhuḥ /",
  "GP12vprevk_u:1448": "viṣṇutve pālayellokānbrahmatve sṛṣṭikārakaḥ // RKV_14.16 //",
  "GP12vprevk_u:1449": "prakṛtyā saha saṃyuktaḥ kālo bhūtvā maheśvaraḥ /",
  "GP12vprevk_u:1450": "viśvarūpā mahābhāgā tasya pārśve vyavasthitā // RKV_14.17 //",
  "GP12vprevk_u:1451": "yāmāhuḥ prakṛtiṃ tajjñāḥ padārthānāṃ vicakṣaṇāḥ /",
  "GP12vprevk_u:1452": "puruṣatve prakṛtitve ca kāraṇaṃ parameśvaraḥ // RKV_14.18 //",
  "GP12vprevk_u:1453": "tasmād etajjagatsarvaṃ carācaram /",
  "GP12vprevk_u:1454": "tasminneva layaṃ yāti yugānte samupasthite // RKV_14.19 //",
  "GP12vprevk_u:1455": "bhagaliṅgāṅkitaṃ sarvaṃ vyāptaṃ vai parameṣṭhinā /",
  "GP12vprevk_u:1456": "bhagarūpo bhavedviṣṇurliṅgarūpo maheśvaraḥ // RKV_14.20 //",
  "GP12vprevk_u:1457": "bhāti sarveṣu lokeṣu gīyate bhūrbhuvādiṣu /",
  "GP12vprevk_u:1458": "praviṣṭaḥ sarvabhūteṣu tena viṣṇurbhagaḥ smṛtaḥ // RKV_14.21 //",
  "GP12vprevk_u:1459": "viśanādviṣṇurityuktaḥ sarvadevamayo mahān /",
  "GP12vprevk_u:1460": "bhāsanādgamanāccaiva bhagasaṃjñā prakīrtitā // RKV_14.22 //",
  "GP12vprevk_u:1461": "brahmādistambaparyantaṃ yasminneti layaṃ jagat /",
  "GP12vprevk_u:1462": "ekabhāvaṃ samāpannaṃ liṅgaṃ tasmād vidurbudhāḥ // RKV_14.23 //",
  "GP12vprevk_u:1463": "mahādevastato devīmāha pārśve sthitāṃ tadā /",
  "GP12vprevk_u:1464": "saṃharasva jagatsarvaṃ mā vilambasva śobhane // RKV_14.24 //",
  "GP12vprevk_u:1465": "tyaja saumyamidaṃ rūpaṃ sitacandrāṃśunirmalam /",
  "GP12vprevk_u:1466": "rudraṃ rūpaṃ samāsthāya saṃharasva carācaram // RKV_14.25 //",
  "GP12vprevk_u:1467": "raudrairbhūtagaṇairghorairdevi tvaṃ parivāritā /",
  "GP12vprevk_u:1468": "jīvalokamimaṃ sarvaṃ bhakṣayasvāmbujekṣaṇe // RKV_14.26 //",
  "GP12vprevk_u:1469": "tato 'haṃ mardayiṣyāmi plāvayiṣye tathā jagat /",
  "GP12vprevk_u:1470": "kṛtvā caikārṇavaṃ bhūyaḥ sukhaṃ svapsye tvayā saha // RKV_14.27 //",
  "GP12vprevk_u:1471": "śrīdevyuvāca:",
  "GP12vprevk_u:1472": "nāhaṃ deva jagaccaitatsaṃharāmi mahādyute /",
  "GP12vprevk_u:1473": "ambā bhūtvā viceṣṭaṃ na bhakṣayāmi bhṛśāturam // RKV_14.28 //",
  "GP12vprevk_u:1474": "strīsvabhāvena kāruṇyaṃ karoti hṛdayaṃ mama /",
  "GP12vprevk_u:1475": "kathaṃ vai nirdahiṣyāmi jagad etajjagatpate // RKV_14.29 //",
  "GP12vprevk_u:1476": "tasmāt tvaṃ svayamevedaṃ jagatsaṃhara śaṅkara /",
  "GP12vprevk_u:1477": "athaivamuktastāṃ devīṃ dhūrjaṭirnīlalohitaḥ // RKV_14.30 //",
  "GP12vprevk_u:1478": "kruddho nirbhartsayāmāsa huṅkāreṇa maheśvarīm /",
  "GP12vprevk_u:1479": "oṃ huṃphaṭ tvaṃ sa ityāha kopāviṣṭair athekṣaṇaiḥ // RKV_14.31 //",
  "GP12vprevk_u:1480": "huṃkāritā viśālākṣī pīnorujaghanasthalā /",
  "GP12vprevk_u:1481": "tatkṣaṇāccābhavadraudrā kālarātrīva bhārata // RKV_14.32 //",
  "GP12vprevk_u:1482": "huṃkurvatī mahānādairnādayantī diśo daśa /",
  "GP12vprevk_u:1483": "vyavardhata mahāraudrā vidyutsaudāminī yathā // RKV_14.33 //",
  "GP12vprevk_u:1484": "vidyutsampātaduṣprekṣyā vidyutsaṃghātacañcalā /",
  "GP12vprevk_u:1485": "vidyujjvālākulā raudrā vidyudagninibhekṣaṇā // RKV_14.34 //",
  "GP12vprevk_u:1486": "muktakeśī viśālākṣī kṛśagrīvā kṛśodarī /",
  "GP12vprevk_u:1487": "vyāghracarmāmbaradharā vyālayajñopavītinī // RKV_14.35 //",
  "GP12vprevk_u:1488": "vṛścikairagnipuñjābhair gonasaiśca vibhūṣitā /",
  "GP12vprevk_u:1489": "trailokyaṃ pūrayāmāsa vistāreṇocchrayeṇa ca // RKV_14.36 //",
  "GP12vprevk_u:1490": "bhāsurāṅgā tu saṃvṛttā kṛṣṇasarpaikakuṇḍalā /",
  "GP12vprevk_u:1491": "citradaṇḍodyatakarā vyāghracarmopasevitā // RKV_14.37 //",
  "GP12vprevk_u:1492": "vyavardhata mahāraudrā jagatsaṃhārakāriṇī /",
  "GP12vprevk_u:1493": "sṛkkiṇī lelihānā ca krūraphūtkārakāriṇī // RKV_14.38 //",
  "GP12vprevk_u:1494": "vyāttāsyā ghurghurārāvā jagatsaṃkṣobhakāriṇī /",
  "GP12vprevk_u:1495": "kheladbhūtānugā krūrā niḥśvāsocchvāsakāriṇī // RKV_14.39 //",
  "GP12vprevk_u:1496": "jātāṭṭaahāsā durnāsā vahnikuṇḍasamekṣaṇā /",
  "GP12vprevk_u:1497": "prodyatkilakilārāvā dadāha sakalaṃ jagat // RKV_14.40 //",
  "GP12vprevk_u:1498": "dahyamānāḥ surāstatra patanti dharaṇītale /",
  "GP12vprevk_u:1499": "patanti yakṣagandharvāḥ sakinnaramahoragāḥ // RKV_14.41 //",
  "GP12vprevk_u:1500": "patanti bhūtasaṅghāśca hāhāhaihaivirāviṇaḥ /",
  "GP12vprevk_u:1501": "bumbāpātaiḥ sanirghātair uditārtasvarairapi // RKV_14.42 //",
  "GP12vprevk_u:1502": "vyāptam āsīt tadā viśvaṃ trailokyaṃ sacarācaram /",
  "GP12vprevk_u:1503": "saṃpatadbhiḥ patadbhiśca jvaladbhūtagaṇairmahī // RKV_14.43 //",
  "GP12vprevk_u:1504": "jātaiścaṭacaṭāśabdaiḥ patadbhirgirisānubhiḥ /",
  "GP12vprevk_u:1505": "tatra raudrotsave jātā rudrānandavivardhinī // RKV_14.44 //",
  "GP12vprevk_u:1506": "vihiṃsamānā bhūtāni carvamāṇācarānapi /",
  "GP12vprevk_u:1507": "tattadgandham upādāya śivārāvavirāviṇī // RKV_14.45 //",
  "GP12vprevk_u:1508": "galacchoṇitadhārābhimukhā digdhakalevarā /",
  "GP12vprevk_u:1509": "caṇḍaśīlābhavaccaṇḍī jagatsaṃhārakarmaṇi // RKV_14.46 //",
  "GP12vprevk_u:1510": "ye 'pi prāptā maharlokaṃ bhṛgvādyāśca maharṣayaḥ /",
  "GP12vprevk_u:1511": "te 'pi naśyanti śataśo brahmakṣattraviśādayaḥ // RKV_14.47 //",
  "GP12vprevk_u:1512": "devāsurā bhayatrastāḥ sayakṣoragarākṣasāḥ /",
  "GP12vprevk_u:1513": "viśanti ke'pi pātālaṃ līyante ca guhādiṣu // RKV_14.48 //",
  "GP12vprevk_u:1514": "sā ca devī diśaḥ sarvā vyāpya mṛtyur iva sthitā /",
  "GP12vprevk_u:1515": "yugakṣayakare kāle devena viniyojitā // RKV_14.49 //",
  "GP12vprevk_u:1516": "ekāpi navadhā jātā daśadhā daśadhā tathā /",
  "GP12vprevk_u:1517": "catuḥṣaṣṭisvarūpā ca śatarūpāṭṭahāsinī // RKV_14.50 //",
  "GP12vprevk_u:1518": "jajñe sahasrarūpā ca lakṣakoṭitanuḥ śivā /",
  "GP12vprevk_u:1519": "nānārūpāyudhākārā nānāvādanacāriṇī // RKV_14.51 //",
  "GP12vprevk_u:1520": "evaṃrūpā 'bhavaddevī śivasyānujñayā nṛpa /",
  "GP12vprevk_u:1521": "dikṣu sarvāsu gagane vikaṭāyudhaśīlinaḥ // RKV_14.52 //",
  "GP12vprevk_u:1522": "rundhanto naśyamānāṃstāngaṇā māheśvarāḥ sthitāḥ /",
  "GP12vprevk_u:1523": "vicaranti tayā sārddhaṃ śūlapaṭṭiśapāṇayaḥ // RKV_14.53 //",
  "GP12vprevk_u:1524": "tato mātṛgaṇāḥ kecidvināyakagaṇaiḥ saha /",
  "GP12vprevk_u:1525": "vyavardhanta mahāraudrā jagatsaṃhārakāriṇaḥ // RKV_14.54 //",
  "GP12vprevk_u:1526": "tatastasyā vyavardhanta daṃṣṭrāḥ kundendusannibhāḥ /",
  "GP12vprevk_u:1527": "yojanānāṃ sahasrāṇi ayutānyarbudāni ca // RKV_14.55 //",
  "GP12vprevk_u:1528": "daṃṣṭrāvaliḥ kararuhāḥ krūrāstīkṣṇāśca karkaśāḥ /",
  "GP12vprevk_u:1529": "viyaddiśo likhantyeva saptadvīpāṃ vasuṃdharām // RKV_14.56 //",
  "GP12vprevk_u:1530": "tasyā daṃṣṭrābhisampātaiścūrṇitā vanaparvatāḥ /",
  "GP12vprevk_u:1531": "śilāsaṃcayasaṃghātā viśīryate sahasraśaḥ // RKV_14.57 //",
  "GP12vprevk_u:1532": "himavānhemakūṭaśca niṣadho gandhamādanaḥ /",
  "GP12vprevk_u:1533": "mālyavāṃścaiva nīlaśca śvetaścaiva mahāgiriḥ // RKV_14.58 //",
  "GP12vprevk_u:1534": "merumadhyamilāpīṭhaṃ saptadvīpaṃ ca sārṇavam /",
  "GP12vprevk_u:1535": "lokālokena sahitaṃ prākampata nṛpottama // RKV_14.59 //",
  "GP12vprevk_u:1536": "daṃṣṭrāśanivispṛṣṭāśca viśīryante mahādrumāḥ /",
  "GP12vprevk_u:1537": "utpātaiśca diśo vyāptā ghorarūpaiḥ samantataḥ // RKV_14.60 //",
  "GP12vprevk_u:1538": "tārā grahagaṇāḥ sarve ye ca vaimānikā gaṇāḥ /",
  "GP12vprevk_u:1539": "śivāsahasrair ākīrṇā mahāmātṛgaṇaistathā // RKV_14.61 //",
  "GP12vprevk_u:1540": "sā cacāra jagat kṛtsnaṃ yugānte samupasthite /",
  "GP12vprevk_u:1541": "bhramadbhiśca bruvadbhiśca krośadbhiśca samantataḥ // RKV_14.62 //",
  "GP12vprevk_u:1542": "pramathadbhir jvaladbhiśca raudrairvyāptā diśo daśa /",
  "GP12vprevk_u:1543": "vistīrṇaṃ śailasaṅghātaṃ vighūrṇitagiridrumam // RKV_14.63 //",
  "GP12vprevk_u:1544": "prabhinnagopuradvāraṃ keśaśuṣkāsthisaṃkulam /",
  "GP12vprevk_u:1545": "pradagdhagrāmanagaraṃ bhasmapuṃjābhisaṃvṛtam // RKV_14.64 //",
  "GP12vprevk_u:1546": "citādhūmākulaṃ sarvaṃ trailokyaṃ sacarācaram /",
  "GP12vprevk_u:1547": "hāhākārākulaṃ sarvamahahasvananisvanam // RKV_14.65 //",
  "GP12vprevk_u:1548": "jagad etad abhūt sarvamaśaraṇyaṃ nirāśrayam // RKV_14.66 //",
  "GP12vprevk_u:1549": "||",
  "GP12vprevk_u:1550": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye kalpānukathane kālarātrikṛtajagatsaṃharaṇavarṇanaṃ nāma caturdaśo 'dhyāyaḥ ||",
  "GP12vprevk_u:1551": "RKV adhyāya 15",
  "GP12vprevk_u:1552": "śrīmārkaṇḍeya uvāca:",
  "GP12vprevk_u:1553": "tato mātṛsahasraiśca raudraiśca parivāritā /",
  "GP12vprevk_u:1554": "kālarātrir jagatsarvaṃ harate dīptalocanā // RKV_15.1 //",
  "GP12vprevk_u:1555": "tatastā mātaro ghorā brahmaviṣṇuśivātmikāḥ /",
  "GP12vprevk_u:1556": "vāyvindrānalakauberā yamatoyeśaśaktayaḥ // RKV_15.2 //",
  "GP12vprevk_u:1557": "skandakroḍanṛsiṃhānāṃ vicarantyo bhayānakāḥ /",
  "GP12vprevk_u:1558": "cakraśūlagadākhaḍgavajraśaktyṛṣṭipaṭṭiśaiḥ // RKV_15.3 //",
  "GP12vprevk_u:1559": "khaṭvāṅgairulmukairdīptairvyacaranmātaraḥ kṣaye /",
  "GP12vprevk_u:1560": "umāsaṃnoditā sarvāḥ pradhāvantyo diśo daśa // RKV_15.4 //",
  "GP12vprevk_u:1561": "tāsāṃ caraṇavikṣepair huṅkārodgāranisvanaiḥ /",
  "GP12vprevk_u:1562": "trailokyametatsakalaṃ vipradagdhaṃ samantataḥ // RKV_15.5 //",
  "GP12vprevk_u:1563": "hāhāravākranditanisvanaiśca prabhinnarathyāgṛhagopuraiśca /",
  "GP12vprevk_u:1564": "babhūva ghorā dharaṇī samantāt kapālakośākulakarburāṅgī // RKV_15.6 //",
  "GP12vprevk_u:1565": "yadetacchatasāhasraṃ jambūdvīpaṃ nigadyate /",
  "GP12vprevk_u:1566": "sarvameva tad ucchannaṃ samādhṛṣya nṛpottama // RKV_15.7 //",
  "GP12vprevk_u:1567": "jambuṃ śākaṃ kuśaṃ krauñcaṃ gomedaṃ śālmalistathā /",
  "GP12vprevk_u:1568": "puṣkaradvīpasahitā ye ca parvatavāsinaḥ // RKV_15.8 //",
  "GP12vprevk_u:1569": "te grastā mṛtyunā sarve bhūtairmātṛgaṇaistathā /",
  "GP12vprevk_u:1570": "mahāsurakapālaiśca māṃsamedovasotkaṭaiḥ // RKV_15.9 //",
  "GP12vprevk_u:1571": "rudhirodgāraśoṇāṅgī mahāmāyā subhīṣaṇā /",
  "GP12vprevk_u:1572": "pibantī rudhiraṃ tatra mahāmāṃsavasāpriyā // RKV_15.10 //",
  "GP12vprevk_u:1573": "kapālahastā vikaṭā bhakṣayantī surāsurān /",
  "GP12vprevk_u:1574": "nṛtyantī ca hasantī ca viparītā mahāravā // RKV_15.11 //",
  "GP12vprevk_u:1575": "trailokyasaṃtrāsakarī vidyutsaṃsphoṭahāsinī /",
  "GP12vprevk_u:1576": "saptadvīpasamudrāntāṃ bhakṣayitvā ca medinīm // RKV_15.12 //",
  "GP12vprevk_u:1577": "tataḥ svasthānamagamadyatra devo maheśvaraḥ /",
  "GP12vprevk_u:1578": "narmadātīram āśrityāvasanmātṛgaṇaiḥ saha // RKV_15.13 //",
  "GP12vprevk_u:1579": "amarāṇāṃ kaṭe tuṅge nṛtyantī hasitānanā /",
  "GP12vprevk_u:1580": "amarā devatāḥ proktāḥ śarīraṃ kaṭamucyate // RKV_15.14 //",
  "GP12vprevk_u:1581": "taiḥ kaṭairāvṛto yasmāt parvato 'yaṃ nṛpottama /",
  "GP12vprevk_u:1582": "chinnabhinnāsthinikarair vasāmedo'sraviplutaiḥ // RKV_15.15 //",
  "GP12vprevk_u:1583": "amaraṃkaṭa ityevaṃ tena prokto manīṣibhiḥ /",
  "GP12vprevk_u:1584": "mahāpavitro lokeṣu śambhunā sa vinirmitaḥ // RKV_15.16 //",
  "GP12vprevk_u:1585": "nityaṃ saṃnihitastatra śaṅkaro hyumayā saha /",
  "GP12vprevk_u:1586": "tato 'haṃ niyatastatra tasya pādāgrasaṃsthitaḥ // RKV_15.17 //",
  "GP12vprevk_u:1587": "prahvaḥ praṇatabhāvena staumi taṃ nīlalohitam /",
  "GP12vprevk_u:1588": "tatas tālakasampātair gaṇair mātṛgaṇaiḥ saha // RKV_15.18 //",
  "GP12vprevk_u:1589": "saṃpranṛtyati saṃhṛṣṭo mṛtyunā saha śaṅkaraḥ /",
  "GP12vprevk_u:1590": "khaṭvāṅgairulmukaiścaiva paṭṭiśaiḥ parighais tathā // RKV_15.19 //",
  "GP12vprevk_u:1591": "māṃsamedovasāhastā hṛṣṭā nṛtyanti saṃghaśaḥ /",
  "GP12vprevk_u:1592": "vāmanā jaṭilā muṇḍā lambagrīvoṣṭhamūrddhajāḥ // RKV_15.20 //",
  "GP12vprevk_u:1593": "mahāśiśnodarabhujā nṛtyanti ca hasanti ca /",
  "GP12vprevk_u:1594": "vikṛtairānanair ghorair arbhujolbaṇamukhādibhiḥ // RKV_15.21 //",
  "GP12vprevk_u:1595": "amaraṃ kaṇṭakaṃ cakruḥ prāpte kālaviparyaye /",
  "GP12vprevk_u:1596": "teṣāṃ madhye mahāghoraṃ jagatsantrāsakāraṇam // RKV_15.22 //",
  "GP12vprevk_u:1597": "mṛtyuṃ paśyāmi nṛtyantaṃ taḍitpiṅgalamūrddhajam /",
  "GP12vprevk_u:1598": "tasya pārśve sthitāṃ devīṃ vimalāmbarabhūṣitām // RKV_15.23 //",
  "GP12vprevk_u:1599": "kuṇḍalodghuṣṭagaṇḍāṃ tāṃ nāgayajñopavītinīm /",
  "GP12vprevk_u:1600": "vicitrairupahāraiśca pūjayantīṃ maheśvaram // RKV_15.24 //",
  "GP12vprevk_u:1601": "apaśyaṃ narmadāṃ tatra mātaraṃ viśvavanditām /",
  "GP12vprevk_u:1602": "nānātaraṅgāṃ sāvartāṃ suvelārṇavasaṃnibhām // RKV_15.25 //",
  "GP12vprevk_u:1603": "mahāsaraḥsaritpātair adṛśyāṃ dṛśyarūpiṇīm /",
  "GP12vprevk_u:1604": "vandyamānāṃ suraiḥ siddhairmunisaṅghaiśca bhārata // RKV_15.26 //",
  "GP12vprevk_u:1605": "etasminnantare ghorāṃ saptasaptakasaṃjñitām /",
  "GP12vprevk_u:1606": "mahāvīcyaughaphenāḍhyāṃ kurvantīṃ sajalaṃ jagat // RKV_15.27 //",
  "GP12vprevk_u:1607": "dṛṣṭavānnarmadāṃ devīṃ mṛgakṛṣṇāmbarāṃ punaḥ /",
  "GP12vprevk_u:1608": "sadhūmāśaninirhrādair vahantīṃ saptadhā tadā // RKV_15.28 //",
  "GP12vprevk_u:1609": "iti saṃhāramatulaṃ dṛṣṭavānrājasattama /",
  "GP12vprevk_u:1610": "naṣṭacandrārkakiraṇam abhūd etaccarācaram // RKV_15.29 //",
  "GP12vprevk_u:1611": "mahotpātasamudbhūtaṃ naṣṭanakṣatramaṇḍalam /",
  "GP12vprevk_u:1612": "alātacakravat tūrṇam aśeṣaṃ bhrāmayaṃstataḥ // RKV_15.30 //",
  "GP12vprevk_u:1613": "vimānakoṭisaṃkīrṇaḥ sa kiṃnaramahoragaḥ /",
  "GP12vprevk_u:1614": "mahāvātaḥ sanirghāto yenākampaccarācaram // RKV_15.31 //",
  "GP12vprevk_u:1615": "rudravaktrātsamudbhūtaḥ saṃvarto nāma viśrutaḥ /",
  "GP12vprevk_u:1616": "vāyuḥ saṃśoṣayāmāsa vitatan saptasāgarān // RKV_15.32 //",
  "GP12vprevk_u:1617": "uddhūlitāṅgaḥ kapilākṣamūrddhajo jaṭākalāpair avabaddhamūrddhajaḥ /",
  "GP12vprevk_u:1618": "mahāravo dīptaviśālaśūladhṛksa pātu yuṣmāṃśca dine dine haraḥ // RKV_15.33 //",
  "GP12vprevk_u:1619": "śūlī dhanuṣmānkavacī kirīṭī śmaśānabhasmokṣitasarvagātraḥ /",
  "GP12vprevk_u:1620": "kapālamālākulakaṇṭhanālo mahāhisūtrairavabaddhamauliḥ // RKV_15.34 //",
  "GP12vprevk_u:1621": "sa gonasaughaiḥ pariveṣṭitāṅgo viṣāgnicandrāmarasindhumauliḥ /",
  "GP12vprevk_u:1622": "pinākakhaṇṭūvāṅgakarālapāṇiḥ sa kṛttivāsā ḍamarupraṇādaḥ // RKV_15.35 //",
  "GP12vprevk_u:1623": "sa saptalokāntaraniḥsṛtātmā mahabhujāveṣṭitasarvagātraḥ /",
  "GP12vprevk_u:1624": "netreṇa sūryodayasannibhena pravālakāṅkūranibhodareṇa // RKV_15.36 //",
  "GP12vprevk_u:1625": "sandhyābhraraktotpalapadmarāgasindūravidyutprakarāruṇena /",
  "GP12vprevk_u:1626": "tatena liṅgena ca locanena cikrīḍamānaḥ sa yugāntakāle // RKV_15.37 //",
  "GP12vprevk_u:1627": "hiraṇmayenaiva samutsṛjan sa daṇḍena yadvad bhagavān sameruḥ /",
  "GP12vprevk_u:1628": "pādāgravikṣepaviśīrṇaśailaḥ kurvañjagat so 'pi jagāma tatra // RKV_15.38 //",
  "GP12vprevk_u:1629": "saṃhartukāmastridivaṃ tvaśeṣaṃ pramuñcamāno vikṛtāṭṭahāsam /",
  "GP12vprevk_u:1630": "jahāra sarvaṃ tridivaṃ mahātmā saṃkṣobhayanvai jagadīśa ekaḥ // RKV_15.39 //",
  "GP12vprevk_u:1631": "taṃ devamīśānamajaṃ vareṇyaṃ dṛṣṭvā jagatsaṃharaṇaṃ maheśam /",
  "GP12vprevk_u:1632": "sā kālarātriḥ saha mātṛbhiśca gaṇāśca sarve śivamarcayanti // RKV_15.40 //",
  "GP12vprevk_u:1633": "nandī ca bhṛṅgī ca gaṇādayaśca taṃ sarvabhūtaṃ praṇamanti devam /",
  "GP12vprevk_u:1634": "jāgadvaraṃ sarvajanasya kāraṇaṃ haraṃ smarārātim aharniśaṃ te // RKV_15.41 //",
  "GP12vprevk_u:1635": "||",
  "GP12vprevk_u:1636": "iti śrīskānde mahāpurāṇa ekāśītisāhasryāṃ pañcama āvantyakhaṇḍe revākhaṇḍe narmadāmāhātmye sṛṣṭisaṃharaṇasaṃrambhavarṇanaṃ nāma pañcadaśo 'dhyāyaḥ ||",
  "GP12vprevk_u:1637": "RKV adhyāya 16",
  "GP12vprevk_u:1638": "śrīmārkaṇḍeya uvāca:",
  "GP12vprevk_u:1639": "samātṛbhirbhūtagaṇaśca ghorairvṛtaḥ samantātsa nanarta śūlī /",
  "GP12vprevk_u:1640": "gajendracarmāvaraṇe vasānaḥ saṃhartukāmaśca jagatsamastam // RKV_16.1 //",
  "GP12vprevk_u:1641": "maheśvaraḥ sarvasureśvarāṇāṃ mantrair anekekhabaddhamālī /",
  "GP12vprevk_u:1642": "medovasāraktavicarcitāṅgastrailokyadāhe praṇanarta śambhuḥ // RKV_16.2 //",
  "GP12vprevk_u:1643": "sa kālarātryā sahito mahātmā kāle trilokīṃ sakalāṃ jahāra /",
  "GP12vprevk_u:1644": "saṃvartakākhyaḥ sahabhānubhāvaḥ śambhurmahātmā jagato variṣṭhaḥ // RKV_16.3 //",
  "GP12vprevk_u:1645": "sa visphuliṅgotkaradhūmamiśraṃ maholkavajrāśanivātatulyam /",
  "GP12vprevk_u:1646": "tato 'ṭṭahāsaṃ pramumoca ghoraṃ vivṛtya vaktraṃ vaḍavāmukhābham // RKV_16.4 //",
  "GP12vprevk_u:1647": "sahasravajrāśanisaṃnibhena tenāṭṭahāsena harodgatena /",
  "GP12vprevk_u:1648": "āpūritāstatra diśo daśaiva saṃkṣobhitāḥ sarvamahārṇavāśca // RKV_16.5 //",
  "GP12vprevk_u:1649": "sa brahmalokaṃ prajagāma śabdo brahmāṇḍabhāṇḍaṃ pracacāla sarvam /",
  "GP12vprevk_u:1650": "kimetadityākulacetanāste vitrastarūpā ṛṣayo babhūvuḥ // RKV_16.6 //",
  "GP12vprevk_u:1651": "praṇamya sarve sahasaiva bhītā brahmāṇamūcuḥ parameśvareśam /",
  "GP12vprevk_u:1652": "bhītāśca sarve ṛṣayastataste surāsuraiścaiva mahoragaiśca // RKV_16.7 //",
  "GP12vprevk_u:1653": "vidyutprabhābhāsurabhīṣaṇāṅgaḥ ka eṣa cikrīḍati bhūtalasthaḥ /",
  "GP12vprevk_u:1654": "kālānalaṃ gātramidaṃ dadhāno yasyāṭṭahāsena jagadvimūḍham // RKV_16.8 //",
  "GP12vprevk_u:1655": "vitrastarūpaṃ prababhau kṣaṇena saṃhartumicchetkimayaṃ trilokīm /",
  "GP12vprevk_u:1656": "sārdhaṃ tvayā saptabhirarṇakaiśca janastapaḥ satyamabhiprayāti // RKV_16.9 //",
  "GP12vprevk_u:1657": "saṃhartukāmo hi ka eṣa deva etatsamastaṃ kathayāprameya /",
  "GP12vprevk_u:1658": "na dṛṣṭametad viṣamaṃ kadāpi jānāsi tattvaṃ paramo mato naḥ // RKV_16.10 //",
  "GP12vprevk_u:1659": "niśamya tadvākyamathābabhāṣe brahmā samāśvāsya surādisaṅghān // RKV_16.11 //",
  "GP12vprevk_u:1660": "śrībrahmovāca:",
  "GP12vprevk_u:1661": "sa eṣa kālastridivaṃ tvaśeṣaṃ saṃhartukāmo jagadakṣayātmā /",
  "GP12vprevk_u:1662": "pūrṇe ca śete parivatsarāṇāṃ bhaviṣyatīśānavibhurna citram // RKV_16.12 //",
  "GP12vprevk_u:1663": "saṃvatsaro 'yaṃ parivatsaraśca udvatsaro vatsara eṣa devaḥ /",
  "GP12vprevk_u:1664": "dṛṣṭo 'pyadṛṣṭaḥ prahutaḥ prakāśī sthūlaśca sūkṣmaḥ paramāṇureṣaḥ // RKV_16.13 //",
  "GP12vprevk_u:1665": "nātaḥ paraṃ kiṃcidihāsti loke parāparo 'yaṃ prabhurātmavādī /",
  "GP12vprevk_u:1666": "tuṣyeta me kālasamānarūpa ityevamuktvā bhagavānsureśaḥ // RKV_16.14 //",
  "GP12vprevk_u:1667": "sanatkumārapramukhaiḥ sametaḥ saṃtoṣayāmāsa tato yatātmā // RKV_16.15 //",
  "GP12vprevk_u:1668": "brahmovāca:",
  "GP12vprevk_u:1669": "namo 'stu sarvāya suśāntamūrtāye hyaghorarūpāya namonamaste /",
  "GP12vprevk_u:1670": "sarvātmane sarva namonamaste mahātmane bhūtapate namaste // RKV_16.16 //",
  "GP12vprevk_u:1671": "oṅkāra huṅkārapariṣkṛtāya svadhāvaṣaṭkāra namonamaste /",
  "GP12vprevk_u:1672": "guṇatrayeśāya maheśvarāya te trayīmayāya triguṇātmane namaḥ // RKV_16.17 //",
  "GP12vprevk_u:1673": "tvaṃ śaṅkaratvaṃ hi maheśvaro 'si pradhānamagryaṃ tvamasi praviṣṭaḥ /",
  "GP12vprevk_u:1674": "tvaṃ viṣṇurīśaḥ prapitāmahaśca tvaṃ saptajihvastvamanantajihvaḥ // RKV_16.18 //",
  "GP12vprevk_u:1675": "sraṣṭāsi sṛṣṭiśca vibho tvameva viśvasya vedyaṃ ca paraṃ nidhānam /",
  "GP12vprevk_u:1676": "āhurdvijā vedavido vareṇyaṃ parātparastvaṃ parataḥ paro 'si // RKV_16.19 //",
  "GP12vprevk_u:1677": "sūkṣmātisūkṣmaṃ pravadanti yacca vāco nivartanti mano yataśca // RKV_16.20 //",
  "GP12vprevk_u:1678": "śrīmahādeva uvāca:",
  "GP12vprevk_u:1679": "tvayā stuto'haṃ vividhaiśca mantraiḥ puṣṇāmi śāntiṃ tava padmayone /",
  "GP12vprevk_u:1680": "īkṣasva māṃ lokamimaṃ jvalantaṃ vaktrairanekaiḥ prasabhaṃ harantam // RKV_16.21 //",
  "GP12vprevk_u:1681": "evamuktvā sa deveśo devyā saha jagatpatiḥ /",
  "GP12vprevk_u:1682": "pitāmahaṃ samāśvāsya tatraivāntaradhīyata // RKV_16.22 //",
  "GP12vprevk_u:1683": "idaṃ mahatpuṇyatamaṃ variṣṭhaṃ stotraṃ niśamyeha gatiṃ labhante /",
  "GP12vprevk_u:1684": "pāpairanekaiḥ pariveṣṭitā ye prayānti rudraṃ vimalairvimānaiḥ // RKV_16.23 //",
  "GP12vprevk_u:1685": "bhayaṃ ca teṣāṃ na bhavetkadācitpaṭhanti ye tāta idaṃ dvijāgryāḥ /",
  "GP12vprevk_u:1686": "saṅgrāmacaurāgnivane tathābdhau teṣāṃ śivastrāti na saṃśayo 'tra // RKV_16.24 //",
  "GP12vprevk_u:1687": "||",
  "GP12vprevk_u:1688": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye brahmakṛtaśivastutivarṇanaṃ nāma ṣoḍaśo 'dhyāyaḥ ||",
  "GP12vprevk_u:1689": "RKV adhyāya 17",
  "GP12vprevk_u:1690": "śrīmārkaṇḍeya uvāca:",
  "GP12vprevk_u:1691": "evaṃ saṃstūyamānastu brahmādyair munipuṃgavaiḥ /",
  "GP12vprevk_u:1692": "brahmalokagataistatra saṃjahāra jagatprabhuḥ // RKV_17.1 //",
  "GP12vprevk_u:1693": "sa tadbhīmaṃ mahāraudraṃ dakṣiṇaṃ vaktramavyayam /",
  "GP12vprevk_u:1694": "mahādaṃṣṭrotkaṭārāvaṃ pātālatalasaṃnibham // RKV_17.2 //",
  "GP12vprevk_u:1695": "vidyujjvalanapiṅgākṣaṃ bhairavaṃ lomaharṣaṇam /",
  "GP12vprevk_u:1696": "mahājihvaṃ mahādaṃṣṭraṃ mahāsarpaśirodharam // RKV_17.3 //",
  "GP12vprevk_u:1697": "mahāsuraśiromālaṃ mahāpralayakāraṇam /",
  "GP12vprevk_u:1698": "grasatsamudranihitavātavārimayaṃ haviḥ // RKV_17.4 //",
  "GP12vprevk_u:1699": "vaḍavāmukhasaṅkāśaṃ mahādevasya tanmukham /",
  "GP12vprevk_u:1700": "jihvāgreṇa jagatsarvaṃ lelihānamapaśyata // RKV_17.5 //",
  "GP12vprevk_u:1701": "yojanānāṃ sahasrāṇi sahasrāṇāṃ śatāni ca /",
  "GP12vprevk_u:1702": "diśo daśa mahāghorā māṃsamedovasotkaṭāḥ // RKV_17.6 //",
  "GP12vprevk_u:1703": "tasya daṃṣṭrā vyavardhata śataśo 'tha sahasraśaḥ /",
  "GP12vprevk_u:1704": "sāsurānsuragandharvān sayakṣoragarākṣasān // RKV_17.7 //",
  "GP12vprevk_u:1705": "tasya daṃṣṭrāgrasaṃlagnānsa dadarśa pitāmahaḥ /",
  "GP12vprevk_u:1706": "dantayantrāntasaṃviṣṭaṃ vicūrṇitaśirodharam // RKV_17.8 //",
  "GP12vprevk_u:1707": "jagat paśyāmi rājendra viśantaṃ vyādite mukhe /",
  "GP12vprevk_u:1708": "nānātaraṅgabhaṅgāṅgā mahāphenaughasaṃkulāḥ /",
  "GP12vprevk_u:1709": "yathā nadyo layaṃ yānti samudraṃ prāpya sasvanāḥ // RKV_17.9 //",
  "GP12vprevk_u:1710": "tathā tataṃ viśvamidaṃ samastamanekajīvārṇavadurvigāhyam /",
  "GP12vprevk_u:1711": "viveśa rudrasya mukhaṃ viśālaṃ jvalattadugraṃ ghananādaghoram // RKV_17.10 //",
  "GP12vprevk_u:1712": "jvālāstatastasya mukhātsughorāḥ savisphuliṅgā bahulāḥ sadhūmāḥ /",
  "GP12vprevk_u:1713": "anekarūpā jvalanaprakāśāḥ pradīpayantīva diśo 'khilāśca // RKV_17.11 //",
  "GP12vprevk_u:1714": "tato ravijvālasahasramāli babhūva vaktraṃ calajihvadaṃṣṭram /",
  "GP12vprevk_u:1715": "maheśvarasyādbhutarūpiṇas tadā sa dvādaśātmā prababhūva ekaḥ // RKV_17.12 //",
  "GP12vprevk_u:1716": "tataste dvādaśādityā rudravaktrādvinirgatāḥ /",
  "GP12vprevk_u:1717": "āśritya dakṣiṇāmāśāṃ nirdahanto vasuṃdharām // RKV_17.13 //",
  "GP12vprevk_u:1718": "bhaumaṃ yajjīvanaṃ kiṃcinnānāvṛkṣatṛṇālayam /",
  "GP12vprevk_u:1719": "śuṣkaṃ pūrvamanāvṛṣṭyā sakalākulabhūtalam // RKV_17.14 //",
  "GP12vprevk_u:1720": "taddīpyamānaṃ sahasā sūryais tai rudrasambhavaiḥ /",
  "GP12vprevk_u:1721": "dhūmākulamabhūtsarvaṃ praṇaṣṭagrahatārakam // RKV_17.15 //",
  "GP12vprevk_u:1722": "jajvāla sahasā dīptaṃ bhūmaṇḍalamaśeṣataḥ /",
  "GP12vprevk_u:1723": "jvālāmālākulaṃ sarvamabhūdetaccarācaram // RKV_17.16 //",
  "GP12vprevk_u:1724": "saptadvīpasamudreṣu saritsu ca sarassu ca agniratti jagatsarvamājyāhutimivādhvare // RKV_17.17 //",
  "GP12vprevk_u:1725": "viśālatejasā dīptā mahājvālāsamākulāḥ /",
  "GP12vprevk_u:1726": "dadahur vai jagatsarvamādityā rudrasambhavāḥ // RKV_17.18 //",
  "GP12vprevk_u:1727": "ādityānāṃ raśmayaśca saṃspṛṣṭā vai parasparam /",
  "GP12vprevk_u:1728": "evaṃ dadāha bhagavāṃstrailokyaṃ sacarācaram // RKV_17.19 //",
  "GP12vprevk_u:1729": "saptadvīpapramāṇastu so 'gnirbhūtvā maheśvaraḥ /",
  "GP12vprevk_u:1730": "saptadvīpasamudrāntāṃ nirdadāha vasuṃdharām // RKV_17.20 //",
  "GP12vprevk_u:1731": "sumerumandarāntāṃ ca nirdahur vasudhāṃ tadā /",
  "GP12vprevk_u:1732": "bhittvā tu saptapātālaṃ nāgalokaṃ tato 'dahat // RKV_17.21 //",
  "GP12vprevk_u:1733": "bhūmyadhaḥ saptapātālānnirdahaṃstārakaiḥ saha /",
  "GP12vprevk_u:1734": "cacārāgniḥ samantāttu nirdahanvai yudhiṣṭhira // RKV_17.22 //",
  "GP12vprevk_u:1735": "dhamyamāna ivāṅgārair loharātrir iva jvalan /",
  "GP12vprevk_u:1736": "tathā tatprājvalatsarvaṃ saṃvartāgnipradīpitam // RKV_17.23 //",
  "GP12vprevk_u:1737": "nirvṛkṣā nistṛṇā bhūmir nirnirjharasaraḥ sarit /",
  "GP12vprevk_u:1738": "viśīrṇaśailaśṛṅgaughā kūrmapṛṣṭhopamābhavat // RKV_17.24 //",
  "GP12vprevk_u:1739": "jvālāmālākulaṃ kṛtvā jagatsarvaṃ cidāmakam /",
  "GP12vprevk_u:1740": "mahārūpadharo rudro vyatiṣṭhata maheśvaraḥ // RKV_17.25 //",
  "GP12vprevk_u:1741": "samātṛgaṇabhūyiṣṭhā sayakṣoragarākṣasā /",
  "GP12vprevk_u:1742": "tato devī mahādevaṃ viveśa harilocanā // RKV_17.26 //",
  "GP12vprevk_u:1743": "nirvāṇaṃ paramāpannā śānteva śikhinaḥ śikhā /",
  "GP12vprevk_u:1744": "jagatsarvaṃ hi nirdagdhaṃ tribhirlokaiḥ sahānagha // RKV_17.27 //",
  "GP12vprevk_u:1745": "rudraprasādānmuktvā māṃ narmadāṃ cāpyayonijām /",
  "GP12vprevk_u:1746": "yugānāmayutaṃ devo mayā cādya bubhakṣaṇāt // RKV_17.28 //",
  "GP12vprevk_u:1747": "purā hyārādhitaḥ śūlī tenāhamajarāmaraḥ /",
  "GP12vprevk_u:1748": "aghamarṣaṇaghoraṃ ca vāmadevaṃ ca tryambakam // RKV_17.29 //",
  "GP12vprevk_u:1749": "ṛṣabhaṃ trisuparṇaṃ ca durgāṃ sāvitrameva ca /",
  "GP12vprevk_u:1750": "bṛhadāraṇyakaṃ caiva bṛhatsāma tathottaram // RKV_17.30 //",
  "GP12vprevk_u:1751": "raudrīṃ paramagāyatrīṃ śivopaniṣadaṃ tathā /",
  "GP12vprevk_u:1752": "yathā pratirathaṃ sūktaṃ japtvā mṛtyuṃjayaṃ tathā // RKV_17.31 //",
  "GP12vprevk_u:1753": "saritsāgaraparyantā vasudhā bhasmasātkṛtā /",
  "GP12vprevk_u:1754": "varjayitvā mahābhāgāṃ narmadāmamṛtopamām // RKV_17.32 //",
  "GP12vprevk_u:1755": "mahendro malayaḥ sahyo hemakūṭo 'tha mālyavān /",
  "GP12vprevk_u:1756": "vindhyaśca pāriyātraśca saptaite kulaparvatāḥ // RKV_17.33 //",
  "GP12vprevk_u:1757": "dvādaśādityanirdagdhāḥ śailāḥ śīrṇaśilāḥ pṛthak /",
  "GP12vprevk_u:1758": "bhasmībhūtāstu dṛśyante na naṣṭā narmadā tadā // RKV_17.34 //",
  "GP12vprevk_u:1759": "himavānhemakūṭaśca niṣadho gandhamādanaḥ /",
  "GP12vprevk_u:1760": "mālyavāṃśca giriśreṣṭho nīlaḥ śveto 'tha śṛṅgavān // RKV_17.35 //",
  "GP12vprevk_u:1761": "ete parvatarā jāno devagandharvasevitāḥ /",
  "GP12vprevk_u:1762": "yugāntāgnivinirdagdhāḥ sarve śīrṇamahāśilāḥ // RKV_17.36 //",
  "GP12vprevk_u:1763": "evaṃ mayā purā dṛṣṭo yugānte sarvasaṃkṣayaḥ /",
  "GP12vprevk_u:1764": "varjayitvā mahāpuṇyāṃ narmadāṃ nṛpasattama // RKV_17.37 //",
  "GP12vprevk_u:1765": "||",
  "GP12vprevk_u:1766": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śrīnarmadāmāhātmye dvādaśādityarūpeṇa jagatsaṃharaṇavarṇanaṃ nāma saptadaśo 'dhyāyaḥ ||",
  "GP12vprevk_u:1767": "RKV adhyāya 18",
  "GP12vprevk_u:1768": "śrīmārkaṇḍeya uvāca:",
  "GP12vprevk_u:1769": "nirdagdhe 'smiṃstato loke sūryairīśvarasambhavaiḥ /",
  "GP12vprevk_u:1770": "saptabhiścārṇavaiḥ śuṣkairdvīpaiḥ saptabhireva ca // RKV_18.1 //",
  "GP12vprevk_u:1771": "tato mukhāt tasya ghanā maholbaṇā niścerurindrāyudhatulyarūpāḥ /",
  "GP12vprevk_u:1772": "ghorāḥ payodā jagadandhakāraṃ kurvanta īśānavaraprayuktāḥ // RKV_18.2 //",
  "GP12vprevk_u:1773": "nīlotpalābhāḥ kvacidaṃjanābhā gokṣīrakundendunibhāśca kecit /",
  "GP12vprevk_u:1774": "mayūracandrākṛtayas tathā 'nye kecidvidhūmānalasaprabhāśca // RKV_18.3 //",
  "GP12vprevk_u:1775": "kecinmahāparvatakalparūpāḥ kecinmahāmīnakulopamāśca /",
  "GP12vprevk_u:1776": "kecidgajendrākṛtayaḥ surūpāḥ kecinmahākūṭanibhāḥ payodāḥ // RKV_18.4 //",
  "GP12vprevk_u:1777": "calattaraṅgormisamānarūpā mahāpurodhānanibhāśca kecit /",
  "GP12vprevk_u:1778": "sagopurāṭṭālakasaṃnikāśāḥ savidyudulkāśanimaṇḍitāntāḥ // RKV_18.5 //",
  "GP12vprevk_u:1779": "samāvṛtāṅgaḥ sa babhūva devaḥ saṃvartakonāma gaṇaḥ sa raudraḥ /",
  "GP12vprevk_u:1780": "pravarṣamāṇo jagadapramāṇamekārṇavaṃ sarvamidaṃ cakāra // RKV_18.6 //",
  "GP12vprevk_u:1781": "tato mahāmeghavivardhamānam īśānam indrāśanibhir vṛtāṅgam /",
  "GP12vprevk_u:1782": "dadarśa nāhaṃ bhayavihvalāṅgo gaṅgājalaughaiśca samāvṛtāṅgaḥ // RKV_18.7 //",
  "GP12vprevk_u:1783": "gajāḥ punaścaiva punaḥ pibanto jagat samantāt paridahyamānam /",
  "GP12vprevk_u:1784": "āpūritaṃ caiva jagat samantāt sarvaiśca tairjagmuradarśanaṃ ca te // RKV_18.8 //",
  "GP12vprevk_u:1785": "mahārṇavāḥ sapta sarāṃsi dvīpā nadyo 'tha sarvā atha bhūrbhuvaśca /",
  "GP12vprevk_u:1786": "āpūryamāṇāḥ salilaughajālair ekārṇavaṃ sarvamidaṃ babhūva // RKV_18.9 //",
  "GP12vprevk_u:1787": "na dṛśyate kiṃcidaho carācaraṃ niragnicandrārkamaye 'pi loke /",
  "GP12vprevk_u:1788": "praṇaṣṭanakṣatratamo'ndhakāre praśāntavātāstamitaikanīḍeḥ // RKV_18.10 //",
  "GP12vprevk_u:1789": "mahājalaughe 'sya viśuddhasattvā stutirmayā bhūpa kṛtā tadānīm /",
  "GP12vprevk_u:1790": "tato'hamityeva vicintayānaḥ śaraṇyam ekaṃ kva nu yāmi śāntam // RKV_18.11 //",
  "GP12vprevk_u:1791": "smarāmi devaṃ hṛdi cintayitvā prabhuṃ śaraṇyaṃ jalasaṃniviṣṭaḥ /",
  "GP12vprevk_u:1792": "namāmi devaṃ śaraṇaṃ prapadye dhyānaṃ ca tasyeti kṛtaṃ mayā ca // RKV_18.12 //",
  "GP12vprevk_u:1793": "dhyātvā tato 'haṃ salilaṃ tatāra tasya prasādādavimūḍhacetāḥ /",
  "GP12vprevk_u:1794": "glāniḥ śramaścaiva mama praṇaṣṭau devyāḥ prasādena narendraputra // RKV_18.13 //",
  "GP12vprevk_u:1795": "||",
  "GP12vprevk_u:1796": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmyavarṇanaṃ nāmāṣṭādaśo 'dhyāyaḥ ||",
  "GP12vprevk_u:1797": "RKV adhyāya 19",
  "GP12vprevk_u:1798": "śrīmārkaṇḍeya uvāca:",
  "GP12vprevk_u:1799": "tatastvekārṇave tasmin mumūrṣurahamāturaḥ /",
  "GP12vprevk_u:1800": "kākūcchvāsastaraṃstoyaṃ bāhubhyāṃ nṛpasattama // RKV_19.1 //",
  "GP12vprevk_u:1801": "śṛṇomyarṇavamadhyastho niḥśabdastimite tadā /",
  "GP12vprevk_u:1802": "ambhoravamanaupamyaṃ diśo daśa vinādinam // RKV_19.2 //",
  "GP12vprevk_u:1803": "haṃsakudendusaṃkāśāṃ hāragokṣīrapāṇḍurām /",
  "GP12vprevk_u:1804": "nānāratnavicitrāṅgīṃ svarṇaśṛṅgāṃ manoramām // RKV_19.3 //",
  "GP12vprevk_u:1805": "suraiḥ pravālakamayairlāṅguladhvajaśobhitām /",
  "GP12vprevk_u:1806": "pralambaghoṇāṃ nardantīṃ khurair arṇavagāhinīm // RKV_19.4 //",
  "GP12vprevk_u:1807": "gāṃ dadarśāhamudvigno māmevābhimukhīṃ sthitām /",
  "GP12vprevk_u:1808": "kiṃkiṇījālamuktābhiḥ svarṇaghaṇṭāsamāvṛtām // RKV_19.5 //",
  "GP12vprevk_u:1809": "tasyāścaraṇavikṣepaiḥ sarvamekārṇavaṃ jalam /",
  "GP12vprevk_u:1810": "vikṣiptaphenapuñjaughairnṛtyantīva samaṃ tataḥ // RKV_19.6 //",
  "GP12vprevk_u:1811": "rarāsa salilotkṣepaiḥ kṣobhayantī mahārṇavam /",
  "GP12vprevk_u:1812": "sā māmāha mahābhāga ślakṣṇagambhīrayā girā // RKV_19.7 //",
  "GP12vprevk_u:1813": "mā bhaiṣīr vatsa vatseti mṛtyustava na vidyate /",
  "GP12vprevk_u:1814": "mahādevaprasādena na mṛtyus te mamāpi ca // RKV_19.8 //",
  "GP12vprevk_u:1815": "mamāśrayasva lāṅgūlaṃ tvāmatastārayāmyaham /",
  "GP12vprevk_u:1816": "ghorād asmād bhayād vipra yāvat saṃplavate jagat // RKV_19.9 //",
  "GP12vprevk_u:1817": "kṣuttṛṣāpratighātārthaṃ stanau me tvaṃ pibasva ha /",
  "GP12vprevk_u:1818": "payo 'mṛtāśrayaṃ divyaṃ tatpītvā nirvṛto bhava // RKV_19.10 //",
  "GP12vprevk_u:1819": "tasyāstadvacanaṃ śrutvā harṣātpīto mayā stanaḥ /",
  "GP12vprevk_u:1820": "na kṣuttṛṣā pītamātre stane mahyaṃ tadābhavat // RKV_19.11 //",
  "GP12vprevk_u:1821": "divyaṃ prāṇabalaṃ jajñe samudraplavanakṣamam /",
  "GP12vprevk_u:1822": "tatastāṃ pratyuvācedaṃ kā tvamekārṇavīkṛte // RKV_19.12 //",
  "GP12vprevk_u:1823": "bhramase brūhi tattvena vismayo me mahānhṛdi /",
  "GP12vprevk_u:1824": "bhramato 'tra mamārtasya mumūrṣoḥ prahatasya // RKV_19.13 //",
  "GP12vprevk_u:1825": "tvaṃ hi me śaraṇaṃ jātā bhāgyaśeṣeṇa suvrate // RKV_19.14 //",
  "GP12vprevk_u:1826": "gauruvāca:",
  "GP12vprevk_u:1827": "kimahaṃ vismṛtā tubhyaṃ viśvarūpā maheśvarī /",
  "GP12vprevk_u:1828": "narmadā dharmadā nḥṇāṃ svargaśarmabalapradā // RKV_19.15 //",
  "GP12vprevk_u:1829": "dṛṣṭvā tvāṃ sīdamānaṃ tu rudreṇāhaṃ visarjitā /",
  "GP12vprevk_u:1830": "taṃ dvijaṃ tārayasvārye mā prāṇāṃstyajatāṃ jale // RKV_19.16 //",
  "GP12vprevk_u:1831": "gorūpeṇa vibhorvākyāttvatsakāśamihāgatā /",
  "GP12vprevk_u:1832": "mā mṛṣāvacanaḥ śambhurbhavediti ca satvarā // RKV_19.17 //",
  "GP12vprevk_u:1833": "evamuktastayāhaṃ tu indrāyudhanibhaṃ śubham /",
  "GP12vprevk_u:1834": "lāṅgūlamavyayaṃ jñātvā bhujābhyām avalambitaḥ // RKV_19.18 //",
  "GP12vprevk_u:1835": "tato 'taraṃ taṃ jaladhiṃ lāṅgūladhvajamāśritaḥ /",
  "GP12vprevk_u:1836": "asau devo mahādeva iti māṃ pratyabhāṣata // RKV_19.19 //",
  "GP12vprevk_u:1837": "tato yugasahasrāntam ahaṃ kālaṃ tayā saha /",
  "GP12vprevk_u:1838": "vyacaraṃ vai tamobhūte sarvataḥ salilāvṛte // RKV_19.20 //",
  "GP12vprevk_u:1839": "mahārṇave tatas tasmin bhramangoḥ pucchamāśritaḥ /",
  "GP12vprevk_u:1840": "nirvāte cāndhakāre ca nirāloke nirāmaye // RKV_19.21 //",
  "GP12vprevk_u:1841": "akasmāt salile tasminnatasīpuṣpasannibham /",
  "GP12vprevk_u:1842": "vibhinnāṃjanasaṅkāśamākāśamiva nirmalam // RKV_19.22 //",
  "GP12vprevk_u:1843": "nīlotpaladalaśyāmaṃ pītavāsasamavyayam /",
  "GP12vprevk_u:1844": "kirīṭenārkavarṇena vidyudvidyotakāriṇā // RKV_19.23 //",
  "GP12vprevk_u:1845": "bhrājamānena śirasā khamivātyantarūpiṇam /",
  "GP12vprevk_u:1846": "kuṇḍaloddhaṣṭagallaṃ tu hāroddyotitavakṣasam // RKV_19.24 //",
  "GP12vprevk_u:1847": "jāmbūnadamayair divyair bhūṣaṇair upaśobhitam /",
  "GP12vprevk_u:1848": "nāgopadhānaśayanaṃ sahasrādityavarcasam // RKV_19.25 //",
  "GP12vprevk_u:1849": "anekabāhūrudharaṃ naikavaktraṃ manoramam /",
  "GP12vprevk_u:1850": "suptamekārṇave vīraṃ sahasrākṣaśirodharam // RKV_19.26 //",
  "GP12vprevk_u:1851": "jaṭājūṭena mahatā sphuradvidyutsamārciṣā /",
  "GP12vprevk_u:1852": "ekārṇavaṃ jagatsarvaṃ vyāpya devaṃ vyavasthitam // RKV_19.27 //",
  "GP12vprevk_u:1853": "grasitvā śaṅkaraḥ sarvaṃ sadevāsuramānavam /",
  "GP12vprevk_u:1854": "prapaśyāmyahamīśānaṃ suptamekārṇave prabhum // RKV_19.28 //",
  "GP12vprevk_u:1855": "sarvavyāpinamavyaktamanantaṃ viśvatomukham /",
  "GP12vprevk_u:1856": "tasya pādatalābhyāśe svarṇakeyūramaṇḍitām // RKV_19.29 //",
  "GP12vprevk_u:1857": "viśvarūpāṃ mahābhāgāṃ viśvamāyāvadhāriṇīm /",
  "GP12vprevk_u:1858": "śrīmayīṃ hrīmayīṃ devīṃ dhīmayīṃ vāṅmayīṃ śivām // RKV_19.30 //",
  "GP12vprevk_u:1859": "siddhiṃ kīrtiṃ ratiṃ brāhmīṃ kālarātrimayonijām /",
  "GP12vprevk_u:1860": "tām evāhaṃ tadātyantamīśvarāntikamāsthitām // RKV_19.31 //",
  "GP12vprevk_u:1861": "adrākṣaṃ candravadanāṃ dhṛtiṃ sarveśvarīmumām // RKV_19.32 //",
  "GP12vprevk_u:1862": "śāntaṃ prasuptaṃ navahemavarṇamumāsahāyaṃ bhagavantamīśam /",
  "GP12vprevk_u:1863": "tamovṛtaṃ puṇyatamaṃ vīraṣṭhaṃ pradakṣiṇīkṛtya namaskaromi // RKV_19.33 //",
  "GP12vprevk_u:1864": "tataḥ prasuptaḥ sahasā vibuddho rātrikṣaye devavaraḥ svabhāvāt /",
  "GP12vprevk_u:1865": "vikṣobhayan bāhubhir arṇavāmbho jagatpraṇaṣṭaṃ salile vimṛśya // RKV_19.34 //",
  "GP12vprevk_u:1866": "kiṃ kāryamityeva vicintayitvā vārāharūpo 'bhavadadbhutāṅgaḥ /",
  "GP12vprevk_u:1867": "mahāghanāmbhodharatulyavarcāḥ pralambamālāmbaraniṣkamālī // RKV_19.35 //",
  "GP12vprevk_u:1868": "saśaṅkhacakrāsidharaḥ kirīṭī savedavedāṅgamayo mahātmā /",
  "GP12vprevk_u:1869": "trailokyanirmāṇakaraḥ purāṇo devatrayīrūpadharaśca kārye // RKV_19.36 //",
  "GP12vprevk_u:1870": "sa eva rudraḥ sa jagajjahāra sṛṣṭyarthamīśaḥ prapitāmaho 'bhūt /",
  "GP12vprevk_u:1871": "saṃrakṣaṇārthaṃ jagataḥ sa eva hariḥ sucakrāsigadābjapāṇiḥ // RKV_19.37 //",
  "GP12vprevk_u:1872": "teṣāṃ vibhāgo na hi kartumarho mahātmanām ekaśarīrabhājām /",
  "GP12vprevk_u:1873": "mīmāṃsāhetvarthaviśeṣatarkair yasteṣu kuryāt pravibhedam ajñaḥ // RKV_19.38 //",
  "GP12vprevk_u:1874": "sa yāti ghoraṃ narakaṃ krameṇa vibhāgakṛddveṣamatirdurātmā /",
  "GP12vprevk_u:1875": "yā yasya bhaktiḥ sa tayaiva nūnaṃ dehaṃ tyajan svaṃ hyamṛtatvameti // RKV_19.39 //",
  "GP12vprevk_u:1876": "saṃmohayan mūrtibhir atra lokaṃ sraṣṭā ca goptā kṣayakṛtsa devaḥ /",
  "GP12vprevk_u:1877": "tasmān na mohātmakamāviśeta dveṣaṃ na kuryāt pravibhinnamūrtiḥ // RKV_19.40 //",
  "GP12vprevk_u:1878": "vārāhamīśānavaro 'pyato 'sau rūpaṃ samāsthāya jagadvidhātā /",
  "GP12vprevk_u:1879": "naṣṭe triloke 'rṇavatoyamagne vimārgitoyaughamaye 'ntarātmā // RKV_19.41 //",
  "GP12vprevk_u:1880": "bhittvārṇavaṃ toyamathāntarasthaṃ viveśa pātālatalaṃ kṣaṇena /",
  "GP12vprevk_u:1881": "jale nimagnāṃ dharaṇīṃ samastāṃ samaspṛśatpaṅkajapatranetrām // RKV_19.42 //",
  "GP12vprevk_u:1882": "viśīrṇaśailopalaśṛṅgakūṭāṃ vasuṃdharāṃ tāṃ pralaye pralīnām /",
  "GP12vprevk_u:1883": "daṃṣṭraikayā viṣṇuratulyasāhasaḥ samuddadhāra svayameva devaḥ // RKV_19.43 //",
  "GP12vprevk_u:1884": "sā tasya daṃṣṭrāgravilambitāṅgī kailāsaśṛṅgāgragateva jyotsnā /",
  "GP12vprevk_u:1885": "vibhrājate sāpyasamānamūrtiḥ śaśāṅkaśṛṅge ca taḍidvilagnā // RKV_19.44 //",
  "GP12vprevk_u:1886": "tāmujjahārārṇavatoyamagnāṃ karī nimagnāmiva hastinīṃ haṭhāt /",
  "GP12vprevk_u:1887": "nāvaṃ viśīrṇāmiva toyamadhyād udīrṇasattvo 'nupamaprabhāvaḥ // RKV_19.45 //",
  "GP12vprevk_u:1888": "sa tāṃ samuttārya mahājalaughāt samudramāryo vyabhajatsamastam /",
  "GP12vprevk_u:1889": "mahārṇaveṣveva mahārṇavāmbho nikṣepayāmāsa punarnadīṣu // RKV_19.46 //",
  "GP12vprevk_u:1890": "śīrṇāṃśca śailānsa cakāra bhūyo dvīpānsamastāṃśca tathārṇavāṃśca /",
  "GP12vprevk_u:1891": "śailopalairye vicitāḥ samantācchiloccayāṃstānsa cakāra kalpe // RKV_19.47 //",
  "GP12vprevk_u:1892": "anekarūpaṃ pravibhajya dehaṃ cakāra devendragaṇānsamastān /",
  "GP12vprevk_u:1893": "mukhācca vahnirmanasaśca candraścakṣośca sūryaḥ sahasā babhūva // RKV_19.48 //",
  "GP12vprevk_u:1894": "jajñe 'tha tasyeśvarayogamūrteḥ pradhyāyamānasya surendrasaṅghaḥ /",
  "GP12vprevk_u:1895": "vedāśca yajñāśca tathaiva varṇās tathā hi sarvauṣadhayo rasāśca // RKV_19.49 //",
  "GP12vprevk_u:1896": "jagatsamastaṃ manasā babhūva yatsthāvaraṃ kiṃcidihāṇḍajaṃ vā /",
  "GP12vprevk_u:1897": "jarāyujaṃ svedajam udbhijjaṃ vā yat kiṃcid ā kīṭapipīlakādyam // RKV_19.50 //",
  "GP12vprevk_u:1898": "tato vijajñe manasā kṣaṇena anekarūpāḥ sahasā maheśā /",
  "GP12vprevk_u:1899": "cakāra yanmūrtibhir avyayātmā aṣṭābhir āviśya punaḥ sa tatra // RKV_19.51 //",
  "GP12vprevk_u:1900": "līlāṃ cakārātha samṛddhatejā ato 'tra me paśyata eva viprāḥ /",
  "GP12vprevk_u:1901": "teṣāṃ mayā darśanameva sarvaṃ yāvanmuhūrtātsamakāri bhūpa // RKV_19.52 //",
  "GP12vprevk_u:1902": "kṛtvā tvaśeṣaṃ kila līlayaiva sa devadevo jagatāṃ vidhātā /",
  "GP12vprevk_u:1903": "sarvatradṛksarvaga eva devo jagāma cādarśanamādikartā // RKV_19.53 //",
  "GP12vprevk_u:1904": "yattanmuhūrtādiha nāmarūpaṃ tāvat prapaśyāmi jagattathaiva /",
  "GP12vprevk_u:1905": "dvīpaiḥ samudrair abhisaṃvṛtaṃ hi nakṣatratārādivimānakīrṇam // RKV_19.54 //",
  "GP12vprevk_u:1906": "viyatpayodagrahacakracitraṃ nānāvidhaiḥ prāṇigaṇair vṛtaṃ ca /",
  "GP12vprevk_u:1907": "tāṃ vai na paśyāmi mahānubhāvāṃ gorūpiṇīṃ sarvasureśvarīṃ ca // RKV_19.55 //",
  "GP12vprevk_u:1908": "kva sāṃprataṃ seti vicintya rājanvibhrāntacittastvabhavaṃ tadaiva /",
  "GP12vprevk_u:1909": "diśo vibhāgānavalokayān ṛte punastāṃ kathamīśvarāṅgīm // RKV_19.56 //",
  "GP12vprevk_u:1910": "paśyāmi tāmatra punaśca śubhrāṃ mahābhranīlāṃ śuciśubhratoyām /",
  "GP12vprevk_u:1911": "vṛkṣairanekairupaśobhitāṅgīṃ gajaisturaṅgairvihagairvṛtāṃ ca // RKV_19.57 //",
  "GP12vprevk_u:1912": "yathā purātīramupetya devyāḥ samāsthitaścāpyamarakaṇṭake tu /",
  "GP12vprevk_u:1913": "tathaiva paśyāmi sukhopaviṣṭa ātmānam avyagramavāptasaukhyam // RKV_19.58 //",
  "GP12vprevk_u:1914": "tathaiva puṇyā malatoyavāhāṃ dṛṣṭvā punaḥ kalpaparikṣaye 'pi /",
  "GP12vprevk_u:1915": "ambām ivāryām anukampamānām akṣīṇatoyāṃ virujāṃ viśokaḥ // RKV_19.59 //",
  "GP12vprevk_u:1916": "evaṃ mahatpuṇyatamaṃ ca kalpaṃ paṭhanti śṛṇvanti ca ye dvijendrāḥ /",
  "GP12vprevk_u:1917": "mahāvarāhasya maheśvarasya dine dine te vimalā bhavanti // RKV_19.60 //",
  "GP12vprevk_u:1918": "aśubhaśatasahasraṃ te vidhūya prapannāstridivamamarajuṣṭaṃ siddhagandharvayuktam /",
  "GP12vprevk_u:1919": "vimalaśaśinibhābhiḥ sarva evāpsarobhiḥ saha vividhavilāsaiḥ svargasaukhyaṃ labhante // RKV_19.61 //",
  "GP12vprevk_u:1920": "||",
  "GP12vprevk_u:1921": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śrīnarmadāmāhātmye vārāhakalpavṛttāntavarṇanaṃ nāmaikonaviṃśo 'dhyāyaḥ ||",
  "GP12vprevk_u:1922": "RKV adhyāya 20",
  "GP12vprevk_u:1923": "yudhiṣṭhira uvāca:",
  "GP12vprevk_u:1924": "śrutā me vividhā dharmāḥ saṃhārāstvatprasādataḥ /",
  "GP12vprevk_u:1925": "kṛtā devena sarveṇa ye ca dṛṣṭāstvayānagha // RKV_20.1 //",
  "GP12vprevk_u:1926": "sāmprataṃ śrotumicchāmi prabhāvaṃ śārṅgadhanvanaḥ /",
  "GP12vprevk_u:1927": "tvayānubhūtaṃ viprendra tanme tvaṃ vaktumarhasi // RKV_20.2 //",
  "GP12vprevk_u:1928": "śrīmārkaṇḍeya uvāca:",
  "GP12vprevk_u:1929": "ataḥ paraṃ pravakṣyāmi prajāsaṃhāralakṣaṇam /",
  "GP12vprevk_u:1930": "yaccihnaṃ dṛśyate tatra yathā kalpo vidhīyate // RKV_20.3 //",
  "GP12vprevk_u:1931": "ulkāpātāḥ sanirghātā bhūmikampastathaiva ca /",
  "GP12vprevk_u:1932": "patate pāṃśuvarṣaṃ ca nirghoṣaścaiva dāruṇaḥ // RKV_20.4 //",
  "GP12vprevk_u:1933": "yakṣakinnaragandharvāḥ piśācoragarākṣasāḥ /",
  "GP12vprevk_u:1934": "sarve te pralayaṃ yānti yugānte samupasthite // RKV_20.5 //",
  "GP12vprevk_u:1935": "parvatāḥ sāgarā nadyaḥ sarāṃsi vividhāni ca /",
  "GP12vprevk_u:1936": "vṛkṣāḥ śeṣaṃ samāyānti vallījātaṃ tṛṇāni ca // RKV_20.6 //",
  "GP12vprevk_u:1937": "evaṃ hi vyākulībhūte sarvauṣadhijalojjhite /",
  "GP12vprevk_u:1938": "kāṣṭhabhūte tu saṃjāte trailokye sacarācare // RKV_20.7 //",
  "GP12vprevk_u:1939": "yāvatpaśyāmi madhyāhne snānakāla upasthite /",
  "GP12vprevk_u:1940": "trailokyaṃ jvalanākāraṃ durnirīkṣaṃ durāsadam // RKV_20.8 //",
  "GP12vprevk_u:1941": "dvau sūryau pūrvatastāta paścimottarayostathā /",
  "GP12vprevk_u:1942": "tathaiva dakṣiṇe dvau ca sūryau dṛṣṭau pratāpinau // RKV_20.9 //",
  "GP12vprevk_u:1943": "dvau sūryau nāgalokasthau madhye dvau gaganasya ca /",
  "GP12vprevk_u:1944": "ityete dvādaśādityāstapante sarvato diśam // RKV_20.10 //",
  "GP12vprevk_u:1945": "pṛthivīmadahansarvāṃ saśailavanakānanām /",
  "GP12vprevk_u:1946": "nādagdhaṃ dṛśyate kiṃcidṛte revāṃ ca māṃ tathā // RKV_20.11 //",
  "GP12vprevk_u:1947": "pṛthivyāṃ dahyamānāyāṃ havirgandhaśca jāyate /",
  "GP12vprevk_u:1948": "tato me śuṣyate gātraṃ tṛṣāpyevaṃ durāsadā // RKV_20.12 //",
  "GP12vprevk_u:1949": "na hi vindāmi pānīyaṃ śoṣitaṃ ca divākaraiḥ /",
  "GP12vprevk_u:1950": "yāvatkamaṇḍaluṃ vīkṣe śuṣkaṃ tatrāpi tajjalam // RKV_20.13 //",
  "GP12vprevk_u:1951": "tato 'haṃ śokasaṃtapto viśeṣātkṣuttṛṣārditaḥ /",
  "GP12vprevk_u:1952": "utpapāta kṣiterūrdhvaṃ paśyamāno divaṃ prati // RKV_20.14 //",
  "GP12vprevk_u:1953": "tāvatpaśyāmi gagane gṛhaṃ śṛṅgārabhūṣitam /",
  "GP12vprevk_u:1954": "tatastajjñātukāmo 'haṃ prasthito rājasattama // RKV_20.15 //",
  "GP12vprevk_u:1955": "prākāreṇa vicitreṇa kapāṭārgalabhūṣitam /",
  "GP12vprevk_u:1956": "vicitraśikharopetaṃ dvāradeśamupāgataḥ // RKV_20.16 //",
  "GP12vprevk_u:1957": "ṣaḍaśītisahasrāṇi yojanānāṃ samucchraye /",
  "GP12vprevk_u:1958": "tadardhaṃ tu pṛthaktvena kāñcanaṃ ratnabhūṣitam // RKV_20.17 //",
  "GP12vprevk_u:1959": "tatra madhye parāṃ śayyāṃ paśyāmi nṛpasattama /",
  "GP12vprevk_u:1960": "śayyopari śayānaṃ tu puruṣaṃ divyamūrdhajam // RKV_20.18 //",
  "GP12vprevk_u:1961": "vikuñcitāgrakeśāntaṃ samastaṃ yojanāyatam /",
  "GP12vprevk_u:1962": "mukuṭena vicitreṇa dīptikāntena śobhitam // RKV_20.19 //",
  "GP12vprevk_u:1963": "śyāmaṃ kamalapatrābhaṃ suprabhaṃ ca sunāsikam /",
  "GP12vprevk_u:1964": "siṃhāsyamāyatabhujaṃ gallaśmaśruvarāṅkitam // RKV_20.20 //",
  "GP12vprevk_u:1965": "trivalībhaṅgasubhagaṃ karṇakuṇḍalabhūṣitam /",
  "GP12vprevk_u:1966": "viśālābhaṃ supīnāṅgaṃ pārśvasvāvartabhūṣitam // RKV_20.21 //",
  "GP12vprevk_u:1967": "śobhitaṃ kaṭibhāgena vibhaktaṃ jānujaṅghayoḥ /",
  "GP12vprevk_u:1968": "padmāṅkitatalaṃ devam ātāmrasunakhāṅgulim // RKV_20.22 //",
  "GP12vprevk_u:1969": "meghanādasugambhīraṃ sarvāvayavasundaram /",
  "GP12vprevk_u:1970": "śayyāmadhyagataṃ devamapaśyaṃ puruṣottamam // RKV_20.23 //",
  "GP12vprevk_u:1971": "śaṅkhacakragadāpāṇiṃ śayānaṃ dakṣiṇena tu /",
  "GP12vprevk_u:1972": "akṣasūtrodyatakaraṃ sūryāyutasamaprabham // RKV_20.24 //",
  "GP12vprevk_u:1973": "taṃ dṛṣṭvā bhaktimāndevaṃ stotukāmo vyavasthitaḥ /",
  "GP12vprevk_u:1974": "jayeśa jaya vāgīśa jaya divyāṅgabhūṣaṇa // RKV_20.25 //",
  "GP12vprevk_u:1975": "jaya devapate śrīmansākṣādbrahma sanātana /",
  "GP12vprevk_u:1976": "tava lokāḥ śarīrasthāstvaṃ gatiḥ parameśvara // RKV_20.26 //",
  "GP12vprevk_u:1977": "tvadādhārā hi deveśa sarve lokā vyavasthitāḥ /",
  "GP12vprevk_u:1978": "tvaṃ śreṣṭhaḥ sarvasattvānāṃ tvaṃ kartā dharaṇīdharaḥ // RKV_20.27 //",
  "GP12vprevk_u:1979": "tvaṃ hautram agnihotrāṇāṃ sūtramantrastvameva ca /",
  "GP12vprevk_u:1980": "gokarṇaṃ bhadrakarṇaṃ ca tvaṃ ca māheśvaraṃ padam // RKV_20.28 //",
  "GP12vprevk_u:1981": "tvaṃ kīrtiḥ sarvakīrtīnāṃ dainyapāpapraṇāśinī /",
  "GP12vprevk_u:1982": "tvaṃ naimiṣaṃ kurukṣetraṃ tvaṃ ca viṣṇupadaṃ param // RKV_20.29 //",
  "GP12vprevk_u:1983": "tvayā tu līlayā deva padākrāntā ca medinī /",
  "GP12vprevk_u:1984": "tvayā baddho balirdeva tvayendrasya padaṃ kṛtam // RKV_20.30 //",
  "GP12vprevk_u:1985": "tvaṃ kalirdvāparaṃ deva tretā kṛtayugaṃ tathā /",
  "GP12vprevk_u:1986": "pralambadamanaśca tvaṃ sraṣṭā tvaṃ ca vināśakṛt // RKV_20.31 //",
  "GP12vprevk_u:1987": "tvayā vai dhāryate lokāstvaṃ kālaḥ sarvasaṃkṣayaḥ /",
  "GP12vprevk_u:1988": "tvayā hi deva sṛṣṭāstāḥ sarvā vai devayonayaḥ // RKV_20.32 //",
  "GP12vprevk_u:1989": "tvaṃ panthāḥ sarvalokānāṃ tvaṃ ca mokṣaḥ parā gatiḥ /",
  "GP12vprevk_u:1990": "brahmā tvadudbhavo devo rajorūpaḥ sanātanaḥ /",
  "GP12vprevk_u:1991": "rudraḥ krodhodbhavo 'pyevaṃ tvaṃ ca sattve vyavasthitaḥ // RKV_20.33 //",
  "GP12vprevk_u:1992": "etaccarācaraṃ deva krīḍanārthaṃ tvayā kṛtam /",
  "GP12vprevk_u:1993": "evaṃ saṃtaptadehena stuto devo mayā prabhuḥ // RKV_20.34 //",
  "GP12vprevk_u:1994": "bhaktyā paramayā rājansarvabhūtapatiḥ prabhuḥ /",
  "GP12vprevk_u:1995": "stuvanvai tatra paśyāmi vāripūrṇāṃstato ghaṭān // RKV_20.35 //",
  "GP12vprevk_u:1996": "tato mayā vismṛtā yā tṛṣā sā vardhitā punaḥ /",
  "GP12vprevk_u:1997": "upāsarpaṃ tatastasya pārśvaṃ vai puruṣasya hi // RKV_20.36 //",
  "GP12vprevk_u:1998": "pānīyaṃ pātukāmena cintitaṃ ca mayā punaḥ /",
  "GP12vprevk_u:1999": "nāpaśyata hi māṃ caiṣa supto 'pi na ca budhyate // RKV_20.37 //",
  "GP12vprevk_u:2000": "yastu pāpena saṃmūḍhaḥ sukhaṃ suptaṃ prabodhayet /",
  "GP12vprevk_u:2001": "jāyate tasya pāpasya brahmahatyāphalaṃ mahat // RKV_20.38 //",
  "GP12vprevk_u:2002": "evaṃ saṃcintyamāne tu dvitīyo hyāgataḥ pumān /",
  "GP12vprevk_u:2003": "nekṣate jalpate kiṃcidvāmaskandhe mṛgājinī // RKV_20.39 //",
  "GP12vprevk_u:2004": "jaṭī kamaṇḍaludharo daṇḍī mekhalayā vṛtaḥ /",
  "GP12vprevk_u:2005": "bhasmonmṛditasarvāṅgo mahātejāstrilocanaḥ // RKV_20.40 //",
  "GP12vprevk_u:2006": "yāvat taṃ stotukāmo 'ham apaśyaṃ svacchacakṣuṣā /",
  "GP12vprevk_u:2007": "tāvat sarvāṅgasambhūtyāmahatyā rūpasampadā // RKV_20.41 //",
  "GP12vprevk_u:2008": "apaśyaṃ saṃvṛtāṃ nārīṃ sarvābharaṇabhūṣitām /",
  "GP12vprevk_u:2009": "dṛṣṭvā tāṃ patito bhūmau jayasveti bruvaṃstataḥ // RKV_20.42 //",
  "GP12vprevk_u:2010": "jaya rudrāṅgasambhūte jayavāhini sanātani /",
  "GP12vprevk_u:2011": "jaya kaumāri māhendri vaiṣṇavī vāruṇī tathā // RKV_20.43 //",
  "GP12vprevk_u:2012": "jaya kauberi sāvitri jaya dhātri varānane /",
  "GP12vprevk_u:2013": "tṛṣṇayā taptade hasya rakṣāṃ kuru carācare // RKV_20.44 //",
  "GP12vprevk_u:2014": "śrīdevyuvāca:",
  "GP12vprevk_u:2015": "prasannā vipraśārdūla tava vākyaiḥ suśobhanaiḥ /",
  "GP12vprevk_u:2016": "vartate mānase yatte mayā jñātaṃ dvijottama // RKV_20.45 //",
  "GP12vprevk_u:2017": "śṛṇu vipra mamāpyasti vratametatsudāruṇam /",
  "GP12vprevk_u:2018": "strīlaghutvānmayārabdhaṃ duṣkaraṃ mandamedhayā // RKV_20.46 //",
  "GP12vprevk_u:2019": "yadi bhāvī ca me putro dharmiṣṭho lokaviśrutaḥ /",
  "GP12vprevk_u:2020": "viprasya tu stanaṃ dattvā paścāddāsyāmi bālake // RKV_20.47 //",
  "GP12vprevk_u:2021": "sa me putraḥ samutpanno yathokto me mahāmune /",
  "GP12vprevk_u:2022": "stanaṃ piba tvaṃ viprendra yadi jīvitumicchasi // RKV_20.48 //",
  "GP12vprevk_u:2023": "śrīmārkaṇḍeya uvāca:",
  "GP12vprevk_u:2024": "akāryametadviprāṇāṃ yastvimaṃ pibate stanam /",
  "GP12vprevk_u:2025": "punaścaivopanayanaṃ vratasiddhiṃ na gacchati // RKV_20.49 //",
  "GP12vprevk_u:2026": "brāhmaṇatvaṃ tribhirlokairdurlabhaṃ padmalocane /",
  "GP12vprevk_u:2027": "saṃskāraiḥ saṃskṛto vipro yaiśca jāyeta tacchṛṇu // RKV_20.50 //",
  "GP12vprevk_u:2028": "prathamaṃ caiva nārīṣu saṃskārair bījavāpatam /",
  "GP12vprevk_u:2029": "bījaprakṣepaṇādeva bījakṣepaḥ sa ucyate // RKV_20.51 //",
  "GP12vprevk_u:2030": "tadante ca mahābhāge garbhādhānaṃ dvitīyakam /",
  "GP12vprevk_u:2031": "puṃsavanaṃ tṛtīyaṃ tu sīmantaṃ ca caturthakam // RKV_20.52 //",
  "GP12vprevk_u:2032": "pañcamaṃ jātakarma syānnāma vai ṣaṣṭhamucyate /",
  "GP12vprevk_u:2033": "niṣkrāmaḥ saptamaścaiva hyannaprāśanamaṣṭamam // RKV_20.53 //",
  "GP12vprevk_u:2034": "navamaṃ vai cūḍakarma daśamaṃ mauñjibandhanam /",
  "GP12vprevk_u:2035": "aiṣikaṃ dārvikaṃ caiva saumikaṃ bhaumikaṃ tathā // RKV_20.54 //",
  "GP12vprevk_u:2036": "patnīsaṃyojanaṃ cānyaddaivakarma tataḥ param /",
  "GP12vprevk_u:2037": "mānuṣyaṃ pitṛkarma syāddaśamāṣṭāsu śobhane // RKV_20.55 //",
  "GP12vprevk_u:2038": "bhūtaṃ bhavyaṃ tatheṣṭaṃ ca pārvaṇaṃ ca tataḥ param // RKV_20.56 //",
  "GP12vprevk_u:2039": "śrāddhaṃ śrāvaṇyāmāgrayaṇaṃ ca caitrāśvayujyāṃ daśapaurṇamāsyām /",
  "GP12vprevk_u:2040": "nirūḍhapaśusavanasautrāmaṇyagniṣṭomātyagniṣṭomāḥ // RKV_20.57 //",
  "GP12vprevk_u:2041": "ṣoḍaṣīvājapeyātirātrāptoryāmodaśavājapeyāḥ /",
  "GP12vprevk_u:2042": "sarvabhūteṣu kṣāntiranasūyā śaucamaṅgalam akārpaṇyam aspṛheti // RKV_20.58 //",
  "GP12vprevk_u:2043": "ebhir aṣṭacatvāriṃśadbhiḥ saṃskāraiḥ saṃkṛto brāhmaṇo bhavati // RKV_20.59 //",
  "GP12vprevk_u:2044": "evaṃ jñātvā mahābhāge na tu māṃ pātumarhasi /",
  "GP12vprevk_u:2045": "śiśupeyaṃ stanaṃ bhadre kathaṃ vai madvidhaḥ pibet // RKV_20.60 //",
  "GP12vprevk_u:2046": "mamaitadvacanaṃ śrutvā nārī vacanamabravīt // RKV_20.61 //",
  "GP12vprevk_u:2047": "yadi tvaṃ na pibeḥ stanyaṃ payo bālo mariṣyati /",
  "GP12vprevk_u:2048": "śrūyate triṣu lokeṣu vedeṣu ca smṛtiṣvapi /",
  "GP12vprevk_u:2049": "mucyate sarvapāpebhyo bhrūṇahatyā na muñcati // RKV_20.62 //",
  "GP12vprevk_u:2050": "bhavitrī tava hatyā ca mahābhāgavataḥ punaḥ /",
  "GP12vprevk_u:2051": "janmāni ca śatānyaṣṭau kliśyate bhrūṇahatyayā // RKV_20.63 //",
  "GP12vprevk_u:2052": "mṛtaḥ śunatvaṃ cāpnoti varṣāṇāṃ tu śatatrayam /",
  "GP12vprevk_u:2053": "tatastasya kṣaye jāte kākayoniṃ vrajetpunaḥ // RKV_20.64 //",
  "GP12vprevk_u:2054": "tatrāpi ca śatānyaṣṭau kliśyate pāpakarmaṇi /",
  "GP12vprevk_u:2055": "varāho daśa janmāni tadante jāyate kṛmiḥ // RKV_20.65 //",
  "GP12vprevk_u:2056": "tataścārohiṇīṃ prāpya gogajāśvanṛjanmabhāk /",
  "GP12vprevk_u:2057": "śrūyate śrutiśāstreṣu vedeṣu ca paraṃtapa // RKV_20.66 //",
  "GP12vprevk_u:2058": "sarvapāpādhikaṃ pāpaṃ bālahatyā dvijottama /",
  "GP12vprevk_u:2059": "bālahatyāyuto vipraḥ pacyate narake dhruvam // RKV_20.67 //",
  "GP12vprevk_u:2060": "varṣāṇi ca śatānyaṣṭau prāpnoti yamayātanām /",
  "GP12vprevk_u:2061": "tasmādalpataro doṣaḥ pibato me stanaṃ tava // RKV_20.68 //",
  "GP12vprevk_u:2062": "tathaivāpibataḥ pāpaṃ jāyate bahuvarṣikam /",
  "GP12vprevk_u:2063": "kṣudhātṛṣāvirāmaste puṇyaṃ ca pibataḥ stanam // RKV_20.69 //",
  "GP12vprevk_u:2064": "ato na cetaḥ saṃdigdhaṃ kartavyamiha karhicit /",
  "GP12vprevk_u:2065": "ehi vipra yathākāmaṃ bālārthe piba me stanam // RKV_20.70 //",
  "GP12vprevk_u:2066": "tato 'haṃ vacanaṃ śrutvā stanaṃ pātuṃ samudyataḥ /",
  "GP12vprevk_u:2067": "na ca tṛptiṃ vijānāmi pibataḥ stanamuttamam // RKV_20.71 //",
  "GP12vprevk_u:2068": "triṃśadvarṣasahasrāṇi bhārataivaṃ śatāni ca /",
  "GP12vprevk_u:2069": "tataḥ prabuddhotsaṅge 'haṃ māyānidrāvimohitaḥ // RKV_20.72 //",
  "GP12vprevk_u:2070": "nidrāvigatamoho 'haṃ yāvatpaśyāmi pāṇḍava /",
  "GP12vprevk_u:2071": "tāvatsuptaṃ na paśyāmi na ca taṃ bālakaṃ vibho // RKV_20.73 //",
  "GP12vprevk_u:2072": "caturastāṃśca vai kumbhān paśyāmi tatra bhārata /",
  "GP12vprevk_u:2073": "na ca paśyāmi tāṃ devīṃ gatā vai kutracicca te // RKV_20.74 //",
  "GP12vprevk_u:2074": "evaṃ vimṛśyamānasya cintayānasya tiṣṭhataḥ /",
  "GP12vprevk_u:2075": "īṣaddhasitayā vācā devī vacanamabravīt // RKV_20.75 //",
  "GP12vprevk_u:2076": "śrīdevyuvāca:",
  "GP12vprevk_u:2077": "kṛṣṇaḥ sa puruṣaḥ supto dvitīyo 'pyāgato haraḥ /",
  "GP12vprevk_u:2078": "ye catvāraśca te kumbhāḥ samudrāste dvijottama // RKV_20.76 //",
  "GP12vprevk_u:2079": "yaśca bālastvayā dṛṣṭo brāhmā lokapitāmahaḥ /",
  "GP12vprevk_u:2080": "ahaṃ ca pṛthivī jñeyā saptadvīpā sarvatā // RKV_20.77 //",
  "GP12vprevk_u:2081": "yā gatā tvāṃ parityajya bhūtale supratiṣṭhitā /",
  "GP12vprevk_u:2082": "imāṃ ca prekṣase vipra narmadāṃ saritāṃ varām // RKV_20.78 //",
  "GP12vprevk_u:2083": "sarvasattvopakārāya bṛhate puṇyalakṣaṇā /",
  "GP12vprevk_u:2084": "revānadī tu vikhyātā na mṛtā tena narmadā // RKV_20.79 //",
  "GP12vprevk_u:2085": "evaṃ jñātvā śamaṃ gaccha svastho bhava mahāmune /",
  "GP12vprevk_u:2086": "ityuktvā māṃ tadā devī tatraivāntaradhīyata // RKV_20.80 //",
  "GP12vprevk_u:2087": "evaṃ hi śete bhagavānsattvasthaḥ pralaye sadā /",
  "GP12vprevk_u:2088": "sattvarūpo mahādevo yadādhāre jagatsthitam // RKV_20.81 //",
  "GP12vprevk_u:2089": "evaṃ mayānubhūtaṃ tu dṛṣṭamāścaryamuttamam /",
  "GP12vprevk_u:2090": "sarvapāpaharaṃ puṇyaṃ kathitaṃ te narottama // RKV_20.82 //",
  "GP12vprevk_u:2091": "viṣṇoścaritamityuktaṃ yattvayā paripṛcchitam /",
  "GP12vprevk_u:2092": "bhūya eva mahābāho kimanyacchrotumicchasi // RKV_20.83 //",
  "GP12vprevk_u:2093": "||",
  "GP12vprevk_u:2094": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe vārāhakalpavṛttāntavarṇanaṃ nāma viṃśo 'dhyāyaḥ ||",
  "GP12vprevk_u:2095": "RKV adhyāya 21",
  "GP12vprevk_u:2096": "yudhiṣṭhira uvāca:",
  "GP12vprevk_u:2097": "śrutaṃ me vividhāścaryaṃ tvatprasādāddvijottama /",
  "GP12vprevk_u:2098": "bhūyaśca śrotumicchāmi tanme kathaya suvrata // RKV_21.1 //",
  "GP12vprevk_u:2099": "kathameṣā nadī puṇyā sarvanadīṣu cottamā /",
  "GP12vprevk_u:2100": "narmadā nāma vikhyātā bhūyo me kathayānagha // RKV_21.2 //",
  "GP12vprevk_u:2101": "śrīmārkaṇḍeya uvāca:",
  "GP12vprevk_u:2102": "narmadā saritāṃ śreṣṭhā sarvapāpapraṇāśinī /",
  "GP12vprevk_u:2103": "tārayetsarvabhūtāni sthāvarāṇi carāṇi ca // RKV_21.3 //",
  "GP12vprevk_u:2104": "narmadāyāstu māhātmyaṃ yatpūrveṇa mayā śrutam /",
  "GP12vprevk_u:2105": "tatte 'haṃ sampravakṣyāmi śṛṇuṣvaikamanā nṛpa // RKV_21.4 //",
  "GP12vprevk_u:2106": "gaṅgā kanakhale puṇyā kurukṣetre sarasvatī /",
  "GP12vprevk_u:2107": "grāme vā yadi vāraṇye puṇyā sarvatra narmadā // RKV_21.5 //",
  "GP12vprevk_u:2108": "tribhiḥ sārasvataṃ toyaṃ saptāhena tu yāmunam /",
  "GP12vprevk_u:2109": "sadyaḥ punāti gāṅgeyaṃ darśanādeva nārmadam // RKV_21.6 //",
  "GP12vprevk_u:2110": "kaliṅgadeśāt paścārdhe parvate 'marakaṇṭake /",
  "GP12vprevk_u:2111": "puṇyā ca triṣu lokeṣu ramaṇīyā pade pade // RKV_21.7 //",
  "GP12vprevk_u:2112": "tatra devāśca gandharvā ṛṣayaśca tapodhanāḥ /",
  "GP12vprevk_u:2113": "tapastaptvā mahārāja siddhiṃ paramikāṃ gatāḥ // RKV_21.8 //",
  "GP12vprevk_u:2114": "tatra snātvā naro rājanniyamastho jitendriyaḥ /",
  "GP12vprevk_u:2115": "upoṣya rajanīmekāṃ kulānāṃ tārayecchatam // RKV_21.9 //",
  "GP12vprevk_u:2116": "siddhikṣetraṃ paraṃ tāta parvato hyamaraṃkaṭaḥ /",
  "GP12vprevk_u:2117": "sarvadevāśrito yasmādṛṣibhiḥ parisevitaḥ // RKV_21.10 //",
  "GP12vprevk_u:2118": "siddhavidyādharā bhūtagandharvāḥ sthānamuttamam /",
  "GP12vprevk_u:2119": "dṛśyādṛśyāśca rājendra sevante siddhikāṅkṣiṇaḥ // RKV_21.11 //",
  "GP12vprevk_u:2120": "ahaṃ ca paramaṃ sthānaṃ tataḥ prabhṛti saṃśritaḥ /",
  "GP12vprevk_u:2121": "atra praṇavarūpo vai sthāne tiṣṭhatyumāpatiḥ // RKV_21.12 //",
  "GP12vprevk_u:2122": "śrīkaṇṭhaḥ sagaṇaḥ sarvabhūtasaṅghairniṣevitaḥ /",
  "GP12vprevk_u:2123": "asmādgirivarādbhūpa vakṣye tīrthasya vistaram // RKV_21.13 //",
  "GP12vprevk_u:2124": "yāni santīha tīrthāni puṇyāni nṛpasattama /",
  "GP12vprevk_u:2125": "yāni yānīha tīrthāni narmadāyāstaṭadvaye // RKV_21.14 //",
  "GP12vprevk_u:2126": "na teṣāṃ vistaraṃ vaktuṃ śakto brahmāpi bhūpate /",
  "GP12vprevk_u:2127": "yojanānāṃ śataṃ sāgraṃ śrūyate sariduttamā // RKV_21.15 //",
  "GP12vprevk_u:2128": "vistareṇa tu rājendra ardhayojanamāyatā /",
  "GP12vprevk_u:2129": "ṣaṣṭitīrthasahasrāṇi ṣaṣṭikoṭyastathaiva ca // RKV_21.16 //",
  "GP12vprevk_u:2130": "parvatād udadhiṃ yāvad ubhe kūle na saṃśayaḥ // RKV_21.17 //",
  "GP12vprevk_u:2131": "saptaṣaṣṭisahasrāṇi saptaṣaṣṭiśatāni ca /",
  "GP12vprevk_u:2132": "saptaṣaṣṭistathā koṭyo vāyus tīrthāni cābravīt // RKV_21.18 //",
  "GP12vprevk_u:2133": "paraṃ kṛtayuge tāni yānti pratyakṣatāṃ nṛpa /",
  "GP12vprevk_u:2134": "paśyanti mānavāḥ sarve satataṃ dharmabuddhayaḥ // RKV_21.19 //",
  "GP12vprevk_u:2135": "yathāyathā kalirghoro vartate dāruṇo nṛpa /",
  "GP12vprevk_u:2136": "tathātathālpatāṃ yānti hīnasattvā yato narāḥ // RKV_21.20 //",
  "GP12vprevk_u:2137": "jāleśvarāditīrthāni parvate 'sminnarādhipa /",
  "GP12vprevk_u:2138": "pitṛtṛptipradānyāhuḥ svargamokṣapradāni ca // RKV_21.21 //",
  "GP12vprevk_u:2139": "śreṣṭhaṃ dāruvanaṃ tatra carukāsaṃgamaḥ śubhaḥ /",
  "GP12vprevk_u:2140": "uttare narmadāyāstu carukeśvaram uttamam // RKV_21.22 //",
  "GP12vprevk_u:2141": "dārukeśvaratīrthaṃ ca vyatīpāteśvaraṃ tathā /",
  "GP12vprevk_u:2142": "pātāleśvaratīrthaṃ ca koṭiyajñaṃ tathaiva ca // RKV_21.23 //",
  "GP12vprevk_u:2143": "iti caivottare kūle revāyā nṛpasattama /",
  "GP12vprevk_u:2144": "amareśvarapārśve ca liṅgānyaṣṭottaraṃ śatam // RKV_21.24 //",
  "GP12vprevk_u:2145": "varuṇeśvaramukhyāni sarvapāpaharāṇi ca // RKV_21.25 //",
  "GP12vprevk_u:2146": "māndhātṛpurapārśve ca siddheśvarayameśvarau /",
  "GP12vprevk_u:2147": "oṅkārātpūrvabhāge ca kedāraṃ tīrthamuttamam // RKV_21.26 //",
  "GP12vprevk_u:2148": "tatsamīpe mahārāja svargadvāramaghāpaham /",
  "GP12vprevk_u:2149": "nāmnā brahmeśvaraṃ puṇyaṃ saptasārasvataṃ puraḥ // RKV_21.27 //",
  "GP12vprevk_u:2150": "rudrāṣṭakaṃ ca sāvitraṃ somatīrthaṃ tathaiva ca /",
  "GP12vprevk_u:2151": "etāni dakṣiṇe tīre revāyā bharatarṣabha // RKV_21.28 //",
  "GP12vprevk_u:2152": "asmiṃstu parvate tāta rudrāṇāṃ koṭayaḥ sthitāḥ /",
  "GP12vprevk_u:2153": "snānaistuṣṭirbhavetteṣāṃ gandhamālyānulepanaiḥ // RKV_21.29 //",
  "GP12vprevk_u:2154": "prītāste 'pi bhavantyatra rudrā rājan na saṃśayaḥ /",
  "GP12vprevk_u:2155": "japena pāpasaṃśuddhirdhyānenānantyam aśnute // RKV_21.30 //",
  "GP12vprevk_u:2156": "dānena bhogānāpnoti ityevaṃ śaṅkaro 'bravīt /",
  "GP12vprevk_u:2157": "parvatāt paścime deśe svayaṃ devo maheśvaraḥ /",
  "GP12vprevk_u:2158": "sthitaḥ praṇavarūpo 'sau jagadādiḥ sanātanaḥ // RKV_21.31 //",
  "GP12vprevk_u:2159": "tatra snātvā śucirbhūtvā brahmacārī jitendriyaḥ /",
  "GP12vprevk_u:2160": "pitṛkāryaṃ prakurvīta vidhidṛṣṭena karmaṇā // RKV_21.32 //",
  "GP12vprevk_u:2161": "tilodakena tatraiva tarpayetpitṛdevatāḥ /",
  "GP12vprevk_u:2162": "ā saptamaṃ kulaṃ tasya svarge modati pāṇḍava // RKV_21.33 //",
  "GP12vprevk_u:2163": "ātmanā saha bhogāṃśca vividhān labhate sukhī /",
  "GP12vprevk_u:2164": "ṣaṣṭivarṣasahasrāṇi krīḍate surapūjitaḥ // RKV_21.34 //",
  "GP12vprevk_u:2165": "modate suciraṃ kālaṃ pitṛpūjāphaladhitaḥ /",
  "GP12vprevk_u:2166": "tataḥ svargātparibhraṣṭo jāyate vimale kule // RKV_21.35 //",
  "GP12vprevk_u:2167": "dhanavāndānaśīlaśca nīrogo lokapūjitaḥ /",
  "GP12vprevk_u:2168": "punaḥ smarati tattīrthaṃ gamanaṃ kurute punaḥ // RKV_21.36 //",
  "GP12vprevk_u:2169": "dvitīye janmani bhaveddhradasyānucarotkaṭaḥ /",
  "GP12vprevk_u:2170": "tathaiva brahmacaryeṇa sopavāso jitendriyaḥ // RKV_21.37 //",
  "GP12vprevk_u:2171": "sarvahiṃsānivṛttastu labhate phalamuttamam /",
  "GP12vprevk_u:2172": "evaṃ dharmasamācāro yastu prāṇānparityajet // RKV_21.38 //",
  "GP12vprevk_u:2173": "tasya puṇyaphalaṃ yadvai tannibodha narādhipa /",
  "GP12vprevk_u:2174": "śataṃ varṣasahasrāṇi svarge modati pāṇḍava // RKV_21.39 //",
  "GP12vprevk_u:2175": "apsarogaṇasaṃkīrṇe divyaśabdānunādite /",
  "GP12vprevk_u:2176": "divyagandhānuliptāṅgo divyālaṅkārabhūṣitaḥ // RKV_21.40 //",
  "GP12vprevk_u:2177": "krīḍate daivataiḥ sārddhaṃ siddhagandharvasaṃstutaḥ /",
  "GP12vprevk_u:2178": "tataḥ svargātparibhraṣṭo rājā bhavati vīryavān // RKV_21.41 //",
  "GP12vprevk_u:2179": "hastyaśvarathayānaiśca dharmajñaḥ śāstratatparaḥ /",
  "GP12vprevk_u:2180": "gṛhe stambhaśatākīrṇe sauvarṇe rajatānvite // RKV_21.42 //",
  "GP12vprevk_u:2181": "saptāṣṭabhūmisudvāre dāsīdāsasamākule /",
  "GP12vprevk_u:2182": "mattamātaṅganiḥśvāsairvājiheṣitanāditaiḥ // RKV_21.43 //",
  "GP12vprevk_u:2183": "kṣubhyate tasya taddvāramindrasya bhuvanaṃ yathā /",
  "GP12vprevk_u:2184": "rājarājeśvaraḥ śrīmānsarvastrījanavallabhaḥ // RKV_21.44 //",
  "GP12vprevk_u:2185": "tasmingṛhe vasitvā tu krīḍābhogasamanvitaḥ /",
  "GP12vprevk_u:2186": "jīvedvarṣaśataṃ sāgraṃ sarvavyādhivivarjitaḥ // RKV_21.45 //",
  "GP12vprevk_u:2187": "evaṃ teṣāṃ bhavetsarvaṃ ye mṛtā hyamareśvare /",
  "GP12vprevk_u:2188": "agnipraveśaṃ yaḥ kuryād bhaktyā hyamarakaṇṭake // RKV_21.46 //",
  "GP12vprevk_u:2189": "sa mṛtaḥ svargamāpnoti yāsyate paramāṃ gatim /",
  "GP12vprevk_u:2190": "snānaṃ dānaṃ japo homaḥ śubhaṃ vā yadi vāśubham // RKV_21.47 //",
  "GP12vprevk_u:2191": "purāṇe śrūyate rājansarvaṃ koṭiguṇaṃ bhavet /",
  "GP12vprevk_u:2192": "tasyāstīre tu ye vṛkṣāḥ patitāḥ kālaparyaye // RKV_21.48 //",
  "GP12vprevk_u:2193": "narmadātoyasaṃspṛṣṭāste yānti paramāṃ gatim /",
  "GP12vprevk_u:2194": "anivṛttikā gatistasya pavanasyāmbare yathā // RKV_21.49 //",
  "GP12vprevk_u:2195": "patanaṃ kurute yastu tasmiṃstīrthe narādhipa /",
  "GP12vprevk_u:2196": "kanyāstrīṇi sahasrāṇi pātāle bhogabhāginaḥ // RKV_21.50 //",
  "GP12vprevk_u:2197": "tiṣṭhanti bhavane tasya preṣaṇe prārthayanti ca /",
  "GP12vprevk_u:2198": "divyabhogaiḥ susampannaḥ krīḍate kālam // RKV_21.51 //",
  "GP12vprevk_u:2199": "pṛthivyāṃ hy āsamudrāyāṃ tādṛśo naiva jāyate /",
  "GP12vprevk_u:2200": "yādṛśo 'yaṃ naraśreṣṭha parvato 'marakaṇṭakaḥ // RKV_21.52 //",
  "GP12vprevk_u:2201": "tatra tīrthaṃ tu vijñeyaṃ parvatasyānu paścime /",
  "GP12vprevk_u:2202": "hrado jāleśvaro nāma triṣu lokeṣu viśrutaḥ // RKV_21.53 //",
  "GP12vprevk_u:2203": "tatra piṇḍapradānena sandhyopāsanakena tu /",
  "GP12vprevk_u:2204": "pitaro dvādaśābdāni tarpitāstu bhavanti vai // RKV_21.54 //",
  "GP12vprevk_u:2205": "dakṣiṇe narmadātīre kapilā tu mahānadī /",
  "GP12vprevk_u:2206": "saralārjunasaṃchannā khadirairupaśobhitā // RKV_21.55 //",
  "GP12vprevk_u:2207": "mādhavīsallakībhiśca vallībhiś cāpyalaṃkṛtā /",
  "GP12vprevk_u:2208": "śvāpadairgarjamānaiśca gomāyuvānarādibhiḥ // RKV_21.56 //",
  "GP12vprevk_u:2209": "pakṣijātiviśeṣaiśca nityaṃ pramuditā nṛpa /",
  "GP12vprevk_u:2210": "sāgraṃ koṭiśataṃ tatra ṛṣīṇāmiti śuśruma // RKV_21.57 //",
  "GP12vprevk_u:2211": "tapastaptvā gataṃ mokṣaṃ yeṣāṃ janma na cāgamaḥ /",
  "GP12vprevk_u:2212": "yena tatra tapastaptaṃ kapilena mahātmanā // RKV_21.58 //",
  "GP12vprevk_u:2213": "tatra taccābhavattīrthaṃ puṇyaṃ siddhaniṣevitam /",
  "GP12vprevk_u:2214": "yena sā kāpilaistāta sevitā ṛṣibhiḥ purā // RKV_21.59 //",
  "GP12vprevk_u:2215": "tena sā kapilā nāma gītā pāpakṣayaṃkarī /",
  "GP12vprevk_u:2216": "tatra koṭiśataṃ sāgraṃ tīrthānām amareśvare // RKV_21.60 //",
  "GP12vprevk_u:2217": "ahorātroṣito bhūtvā mucyate sarvakilbiṣaiḥ /",
  "GP12vprevk_u:2218": "dānaṃ ca vidhivad dattvā yathāśaktyā dvijottame // RKV_21.61 //",
  "GP12vprevk_u:2219": "īśvarānugrahātsarvaṃ tatra koṭiguṇaṃ bhavet /",
  "GP12vprevk_u:2220": "yasmādanakṣaraṃ rūpaṃ praṇavasyeha bhārata // RKV_21.62 //",
  "GP12vprevk_u:2221": "śivasvarūpasya tataḥ kṛtamātrākṣaraṃ bhavet /",
  "GP12vprevk_u:2222": "tiryañcaḥ paśavaścaiva vṛkṣā gulmalatādayaḥ // RKV_21.63 //",
  "GP12vprevk_u:2223": "te 'pi tatra kṣayaṃ yātāḥ svargaṃ yānti na saṃśayaḥ /",
  "GP12vprevk_u:2224": "viśalyā tatra yā proktā tatraiva tu mahānadī // RKV_21.64 //",
  "GP12vprevk_u:2225": "snātvā dattvā yathānyāyaṃ tatrāpi sukṛtī bhavet /",
  "GP12vprevk_u:2226": "tatra devagaṇāḥ sarve sakinnaramahoragāḥ // RKV_21.65 //",
  "GP12vprevk_u:2227": "yakṣarākṣasagandharvā ṛṣayaśca tapodhanāḥ /",
  "GP12vprevk_u:2228": "sarve samāgatāstāṃ vai paśyanti hyamareśvare // RKV_21.66 //",
  "GP12vprevk_u:2229": "taiśca sarvaiḥ samāgamya vanditau tau śubhau kaṭau /",
  "GP12vprevk_u:2230": "purā yuge mahāghore sarvalokabhayaṃkare // RKV_21.67 //",
  "GP12vprevk_u:2231": "narmadāyāḥ sutastatra saśalyo viśalīkṛtaḥ /",
  "GP12vprevk_u:2232": "sarvadevaiśca ṛṣibhirviśalyā tena sā smṛtā // RKV_21.68 //",
  "GP12vprevk_u:2233": "yudhiṣṭhira uvāca:",
  "GP12vprevk_u:2234": "utpannā tu kathaṃ tāta viśalyā kapilā katham /",
  "GP12vprevk_u:2235": "kathaṃ vā narmadāputraḥ śalyayukto 'bhavanmune // RKV_21.69 //",
  "GP12vprevk_u:2236": "āścaryabhūtaṃ lokasya śrotumicchāmi suvrata // RKV_21.70 //",
  "GP12vprevk_u:2237": "śrīmārkaṇḍeya uvāca:",
  "GP12vprevk_u:2238": "purā dākṣāyaṇī nāma sahitā śūlapāṇinā /",
  "GP12vprevk_u:2239": "krīḍitvā narmadātoye parayā ca mudā nṛpa // RKV_21.71 //",
  "GP12vprevk_u:2240": "jalāduttīrya sahasā vastramanyatsamāharat /",
  "GP12vprevk_u:2241": "devyāstu snānavastraṃ tatpīḍitaṃ līlayā nṛpa // RKV_21.72 //",
  "GP12vprevk_u:2242": "sahitānucarībhistu indrāyudhanibhaṃ bhṛśam /",
  "GP12vprevk_u:2243": "tasminniṣpīḍyamāne tu vāri yanniḥsṛtaṃ tadā // RKV_21.73 //",
  "GP12vprevk_u:2244": "tasmādiyaṃ sarijjajñe kapilākhyā mahānadī /",
  "GP12vprevk_u:2245": "saṃyogādaṅgarāgasya vastrodyatkapilaṃ jalam // RKV_21.74 //",
  "GP12vprevk_u:2246": "galitaṃ tena kapilā varṇato nāmato 'bhavat /",
  "GP12vprevk_u:2247": "tathā gandharasairyuktaṃ nānāpuṣpaistu vāsitam // RKV_21.75 //",
  "GP12vprevk_u:2248": "nānāvarṇāruṇaṃ śubhraṃ vastrādyadvāri niḥsṛtam /",
  "GP12vprevk_u:2249": "pīḍyamānaṃ karaiḥ śubhrais tais tu pallavakomalaiḥ // RKV_21.76 //",
  "GP12vprevk_u:2250": "kapilaṃ jalamiśraistu tasmādeṣā saridvarā /",
  "GP12vprevk_u:2251": "kapilā cocyate tajjñaiḥ purāṇārthaviśāradaiḥ // RKV_21.77 //",
  "GP12vprevk_u:2252": "eṣā vai vastrasambhūtā narmadātoyasambhavā /",
  "GP12vprevk_u:2253": "mahāpuṇyatamā jñeyā kapilā sariduttamā // RKV_21.78 //",
  "GP12vprevk_u:2254": "||",
  "GP12vprevk_u:2255": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye kapilāsaritsambhavavarṇanaṃ nāmaikaviṃśo 'dhyāyaḥ ||",
  "GP12vprevk_u:2256": "RKV adhyāya 22",
  "GP12vprevk_u:2257": "śrī mārkaṇḍeya uvāca:",
  "GP12vprevk_u:2258": "ataḥ paraṃ pravakṣyāmi sā viśalyā hyabhūdyathā /",
  "GP12vprevk_u:2259": "āścaryabhūtā lokasya sarvapāpakṣayaṃkarī // RKV_22.1 //",
  "GP12vprevk_u:2260": "brahmaṇo mānasaḥ putro mukhyo hyagnirajāyata /",
  "GP12vprevk_u:2261": "mukhyo vahniritiprokta ṛṣiḥ paramadhārmikaḥ // RKV_22.2 //",
  "GP12vprevk_u:2262": "tasya svāhābhavatpatnī smṛtā dākṣāyaṇī tu sā /",
  "GP12vprevk_u:2263": "tasyāṃ mukhyā mahārāja trayaḥ putrāstadā 'bhavan // RKV_22.3 //",
  "GP12vprevk_u:2264": "agnirāhavanīyastu dakṣiṇāgnistathaiva ca /",
  "GP12vprevk_u:2265": "gārhapatyastṛtīyastu trailokyaṃ yaiśca dhāryate // RKV_22.4 //",
  "GP12vprevk_u:2266": "tathā vai gārhapatyo 'gnirjajñe putradvayaṃ śubham /",
  "GP12vprevk_u:2267": "padmakaḥ śaṅkunāmā ca tāvubhāvagnisattamau // RKV_22.5 //",
  "GP12vprevk_u:2268": "vasannagnirnadītīre samāśritya mahattapaḥ /",
  "GP12vprevk_u:2269": "rudramārādhayāmāsa jitātmā susamāhitaḥ // RKV_22.6 //",
  "GP12vprevk_u:2270": "daśavarṣasahasrāṇi cacāra vipulaṃ tapaḥ /",
  "GP12vprevk_u:2271": "tamuvāca mahādevaḥ prasanno vṛṣabhadhvajaḥ // RKV_22.7 //",
  "GP12vprevk_u:2272": "bhobho brūhi mahābhāga yatte manasi vartate /",
  "GP12vprevk_u:2273": "dātā hyaham asaṃdeho yadyapi syāt sudurlabham // RKV_22.8 //",
  "GP12vprevk_u:2274": "agniruvāca:",
  "GP12vprevk_u:2275": "narmadeyaṃ mahābhāgā sarito yāśca ṣoḍaśa /",
  "GP12vprevk_u:2276": "bhavantu mama patnyastāstvatprasādānmaheśvara // RKV_22.9 //",
  "GP12vprevk_u:2277": "tāsu vai cintitān putrān agryān utpādayāmyaham /",
  "GP12vprevk_u:2278": "eṣa eva varo deva dīyatāṃ me maheśvara // RKV_22.10 //",
  "GP12vprevk_u:2279": "īśvara uvāca:",
  "GP12vprevk_u:2280": "etāstu dhiṣṇināmnyo vai bhaviṣyanti saridvarāḥ /",
  "GP12vprevk_u:2281": "patnyastava viśālākṣyo vede khyātā na saṃśayaḥ // RKV_22.11 //",
  "GP12vprevk_u:2282": "tāsāṃ putrā bhaviṣyanti hyagnayo ye 'dhvare smṛtāḥ /",
  "GP12vprevk_u:2283": "dhiṣṇyānāma suvikhyātā yāvadābhūtasamplavam // RKV_22.12 //",
  "GP12vprevk_u:2284": "evamuktvā mahādevastatraivāntaradhīyata /",
  "GP12vprevk_u:2285": "narmadā ca saricchreṣṭhā tasya bhāryā babhūva ha // RKV_22.13 //",
  "GP12vprevk_u:2286": "kāverī kṛṣṇaveṇī ca revā ca yamunā tathā /",
  "GP12vprevk_u:2287": "godāvarī vitastā ca candrabhāgā irāvatī // RKV_22.14 //",
  "GP12vprevk_u:2288": "vipāśā kauśikī caiva sarayūḥ śatarudrikā /",
  "GP12vprevk_u:2289": "śiprā sarasvatī caiva hrādinī pāvanī tathā // RKV_22.15 //",
  "GP12vprevk_u:2290": "etāḥ ṣoḍaśā nadyo vai bhāryārthaṃ saṃvyavasthitāḥ /",
  "GP12vprevk_u:2291": "tadātmānaṃ vibhajyāśu dhiṣṇīṣu sa mahādyutiḥ // RKV_22.16 //",
  "GP12vprevk_u:2292": "vyabhicārāt tu bhartur vai narmadādyāsu dhiṣṇiṣu /",
  "GP12vprevk_u:2293": "utpannāḥ śucayaḥ putrāḥ sarve te dhiṣṇyapāḥ smṛtāḥ // RKV_22.17 //",
  "GP12vprevk_u:2294": "tasyāśca narmadāyāstu dhiṣṇīndro nāma viśrutaḥ /",
  "GP12vprevk_u:2295": "babhūva putro balavānrūpeṇāpratimo nṛpa // RKV_22.18 //",
  "GP12vprevk_u:2296": "tato devāsuraṃ yuddham abhavallomaharṣaṇam /",
  "GP12vprevk_u:2297": "mayatārakam ityevaṃ triṣu lokeṣu viśrutam // RKV_22.19 //",
  "GP12vprevk_u:2298": "tatra daityair mahāghorair mayatārapurogamaiḥ /",
  "GP12vprevk_u:2299": "tāḍitāste surāstrastā viṣṇuṃ vai śaraṇaṃ yayuḥ // RKV_22.20 //",
  "GP12vprevk_u:2300": "trāyasva no hṛṣīkeśā ghorādasmānmahābhayāt /",
  "GP12vprevk_u:2301": "daityānsarvānsaṃharasva mayatārapurogamān // RKV_22.21 //",
  "GP12vprevk_u:2302": "evamuktaḥ sa bhagavāndiśo daśa vyalokayat /",
  "GP12vprevk_u:2303": "tato bhagavatā dṛṣṭau raṇe pāvakamārutau // RKV_22.22 //",
  "GP12vprevk_u:2304": "āhūtau viṣṇunā tau tu sakāśaṃ jagmatuḥ kṣaṇāt /",
  "GP12vprevk_u:2305": "sthitau tau praṇatau cāgre devadevasya dhīmataḥ // RKV_22.23 //",
  "GP12vprevk_u:2306": "tato dhiṣṇiḥ pāvakendro devenokto mahātmanā /",
  "GP12vprevk_u:2307": "nirdahemān mahāghorān nārmadeya mahāsurān // RKV_22.24 //",
  "GP12vprevk_u:2308": "athaivamukau tau devau raṇe pāvakamārutau /",
  "GP12vprevk_u:2309": "daityān dadahatuḥ sarvān mayatārapurogamān // RKV_22.25 //",
  "GP12vprevk_u:2310": "dahyamānāstu te sarve śastrairagniṃ tvaveṣṭayan /",
  "GP12vprevk_u:2311": "divyairagnyarkasaṅkāśaiḥ śataśo 'tha sahasraśaḥ // RKV_22.26 //",
  "GP12vprevk_u:2312": "tāṃścāgniḥ śastranikarairnirdadāha mahāsurān /",
  "GP12vprevk_u:2313": "jvālāmālākulaṃ sarvaṃ vāyunā nirmitaṃ tadā // RKV_22.27 //",
  "GP12vprevk_u:2314": "dahyamānāstato daityā agnijvālāsamāvṛtāḥ /",
  "GP12vprevk_u:2315": "praviśya pātālatalaṃ jale līnāḥ sahasraśaḥ // RKV_22.28 //",
  "GP12vprevk_u:2316": "tataḥ kumāramagniṃ tu narmadāputramavyayam /",
  "GP12vprevk_u:2317": "pūjayitvā surāḥ sarve jagmuste tridaśālayam // RKV_22.29 //",
  "GP12vprevk_u:2318": "saśalyastu mahātejā revāputro vṛto 'gnibhiḥ /",
  "GP12vprevk_u:2319": "narmadāmāgataḥ kṣipraṃ mātaraṃ draṣṭumutsukaḥ // RKV_22.30 //",
  "GP12vprevk_u:2320": "taṃ dṛṣṭvā putram āyāntaṃ śastraugheṇa parikṣatam /",
  "GP12vprevk_u:2321": "narmadā puṇyasalilā abhyutthāya suvismitā // RKV_22.31 //",
  "GP12vprevk_u:2322": "paryaṣvajata bāhubhyāṃ prasnavāpīḍitastanī /",
  "GP12vprevk_u:2323": "saśalyaṃ putramādāya kāpilaṃ hradamāviśat // RKV_22.32 //",
  "GP12vprevk_u:2324": "praviṣṭamātre tu hrade kāpile pāpanāśini /",
  "GP12vprevk_u:2325": "saśalyaṃ taṃ viśalyaṃ ca kṣaṇātkṛtavatī tadā // RKV_22.33 //",
  "GP12vprevk_u:2326": "sa viśalyo 'bhavad yasmāt prāpya tasyāḥ śivaṃ jalam /",
  "GP12vprevk_u:2327": "kapilā nāmatas tena viśalyā cocyate budhaiḥ // RKV_22.34 //",
  "GP12vprevk_u:2328": "anye 'pi tatra ye snātāḥ śucayastu samāhitāḥ /",
  "GP12vprevk_u:2329": "pāpaśalyaiḥ pramucyante mṛtā yānti surālayam // RKV_22.35 //",
  "GP12vprevk_u:2330": "etatte sarvamākhyātaṃ yatpṛṣṭo 'haṃ purā tvayā /",
  "GP12vprevk_u:2331": "utpattikāraṇaṃ tāta viśalyāyā nareśvara // RKV_22.36 //",
  "GP12vprevk_u:2332": "||",
  "GP12vprevk_u:2333": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye viśalyāsambhavo nāma dvāviṃśo 'dhyāyaḥ ||",
  "GP12vprevk_u:2334": "RKV adhyāya 23",
  "GP12vprevk_u:2335": "mārkaṇḍeya uvāca:",
  "GP12vprevk_u:2336": "tatraiva saṅgame rājanbhaktyā paramayā nṛpa /",
  "GP12vprevk_u:2337": "prāṇāṃstyajanti ye martyāste yānti paramāṃ gatim // RKV_23.1 //",
  "GP12vprevk_u:2338": "saṃnyastasarvasaṃkalpo yastu prāṇānparityajet /",
  "GP12vprevk_u:2339": "amareśvaramāsādya sa svarge niyataṃ vaset // RKV_23.2 //",
  "GP12vprevk_u:2340": "śailendraṃ yaḥ samāsādya ātmānaṃ muñcate naraḥ /",
  "GP12vprevk_u:2341": "vimānenārkavarṇena sa gacchedamarāvatīm // RKV_23.3 //",
  "GP12vprevk_u:2342": "naraṃ patantamālokya nagād amarakaṇṭakāt /",
  "GP12vprevk_u:2343": "bruvantyapsarasaḥ sarvā mama bhartā bhavediti // RKV_23.4 //",
  "GP12vprevk_u:2344": "samaṃ jalaṃ dharmavido vadanti sārasvataṃ gāṅgamiti prabuddhāḥ /",
  "GP12vprevk_u:2345": "tasyopariṣṭāt pravadanti tajjñā revājalaṃ nātra vicāraṇāsti // RKV_23.5 //",
  "GP12vprevk_u:2346": "anekavidyādharakinnarādyair adhyāsitaṃ puṇyatamādhivāsaiḥ /",
  "GP12vprevk_u:2347": "revājalaṃ dhārayato hi mūrdhnā sthānaṃ surendrādhipateḥ samīpe // RKV_23.6 //",
  "GP12vprevk_u:2348": "narmadā sarvadā sevyā bahunoktena kiṃ nṛpa /",
  "GP12vprevk_u:2349": "yadīcchenna punardraṣṭuṃ ghoraṃ saṃsārasāgaram // RKV_23.7 //",
  "GP12vprevk_u:2350": "trayāṇāmapi lokānāṃ mahatī pāvanī smṛtā /",
  "GP12vprevk_u:2351": "yatra tatra mṛtasyāpi dhruvaṃ gāṇeśvarī gatiḥ // RKV_23.8 //",
  "GP12vprevk_u:2352": "anekayajñāyatanair vṛtāṅgī na hyatra kiṃcidyadatīrthamasti /",
  "GP12vprevk_u:2353": "tasyāstu tīre bhavatā yaduktaṃ tapasvino vāpyatapasvino vā // RKV_23.9 //",
  "GP12vprevk_u:2354": "mriyanti ye pāpakṛto manuṣyāste svargamāyānti yathā 'marendrāḥ // RKV_23.10 //",
  "GP12vprevk_u:2355": "evaṃ tu kapilā caiva viśalyā rājasattama /",
  "GP12vprevk_u:2356": "īśvareṇa purā sṛṣṭā lokānāṃ hitakāmyayā // RKV_23.11 //",
  "GP12vprevk_u:2357": "tatra snātvā naro rājansopavāso jitendriyaḥ /",
  "GP12vprevk_u:2358": "aśvamedhasya mahato 'saṃśayaṃ phalamāpnuyāt // RKV_23.12 //",
  "GP12vprevk_u:2359": "anāśakaṃ ca yaḥ kuryāt tasmiṃstīrthe narādhipa /",
  "GP12vprevk_u:2360": "sarvapāpavinirmukto yāti vai śivamandiram // RKV_23.13 //",
  "GP12vprevk_u:2361": "pṛthivyāṃ sāgarāntāyāṃ snānadānena yatphalam /",
  "GP12vprevk_u:2362": "viśalyāsaṅgame snātvā sakṛttatphalamaśnute // RKV_23.14 //",
  "GP12vprevk_u:2363": "evaṃ puṇyā pavitrā ca kathitā tava bhūpate /",
  "GP12vprevk_u:2364": "bhūyo māṃ pṛcchasi ca yattaccaiva kathayāmyaham // RKV_23.15 //",
  "GP12vprevk_u:2365": "||",
  "GP12vprevk_u:2366": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe viśalyāsaṅgamamāhātmyavarṇanaṃ nāma trayoviṃśo 'dhyāyaḥ ||",
  "GP12vprevk_u:2367": "RKV adhyāya 24",
  "GP12vprevk_u:2368": "śrīmārkaṇḍeya uvāca:",
  "GP12vprevk_u:2369": "saṅgamaḥ karanarmadayoḥ pure māndhātṛsaṃjñite /",
  "GP12vprevk_u:2370": "gatvā snātvā tapayitvā pitḥnviṣṇupuraṃ nayet // RKV_24.1 //",
  "GP12vprevk_u:2371": "mardayitvā karau pūrvaṃ viṣṇurdaityajighāṃsayā /",
  "GP12vprevk_u:2372": "cakraṃ jagrāha tatraiva svedājjātā saridvarā // RKV_24.2 //",
  "GP12vprevk_u:2373": "saṃgatā revayā tatra snātvā pāpaiḥ pramucyate // RKV_24.3 //",
  "GP12vprevk_u:2374": "||",
  "GP12vprevk_u:2375": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye karanarmadāsaṅgamamāhātmyavarṇanaṃ nāma caturviṃśo 'dhyāyaḥ ||",
  "GP12vprevk_u:2376": "RKV adhyāya 25",
  "GP12vprevk_u:2377": "śrīmārkaṇḍeya uvāca:",
  "GP12vprevk_u:2378": "oṃkārātpūrvabhāge vai saṅgamo lokaviśrutaḥ /",
  "GP12vprevk_u:2379": "revayā saṃgatā yatra nīlagaṅgā nṛpottama // RKV_25.1 //",
  "GP12vprevk_u:2380": "tatra snātvā japitvā ca ko 'rtho 'labhyo bhavedbhuvi /",
  "GP12vprevk_u:2381": "ṣaṣṭirvarṣasahasrāṇi nīlakaṇṭhapure vaset // RKV_25.2 //",
  "GP12vprevk_u:2382": "tarpayitvā pitḥñ śrāddhe tilamiśrairjalairapi /",
  "GP12vprevk_u:2383": "uddharedātmanā sārdhaṃ puruṣānekaviṃśatim // RKV_25.3 //",
  "GP12vprevk_u:2384": "||",
  "GP12vprevk_u:2385": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye nīlagaṅgāyāḥ saṅgamamāhātmyavarṇanaṃnāma pañcaviṃśo 'dhyāyaḥ ||",
  "GP12vprevk_u:2386": "RKV adhyāya 26",
  "GP12vprevk_u:2387": "yudhiṣṭhira uvāca:",
  "GP12vprevk_u:2388": "jāleśvare 'pi yatproktaṃ tvayā pūrvaṃ dvijottama /",
  "GP12vprevk_u:2389": "tatkathaṃ tu bhavetpuṇyam ṛṣisiddhaniṣevitam // RKV_26.1 //",
  "GP12vprevk_u:2390": "śrīmārkaṇḍeya uvāca:",
  "GP12vprevk_u:2391": "jāleśvarāt paraṃ tīrthaṃ na bhūtaṃ na bhaviṣyati /",
  "GP12vprevk_u:2392": "tasyotpattiṃ kathayataḥ śṛṇu tvaṃ pāṇḍunandana // RKV_26.2 //",
  "GP12vprevk_u:2393": "purā ṛṣigaṇāḥ sarve sendrāścaiva marudgaṇāḥ /",
  "GP12vprevk_u:2394": "tāpitā asuraiḥ sarvaiḥ kṣayaṃ nītā hyanekaśaḥ // RKV_26.3 //",
  "GP12vprevk_u:2395": "bāṇāsuraprabhṛtibhirjambhaśumbhapurogamaiḥ /",
  "GP12vprevk_u:2396": "vadhyamānā hyanekaiśca brahmāṇaṃ śaraṇaṃ gatāḥ // RKV_26.4 //",
  "GP12vprevk_u:2397": "vimānaiḥ parvatākārair hayaiścaiva gajopamaiḥ /",
  "GP12vprevk_u:2398": "syandanairnagarākāraiḥ siṃhaśārdūlayojitaiḥ // RKV_26.5 //",
  "GP12vprevk_u:2399": "kacchapairmakaraiścānye jagmuranye padātayaḥ /",
  "GP12vprevk_u:2400": "prāpya te paramaṃ sthānamaśakyaṃ yadadhārmikaiḥ // RKV_26.6 //",
  "GP12vprevk_u:2401": "dṛṣṭvā padmodbhavaṃ devaṃ sarvalokasya śaṅkaram /",
  "GP12vprevk_u:2402": "te sarve tatra gatvā tu stutiṃ cakruḥ samāhitāḥ // RKV_26.7 //",
  "GP12vprevk_u:2403": "devā ūcuḥ /",
  "GP12vprevk_u:2404": "jayāmeya jayābheda jaya sambhūtikāraka /",
  "GP12vprevk_u:2405": "padmayone suraśreṣṭha tvāṃ vayaṃ śaraṇaṃ gatāḥ // RKV_26.8 //",
  "GP12vprevk_u:2406": "tacchrutvā tu vaco devo devānāṃ bhāvitātmanām /",
  "GP12vprevk_u:2407": "meghagambhīrayā vācā pratyuvāca pitāmahaḥ // RKV_26.9 //",
  "GP12vprevk_u:2408": "kiṃ vo hyāgamanaṃ devāḥ sarveṣāṃ ca vivarṇatā /",
  "GP12vprevk_u:2409": "kenāvamānitāḥ sarve śīghraṃ kathayatāmarāḥ // RKV_26.10 //",
  "GP12vprevk_u:2410": "devā ūcuḥ /",
  "GP12vprevk_u:2411": "bāṇo nāma mahāvīryo dānavo baladarpitaḥ /",
  "GP12vprevk_u:2412": "tenāsmākaṃ hṛtaṃ sarvaṃ dhanaratnairviyojitāḥ // RKV_26.11 //",
  "GP12vprevk_u:2413": "devānāṃ vacanaṃ śrutvā brahmā lokapitāmahaḥ /",
  "GP12vprevk_u:2414": "cintayāmāsa deveśastasya nāśāya yā kriyā // RKV_26.12 //",
  "GP12vprevk_u:2415": "avadhyo dānavaḥ pāpaḥ sarveṣāṃ vai divaukasām /",
  "GP12vprevk_u:2416": "muktvā tu śaṅkaraṃ devaṃ na mayā na ca viṣṇunā // RKV_26.13 //",
  "GP12vprevk_u:2417": "tatraiva sarve gacchāmo yatra devo maheśvaraḥ /",
  "GP12vprevk_u:2418": "sa gatiścaiva sarveṣāṃ vidyate 'nyo na kaścana // RKV_26.14 //",
  "GP12vprevk_u:2419": "evamuktvā suraiḥ sarvairbrahmā vedavidāṃvaraḥ /",
  "GP12vprevk_u:2420": "brāhmaṇaiḥ saha vidvadbhirato yatra maheśvaraḥ // RKV_26.15 //",
  "GP12vprevk_u:2421": "stutibhiśca supuṣṭābhistuṣṭāva parameśvaram // RKV_26.16 //",
  "GP12vprevk_u:2422": "devā ūcuḥ /",
  "GP12vprevk_u:2423": "jaya tvaṃ devadeveśa jayomārdhaśarīradhṛk /",
  "GP12vprevk_u:2424": "vṛṣāsana mahābāho śaśāṅkakṛtabhūṣaṇa // RKV_26.17 //",
  "GP12vprevk_u:2425": "namaḥ śūlāgrahastāya namaḥ khaṭvāṅgadhāriṇe /",
  "GP12vprevk_u:2426": "jaya bhūtapate deva dakṣayajñavināśana // RKV_26.18 //",
  "GP12vprevk_u:2427": "pañcākṣara namo deva pañcabhūtātmavigraha /",
  "GP12vprevk_u:2428": "pañcavaktramayeśāna vedaistvaṃ tu pragīyase // RKV_26.19 //",
  "GP12vprevk_u:2429": "sṛṣṭipālanasaṃhārāṃstvaṃ sadā kuruṣe namaḥ /",
  "GP12vprevk_u:2430": "aṣṭamūrte smarahara smara satyaṃ yathā stutaḥ // RKV_26.20 //",
  "GP12vprevk_u:2431": "pañcātmikā tanurdeva brāhmaṇaiste pragīyate /",
  "GP12vprevk_u:2432": "sadyo vāme tathāghore īśo tatpuruṣe tathā // RKV_26.21 //",
  "GP12vprevk_u:2433": "hemajāle suvistīrṇe haṃsavatkūjase hara /",
  "GP12vprevk_u:2434": "evaṃ stuto munigaṇairbrahmādyaiśca surāsuraiḥ // RKV_26.22 //",
  "GP12vprevk_u:2435": "prahṛṣṭaḥ sumanā bhūtvā surasaṅghānuvāca ha // RKV_26.23 //",
  "GP12vprevk_u:2436": "īśvara uvāca:",
  "GP12vprevk_u:2437": "svāgataṃ devaviprāṇāṃ suprabhātādya śarvarī /",
  "GP12vprevk_u:2438": "kiṃ kurmo vadata kṣipraṃ ko 'nyaḥ sevyaḥ surāsuraiḥ // RKV_26.24 //",
  "GP12vprevk_u:2439": "kiṃ duḥkhaṃ ko nu santāpaḥ kuto vo bhayamāgatam /",
  "GP12vprevk_u:2440": "kathayadhvaṃ mahābhāgāḥ kāraṇaṃ yanmanogatam // RKV_26.25 //",
  "GP12vprevk_u:2441": "evamuktāstu rudreṇa pratyavocansurarṣabhāḥ /",
  "GP12vprevk_u:2442": "svānsvāndehāndarśayanto lajjamānā adhomukhāḥ // RKV_26.26 //",
  "GP12vprevk_u:2443": "asti ghoro mahāvīryo dānavo baladarpitaḥ /",
  "GP12vprevk_u:2444": "bāṇo nāmeti vikhyāto yasya tattripuraṃ mahat // RKV_26.27 //",
  "GP12vprevk_u:2445": "tena vai sutapastaptaṃ daśavarṣaśatāni hi /",
  "GP12vprevk_u:2446": "tasya tuṣṭo 'bhavadbrahmā niyamena damena ca // RKV_26.28 //",
  "GP12vprevk_u:2447": "purāṇi tānyabhedyāni dadau kāmagamāni vai /",
  "GP12vprevk_u:2448": "āyasaṃ rājataṃ caiva sauvarṇaṃ ca tathāparam // RKV_26.29 //",
  "GP12vprevk_u:2449": "tripuraṃ brahmaṇā sṛṣṭaṃ bhramattatkāmagāmi ca /",
  "GP12vprevk_u:2450": "tasyaiva tu balotkṛṣṭāstripure dānavāḥ sthitāḥ // RKV_26.30 //",
  "GP12vprevk_u:2451": "trailokyaṃ sakalaṃ deva pīḍayanti mahāsurāḥ /",
  "GP12vprevk_u:2452": "daṇḍapāśāsiśastrāṇi avikāre vikurvate /",
  "GP12vprevk_u:2453": "tripuraṃ dānavairjuṣṭaṃ bhramattaccakrasaṃnibham // RKV_26.31 //",
  "GP12vprevk_u:2454": "kvaciddṛśyamadṛśyaṃ vā mṛgatṛṣṇaiva lakṣyate // RKV_26.32 //",
  "GP12vprevk_u:2455": "yasminpatati taddivyaṃ dṛptasya tripuraṃ mahat /",
  "GP12vprevk_u:2456": "na tatra brāhmaṇā devā gāvo naiva tu jantavaḥ // RKV_26.33 //",
  "GP12vprevk_u:2457": "na tatra dṛśyate kiṃcitpatedyatra puratrayam /",
  "GP12vprevk_u:2458": "nadyo grāmāśca deśāśca bahavo bhasmasātkṛtāḥ // RKV_26.34 //",
  "GP12vprevk_u:2459": "suvarṇaṃ rajataṃ caiva maṇimauktikameva ca /",
  "GP12vprevk_u:2460": "strīratnaṃ śobhanaṃ yacca tatsarvaṃ karṣate balāt // RKV_26.35 //",
  "GP12vprevk_u:2461": "na śastreṇa na cāstreṇa na divā niśi vā hara /",
  "GP12vprevk_u:2462": "śakyate devasaṅghaiśca nihantuṃ sa kathaṃcana // RKV_26.36 //",
  "GP12vprevk_u:2463": "taddahasva mahādeva tvaṃ hi naḥ paramā gatiḥ /",
  "GP12vprevk_u:2464": "evaṃ prasādaṃ deveśa sarveṣāṃ kartumarhasi // RKV_26.37 //",
  "GP12vprevk_u:2465": "yena devāśca gandharvā ṛṣayaśca tapodhanāḥ /",
  "GP12vprevk_u:2466": "parāṃ dhṛtiṃ samāyānti tatprabho kartumarhasi // RKV_26.38 //",
  "GP12vprevk_u:2467": "īśvara uvāca:",
  "GP12vprevk_u:2468": "etatsarvaṃ kariṣyāmi mā viṣādaṃ gamiṣyatha /",
  "GP12vprevk_u:2469": "acireṇaiva kālena kuryāṃ yuṣmatsukhāvaham // RKV_26.39 //",
  "GP12vprevk_u:2470": "āśvāsayitvā tāndevānsarvānindrapurogamān /",
  "GP12vprevk_u:2471": "cintayāmāsa deveśastripurasya vadhaṃ prati // RKV_26.40 //",
  "GP12vprevk_u:2472": "kathaṃ kena prakāreṇa hantavyaṃ tripuraṃ mayā /",
  "GP12vprevk_u:2473": "tamekaṃ nāradaṃ muktvā nānyopāyo vidhīyate // RKV_26.41 //",
  "GP12vprevk_u:2474": "evaṃ saṃstabhya cātmānaṃ tato dhyātaḥ sa nāradaḥ /",
  "GP12vprevk_u:2475": "tatkṣaṇādeva samprāpto vāyubhūto mahātapāḥ // RKV_26.42 //",
  "GP12vprevk_u:2476": "kamaṇḍaludharo devastridaṇḍī jñānakovidaḥ /",
  "GP12vprevk_u:2477": "yogapaṭṭākṣasūtreṇa chatreṇaiva virājitaḥ // RKV_26.43 //",
  "GP12vprevk_u:2478": "jaṭājūṭābaddhaśirā jvalanārkasamaprabhaḥ /",
  "GP12vprevk_u:2479": "tridhā pradakṣiṇīkṛtya daṇḍavatpatito bhuvi // RKV_26.44 //",
  "GP12vprevk_u:2480": "kṛtāñjalipuṭo bhūtvā nārado bhagavānmuniḥ /",
  "GP12vprevk_u:2481": "stotreṇa mahatā śarvaḥ stuto bhaktyā mahāmanāḥ // RKV_26.45 //",
  "GP12vprevk_u:2482": "nārada uvāca:",
  "GP12vprevk_u:2483": "jaya śambho virūpākṣa jaya deva trilocana /",
  "GP12vprevk_u:2484": "jaya śaṅkara īśāna rudreśvara namo 'stu te // RKV_26.46 //",
  "GP12vprevk_u:2485": "tvaṃ patistvaṃ jagatkartā tvameva layakṛdvibho /",
  "GP12vprevk_u:2486": "tvameva jagatāṃ nātho duṣṭātakaniṣūdanaḥ // RKV_26.47 //",
  "GP12vprevk_u:2487": "tvaṃ naḥ pāhi sureśāna trayīmūrte sanātana /",
  "GP12vprevk_u:2488": "bhavamūrte bhavāre tvaṃ bhajatāmabhayo bhava // RKV_26.48 //",
  "GP12vprevk_u:2489": "bhavabhāvavināśārthaṃ bhava tvāṃ śaraṇaṃ bhaje /",
  "GP12vprevk_u:2490": "kimarthaṃ cintito deva ājñā me dīyatāṃ prabho // RKV_26.49 //",
  "GP12vprevk_u:2491": "kasya saṃkṣobhaye cittaṃ ko vādya patatu kṣitau /",
  "GP12vprevk_u:2492": "kamadya kalahenāhaṃ yojaye jayatāṃvara // RKV_26.50 //",
  "GP12vprevk_u:2493": "nāradasya vacaḥ śrutvā devadevo maheśvaraḥ /",
  "GP12vprevk_u:2494": "utphullanayano bhūtvā idaṃ vacanam abravīt // RKV_26.51 //",
  "GP12vprevk_u:2495": "svāgataṃ te muniśreṣṭha sadaiva kalahapriya /",
  "GP12vprevk_u:2496": "vīṇāvādanatattvajña brahmaputra sanātana // RKV_26.52 //",
  "GP12vprevk_u:2497": "gaccha nārada śīghraṃ tvaṃ yatra tattripuraṃ mahat /",
  "GP12vprevk_u:2498": "bāṇasya dānavendrasya sarvalokabhayāvaham // RKV_26.53 //",
  "GP12vprevk_u:2499": "bhartāro devatātulyāḥ striyastatrāpsaraḥsamāḥ /",
  "GP12vprevk_u:2500": "tāsāṃ vai tejasā caiva bhramate tripuraṃ mahat // RKV_26.54 //",
  "GP12vprevk_u:2501": "na śakyate kathaṃ bhettuṃ sarvopāyairdvijottama /",
  "GP12vprevk_u:2502": "gatvā tvaṃ mohaya kṣipraṃ pṛthagdharmairanekadhā // RKV_26.55 //",
  "GP12vprevk_u:2503": "nārada uvāca:",
  "GP12vprevk_u:2504": "tava vākyena deveśa bhedayāmi purottamam /",
  "GP12vprevk_u:2505": "abhedyaṃ bahudhopāyairyattu devaiḥ savāsavaiḥ // RKV_26.56 //",
  "GP12vprevk_u:2506": "evamuktvā gato bhūpa śatayojanamāyatam /",
  "GP12vprevk_u:2507": "bāṇasya tatpuraśreṣṭham ṛddhivṛddhisamāyutam // RKV_26.57 //",
  "GP12vprevk_u:2508": "kṛtakautukasambādhaṃ nānādhātuvicitritam /",
  "GP12vprevk_u:2509": "anekaharmyasaṃchannam anekāyatanojjvalam // RKV_26.58 //",
  "GP12vprevk_u:2510": "dvāratoraṇasaṃyuktaṃ kapāṭārgalabhūṣitam /",
  "GP12vprevk_u:2511": "bahuyantrasamopetaṃ prākāraparikhojjvalam // RKV_26.59 //",
  "GP12vprevk_u:2512": "vāpīkṛpataḍāgaiśca devatāyatanairyutam /",
  "GP12vprevk_u:2513": "haṃsakāraṇḍavākīrṇaṃ padminīkhaṇḍamaṇḍitam // RKV_26.60 //",
  "GP12vprevk_u:2514": "anekavanaśobhāḍhyaṃ nānāvihagamaṇḍitam /",
  "GP12vprevk_u:2515": "evaṃ guṇagaṇākīrṇaṃ bāṇasya puramuttamam // RKV_26.61 //",
  "GP12vprevk_u:2516": "tasya madhye mahākāyaṃ saptakakṣaṃ suśobhitam /",
  "GP12vprevk_u:2517": "bāṇasya bhavanaṃ divyaṃ sarvaṃ kāñcanabhūṣitam // RKV_26.62 //",
  "GP12vprevk_u:2518": "mauktikādāmaśobhāḍhyaṃ vajravaiḍūryabhūṣitam /",
  "GP12vprevk_u:2519": "rukmapaṭṭatalākīrṇaṃ ratnabhūmyā suśobhitam // RKV_26.63 //",
  "GP12vprevk_u:2520": "mattamātaṅganiḥśvāsaiḥ syandanaiḥ saṃkulīkṛtam /",
  "GP12vprevk_u:2521": "hayaheṣitaśabdaiśca nārīṇāṃ nūpurasvanaiḥ // RKV_26.64 //",
  "GP12vprevk_u:2522": "khaḍgatomarahastaiśca vajrāṅkuśaśarāyudhaiḥ /",
  "GP12vprevk_u:2523": "rakṣitaṃ ghorarūpaiśca dānavairbaladarpitaiḥ // RKV_26.65 //",
  "GP12vprevk_u:2524": "evaṃ guṇagaṇākīrṇaṃ bāṇasya bhavanottamam /",
  "GP12vprevk_u:2525": "kailāsaśikharaprakhyaṃ mahendrabhavanopamam // RKV_26.66 //",
  "GP12vprevk_u:2526": "nārado gagane śīghramagamatpurasaṃmukhaḥ /",
  "GP12vprevk_u:2527": "dvāradeśaṃ samāsādya kṣattāraṃ vākyamabravīt // RKV_26.67 //",
  "GP12vprevk_u:2528": "bhobhoḥ kṣattarmahābuddhe rājakāryaviśārada /",
  "GP12vprevk_u:2529": "śīghraṃ bāṇāya cācakṣva nārado dvāri tiṣṭhati // RKV_26.68 //",
  "GP12vprevk_u:2530": "sa vandayitvā caraṇau nāradasya tvarānvitaḥ /",
  "GP12vprevk_u:2531": "sabhāmadhyagataṃ bāṇaṃ vijñaptum upacakrame // RKV_26.69 //",
  "GP12vprevk_u:2532": "vepamānāṅgayaṣṭistu kareṇāpihitānanaḥ /",
  "GP12vprevk_u:2533": "śṛṇvatāṃ sarvayodhānāmidaṃ vacanamabravīt // RKV_26.70 //",
  "GP12vprevk_u:2534": "vandito devagandharvairyakṣakinnaradānavaiḥ /",
  "GP12vprevk_u:2535": "kalipriyo durārādhyo nārado dvāri tiṣṭhati // RKV_26.71 //",
  "GP12vprevk_u:2536": "dvārapālasya tadvākyaṃ śrutvā bāṇastvarānvitaḥ /",
  "GP12vprevk_u:2537": "dvāḥsthamāha mahādaityaḥ savismayamidaṃ tadā // RKV_26.72 //",
  "GP12vprevk_u:2538": "bāṇa uvāca:",
  "GP12vprevk_u:2539": "brahmaputraṃ satejaskaṃ duḥsahaṃ duratikramam /",
  "GP12vprevk_u:2540": "praveśaya mahābhāgaṃ kimarthaṃ vārito bahiḥ // RKV_26.73 //",
  "GP12vprevk_u:2541": "śrutvā prabhorvacastasya prāveśayadudīritam /",
  "GP12vprevk_u:2542": "gatvā vegena mahatā nāradaṃ gṛhamāgatam // RKV_26.74 //",
  "GP12vprevk_u:2543": "dṛṣṭvā devarṣim āyāntaṃ nāradaṃ surapūjitam /",
  "GP12vprevk_u:2544": "sāhasotthāya saṃhṛṣṭo vavande caraṇau muneḥ // RKV_26.75 //",
  "GP12vprevk_u:2545": "dadau cāsanamarghyaṃ ca pādyaṃ pūjāṃ yathāvidhi /",
  "GP12vprevk_u:2546": "nyavedayacca tadrājyamātmānaṃ bāndhavaiḥ saha // RKV_26.76 //",
  "GP12vprevk_u:2547": "papraccha kuśalaṃ cāpi muniṃ bāṇāsuraḥ svayam // RKV_26.77 //",
  "GP12vprevk_u:2548": "nārada uvāca:",
  "GP12vprevk_u:2549": "sādhu sādhu mahābāho danorvaṃśavivarddhana /",
  "GP12vprevk_u:2550": "ko 'nyastribhuvane ślāghyas tvāṃ muktvā danupuṃgava // RKV_26.78 //",
  "GP12vprevk_u:2551": "pūjito'haṃ danuśreṣṭha dhanaratnaiḥ suśobhanaiḥ /",
  "GP12vprevk_u:2552": "rājyena cātmanā vāpi hyevaṃ kaḥ pūjayetparaḥ // RKV_26.79 //",
  "GP12vprevk_u:2553": "na me kāryaṃ hi bhogena bhuṅkṣva rājyamanāmayam /",
  "GP12vprevk_u:2554": "tvaddarśanotsukaḥ prāpto dṛṣṭvā devaṃ maheśvaram // RKV_26.80 //",
  "GP12vprevk_u:2555": "bhramate tripuraṃ loke strīsatītvānmayā śrutam /",
  "GP12vprevk_u:2556": "tāndraṣṭukāmaḥ samprāptastvaddārāndānaveśvara // RKV_26.81 //",
  "GP12vprevk_u:2557": "manyase yadi me śīghraṃ darśayasva ca māciram /",
  "GP12vprevk_u:2558": "nāradasya vacaḥ śrutvā kañcukiṃ samudīkṣya vai // RKV_26.82 //",
  "GP12vprevk_u:2559": "antaḥpuracaraṃ vṛddhaṃ daṇḍapāṇiṃ guṇānvitam /",
  "GP12vprevk_u:2560": "uvāca rājā hṛṣṭātmā śabdenāpūrayandiśaḥ // RKV_26.83 //",
  "GP12vprevk_u:2561": "nāradāya mahādevīṃ darśayasveha kañcukin /",
  "GP12vprevk_u:2562": "antaḥpuracaraiḥ sarvaiḥ sametām aviśaṅkitaḥ // RKV_26.84 //",
  "GP12vprevk_u:2563": "nāthasyājñāṃ puraskṛtya gṛhītvā nāradaṃ kare /",
  "GP12vprevk_u:2564": "praviśyākathayaddevyai nārado 'yaṃ samāgataḥ // RKV_26.85 //",
  "GP12vprevk_u:2565": "dṛṣṭvā devī muniśreṣṭhaṃ kṛtvā pādābhivandanam /",
  "GP12vprevk_u:2566": "āsanaṃ kāñcanaṃ śubhram arghyapādyādikaṃ dadau // RKV_26.86 //",
  "GP12vprevk_u:2567": "tasyai sa bhagavāṃstuṣṭo hyāśīrvādamadātparam /",
  "GP12vprevk_u:2568": "nānyā devi triloke 'pi tvatsamā dṛśyate 'ṅganā // RKV_26.87 //",
  "GP12vprevk_u:2569": "pativratā śubhācārā satyaśaucasamanvitā /",
  "GP12vprevk_u:2570": "yasyāḥ prabhāvāttripuraṃ bhramate cakravatsadā // RKV_26.88 //",
  "GP12vprevk_u:2571": "tacchrutvā vacanaṃ devī nāradasya sudānvitam /",
  "GP12vprevk_u:2572": "paryapṛcchadṛṣiṃ bhaktyā dharmaṃ dharmabhṛtāṃvarā // RKV_26.89 //",
  "GP12vprevk_u:2573": "rājñyuvāca:",
  "GP12vprevk_u:2574": "bhagavanmānuṣe loke devāstuṣyanti kairvrataiḥ /",
  "GP12vprevk_u:2575": "kāni dānāni dīyante yeṣāṃ ca syānmahatphalam // RKV_26.90 //",
  "GP12vprevk_u:2576": "upavāsāśca ye kecitstrīdharme kathitā budhaiḥ /",
  "GP12vprevk_u:2577": "yaiḥ kṛtaiḥ svargamāyānti sukṛtinyaḥ striyo yathā // RKV_26.91 //",
  "GP12vprevk_u:2578": "yat tat sarvaṃ mahābhāga kathayasva yathātatham /",
  "GP12vprevk_u:2579": "śrotumicchāmyahaṃ sarvaṃ kathayasvāviśaṅkitaḥ // RKV_26.92 //",
  "GP12vprevk_u:2580": "nārada uvāca:",
  "GP12vprevk_u:2581": "sādhu sādhu mahābhāge praśno 'yaṃ veditastvayā /",
  "GP12vprevk_u:2582": "yaṃ śrutvā sarvanārīṇāṃ dharmavṛddhistu jāyate // RKV_26.93 //",
  "GP12vprevk_u:2583": "upavāsaiśca dānaiśca patiputrau vaśānugau /",
  "GP12vprevk_u:2584": "bāndhavaiḥ pūjyate nityaṃ yaiḥ kṛtaiḥ kathayāmi te // RKV_26.94 //",
  "GP12vprevk_u:2585": "durbhagā subhagā yaistu subhagā durbhagā bhavet /",
  "GP12vprevk_u:2586": "putriṇī putrarahitā hyaputrā putriṇī tathā // RKV_26.95 //",
  "GP12vprevk_u:2587": "bhartāraṃ labhate kanyā tathānyā bhartṛvarjitā /",
  "GP12vprevk_u:2588": "kṛtākṛtaiśca jāyante tannibodhasva sundari // RKV_26.96 //",
  "GP12vprevk_u:2589": "tiladhenuṃ suvarṇaṃ ca rūpyaṃ gā vāsasī tathā /",
  "GP12vprevk_u:2590": "pānīyaṃ bhūmidānaṃ ca gandhadhūpānulepanam // RKV_26.97 //",
  "GP12vprevk_u:2591": "pādukopānahau chatraṃ puṇyāni vyañjanāni ca /",
  "GP12vprevk_u:2592": "pādābhyaṅgaṃ śiro'bhyaṅgaṃ snānaṃ śayyāsanāni ca // RKV_26.98 //",
  "GP12vprevk_u:2593": "etāni ye prayacchanti nopasarpanti te yamam /",
  "GP12vprevk_u:2594": "madhu māṣaṃ payaḥ sarpirlavaṇaṃ guḍamauṣadham // RKV_26.99 //",
  "GP12vprevk_u:2595": "pānīyaṃ bhūmidānaṃ ca śālīnikṣurasāṃstathā /",
  "GP12vprevk_u:2596": "āraktavāsasī ślakṣṇe dampatyorlalitādine // RKV_26.100 //",
  "GP12vprevk_u:2597": "saubhāgyaṃ jāyate caiva iha loke paratra ca /",
  "GP12vprevk_u:2598": "brāhmaṇe vṛttasampanne surūpe ca guṇānvite // RKV_26.101 //",
  "GP12vprevk_u:2599": "tithau yasyāmidaṃ deyaṃ tatte rājñi vadāmyaham /",
  "GP12vprevk_u:2600": "pratipatsu ca yā nārī pūrvāhṇe ca śucivratā // RKV_26.102 //",
  "GP12vprevk_u:2601": "indhanaṃ brāhmaṇe dadyātprīyatāṃ me hutāśanaḥ /",
  "GP12vprevk_u:2602": "tasyā janmāni ṣaṭtriṃśadaṅgapratyaṅgasandhiṣu // RKV_26.103 //",
  "GP12vprevk_u:2603": "na rajo naiva santāpo jāyate rājavallabhe /",
  "GP12vprevk_u:2604": "dvitīyāyāṃ tu yā nārī navanītamudānvitā // RKV_26.104 //",
  "GP12vprevk_u:2605": "dadāti dvijamukhyāya sukumāratanurbhavet /",
  "GP12vprevk_u:2606": "lavaṇaṃ vipravaryāya tṛtīyāyāṃ prayacchati // RKV_26.105 //",
  "GP12vprevk_u:2607": "gaurī me prīyatāṃ devī tasyāḥ puṇyaphalaṃ śṛṇu /",
  "GP12vprevk_u:2608": "kaumārikā patiṃ prāpya tena sārddhamumā yathā // RKV_26.106 //",
  "GP12vprevk_u:2609": "krīḍatyavidhavā cāpi labhate sā mahadyaśaḥ /",
  "GP12vprevk_u:2610": "naktaṃ kṛtvā caturthyāṃ vai dadyādviprāya modakān // RKV_26.107 //",
  "GP12vprevk_u:2611": "prīyatāṃ mama deveśo gaṇanātho vināyakaḥ /",
  "GP12vprevk_u:2612": "tasyāstena phalenāśu sarvakarmasu bhāmini // RKV_26.108 //",
  "GP12vprevk_u:2613": "vighnaṃ na jāyate kvāpi evamāha pitāmahaḥ /",
  "GP12vprevk_u:2614": "pañcamīṃ tu tataḥ prāpya brāhmaṇe tiladā tu yā // RKV_26.109 //",
  "GP12vprevk_u:2615": "sā bhavedrūpasampannā yathā caiva tilottamā /",
  "GP12vprevk_u:2616": "ṣaṣṭhyāṃ tu yā madhūkasya phaladā tu bhavetsadā // RKV_26.110 //",
  "GP12vprevk_u:2617": "uddiśya cāgnijaṃ devaṃ brāhmaṇe vedapārage /",
  "GP12vprevk_u:2618": "tasyāḥ putro yathā skando devasaṅgheṣu cottamaḥ // RKV_26.111 //",
  "GP12vprevk_u:2619": "utpadyate mahārājaḥ sarvalokeṣu pūjitaḥ /",
  "GP12vprevk_u:2620": "saptamyāṃ yā dvijaśreṣṭhaṃ suvarṇena prapūjayet // RKV_26.112 //",
  "GP12vprevk_u:2621": "uddiśya jagato nāthaṃ devadevaṃ divākaram /",
  "GP12vprevk_u:2622": "tasya puṇyaphalaṃ yadvai kathitaṃ dvijasattamaiḥ // RKV_26.113 //",
  "GP12vprevk_u:2623": "tatte rājñi pravakṣyāmi śṛṇuṣvaikamanāḥ sati /",
  "GP12vprevk_u:2624": "dadrūcitrakakuṣṭhāni maṇḍalāni vicarcikā // RKV_26.114 //",
  "GP12vprevk_u:2625": "na bhavantīha cāṅgeṣu pūrvakarmārjitānyapi /",
  "GP12vprevk_u:2626": "kṛṣṇāṃ dhenuṃ tathāṣṭamyāṃ yā prayacchati bhāminī // RKV_26.115 //",
  "GP12vprevk_u:2627": "brāhmaṇe vṛttasampanne prīyatāṃ me maheśvaraḥ /",
  "GP12vprevk_u:2628": "tasyā janmārjitaṃ pāpaṃ naśyate vibhavānvitā // RKV_26.116 //",
  "GP12vprevk_u:2629": "jāyate nātra sandeho yasmāddānamanuttamam /",
  "GP12vprevk_u:2630": "gandhadhūpaṃ tu yā nārī bhaktyā viprāya dāpayet // RKV_26.117 //",
  "GP12vprevk_u:2631": "kātyāyanīṃ samuddiśya navamyāṃ śṛṇu yatphalam /",
  "GP12vprevk_u:2632": "tasyā bhrātā pitā putraḥ patirvā raṇamuttamam // RKV_26.118 //",
  "GP12vprevk_u:2633": "prāpyate naiva sīdanti tena dānena rakṣitāḥ /",
  "GP12vprevk_u:2634": "ikṣudaṇḍarasaṃ devi daśamyāṃ yā prayacchati // RKV_26.119 //",
  "GP12vprevk_u:2635": "lokapālānsamuddiśya brāhmaṇe vyaṅgavarjite /",
  "GP12vprevk_u:2636": "tena dānena sā nityaṃ sarvalokasya vallabhā // RKV_26.120 //",
  "GP12vprevk_u:2637": "jāyate nātra sandeha ityevaṃ śaṅkaro 'bravīt /",
  "GP12vprevk_u:2638": "ekādaśyāmupoṣyātha dvādaśyāmudakapradā // RKV_26.121 //",
  "GP12vprevk_u:2639": "nārāyaṇaṃ samuddiśya brāhmaṇe viṣṇutatpare /",
  "GP12vprevk_u:2640": "sā sadā sparśasambhāṣairdrāvayedbhāvayejjanam // RKV_26.122 //",
  "GP12vprevk_u:2641": "yasmāddānaṃ maharloke hyanantam udake bhavet /",
  "GP12vprevk_u:2642": "pādābhyaṅgaṃ śiro'bhyaṅgaṃ kāmamuddiśya vai dvije // RKV_26.123 //",
  "GP12vprevk_u:2643": "dadāti ca trayodaśyāṃ bhaktyā paramayāṅganā /",
  "GP12vprevk_u:2644": "yasyāṃ yasyāṃ mṛtā jāyed bhūyo yonyāṃ tu janmani // RKV_26.124 //",
  "GP12vprevk_u:2645": "tasyāṃ tasyāṃ tu sā bharturna viyujyeta karhicit /",
  "GP12vprevk_u:2646": "tathāpyevaṃ caturdaśyāṃ dadyāt pātramupānahau // RKV_26.125 //",
  "GP12vprevk_u:2647": "brahmaṇe dharmamuddiśya tasyā lokā hyanāmayāḥ /",
  "GP12vprevk_u:2648": "evaṃ ca pakṣapakṣānte śrāddhe tarped dvijottamān // RKV_26.126 //",
  "GP12vprevk_u:2649": "avyucchinnā sadā rājñi santatir jāyate bhuvi /",
  "GP12vprevk_u:2650": "evaṃ te tithimāhātmyaṃ dānayogena bhāṣitam // RKV_26.127 //",
  "GP12vprevk_u:2651": "tathā vanaspatīnāṃ tu ārādhanavidhiṃ śṛṇu /",
  "GP12vprevk_u:2652": "jambūṃ nimbataruṃ caiva tindukaṃ madhukaṃ tathā // RKV_26.128 //",
  "GP12vprevk_u:2653": "āmraṃ cāmalakaṃ caiva śālmaliṃ vaṭapippalau /",
  "GP12vprevk_u:2654": "śamībilvāmalīvṛkṣaṃ kadalīṃ pāṭalīṃ tathā // RKV_26.129 //",
  "GP12vprevk_u:2655": "anyānpuṇyatamānvṛkṣānupetya svargamāpnuyāt // RKV_26.130 //",
  "GP12vprevk_u:2656": "nārada uvāca:",
  "GP12vprevk_u:2657": "caitre māse tu yā nārī kuryādvratamanuttamam /",
  "GP12vprevk_u:2658": "tasya vratasya cānyāni kalāṃ nārhanti ṣoḍaśīm // RKV_26.131 //",
  "GP12vprevk_u:2659": "śrutena yena subhage durbhagatvaṃ na paśyati /",
  "GP12vprevk_u:2660": "yathā himaṃ raviṃ prāpya vilayaṃ yāti bhūtale // RKV_26.132 //",
  "GP12vprevk_u:2661": "tathā duḥkhaṃ ca daurbhāgyaṃ vratādasmādvilīyate /",
  "GP12vprevk_u:2662": "madhukākhyāṃ tu lalitāmārādhayati yena vai // RKV_26.133 //",
  "GP12vprevk_u:2663": "vidhiṃ taṃ śṛṇu subhage kathyamānaṃ sukhāvaham /",
  "GP12vprevk_u:2664": "caitre śuklatṛtīyāyāṃ susnātā śuddhamānasā // RKV_26.134 //",
  "GP12vprevk_u:2665": "pratimāṃ madhuvṛkṣasya śāṅkarīm umayā saha /",
  "GP12vprevk_u:2666": "kārayitvā dvijavaraiḥ pratiṣṭhāpya yathāvidhi // RKV_26.135 //",
  "GP12vprevk_u:2667": "sugandhikusumairdhūpaistathā karpūrakuṅkumaiḥ /",
  "GP12vprevk_u:2668": "pūjayed vidhinā devaṃ mantrayuktena bhāminī // RKV_26.136 //",
  "GP12vprevk_u:2669": "pādau namaḥ śivāyeti meḍhre vai manmathāya ca /",
  "GP12vprevk_u:2670": "kālodarāyet yudaraṃ nīlakaṃṭhāya kaṇṭhakam // RKV_26.137 //",
  "GP12vprevk_u:2671": "śiraḥ sarvātmane pūjya umāṃ paścātprapūjayet /",
  "GP12vprevk_u:2672": "kṣāmodarāyaihyudaraṃ sukaṇṭhāyai ca kaṇṭhakam // RKV_26.138 //",
  "GP12vprevk_u:2673": "śiraḥ saubhāgyadāyinyai paścādarghyaṃ pradāpayet // RKV_26.139 //",
  "GP12vprevk_u:2674": "namaste devadeveśa umāvara jagatpate /",
  "GP12vprevk_u:2675": "arghyeṇānena me sarvaṃ daurbhāgyaṃ nāśaya prabho /",
  "GP12vprevk_u:2676": "iti arghyamantraḥ // RKV_26.140 //",
  "GP12vprevk_u:2677": "arghyaṃ dattvā tataḥ paścātkarakaṃ vāripūritam /",
  "GP12vprevk_u:2678": "madhūkapātropabhṛtaṃ sahiraṇyaṃ tu śaktitaḥ // RKV_26.141 //",
  "GP12vprevk_u:2679": "karakaṃ vārisampūrṇaṃ saubhāgyena tu saṃyutam /",
  "GP12vprevk_u:2680": "dattaṃ tu lalite tubhyaṃ saubhāgyādivivardhanam /",
  "GP12vprevk_u:2681": "iti karakadānamantraḥ // RKV_26.142 //",
  "GP12vprevk_u:2682": "mantreṇānena viprāya dadyāt karakamuttamam /",
  "GP12vprevk_u:2683": "lavaṇaṃ varjayec chuklāṃ yāvadanyāṃ tṛtīyikām // RKV_26.143 //",
  "GP12vprevk_u:2684": "kṣamāpya devīṃ deveśāṃ naktam adyātsvayaṃ haviḥ /",
  "GP12vprevk_u:2685": "anena vidhinā sārdhaṃ māsi māsi hy apakramet // RKV_26.144 //",
  "GP12vprevk_u:2686": "phālgunasya tṛtīyāyāṃ śuklāyāṃ tu samāpyate /",
  "GP12vprevk_u:2687": "vaiśākhe lavaṇaṃ deyaṃ jyeṣṭhe cājyaṃ pradīyate // RKV_26.145 //",
  "GP12vprevk_u:2688": "āṣāḍhe māsi niṣpāvāḥ payo deyaṃ tu śrāvaṇe /",
  "GP12vprevk_u:2689": "mudgā deyā nabhasye tu śālimāśvayuje tathā // RKV_26.146 //",
  "GP12vprevk_u:2690": "kārttike śarkarāpātraṃ karakaṃ rasasaṃbhṛtam /",
  "GP12vprevk_u:2691": "mārgaśīrṣe tu kārpāsaṃ karakaṃ ghṛtasaṃyutam // RKV_26.147 //",
  "GP12vprevk_u:2692": "pauṣe tu kuṅkumaṃ deyaṃ māghe pātraṃ tilair bhṛtam /",
  "GP12vprevk_u:2693": "phālgune māsi samprāpte pātraṃ modakasaṃbhṛtam // RKV_26.148 //",
  "GP12vprevk_u:2694": "paścāttṛtīyādeyaṃ yattatpūrvasyāṃ vivarjayet /",
  "GP12vprevk_u:2695": "vidhānamāsāṃ sarvāsāṃ sāmānyaṃ manasaḥ priye // RKV_26.149 //",
  "GP12vprevk_u:2696": "pratimāṃ madhuvṛkṣasya tāmeva pratipūjayet /",
  "GP12vprevk_u:2697": "tasmai sarvaṃ tu viprāya ācāryāya pradīyate // RKV_26.150 //",
  "GP12vprevk_u:2698": "tataḥ saṃvatsarasyānte udyāpanavidhiṃ śṛṇu /",
  "GP12vprevk_u:2699": "madhuvṛkṣaṃ tato gatvā bahusambhārasaṃvṛtaḥ // RKV_26.151 //",
  "GP12vprevk_u:2700": "nikhanetpratimāṃ madhye mādhūkīṃ madhukasya ca /",
  "GP12vprevk_u:2701": "tatrasthaṃ pūjayet sarvam umādehārddhadhāriṇam // RKV_26.152 //",
  "GP12vprevk_u:2702": "pūjopahārairvipulaiḥ kuṅkumena punaḥpunaḥ /",
  "GP12vprevk_u:2703": "ślakṣṇābhiḥ puṣpamālābhiḥ kausumbhaiḥ kesareṇa ca // RKV_26.153 //",
  "GP12vprevk_u:2704": "kausumbhe vāsasī śubhre atasīpuṣpasannibhe /",
  "GP12vprevk_u:2705": "paridhāpya tāṃ pratimāṃ dampatī ravisaṃkhyayā // RKV_26.154 //",
  "GP12vprevk_u:2706": "upānadyugalaiśchatraiḥ kaṇṭhasūtraiḥ sakaṇṭhikaiḥ /",
  "GP12vprevk_u:2707": "kaṭakairaṅgulīyaiśca śayanīyaiḥ śubhāstṛtaiḥ // RKV_26.155 //",
  "GP12vprevk_u:2708": "kuṅkumena viliptāṅgau bahupuṣpaiśca pūjitau /",
  "GP12vprevk_u:2709": "bhojayed vividhai ratnair madhūkāvāsake sthitau // RKV_26.156 //",
  "GP12vprevk_u:2710": "bhuktotthitau tu viśrāmya śayyāsu ca kṣamāpayet /",
  "GP12vprevk_u:2711": "gurumūlaṃ yataḥ sarvaṃ gururjñeyo maheśvaraḥ // RKV_26.157 //",
  "GP12vprevk_u:2712": "prīte gurau tataḥ sarvaṃ jagatprītaṃ surāsuram /",
  "GP12vprevk_u:2713": "yadyadiṣṭatamaṃ loke yatkiṃciddayitaṃ gṛhe // RKV_26.158 //",
  "GP12vprevk_u:2714": "tatsarvaṃ gurave deyamātmanaḥ śreya icchatā /",
  "GP12vprevk_u:2715": "idaṃ tu dhanibhir deyamanyair deyaṃ yathocyate // RKV_26.159 //",
  "GP12vprevk_u:2716": "dāmpatyamekaṃ vidhivatpratipūjya śubhavrataiḥ /",
  "GP12vprevk_u:2717": "dvitīyaṃ gurudāmpatyaṃ vittaśāṭhyaṃ vivarjayet // RKV_26.160 //",
  "GP12vprevk_u:2718": "tataḥ kṣamāpayeddevīṃ devaṃ ca brāhmaṇaṃ gurum /",
  "GP12vprevk_u:2719": "yathā tvaṃ devi lalite na viyuktāsi śambhunā // RKV_26.161 //",
  "GP12vprevk_u:2720": "tathā me patiputrāṇām aviyogaḥ pradīyatām /",
  "GP12vprevk_u:2721": "anena vidhinā kṛtvā tṛtīyāṃ madhusaṃjñikām // RKV_26.162 //",
  "GP12vprevk_u:2722": "indrāṇī cendrapatnītvamavāpa sutamuttamam /",
  "GP12vprevk_u:2723": "saubhāgyaṃ sarvalokeṣu sarvarddhisukhamuttamam // RKV_26.163 //",
  "GP12vprevk_u:2724": "anena vidhinā yā tu kumārī vratamācaret /",
  "GP12vprevk_u:2725": "śobhanaṃ patimāpnoti yathendrāṇyā śatakratuḥ // RKV_26.164 //",
  "GP12vprevk_u:2726": "durbhagā subhagatvaṃ ca subhagā putriṇī bhavet /",
  "GP12vprevk_u:2727": "putriṇyakṣayamāpnoti na śokaṃ paśyati kvacit // RKV_26.165 //",
  "GP12vprevk_u:2728": "anekajanmajanitaṃ daurbhāgyaṃ naśyati dhruvam /",
  "GP12vprevk_u:2729": "mṛtā tu tridivaṃ prāpya umayā saha modate // RKV_26.166 //",
  "GP12vprevk_u:2730": "kalpakoṭiśataṃ sāgraṃ bhuktvā bhogān yathepsitān /",
  "GP12vprevk_u:2731": "punastu sambhave loke pārthivaṃ patim āpnuyāt // RKV_26.167 //",
  "GP12vprevk_u:2732": "subhagā rūpasampannā pārthivaṃ janayet sutam // RKV_26.168 //",
  "GP12vprevk_u:2733": "etatte kathitaṃ sarvaṃ vratānāmuttamaṃ vratam /",
  "GP12vprevk_u:2734": "anyatpṛcchasva subhage vāñchitaṃ yaddhṛdi sthitam // RKV_26.169 //",
  "GP12vprevk_u:2735": "||",
  "GP12vprevk_u:2736": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye madhūkatṛtīyāvratavidhānamāhātmyavarṇanaṃ nāma ṣaḍviṃśo 'dhyāyaḥ ||",
  "GP12vprevk_u:2737": "RKV adhyāya 27",
  "GP12vprevk_u:2738": "śrīmārkaṇḍeya uvāca:",
  "GP12vprevk_u:2739": "nāradasya vacaḥ śrutvā rājñī vacanam abravīt /",
  "GP12vprevk_u:2740": "prasādaṃ kuru viprendra gṛhṇa dānaṃ yathepsitam // RKV_27.1 //",
  "GP12vprevk_u:2741": "suvarṇamaṇiratnāni vastrāṇi vividhāni ca /",
  "GP12vprevk_u:2742": "tatte dārayāmi viprendra yaccānyad api durlabham // RKV_27.2 //",
  "GP12vprevk_u:2743": "rājñyāstu vacanaṃ śrutvā nārado vākyam abravīt /",
  "GP12vprevk_u:2744": "anyeṣāṃ dīyatāṃ bhadre ye dvijāḥ kṣīṇavṛttayaḥ // RKV_27.3 //",
  "GP12vprevk_u:2745": "vayaṃ tu sarvasampannā bhaktigrāhyāḥ sadaiva hi /",
  "GP12vprevk_u:2746": "ityuktā sā tadā rājñī vedavedāṅgapāragān // RKV_27.4 //",
  "GP12vprevk_u:2747": "āhūya brāhmaṇān niḥsvāndātuṃ samupacakrame /",
  "GP12vprevk_u:2748": "yat kiṃcinnāradenoktaṃ dānasaubhāgyavardhanam // RKV_27.5 //",
  "GP12vprevk_u:2749": "tena dānena me nityaṃ prīyetāṃ hariśaṅkarau /",
  "GP12vprevk_u:2750": "tato rājñī ca sā prāha nāradaṃ munipuṃgavam // RKV_27.6 //",
  "GP12vprevk_u:2751": "rājñyuvāca:",
  "GP12vprevk_u:2752": "dānaṃ dattaṃ tvayoktaṃ yadbhartṛkarmaparaṃ hi tat /",
  "GP12vprevk_u:2753": "ājanmajanma me bhartā bhavedbāṇo dvijottama // RKV_27.7 //",
  "GP12vprevk_u:2754": "nānyo hi daivataṃ tāta muktvā bāṇaṃ dvijottama /",
  "GP12vprevk_u:2755": "tena satyena me bhartā jīvecca śaradāṃ śatam // RKV_27.8 //",
  "GP12vprevk_u:2756": "nānyo dharmo bhavet strīṇāṃ daivataṃ hi patiryathā /",
  "GP12vprevk_u:2757": "tathāpi tava vākyena dānaṃ dattaṃ yathāvidhi // RKV_27.9 //",
  "GP12vprevk_u:2758": "svakaṃ karma kariṣyāmo bhartāraṃ prati mānada /",
  "GP12vprevk_u:2759": "brahmarṣe gaccha cedānīṃ tvamāśīrvādaḥ pradīyatām // RKV_27.10 //",
  "GP12vprevk_u:2760": "tatheti tāmanujñāpya nārado nṛpasattama /",
  "GP12vprevk_u:2761": "sarvāsāṃ mānasaṃ hṛtvā anyataḥ kṛtamānasaḥ // RKV_27.11 //",
  "GP12vprevk_u:2762": "jagāmādarśanaṃ vipraḥ pūjyamānastu khecaraiḥ /",
  "GP12vprevk_u:2763": "tato gatamanaskāstā bhartāraṃ prati bhārata // RKV_27.12 //",
  "GP12vprevk_u:2764": "vivarṇā niṣprabhā jātā nāradena vimohitāḥ // RKV_27.13 //",
  "GP12vprevk_u:2765": "||",
  "GP12vprevk_u:2766": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye tripurakṣobhaṇavarṇanaṃ nāma saptaviṃśo 'dhyāyaḥ ||",
  "GP12vprevk_u:2767": "RKV adhyāya 28",
  "GP12vprevk_u:2768": "mārkaṇḍeya uvāca:",
  "GP12vprevk_u:2769": "etasminn antare rudro narmadātaṭamāsthitaḥ /",
  "GP12vprevk_u:2770": "krīḍate hyumayā sārddhaṃ nāradas tatra cāgataḥ // RKV_28.1 //",
  "GP12vprevk_u:2771": "praṇamya devadeveśamumayā saha śaṅkaram /",
  "GP12vprevk_u:2772": "vyajñāpayat tadā devaṃ yad vṛttaṃ tripure tadā // RKV_28.2 //",
  "GP12vprevk_u:2773": "gato 'haṃ svāminirdeśād yatra tadbāṇamandiram /",
  "GP12vprevk_u:2774": "dṛṣṭā bāṇaṃ yathānyāyaṃ gato hyantaḥpuraṃ mahat // RKV_28.3 //",
  "GP12vprevk_u:2775": "tatra bhāryāsahasrāṇi dṛṣṭvā bāṇasya dhīmataḥ /",
  "GP12vprevk_u:2776": "yathāyogyaṃ yathākāmam āgataḥ kṣobhya tatpuram // RKV_28.4 //",
  "GP12vprevk_u:2777": "nāradasya vacaḥ śrutvā sādhu sādhviti pūjayan /",
  "GP12vprevk_u:2778": "cintayāmāsa deveśo bhramaṇaṃ tripurasya hi // RKV_28.5 //",
  "GP12vprevk_u:2779": "karamuktaṃ yathā cakraṃ viṣṇunā prabhaviṣṇunā /",
  "GP12vprevk_u:2780": "mahāvegaṃ mahāyāmaṃ rakṣitaṃ tejasā mama // RKV_28.6 //",
  "GP12vprevk_u:2781": "sa ca me bhaktinirato bāṇo loke ca viśrutaḥ /",
  "GP12vprevk_u:2782": "bhāratī ca mayā dattā brāhmaṇānāṃ viśeṣataḥ // RKV_28.7 //",
  "GP12vprevk_u:2783": "evaṃ sa suciraṃ kālaṃ devadevo maheśvaraḥ /",
  "GP12vprevk_u:2784": "cintayitvā sunirvāṇaṃ kāryaṃ prati janeśvaraḥ // RKV_28.8 //",
  "GP12vprevk_u:2785": "tato 'sau mandaraṃ dhyātvā cāpe kṛtvā guṇe mahīm /",
  "GP12vprevk_u:2786": "viṣṇuṃ sanātanaṃ devaṃ bāṇe dhyātvā trilocanaḥ // RKV_28.9 //",
  "GP12vprevk_u:2787": "phale hutāśanaṃ devaṃ jvalantaṃ sarvatomukham /",
  "GP12vprevk_u:2788": "suparṇaṃ puṅkhayor madhye jave vāyuṃ prakalpya ca // RKV_28.10 //",
  "GP12vprevk_u:2789": "rathaṃ mahīmayaṃ kṛtvā dhuri tāvaśvināvubhau /",
  "GP12vprevk_u:2790": "akṣe sureśvaraṃ devam agrakīlyāṃ dhanādhipam // RKV_28.11 //",
  "GP12vprevk_u:2791": "yamaṃ tu dakṣiṇe pārśve vāme kālaṃ sudāruṇam /",
  "GP12vprevk_u:2792": "ādityacandrau cakre tu gandharvānārakādiṣu // RKV_28.12 //",
  "GP12vprevk_u:2793": "yantāraṃ ca surajyeṣṭhaṃ vedānkṛtvā hayottamān /",
  "GP12vprevk_u:2794": "khalīnādiṣu cāṅgāni raśmīṃśchandāṃsi cākarot // RKV_28.13 //",
  "GP12vprevk_u:2795": "kṛtvā pratodam oṃkāraṃ mukhagrāhyaṃ maheśvaraḥ /",
  "GP12vprevk_u:2796": "dhātāraṃ cāgrataḥ kṛtvā vidhātāraṃ ca pṛṣṭhataḥ // RKV_28.14 //",
  "GP12vprevk_u:2797": "mārutātsarvato digbhya ūrdhvayantre tathaiva ca /",
  "GP12vprevk_u:2798": "mahoragapiśācāṃśca siddhavidyādharāṃstathā // RKV_28.15 //",
  "GP12vprevk_u:2799": "gaṇāṃśca bhūtasaṅghāṃśca sarve sarvāṅgasaṃdhiṣu /",
  "GP12vprevk_u:2800": "yugamadhye sthito meruryugasyādho mahāgiriḥ // RKV_28.16 //",
  "GP12vprevk_u:2801": "sarpā yantrasthitā ghorāḥ śamye varuṇanairṛtau /",
  "GP12vprevk_u:2802": "gāyatrī caiva sāvitrī sthite te raśmibandhane // RKV_28.17 //",
  "GP12vprevk_u:2803": "satyaṃ rathadhvaje śaucaṃ damaṃ rakṣāṃ samantataḥ /",
  "GP12vprevk_u:2804": "rathaṃ devamayaṃ kṛtvā devadevo maheśvaraḥ // RKV_28.18 //",
  "GP12vprevk_u:2805": "saṃnaddhaḥ kavacī khaḍgī baddhagodhāṅgulitravān /",
  "GP12vprevk_u:2806": "baddhā parikaraṃ gāḍhaṃ jaṭājūṭaṃ niyamya ca // RKV_28.19 //",
  "GP12vprevk_u:2807": "sajjaṃ kṛtvā dhanurdivyaṃ yojayitvā rathottamam /",
  "GP12vprevk_u:2808": "rathamadhye sthito devaḥ śuśubhe ca yudhiṣṭhira // RKV_28.20 //",
  "GP12vprevk_u:2809": "dhanuṣaḥ śabdanādenākampayacca jagattrayam /",
  "GP12vprevk_u:2810": "sthānaṃ kṛtvā tu vaiśākhaṃ nibhṛtaṃ saṃsthito haraḥ // RKV_28.21 //",
  "GP12vprevk_u:2811": "nirīkṣya suciraṃ kālaṃ kopasaṃraktalocanaḥ /",
  "GP12vprevk_u:2812": "dhyātvā taṃ paramaṃ mantram ātmānaṃ ca nirudhya saḥ // RKV_28.22 //",
  "GP12vprevk_u:2813": "mumoca sahasā bāṇaṃ purasya vadhakāṅkṣayā /",
  "GP12vprevk_u:2814": "yadā trīṇi sametāni antarikṣasthitāni tu // RKV_28.23 //",
  "GP12vprevk_u:2815": "tataḥ kālanimeṣārdhaṃ dṛṣṭvaikyaṃ tripurasya ca /",
  "GP12vprevk_u:2816": "triparvaṇā triśalyena tatastānyavasādayat // RKV_28.24 //",
  "GP12vprevk_u:2817": "tato lokā bhayatrastās tripure bharatottama /",
  "GP12vprevk_u:2818": "sarvāsuravināśāya kālarūpā bhayāvahāḥ // RKV_28.25 //",
  "GP12vprevk_u:2819": "aṭṭahāsān pramuñcanti kaṣṭarūpā narās tadā /",
  "GP12vprevk_u:2820": "nimeṣonmeṣaṇaṃ caiva kurvanti lipikarmasu // RKV_28.26 //",
  "GP12vprevk_u:2821": "niṣpandanayanā martyāścitreṣvālikhitā iva /",
  "GP12vprevk_u:2822": "devāyatanagā devā raṭanti prahasanti ca /",
  "GP12vprevk_u:2823": "svapne paśyanti cātmānaṃ raktāmbaravibhūṣitam // RKV_28.27 //",
  "GP12vprevk_u:2824": "raktamālyottamāṅgāśca patantaḥ kārdame hrade /",
  "GP12vprevk_u:2825": "paśyanti nāma cātmānaṃ satailābhyaṅgamastakam // RKV_28.28 //",
  "GP12vprevk_u:2826": "paśyanti yānamārūḍhaṃ rāsabhaiśca nṛpottama /",
  "GP12vprevk_u:2827": "saṃvartako mahāvāyuryugāntapratimo mahān // RKV_28.29 //",
  "GP12vprevk_u:2828": "gṛhān unmūlayāmāsa vṛkṣajātīnanekaśaḥ /",
  "GP12vprevk_u:2829": "bhūmikampāḥ sanirghātā ulkāpātāḥ sahasraśaḥ // RKV_28.30 //",
  "GP12vprevk_u:2830": "rudhiraṃ varṣate devo miśritaṃ karkarairbahu /",
  "GP12vprevk_u:2831": "agnikuṇḍeṣu viprāṇāṃ hutaḥ samyagghutāśanaḥ // RKV_28.31 //",
  "GP12vprevk_u:2832": "jvalate dhūmasaṃyukto visphuliṅgakaṇaiḥ saha /",
  "GP12vprevk_u:2833": "kuṃjarā vimadā jātāsturagāḥ sattvavarjitāḥ // RKV_28.32 //",
  "GP12vprevk_u:2834": "avāditāni vādyante vāditrāṇi sahasraśaḥ /",
  "GP12vprevk_u:2835": "dhvajā hyakampitāḥ petuśchatrāṇi vividhāni ca // RKV_28.33 //",
  "GP12vprevk_u:2836": "jvalati pādapāstatra parṇāni ca sabhaṃ tataḥ /",
  "GP12vprevk_u:2837": "sarvaṃ tadvyākulībhūtaṃ hāhākārasamanvitam // RKV_28.34 //",
  "GP12vprevk_u:2838": "udyānāni vicitrāṇi prababhañja prabhañjanaḥ /",
  "GP12vprevk_u:2839": "tena saṃpreritāḥ sarve jvalanti viśikhāḥ śikhāḥ // RKV_28.35 //",
  "GP12vprevk_u:2840": "vṛkṣagulmalatāvallyo gṛhāṇi ca samantataḥ /",
  "GP12vprevk_u:2841": "digvibhāgaiśca sarvaiśca pravṛtto havyavāhanaḥ // RKV_28.36 //",
  "GP12vprevk_u:2842": "sarvaṃ kiṃśukaparṇābhaṃ prajvalaccaiva dṛśyate /",
  "GP12vprevk_u:2843": "gṛhādgṛhaṃ tadā gantuṃ naiva dhūmena śakyate // RKV_28.37 //",
  "GP12vprevk_u:2844": "harakopāgninirdagdhāḥ krandante tripure janāḥ /",
  "GP12vprevk_u:2845": "pradīptaṃ sarvato dikṣu dahyate tripuraṃ param // RKV_28.38 //",
  "GP12vprevk_u:2846": "patanti śikharāgrāṇi viśīrṇāni sahasraśaḥ /",
  "GP12vprevk_u:2847": "pāvako dhūmasaṃpṛkto dahyamānaḥ samantataḥ // RKV_28.39 //",
  "GP12vprevk_u:2848": "nṛtyanvai vyāptadigdeśaḥ kāntāreṣvabhidhāvati /",
  "GP12vprevk_u:2849": "devāgāreṣu sarveṣu gṛheṣvaṭṭālakeṣu ca // RKV_28.40 //",
  "GP12vprevk_u:2850": "pravṛtto hutabhuktatra pure kālapracoditaḥ /",
  "GP12vprevk_u:2851": "dadāha lokānsarvatra harakopaprakopitaḥ // RKV_28.41 //",
  "GP12vprevk_u:2852": "dahate traipuraṃ lokaṃ bālavṛddhasamanvitam /",
  "GP12vprevk_u:2853": "sapuraṃ sagṛhadvāraṃ savāhanavanaṃ nṛpa // RKV_28.42 //",
  "GP12vprevk_u:2854": "kecidbhojanasaktāśca pānāsaktāstathāpare /",
  "GP12vprevk_u:2855": "aparā nṛtyagīteṣu saṃsaktā vārayoṣitaḥ // RKV_28.43 //",
  "GP12vprevk_u:2856": "anyonyaṃ ca pariṣvajya hutāśanaśikhārditāḥ /",
  "GP12vprevk_u:2857": "dahyamānā nṛpaśreṣṭha sarve gacchantyacetanāḥ // RKV_28.44 //",
  "GP12vprevk_u:2858": "athānye dānavāstatra dahyante 'gnivimohitāḥ /",
  "GP12vprevk_u:2859": "na śaktāścānyato gantuṃ dhūmenākulitānanāḥ /",
  "GP12vprevk_u:2860": "haṃsakāraṇḍavākīrṇā nalinyo hemapaṅkajāḥ // RKV_28.45 //",
  "GP12vprevk_u:2861": "dahyante vividhās tatra vāpyaḥ kūpāśca bhārata /",
  "GP12vprevk_u:2862": "dṛśyante 'naladagdhāni purodyānāni dīrghikāḥ /",
  "GP12vprevk_u:2863": "amlānaiḥ paṅkajaiśchannā vistīrṇāvasuyojanāḥ // RKV_28.46 //",
  "GP12vprevk_u:2864": "girikūṭanibhāstatra prāsādā ratnaśobhitāḥ /",
  "GP12vprevk_u:2865": "dṛśyante 'nalasaṃdagdhā viśīrṇā dharaṇītale // RKV_28.47 //",
  "GP12vprevk_u:2866": "narastrībālavṛddheṣu dahyamāneṣu sarvataḥ /",
  "GP12vprevk_u:2867": "nirdayaṃ jvalate vahnirhāhākāro mahānabhūt /",
  "GP12vprevk_u:2868": "kācicca sukhasaṃsuptāpramattānyā nṛpottama // RKV_28.48 //",
  "GP12vprevk_u:2869": "krīḍitvā ca suvistīrṇaśayanasthā varāṅganā /",
  "GP12vprevk_u:2870": "kācitsuptā viśālākṣī hārāvalivibhūṣitā /",
  "GP12vprevk_u:2871": "dhūmenākulitā dīnā nyapataddhavyavāhane // RKV_28.49 //",
  "GP12vprevk_u:2872": "kācittasminpure dīpte putrasnehānulālasā /",
  "GP12vprevk_u:2873": "putram āliṅgate gāḍhaṃ dahyate tripure 'gninā // RKV_28.50 //",
  "GP12vprevk_u:2874": "kācitkanakavarṇābhā indranīlavibhūṣitā /",
  "GP12vprevk_u:2875": "bhartāraṃ patitaṃ dṛṣṭvā patitā tasya copari // RKV_28.51 //",
  "GP12vprevk_u:2876": "kācidādityavarṇābhā prasuptā tu priyopari /",
  "GP12vprevk_u:2877": "agnijvālāhatā gāḍhaṃ kaṃṭhamāliṅgate nṛpa // RKV_28.52 //",
  "GP12vprevk_u:2878": "medhavarṇā parā nārī calatkanakamekhalā /",
  "GP12vprevk_u:2879": "śvetavastrottarīyā tu papāta dharaṇītale // RKV_28.53 //",
  "GP12vprevk_u:2880": "kācitkundenduvarṇābhā nīlaratnavibhūṣitā /",
  "GP12vprevk_u:2881": "śirasā prāñjalir bhūtvā vijñāpayati pāvakam // RKV_28.54 //",
  "GP12vprevk_u:2882": "kasyāścijjvalate vastraṃ keśāḥ kasyāśca bhārata /",
  "GP12vprevk_u:2883": "jvalajjvalanasaṅkāśair hemabhāṇḍaistrasaṃhita ca // RKV_28.55 //",
  "GP12vprevk_u:2884": "kācitprabhūtaduḥkhārtā vilalāpa varāṅganā /",
  "GP12vprevk_u:2885": "bhasmībhūtaṃ patiṃ dṛṣṭvā krandantī kurarī yathā // RKV_28.56 //",
  "GP12vprevk_u:2886": "āliṅgya gāḍhaṃ sahasā patitā tasya mūrdhani /",
  "GP12vprevk_u:2887": "kācicca bahuduḥkhārtā vyalapatstrī svaveśmani // RKV_28.57 //",
  "GP12vprevk_u:2888": "bhasmasācca kṛtaṃ dṛṣṭvā krandate kurarī yathā /",
  "GP12vprevk_u:2889": "mātaraṃ pitaraṃ kāciddṛṣṭvā vigatacetanam // RKV_28.58 //",
  "GP12vprevk_u:2890": "vepate patitā bhūmau kheditā vaḍavā yathā /",
  "GP12vprevk_u:2891": "itaścetaśca kācicca dahyamānā varāṅganā // RKV_28.59 //",
  "GP12vprevk_u:2892": "nāpaśyadbālamutsaṅge viparītamukhī sthitā /",
  "GP12vprevk_u:2893": "kumbhilasya gṛhaṃ dagdhaṃ patitaṃ dharaṇītale // RKV_28.60 //",
  "GP12vprevk_u:2894": "kūṣmāṇḍasya ca dhūmrasya kuhakasya bakasya ca /",
  "GP12vprevk_u:2895": "virūpanayanasyāpi virūpākṣasya caiva hi // RKV_28.61 //",
  "GP12vprevk_u:2896": "śumbho ḍimbhaśca raudraśca prahlādaścāsurottamaḥ /",
  "GP12vprevk_u:2897": "daṇḍapāṇir vipāṇiśca siṃhavaktras tathānagha // RKV_28.62 //",
  "GP12vprevk_u:2898": "dundubhaścaiva saṃhrādo ḍiṇḍirmuṇḍis tathaiva ca /",
  "GP12vprevk_u:2899": "bāṇabhrātā ca bāṇaśca kravyādavyāghravaktrakau // RKV_28.63 //",
  "GP12vprevk_u:2900": "evamanye 'pi ye keciddānavā baladarpitāḥ /",
  "GP12vprevk_u:2901": "teṣāṃ gṛhe tathā vahnirjvalate nirdayo nṛpa /",
  "GP12vprevk_u:2902": "dahyamānāḥ striyastāta vilapanti gṛhe gṛhe // RKV_28.64 //",
  "GP12vprevk_u:2903": "karuṇākṣaravādinyo nirādhārā gatāḥ śivam /",
  "GP12vprevk_u:2904": "yadi vairaṃ surāreśca puruṣoparipāvaka // RKV_28.65 //",
  "GP12vprevk_u:2905": "striyaḥ kimaparādhyanti gṛhapañjarakokilāḥ /",
  "GP12vprevk_u:2906": "anirdayo nṛśaṃsastvaṃ kaste kopaḥ striyaṃ prati // RKV_28.66 //",
  "GP12vprevk_u:2907": "kiṃ tvayā na śrutaṃ loke avadhyāḥ sarvathā striyaḥ /",
  "GP12vprevk_u:2908": "kiṃ tu tubhyaṃ guṇo hyasti dahane pavaneritaḥ // RKV_28.67 //",
  "GP12vprevk_u:2909": "na kāruṇyaṃ tvayā kiṃcid dākṣiṇyaṃ ca striyaṃ prati /",
  "GP12vprevk_u:2910": "dayāṃ mlecchā hi kurvanti vacanaṃ vīkṣya yoṣitām // RKV_28.68 //",
  "GP12vprevk_u:2911": "mlecchānām api ca mleccho durnivāryo hyacetanaḥ /",
  "GP12vprevk_u:2912": "evaṃ vilapamānānāṃ strīṇāṃ tatraiva bhārata // RKV_28.69 //",
  "GP12vprevk_u:2913": "jvālākalāpabahulaḥ prajvalatyeva pāvakaḥ /",
  "GP12vprevk_u:2914": "evaṃ dṛṣṭvā tato bāṇo dahyamāna uvāca ha // RKV_28.70 //",
  "GP12vprevk_u:2915": "avajñāya vinaṣṭo 'haṃ pāpātmā haramañjasā /",
  "GP12vprevk_u:2916": "mayā pāpena mūrkheṇa ye lokā nāśitā dhruvam // RKV_28.71 //",
  "GP12vprevk_u:2917": "gobrāhmaṇā hatā nityamiha loke paratra ca /",
  "GP12vprevk_u:2918": "nāśitānyannapānāni maṭhārāmāśramāstathā // RKV_28.72 //",
  "GP12vprevk_u:2919": "ṛṣīṇāmāśramāścaiva devārāmā gaṇālayāḥ /",
  "GP12vprevk_u:2920": "tena pāpena me dhvaṃsastapasaśca balasya ca // RKV_28.73 //",
  "GP12vprevk_u:2921": "kiṃ dhanena kariṣyāmi rājyeṇāntaḥpureṇa ca // RKV_28.74 //",
  "GP12vprevk_u:2922": "varaṃ śaṅkarapādau ca śaraṇaṃ yāmi mūḍhadhīḥ /",
  "GP12vprevk_u:2923": "na mātā na pitā caiva na bandhur nāparo janaḥ // RKV_28.75 //",
  "GP12vprevk_u:2924": "muktvā caiva maheśānaṃ paramārtiharaṃ param /",
  "GP12vprevk_u:2925": "ātmanā ca kṛtaṃ pāpamātmanaiva tu bhujyate // RKV_28.76 //",
  "GP12vprevk_u:2926": "ahaṃ punaḥ samastaiśca dahyāmi saha sādhubhiḥ /",
  "GP12vprevk_u:2927": "evamuktvā śivaṃ liṅgaṃ kṛtvā tanmastakopari // RKV_28.77 //",
  "GP12vprevk_u:2928": "nirjagāma gṛhācchīghraṃ pāvakenāvaguṇṭhitaḥ /",
  "GP12vprevk_u:2929": "sa khinnaḥ svinnagātrastu praskhalaṃstu muhur muhuḥ // RKV_28.78 //",
  "GP12vprevk_u:2930": "haraṃ gadgadayā vācā stuvanvai śaraṇaṃ yayau /",
  "GP12vprevk_u:2931": "tvatkopānalanirdagdho yadi vadhyo 'smi śaṅkara // RKV_28.79 //",
  "GP12vprevk_u:2932": "tvatprasādānmahādeva mā me liṅgaṃ praṇaśyatu /",
  "GP12vprevk_u:2933": "arcitaṃ me suraśreṣṭha dhyātaṃ bhaktyā mayā vibho // RKV_28.80 //",
  "GP12vprevk_u:2934": "prāṇādiṣṭatamaṃ deva tasmād rakṣitum arhasi /",
  "GP12vprevk_u:2935": "yadi te 'ham anugrāhyo vadhyo vā surasattama // RKV_28.81 //",
  "GP12vprevk_u:2936": "pratijanma mahādeva tvadbhaktiracalāstu me /",
  "GP12vprevk_u:2937": "paśukīṭapataṅgeṣu tiryagyonigateṣu ca /",
  "GP12vprevk_u:2938": "svakarmaṇā mahādeva tvadbhaktiracalāstu me // RKV_28.82 //",
  "GP12vprevk_u:2939": "evamuktvā mahābhāgo bāṇo bhaktimatāṃ varaḥ /",
  "GP12vprevk_u:2940": "stotreṇa devadeveśaṃ chandayāmāsa bhārata // RKV_28.83 //",
  "GP12vprevk_u:2941": "bāṇa uvāca:",
  "GP12vprevk_u:2942": "śiva śaṅkara sarvaharāya namo bhavabhītabhayārtiharāya namaḥ /",
  "GP12vprevk_u:2943": "kusumāyudhadehavināśaṃkara pramadāpriyakāmaka deva namaḥ // RKV_28.84 //",
  "GP12vprevk_u:2944": "jaya pārvatīśa paramārthasāra jaya viracitabhīmabhujaṅgahāra /",
  "GP12vprevk_u:2945": "jaya nirmalabhasmaviliptagātra jaya mantramūla jagadekapātra // RKV_28.85 //",
  "GP12vprevk_u:2946": "jaya viṣadharakapilajaṭākalāpa jaya bhairavavighṛtapinākacāpa /",
  "GP12vprevk_u:2947": "jaya viṣamanayanaparimuktasaṅga jaya śaṅkara dhṛtagāṅgataraṅga // RKV_28.86 //",
  "GP12vprevk_u:2948": "jaya bhīmarūpa khaṭvāṅgahasta śaśiśekhara jaya jagatāṃ praśasta /",
  "GP12vprevk_u:2949": "jaya sukhareśa suralokasāra jaya sarvasakalanirdagdhasāra // RKV_28.87 //",
  "GP12vprevk_u:2950": "jaya kīrtanīya jagatāṃ pavitra jaya vṛṣāṅka bahuvidhacaritra /",
  "GP12vprevk_u:2951": "jaya viracitanarakaṅkālamāla aghāsuradehakaṅkālakāla // RKV_28.88 //",
  "GP12vprevk_u:2952": "jaya nīlakaṃṭha varavṛṣabhagamana jaya sakalalokaduritānuśamana /",
  "GP12vprevk_u:2953": "jaya siddhasurāsuravinatacaraṇa jaya rudra raudrabhavajaladhitaraṇa // RKV_28.89 //",
  "GP12vprevk_u:2954": "jaya giriśa sureśvaramānanīya jaya sūkṣmarūpa saṃcitanīya /",
  "GP12vprevk_u:2955": "jaya dagdhatripura viśvasattva jaya sakalaśāstraparamārthatattva // RKV_28.90 //",
  "GP12vprevk_u:2956": "jaya duravabodha saṃsāratāra kalikaluṣamahārṇavaghoratāra /",
  "GP12vprevk_u:2957": "jaya surāsuradevagaṇeśa namo hayavānarasiṃhagajendramukha // RKV_28.91 //",
  "GP12vprevk_u:2958": "atihrasvasthūlasudīrghatama upalabdhir na śakyate te hyamaraiḥ /",
  "GP12vprevk_u:2959": "praṇato 'smi nirañjana te caraṇau jaya sāmba sulocanakāntihara // RKV_28.92 //",
  "GP12vprevk_u:2960": "aprāpya tvāṃ kim atyantam ucchrayī na vināśayet /",
  "GP12vprevk_u:2961": "atipramāthi ca tadā tapo mahatsudāruṇam // RKV_28.93 //",
  "GP12vprevk_u:2962": "na putrabāndhavā dārā na samastaḥ suhṛjjanaḥ /",
  "GP12vprevk_u:2963": "saṅkaṭe 'bhyupagacchanti vrajantamekagāminam // RKV_28.94 //",
  "GP12vprevk_u:2964": "yadeva karma kaivalyaṃ kṛtaṃ tena śubhāśubham /",
  "GP12vprevk_u:2965": "tadeva sārthavat tasya bhavatyagre tu gacchataḥ // RKV_28.95 //",
  "GP12vprevk_u:2966": "nirdhanasyaiva carato na bhayaṃ vidyate kvacit /",
  "GP12vprevk_u:2967": "dhanībhayairna mucyeta dhanaṃ tasmāttyajāmyaham // RKV_28.96 //",
  "GP12vprevk_u:2968": "lubdhāḥ pāpāni kurvanti śuddhāṃśā naiva mānavāḥ /",
  "GP12vprevk_u:2969": "śrutvā dharmasya sarvasvaṃ śrutvā caivāvadhārya tat // RKV_28.97 //",
  "GP12vprevk_u:2970": "tvaṃ viṣṇustvaṃ jagannātho brahmarūpaḥ sanātanaḥ /",
  "GP12vprevk_u:2971": "indrastvaṃ devadeveśa suranātha namo 'stu te // RKV_28.98 //",
  "GP12vprevk_u:2972": "tvaṃ kṣitirvaruṇaścaiva pavanastvaṃ hutāśanaḥ /",
  "GP12vprevk_u:2973": "tvaṃ dīkṣā yajamānaśca ākāśaṃ soma eva ca // RKV_28.99 //",
  "GP12vprevk_u:2974": "tvaṃ sūryastvaṃ tu vitteśo yamastvaṃ gurureva ca /",
  "GP12vprevk_u:2975": "tvayā vyāptaṃ jagatsarvaṃ trailokyaṃ bhāsvatā yathā // RKV_28.100 //",
  "GP12vprevk_u:2976": "etadbāṇakṛtaṃ stotraṃ śrutvā devo maheśvaraḥ /",
  "GP12vprevk_u:2977": "krodhaṃ muktvā prasannātmā tadā vacanam abravīt // RKV_28.101 //",
  "GP12vprevk_u:2978": "īśvara uvāca:",
  "GP12vprevk_u:2979": "na bhetavyaṃ na bhetavyamadyaprabhṛti dānava /",
  "GP12vprevk_u:2980": "sauvarṇe bhavane tiṣṭha mama pārśve 'thavā punaḥ // RKV_28.102 //",
  "GP12vprevk_u:2981": "putrapautraprapautraiśca bāndhavaiḥ saha bhāryayā /",
  "GP12vprevk_u:2982": "adyaprabhṛti vatsa tvamavadhyaḥ sarvaśatruṣu // RKV_28.103 //",
  "GP12vprevk_u:2983": "mārkaṇḍeya uvāca:",
  "GP12vprevk_u:2984": "bhūyastasya varo datto devadevena bhārata /",
  "GP12vprevk_u:2985": "svarge martye ca pātāle pūjitaḥ sasurāsuraiḥ // RKV_28.104 //",
  "GP12vprevk_u:2986": "akṣayaścāvyayaścaiva vasa tvaṃ vai yathāsukham /",
  "GP12vprevk_u:2987": "tato nivārayāmāsa rudraḥ saptaśikhaṃ tadā // RKV_28.105 //",
  "GP12vprevk_u:2988": "tṛtīyaṃ rakṣitaṃ tasya puraṃ devena śambhunā /",
  "GP12vprevk_u:2989": "jvālāmālākulaṃ cānyatpatitaṃ dharaṇītale // RKV_28.106 //",
  "GP12vprevk_u:2990": "ardhena prasthitādūrdhvaṃ tasya jvālā divaṃ gatāḥ /",
  "GP12vprevk_u:2991": "hāhākāro mahāṃstatra ṛṣisaṅghairudīritaḥ // RKV_28.107 //",
  "GP12vprevk_u:2992": "daivataiśca mahābhāgaiḥ siddhavidyādharādibhiḥ /",
  "GP12vprevk_u:2993": "ekaṃ tu patitaṃ tatra śrīśaile khaṇḍamuttaram // RKV_28.108 //",
  "GP12vprevk_u:2994": "dvitīyaṃ patitaṃ rājañchaile hyamarakaṇṭake /",
  "GP12vprevk_u:2995": "prajvalatpatitaṃ tatra tena jvāleśvaraṃ smṛtam // RKV_28.109 //",
  "GP12vprevk_u:2996": "dagdhe tu tripure rājanpatite khaṇḍa uttame /",
  "GP12vprevk_u:2997": "rudro devaḥ sthitastatra jvālāmālānivārakaḥ // RKV_28.110 //",
  "GP12vprevk_u:2998": "hāhākāraparāṇāṃ tu ṛṣīṇāṃ rakṣaṇāya ca /",
  "GP12vprevk_u:2999": "svayaṃ mūrtirmaheśān umāvṛṣabhasaṃyutaḥ // RKV_28.111 //",
  "GP12vprevk_u:3000": "manasāpi smared yastu bhaktyā hyamarakaṇṭakam /",
  "GP12vprevk_u:3001": "cāndrāyaṇādhikaṃ puṇyaṃ sa labhennātra saṃśayaḥ // RKV_28.112 //",
  "GP12vprevk_u:3002": "atipuṇyo giriśreṣṭho yasmād bharatasattama /",
  "GP12vprevk_u:3003": "asmānnityaṃ bhaved rājansarvapāpakṣayaṃkaraḥ // RKV_28.113 //",
  "GP12vprevk_u:3004": "nānādrumalatākīrṇo nānāpuṣpopaśobhitaḥ /",
  "GP12vprevk_u:3005": "nānāgulmalatākīrṇo nānāvallībhir āvṛtaḥ // RKV_28.114 //",
  "GP12vprevk_u:3006": "siṃhavyāghrasamākīrṇo mṛgayūthairalaṃkṛtaḥ /",
  "GP12vprevk_u:3007": "śvāpadānāṃ ca ghoṣeṇa nityaṃ pramudito 'bhavat // RKV_28.115 //",
  "GP12vprevk_u:3008": "brahmendraviṣṇupramukhairhyamaraiśca sahasraśaḥ /",
  "GP12vprevk_u:3009": "sevyate devadeveśaḥ śaṅkarastatra parvate // RKV_28.116 //",
  "GP12vprevk_u:3010": "patanaṃ kurute yo 'sminparvate 'marakaṇṭake /",
  "GP12vprevk_u:3011": "krīḍate kramaśo rājanbhuvanāni caturdaśa // RKV_28.117 //",
  "GP12vprevk_u:3012": "aindraṃ vāhnaṃ ca kauberaṃ vāyavyaṃ yāmyameva ca /",
  "GP12vprevk_u:3013": "nairṛtyaṃ vāruṇaṃ caiva saumyaṃ sauraṃ tathaiva ca // RKV_28.118 //",
  "GP12vprevk_u:3014": "brāhmaṃ ca padamakliṣṭaṃ vaiṣṇavaṃ tadanantaram /",
  "GP12vprevk_u:3015": "umārudraṃ mahābhāga aiśvaraṃ tadanantaram // RKV_28.119 //",
  "GP12vprevk_u:3016": "paraṃ sadāśivaṃ śāntaṃ sūkṣmaṃ jyotiratīndriyam /",
  "GP12vprevk_u:3017": "tasminyāti layaṃ dhīro vidhinā nātra saṃśayaḥ // RKV_28.120 //",
  "GP12vprevk_u:3018": "yudhiṣṭhira uvāca:",
  "GP12vprevk_u:3019": "ko 'pyatra vidhiruddiṣṭaḥ patane ṛṣisattama /",
  "GP12vprevk_u:3020": "etanme sarvamācakṣva saṃśayo 'sti mahāmune // RKV_28.121 //",
  "GP12vprevk_u:3021": "śrīmārkaṇḍeya uvāca:",
  "GP12vprevk_u:3022": "śṛṇuṣva kathayiṣyāmi taṃ vidhiṃ pāṇḍunandana /",
  "GP12vprevk_u:3023": "yatkṛtvā prathamaṃ karma nipatettadanantaram // RKV_28.122 //",
  "GP12vprevk_u:3024": "kṛtvā kṛcchratrayaṃ pūrvaṃ japtvā lakṣaṃ daśaiva tu /",
  "GP12vprevk_u:3025": "śākayāvakabhukcaiva śucistriṣavaṇo nṛpa // RKV_28.123 //",
  "GP12vprevk_u:3026": "trikālamarcayedīśaṃ devadevaṃ trilocanam /",
  "GP12vprevk_u:3027": "daśāṃśena tu rājendra homaṃ tatraiva kārayet // RKV_28.124 //",
  "GP12vprevk_u:3028": "lakṣavāraṃ japeddevaṃ gandhamālyaiśca pūjayet /",
  "GP12vprevk_u:3029": "rātrau svapne tadā paśyedvimānasthaṃ tataḥ kṣipet // RKV_28.125 //",
  "GP12vprevk_u:3030": "anenaiva vidhānena ātmānaṃ yastu nikṣipet /",
  "GP12vprevk_u:3031": "svargalokamanuprāpya krīḍate tridaśaiḥ saha // RKV_28.126 //",
  "GP12vprevk_u:3032": "triṃśadvarṣasahasrāṇi triṃśatkoṭyas tathaiva ca /",
  "GP12vprevk_u:3033": "muktvā manoramānbhogāṃs tadā gacchenmahītalam // RKV_28.127 //",
  "GP12vprevk_u:3034": "pṛthivīmekacchatreṇa bhunakti lokapūjitaḥ /",
  "GP12vprevk_u:3035": "vyādhiśokavinirmukto jīvecca śaradāṃ śatam // RKV_28.128 //",
  "GP12vprevk_u:3036": "jvāleśvaraṃ tu tattīrthaṃ triṣu lokeṣu viśrutam /",
  "GP12vprevk_u:3037": "tatra jvālā nadī pārtha prasrutā śivanirmitā // RKV_28.129 //",
  "GP12vprevk_u:3038": "nirvāpya tad bāṇapuraṃ revayā saha saṃgatā /",
  "GP12vprevk_u:3039": "tatra snātvā mahārāja vidhinā mantrasaṃyutaḥ // RKV_28.130 //",
  "GP12vprevk_u:3040": "tilasaṃmiśratoyena tarpayet pitṛdevatāḥ /",
  "GP12vprevk_u:3041": "piṇḍadānena ca pitḥn paiṇḍarīkaphalaṃ labhet // RKV_28.131 //",
  "GP12vprevk_u:3042": "anāśakaṃ tu yaḥ kuryāttasmiṃstīrthe narādhipa /",
  "GP12vprevk_u:3043": "mucyate sarvapāpebhyo rudralokaṃ sa gacchati // RKV_28.132 //",
  "GP12vprevk_u:3044": "amarāṇāṃ śataiścaiva sevito hyamareśvaraḥ /",
  "GP12vprevk_u:3045": "tathaiva ṛṣisaṅghaiśca tena puṇyatamo mahān // RKV_28.133 //",
  "GP12vprevk_u:3046": "samantādyojanaṃ tīrthaṃ puṇyaṃ hy amarakaṇṭakam /",
  "GP12vprevk_u:3047": "rudrakoṭisamopetaṃ tena tatpuṇyamuttamam // RKV_28.134 //",
  "GP12vprevk_u:3048": "tasya parvatarājasya yaḥ karoti pradakṣiṇam /",
  "GP12vprevk_u:3049": "pradakṣiṇīkṛtā tena pṛthivī nātra saṃśayaḥ // RKV_28.135 //",
  "GP12vprevk_u:3050": "vācikaṃ mānasaṃ caiva kāyikaṃ trividhaṃ ca yat /",
  "GP12vprevk_u:3051": "naśyate pātakaṃ sarvamityevaṃ śaṅkaro 'bravīt // RKV_28.136 //",
  "GP12vprevk_u:3052": "amareśvarapārśve ca tīrthaṃ śakreśvaraṃ nṛpa /",
  "GP12vprevk_u:3053": "tapas taptvā purā tatra śakreṇa sthāpitaṃ kila // RKV_28.137 //",
  "GP12vprevk_u:3054": "kuśāvartaṃ nāma tīrthaṃ brahmaṇā ca kṛtaṃ śubham /",
  "GP12vprevk_u:3055": "brahmakuṇḍamiti khyātaṃ haṃsatīrthaṃ tathā param // RKV_28.138 //",
  "GP12vprevk_u:3056": "ambarīṣasya tīrthaṃ ca mahākāleśvaraṃ tathā /",
  "GP12vprevk_u:3057": "kāveryāḥ pūrvabhāge ca tīrthaṃ vai mātṛkeśvaram // RKV_28.139 //",
  "GP12vprevk_u:3058": "etāni dakṣiṇe tīre revāyā bharatarṣabha /",
  "GP12vprevk_u:3059": "saṃsevanasnānadānaiḥ pāpasaṅghaharāṇi ca // RKV_28.140 //",
  "GP12vprevk_u:3060": "bhṛgutuṅge mahārāja prasiddho bhairavaḥ śivaḥ /",
  "GP12vprevk_u:3061": "tasya yāmyavibhāge ca tīrthaṃ vai capaleśvaram // RKV_28.141 //",
  "GP12vprevk_u:3062": "etau sthitau duḥkhaharau revāyā uttare taṭe /",
  "GP12vprevk_u:3063": "tāvabhyarcya tathā natvā samyag yātrāphalaṃ bhavet /",
  "GP12vprevk_u:3064": "adṛṣṭapūjitau tau hi narāṇāṃ vighnakārakau // RKV_28.142 //",
  "GP12vprevk_u:3065": "||",
  "GP12vprevk_u:3066": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe tripuravidhvaṃsane jvāleśvaratīrthāmareśvatīrthamāhātmyavarṇanaṃ nāmāṣṭāviṃśo 'dhyāyaḥ ||",
  "GP12vprevk_u:3067": "RKV adhyāya 29",
  "GP12vprevk_u:3068": "yudhiṣṭhira uvāca:",
  "GP12vprevk_u:3069": "kāverīti ca vikhyātā triṣu lokeṣu sattama /",
  "GP12vprevk_u:3070": "māhātmyaṃ śrotum icchāmi tasyā mārkaṇḍa tattvataḥ // RKV_29.1 //",
  "GP12vprevk_u:3071": "kīdṛśaṃ darśanaṃ tasyāḥ phalaṃ sparśe 'thavā vibho /",
  "GP12vprevk_u:3072": "snāne jāpye 'thavā dāna upavāse tathā mune // RKV_29.2 //",
  "GP12vprevk_u:3073": "kathayasva mahābhāga kāverīsaṅgame phalam /",
  "GP12vprevk_u:3074": "dharmaḥ śruto 'tha dṛṣṭo vā kathito vā kṛto 'pi vā // RKV_29.3 //",
  "GP12vprevk_u:3075": "anumodito vā viprendra punātīti śrutaṃ mayā /",
  "GP12vprevk_u:3076": "yathā dharmaprasaṅge tu mune dharmo 'pi jāyate // RKV_29.4 //",
  "GP12vprevk_u:3077": "svargaśca narakaścaiva ityevaṃ vaidikī śrutiḥ // RKV_29.5 //",
  "GP12vprevk_u:3078": "śrīmārkaṇḍeya uvāca:",
  "GP12vprevk_u:3079": "sādhu sādhu mahābhāga yatpṛṣṭo 'haṃ tvayādhunā /",
  "GP12vprevk_u:3080": "śṛṇuṣvaikamanā bhūtvā kāverīphalam uttamam // RKV_29.6 //",
  "GP12vprevk_u:3081": "asti yakṣo mahāsattvaḥ kuberonāma viśrutaḥ /",
  "GP12vprevk_u:3082": "so 'pi tīrthaprabhāvena rājanyakṣādhipo 'bhavat // RKV_29.7 //",
  "GP12vprevk_u:3083": "tacchṛṇuṣva vidhānena bhaktyā paramayā nṛpa /",
  "GP12vprevk_u:3084": "siddhiṃ prāpto mahābhāga kāverīsaṅgamena tu // RKV_29.8 //",
  "GP12vprevk_u:3085": "kāveryā narmadāyās tu saṅgame lokaviśrute /",
  "GP12vprevk_u:3086": "tatra snātvā śucirbhūtvā kuberaḥ satyavikramaḥ // RKV_29.9 //",
  "GP12vprevk_u:3087": "vidhivanniyamaṃ kṛtvā śāstrayuktyā narottama /",
  "GP12vprevk_u:3088": "ārādhayanmahādevamekacittaḥ sanātanam // RKV_29.10 //",
  "GP12vprevk_u:3089": "ekāhāro vasanmāsaṃ tathā ṣaṣṭhāhnakālikaḥ /",
  "GP12vprevk_u:3090": "pakṣopavāsī nyavasat kaṃcit kālaṃ nṛpottama // RKV_29.11 //",
  "GP12vprevk_u:3091": "mūlaśākaphalaiścānyaṃ kālaṃ nayati buddhimān /",
  "GP12vprevk_u:3092": "kiṃcitkālaṃ vasaṃstatra tīrthe śaivālabhojanaḥ // RKV_29.12 //",
  "GP12vprevk_u:3093": "parākeṇānayatkālaṃ kṛcchreṇāpi ca mānada /",
  "GP12vprevk_u:3094": "cāndrāyaṇena cāpyanyamanyaṃ vāyvambubhojanaḥ // RKV_29.13 //",
  "GP12vprevk_u:3095": "evaṃ tatra naraśreṣṭha kāmarāgavivarjitaḥ /",
  "GP12vprevk_u:3096": "sthito varṣaśataṃ sāgraṃ karṣayansvaṃ tathā vapuḥ // RKV_29.14 //",
  "GP12vprevk_u:3097": "tato varṣaśatasyānte devadevo maheśvaraḥ /",
  "GP12vprevk_u:3098": "tuṣṭastu parayā bhaktyā tamuvāca hasanniva // RKV_29.15 //",
  "GP12vprevk_u:3099": "bhobho yakṣa mahāsattva varaṃ varaya suvrata /",
  "GP12vprevk_u:3100": "parituṣṭo 'smi te bhaktyā tava dāsye yathepsitam // RKV_29.16 //",
  "GP12vprevk_u:3101": "yakṣa uvāca:",
  "GP12vprevk_u:3102": "yadi tuṣṭo 'si deveśa umayā saha śaṅkara /",
  "GP12vprevk_u:3103": "adyaprabhṛti sarveṣāṃ yakṣāṇāmadhipo bhave // RKV_29.17 //",
  "GP12vprevk_u:3104": "akṣayaścāvyayaścaiva tava bhaktipuraḥsaraḥ /",
  "GP12vprevk_u:3105": "dharme matiṃ ca me nityaṃ dadasva parameśvara // RKV_29.18 //",
  "GP12vprevk_u:3106": "īśvara uvāca:",
  "GP12vprevk_u:3107": "yattvayā prārthitaṃ sarvaṃ phalaṃ dharmasya tattathā /",
  "GP12vprevk_u:3108": "ityevamuktvā taṃ tatra jagāmādarśanaṃ haraḥ // RKV_29.19 //",
  "GP12vprevk_u:3109": "so 'pi snātvā vidhānena saṃtarpya pitṛdevatāḥ /",
  "GP12vprevk_u:3110": "āmantrayitvā tattīrthaṃ kṛtārthaśca gṛhaṃ yayau // RKV_29.20 //",
  "GP12vprevk_u:3111": "pūjitastatra yakṣaistu so 'bhiṣikto vidhānataḥ /",
  "GP12vprevk_u:3112": "cakāra vipulaṃ tatra rājyamīpsitamuttamam // RKV_29.21 //",
  "GP12vprevk_u:3113": "tatra cānye surāḥ siddhā yakṣagandharvakiṃnarāḥ /",
  "GP12vprevk_u:3114": "gaṇāścāpsarasāṃ tatra ṛṣayaśca tathānagha // RKV_29.22 //",
  "GP12vprevk_u:3115": "kāverīsaṅgamaṃ tena sarvapāpaharaṃ viduḥ /",
  "GP12vprevk_u:3116": "svargāṇāmapi sarveṣāṃ dvārametadyudhiṣṭhira // RKV_29.23 //",
  "GP12vprevk_u:3117": "te dhanyāste mahātmānasteṣāṃ janma sujīvitam /",
  "GP12vprevk_u:3118": "kāverīsaṅgame snātvā yairdattaṃ hi tilodakam // RKV_29.24 //",
  "GP12vprevk_u:3119": "daśa pūrve pare tāta mātṛtaḥ pitṛtastathā /",
  "GP12vprevk_u:3120": "pitaraḥ pitāmahāstena uddhṛtā narakārṇavāt // RKV_29.25 //",
  "GP12vprevk_u:3121": "tasmātsarvaprayatnena tatra snāyīta mānavaḥ /",
  "GP12vprevk_u:3122": "arcayedīśvaraṃ devaṃ yadīcchecchāśvatīṃ gatim // RKV_29.26 //",
  "GP12vprevk_u:3123": "kāverīsaṅgame rājansnānadānārcanaṃ naraiḥ /",
  "GP12vprevk_u:3124": "kṛtaṃ bhaktyā naraśreṣṭha aśvamedhādhikaṃ phalam // RKV_29.27 //",
  "GP12vprevk_u:3125": "homena cākṣayaḥ svargo japādāyurvivardhate /",
  "GP12vprevk_u:3126": "dhyānato nityamāyāti padaṃ śivakalātmakam // RKV_29.28 //",
  "GP12vprevk_u:3127": "agnipraveśaṃ yaḥ kuryāt tasmiṃs tīrthe nareśvara /",
  "GP12vprevk_u:3128": "agniloke vasettāvadyāvadābhūtasamplavam // RKV_29.29 //",
  "GP12vprevk_u:3129": "anāśakaṃ tu yaḥ kuryāt tasmiṃstīrthe narādhipa /",
  "GP12vprevk_u:3130": "tasya puṇyaphalaṃ yadvai tacchṛṇuṣva narottama // RKV_29.30 //",
  "GP12vprevk_u:3131": "gandharvāpsaraḥsaṃkīrṇe vimāne sūryasannibhe /",
  "GP12vprevk_u:3132": "vījyamāno varastrībhirdaivataiḥ saha modate // RKV_29.31 //",
  "GP12vprevk_u:3133": "ṣaṣṭivarṣasahasrāṇi ṣaṣṭivarṣaśatāni ca /",
  "GP12vprevk_u:3134": "krīḍate rudralokasthastadante bhuvi cāgataḥ // RKV_29.32 //",
  "GP12vprevk_u:3135": "bhogavāndānaśīlaśca jāyate pṛthivīpatiḥ /",
  "GP12vprevk_u:3136": "ādhiśokavinirmukto jīvecca śaradāṃ śatam // RKV_29.33 //",
  "GP12vprevk_u:3137": "evaṃ guṇagaṇākīrṇā kāverī sā sarinnṛpa /",
  "GP12vprevk_u:3138": "triṣu lokeṣu vikhyātā narmadāsaṅgame sadā // RKV_29.34 //",
  "GP12vprevk_u:3139": "jitavākkāyacittāśca dhyeyadhyānaratās tathā /",
  "GP12vprevk_u:3140": "kāverīsaṅgame tāta te 'pi mokṣamavāpnuyuḥ // RKV_29.35 //",
  "GP12vprevk_u:3141": "śṛṇu te 'nyatpravakṣyāmi āścaryaṃ nṛpasattama /",
  "GP12vprevk_u:3142": "triṣu lokeṣu kā tvanyā dṛśyate saritā samā // RKV_29.36 //",
  "GP12vprevk_u:3143": "labdhaṃ yair narmadātoyaṃ ye ca kuryuḥ pradakṣiṇam /",
  "GP12vprevk_u:3144": "ye pibanti jalaṃ tatra te puṇyā nātra saṃśayaḥ // RKV_29.37 //",
  "GP12vprevk_u:3145": "na teṣāṃ santaticchedo daśa janmāni pañca ca /",
  "GP12vprevk_u:3146": "teṣāṃ pāpaṃ vilīyeta himaṃ sūryodaye yathā // RKV_29.38 //",
  "GP12vprevk_u:3147": "gaṅgāyamunasaṅge vai yatphalaṃ labhate naraḥ /",
  "GP12vprevk_u:3148": "tatphalaṃ labhate martyaḥ kāverīsnānamācaran // RKV_29.39 //",
  "GP12vprevk_u:3149": "bhaume tu bhūtajāyoge vyatīpāte ca saṃkrame /",
  "GP12vprevk_u:3150": "rāhusomasamāyoge tadevāṣṭaguṇaṃ smṛtam // RKV_29.40 //",
  "GP12vprevk_u:3151": "aśītiśca yavāḥ proktā gaṅgāyāmunasaṅgame /",
  "GP12vprevk_u:3152": "kāverīnarmadāyoge tadevāṣṭaguṇaṃ smṛtam // RKV_29.41 //",
  "GP12vprevk_u:3153": "gaṅgā ṣaṣṭisahasraistu kṣetrapālaiḥ prapūjyate /",
  "GP12vprevk_u:3154": "tadardhair anyatīrthāni rakṣante nātra saṃśayaḥ // RKV_29.42 //",
  "GP12vprevk_u:3155": "amareśvare tu saritāṃ ye yogāḥ parikīrtitāḥ /",
  "GP12vprevk_u:3156": "te tvaśītisahasraistu kṣetrapālaistu rakṣitāḥ // RKV_29.43 //",
  "GP12vprevk_u:3157": "tathāmareśvare yāmye liṅgaṃ vai capaleśvaram /",
  "GP12vprevk_u:3158": "dvitīyaṃ caṇḍahastākhyaṃ dve liṅge tīrtharakṣake // RKV_29.44 //",
  "GP12vprevk_u:3159": "śivena sthāpite pūrvaṃ kāveryādyabhirakṣake /",
  "GP12vprevk_u:3160": "lakṣeṇa rakṣitā devī narmadā bahukalpagā // RKV_29.45 //",
  "GP12vprevk_u:3161": "dhanuṣāṃ ṣaṣṭyabhiyutaiḥ puruṣairīśayojitaiḥ /",
  "GP12vprevk_u:3162": "oṃ kāraśatasāhasraiḥ parvataścābhirakṣitaḥ // RKV_29.46 //",
  "GP12vprevk_u:3163": "anyadeśakṛtaṃ pāpam asmin kṣetre vinaśyati /",
  "GP12vprevk_u:3164": "asmiṃstīrthe kṛtaṃ pāpaṃ vajralepo bhaviṣyati // RKV_29.47 //",
  "GP12vprevk_u:3165": "eṣā te kathitā tāta kāverī saritāṃ varā /",
  "GP12vprevk_u:3166": "rudradehasamutpannā tena puṇyā saridvarā // RKV_29.48 //",
  "GP12vprevk_u:3167": "||",
  "GP12vprevk_u:3168": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye kāverīsaṅgamamāhātmyavarṇanaṃ nāmaikonatriṃśo 'dhyāyaḥ ||",
  "GP12vprevk_u:3169": "RKV adhyāya 30",
  "GP12vprevk_u:3170": "śrīmārkaṇḍeya uvāca:",
  "GP12vprevk_u:3171": "narmadottarakūle tu dārutīrthamanuttamam /",
  "GP12vprevk_u:3172": "yatra siddho mahābhāga tapastaptvā dvijottamaḥ // RKV_30.1 //",
  "GP12vprevk_u:3173": "yudhiṣṭhira uvāca:",
  "GP12vprevk_u:3174": "ko 'sau dvijavaraśreṣṭhaḥ siddhastatra mahāmune /",
  "GP12vprevk_u:3175": "dāruketi sutaḥ kasya etanme vaktum arhasi // RKV_30.2 //",
  "GP12vprevk_u:3176": "śrīmārkaṇḍeya uvāca:",
  "GP12vprevk_u:3177": "bhārgave vipule vaṃśe dhīmato devaśārmaṇaḥ /",
  "GP12vprevk_u:3178": "dārurnāma mahābhāgo vedavedāṅgapāragaḥ // RKV_30.3 //",
  "GP12vprevk_u:3179": "brahmacārī gṛhasthaśca vānaprastho vidhikramāt /",
  "GP12vprevk_u:3180": "yatidharmavidhānena cacāra vipulatapaḥ // RKV_30.4 //",
  "GP12vprevk_u:3181": "dhyāyanvai sa mahādevaṃ nirāhāro yudhiṣṭhira /",
  "GP12vprevk_u:3182": "uvāsa tīrthe tasmin vai yāvatprāṇaparikṣayam // RKV_30.5 //",
  "GP12vprevk_u:3183": "tasya nāmnā tu tattīrthaṃ triṣu lokeṣu viśrutam /",
  "GP12vprevk_u:3184": "tatra snātvā vidhānena arcayetpitṛdevatāḥ // RKV_30.6 //",
  "GP12vprevk_u:3185": "satyavādī jitakrodhaḥ sarvabhūtahite rataḥ /",
  "GP12vprevk_u:3186": "sarvānkāmān avāpnoti rājannatraiva savarthā // RKV_30.7 //",
  "GP12vprevk_u:3187": "yaḥ kuryād upavāsaṃ ca satyaśaucaparāyaṇaḥ sautrāmaṇiphalaṃ cāsya sambhavatyavicāritam // RKV_30.8 //",
  "GP12vprevk_u:3188": "ṛgvedajāpī ṛgvedī sāma vā sāmapāragaḥ /",
  "GP12vprevk_u:3189": "yajurvedī yajurjaptvā labhate phalam uttamam // RKV_30.9 //",
  "GP12vprevk_u:3190": "prāṇāṃs tyajati yo martyas tasmiṃstīrthe vidhānataḥ /",
  "GP12vprevk_u:3191": "anivartikā gatistasya ityevaṃ śaṅkaro 'bravīt // RKV_30.10 //",
  "GP12vprevk_u:3192": "||",
  "GP12vprevk_u:3193": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe dārutīrthamāhātmyavarṇanaṃ nāma triṃśo 'dhyāyaḥ ||",
  "GP12vprevk_u:3194": "RKV adhyāya 31",
  "GP12vprevk_u:3195": "śrīmārkaṇḍeya uvāca:",
  "GP12vprevk_u:3196": "tato gacchecca rājendra tīrthaṃ trailokyaviśrutam /",
  "GP12vprevk_u:3197": "brahmāvartamiti khyātaṃ sarvapāpapraṇāśanam // RKV_31.1 //",
  "GP12vprevk_u:3198": "tatra saṃnihito brahmā nityasevī yudhiṣṭhira /",
  "GP12vprevk_u:3199": "ūrdhvabāhurnirālambacakāra bhramaṇaṃ sadā // RKV_31.2 //",
  "GP12vprevk_u:3200": "ekāhāravaśe 'tiṣṭhaddvādaśābdaṃ mahāvratī /",
  "GP12vprevk_u:3201": "atra tīrthe vidhānena cintayan vai maheśvaram // RKV_31.3 //",
  "GP12vprevk_u:3202": "tena tatpuṇyamākhyātaṃ brahmāvartamiti prabho /",
  "GP12vprevk_u:3203": "tatra snātvā vidhānena tarpayet pitṛdevatāḥ // RKV_31.4 //",
  "GP12vprevk_u:3204": "arcayeddevamīśānaṃ viṣṇuṃ vā parameśvaram /",
  "GP12vprevk_u:3205": "yatphalaṃ sarvayajñānāṃ vidhivaddakṣiṇāvatām // RKV_31.5 //",
  "GP12vprevk_u:3206": "tatphalaṃ samavāpnoti tattīrthasya prabhāvataḥ /",
  "GP12vprevk_u:3207": "yasmiṃstīrthe tu yo devo dānavo vā dvijo 'tha vā // RKV_31.6 //",
  "GP12vprevk_u:3208": "siddhastenaiva tannāmnā khyātaṃ loke mahacca tat /",
  "GP12vprevk_u:3209": "na jalaṃ na sthalaṃ nāma kṣetraṃ vā hyūṣarāṇi ca // RKV_31.7 //",
  "GP12vprevk_u:3210": "pavitratvaṃ labhantyete pauruṣeṇa vinā nṛṇām /",
  "GP12vprevk_u:3211": "sāmarthyānniścayāddhairyātsidhyanti puruṣā nṛpa // RKV_31.8 //",
  "GP12vprevk_u:3212": "pramādāt tasya lobhena patanti narake dhruvam // RKV_31.9 //",
  "GP12vprevk_u:3213": "saṃnirudhyendriyagrāmaṃ yatra yatra vasen muniḥ /",
  "GP12vprevk_u:3214": "tatra tatra kurukṣetraṃ naimiṣaṃ puṣkarāṇi ca // RKV_31.10 //",
  "GP12vprevk_u:3215": "||",
  "GP12vprevk_u:3216": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe brahmāvartatīrthamāhātmyavarṇanaṃ nāmaikatriṃśo 'dhyāyaḥ ||",
  "GP12vprevk_u:3217": "RKV adhyāya 32",
  "GP12vprevk_u:3218": "śrīmārkaṇḍeya uvāca:",
  "GP12vprevk_u:3219": "pattreśvaraṃ tato gacchet sarvapāpapraṇāśanam /",
  "GP12vprevk_u:3220": "yatra siddho mahābhāgaścitrasenasuto balī // RKV_32.1 //",
  "GP12vprevk_u:3221": "yudhiṣṭhira uvāca:",
  "GP12vprevk_u:3222": "ko 'sau siddhas tadā brahmaṃstasmiṃstīrthe mahātapāḥ /",
  "GP12vprevk_u:3223": "putraḥ kasya tu ko heturetadicchāmi veditum // RKV_32.2 //",
  "GP12vprevk_u:3224": "śrīmārkaṇḍeya uvāca:",
  "GP12vprevk_u:3225": "citronāma mahātejā indrasya dayitaḥ purā /",
  "GP12vprevk_u:3226": "tasya putro nṛpaśreṣṭha pattreśvara iti śrutaḥ // RKV_32.3 //",
  "GP12vprevk_u:3227": "rūpavān subhagaścaiva sarvaśatrubhayaṃkaraḥ /",
  "GP12vprevk_u:3228": "indrasya dayito 'tyarthaṃ jaya ityeva cāparaḥ // RKV_32.4 //",
  "GP12vprevk_u:3229": "sa kadācit sabhāmadhye sarvadevasamāgame /",
  "GP12vprevk_u:3230": "menakānṛtyagītena mohitaḥ suciraṃ kila // RKV_32.5 //",
  "GP12vprevk_u:3231": "tiṣṭhate gatamaryādo gataprāṇa iva kṣaṇāt /",
  "GP12vprevk_u:3232": "tāvatsurapatirdevaḥ śaśāpāthājitendriyam // RKV_32.6 //",
  "GP12vprevk_u:3233": "yasmāt tvaṃ svargasaṃstho 'pi martyadharmam upeyivān /",
  "GP12vprevk_u:3234": "tasmān martye ciraṃ kālaṃ kṣapayiṣyasyasaṃśayam // RKV_32.7 //",
  "GP12vprevk_u:3235": "evam uktaḥ surendreṇa citrasenasuto yuvā /",
  "GP12vprevk_u:3236": "vepamānaḥ suraśreṣṭhaḥ kṛtāñjaliruvāca ha // RKV_32.8 //",
  "GP12vprevk_u:3237": "pattreśvara uvāca:",
  "GP12vprevk_u:3238": "mayā pāpena mūḍhena ajitendriyacetasā /",
  "GP12vprevk_u:3239": "prāptaṃ vai yatphalaṃ tasya prasādaṃ kartum arhasi // RKV_32.9 //",
  "GP12vprevk_u:3240": "śakra uvāca:",
  "GP12vprevk_u:3241": "narmadātaṭamāśritya dvādaśābdaṃ jitendriyaḥ /",
  "GP12vprevk_u:3242": "ārādhaya śivaṃ śāntaṃ punaḥ prāpsyasi sadgatim // RKV_32.10 //",
  "GP12vprevk_u:3243": "satyaśaucaratānāṃ ca dharmiṣṭhānāṃ jitātmanām /",
  "GP12vprevk_u:3244": "loko'yaṃ pāpināṃ naiva iti śāstrasya niścayaḥ // RKV_32.11 //",
  "GP12vprevk_u:3245": "evamukte mahārāja sahasrākṣeṇa dhīmatā /",
  "GP12vprevk_u:3246": "gandharvatanayo dhīmānpraṇamyāgāttu bhūtalam // RKV_32.12 //",
  "GP12vprevk_u:3247": "revāyā vimale toye brahmāvartasamīpataḥ /",
  "GP12vprevk_u:3248": "snātvā japtvā vidhānena arcayitvā ca śaṅkaram // RKV_32.13 //",
  "GP12vprevk_u:3249": "vāyvambupiṇyākaphalaiśca puṣpaiḥ parṇaiśca mūlāśanayāvakena /",
  "GP12vprevk_u:3250": "tatāpa pañcāgnitapobhir ugraistataśca toṣaṃ samagāt sa devaḥ // RKV_32.14 //",
  "GP12vprevk_u:3251": "pinākapāṇiṃ varadaṃ triśūlinamumāpatiṃ hyandhakanāśanaṃ ca /",
  "GP12vprevk_u:3252": "candrārdhamauliṃ gajakṛttivāsasaṃ dṛṣṭvā papātāgragataṃ samīkṣya // RKV_32.15 //",
  "GP12vprevk_u:3253": "īśvara uvāca:",
  "GP12vprevk_u:3254": "varaṃ vṛṇīṣva bhadraṃ te varado 'haṃ tavānagha /",
  "GP12vprevk_u:3255": "yamicchasi dadāmyadya nātra kāryā vicāraṇā // RKV_32.16 //",
  "GP12vprevk_u:3256": "pattreśvara uvāca:",
  "GP12vprevk_u:3257": "yadi tuṣṭo 'si deveśa yadi deyo varo mama /",
  "GP12vprevk_u:3258": "atra tvaṃ satataṃ tīrthe mama nāmnā bhava prabho // RKV_32.17 //",
  "GP12vprevk_u:3259": "etacchrutvā mahādevo harṣagadgadayā girā /",
  "GP12vprevk_u:3260": "tathetyuktvā yayau hṛṣṭa umayā saha śaṅkaraḥ // RKV_32.18 //",
  "GP12vprevk_u:3261": "so 'pi tattīrtham āplutya gate deve divaṃ prati /",
  "GP12vprevk_u:3262": "snātvā jāpyavidhānena tarpayitvā pitḥn punaḥ // RKV_32.19 //",
  "GP12vprevk_u:3263": "sthāpayāmāsa deveśaṃ tasmiṃs tīrthe vidhānataḥ /",
  "GP12vprevk_u:3264": "pattreśvaraṃ tu vikhyātaṃ triṣu lokeṣu bhārata // RKV_32.20 //",
  "GP12vprevk_u:3265": "indralokaṃ gataḥ śāpānmuktaḥ so 'pi nareśvara /",
  "GP12vprevk_u:3266": "hṛṣṭaḥ pramudito ramyaṃ jayaśabdādimaṅgalaiḥ // RKV_32.21 //",
  "GP12vprevk_u:3267": "eṣa te kathitaḥ praśnaḥ pṛṣṭo yo vai yudhiṣṭhira /",
  "GP12vprevk_u:3268": "tatra snānena caikena sarvapāpaiḥ pramucyate // RKV_32.22 //",
  "GP12vprevk_u:3269": "yastvarcayenmahādevaṃ tasmiṃstīrthe yudhiṣṭhira /",
  "GP12vprevk_u:3270": "snātvābhyarcya pitḥn devān so 'śvamedhaphalaṃ labhet // RKV_32.23 //",
  "GP12vprevk_u:3271": "mṛto varṣaśataṃ sāgraṃ krīḍitvā ca śive pure /",
  "GP12vprevk_u:3272": "rājā vā rājatulyo vā paścānmartyeṣu jāyate // RKV_32.24 //",
  "GP12vprevk_u:3273": "vedavedāṅgatattvajño jīvecca śaradaḥ śatam /",
  "GP12vprevk_u:3274": "vyādhiśokavinirmuktaḥ punaḥ smarati tajjalam // RKV_32.25 //",
  "GP12vprevk_u:3275": "||",
  "GP12vprevk_u:3276": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe patreśvaratīrthamāhātmyavarṇanaṃ nāma dvātriṃśo'dhyāyaḥ ||",
  "GP12vprevk_u:3277": "RKV adhyāya 33",
  "GP12vprevk_u:3278": "śrīmārkaṇḍeya uvāca:",
  "GP12vprevk_u:3279": "tato gacchettu rājendra agnitīrthamanuttamam /",
  "GP12vprevk_u:3280": "yatra saṃnihito hyagnirgataḥ kāmena mohitaḥ // RKV_33.1 //",
  "GP12vprevk_u:3281": "yudhiṣṭhira uvāca:",
  "GP12vprevk_u:3282": "kathaṃ devo jagaddhātā kāmena kaluṣīkṛtaḥ /",
  "GP12vprevk_u:3283": "kathaṃ ca nityadā vāsa ekasthāneṣu jāyate // RKV_33.2 //",
  "GP12vprevk_u:3284": "etattvāścaryamatulaṃ sarvalokeṣvanuttamam /",
  "GP12vprevk_u:3285": "kathayasva mahābhāga paraṃ kautūhalaṃ mama // RKV_33.3 //",
  "GP12vprevk_u:3286": "śrīmārkaṇḍeya uvāca:",
  "GP12vprevk_u:3287": "sādhu sādhu mahāprājña pṛṣṭaḥ praśnastvayānava /",
  "GP12vprevk_u:3288": "kathayāmi yathāpūrvaṃ śrutametanmaheśvarāt // RKV_33.4 //",
  "GP12vprevk_u:3289": "āsītkṛtayuge rājā nāmnā duryodhano mahān /",
  "GP12vprevk_u:3290": "hastyaśvarathasampūrṇo medinīparipālakaḥ // RKV_33.5 //",
  "GP12vprevk_u:3291": "rūpayauvanasampannaṃ dṛṣṭvā taṃ pṛthivīpatim /",
  "GP12vprevk_u:3292": "divyopabhogasampannaṃ prārthayāmāsa narmadā // RKV_33.6 //",
  "GP12vprevk_u:3293": "sa tu tāṃ cakame kanyāṃ tyaktvā 'nyaṃ pramadājanam /",
  "GP12vprevk_u:3294": "mudā paramayā yukto māhiṣmatyāḥ patirnṛpa // RKV_33.7 //",
  "GP12vprevk_u:3295": "ramate sa tayā sārddhaṃ kāle vai nṛpasattama /",
  "GP12vprevk_u:3296": "narmadā janayāmāsa kanyāṃ padmadalekṣaṇām // RKV_33.8 //",
  "GP12vprevk_u:3297": "aṅgapratyaṅgasampannā yasmāllokeṣu viśrutā /",
  "GP12vprevk_u:3298": "tasyāṃ pitā ca mātā ca cakratuḥ premabandhanam // RKV_33.9 //",
  "GP12vprevk_u:3299": "kālenātisudīrgheṇa yauvanasthā varāṅganā /",
  "GP12vprevk_u:3300": "prārthyamānāpi rājanvai nātmānaṃ dātumicchati // RKV_33.10 //",
  "GP12vprevk_u:3301": "tato 'nyadivase vahnirdvijarūpo mahātapāḥ /",
  "GP12vprevk_u:3302": "rājānaṃ prārthayāmāsa raho gatvā śanaiḥ śanaiḥ // RKV_33.11 //",
  "GP12vprevk_u:3303": "bhobho raghukulaśreṣṭha dvijo'haṃ mandasantatiḥ /",
  "GP12vprevk_u:3304": "daridro hy asahāyaśca bhāryārthe varayāmi tām // RKV_33.12 //",
  "GP12vprevk_u:3305": "kanyā sudarśanā nāma rūpeṇāpratimā bhuvi /",
  "GP12vprevk_u:3306": "tāṃ dadasva mahābhāga vardhate tava mandire // RKV_33.13 //",
  "GP12vprevk_u:3307": "brahmacaryeṇa nirviṇṇa ekākī kāmapīḍitaḥ /",
  "GP12vprevk_u:3308": "yācamānasya me tāta prasādaṃ kartumarhasi // RKV_33.14 //",
  "GP12vprevk_u:3309": "rājovāca:",
  "GP12vprevk_u:3310": "nāhaṃ dravyavihīnasya asavarṇasya karhicit /",
  "GP12vprevk_u:3311": "dāsyāmi svāṃ sutāṃ śubhrāṃ gamyatāṃ dvijapuṃgava // RKV_33.15 //",
  "GP12vprevk_u:3312": "evamuktastadā vahniḥ parāṃ pīḍām upāgataḥ /",
  "GP12vprevk_u:3313": "na kiṃcid uktvā rājānaṃ tatraivāntaradhīyata // RKV_33.16 //",
  "GP12vprevk_u:3314": "gate cādarśanaṃ vipre rājā mantripurohitaiḥ /",
  "GP12vprevk_u:3315": "mantrayitvātha kāle tu tuṣṭo makhamukhe sthitaḥ // RKV_33.17 //",
  "GP12vprevk_u:3316": "yajataśca makhe bhaktyā brāhmaṇaiḥ saha bhārata /",
  "GP12vprevk_u:3317": "tataścādarśanaṃ vahniḥ sarveṣāṃ paśyatāmagāt // RKV_33.18 //",
  "GP12vprevk_u:3318": "viprā durmanaso bhūtvā gatā rājño hi mandiram /",
  "GP12vprevk_u:3319": "vahnināśaṃ vimanaso rājānam idam abruvan // RKV_33.19 //",
  "GP12vprevk_u:3320": "brāhmaṇā ūcuḥ /",
  "GP12vprevk_u:3321": "duryodhana mahārāja śrūyatāṃ mahadadbhutam /",
  "GP12vprevk_u:3322": "na śrutaṃ na ca dṛṣṭaṃ vā kautukaṃ nṛpapuṃgava // RKV_33.20 //",
  "GP12vprevk_u:3323": "agnikāryapravṛttānāṃ sarveṣāṃ vidhivannṛpa /",
  "GP12vprevk_u:3324": "kenāpi hetunā vahnirdṛśyate na jvalatyuta // RKV_33.21 //",
  "GP12vprevk_u:3325": "tacchrutvā vipriyaṃ ghoraṃ rājā vipramukhāccyutam /",
  "GP12vprevk_u:3326": "āsanātpatito bhūmau chinnamūla iva drumaḥ // RKV_33.22 //",
  "GP12vprevk_u:3327": "āśvasya ca muhūrtena unmatta iva saṃstadā /",
  "GP12vprevk_u:3328": "nirīkṣya ca diśaḥ sarvā idaṃ vacanamabravīt // RKV_33.23 //",
  "GP12vprevk_u:3329": "kim etad āścaryaparamiti bhobho dvijottamāḥ /",
  "GP12vprevk_u:3330": "kathyatāṃ kāraṇaṃ sarvaṃ śāstradṛṣṭyā vibhāvya ca // RKV_33.24 //",
  "GP12vprevk_u:3331": "mama vā duṣkṛtaṃ kiṃcidutāho bhavatāmiha /",
  "GP12vprevk_u:3332": "yena naṣṭo 'gniśālāyāṃ hutabhuk kena hetunā // RKV_33.25 //",
  "GP12vprevk_u:3333": "mantracchidram athānyadvā naiva kiṃcidadakṣiṇam /",
  "GP12vprevk_u:3334": "kriyāhīnaṃ kṛtaṃ vātha kena vahnir na dṛśyate // RKV_33.26 //",
  "GP12vprevk_u:3335": "annahīno dahed rāṣṭraṃ mantrahīnastu ṛtvijaḥ /",
  "GP12vprevk_u:3336": "dātāraṃ dakṣiṇāhīno nāsti yajñasamo ripuḥ // RKV_33.27 //",
  "GP12vprevk_u:3337": "brāhmaṇā ūcuḥ /",
  "GP12vprevk_u:3338": "na mantrahīnā hi vayaṃ na ca rājanvrataistathā /",
  "GP12vprevk_u:3339": "dravyeṇa ca na hīnastvamanyat pāpaṃ vicintyatām // RKV_33.28 //",
  "GP12vprevk_u:3340": "rājovāca:",
  "GP12vprevk_u:3341": "tathāpi yūyaṃ sahitā upāyaṃ cintayantviti /",
  "GP12vprevk_u:3342": "yena śreyo bhaven nityam iha loke paratra ca // RKV_33.29 //",
  "GP12vprevk_u:3343": "evamuktāstataḥ sarve brāhmaṇāḥ kṛtaniścayāḥ /",
  "GP12vprevk_u:3344": "nirāhārāḥ sthitāḥ śarve yatra naṣṭo hutāśanaḥ // RKV_33.30 //",
  "GP12vprevk_u:3345": "tataḥ svapne mahātejā hutabhugbrāhmaṇāṃstadā /",
  "GP12vprevk_u:3346": "uvāca śrūyatāṃ sarvair mama nāśasya kāraṇam // RKV_33.31 //",
  "GP12vprevk_u:3347": "prārthito 'yaṃ mayā rājā sutāṃ dātuṃ na cecchati /",
  "GP12vprevk_u:3348": "tena naṣṭo 'gniśaraṇādahaṃ bho dvijasattamāḥ // RKV_33.32 //",
  "GP12vprevk_u:3349": "yadi me svasutāṃ rājā dadāti paramārcitām /",
  "GP12vprevk_u:3350": "tadāsya jvalamāno 'haṃ gṛhe tiṣṭhāmi nānyathā // RKV_33.33 //",
  "GP12vprevk_u:3351": "tacchrutvā vacanaṃ viprā vaiśvānaramukhodgatam /",
  "GP12vprevk_u:3352": "vismayotphullanayanā rājānam idam abruvan // RKV_33.34 //",
  "GP12vprevk_u:3353": "bhavato matamājñāya sarve gatvāgnimandiram /",
  "GP12vprevk_u:3354": "nirāhārāḥ sthitā rātrau paśyāmo jātavedasam // RKV_33.35 //",
  "GP12vprevk_u:3355": "tenoktāḥ svasutāṃ cet tu rājā me dātum icchati /",
  "GP12vprevk_u:3356": "tato 'sya bhūyo 'pi gṛhe jvale 'haṃ nānyathā dvijāḥ // RKV_33.36 //",
  "GP12vprevk_u:3357": "evaṃ jñātvā mahārāja svasutāṃ dātumarhasi // RKV_33.37 //",
  "GP12vprevk_u:3358": "rājovāca:",
  "GP12vprevk_u:3359": "bhavatāṃ tasya vā kāryaṃ devasya vacanaṃ hṛdi /",
  "GP12vprevk_u:3360": "samayaṃ kartum icchāmi kanyādāne hyanuttamam // RKV_33.38 //",
  "GP12vprevk_u:3361": "mama saṃnihito nityaṃ gṛhe tiṣṭhatu pāvakaḥ /",
  "GP12vprevk_u:3362": "dadāmi rucirāpāṅgīṃ nānyathā karavāṇi vai // RKV_33.39 //",
  "GP12vprevk_u:3363": "evaṃ te brāhmaṇāḥ śrutvā tathāgniṃ prāpya satvaram /",
  "GP12vprevk_u:3364": "kathayitvā vivāhena yojayāmāsurāśu vai // RKV_33.40 //",
  "GP12vprevk_u:3365": "sudarśanāyā lābhena parituṣṭo hutāśanaḥ /",
  "GP12vprevk_u:3366": "jvalate sannidhau nityaṃ māhiṣmatyāṃ yudhiṣṭhira // RKV_33.41 //",
  "GP12vprevk_u:3367": "tataḥ prabhṛti tattīrthamagnitīrthaṃ pracakṣate /",
  "GP12vprevk_u:3368": "ye tatra pakṣasandhau tu snānadānaistu bhāvitāḥ // RKV_33.42 //",
  "GP12vprevk_u:3369": "tarpayanti pitḥn devāṃste 'śvamedhaphalairyutāḥ /",
  "GP12vprevk_u:3370": "suvarṇaṃ ye prayacchanti tasmiṃstīrthe narādhipa // RKV_33.43 //",
  "GP12vprevk_u:3371": "pṛthvīdānaphalaṃ tatra jāyate nātra saṃśayaḥ /",
  "GP12vprevk_u:3372": "anāśakaṃ tu yaḥ kuryāt tasmiṃstīrthe narādhipa // RKV_33.44 //",
  "GP12vprevk_u:3373": "sa mṛto hyagniloke tu krīḍate surapūjitaḥ /",
  "GP12vprevk_u:3374": "eṣa te hyagnitīrthasya sambhavaḥ kathito mayā // RKV_33.45 //",
  "GP12vprevk_u:3375": "sarvapāpaharaḥ puṇyaḥ śrutamātro narottama /",
  "GP12vprevk_u:3376": "dhanyaḥ pāpaharo nityamityevaṃ śaṅkaro 'bravīt // RKV_33.46 //",
  "GP12vprevk_u:3377": "||",
  "GP12vprevk_u:3378": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe 'gnitīrthamāhātmyavarṇanaṃ nāma trayastriṃśo 'dhyāyaḥ ||",
  "GP12vprevk_u:3379": "RKV adhyāya 34",
  "GP12vprevk_u:3380": "śrīmārkaṇḍeya uvāca:",
  "GP12vprevk_u:3381": "tatraiva tu bhavedanyad ādityasya mahātmanaḥ /",
  "GP12vprevk_u:3382": "kīrtayāmi naraśreṣṭha yadi te śravaṇe matiḥ // RKV_34.1 //",
  "GP12vprevk_u:3383": "yudhiṣṭhira uvāca:",
  "GP12vprevk_u:3384": "etadāścaryamatulaṃ śrutvā tava mukhodgatam /",
  "GP12vprevk_u:3385": "vismayāddhṛṣṭaromāhaṃ jāto 'smi munisattama // RKV_34.2 //",
  "GP12vprevk_u:3386": "sahasrakiraṇo devo hartā kartā nirañjanaḥ /",
  "GP12vprevk_u:3387": "avatāreṇa lokānām uddhartā narmadātaṭe // RKV_34.3 //",
  "GP12vprevk_u:3388": "puruṣākāro bhagavānutāho tapasaḥ phalāt /",
  "GP12vprevk_u:3389": "kasya gotre samutpannaḥ kasya devo 'bhavad vaśī // RKV_34.4 //",
  "GP12vprevk_u:3390": "śrīmārkaṇḍeya uvāca:",
  "GP12vprevk_u:3391": "kulikānvayasambhūto brāhmaṇo bhaktimāñchuciḥ /",
  "GP12vprevk_u:3392": "īkṣyāmīti raviṃ tatra tīrthe yātrākṛtodyamaḥ // RKV_34.5 //",
  "GP12vprevk_u:3393": "yojanānāṃ śataṃ sāgraṃ nirāhāro gatodakaḥ /",
  "GP12vprevk_u:3394": "prasthito devadevena svapnānte vāritaḥ kila // RKV_34.6 //",
  "GP12vprevk_u:3395": "bhobho mune mahāsattva alaṃ te vratamīdṛśam /",
  "GP12vprevk_u:3396": "sarvaṃ vyāpya sthitaṃ paśya sthāvaraṃ jaṅgamaṃ ca mām // RKV_34.7 //",
  "GP12vprevk_u:3397": "tapāmyahaṃ tato varṣaṃ nigṛhṇāmy utsṛjāmi ca /",
  "GP12vprevk_u:3398": "na bhṛtaṃ caiva mṛtyuṃ ca yaḥ paśyati sa paśyati // RKV_34.8 //",
  "GP12vprevk_u:3399": "varaṃ varaya bhadraṃ tvam ātmano yastavepsitam // RKV_34.9 //",
  "GP12vprevk_u:3400": "brāhmaṇa uvāca:",
  "GP12vprevk_u:3401": "yadi tuṣṭo 'si me deva deyo yadi varo mama /",
  "GP12vprevk_u:3402": "uttare narmadākūle sadā saṃnihito bhava // RKV_34.10 //",
  "GP12vprevk_u:3403": "ye bhaktyā parayā deva yojanānāṃ śate sthitāḥ /",
  "GP12vprevk_u:3404": "smariṣyanti jitātmānas teṣāṃ tvaṃ varado bhava // RKV_34.11 //",
  "GP12vprevk_u:3405": "kubjāndhabadhirā mūkā ye kecidvikalendriyāḥ /",
  "GP12vprevk_u:3406": "tava pādau namasyanti teṣāṃ tvaṃ varado bhava // RKV_34.12 //",
  "GP12vprevk_u:3407": "śīrṇaghrāṇā gatadhiyo hyasthicarmāvaśeṣitāḥ /",
  "GP12vprevk_u:3408": "teṣāṃ tvaṃ karuṇāṃ deva acireṇa kuruṣva ha // RKV_34.13 //",
  "GP12vprevk_u:3409": "ye 'pi tvāṃ narmadātoye snātvā tatra dine dine /",
  "GP12vprevk_u:3410": "arcayanti jagannātha teṣāṃ tvaṃ varado bhava // RKV_34.14 //",
  "GP12vprevk_u:3411": "prabhāte ye staviṣyanti stavairvaidikalaukikaiḥ /",
  "GP12vprevk_u:3412": "abhipretaṃ varaṃ deva teṣāṃ tvaṃ dada bhocyuta // RKV_34.15 //",
  "GP12vprevk_u:3413": "tavāgre vapanaṃ deva kārayanti narā bhuvi /",
  "GP12vprevk_u:3414": "svāmiṃsteṣāṃ varo deya eṣa me paramo varaḥ // RKV_34.16 //",
  "GP12vprevk_u:3415": "evamastviti taṃ coktvā muniṃ karuṇayā punaḥ /",
  "GP12vprevk_u:3416": "śatabhāgena rājendra sthitvā cādarśanaṃ gataḥ // RKV_34.17 //",
  "GP12vprevk_u:3417": "tatra tīrthe naro bhaktyā gatvā snānaṃ samācaret /",
  "GP12vprevk_u:3418": "tarpayet pitṛdevāṃśca so 'gniṣṭomaphalaṃ labhet // RKV_34.18 //",
  "GP12vprevk_u:3419": "agnipraveśaṃ yaḥ kuryāttasmiṃs tīrthe narādhipa /",
  "GP12vprevk_u:3420": "dyotayanvai diśaḥ sarvā agnilokaṃ sa gacchati // RKV_34.19 //",
  "GP12vprevk_u:3421": "yastattīrthaṃ samāsādya tyajatīha kalevaram /",
  "GP12vprevk_u:3422": "sa gato vāruṇaṃ lokamityevaṃ śaṅkaro 'bravīt // RKV_34.20 //",
  "GP12vprevk_u:3423": "tatra tīrthe tu yaḥ kaścit saṃnyāsena tanuṃ tyajet /",
  "GP12vprevk_u:3424": "ṣaṣṭivarṣasahasrāṇi svargaloke mahīyate // RKV_34.21 //",
  "GP12vprevk_u:3425": "apsarogaṇasaṃkīrṇe divyaśabdānunādite /",
  "GP12vprevk_u:3426": "uṣitvāyāti martye vai vedavedāṅgavid bhavet // RKV_34.22 //",
  "GP12vprevk_u:3427": "vyādhiśokavinirmukto dhanakoṭipatirbhavet /",
  "GP12vprevk_u:3428": "putradārasamopeto jīvecca śaradaḥ śatam // RKV_34.23 //",
  "GP12vprevk_u:3429": "prātarutthāya yastatra smarate bhāskaraṃ tadā /",
  "GP12vprevk_u:3430": "ājanmajanitāt pāpān mucyate nātra saṃśayaḥ // RKV_34.24 //",
  "GP12vprevk_u:3431": "||",
  "GP12vprevk_u:3432": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ravitīrthavarṇanaṃ nāma catustriṃśo 'dhyāyaḥ ||",
  "GP12vprevk_u:3433": "RKV adhyāya 35",
  "GP12vprevk_u:3434": "yudhiṣṭhira uvāca:",
  "GP12vprevk_u:3435": "jalamadhye mahādevaḥ kena tiṣṭhati hetunā /",
  "GP12vprevk_u:3436": "uttaraṃ dakṣiṇaṃ kūlaṃ varjayitvā dvijottama // RKV_35.1 //",
  "GP12vprevk_u:3437": "śrīmārkaṇḍeya uvāca:",
  "GP12vprevk_u:3438": "etadākhyānamatulaṃ puṇyaṃ śrutimukhāvaham /",
  "GP12vprevk_u:3439": "purāṇe yacchrutaṃ tāta tatte vakṣyāmyaśeṣataḥ // RKV_35.2 //",
  "GP12vprevk_u:3440": "tretāyuge mahābhāga rāvaṇo devakaṇṭakaḥ /",
  "GP12vprevk_u:3441": "trailokyavijayī raudraḥ surāsurabhayaṃkaraḥ // RKV_35.3 //",
  "GP12vprevk_u:3442": "devadānavagandharvair ṛṣibhiśca tapodhanaiḥ /",
  "GP12vprevk_u:3443": "avadhyo 'tha vimānena yāvatparyaṭate mahīm // RKV_35.4 //",
  "GP12vprevk_u:3444": "tāvaddhindhyagirer madhye dānavo baladarpitaḥ /",
  "GP12vprevk_u:3445": "mayo nāmeti vikhyāto guhāvāsī tapaścaran // RKV_35.5 //",
  "GP12vprevk_u:3446": "tasya pārśvagato rakṣo vinayād avaniṃ gataḥ /",
  "GP12vprevk_u:3447": "pūjito dānasanmānair idaṃ vacanam abravīt // RKV_35.6 //",
  "GP12vprevk_u:3448": "kasyeyaṃ padmapatrākṣī pūrṇacandranibhānanā /",
  "GP12vprevk_u:3449": "kiṃnāmadheyā tapati tapa ugraṃ kathaṃ vibho // RKV_35.7 //",
  "GP12vprevk_u:3450": "maya uvāca:",
  "GP12vprevk_u:3451": "dānavānāṃ patiḥ śreṣṭho mayo 'haṃ nāma nāmataḥ /",
  "GP12vprevk_u:3452": "bhāryā tejovatī nāma tasyāstu tanayā śubhā // RKV_35.8 //",
  "GP12vprevk_u:3453": "mandodarīti vikhyātā tapate bhartṛkāraṇāt /",
  "GP12vprevk_u:3454": "ārādhayantī bhartāramumāyā dayitaṃ śubham // RKV_35.9 //",
  "GP12vprevk_u:3455": "tacchrutvā vacanaṃ tasya rāvaṇo madamohitaḥ /",
  "GP12vprevk_u:3456": "prasṛtaḥ praṇato bhūtvā mayaṃ vacanam abravīt // RKV_35.10 //",
  "GP12vprevk_u:3457": "paulastyānvayasaṃjāto devadānavadarpahā /",
  "GP12vprevk_u:3458": "prārthayāmi mahābhāga sutāṃ tvaṃ dātumarhasi // RKV_35.11 //",
  "GP12vprevk_u:3459": "jñātvā paitāmahaṃ vṛttaṃ mayenāpi mahātmanā /",
  "GP12vprevk_u:3460": "rāvaṇāya sutā dattā pūjayitvā vidhānataḥ // RKV_35.12 //",
  "GP12vprevk_u:3461": "gṛhītvā tāṃ tadā rakṣo 'bhyarcyamāno niśācaraiḥ /",
  "GP12vprevk_u:3462": "devodyāne vimānaiśca krīḍate sa tayā saha // RKV_35.13 //",
  "GP12vprevk_u:3463": "kenacittvatha kālena rāvaṇo lokarāvaṇaḥ /",
  "GP12vprevk_u:3464": "putraṃ putravatāṃ śreṣṭho janayāmāsa bhārata // RKV_35.14 //",
  "GP12vprevk_u:3465": "tenaiva jātamātreṇa rāvo mukto mahātmanā /",
  "GP12vprevk_u:3466": "saṃvartakasya meghasya tena lokā jaḍīkṛtāḥ // RKV_35.15 //",
  "GP12vprevk_u:3467": "śrutvā tannarditaṃ ghoraṃ brahmā lokapitāmahaḥ /",
  "GP12vprevk_u:3468": "nāma cakre tadā tasya meghanādo bhaviṣyati // RKV_35.16 //",
  "GP12vprevk_u:3469": "evaṃnāmā kṛtaḥ so 'pi paramaṃ vratamāsthitaḥ /",
  "GP12vprevk_u:3470": "toṣayāmāsa deveśamumayā saha śaṅkaram // RKV_35.17 //",
  "GP12vprevk_u:3471": "vratairniyamadānaiśca homajāpyavidhānataḥ /",
  "GP12vprevk_u:3472": "kṛcchracāndrāyaṇairnityaṃ kṛśaṃ kurvankalevaram // RKV_35.18 //",
  "GP12vprevk_u:3473": "evam anyaddine tāta kailāsaṃ dharaṇīdharam /",
  "GP12vprevk_u:3474": "gatvā liṅgadvayaṃ gṛhya prasthito dakṣiṇāmukhaḥ // RKV_35.19 //",
  "GP12vprevk_u:3475": "narmadātaṭam āśritya snātukāmo mahābalaḥ /",
  "GP12vprevk_u:3476": "nikṣipya pūjayan devaṃ kṛtajāpyo nareśvara // RKV_35.20 //",
  "GP12vprevk_u:3477": "tatrāyatanāvāsena snāto hutahutāśanaḥ /",
  "GP12vprevk_u:3478": "kṛtakṛtyamivātmānaṃ mānayitvā niśācaraḥ // RKV_35.21 //",
  "GP12vprevk_u:3479": "gantukāmaḥ paraṃ mārgaṃ laṅkāyāṃ nṛpasattama /",
  "GP12vprevk_u:3480": "ekamuddharato liṅgaṃ praṇataḥ savyapāṇinā // RKV_35.22 //",
  "GP12vprevk_u:3481": "dvitīyaṃ tu dvitīyena bhaktyā paulastyanandanaḥ /",
  "GP12vprevk_u:3482": "tāvad eva mahāliṅgaṃ patitaṃ narmadāṃbhasi // RKV_35.23 //",
  "GP12vprevk_u:3483": "yāhi yāhīti cetyuktvā jalamadhye pratiṣṭhitaḥ /",
  "GP12vprevk_u:3484": "namitvā rāvaṇistasya devasya parameṣṭhinaḥ // RKV_35.24 //",
  "GP12vprevk_u:3485": "jagāmākāśam āviśya pūjyamāno niśācaraiḥ /",
  "GP12vprevk_u:3486": "tadā prabhṛti tattīrthaṃ meghanādeti viśrutam // RKV_35.25 //",
  "GP12vprevk_u:3487": "pūrvaṃ tu garjanaṃ nāma sarvapāpakṣayaṃkaram /",
  "GP12vprevk_u:3488": "tasmiṃstīrthe tu rājendra yastu snānaṃ samācaret // RKV_35.26 //",
  "GP12vprevk_u:3489": "ahorātroṣito bhūtvā aśvamedhaphalaṃ labhet /",
  "GP12vprevk_u:3490": "piṇḍadānaṃ tu yaḥ kuryāt tasmiṃstīrthe narādhipa // RKV_35.27 //",
  "GP12vprevk_u:3491": "yatphalaṃ sattrayajñena tadbhavennātra saṃśayaḥ /",
  "GP12vprevk_u:3492": "tena dvādaśavarṣāṇi pitaraḥ saṃpratarpitāḥ // RKV_35.28 //",
  "GP12vprevk_u:3493": "yastu bhojayate vipraṃ ṣaḍrasātrena bhārata /",
  "GP12vprevk_u:3494": "akṣayapuṇyam āpnoti tatra tīrthe narottama // RKV_35.29 //",
  "GP12vprevk_u:3495": "prāṇatyāgaṃ tu yaḥ kuryād bhāvito bhāvitātmanā /",
  "GP12vprevk_u:3496": "sa vasecchāṅkare loke yāvad ā bhūtasamplavam // RKV_35.30 //",
  "GP12vprevk_u:3497": "eṣā te naraśārdūla garjanotpattiruttamā /",
  "GP12vprevk_u:3498": "kathitā snehabandhena sarvapāpakṣayakarī // RKV_35.31 //",
  "GP12vprevk_u:3499": "||",
  "GP12vprevk_u:3500": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe meghanādatīrthamāhātmyavarṇanaṃ nāma pañcatriṃśo 'dhyāyaḥ ||",
  "GP12vprevk_u:3501": "RKV adhyāya 36",
  "GP12vprevk_u:3502": "mārkaṇḍeya uvāca:",
  "GP12vprevk_u:3503": "tato gacchecca rājendra dārutīrthamanuttamam /",
  "GP12vprevk_u:3504": "dāruko yatra saṃsiddha indrasya dayitaḥ purā // RKV_36.1 //",
  "GP12vprevk_u:3505": "yudhiṣṭhira uvāca:",
  "GP12vprevk_u:3506": "dārukeṇa kathaṃ tāta tapaścīrṇaṃ purānagha /",
  "GP12vprevk_u:3507": "vidhānaṃ śrotumicchāmi tvatsakāśāddvijottama // RKV_36.2 //",
  "GP12vprevk_u:3508": "śrīmārkaṇḍeya uvāca:",
  "GP12vprevk_u:3509": "hanta te kathayiṣyāmi vicitraṃ yatpurātanam /",
  "GP12vprevk_u:3510": "vṛttaṃ svargasabhāmadhye ṛṣīṇāṃ bhāvitātmanām // RKV_36.3 //",
  "GP12vprevk_u:3511": "sūto vajradharasyeṣṭo mātalirnāma nāmataḥ /",
  "GP12vprevk_u:3512": "sa putraṃ śaptavānpūrvaṃ kasmiṃścitkāraṇāntare // RKV_36.4 //",
  "GP12vprevk_u:3513": "śāpāhato vepamāna indrasya caraṇau śubhau /",
  "GP12vprevk_u:3514": "prapīḍya mūrdhnā deveśaṃ vijñāpayati bhārata // RKV_36.5 //",
  "GP12vprevk_u:3515": "tamuvācābhiśaptaṃ cāpyanāthaṃ ca sureśvaraḥ /",
  "GP12vprevk_u:3516": "karmaṇā kena śāpasya ghorasyānto bhaviṣyati // RKV_36.6 //",
  "GP12vprevk_u:3517": "narmadātaṭamāśritya toṣayanvai maheśvaram /",
  "GP12vprevk_u:3518": "tiṣṭha yāvad yugasyāntaṃ punarjanma hyavāpsyasi // RKV_36.7 //",
  "GP12vprevk_u:3519": "punarbhūtvā tu pūtastvaṃ dāruko nāma viśrutaḥ /",
  "GP12vprevk_u:3520": "saṃsevya paramaṃ devaṃ śaṅkhacakragadādharam // RKV_36.8 //",
  "GP12vprevk_u:3521": "mānuṣaṃ bhāvamāpannastataḥ siddhimavāpsyasi /",
  "GP12vprevk_u:3522": "evamuktastu devena sahasrākṣeṇa dhīmatā // RKV_36.9 //",
  "GP12vprevk_u:3523": "praṇamya śirasā bhūmim āgato 'sau hyacetanaḥ /",
  "GP12vprevk_u:3524": "narmadātaṭamāśritya karṣayannijavigraham // RKV_36.10 //",
  "GP12vprevk_u:3525": "vratopavāsasaṃkhinno japahomarataḥ sadā /",
  "GP12vprevk_u:3526": "mahādevaṃ mahātmānaṃ varadaṃ śūlapāṇinam // RKV_36.11 //",
  "GP12vprevk_u:3527": "bhaktyā tu parayā rājanyāvadābhūtasamplavam /",
  "GP12vprevk_u:3528": "aṃśāvataraṇād viṣṇoḥ sūto bhūtvā mahāmatiḥ // RKV_36.12 //",
  "GP12vprevk_u:3529": "toṣayan vai jagannāthaṃ tato yāto hi sadgatim // RKV_36.13 //",
  "GP12vprevk_u:3530": "eṣa tatsambhavastāta dārutīrthasya suvrata /",
  "GP12vprevk_u:3531": "kathito 'yaṃ mayā pūrvaṃ yathā me śaṅkaro 'bravīt // RKV_36.14 //",
  "GP12vprevk_u:3532": "tato yudhiṣṭhiraḥ śrutvā vismayaṃ paramaṃ gataḥ /",
  "GP12vprevk_u:3533": "bhrātḥn vilokayāmāsa hṛṣṭaromā muhurmuhuḥ // RKV_36.15 //",
  "GP12vprevk_u:3534": "śrīmārkaṇḍeya uvāca:",
  "GP12vprevk_u:3535": "tasmiṃstīrthe naraḥ snātvā vidhipūrvaṃ nareśvara /",
  "GP12vprevk_u:3536": "upāsya saṃdhyāṃ deveśamarcayedyaśca śaṅkaram // RKV_36.16 //",
  "GP12vprevk_u:3537": "vedābhyāsaṃ tu tatraiva yaḥ karoti samāhitaḥ /",
  "GP12vprevk_u:3538": "so 'śvamedhaphalaṃ rājaṃllabhate nātra saṃśayaḥ // RKV_36.17 //",
  "GP12vprevk_u:3539": "tasmiṃstīrthe tu yo bhaktyā bhojayed brāhmaṇāñchuciḥ /",
  "GP12vprevk_u:3540": "sa tu viprasahasrasya labhate phalamuttamam // RKV_36.18 //",
  "GP12vprevk_u:3541": "snānaṃ dānaṃ japo homaḥ svādhyāyo devatārcanam /",
  "GP12vprevk_u:3542": "yatkṛtaṃ śuddhabhāvena tatsarvaṃ saphalaṃ bhavet // RKV_36.19 //",
  "GP12vprevk_u:3543": "||",
  "GP12vprevk_u:3544": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe dārukatīrthamāhātmyavarṇanaṃ nāma ṣaṭtriṃśo 'dhyāyaḥ ||",
  "GP12vprevk_u:3545": "RKV adhyāya 37",
  "GP12vprevk_u:3546": "śrīmārkaṇḍeya uvāca:",
  "GP12vprevk_u:3547": "tato gaccheta rājendra devatīrthamanuttamam /",
  "GP12vprevk_u:3548": "yena devāstrayastriṃśat snātvā siddhiṃ parāṃ gatāḥ // RKV_37.1 //",
  "GP12vprevk_u:3549": "yudhiṣṭhira uvāca:",
  "GP12vprevk_u:3550": "kathaṃ tāta surāḥ sarve dānavairbalavattaraiḥ /",
  "GP12vprevk_u:3551": "nirjitāstatra tīrthe ca snātvā siddhiṃ parāṃ gatāḥ // RKV_37.2 //",
  "GP12vprevk_u:3552": "mārkaṇḍeya uvāca:",
  "GP12vprevk_u:3553": "purā daityagaṇairugrairyuddhe 'tibalavattaraiḥ /",
  "GP12vprevk_u:3554": "indro devagaṇaiḥ sārddhaṃ svarājyāccyāvito nṛpa // RKV_37.3 //",
  "GP12vprevk_u:3555": "hastyaśvarathayānaughairmardayitvā varūthinīm /",
  "GP12vprevk_u:3556": "vidhvastā bhejire mārgaṃ prahārair jarjarīkṛtāḥ // RKV_37.4 //",
  "GP12vprevk_u:3557": "jambhaśumbhaiśca kūṣmāṇḍakuhakādibhiḥ /",
  "GP12vprevk_u:3558": "vepamānārditāḥ sarve brahmāṇamupatasthire // RKV_37.5 //",
  "GP12vprevk_u:3559": "praṇamya śirasā devaṃ brahmāṇaṃ parameṣṭhinam /",
  "GP12vprevk_u:3560": "tadā vijñāpayāmāsurdevā vahnipurogamāḥ // RKV_37.6 //",
  "GP12vprevk_u:3561": "paśya paśya mahābhāga dānavaiḥ śakalīkṛtāḥ /",
  "GP12vprevk_u:3562": "viyojitāḥ putradāraistvāmeva śaraṇaṃ gatāḥ // RKV_37.7 //",
  "GP12vprevk_u:3563": "paritrāyasva deveśa sarvalokapitāmaha /",
  "GP12vprevk_u:3564": "nānyā gatiḥ sureśāna tvāṃ muktvā parameśvara // RKV_37.8 //",
  "GP12vprevk_u:3565": "brahmovāca:",
  "GP12vprevk_u:3566": "dānavānāṃ vighātārthaṃ narmadātaṭam āsthitāḥ /",
  "GP12vprevk_u:3567": "tapaḥ kurudhvaṃ svasthāḥ stha tapo hi paramaṃ balam // RKV_37.9 //",
  "GP12vprevk_u:3568": "nānyopāyo na vai mantro vidyate na ca me kriyā /",
  "GP12vprevk_u:3569": "vinā revājalaṃ puṇyaṃ sarvapāpakṣayaṃkaram // RKV_37.10 //",
  "GP12vprevk_u:3570": "dāridryavyādhimaraṇabandhanavyasanāni ca /",
  "GP12vprevk_u:3571": "etāni caiva pāpasya phalānīti matirmama // RKV_37.11 //",
  "GP12vprevk_u:3572": "evaṃ jñātvā tataścaiva tapaḥ kuruta duṣkaram /",
  "GP12vprevk_u:3573": "tathā caiva surāḥ sarve devā hyagnipurogamāḥ // RKV_37.12 //",
  "GP12vprevk_u:3574": "tacchrutvā vacanaṃ tathyaṃ brahmaṇaḥ parameṣṭhinaḥ /",
  "GP12vprevk_u:3575": "narmadām āgatāḥ sarve devā hyagnipurogamāḥ // RKV_37.13 //",
  "GP12vprevk_u:3576": "cerurvai tatra vipulaṃ tapaḥ siddhimavāpnuvan /",
  "GP12vprevk_u:3577": "tadāprabhṛti tattīrthaṃ devatīrtham anuttamam // RKV_37.14 //",
  "GP12vprevk_u:3578": "gīyate triṣu lokeṣu sarvapāpakṣayaṃkaram /",
  "GP12vprevk_u:3579": "tatra gatvā ca yo martyo vidhinā saṃyatendriyaḥ // RKV_37.15 //",
  "GP12vprevk_u:3580": "snānaṃ samācaredbhaktyā sa labhenmauktikaṃ phalam /",
  "GP12vprevk_u:3581": "yastu bhojayate viprāṃstasmiṃstīrthe narādhipa // RKV_37.16 //",
  "GP12vprevk_u:3582": "sa labhenmukhyaviprāṇāṃ phalaṃ sāhasrikaṃ nṛpa /",
  "GP12vprevk_u:3583": "tatra devaśilā ramyā mahāpuṇyavivardhinī // RKV_37.17 //",
  "GP12vprevk_u:3584": "saṃnyāsena mṛtā ye tu teṣāṃ syād akṣayā gatiḥ /",
  "GP12vprevk_u:3585": "agnipraveśaṃ yaḥ kuryāt tasmiṃs tīrthe narādhipa // RKV_37.18 //",
  "GP12vprevk_u:3586": "rudraloke vaset tāvad yāvad ābhūtasaṃplavam /",
  "GP12vprevk_u:3587": "evaṃ snānaṃ japo homaḥ svādhyāyo devatārcanam // RKV_37.19 //",
  "GP12vprevk_u:3588": "sukṛtaṃ duṣkṛtaṃ vā 'pi tatra tīrthe 'kṣayaṃ bhavet /",
  "GP12vprevk_u:3589": "eṣa te vidhiruddiṣṭa utpattiścaiva bhārata // RKV_37.20 //",
  "GP12vprevk_u:3590": "devatīrthasya nikhilā yathā vai śaṅkarācchrutā /",
  "GP12vprevk_u:3591": "paṭhanti ye pāpaharaṃ sarvaduḥkhavimocanam // RKV_37.21 //",
  "GP12vprevk_u:3592": "devatīrthasya caritaṃ devalokaṃ vrajanti te // RKV_37.22 //",
  "GP12vprevk_u:3593": "||",
  "GP12vprevk_u:3594": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe devatīrthamāhātmyavarṇanaṃ nāma saptaviṃśo 'dhyāyaḥ ||",
  "GP12vprevk_u:3595": "RKV adhyāya 38",
  "GP12vprevk_u:3596": "śrīmārkaṇḍeya uvāca:",
  "GP12vprevk_u:3597": "tato gaccheta rājendra guhāvāsīti cottamam /",
  "GP12vprevk_u:3598": "yatra siddho mahādevo guhāvāsī samārbudam // RKV_38.1 //",
  "GP12vprevk_u:3599": "yudhiṣṭhira uvāca:",
  "GP12vprevk_u:3600": "kena kāryeṇa bho tāta mahādevo jagadguruḥ /",
  "GP12vprevk_u:3601": "guhāyām anayatkālaṃ sudīrghaṃ dvijasattama // RKV_38.2 //",
  "GP12vprevk_u:3602": "etadvistarataḥ sarvaṃ kathayasva mamānagha /",
  "GP12vprevk_u:3603": "śrotumicchāmyahaṃ sarvaparaṃ kautūhalaṃ hi me // RKV_38.3 //",
  "GP12vprevk_u:3604": "mārkaṇḍeya uvāca:",
  "GP12vprevk_u:3605": "sādhu praśno mahārāja pṛṣṭo yo vai tvayottamaḥ /",
  "GP12vprevk_u:3606": "purāṇe vistaro hyasya na śakyo hi mayādhunā // RKV_38.4 //",
  "GP12vprevk_u:3607": "kathituṃ vṛddhabhāvatvādatīto bahukālikaḥ /",
  "GP12vprevk_u:3608": "saṃkṣepāt tena te tāta kathayāmi nibodha me // RKV_38.5 //",
  "GP12vprevk_u:3609": "purā kṛtayuge rājannāsīd dāruvanaṃ mahat /",
  "GP12vprevk_u:3610": "nānādrumalatākīrṇaṃ nānāvallyupaśobhitam // RKV_38.6 //",
  "GP12vprevk_u:3611": "siṃhavyāghravarāhaiśca gajaiḥ khaḍgairniṣevitam /",
  "GP12vprevk_u:3612": "bahupakṣiyutaṃ divyaṃ yathā caitrarathaṃ vanam // RKV_38.7 //",
  "GP12vprevk_u:3613": "tatra kecin mahāprājñā vasanti saṃśitavratāḥ /",
  "GP12vprevk_u:3614": "vasanti parayā bhaktyā caturāśramabhāvitāḥ // RKV_38.8 //",
  "GP12vprevk_u:3615": "brahmacārī gṛhasthaśca vānaprastho yatis tathā /",
  "GP12vprevk_u:3616": "svadharmaniratāḥ sarve vāñchantaḥ paramaṃ padam // RKV_38.9 //",
  "GP12vprevk_u:3617": "tāvadvasantasamaye kasmiṃścit kāraṇāntare /",
  "GP12vprevk_u:3618": "vimānastho mahādevo gacchanvai hyumayā saha // RKV_38.10 //",
  "GP12vprevk_u:3619": "dadarśa toya āvāsamṛksāmayajurnāditam /",
  "GP12vprevk_u:3620": "alakṣyāgatanirgamyaṃ sarvapāpakṣayaṃkaram // RKV_38.11 //",
  "GP12vprevk_u:3621": "taṃ dṛṣṭvā muditā devī harṣagaṅgadayā girā /",
  "GP12vprevk_u:3622": "papraccha devadeveśaṃ śaśāṅkakṛtabhūṣaṇam // RKV_38.12 //",
  "GP12vprevk_u:3623": "devyuvāca:",
  "GP12vprevk_u:3624": "kasyāyamāśramo deva vedadhvaninināditaḥ /",
  "GP12vprevk_u:3625": "yaṃ dṛṣṭvā kṣutpipāsādyaiḥ śramaiśca parihīyate // RKV_38.13 //",
  "GP12vprevk_u:3626": "maheśvara uvāca:",
  "GP12vprevk_u:3627": "kiṃ tvayā na śrutaṃ devi mahādāruvanaṃ mahat /",
  "GP12vprevk_u:3628": "bahuviprajano yatra gṛhadharmeṇa vartate // RKV_38.14 //",
  "GP12vprevk_u:3629": "atra yaḥ strījanaḥ kaścid bhartṛśuśrūṣaṇe rataḥ /",
  "GP12vprevk_u:3630": "nānyo devo na vai dharmo jñāyate śailanandini // RKV_38.15 //",
  "GP12vprevk_u:3631": "etacchrutvā paraṃ vākyaṃ devadevena bhāṣitam /",
  "GP12vprevk_u:3632": "kautūhalasamāviṣṭā śaṅkaraṃ punarabravīt // RKV_38.16 //",
  "GP12vprevk_u:3633": "yattvayoktaṃ mahādeva patidharmaratāḥ striyaḥ /",
  "GP12vprevk_u:3634": "tāsāṃ tvaṃ madano bhūtvā cāritraṃ kṣobhaya prabho // RKV_38.17 //",
  "GP12vprevk_u:3635": "īśvara uvāca:",
  "GP12vprevk_u:3636": "yattvayoktaṃ ca vacanaṃ na hi me rocate priye /",
  "GP12vprevk_u:3637": "brāhmaṇā hi mahadbhūtaṃ na caiṣāṃ vipriyaṃ caret // RKV_38.18 //",
  "GP12vprevk_u:3638": "manyupraharaṇā viprāścakrapraharaṇo hariḥ /",
  "GP12vprevk_u:3639": "cakrātkrūrataro manyus tasmād vipraṃ na kopayet // RKV_38.19 //",
  "GP12vprevk_u:3640": "na te devā na te lokā na te nagā na cāsurāḥ /",
  "GP12vprevk_u:3641": "dṛśyante triṣu lokeṣu ye tairdṛṣṭair na nāśitāḥ // RKV_38.20 //",
  "GP12vprevk_u:3642": "teṣāṃ mokṣas tathā svargo bhūmirmartye phalāni ca /",
  "GP12vprevk_u:3643": "yeṣāṃ tuṣṭā mahābhāgā brāhmaṇāḥ kṣitidevatāḥ // RKV_38.21 //",
  "GP12vprevk_u:3644": "evaṃ jñātvā mahābhāge asadgrāhaṃ parityaja /",
  "GP12vprevk_u:3645": "tatra loke viruddhaṃ vai kupyante yena vai dvijāḥ // RKV_38.22 //",
  "GP12vprevk_u:3646": "devyuvāca:",
  "GP12vprevk_u:3647": "nāhaṃ te dayitā deva nāhaṃ te vaśavartinī /",
  "GP12vprevk_u:3648": "akṛtvādhaśva vai tāsāṃ mānaṃ surasupūjitam // RKV_38.23 //",
  "GP12vprevk_u:3649": "lokaloke mahādeva aśakyaṃ nāsti te prabho /",
  "GP12vprevk_u:3650": "kriyatāṃ mama caivaikam etat kāryaṃ surottama // RKV_38.24 //",
  "GP12vprevk_u:3651": "evamukto mahādevo devyā vākyahite rataḥ /",
  "GP12vprevk_u:3652": "kṛtvā kāpālikaṃ rūpaṃ yayau dāruvanaṃ prati // RKV_38.25 //",
  "GP12vprevk_u:3653": "mahāhitajaṭājūṭaṃ niyamya śaśibhūṣaṇam /",
  "GP12vprevk_u:3654": "kaṇṭhatrāṇaṃ paraṃ kṛtvā dhārayan karṇakuṇḍale // RKV_38.26 //",
  "GP12vprevk_u:3655": "vyāghracarmaparīdhāno mekhalāhārabhūṣitaḥ /",
  "GP12vprevk_u:3656": "nūpuradhvaninighoṣaiḥ kampayan vai vasuṃdharām // RKV_38.27 //",
  "GP12vprevk_u:3657": "mahānūrddhvajaṭāmālī kṛttibhasmānulepanaḥ /",
  "GP12vprevk_u:3658": "kṛtvā haste kapālaṃ tu brahmaṇaśca mahātmanaḥ // RKV_38.28 //",
  "GP12vprevk_u:3659": "mahāḍamarughoṣeṇa kampayan vai vasuṃdharām /",
  "GP12vprevk_u:3660": "prabhātasamaye prāpto mahādāruvanaṃ prati // RKV_38.29 //",
  "GP12vprevk_u:3661": "tāvat puṇyajanaḥ sarvapuṣpapatraphalārthikaḥ /",
  "GP12vprevk_u:3662": "nirgato bahubhiḥ sārddhaṃ pavamānaḥ samantataḥ // RKV_38.30 //",
  "GP12vprevk_u:3663": "tad dṛṣṭvā mahadāścaryaṃ rūpaṃ devasya bhārata /",
  "GP12vprevk_u:3664": "yuvatīnāṃ manas tāsāṃ kāmena kaluṣīkṛtam // RKV_38.31 //",
  "GP12vprevk_u:3665": "śobhanaṃ puruṣaṃ dṛṣṭvā sarvā api varāṅganāḥ /",
  "GP12vprevk_u:3666": "kledabhāvaṃ tato jagmurmudā dāruvanastriyaḥ // RKV_38.32 //",
  "GP12vprevk_u:3667": "vikārā bahavastāsāṃ devaṃ dṛṣṭvā mahādbhutam /",
  "GP12vprevk_u:3668": "saṃjātā viprapatnīnāṃ tadā tāsu narottama // RKV_38.33 //",
  "GP12vprevk_u:3669": "paridhānaṃ na jānanti kāścid dṛṣṭvā varāṅganāḥ /",
  "GP12vprevk_u:3670": "uttarīyaṃ tathā cānyā mahāmohasamanvitāḥ // RKV_38.34 //",
  "GP12vprevk_u:3671": "keśabhāraparibhraṣṭā kācidevāsanotthitā /",
  "GP12vprevk_u:3672": "dātukāmā tadā bhaikṣyaṃ ceṣṭituṃ naiva cāśakat // RKV_38.35 //",
  "GP12vprevk_u:3673": "kācid dṛṣṭvā mahādevaṃ rūpayauvanagarvitā /",
  "GP12vprevk_u:3674": "utsaṅge saṃsthitaṃ bālaṃ vismṛtā pāyitum stanam // RKV_38.36 //",
  "GP12vprevk_u:3675": "kāmabāṇahatā cānyā bāhubhyāṃ pīḍya sustanau /",
  "GP12vprevk_u:3676": "niḥśvasantī tadā coṣṇaṃ na kiṃcit pratijalpati // RKV_38.37 //",
  "GP12vprevk_u:3677": "evaṃ saṃkṣobhya taṃ sarvaṃ strījanaṃ parameśvaraḥ /",
  "GP12vprevk_u:3678": "jagāma tatra vai tāsāṃ kṣobhaṃ kṛtvā mahādbhutam // RKV_38.38 //",
  "GP12vprevk_u:3679": "tāvat te brāhmaṇāḥ sarve bhramitvā kānanaṃ mahat /",
  "GP12vprevk_u:3680": "āgatāḥ svagṛhe dārān dadṛśuś ca hataujasaḥ // RKV_38.39 //",
  "GP12vprevk_u:3681": "yāsāṃ pūrvatarā bhaktiḥ pātivratye patīnprati /",
  "GP12vprevk_u:3682": "calitāstā viditvāśu nirjagmurdvijasattamāḥ // RKV_38.40 //",
  "GP12vprevk_u:3683": "saṃvidaṃ paramāṃ kṛtvā jñātvā devaṃ maheśvaram /",
  "GP12vprevk_u:3684": "kṣobhayitvā manastāsāṃ tataścādarśanaṃ gatam // RKV_38.41 //",
  "GP12vprevk_u:3685": "krodhāviṣṭo dvijaḥ kaścid daṇḍamudyamya dhāvati /",
  "GP12vprevk_u:3686": "kalmāṣayaṣṭimanye ca tathānye darbhamuṣṭikām // RKV_38.42 //",
  "GP12vprevk_u:3687": "itaścetaśca te sarve bhramitvā kānanaṃ nṛpa /",
  "GP12vprevk_u:3688": "ekībhūtvā mahātmāno vyājahruśca ruṣā giram // RKV_38.43 //",
  "GP12vprevk_u:3689": "yad idaṃ ca hutaṃ kiṃcid guravas toṣitā yadi /",
  "GP12vprevk_u:3690": "tena satyena devasya liṅgaṃ patatu cottamam // RKV_38.44 //",
  "GP12vprevk_u:3691": "āśramād āśramaṃ sarve na tyajāmo vidhikramāt /",
  "GP12vprevk_u:3692": "tena satyena devasya liṅgaṃ patatu bhūtale // RKV_38.45 //",
  "GP12vprevk_u:3693": "evaṃ satyaprabhāvena triruktena dvijanmanām /",
  "GP12vprevk_u:3694": "śivasya paśyato liṅgaṃ patitaṃ dharaṇītale // RKV_38.46 //",
  "GP12vprevk_u:3695": "hāhākāro mahānāsīllokāloke 'pi bhārata /",
  "GP12vprevk_u:3696": "devasya patite liṅge jagataśca mahākṣaye // RKV_38.47 //",
  "GP12vprevk_u:3697": "patamānasya liṅgasya śabdo 'bhūcca sudāruṇaḥ /",
  "GP12vprevk_u:3698": "ulkāpātā diśāṃ hāhā bhūmikampāśca dāruṇāḥ // RKV_38.48 //",
  "GP12vprevk_u:3699": "patanti parvatāgrāṇi śoṣaṃ yānti ca sāgarāḥ /",
  "GP12vprevk_u:3700": "devasya patite liṅge devā vimanaso 'bhavan // RKV_38.49 //",
  "GP12vprevk_u:3701": "sametya sahitāḥ sarve brahmāṇaṃ parameṣṭhinam /",
  "GP12vprevk_u:3702": "kṛtāñjalipuṭāḥ sarve stuvanti vividhaiḥ stavaiḥ // RKV_38.50 //",
  "GP12vprevk_u:3703": "tatas tuṣṭo jagannāthaś caturvadanapaṅkajaḥ /",
  "GP12vprevk_u:3704": "ārtānprāha surānsarvānmā viṣādaṃ gamiṣyatha // RKV_38.51 //",
  "GP12vprevk_u:3705": "brahmaśāpābhibhūto 'sau devadevastrilocanaḥ /",
  "GP12vprevk_u:3706": "tuṣṭaistaistapasā yuktaiḥ punarmokṣaṃ gamiṣyati // RKV_38.52 //",
  "GP12vprevk_u:3707": "etacchrutvā yayurdevā yathāgatamarindama /",
  "GP12vprevk_u:3708": "bhāvayitvā tataḥ sarve munayaścaiva bhārata // RKV_38.53 //",
  "GP12vprevk_u:3709": "viśvāmitravasiṣṭhādyā jābāliratha kaśyapaḥ /",
  "GP12vprevk_u:3710": "sametya sahitāḥ sarve tamūcus tripurāntakam // RKV_38.54 //",
  "GP12vprevk_u:3711": "brahmatejo hi balavaddvijānāṃ hi sureśvara /",
  "GP12vprevk_u:3712": "kṣāntiyuktastapastaptvā bhaviṣyasi gataklamaḥ // RKV_38.55 //",
  "GP12vprevk_u:3713": "yataḥ kṣobhādṛṣīṇāṃ ca tadevaṃ liṅgamuttamam /",
  "GP12vprevk_u:3714": "patitaṃ te mahādeva na tatpūjyaṃ bhaviṣyati // RKV_38.56 //",
  "GP12vprevk_u:3715": "na tacchreyo 'gnihotreṇa nāgniṣṭomena labhyate /",
  "GP12vprevk_u:3716": "prāpnuvanti ca yacchreyo mānavā liṅgapūjane // RKV_38.57 //",
  "GP12vprevk_u:3717": "devadānavayakṣāṇāṃ gandharvoragarakṣasām /",
  "GP12vprevk_u:3718": "vacanena tu viprāṇām etat pūjyaṃ bhaviṣyati // RKV_38.58 //",
  "GP12vprevk_u:3719": "brahmaviṣṇvindracandrāṇām etat pūjyaṃ bhaviṣyati /",
  "GP12vprevk_u:3720": "yatphalaṃ tava liṅgasya iha loke paratra ca // RKV_38.59 //",
  "GP12vprevk_u:3721": "evamukto jagannāthaḥ praṇipatya dvijottamān /",
  "GP12vprevk_u:3722": "mudā paramayā yuktaḥ kṛtāñjalir abhāṣata // RKV_38.60 //",
  "GP12vprevk_u:3723": "brāhmaṇā jaṅgamaṃ tīrthaṃ nirjalaṃ sārvakāmikam /",
  "GP12vprevk_u:3724": "yeṣāṃ vākyodakenaiva śudhyanti malino janāḥ // RKV_38.61 //",
  "GP12vprevk_u:3725": "na tatkṣetraṃ na tattīrthamūṣaraṃ puṣkarāṇi ca /",
  "GP12vprevk_u:3726": "brāhmaṇe manyumutpādya yatra gatvā sa śudhyati // RKV_38.62 //",
  "GP12vprevk_u:3727": "na tacchāstraṃ yanna viprapraṇītaṃ na tad dānaṃ yanna viprapradeyam /",
  "GP12vprevk_u:3728": "na tatsaukhyaṃ yannavipraprasādānna tadduḥkhaṃ yanna vipraprakopāt // RKV_38.63 //",
  "GP12vprevk_u:3729": "pṛthivyāṃ yāni tīrthāni gaṅgādyāḥ saritas tathā /",
  "GP12vprevk_u:3730": "ekasya vipravākyasya kalāṃ nārhanti ṣoḍaśīm // RKV_38.64 //",
  "GP12vprevk_u:3731": "abhinandya dvijānsarvānanujñāto maharṣibhiḥ /",
  "GP12vprevk_u:3732": "tato 'gamat tadā devo narmadātaṭamuttamam // RKV_38.65 //",
  "GP12vprevk_u:3733": "paramaṃ vratamāsthāya guhāvāsī samārbudam /",
  "GP12vprevk_u:3734": "tapaścacāra bhagavāñjapasnānarataḥ sadā // RKV_38.66 //",
  "GP12vprevk_u:3735": "samāpte niyame tāta sthāpayitvā maheśvaram /",
  "GP12vprevk_u:3736": "vandyamānaḥ suraiḥ sārddhaṃ kailāsamagamat prabhuḥ // RKV_38.67 //",
  "GP12vprevk_u:3737": "narmadāyās taṭe tena sthāpitaḥ parameśvaraḥ /",
  "GP12vprevk_u:3738": "tenaiva kāraṇenāsau narmadeśvara ucyate // RKV_38.68 //",
  "GP12vprevk_u:3739": "yo 'rcayennarmadeśānaṃ yatir vai saṃjitendriyaḥ /",
  "GP12vprevk_u:3740": "snātvā caiva mahādevam aśvamedhaphalaṃ labhet // RKV_38.69 //",
  "GP12vprevk_u:3741": "dadāti yaḥ pitṛbhyastu tilapuṣpakuśodakam /",
  "GP12vprevk_u:3742": "triḥsaptapūrvajāstasya svarge modanti pāṇḍava // RKV_38.70 //",
  "GP12vprevk_u:3743": "yastu bhojayate viprāṃs tasmiṃstīrthe narādhipa /",
  "GP12vprevk_u:3744": "pāyasaṃ ghṛtamiśraṃ tu sa labhet koṭijaṃ phalam // RKV_38.71 //",
  "GP12vprevk_u:3745": "suvarṇaṃ rajataṃ vāpi brāhmaṇebhyo yudhiṣṭhira /",
  "GP12vprevk_u:3746": "dadāti toyamadhyasthaḥ so 'gniṣṭomaphalaṃ labhet // RKV_38.72 //",
  "GP12vprevk_u:3747": "aṣṭamyāṃvā caturdaśyāṃ nirāhāro vaset tu yaḥ /",
  "GP12vprevk_u:3748": "narmadeśvaramāsādya prāpnuyājjanmanaḥ phalam // RKV_38.73 //",
  "GP12vprevk_u:3749": "agnipraveśaṃ yaḥ kuryāt tasmiṃstīrthe narādhipa /",
  "GP12vprevk_u:3750": "tasya vyādhibhayaṃ na syāt saptajanmasu bhārata // RKV_38.74 //",
  "GP12vprevk_u:3751": "anāśakaṃ tu yaḥ kuryāt tasmiṃstīrthe narādhipa /",
  "GP12vprevk_u:3752": "anivartikā gatis tasya rudraloke bhaviṣyati // RKV_38.75 //",
  "GP12vprevk_u:3753": "eṣa te vidhir uddiṣṭas tasyotpattir narottama /",
  "GP12vprevk_u:3754": "purāṇe vihitā tāta saṃjñā tasya tu vistarāt // RKV_38.76 //",
  "GP12vprevk_u:3755": "etaṃ kīrtayate yastu narmadeśvarasambhavam /",
  "GP12vprevk_u:3756": "bhaktyā śṛṇoti ca naraḥ so 'pi snānaphalaṃ labhet // RKV_38.77 //",
  "GP12vprevk_u:3757": "||",
  "GP12vprevk_u:3758": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye narmadeśvaratīrthamāhātmyavarṇanaṃ nāmāṣṭatriṃśo 'dhyāyaḥ ||",
  "GP12vprevk_u:3759": "RKV adhyāya 39",
  "GP12vprevk_u:3760": "śrīmārkaṇḍeya uvāca:",
  "GP12vprevk_u:3761": "tato gacchecca rājendra kapilātīrthamuttamam /",
  "GP12vprevk_u:3762": "snānamātrānnaro bhaktyā mucyate sarvakilbiṣaiḥ // RKV_39.1 //",
  "GP12vprevk_u:3763": "yudhiṣṭhira uvāca:",
  "GP12vprevk_u:3764": "āścaryabhūtaṃ lokeṣu kathitaṃ dvijasattama /",
  "GP12vprevk_u:3765": "narmadeśvaramāhātmyaṃ kāpilaṃ kathayasva me // RKV_39.2 //",
  "GP12vprevk_u:3766": "yasmin kāle 'tha sambandhe utpannaṃ tīrtham uttamam /",
  "GP12vprevk_u:3767": "sarvapāpaharaṃ puṇyaṃ tīrthaṃ jātaṃ kathaṃ prabho // RKV_39.3 //",
  "GP12vprevk_u:3768": "mārkaṇḍeya uvāca:",
  "GP12vprevk_u:3769": "śṛṇu vakṣye'dya te rājankapilātīrthamuttamam /",
  "GP12vprevk_u:3770": "yena te vismayaḥ sarvaḥ śrutvā gacchati bhārata // RKV_39.4 //",
  "GP12vprevk_u:3771": "purā kṛtayugasyādau brahmā lokapitāmahaḥ /",
  "GP12vprevk_u:3772": "utpādayitvā sakalaṃ bhūtagrāmaṃ caturvidham // RKV_39.5 //",
  "GP12vprevk_u:3773": "japahomaparo bhaktyā kṣaṇaṃ dhyātvā ca tiṣṭhati /",
  "GP12vprevk_u:3774": "jvalamānāt tu kapilā tāvat kuṇḍātsamutthitā // RKV_39.6 //",
  "GP12vprevk_u:3775": "agnijvālojjvalaiḥ śṛṅgaistrinetrā supayasvinī /",
  "GP12vprevk_u:3776": "agnipūrṇā hyagnimukhā agnighrāṇāgnilocanā // RKV_39.7 //",
  "GP12vprevk_u:3777": "agnikhurā hyagnipṛṣṭhā agnisarvāṅgasaṃsthitiḥ /",
  "GP12vprevk_u:3778": "sarvalakṣaṇasampūrṇā ghaṇṭālalitaniḥsvanā // RKV_39.8 //",
  "GP12vprevk_u:3779": "dṛṣṭvā tu tāṃ mahābhāgāṃ kapilāṃ kuṇḍamadhyagām /",
  "GP12vprevk_u:3780": "brahmā lokagurustāta praṇamyedam uvāca ha // RKV_39.9 //",
  "GP12vprevk_u:3781": "namaste kapile puṇye sarvalokanamaskṛte /",
  "GP12vprevk_u:3782": "maṅgalye maṅgale devi triṣu lokeṣvanupame // RKV_39.10 //",
  "GP12vprevk_u:3783": "tvaṃ lakṣmīstvaṃ smṛtirmedhā tvaṃ dhṛtistvaṃ varānane /",
  "GP12vprevk_u:3784": "umādevīti vikhyātā tvaṃ satī nātra saṃśayaḥ // RKV_39.11 //",
  "GP12vprevk_u:3785": "vaiṣṇavī tvaṃ mahādevī brahmāṇī tvaṃ varānane /",
  "GP12vprevk_u:3786": "kumārī tvaṃ mahābhāge bhaktiḥ śraddhā tathaiva ca // RKV_39.12 //",
  "GP12vprevk_u:3787": "kālarātristu bhūtānāṃ kumārī parameśvarī /",
  "GP12vprevk_u:3788": "tvaṃ lavastvaṃ truṭiścaiva muhūrtaṃ lakṣameva ca // RKV_39.13 //",
  "GP12vprevk_u:3789": "saṃvatsarastvaṃ māsastvaṃ kālastvaṃ ca kṣaṇastathā /",
  "GP12vprevk_u:3790": "nāsti kiṃcit tvayā hīnaṃ trailokye sacarācare // RKV_39.14 //",
  "GP12vprevk_u:3791": "evaṃ stutā tu mānena kapilā parameṣṭhinā /",
  "GP12vprevk_u:3792": "tamuvāca mahābhāgaṃ prahṛṣya padmasambhavam // RKV_39.15 //",
  "GP12vprevk_u:3793": "prasannā tava vākyena devadeva jagadguro /",
  "GP12vprevk_u:3794": "kiṃ karomi priyaṃ te 'dya brūhi sarvaṃ pitāmaha // RKV_39.16 //",
  "GP12vprevk_u:3795": "brahmovāca:",
  "GP12vprevk_u:3796": "jagaddhitāya janitā mayā tvaṃ parameśvari /",
  "GP12vprevk_u:3797": "svargānmartyaṃ tato yāhi lokānāṃ hitakāmyayā // RKV_39.17 //",
  "GP12vprevk_u:3798": "sarvadevamayī tvaṃ tu sarvalokamayī tathā /",
  "GP12vprevk_u:3799": "vidhinā ye pradāsyanti teṣāṃ vāsastriviṣṭape // RKV_39.18 //",
  "GP12vprevk_u:3800": "evamuktvā tato devī brahmāṇaṃ parameśvarī /",
  "GP12vprevk_u:3801": "vandyamānā suraiḥ siddhair ājagāma dharātalam // RKV_39.19 //",
  "GP12vprevk_u:3802": "yudhiṣṭhira uvāca:",
  "GP12vprevk_u:3803": "yadāyāteha sā tāta brāhmaṇo vacanācchubhā /",
  "GP12vprevk_u:3804": "tadā devāśca lokāśca kathamaṅgeṣu saṃsthitāḥ // RKV_39.20 //",
  "GP12vprevk_u:3805": "kathaṃ vā saṃsthitāgatya kapilā sā dvijottama /",
  "GP12vprevk_u:3806": "tīrthe vā hyūṣare kṣetra etanme kathaya dvija // RKV_39.21 //",
  "GP12vprevk_u:3807": "mārkaṇḍeya uvāca:",
  "GP12vprevk_u:3808": "sā tadā brahmaṇā coktā dhātrā lokasya bhārata /",
  "GP12vprevk_u:3809": "brahmalokādgatā puṇyāṃ narmadāṃ lokapāvanīm // RKV_39.22 //",
  "GP12vprevk_u:3810": "tapaḥ kṛtvā suvipulaṃ narmadātaṭam āśritā /",
  "GP12vprevk_u:3811": "cacāra pṛthivīṃ sarvāṃ saśailavanakānanām // RKV_39.23 //",
  "GP12vprevk_u:3812": "tadāprabhṛti rājendra kapilātīrtham uttamam /",
  "GP12vprevk_u:3813": "sarvapāpaharaṃ khyātamṛṣisaṅghair niṣevitam // RKV_39.24 //",
  "GP12vprevk_u:3814": "tattīrthe vidhivat snātvā kapilāyāḥ prayacchati /",
  "GP12vprevk_u:3815": "pṛthvī tena bhaveddattā saśailavanakānanā // RKV_39.25 //",
  "GP12vprevk_u:3816": "tāṃ tu paśyati yo bhaktyā dīyamānāṃ dvijottame /",
  "GP12vprevk_u:3817": "tasya varṣaśataṃ pāpaṃ naśyate nātra saṃśayaḥ // RKV_39.26 //",
  "GP12vprevk_u:3818": "bhūrbhuvaḥ svarmahaścaiva janaḥ satyaṃ tapastathā /",
  "GP12vprevk_u:3819": "te tatpṛṣṭhaṃ samāśritya sthitā lokā nṛpottama // RKV_39.27 //",
  "GP12vprevk_u:3820": "mukhe hyagniḥ sthito devo danteṣu ca bhujaṅgamāḥ /",
  "GP12vprevk_u:3821": "dhātā vidhātā hyoṣṭhau ca jihvāyāṃ tu sarasvatī // RKV_39.28 //",
  "GP12vprevk_u:3822": "sahasrakiraṇau devau candrādityau sulocanau /",
  "GP12vprevk_u:3823": "nāsikāmadhyagaścaiva māruto nṛpasattama // RKV_39.29 //",
  "GP12vprevk_u:3824": "lalāṭe tu mahādevo hyaśvinau karṇasaṃsthitau /",
  "GP12vprevk_u:3825": "naranārāyaṇau śṛṅge śṛṅgamadhye pitāmahaḥ // RKV_39.30 //",
  "GP12vprevk_u:3826": "kambalo 'dhigatas tāta pāśadhṛg varuṇas tathā /",
  "GP12vprevk_u:3827": "yamaśca bhagavāndeva āśritya codaraṃ śritaḥ // RKV_39.31 //",
  "GP12vprevk_u:3828": "khureṣu pannagāścaivaṃ pucchāgre sūryaraśmayaḥ /",
  "GP12vprevk_u:3829": "evambhūtāṃ hi kapilāṃ sarvadevamayīṃ nṛpa // RKV_39.32 //",
  "GP12vprevk_u:3830": "ye dhārayanti ca gṛhe dhanyāste nātra saṃśayaḥ /",
  "GP12vprevk_u:3831": "prātar utthāya yastasyāḥ kurute tu pradakṣiṇām // RKV_39.33 //",
  "GP12vprevk_u:3832": "pradakṣiṇā kṛtā tena saśailavanakānanā /",
  "GP12vprevk_u:3833": "kapilāpañcagavyena yaḥ snāpayati śaṅkaram // RKV_39.34 //",
  "GP12vprevk_u:3834": "upavāsaparo yastu tasmiṃstīrthe narādhipa /",
  "GP12vprevk_u:3835": "snātvā hyuktavidhānena tarpayet pitṛdevatāḥ // RKV_39.35 //",
  "GP12vprevk_u:3836": "tasya te vaṃśajāḥ sarve daśa pūrve daśāpare /",
  "GP12vprevk_u:3837": "tṛptā rohanti vai svarge dhyāyanto 'sya manorathān // RKV_39.36 //",
  "GP12vprevk_u:3838": "eṣa te vidhiruddiṣṭaḥ sambhavo nṛpasattama /",
  "GP12vprevk_u:3839": "tīrthasya ca phalaṃ puṇyaṃ kimanyat paripṛcchasi // RKV_39.37 //",
  "GP12vprevk_u:3840": "dhanyaṃ yaśasyamāyuṣyaṃ sarvaduḥkhaghnamuttamam /",
  "GP12vprevk_u:3841": "yacchrutvā sarvapāpebhyo mucyate nātra saṃśayaḥ // RKV_39.38 //",
  "GP12vprevk_u:3842": "||",
  "GP12vprevk_u:3843": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śrīnarmadāmāhātmye kapilātīrthamāhātmyavarṇanaṃ nāmaikonacatvāriṃśo 'dhyāyaḥ ||",
  "GP12vprevk_u:3844": "RKV adhyāya 40",
  "GP12vprevk_u:3845": "śrīmārkaṇḍeya uvāca:",
  "GP12vprevk_u:3846": "tato gacchettu rājendra karañjeśvaram uttamam /",
  "GP12vprevk_u:3847": "yatra siddho mahābhāgo daityo lokeṣu viśrutaḥ // RKV_40.1 //",
  "GP12vprevk_u:3848": "yudhiṣṭhira uvāca:",
  "GP12vprevk_u:3849": "yo 'sau siddho mahābhāga tatra tīrthe mahātapāḥ /",
  "GP12vprevk_u:3850": "kasya putraḥ kathaṃ siddhaḥ kasminkāle vada dvija // RKV_40.2 //",
  "GP12vprevk_u:3851": "mārkaṇḍeya uvāca:",
  "GP12vprevk_u:3852": "purā kṛtayuge rājanmānaso brahmaṇaḥ sutaḥ /",
  "GP12vprevk_u:3853": "vedavedāṅgatattvajño marīcirnāma nāmataḥ // RKV_40.3 //",
  "GP12vprevk_u:3854": "tasyāpi tapaso rāśeḥ kālena mahatānagha /",
  "GP12vprevk_u:3855": "putro 'tha mānaso jātaḥ sākṣād brahmeva cāparaḥ // RKV_40.4 //",
  "GP12vprevk_u:3856": "kṣamā damo dayā dānaṃ satyaṃ śaucam athārjavam /",
  "GP12vprevk_u:3857": "marīceśca guṇā hyete santi tasya ca bhārata // RKV_40.5 //",
  "GP12vprevk_u:3858": "evaṃ guṇagaṇākīrṇaṃ kaśyapaṃ dvijasattamam /",
  "GP12vprevk_u:3859": "jñātvā prajāpatir dakṣo bhāryārthe svasutāṃ dadau // RKV_40.6 //",
  "GP12vprevk_u:3860": "aditirditirdanuścaiva tathāpyevaṃ daśāparāḥ /",
  "GP12vprevk_u:3861": "yāsāṃ putrāśca saṃjātāḥ pautrāśca bharatarṣabha // RKV_40.7 //",
  "GP12vprevk_u:3862": "aditirjanayāmāsa putrān indrapurogamān /",
  "GP12vprevk_u:3863": "jātāstasya mahābāho kaśyapasya prajāpateḥ // RKV_40.8 //",
  "GP12vprevk_u:3864": "yaistu lokatrayaṃ vyāptaṃ sthāvaraṃ jaṅgamaṃ mahat /",
  "GP12vprevk_u:3865": "tathānyasya mahābhāgo danoḥ putro vyajāyata // RKV_40.9 //",
  "GP12vprevk_u:3866": "sarvalakṣaṇasampannaḥ karañjo nāma nāmataḥ /",
  "GP12vprevk_u:3867": "bāla eva mahābhāga cacāra sa mahattapaḥ // RKV_40.10 //",
  "GP12vprevk_u:3868": "narmadātaṭamāśritya cātighoram anuttamam /",
  "GP12vprevk_u:3869": "divyaṃ varṣasahasraṃ ca kṛcchracāndrāyaṇaṃ nṛpa // RKV_40.11 //",
  "GP12vprevk_u:3870": "śākamūlaphalāhāraḥ snānahomaparāyaṇaḥ /",
  "GP12vprevk_u:3871": "tatastuṣṭo mahādeva umayā sahitaḥ kila // RKV_40.12 //",
  "GP12vprevk_u:3872": "vareṇa chandayāmāsa tripurāntakaraḥ prabhuḥ /",
  "GP12vprevk_u:3873": "bhoḥ karañja mahāsattva parituṣṭo 'smi te 'nagha // RKV_40.13 //",
  "GP12vprevk_u:3874": "varaṃ vṛṇīṣva te dadmi hyamaratvamṛte mama // RKV_40.14 //",
  "GP12vprevk_u:3875": "karañja uvāca:",
  "GP12vprevk_u:3876": "yadi tuṣṭo mahādeva yadi deyo varo mama /",
  "GP12vprevk_u:3877": "tarhi putrāśca pautrāśca santu me dharmavatsalāḥ // RKV_40.15 //",
  "GP12vprevk_u:3878": "tathetyuktvā mahādeva umayā sahitas tadā /",
  "GP12vprevk_u:3879": "vṛṣārūḍho gaṇaiḥ sārddhaṃ tatraivāntaradhīyata // RKV_40.16 //",
  "GP12vprevk_u:3880": "gate cādarśanaṃ deve so 'pi daityo mudānvitaḥ /",
  "GP12vprevk_u:3881": "svanāmnātra mahādevaṃ sthāpayitvā yayau gṛham // RKV_40.17 //",
  "GP12vprevk_u:3882": "tadāprabhṛti tattīrthaṃ sarvatīrtheṣvanuttamam /",
  "GP12vprevk_u:3883": "snānamātrānarastatra mucyate sarvapātakaiḥ // RKV_40.18 //",
  "GP12vprevk_u:3884": "tatra tīrthe tu yaḥ snātvā tarpayet pitṛdevatāḥ /",
  "GP12vprevk_u:3885": "so 'gniṣṭomasya yajñasya phalaṃ prāpnoty asaṃśayam // RKV_40.19 //",
  "GP12vprevk_u:3886": "anāśakaṃ tu yaḥ kuryāt tasmiṃstīrthe narādhipa /",
  "GP12vprevk_u:3887": "anivartyā gatistasya rudralokaṃ sa gacchati // RKV_40.20 //",
  "GP12vprevk_u:3888": "athavāgnijale prāṇānyastyajed dharmanandana /",
  "GP12vprevk_u:3889": "ayutadvitayaṃ vaste varṣāṇāṃ śivamandire // RKV_40.21 //",
  "GP12vprevk_u:3890": "tataścaiva kṣaye jāte jāyate vimale kule /",
  "GP12vprevk_u:3891": "vedavedāṅgatattvajñaḥ sarvaśāstraviśāradaḥ // RKV_40.22 //",
  "GP12vprevk_u:3892": "rājā vā rājatulyo vā jīvecca śaradaḥ śatam /",
  "GP12vprevk_u:3893": "putrapautrasamopetaḥ sarvavyādhivivarjitaḥ // RKV_40.23 //",
  "GP12vprevk_u:3894": "evaṃ te sarvamākhyātaṃ pṛṣṭaṃ yadyattvayānagha /",
  "GP12vprevk_u:3895": "tīrthasya tu phalaṃ tasya snānadāneṣu bhārata // RKV_40.24 //",
  "GP12vprevk_u:3896": "etatpuṇyaṃ pāpaharaṃ dhanyaṃ duḥsvapnanāśanam /",
  "GP12vprevk_u:3897": "paṭhatāṃ śṛṇvatāṃ caiva tīrthamāhātmyamuttamam // RKV_40.25 //",
  "GP12vprevk_u:3898": "yastu śrāvayate śrāddhe paṭhet pitṛparāyaṇaḥ /",
  "GP12vprevk_u:3899": "akṣayaṃ jāyate puṇyamityevaṃ śaṅkaro 'bravīt // RKV_40.26 //",
  "GP12vprevk_u:3900": "||",
  "GP12vprevk_u:3901": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye karañjeśvaratīrthamāhātmyavarṇanaṃ nāma catvāriṃśo 'dhyāyaḥ ||",
  "GP12vprevk_u:3902": "RKV adhyāya 41",
  "GP12vprevk_u:3903": "śrīmārkaṇḍeya uvāca:",
  "GP12vprevk_u:3904": "tato gacchecca rājendra kuṇḍaleśvaramuttamam /",
  "GP12vprevk_u:3905": "yatra siddho mahāyakṣaḥ kuṇḍadhāro nṛpottama // RKV_41.1 //",
  "GP12vprevk_u:3906": "tapaḥ kṛtvā suvipulaṃ surāsurabhayaṃkaram /",
  "GP12vprevk_u:3907": "paulastyamandire caiva cikrīḍa nṛpasattama // RKV_41.2 //",
  "GP12vprevk_u:3908": "yudhiṣṭhira uvāca:",
  "GP12vprevk_u:3909": "kasminyuge samutpannaḥ kasya putro mahāmatiḥ /",
  "GP12vprevk_u:3910": "tapastaptvā suvipulaṃ toṣito yena śaṅkaraḥ // RKV_41.3 //",
  "GP12vprevk_u:3911": "etadvistaratastāta kathayasva mamānagha /",
  "GP12vprevk_u:3912": "śṛṇvataśca na tṛptir me kathāmṛtamanuttamam // RKV_41.4 //",
  "GP12vprevk_u:3913": "śrīmārkaṇḍeya uvāca:",
  "GP12vprevk_u:3914": "tretāyuge brahmasamaḥ paulastyonāma viśravāḥ /",
  "GP12vprevk_u:3915": "tapaḥ kṛtvā suvipulaṃ bharadvājasutodbhavaḥ // RKV_41.5 //",
  "GP12vprevk_u:3916": "putraṃ pautragaṇair yuktaṃ patnyā bhaktyā sutoṣitaḥ /",
  "GP12vprevk_u:3917": "dhanadaṃ janayāmāsa sarvalakṣaṇalakṣitam // RKV_41.6 //",
  "GP12vprevk_u:3918": "jātamātraṃ tu taṃ jñātvā brahmā lokapitāmahaḥ /",
  "GP12vprevk_u:3919": "cakāra nāma suprīta ṛṣidevasamanvitaḥ // RKV_41.7 //",
  "GP12vprevk_u:3920": "yasmād viśravaso jāto mama pautratvam āgataḥ /",
  "GP12vprevk_u:3921": "tasmād vaiśravaṇo nāma tava dattaṃ mayānagha // RKV_41.8 //",
  "GP12vprevk_u:3922": "tathā tvaṃ sarvadevānāṃ dhanagoptā bhaviṣyasi /",
  "GP12vprevk_u:3923": "caturtho lokapālānāmakṣayaścāvyayo bhuvi // RKV_41.9 //",
  "GP12vprevk_u:3924": "tasya bhāryā mahārāja īśvarīti ca viśrutā /",
  "GP12vprevk_u:3925": "yakṣo yakṣādhipaḥ śreṣṭhastasya kuṇḍo 'bhavat sutaḥ // RKV_41.10 //",
  "GP12vprevk_u:3926": "sa ca rūpaṃ paraṃ prāpya mātāpitroranujñayā /",
  "GP12vprevk_u:3927": "tapaś cacāra vipulaṃ narmadātaṭamāśritaḥ // RKV_41.11 //",
  "GP12vprevk_u:3928": "grīṣme pañcāgnisaṃtapto varṣāsu sthaṇḍileśayaḥ /",
  "GP12vprevk_u:3929": "hemante jalamadhyastho vāyubhakṣaḥ śataṃ samāḥ // RKV_41.12 //",
  "GP12vprevk_u:3930": "evaṃ varṣaśate pūrṇe ekāṅguṣṭhe 'bhavan nṛpa /",
  "GP12vprevk_u:3931": "asthibhūtaḥ paraṃ tāta ūrdhvabāhustataḥ param // RKV_41.13 //",
  "GP12vprevk_u:3932": "atapacca ghṛtaśvāsaḥ kuṇḍalo bharatarṣabha /",
  "GP12vprevk_u:3933": "caturthe varṣaśatake tutoṣa vṛṣavāhanaḥ // RKV_41.14 //",
  "GP12vprevk_u:3934": "varaṃ vṛṇīṣva bho vatsa yatte manasi rocate /",
  "GP12vprevk_u:3935": "dadāmi te na sandehastapasā toṣito hyaham // RKV_41.15 //",
  "GP12vprevk_u:3936": "kuṇḍala uvāca:",
  "GP12vprevk_u:3937": "yakṣādhipaprasādena tasyaivānucaraḥ pure /",
  "GP12vprevk_u:3938": "vicarāmi yathākāmamavadhyaḥ sarvaśatruṣu // RKV_41.16 //",
  "GP12vprevk_u:3939": "tathetyuktvā mahādevaḥ sarvalokanamaskṛtaḥ /",
  "GP12vprevk_u:3940": "jagāmākāśamāviśya kailāsaṃ dharaṇīdharam // RKV_41.17 //",
  "GP12vprevk_u:3941": "gate cādarśanaṃ deve so 'pi yakṣo mudānvitaḥ /",
  "GP12vprevk_u:3942": "sthāpayāmāsa deveśaṃ kuṇḍaleśvaramuttamam // RKV_41.18 //",
  "GP12vprevk_u:3943": "alaṃkṛtvā jagannāthaṃ puṣpadhūpānulepanaiḥ /",
  "GP12vprevk_u:3944": "vimānaiścāmaraiśchatrais tathā vai liṅgapūraṇaiḥ // RKV_41.19 //",
  "GP12vprevk_u:3945": "tarpayitvā dvijānsamyagannapānādibhūṣaṇaiḥ /",
  "GP12vprevk_u:3946": "prīṇayitvā mahādevaṃ tataḥ svabhavanaṃ yayau // RKV_41.20 //",
  "GP12vprevk_u:3947": "tadāprabhṛti tattīrthaṃ triṣu lokeṣu viśrutam /",
  "GP12vprevk_u:3948": "uttamaṃ paramaṃ puṇyaṃ kuṇḍaleśvaranāmataḥ // RKV_41.21 //",
  "GP12vprevk_u:3949": "tatra tīrthe tu yaḥ kaścid upavāsaparāyaṇaḥ /",
  "GP12vprevk_u:3950": "arcayed devamīśānaṃ sarvapāpaiḥ pramucyate // RKV_41.22 //",
  "GP12vprevk_u:3951": "suvarṇaṃ rajataṃ vāpi maṇiṃ mauktikameva ca /",
  "GP12vprevk_u:3952": "dadyād bhojyaṃ brāhmaṇebhyaḥ sa sukhī modate divi // RKV_41.23 //",
  "GP12vprevk_u:3953": "tatra tīrthe tu yaḥ snātvā ṛgyajuḥsāmago 'pi vā /",
  "GP12vprevk_u:3954": "ṛcamekāṃ japitvā tu sakalaṃ phalamaśnute // RKV_41.24 //",
  "GP12vprevk_u:3955": "gāṃ prayacchati viprebhyastatphalaṃ śṛṇu pāṇḍava /",
  "GP12vprevk_u:3956": "yāvanti tasyā romāṇi tatprasūtikuleṣu ca // RKV_41.25 //",
  "GP12vprevk_u:3957": "tāvadvarṣasahasrāṇi svargaloke mahīyate /",
  "GP12vprevk_u:3958": "svarge vāso bhavettasya putrapautraiḥ samanvitaḥ // RKV_41.26 //",
  "GP12vprevk_u:3959": "tāvanti varṣāṇi mahānubhāvaḥ svarge vaset putrapautraiśca sārddham /",
  "GP12vprevk_u:3960": "tatrānnado yāti maheśalokamasaṃkhyavarṣāṇi na saṃśayo 'tra // RKV_41.27 //",
  "GP12vprevk_u:3961": "sa vai sukhī modate svargaloke gandharvasiddhāpsaraḥsampragīte /",
  "GP12vprevk_u:3962": "evaṃ tu te dharmasuta prabhāvastīrthasya sarvaḥ kathitaśca pārtha // RKV_41.28 //",
  "GP12vprevk_u:3963": "śrutvā stuvanmucyate sarvapāpaiḥ punastrilokīm iha tatprabhāvāt // RKV_41.29 //",
  "GP12vprevk_u:3964": "||",
  "GP12vprevk_u:3965": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye kuṇḍaleśvaratīrthamāhātmyavarṇanaṃ nāmaikacatvāriṃśo 'dhyāyaḥ ||",
  "GP12vprevk_u:3966": "RKV adhyāya 42",
  "GP12vprevk_u:3967": "śrīmārkaṇḍeya uvāca:",
  "GP12vprevk_u:3968": "tato gacchettu rājendra pippaleśvaramuttamam /",
  "GP12vprevk_u:3969": "yatra siddho mahāyogī pippalādo mahātapāḥ // RKV_42.1 //",
  "GP12vprevk_u:3970": "yudhiṣṭhira uvāca:",
  "GP12vprevk_u:3971": "pippalādasya caritaṃ śrotumicchāmyahaṃ vibho /",
  "GP12vprevk_u:3972": "māhātmyaṃ tasya tīrthasya yatra siddho mahātapāḥ // RKV_42.2 //",
  "GP12vprevk_u:3973": "kasya putro mahābhāga kimarthaṃ kṛtavāṃstapaḥ /",
  "GP12vprevk_u:3974": "etadvistarataḥ sarvaṃ kathayasva mamānagha // RKV_42.3 //",
  "GP12vprevk_u:3975": "mārkaṇḍeya uvāca:",
  "GP12vprevk_u:3976": "mithilāstho mahābhāgo vedavedāṅgapāragaḥ /",
  "GP12vprevk_u:3977": "yājñavalkyaḥ purā tāta cacāra vipulaṃ tapaḥ // RKV_42.4 //",
  "GP12vprevk_u:3978": "tāpasī tasya bhaginī yājñavalkyasya dhīmataḥ /",
  "GP12vprevk_u:3979": "sā saptame 'pi varṣe ca vaidhavyaṃ prāpa daivataḥ // RKV_42.5 //",
  "GP12vprevk_u:3980": "pūrvakarmavipākena hīnābhūtpitṛmātṛtaḥ /",
  "GP12vprevk_u:3981": "nābhūttatpatipakṣe 'pi ko'pītyekākinī sthitā // RKV_42.6 //",
  "GP12vprevk_u:3982": "bhūmau bhramantī bhrātuḥ sā samīpamagamacchanaiḥ /",
  "GP12vprevk_u:3983": "cacāra ca tapaḥ so 'pi paralokasukhepsayā // RKV_42.7 //",
  "GP12vprevk_u:3984": "cacāra sāpi tatrasthā śuśrūṣantī mahattapaḥ /",
  "GP12vprevk_u:3985": "kasmiṃścit samaye sātha snātāhani rajasvalā // RKV_42.8 //",
  "GP12vprevk_u:3986": "antarvāso dhṛtavatī dṛṣṭvā karpaṭakaṃ rahaḥ /",
  "GP12vprevk_u:3987": "yājñavalkyo 'pi tadrātrau supto yatra susaṃvṛtaḥ // RKV_42.9 //",
  "GP12vprevk_u:3988": "svapnaṃ dṛṣṭvātyajacchukraṃ kaupīne raktabinduvat /",
  "GP12vprevk_u:3989": "virājitena tapasā siddhaṃ tadanalaprabham // RKV_42.10 //",
  "GP12vprevk_u:3990": "yāvatprabuddho vipro 'sau vīkṣyocchiṣṭaṃ tad aṃśukam /",
  "GP12vprevk_u:3991": "cikṣepa dūrato 'spṛśyaṃ śaucaṃ kṛtvā vidhānataḥ // RKV_42.11 //",
  "GP12vprevk_u:3992": "niṣiddhaṃ tu niśi snānamiti suṣvāpa sa dvijaḥ /",
  "GP12vprevk_u:3993": "niśīthe sāpi tadvastraṃ bhagasyāvaraṇaṃ vyadhāt // RKV_42.12 //",
  "GP12vprevk_u:3994": "prātar anveṣayāmāsa munirvastramitastataḥ /",
  "GP12vprevk_u:3995": "tataḥ sā brāhmaṇī prāha kiṃ anveṣayase prabho /",
  "GP12vprevk_u:3996": "kena kāryaṃ tava tathā vadasva mama tattvataḥ // RKV_42.13 //",
  "GP12vprevk_u:3997": "yājñavalkya uvāca:",
  "GP12vprevk_u:3998": "apavitro mayā bhadre svapno dṛṣṭo 'dya vai niśi /",
  "GP12vprevk_u:3999": "sakledaṃ tatra me vastraṃ nikṣiptaṃ tanna dṛśyate // RKV_42.14 //",
  "GP12vprevk_u:4000": "tacchrutvā brāhmaṇī vākyaṃ bhītabhītāvadan nṛpa /",
  "GP12vprevk_u:4001": "tadvastraṃ tu mayā vipra snātvā hyantaḥ kṛtaṃ mahat // RKV_42.15 //",
  "GP12vprevk_u:4002": "tasyāstadvacanaṃ śrutvā hāhetyuktvā mahāmuniḥ /",
  "GP12vprevk_u:4003": "nipapāta tadā bhūmau chinnamūla iva drumaḥ // RKV_42.16 //",
  "GP12vprevk_u:4004": "kimetaditi setyuktvā hyākāśamiva nirmalā /",
  "GP12vprevk_u:4005": "āśvāsayantī taṃ vipraṃ provāca vacanaṃ tadā // RKV_42.17 //",
  "GP12vprevk_u:4006": "vadasva kāraṇaṃ tāta guhyād guhyataraṃ yadi /",
  "GP12vprevk_u:4007": "pratīkāro 'sya yenaiva vimṛśya kriyate tvarā // RKV_42.18 //",
  "GP12vprevk_u:4008": "tataḥ sa suciraṃ dhyātvā labdhavāgvai tataḥ kṣaṇam /",
  "GP12vprevk_u:4009": "provāca sādhvasamanā yattacchṛṇu nareśvara // RKV_42.19 //",
  "GP12vprevk_u:4010": "nātra doṣo 'sti te kaścinmama caiva śubhavrate /",
  "GP12vprevk_u:4011": "tavodare tu garbho yastatra daivaṃ parāyaṇam // RKV_42.20 //",
  "GP12vprevk_u:4012": "tasya tattvena rakṣā ca tvayā kāryā sadaiva hi /",
  "GP12vprevk_u:4013": "vināśī naiva kartavyo yāvatkālasya paryayaḥ // RKV_42.21 //",
  "GP12vprevk_u:4014": "tatheti vrīḍitā sādhvī dūyamānena cetasā /",
  "GP12vprevk_u:4015": "apālayacca taṃ garbhaṃ yāvatputro hyajāyata // RKV_42.22 //",
  "GP12vprevk_u:4016": "jātamātraṃ ca taṃ garbhaṃ gṛhītvā brāhmaṇī ca sā /",
  "GP12vprevk_u:4017": "aśvatthacchāyām āśritya tam utsṛjya vaco 'bravīt // RKV_42.23 //",
  "GP12vprevk_u:4018": "yāni sattvāni lokeṣu sthāvarāṇi carāṇi ca /",
  "GP12vprevk_u:4019": "tāni sarvāṇi rakṣantu tyaktaṃ vai bālakaṃ mayā // RKV_42.24 //",
  "GP12vprevk_u:4020": "evamuktvā gatā sā tu brāhmaṇī nṛpasattama /",
  "GP12vprevk_u:4021": "tathāgataḥ sa tu śiśus tatra sthitvā muhūrtakam // RKV_42.25 //",
  "GP12vprevk_u:4022": "pāṇipādau vinikṣipya nikuñcya nayane śubhe /",
  "GP12vprevk_u:4023": "āsyaṃ tu vikṛtaṃ kṛtvā ruroda vikṛtaiḥ svaraiḥ // RKV_42.26 //",
  "GP12vprevk_u:4024": "tena śabdena vitrastāḥ sthāvarā jaṅgamāśca ye /",
  "GP12vprevk_u:4025": "ākampitā mahotpātaiḥ saśailavanakānanā // RKV_42.27 //",
  "GP12vprevk_u:4026": "tato jñātvā mahadbhūtaṃ kṣudhāviṣṭaṃ dvijarṣabham /",
  "GP12vprevk_u:4027": "na jahāti nagaśchāyāṃ pānārthāya tataḥ param /",
  "GP12vprevk_u:4028": "apibacca sutaṃ tasmādabhṛtaṃ caiva bhārata // RKV_42.28 //",
  "GP12vprevk_u:4029": "evaṃ sa vardhitas tatra kumāro nijacetasi /",
  "GP12vprevk_u:4030": "cintayāmāsa viśrabdhaḥ kiṃ mama grahagocaram // RKV_42.29 //",
  "GP12vprevk_u:4031": "tataḥ krūrasabhācāraḥ krūraṃ dṛṣṭvā nirīkṣitaḥ /",
  "GP12vprevk_u:4032": "papāta sahasā bhūmau śanaiścārī śanaiścaraḥ // RKV_42.30 //",
  "GP12vprevk_u:4033": "uvāca ca bhayatrastaḥ kṛtāñjalipuṭastadā /",
  "GP12vprevk_u:4034": "kiṃ mayāpakṛtaṃ vipra pippalāda mahāmune // RKV_42.31 //",
  "GP12vprevk_u:4035": "caranvai gaganād yena pātito dharaṇītale /",
  "GP12vprevk_u:4036": "sauriṇā hyevamuktastu pippalādo mahāmuniḥ // RKV_42.32 //",
  "GP12vprevk_u:4037": "krodharūpo 'bravīdvākyaṃ tacchṛṇuṣva narādhipa /",
  "GP12vprevk_u:4038": "pitṛmātṛvihīnasya mama bālasya durmate /",
  "GP12vprevk_u:4039": "pīḍāṃ karoṣi kasmāt tvaṃ saure brūhi hyaśeṣataḥ // RKV_42.33 //",
  "GP12vprevk_u:4040": "śanaiścara uvāca:",
  "GP12vprevk_u:4041": "krūrasvabhāvaḥ sahajo mama dṛṣṭistathedṛśī /",
  "GP12vprevk_u:4042": "muñcasva māṃ tathā kartā yadbravīṣi na saṃśayaḥ // RKV_42.34 //",
  "GP12vprevk_u:4043": "pippalāda uvāca:",
  "GP12vprevk_u:4044": "adyaprabhṛti bālānāṃ varṣād ā ṣoḍaśādgraha /",
  "GP12vprevk_u:4045": "pīḍā tvayā na kartavyā eṣa te samayaḥ kṛtaḥ // RKV_42.35 //",
  "GP12vprevk_u:4046": "evamastviti coktvā sa jagāma punarāgataḥ /",
  "GP12vprevk_u:4047": "devamārgaṃ śanaiścārī praṇamya ṛṣisattamam // RKV_42.36 //",
  "GP12vprevk_u:4048": "gate cādarśanaṃ tatra so 'pi bālo mahāgrahaḥ /",
  "GP12vprevk_u:4049": "vicintayanvai pitaraṃ krodhena kaluṣīkṛtaḥ // RKV_42.37 //",
  "GP12vprevk_u:4050": "āgneyīṃ dhāraṇāṃ dhyātvā janayāmāsa pāvakam /",
  "GP12vprevk_u:4051": "kṛtyāmantrairjuhāvāgnau kṛtyā vai saṃbhavatviti // RKV_42.38 //",
  "GP12vprevk_u:4052": "tāvajjhaṭiti sā kanyā jvālāmālāvibhūṣitā /",
  "GP12vprevk_u:4053": "hutabhuksadṛśākārā kiṃ karomīti cābravīt // RKV_42.39 //",
  "GP12vprevk_u:4054": "śoṣayāmi samudrān kiṃ cūrṇayāmi ca parvatān /",
  "GP12vprevk_u:4055": "avaniṃ veṣṭayāmīti pātaye kiṃ nabhastalam // RKV_42.40 //",
  "GP12vprevk_u:4056": "kasya mūrdhni patiṣyāmi ghātayāmi ca kaṃ dvija /",
  "GP12vprevk_u:4057": "śīghramādiśyatāṃ kāryaṃ mā me kālātyayo bhavet // RKV_42.41 //",
  "GP12vprevk_u:4058": "tasyāstadvacanaṃ śrutvā pippalādo mahātapāḥ /",
  "GP12vprevk_u:4059": "krodhasaṃraktanayana idaṃ vacanam abravīt // RKV_42.42 //",
  "GP12vprevk_u:4060": "mahatā krodhavegena mayā tvaṃ cintitā śubhe /",
  "GP12vprevk_u:4061": "pitā me yājñavalkyaśca tasya tvaṃ pata māciram // RKV_42.43 //",
  "GP12vprevk_u:4062": "evamuktvāgamacchīghraṃ sphoṭayantī nabhastalam /",
  "GP12vprevk_u:4063": "mithilāstho mahāprājñastapastepe mahāmanāḥ // RKV_42.44 //",
  "GP12vprevk_u:4064": "yāvatpaśyati digbhāgaṃ jvalanārkasamaprabham /",
  "GP12vprevk_u:4065": "yājñavalkyo mahātejā mahadbhūtamupasthitam // RKV_42.45 //",
  "GP12vprevk_u:4066": "tad dṛṣṭvā sahasāyāntaṃ bhītabhīto mahāmuniḥ /",
  "GP12vprevk_u:4067": "anuyukto 'tha bhūtena janakaṃ nṛpatiṃ yayau // RKV_42.46 //",
  "GP12vprevk_u:4068": "śaraṇyaṃ mām anuprāptaṃ viddhi tvaṃ nṛpasattama /",
  "GP12vprevk_u:4069": "mahadbhūtabhayādrakṣa yadi śaknoṣi pārthiva // RKV_42.47 //",
  "GP12vprevk_u:4070": "brahmatejobhavaṃ bhūtamanivāryaṃ durāsadam /",
  "GP12vprevk_u:4071": "na ca śaknomyahaṃ trātuṃ rājā vacanam abravīt // RKV_42.48 //",
  "GP12vprevk_u:4072": "tataścānyaṃ nṛpaśreṣṭhaṃ śaraṇārthī mahātapāḥ /",
  "GP12vprevk_u:4073": "jagāma tena mukto 'sau cendrasya sadanaṃ bhayāt // RKV_42.49 //",
  "GP12vprevk_u:4074": "devarāja namaste 'stu mahābhūtabhayānnṛpa /",
  "GP12vprevk_u:4075": "kampamāno 'bravīd vipro rakṣasveti punaḥpunaḥ // RKV_42.50 //",
  "GP12vprevk_u:4076": "tasya tadvacanaṃ śrutvā devarājo 'bravīd idam /",
  "GP12vprevk_u:4077": "na śaknomi paritrātuṃ brahmakopādahaṃ mune // RKV_42.51 //",
  "GP12vprevk_u:4078": "tataḥ sa brahmabhavanaṃ brāhmaṇo brahmavittamaḥ /",
  "GP12vprevk_u:4079": "jagāma viṣṇulokaṃ ca tenāpītyukta eva saḥ // RKV_42.52 //",
  "GP12vprevk_u:4080": "tataḥ sa munirudvigno nirāśo jīvite nṛpa /",
  "GP12vprevk_u:4081": "anugamyamāno bhūtena agacchacchaṅkarālayam // RKV_42.53 //",
  "GP12vprevk_u:4082": "tasya yogabalopeto mahādevasya pāṇḍava /",
  "GP12vprevk_u:4083": "nakhamāṃsāntare gupto yathā devo na paśyati // RKV_42.54 //",
  "GP12vprevk_u:4084": "tadante cāgamadbhūtaṃ jvalanārkasamaprabham /",
  "GP12vprevk_u:4085": "muñca muñceti puruṣaṃ devadevaṃ maheśvaram // RKV_42.55 //",
  "GP12vprevk_u:4086": "evamukto mahādevas tena bhūtena bhārata /",
  "GP12vprevk_u:4087": "yogīndraṃ darśayāmāsa nakhamāṃsāntare tadā // RKV_42.56 //",
  "GP12vprevk_u:4088": "saṃsthāpya bhūtaṃ bhūteśaḥ paramāpadgataṃ munim /",
  "GP12vprevk_u:4089": "uvāca mā bhaistvaṃ vipra nirgacchasva mahāmune // RKV_42.57 //",
  "GP12vprevk_u:4090": "tataḥ susūkṣmadehasthaṃ bhūtaṃ dṛṣṭvābravīdidam /",
  "GP12vprevk_u:4091": "kimasya tvaṃ mahābhūta kariṣyasi vadasva me // RKV_42.58 //",
  "GP12vprevk_u:4092": "kṛtyovāca:",
  "GP12vprevk_u:4093": "krodhāviṣṭena deveśa pippalādena cintitā /",
  "GP12vprevk_u:4094": "asya dehaṃ haniṣyāmi hiṃsārthaṃ viddhi māṃ prabho // RKV_42.59 //",
  "GP12vprevk_u:4095": "etacchrutvā mahādevo bhūtasya vadanāccyutam /",
  "GP12vprevk_u:4096": "kaṭisthaṃ yājñavalkyaṃ ca mantrayāmāsa mantravit // RKV_42.60 //",
  "GP12vprevk_u:4097": "yogīśvareti viprasya kṛtvā nāma yudhiṣṭhira /",
  "GP12vprevk_u:4098": "visarjayitvā deveśastatraivāntaradhīyata // RKV_42.61 //",
  "GP12vprevk_u:4099": "preṣayitvā tu taṃ bhūtaṃ pippalādo 'pi durmanāḥ /",
  "GP12vprevk_u:4100": "pitṛmātṛsamudvigno narmadātaṭamāśritaḥ // RKV_42.62 //",
  "GP12vprevk_u:4101": "ekāṅguṣṭho nirāhāro varṣād ā ṣoḍaśān nṛpa /",
  "GP12vprevk_u:4102": "toṣayāmāsa deveśamumayā saha śaṅkaram // RKV_42.63 //",
  "GP12vprevk_u:4103": "tatastattapasā tuṣṭaḥ śaṅkaro vākyamabravīt // RKV_42.64 //",
  "GP12vprevk_u:4104": "īśvara uvāca:",
  "GP12vprevk_u:4105": "parituṣṭo 'smi te vipra tapasānena suvrata /",
  "GP12vprevk_u:4106": "varaṃ vṛṇīṣva te dadmi manasā cepsitaṃ śubham // RKV_42.65 //",
  "GP12vprevk_u:4107": "pippalāda uvāca:",
  "GP12vprevk_u:4108": "yadi me bhagavāṃs tuṣṭo yadi deyo varo mama /",
  "GP12vprevk_u:4109": "atra saṃnihito deva tīrthe bhava maheśvara // RKV_42.66 //",
  "GP12vprevk_u:4110": "evamuktastathetyuktvā pippalādaṃ mahāmunim /",
  "GP12vprevk_u:4111": "jagāmādarśanaṃ devo bhūtasaṅghasamanvitaḥ // RKV_42.67 //",
  "GP12vprevk_u:4112": "pippalādo gate deve snātvā tatra mahāmbhasi /",
  "GP12vprevk_u:4113": "sthāpayitvā mahādevaṃ jagāmottaraparvatam // RKV_42.68 //",
  "GP12vprevk_u:4114": "tatra tīrthe naro bhaktyā snātvā mantrayutaṃ nṛpa /",
  "GP12vprevk_u:4115": "tarpayitvā pitḥn devān pūjayecca maheśvaram // RKV_42.69 //",
  "GP12vprevk_u:4116": "aśvamedhasya yajñasya phalaṃ prāpnotyanuttamam /",
  "GP12vprevk_u:4117": "mṛto rudrapuraṃ yāti nātra kāryā vicāraṇā // RKV_42.70 //",
  "GP12vprevk_u:4118": "atha yo bhojayed viprān pitḥn uddiśya bhārata /",
  "GP12vprevk_u:4119": "tasya te dvādaśābdāni modante divi tarpitāḥ // RKV_42.71 //",
  "GP12vprevk_u:4120": "saṃnyāsena tu yaḥ kaścit tatra tīrthe tanuṃ tyajet /",
  "GP12vprevk_u:4121": "anivartikā gatistasya rudralokāt kadācana // RKV_42.72 //",
  "GP12vprevk_u:4122": "etatsarvaṃ samākhyātaṃ yatpṛṣṭhe hi tvayānagha /",
  "GP12vprevk_u:4123": "māhātmyaṃ pippalādasya tīrthasyotpattireva ca // RKV_42.73 //",
  "GP12vprevk_u:4124": "etatpuṇyaṃ pāpaharaṃ dhanyaṃ duḥsvapnanāśanam /",
  "GP12vprevk_u:4125": "paṭhatāṃ śṛṇvatāṃ caiva sarvapāpakṣayo bhavet // RKV_42.74 //",
  "GP12vprevk_u:4126": "||",
  "GP12vprevk_u:4127": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye pippalādatīrthamāhātmyavarṇanaṃ nāma dvicatvāriṃśo 'dhyāyaḥ ||",
  "GP12vprevk_u:4128": "RKV adhyāya 43",
  "GP12vprevk_u:4129": "śrīmārkaṇḍeya uvāca:",
  "GP12vprevk_u:4130": "tato gacchettu rājendra vimaleśvaram uttamam /",
  "GP12vprevk_u:4131": "tatra devaśilā ramyā svayaṃ devair vinirmitā // RKV_43.1 //",
  "GP12vprevk_u:4132": "tatra snātvā tu yo bhaktyā brāhmaṇānpūjayen nṛpa /",
  "GP12vprevk_u:4133": "svalpenāpi hi dānena tasya cānto na vidyate // RKV_43.2 //",
  "GP12vprevk_u:4134": "yudhiṣṭhira uvāca:",
  "GP12vprevk_u:4135": "kāni dānāni viprendra śastāni dharaṇītale /",
  "GP12vprevk_u:4136": "yāni dattvā naro bhaktyā mucyate sarvapātakaiḥ // RKV_43.3 //",
  "GP12vprevk_u:4137": "śrīmārkaṇḍeya uvāca:",
  "GP12vprevk_u:4138": "suvarṇaṃ rajataṃ tāmraṃ maṇimauktikameva ca /",
  "GP12vprevk_u:4139": "bhūmidānaṃ ca godānaṃ mocayat paśubhānnaram // RKV_43.4 //",
  "GP12vprevk_u:4140": "tatra tīrthe tu yaḥ kaścitkurute prāṇasaṃkṣayam /",
  "GP12vprevk_u:4141": "rudraloke vaset tāvad yāvad ā bhūtasamplavam // RKV_43.5 //",
  "GP12vprevk_u:4142": "tataḥ puṣkariṇīṃ gacchet sarvapāpakṣayaṃkarīm /",
  "GP12vprevk_u:4143": "tatra snātvārcayeddevaṃ tejorāśiṃ divākaram // RKV_43.6 //",
  "GP12vprevk_u:4144": "ṛcamekāṃ japet sāmnaḥ sāmavedaphalaṃ labhet /",
  "GP12vprevk_u:4145": "yajurvedasya japanād ṛgvedasya tathaiva ca // RKV_43.7 //",
  "GP12vprevk_u:4146": "akṣaraṃ vā japen mantraṃ dhyāyamāno divākaram /",
  "GP12vprevk_u:4147": "ādityahṛdayaṃ japtvā mucyate sarvakilbiṣaiḥ // RKV_43.8 //",
  "GP12vprevk_u:4148": "tatra tīrthe tu yaḥ snātvā vidhinā japeddvijān /",
  "GP12vprevk_u:4149": "tasya koṭiguṇaṃ puṇyaṃ jāyate nātra saṃśayaḥ // RKV_43.9 //",
  "GP12vprevk_u:4150": "anāśakenāgnigatyā jale vā dehapātanāt /",
  "GP12vprevk_u:4151": "tasmiṃstīrthe mṛto yastu sa yāti paramāṃ gatim // RKV_43.10 //",
  "GP12vprevk_u:4152": "brāhmaṇaḥ kṣatriyo vaiśyaḥ śūdro vā nṛpasattama /",
  "GP12vprevk_u:4153": "vihitaṃ karma kurvāṇaḥ sa gacchet paramāṃ gatim // RKV_43.11 //",
  "GP12vprevk_u:4154": "yudhiṣṭhira uvāca:",
  "GP12vprevk_u:4155": "vyādhiṃ sattvakṣayaṃ mohaṃ jñātvā varṇā dvijottama /",
  "GP12vprevk_u:4156": "pāpebhyo vipramucyante kena tatsādhanaṃ vada // RKV_43.12 //",
  "GP12vprevk_u:4157": "śrīmārkaṇḍeya uvāca:",
  "GP12vprevk_u:4158": "tilodakī tilasnāyī kāmakrodhavivarjitaḥ /",
  "GP12vprevk_u:4159": "brāhmaṇo 'naśanaiḥ prāṇāṃs tyajallabhati sadgatim // RKV_43.13 //",
  "GP12vprevk_u:4160": "saṅgrāme sadgatiṃ tāta kṣatriyo nidhane labhet /",
  "GP12vprevk_u:4161": "tadabhāvānmahāprājña sevamāno labhed iti // RKV_43.14 //",
  "GP12vprevk_u:4162": "vyādhigrahagṛhīto vā vṛddho vā vikalendriyaḥ /",
  "GP12vprevk_u:4163": "ātmānaṃ dāhayitvāgnau vidhinā sadgatiṃ labhet // RKV_43.15 //",
  "GP12vprevk_u:4164": "vaiśyo 'pi hi tyajanprāṇānevaṃ vai śubhabhāg bhavet /",
  "GP12vprevk_u:4165": "jale vā śuddhabhāvena tyaktvā prāṇāñchivo bhavet // RKV_43.16 //",
  "GP12vprevk_u:4166": "śūdro 'pi dvijaśuśrūṣustoṣayitvā maheśvaram /",
  "GP12vprevk_u:4167": "vimucya nānyathā pāpaḥ patate narake dhruvam // RKV_43.17 //",
  "GP12vprevk_u:4168": "athavā praṇavāśakto dvijebhyo gurave tathā /",
  "GP12vprevk_u:4169": "pañcāgnau śoṣayeddehamāpṛcchya dvijasattamān // RKV_43.18 //",
  "GP12vprevk_u:4170": "śāntadāntajitakrodhāñchāstrayuktān vicakṣaṇān /",
  "GP12vprevk_u:4171": "teṣāṃ caivopadeśena karīṣāgniṃ prasādhayet // RKV_43.19 //",
  "GP12vprevk_u:4172": "evaṃ varṇā yathātvena mūḍhāhaṅkāramohitāḥ /",
  "GP12vprevk_u:4173": "patanti narake ghore yathāndho girigahvare // RKV_43.20 //",
  "GP12vprevk_u:4174": "ye śāstravidhimutsṛjya vartante kāmacārataḥ /",
  "GP12vprevk_u:4175": "kṛmiyoniṃ prapadyante teṣāṃ piṇḍo na ca kriyā // RKV_43.21 //",
  "GP12vprevk_u:4176": "śrutismṛtyuditaṃ dharmaṃ tyaktvā yathecchācārasevinaḥ /",
  "GP12vprevk_u:4177": "aṣṭāviṃśatirvai koṭyo narakāṇāṃ yudhiṣṭhira // RKV_43.22 //",
  "GP12vprevk_u:4178": "pratyekaṃ vā patantyete magnā narakasāgare /",
  "GP12vprevk_u:4179": "durlabhaṃ mānuṣaṃ janma bahudharmārjitaṃ nṛpa // RKV_43.23 //",
  "GP12vprevk_u:4180": "tallabdhvā madamātsaryaṃ yo vai tyajati mānavaḥ /",
  "GP12vprevk_u:4181": "saṃniyamya sadātmānaṃ jñānacakṣur naro hi saḥ // RKV_43.24 //",
  "GP12vprevk_u:4182": "ajñānatimirāndhasya jñānāṃjanaśalākayā // RKV_43.25 //",
  "GP12vprevk_u:4183": "yasya nonmīlitaṃ cakṣurjñeyo jātyandha eva saḥ /",
  "GP12vprevk_u:4184": "etatte kathitaṃ sarvaṃ yatpṛṣṭaṃ nṛpasattama // RKV_43.26 //",
  "GP12vprevk_u:4185": "tathāniṣṭatarāṇāṃ hi rudrasya vacanaṃ yathā /",
  "GP12vprevk_u:4186": "narmadā saritāṃ śreṣṭhā rudradehād viniḥsṛtā // RKV_43.27 //",
  "GP12vprevk_u:4187": "tārayet sarvabhūtāni sthāvarāṇi carāṇi ca /",
  "GP12vprevk_u:4188": "sarvadevādhidevena īśvareṇa mahātmanā // RKV_43.28 //",
  "GP12vprevk_u:4189": "lokānāṃ ca hitārthāya mahāpuṇyāvatāritā /",
  "GP12vprevk_u:4190": "mānasaṃ vācikaṃ pāpaṃ snānānnaśyati karmajam // RKV_43.29 //",
  "GP12vprevk_u:4191": "rudradehādviniṣkrāntā tena puṇyatamā hi sā /",
  "GP12vprevk_u:4192": "prātarutthāya yo nityaṃ bhūmimākramya bhaktitaḥ // RKV_43.30 //",
  "GP12vprevk_u:4193": "etanmantraṃ japettāta snānasya labhate phalam /",
  "GP12vprevk_u:4194": "namaḥ puṇyajale devi namaḥ sāgaragāmini // RKV_43.31 //",
  "GP12vprevk_u:4195": "namo'stu pāpanirmoce namo devi varānane // RKV_43.32 //",
  "GP12vprevk_u:4196": "namo 'stu te ṛṣivarasaṅghasevite namo 'stu te trinayanadehaniḥsṛte /",
  "GP12vprevk_u:4197": "namo 'stu te sukṛtavatāṃ sadā vare namo 'stu te satatapavitrapāvani // RKV_43.33 //",
  "GP12vprevk_u:4198": "||",
  "GP12vprevk_u:4199": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe vimaleśvaratīrthamāhātmyavarṇanaṃ nāma tricatvāriṃśo 'dhyāyaḥ ||",
  "GP12vprevk_u:4200": "RKV adhyāya 44",
  "GP12vprevk_u:4201": "śrīmārkaṇḍeya uvāca:",
  "GP12vprevk_u:4202": "tīrthānāṃ paramaṃ tīrthaṃ tacchṛṇuṣva narādhipa /",
  "GP12vprevk_u:4203": "revāyā dakṣiṇe kūle nirmitaṃ śūlapāṇinā // RKV_44.1 //",
  "GP12vprevk_u:4204": "mokṣārthaṃ mānavendrāṇāṃ nirmitaṃ nṛpasattama /",
  "GP12vprevk_u:4205": "yudhiṣṭhira uvāca:",
  "GP12vprevk_u:4206": "śrutā me vividhā dharmāstīrthāni vividhāni ca /",
  "GP12vprevk_u:4207": "dānadharmāḥ samastāśca tvatprasādāddvijottama // RKV_44.2 //",
  "GP12vprevk_u:4208": "anyacca śrotumicchāmi saṃsāraśchidyate yathā /",
  "GP12vprevk_u:4209": "punarāgamanaṃ nāsti mokṣaprāptirbhaved yathā // RKV_44.3 //",
  "GP12vprevk_u:4210": "etadākhyāhi me sarvaṃ prasādād dvijasattama // RKV_44.4 //",
  "GP12vprevk_u:4211": "mārkaṇḍeya uvāca:",
  "GP12vprevk_u:4212": "śṛṇuṣvaikamanā bhūtvā tīrthāt tīrthāntaraṃ mahat /",
  "GP12vprevk_u:4213": "śrute yasya prabhāve tu mucyate cābdikādaghāt // RKV_44.5 //",
  "GP12vprevk_u:4214": "vācikairmānasairvāpi śārīraiśca viśeṣataḥ /",
  "GP12vprevk_u:4215": "kīrtanāt tasya tīrthasya mucyate sarvapātakaiḥ // RKV_44.6 //",
  "GP12vprevk_u:4216": "pañcakrośapramāṇaṃ tu tacca tīrthaṃ mahīpate /",
  "GP12vprevk_u:4217": "bhuktimuktipradaṃ divyaṃ prāṇināṃ pāpakarmiṇām // RKV_44.7 //",
  "GP12vprevk_u:4218": "revāyā dakṣiṇe kūle parvato bhṛgusaṃjñitaḥ /",
  "GP12vprevk_u:4219": "tasya mūrdhni ca tattīrthaṃ sthāpitaṃ caiva śambhunā // RKV_44.8 //",
  "GP12vprevk_u:4220": "śūlabhedeti vikhyātaṃ triṣu lokeṣu bhūpate /",
  "GP12vprevk_u:4221": "tatra sthitāśca ye vṛkṣāstīrthāccaiva caturdiśam // RKV_44.9 //",
  "GP12vprevk_u:4222": "patitā nilayaṃ yānti rudrasya nātra saṃśayaḥ /",
  "GP12vprevk_u:4223": "mṛtāstatraiva ye kecij jantavo bhuvi pakṣiṇaḥ // RKV_44.10 //",
  "GP12vprevk_u:4224": "te yānti paramaṃ lokaṃ tatra tīrthe na saṃśayaḥ /",
  "GP12vprevk_u:4225": "pātālān niḥsṛtā gaṅgā bhogavatītisaṃjñitā // RKV_44.11 //",
  "GP12vprevk_u:4226": "niṣkrāntā śūlabhedāc ca sarvapāpakṣayaṃkarī /",
  "GP12vprevk_u:4227": "yā sā gīrvāṇanāmnyanyā vahet puṇyā mahānadī // RKV_44.12 //",
  "GP12vprevk_u:4228": "patitā kuṇḍamadhye tu yatra bhinnaṃ triśūlinā /",
  "GP12vprevk_u:4229": "śambhunā ca purā tāta utpādya ca sarasvatī // RKV_44.13 //",
  "GP12vprevk_u:4230": "sā tatra patitā rājan prācīnāghavimocinī /",
  "GP12vprevk_u:4231": "bhāsvatyā tritayaṃ yatra śilā gīrvāṇasaṃjñitā // RKV_44.14 //",
  "GP12vprevk_u:4232": "tatra tīrthe ca tattīrthaṃ na bhūtaṃ na bhaviṣyati /",
  "GP12vprevk_u:4233": "kedāraṃ ca prayāgaṃ ca kurukṣetraṃ gayā tathā // RKV_44.15 //",
  "GP12vprevk_u:4234": "anyāni ca sutīrthāni kalāṃ nārhanti ṣoḍaśīm /",
  "GP12vprevk_u:4235": "pañca sthānāni tīrthāni pṛthagbhūtāni yāni ca // RKV_44.16 //",
  "GP12vprevk_u:4236": "vakṣyāmi ca samāsena ekaikaṃ ca pṛthakpṛthak /",
  "GP12vprevk_u:4237": "gayā nābhyāṃ yathā puṇyā cakratīrthaṃ ca tatsamam // RKV_44.17 //",
  "GP12vprevk_u:4238": "dharmāraṇye yathā kūpaṃ śūlabhedaṃ ca tatsamam /",
  "GP12vprevk_u:4239": "brahmayūpaṃ yathā puṇyaṃ devanadyāstathaiva ca // RKV_44.18 //",
  "GP12vprevk_u:4240": "yathā gayāśiraḥ puṇyaṃ surāṇāṃ ca yathā śilā /",
  "GP12vprevk_u:4241": "yathā ca puṣkaraṃ sthānaṃ mārkaṇḍahrada eva ca // RKV_44.19 //",
  "GP12vprevk_u:4242": "dattvā piṇḍodakaṃ tatra piṇḍāṇāṃ ca tathākṣayam /",
  "GP12vprevk_u:4243": "yas tatra kurute śrāddhaṃ toyaṃ pibati nityaśaḥ /",
  "GP12vprevk_u:4244": "mucyate sarvapāpaistu uragaḥ kañcukairiva /",
  "GP12vprevk_u:4245": "anindyānpūjayed viprān dambhakrodhavivarjitān // RKV_44.20 //",
  "GP12vprevk_u:4246": "trayodaśadinaṃ dānaṃ trayodaśaguṇaṃ bhavet /",
  "GP12vprevk_u:4247": "abhyarcitaṃ suraṃ dṛṣṭvā gaṇanāthaṃ gajānanam // RKV_44.21 //",
  "GP12vprevk_u:4248": "sarve vighnā vinaśyanti dṛṣṭvā kambalakṣetrapam // RKV_44.22 //",
  "GP12vprevk_u:4249": "pūjayetparayā bhaktyā śūlapāṇiṃ maheśvaram // RKV_44.23 //",
  "GP12vprevk_u:4250": "devasya pūrvabhāge tu umā pūjyā prayatnataḥ /",
  "GP12vprevk_u:4251": "mārkaṇḍeśaṃ tato bhaktyā pūjayed guhavāsinam // RKV_44.24 //",
  "GP12vprevk_u:4252": "mucyante pātakaiḥ sarvair ajñānajñānasaṃcitaiḥ /",
  "GP12vprevk_u:4253": "guhāmadhye praviṣṭastu japet sūktaṃ tu tryakṣaram // RKV_44.25 //",
  "GP12vprevk_u:4254": "nīlaparvatajaṃ puṇyaṃ ṣaṣṭhāṃśena labheta saḥ /",
  "GP12vprevk_u:4255": "trinarās tatra tiṣṭhanti sādityamarutaiḥ saha // RKV_44.26 //",
  "GP12vprevk_u:4256": "sarvadevamayaṃ sthānaṃ koṭiliṅgamanuttamam /",
  "GP12vprevk_u:4257": "yathā nadīnadāḥ sarve sāgare yānti saṃkṣayam // RKV_44.27 //",
  "GP12vprevk_u:4258": "tathā pāpāni naśyanti śūlabhedasya darśanāt /",
  "GP12vprevk_u:4259": "pratyakṣo dṛśyate 'dyāpi pratyayo hyavanīpate // RKV_44.28 //",
  "GP12vprevk_u:4260": "visphuliṅgā liṅgamadhye spandante snānayogataḥ /",
  "GP12vprevk_u:4261": "dvitīyaḥ pratyayas tatra tailabindur na sarpati // RKV_44.29 //",
  "GP12vprevk_u:4262": "evaṃ hi pratyayas tatra śūlabhedaprabhāvajaḥ /",
  "GP12vprevk_u:4263": "yaḥ smarecchūlabhedaṃ tu trikālaṃ nityameva ca // RKV_44.30 //",
  "GP12vprevk_u:4264": "sa pūtaśca bhavetsākṣāt sabāhyābhyantaro nṛpa /",
  "GP12vprevk_u:4265": "na kasyacin mayā khyātaṃ pṛṣṭo 'haṃ tridaśairapi // RKV_44.31 //",
  "GP12vprevk_u:4266": "guhyādguhyataraṃ tīrthaṃ sadā gopyaṃ kṛtaṃ mayā /",
  "GP12vprevk_u:4267": "sarvapāpaharaṃ puṇyaṃ sarvadoṣaghnamuttamam // RKV_44.32 //",
  "GP12vprevk_u:4268": "sarvatīrthamayaṃ tīrthaṃ śūlabhedaṃ janeśvara /",
  "GP12vprevk_u:4269": "śrute yasya prabhāve tu mucyate sarvapātakaiḥ // RKV_44.33 //",
  "GP12vprevk_u:4270": "śūlabhedaṃ mayā tāta saṃkṣepāt kathitaṃ tava /",
  "GP12vprevk_u:4271": "yaḥ śṛṇoti naro bhaktyā mucyate sarvapātakaiḥ // RKV_44.34 //",
  "GP12vprevk_u:4272": "||",
  "GP12vprevk_u:4273": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūlabhedapraśaṃsāvarṇanaṃ nāma catuścatvāriṃśo 'dhyāyaḥ||",
  "GP12vprevk_u:4274": "RKV adhyāya 45",
  "GP12vprevk_u:4275": "śrīmārkaṇḍeya uvāca:",
  "GP12vprevk_u:4276": "eṣa eva purā praśnaḥ paripṛṣṭo maheśvaram /",
  "GP12vprevk_u:4277": "rājñā cottānapādena ṛṣidevasamāgame // RKV_45.1 //",
  "GP12vprevk_u:4278": "uttānapāda uvāca:",
  "GP12vprevk_u:4279": "idaṃ tīrthaṃ mahāpuṇyaṃ sarvadevamayaṃ param /",
  "GP12vprevk_u:4280": "guhyādguhyataraṃ sthānaṃ na dṛṣṭaṃ na śrutaṃ hara // RKV_45.2 //",
  "GP12vprevk_u:4281": "śūlabhedaṃ kathaṃ jātaṃ kenaivotpāditaṃ purā /",
  "GP12vprevk_u:4282": "māhātmyaṃ tasya tīrthasya vistarācchaṃsa me prabho // RKV_45.3 //",
  "GP12vprevk_u:4283": "īśvara uvāca:",
  "GP12vprevk_u:4284": "āsītpurā mahāvīryo dānavo baladarpitaḥ /",
  "GP12vprevk_u:4285": "martye na tādṛśaḥ kaścid vikrameṇa balena vā // RKV_45.4 //",
  "GP12vprevk_u:4286": "sūnur brahmasutasyāyam andhako nāma durmadaḥ /",
  "GP12vprevk_u:4287": "nijasthāne vasan pāpaḥ kurvan rājyam akaṇṭakam // RKV_45.5 //",
  "GP12vprevk_u:4288": "hṛṣṭapuṣṭo vasan martye sa surairnābhibhūyate /",
  "GP12vprevk_u:4289": "bhavanaṃ tasya pāpasya vahnerupavanaṃ yathā // RKV_45.6 //",
  "GP12vprevk_u:4290": "etasminn andhakaḥ kāle cintayāmāsa bhārata /",
  "GP12vprevk_u:4291": "toṣayāmi mahādevaṃ yena sānugraho bhavet // RKV_45.7 //",
  "GP12vprevk_u:4292": "prārthayāmi varaṃ divyaṃ yo me manasi vartate /",
  "GP12vprevk_u:4293": "paraṃ sa niścayaṃ kṛtvā so 'ndhako nirgato gṛhāt // RKV_45.8 //",
  "GP12vprevk_u:4294": "revātaṭaṃ samāsādya dānavastapasi sthitaḥ /",
  "GP12vprevk_u:4295": "ugraṃ tapaścacārāsau dāruṇaṃ lomaharṣaṇam // RKV_45.9 //",
  "GP12vprevk_u:4296": "divyaṃ varṣasahasraṃ sa nirāhāro 'bhavat tataḥ /",
  "GP12vprevk_u:4297": "dvitīyaṃ tu sahasraṃ sa nyavasadvāribhojanaḥ // RKV_45.10 //",
  "GP12vprevk_u:4298": "tṛtīyaṃ tu sahasraṃ sa dhūmapānarato 'bhavat /",
  "GP12vprevk_u:4299": "caturthaṃ varṣasāhasraṃ yogābhyāsena saṃsthitaḥ // RKV_45.11 //",
  "GP12vprevk_u:4300": "kopīha nedṛśa cakre tapaḥ paramadāruṇam /",
  "GP12vprevk_u:4301": "asthicarmāvaśeṣo 'sau yāvattiṣṭhati bhārata // RKV_45.12 //",
  "GP12vprevk_u:4302": "tasya mūrdhni tato rājan dhūmavārttir viniḥsṛtā /",
  "GP12vprevk_u:4303": "devalokamatītyāsau kailāsaṃ vyāpya saṃsthitā // RKV_45.13 //",
  "GP12vprevk_u:4304": "tāvaddevasamīpasthā umā vacanam abravīt /",
  "GP12vprevk_u:4305": "ko 'styayaṃ mānuṣe loke tapasogreṇa saṃsthitaḥ // RKV_45.14 //",
  "GP12vprevk_u:4306": "caturvarṣasahasrāṇi vyatīyuḥ parameśvara /",
  "GP12vprevk_u:4307": "na kenāpīdṛśaṃ taptaṃ tapo dṛṣṭaṃ śrutaṃ tathā // RKV_45.15 //",
  "GP12vprevk_u:4308": "avajñāṃ kuruṣe deva kimatra niyamānvite /",
  "GP12vprevk_u:4309": "sarvasya datse śīghraṃ tvamalpena tapasā vibho // RKV_45.16 //",
  "GP12vprevk_u:4310": "nākṣakrīḍāṃ kariṣye 'dya tvayā saha maheśvara /",
  "GP12vprevk_u:4311": "yāvannotthāpyate hyeṣa dānavo bhaktavatsala // RKV_45.17 //",
  "GP12vprevk_u:4312": "īśvara uvāca:",
  "GP12vprevk_u:4313": "sādhu sādhu mahādevi sarvalakṣaṇalakṣite /",
  "GP12vprevk_u:4314": "ahaṃ taṃ na vijānāmi kliśyantaṃ dānaveśvaram // RKV_45.18 //",
  "GP12vprevk_u:4315": "yogābhyāse sthito bhadre dhyāyaṃstatparamaṃ padam /",
  "GP12vprevk_u:4316": "tatrāgaccha mayā sārddhaṃ yatra tapyatyasau tapaḥ // RKV_45.19 //",
  "GP12vprevk_u:4317": "umayā sahito devo gatastatra maheśvaraḥ /",
  "GP12vprevk_u:4318": "asthicarmāvaśeṣastu dṛṣṭo devena śambhunā // RKV_45.20 //",
  "GP12vprevk_u:4319": "pratyuvāca prasanno 'sau devadevo maheśvaraḥ /",
  "GP12vprevk_u:4320": "bhobhoḥ kaṣṭaṃ kṛtaṃ bhīmaṃ dāruṇaṃ lomaharṣaṇam // RKV_45.21 //",
  "GP12vprevk_u:4321": "īdṛśaṃ ca tapo ghoraṃ kasmādvatsa tvayā kṛtam /",
  "GP12vprevk_u:4322": "varaṃ dāsyāmyahaṃ vatsa yaste manasi vartate // RKV_45.22 //",
  "GP12vprevk_u:4323": "andhaka uvāca:",
  "GP12vprevk_u:4324": "yadi tuṣṭo 'si me deva varado yadi śaṅkara /",
  "GP12vprevk_u:4325": "surān sarvān vijeṣyāmi tvatprasādān maheśvara // RKV_45.23 //",
  "GP12vprevk_u:4326": "īśvara uvāca:",
  "GP12vprevk_u:4327": "svapne 'pi tridaśāḥ sarve na yoddhavyāḥ kadācana /",
  "GP12vprevk_u:4328": "asaṃbhāvyaṃ na vaktavyaṃ manaso yanna rocate // RKV_45.24 //",
  "GP12vprevk_u:4329": "anyaṃ kimapi yācasva yaste manasi vartate /",
  "GP12vprevk_u:4330": "svarge vā yadi vā martye pātāleṣu ca saṃsthitān // RKV_45.25 //",
  "GP12vprevk_u:4331": "martyeṣu vividhān bhogān bhokṣyasi tvaṃ yathepsitān /",
  "GP12vprevk_u:4332": "kuru niṣkaṇṭakaṃ rājyaṃ svarge devapatiryathā // RKV_45.26 //",
  "GP12vprevk_u:4333": "devasya vacanaṃ śrutvā so 'ndhako vimanāḥ sthitaḥ /",
  "GP12vprevk_u:4334": "vṛthā kleśaśca me jāto na kiṃcit sādhitaṃ mayā // RKV_45.27 //",
  "GP12vprevk_u:4335": "niśvāsaṃ paramaṃ muktvā nipapāta dharātale /",
  "GP12vprevk_u:4336": "mūlacchinno yathā vṛkṣo nirucchvāsas tadābhavat // RKV_45.28 //",
  "GP12vprevk_u:4337": "mūrcchāpannaṃ tato dṛṣṭvā devī vacanam abravīt /",
  "GP12vprevk_u:4338": "yaṃ kāmaṃ kāmayatyeṣa tamasmai dehi śaṅkara // RKV_45.29 //",
  "GP12vprevk_u:4339": "bhaktānupekṣamāṇasya tavākīrtir bhaviṣyati // RKV_45.30 //",
  "GP12vprevk_u:4340": "īśvara uvāca:",
  "GP12vprevk_u:4341": "yadi dāsye varaṃ devi icchābhūtaṃ kadācana /",
  "GP12vprevk_u:4342": "tato na maṃsyate viṣṇuṃ na brahmāṇaṃ na māmapi // RKV_45.31 //",
  "GP12vprevk_u:4343": "uccatvamāpto deveśi anyānapi surāsurān // RKV_45.32 //",
  "GP12vprevk_u:4344": "devyuvāca:",
  "GP12vprevk_u:4345": "kamapyupāyamāśritya utthāpaya maheśvara /",
  "GP12vprevk_u:4346": "viṣṇuvarjaṃ surānsarvāñjayasveti varaṃ vada // RKV_45.33 //",
  "GP12vprevk_u:4347": "īśvara uvāca:",
  "GP12vprevk_u:4348": "upāyaḥ śobhano devi yo me manasi vartate /",
  "GP12vprevk_u:4349": "tamevāsmai pradāsyāmi yastvayā kathito varaḥ // RKV_45.34 //",
  "GP12vprevk_u:4350": "tato 'mṛtena saṃsiktaḥ svastho 'bhūt tatkṣaṇād ayam /",
  "GP12vprevk_u:4351": "tathā punarnavo jātaḥ sarvāvayavaśobhitaḥ // RKV_45.35 //",
  "GP12vprevk_u:4352": "śṛṇuṣvaikamanā bhūtvā gṛhāṇa varamuttamam /",
  "GP12vprevk_u:4353": "viṣṇuvarjaṃ pradāsyāmi yattavābhimataṃ priyam // RKV_45.36 //",
  "GP12vprevk_u:4354": "sarvaṃ ca saphalaṃ tubhyaṃ mā dharmaste 'nyathā bhavet /",
  "GP12vprevk_u:4355": "dadāmīti varaṃ tubhyaṃ manyase yadi cāsura // RKV_45.37 //",
  "GP12vprevk_u:4356": "viṣṇuvarjaṃ surān sarvāñjeṣyasi tvaṃ ca māṃ vinā // RKV_45.38 //",
  "GP12vprevk_u:4357": "andhaka uvāca:",
  "GP12vprevk_u:4358": "bhavatvevam iti prāha balamāsthāya kevalam /",
  "GP12vprevk_u:4359": "viṣṇuvarjaṃ vijeṣye 'haṃ svabalena maheśvara // RKV_45.39 //",
  "GP12vprevk_u:4360": "kṛtārtho 'haṃ hi saṃjāta ityuktvā praṇatiṃ gataḥ /",
  "GP12vprevk_u:4361": "gaccha devomayāsārddhaṃ kailāsaśikharaṃ varam // RKV_45.40 //",
  "GP12vprevk_u:4362": "vṛṣapuṃgavam āruhya devo 'sāvumayā saha /",
  "GP12vprevk_u:4363": "varaṃ dattvā sa tasyaivaṃ tatraivāntaradhīyata // RKV_45.41 //",
  "GP12vprevk_u:4364": "||",
  "GP12vprevk_u:4365": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe andhakavarapradānavarṇanaṃ nāma pañcacatvāriṃśo 'dhyāyaḥ ||",
  "GP12vprevk_u:4366": "RKV adhyāya 46",
  "GP12vprevk_u:4367": "śrīmārkaṇḍeya uvāca:",
  "GP12vprevk_u:4368": "sa dānavo varaṃ labdhvā jagāma svapuraṃ prati /",
  "GP12vprevk_u:4369": "dadarśa svapuraṃ rājañchobhitaṃ citracatvaraiḥ // RKV_46.1 //",
  "GP12vprevk_u:4370": "udyānaiścaiva vividhaiḥ kadalīkhaṇḍamaṇḍitaiḥ /",
  "GP12vprevk_u:4371": "panasairbakulaiścaivāmrātairāmraiśca campakaiḥ // RKV_46.2 //",
  "GP12vprevk_u:4372": "aśokairnālikeraiśca mātuliṅgaiḥ sadāḍimaiḥ /",
  "GP12vprevk_u:4373": "nānāvṛkṣaiśca śobhāḍhyaṃ taḍāgairupaśobhitam // RKV_46.3 //",
  "GP12vprevk_u:4374": "devatāyatanair divyair dhvajamālāsuśobhitaiḥ /",
  "GP12vprevk_u:4375": "vedādhyayananirghoṣair maṅgalādyair vināditam // RKV_46.4 //",
  "GP12vprevk_u:4376": "prāviśadbhavane divye kāñcane rukmamālini /",
  "GP12vprevk_u:4377": "apaśyatsa sutān bhāryām amātyān dāsabhṛtyakān // RKV_46.5 //",
  "GP12vprevk_u:4378": "tato jayapradān sarvān itaścetaśca dhāvataḥ /",
  "GP12vprevk_u:4379": "hṛcchobhāṃ ca prakurvāṇān vai jayantībhiruccakaiḥ // RKV_46.6 //",
  "GP12vprevk_u:4380": "kecit toraṇam ābadhya kecit puṣpāṇyavākiran /",
  "GP12vprevk_u:4381": "mātuliṅgakarāścānye dhāvanti hyandhakaṃ prati // RKV_46.7 //",
  "GP12vprevk_u:4382": "pure janāśca dṛśyante bhājanairannapūritaiḥ /",
  "GP12vprevk_u:4383": "pūrṇahastāḥ pradṛśyante tatraiva bahavo janāḥ // RKV_46.8 //",
  "GP12vprevk_u:4384": "sākṣatair bhājanais tatra śatasāhasrayoṣitaḥ /",
  "GP12vprevk_u:4385": "mantrān paṭhanti viprāśca maṅgalānyapi yoṣitaḥ // RKV_46.9 //",
  "GP12vprevk_u:4386": "amātyāścaiva bhṛtyāśca gajāṃścāḍhaukayanti ca /",
  "GP12vprevk_u:4387": "vardhāpayanti te sarve ye kecit puravāsinaḥ // RKV_46.10 //",
  "GP12vprevk_u:4388": "hṛṣṭastuṣṭo 'vasattatra sacivaiḥ saha so 'ndhakaḥ /",
  "GP12vprevk_u:4389": "dadarśa sa jagatsarvaṃ turaṅgāṃśca padātikān // RKV_46.11 //",
  "GP12vprevk_u:4390": "tathaiva vividhān kośāṃs tatra kāñcanapūritān /",
  "GP12vprevk_u:4391": "mahiṣīrgā vṛṣāṃścaivāpaśyacchatrāṇyanekadhā // RKV_46.12 //",
  "GP12vprevk_u:4392": "sa evamandhakas tatra kiyantaṃ kālamāvasat /",
  "GP12vprevk_u:4393": "hṛṣṭastuṣṭo vasan martye sa surair nābhyabhūyata // RKV_46.13 //",
  "GP12vprevk_u:4394": "varaṃ labdhaṃ tu taṃ jñātvā śaṅkitāḥ svargavāsinaḥ /",
  "GP12vprevk_u:4395": "ekībhūtāśca te sarve vāsavaṃ śaraṇaṃ gatāḥ // RKV_46.14 //",
  "GP12vprevk_u:4396": "śakra uvāca:",
  "GP12vprevk_u:4397": "kathamāgamanaṃ vo 'tra sarveṣām api nākinām /",
  "GP12vprevk_u:4398": "kasmādvo bhayamutpannamāgatāḥ śaraṇaṃ katham // RKV_46.15 //",
  "GP12vprevk_u:4399": "tataste hyamarāḥ sarve śakram etad vaco 'bruvan // RKV_46.16 //",
  "GP12vprevk_u:4400": "devā ūcuḥ /",
  "GP12vprevk_u:4401": "suranāthāndhako nāma daityaḥ śambhuvarorjitaḥ /",
  "GP12vprevk_u:4402": "ajeyaḥ sarvadevānāṃ kiṃ nu kāryamataḥ param // RKV_46.17 //",
  "GP12vprevk_u:4403": "tattvaṃ cintaya deveśa ka upāyo vidhīyatām /",
  "GP12vprevk_u:4404": "itthaṃ vadanti te devāḥ śakrāgre mantraṇodyatāḥ // RKV_46.18 //",
  "GP12vprevk_u:4405": "mantrayanti ca yāvad vai tāvaccāramukheritam /",
  "GP12vprevk_u:4406": "jñātvā tatra sa devaughaṃ dānavo nirgato gṛhāt // RKV_46.19 //",
  "GP12vprevk_u:4407": "ekākī syandanārūḍha āyurdhaibahubhir vṛtaḥ /",
  "GP12vprevk_u:4408": "durgamaṃ merupṛṣṭhaṃ sa līlayaiva gato nṛpa // RKV_46.20 //",
  "GP12vprevk_u:4409": "svarṇaprākārasaṃyuktaṃ śobhitaṃ vividhāśramaiḥ /",
  "GP12vprevk_u:4410": "durgamaṃ śatruvargasya tadā pārthivasattama // RKV_46.21 //",
  "GP12vprevk_u:4411": "praviveśāsurastatra līlayā svagṛhe yathā /",
  "GP12vprevk_u:4412": "vṛtrahā bhayamāpannaḥ svakīyaṃ cāsanaṃ dadau // RKV_46.22 //",
  "GP12vprevk_u:4413": "upaviṣṭo 'ndhakastatra śakrasyaivāsane śubhe /",
  "GP12vprevk_u:4414": "āsthānaṃ kalayāmāsa sarvatastridaśāvṛtam // RKV_46.23 //",
  "GP12vprevk_u:4415": "śakra uvāca:",
  "GP12vprevk_u:4416": "kiṃ tavāgamanaṃ cātra kiṃ kāryaṃ kathayasva me /",
  "GP12vprevk_u:4417": "yadasmadīyaṃ vittaṃ hi tatte dāsyāmi dānava // RKV_46.24 //",
  "GP12vprevk_u:4418": "andhaka uvāca:",
  "GP12vprevk_u:4419": "nāhaṃ vai kāmaye kośaṃ na gajāṃśca sureśvara /",
  "GP12vprevk_u:4420": "svakīyaṃ darśayasvādya svargaśṛṅgārabhūṣitam // RKV_46.25 //",
  "GP12vprevk_u:4421": "airāvataṃ mahānāgaṃ taṃ caivoccaiḥśravohayam /",
  "GP12vprevk_u:4422": "urvaśyādīni ratnāni mama darśaya gopate // RKV_46.26 //",
  "GP12vprevk_u:4423": "pārijātakapuṣpāṇi vṛkṣajātīnanekaśaḥ /",
  "GP12vprevk_u:4424": "vāditrāṇi ca sarvāṇi darśayasva śacīpate // RKV_46.27 //",
  "GP12vprevk_u:4425": "tasya tadvacanaṃ śrutvā śakraś cintitavān idam /",
  "GP12vprevk_u:4426": "yo 'muṃ nihanti pāpmānaṃ na taṃ paśyāmi karhicit // RKV_46.28 //",
  "GP12vprevk_u:4427": "nāsti rakṣāpradaḥ kaścitsvargalokasya duḥkhinaḥ /",
  "GP12vprevk_u:4428": "bhayatrasto dadāvanyadvāditrādyapsarogaṇaiḥ // RKV_46.29 //",
  "GP12vprevk_u:4429": "raṅgabhūmāvupāviśya kārayāmāsa tāṇḍavam /",
  "GP12vprevk_u:4430": "upaviṣṭāḥ surāḥ sarve yamamārutakinnarāḥ // RKV_46.30 //",
  "GP12vprevk_u:4431": "urvaśyādyā apsaraso gītavāditrayogataḥ /",
  "GP12vprevk_u:4432": "nanṛtuḥ puratastasya sarvā ekaikaśo nṛpa // RKV_46.31 //",
  "GP12vprevk_u:4433": "na vyaśrāmyata taccittaṃ dṛṣṭvā cāpsarasastadā /",
  "GP12vprevk_u:4434": "śacīṃ prati manastasya sakāmamabhavannṛpa // RKV_46.32 //",
  "GP12vprevk_u:4435": "gṛhītvā śakrabhāryāṃ sa prasthitaḥ svapuraṃ prati /",
  "GP12vprevk_u:4436": "tataḥ pravavṛte yuddhamandhakasya suraiḥ saha // RKV_46.33 //",
  "GP12vprevk_u:4437": "tena devagaṇāḥ sarve dhvastāḥ pārthivasattama /",
  "GP12vprevk_u:4438": "saṃgrāme vividhaiḥ śastraiś cakravajrādibhirghanaiḥ // RKV_46.34 //",
  "GP12vprevk_u:4439": "saṃtāpitāḥ surāḥ sarve kṣayaṃ nītā hyanekaśaḥ /",
  "GP12vprevk_u:4440": "sarve 'pi marutastena bhagnāḥ saṃgrāmamūrdhani // RKV_46.35 //",
  "GP12vprevk_u:4441": "yathā siṃhogajān sarvān vicitya vicared vanam /",
  "GP12vprevk_u:4442": "tadvad ekena te devā jitāḥ sarve parāṅmukhāḥ // RKV_46.36 //",
  "GP12vprevk_u:4443": "bālo 'dhipo yathā grāme svecchayā pīḍayejjanān /",
  "GP12vprevk_u:4444": "svairamākramya gṛhṇāti kośavāsāṃsi cāsakṛt // RKV_46.37 //",
  "GP12vprevk_u:4445": "gataṃ na paśyaty ātmānaṃ prajāsaṃtāpanena ca /",
  "GP12vprevk_u:4446": "gṛhītvā śakrabhāryāṃ sa gato vai dānavottamaḥ // RKV_46.38 //",
  "GP12vprevk_u:4447": "||",
  "GP12vprevk_u:4448": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūlabhedamāhātmye śacīharaṇavarṇanaṃ nāma ṣaṭcatvāriṃśo 'dhyāyaḥ ||",
  "GP12vprevk_u:4449": "RKV adhyāya 47",
  "GP12vprevk_u:4450": "śrīmārkaṇḍeya uvāca:",
  "GP12vprevk_u:4451": "gīrvāṇāśca tataḥ sarve brahmāṇaṃ śaraṇaṃ gatāḥ /",
  "GP12vprevk_u:4452": "gajair girivarākārair hayaiścaiva gajopamaiḥ // RKV_47.1 //",
  "GP12vprevk_u:4453": "syandanairnagarākāraiḥ siṃhaśārdūlayojitaiḥ /",
  "GP12vprevk_u:4454": "kacchapair mahiṣaiścānyair makaraiśca tathāpare // RKV_47.2 //",
  "GP12vprevk_u:4455": "brahmalokamanuprāptā devāḥ śakrapurogamāḥ /",
  "GP12vprevk_u:4456": "dṛṣṭvā padmodbhavaṃ devaṃ sāṣṭāṅgaṃ praṇatāḥ surāḥ // RKV_47.3 //",
  "GP12vprevk_u:4457": "devā ūcuḥ /",
  "GP12vprevk_u:4458": "jaya deva jagadvandya jaya saṃsṛtikāraka /",
  "GP12vprevk_u:4459": "padmayone suraśreṣṭha tvāmeva śaraṇaṃ gatāḥ // RKV_47.4 //",
  "GP12vprevk_u:4460": "sodvegaṃ bhāṣitaṃ śrutvā devānāṃ bhāvitātmanām /",
  "GP12vprevk_u:4461": "meghagambhīrayā vācā devarājamuvāca ha // RKV_47.5 //",
  "GP12vprevk_u:4462": "kimatrāgamanaṃ devāḥ sarveṣāṃ vai vivarṇatā /",
  "GP12vprevk_u:4463": "kenāpamānitāḥ sarve śīghraṃ me kathyatāṃ svayam // RKV_47.6 //",
  "GP12vprevk_u:4464": "devā ūcuḥ /",
  "GP12vprevk_u:4465": "andhakākhyo mahādaityo balavān padmasambhava /",
  "GP12vprevk_u:4466": "tena devagaṇāḥ sarve dhanaratnair viyojitāḥ // RKV_47.7 //",
  "GP12vprevk_u:4467": "hatvā devagaṇāṃs tāvad asicakraparaddviśvadhaiḥ /",
  "GP12vprevk_u:4468": "gṛhītvā śakrabhāryāṃ sa dānavo 'pi gato balāt // RKV_47.8 //",
  "GP12vprevk_u:4469": "devānāṃ vacanaṃ śrutvā brahmā lokapitāmahaḥ /",
  "GP12vprevk_u:4470": "cintayāmāsa rājendra vadhārthaṃ dānavasya ha // RKV_47.9 //",
  "GP12vprevk_u:4471": "avadhyo dānavaḥ pāpaḥ sarveṣāṃ vo divaukasām /",
  "GP12vprevk_u:4472": "sa trātā sarvajagatāṃ nānyo vidyeta kutracit // RKV_47.10 //",
  "GP12vprevk_u:4473": "evamuktāḥ surāḥ sarve brahmaṇā tadanantaram /",
  "GP12vprevk_u:4474": "brahmāṇaṃ te puraskṛtya gatā yatra sa keśavaḥ /",
  "GP12vprevk_u:4475": "tuṣṭuvurvividhaiḥ stotrair brahmādyāś cakrapāṇinam // RKV_47.11 //",
  "GP12vprevk_u:4476": "devā ūcuḥ /",
  "GP12vprevk_u:4477": "jaya tvaṃ devadeveśa lakṣmyā vakṣaḥsthalāśritaḥ /",
  "GP12vprevk_u:4478": "asurakṣaya deveśa vayaṃ te śaraṇaṃ gatāḥ // RKV_47.12 //",
  "GP12vprevk_u:4479": "stūyamānaḥ suraiḥ sarvairbrahmādyaiśca janārdanaḥ /",
  "GP12vprevk_u:4480": "samprahṛṣṭamanā bhūtvā surasaṅghamuvāca ha // RKV_47.13 //",
  "GP12vprevk_u:4481": "śrīvāsudeva uvāca:",
  "GP12vprevk_u:4482": "svāgataṃ devaviprāṇāṃ suprabhātādya śarvarī /",
  "GP12vprevk_u:4483": "kiṃ kāryaṃ procyatāṃ kṣipraṃ kasya ruṣṭā divaukasaḥ // RKV_47.14 //",
  "GP12vprevk_u:4484": "kiṃ duḥkhaṃ kaśca saṃtāpaḥ kuto vā bhayam āgatam /",
  "GP12vprevk_u:4485": "kathayantu mahābhāgāḥ kāraṇaṃ yanmanogatam // RKV_47.15 //",
  "GP12vprevk_u:4486": "parābhavaḥ kṛto yena so 'dya yātu yamālayam /",
  "GP12vprevk_u:4487": "evamuktāstu kṛṣṇena kathayāmāsurasya tat // RKV_47.16 //",
  "GP12vprevk_u:4488": "darśayantaḥ svakāndehān lajjamānā hyadhomukhāḥ /",
  "GP12vprevk_u:4489": "hṛtarājyā hyandhakena kṛtā nistejasaḥ prabho // RKV_47.17 //",
  "GP12vprevk_u:4490": "piteva putraṃ parirakṣa deva jahīndraśatruṃ saha putrapautraiḥ /",
  "GP12vprevk_u:4491": "tatheti coktaḥ kamalāsanena surāsurair vanditapādapadmaḥ // RKV_47.18 //",
  "GP12vprevk_u:4492": "śaṅkhaṃ cakraṃ gadāṃ cāpaṃ saṃgṛhya parameśvaraḥ /",
  "GP12vprevk_u:4493": "utthito bhogaparyaṅkād devānāṃ puratastadā // RKV_47.19 //",
  "GP12vprevk_u:4494": "śrīvāsudeva uvāca:",
  "GP12vprevk_u:4495": "pātāle yadi vā martye nāke vā yadi tiṣṭhati /",
  "GP12vprevk_u:4496": "taṃ haniṣyāmyahaṃ pāpaṃ yena saṃtāpitāḥ surāḥ // RKV_47.20 //",
  "GP12vprevk_u:4497": "svaṃ sthānaṃ yāntu gīrvāṇāḥ saṃtuṣṭā bhāvitaujasaḥ /",
  "GP12vprevk_u:4498": "viṣṇostadvacanaṃ śrutvā brahmādyāste savāsavāḥ // RKV_47.21 //",
  "GP12vprevk_u:4499": "svayānaistu hariṃ natvā hṛdi tuṣṭā divaṃ yayuḥ // RKV_47.22 //",
  "GP12vprevk_u:4500": "||",
  "GP12vprevk_u:4501": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe gīrvāṇasvargamanavarṇanaṃ nāma saptacatvāriṃśo 'dhyāyaḥ ||",
  "GP12vprevk_u:4502": "RKV adhyāya 48",
  "GP12vprevk_u:4503": "uttānapāda uvāca:",
  "GP12vprevk_u:4504": "kasminsthāne 'vasad deva so 'ndhako daityapuṃgavaḥ /",
  "GP12vprevk_u:4505": "sarvāndevāṃśca nirjitya kasminsthāne samāsthitaḥ // RKV_48.1 //",
  "GP12vprevk_u:4506": "śrīmaheśa uvāca:",
  "GP12vprevk_u:4507": "praviṣṭo dānavo yatra kathayāmi narādhipa /",
  "GP12vprevk_u:4508": "pātālalokamāśritya kanyā vidhvaṃsate tu saḥ // RKV_48.2 //",
  "GP12vprevk_u:4509": "tatra sthitaṃ taṃ vijñāya cāpamādāya keśavaḥ /",
  "GP12vprevk_u:4510": "vyasṛjadbāṇamāgneyaṃ dahyatāmiti cintayan // RKV_48.3 //",
  "GP12vprevk_u:4511": "dahyamāno 'gninā so 'pi vāruṇāstraṃ sa saṃdadhe /",
  "GP12vprevk_u:4512": "vāruṇāstreṇa mahatā āgneyaṃ śamitaṃ tadā // RKV_48.4 //",
  "GP12vprevk_u:4513": "tato 'sau cintayāmāsa kena bāṇo visarjitaḥ /",
  "GP12vprevk_u:4514": "kasyaiṣā pauruṣī śaktiḥ ko yāsyati yamālayam // RKV_48.5 //",
  "GP12vprevk_u:4515": "tato 'ndhako mṛdhe kruddho bāṇamārgeṇa nirgataḥ /",
  "GP12vprevk_u:4516": "sa dṛṣṭvā bāṇamārgeṇa cāpahastaṃ janārdanam // RKV_48.6 //",
  "GP12vprevk_u:4517": "andhaka uvāca:",
  "GP12vprevk_u:4518": "na śarma lapsyase hyadya mayā dṛṣṭyābhivīkṣitaḥ /",
  "GP12vprevk_u:4519": "na śaknoṣi tathā gantuṃ nāgaḥ śārdūladarśanāt // RKV_48.7 //",
  "GP12vprevk_u:4520": "āgacchati yathā bhakṣyaṃ mārjārasya ca mūṣikaḥ /",
  "GP12vprevk_u:4521": "na śaknoṣi tathā yātuṃ saṃsthitas tvaṃ mamāgrataḥ // RKV_48.8 //",
  "GP12vprevk_u:4522": "ahaṃ tvāṃ preṣayiṣyāmi yamamārge sudāruṇe /",
  "GP12vprevk_u:4523": "ahamanveṣayiṣyāmi kila yāsyāmi te gṛham // RKV_48.9 //",
  "GP12vprevk_u:4524": "upanīto 'si kālena saṅgrāme mama keśava /",
  "GP12vprevk_u:4525": "ye tvayā nirjitāḥ pūrvaṃ dānavā apyanekaśaḥ // RKV_48.10 //",
  "GP12vprevk_u:4526": "na bhavanti pumāṃsaste striyastāś caiva keśava /",
  "GP12vprevk_u:4527": "paraṃ na śastrasaṅgrāmaṃ kariṣyāmi tvayā saha // RKV_48.11 //",
  "GP12vprevk_u:4528": "vadato dānavendrasya na cukopa sa keśavaḥ /",
  "GP12vprevk_u:4529": "ayudhyamānaṃ taṃ dṛṣṭvā cintayāmāsa dānavaḥ // RKV_48.12 //",
  "GP12vprevk_u:4530": "dvandvayuddhaṃ kariṣyāmi niścitya yuyudhe nṛpa /",
  "GP12vprevk_u:4531": "sa kṛṣṇena padākṣiptaḥ patitaḥ pṛthivītale // RKV_48.13 //",
  "GP12vprevk_u:4532": "muhūrtātsa samāśvasya utthāyedaṃ vyacintayat /",
  "GP12vprevk_u:4533": "aśakto dvandvayuddhāya tataḥ sāma prayuktavān /",
  "GP12vprevk_u:4534": "pāṇibhyāṃ sampuṭaṃ kṛtvā sāṣṭāṅgaṃ praṇataḥ śuciḥ // RKV_48.14 //",
  "GP12vprevk_u:4535": "andhaka uvāca:",
  "GP12vprevk_u:4536": "jaya kṛṣṇāya haraye viṣṇave jiṣṇave namaḥ /",
  "GP12vprevk_u:4537": "hṛṣīkeśa jagaddhātre acyutāya mahātmane // RKV_48.15 //",
  "GP12vprevk_u:4538": "namaḥ paṅkajanābhāya namaḥ paṅkajamāline /",
  "GP12vprevk_u:4539": "janārdanāya śrīśāya śrīpate pītavāsase // RKV_48.16 //",
  "GP12vprevk_u:4540": "govindāya namo nityaṃ namo jaladhiśāyine /",
  "GP12vprevk_u:4541": "namaḥ karālavaktrāya narasiṃhāya nādine // RKV_48.17 //",
  "GP12vprevk_u:4542": "śārṅgiṇe sitavarṇāya śaṅkhacakragadābhṛte /",
  "GP12vprevk_u:4543": "namo vāmanarūpāya yajñarūpāya te namaḥ // RKV_48.18 //",
  "GP12vprevk_u:4544": "namo varāharūpāya krāntalokatrayāya ca /",
  "GP12vprevk_u:4545": "vyāptāśeṣadigantāya keśavāya namonamaḥ // RKV_48.19 //",
  "GP12vprevk_u:4546": "vāsudeva namastubhyaṃ namaḥ kaiṭabhanāśine /",
  "GP12vprevk_u:4547": "lakṣmyālaya suraśreṣṭha namaste suranāyaka // RKV_48.20 //",
  "GP12vprevk_u:4548": "viṣṇordevādhidevasya pramāṇaṃ ye 'pi kurvate /",
  "GP12vprevk_u:4549": "prajāpaterjagaddhātus teṣām api namāmyaham // RKV_48.21 //",
  "GP12vprevk_u:4550": "samastabhūtadevasya vāsudevasya dhīmataḥ /",
  "GP12vprevk_u:4551": "praṇāmaṃ ye prakurvanti teṣāmapi namāmyaham // RKV_48.22 //",
  "GP12vprevk_u:4552": "tasya yajñavarāhasya viṣṇoramitatejasaḥ /",
  "GP12vprevk_u:4553": "praṇāmaṃ ye prakurvanti teṣāmapi namāmyaham // RKV_48.23 //",
  "GP12vprevk_u:4554": "guṇānāṃ hi nidhānāya namaste 'stu punaḥpunaḥ /",
  "GP12vprevk_u:4555": "kāruṇyāmbunidhe deva sarvabhaktipriyāya ca // RKV_48.24 //",
  "GP12vprevk_u:4556": "śrībhagavān uvāca:",
  "GP12vprevk_u:4557": "tuṣṭaste dānavendrāhaṃ varaṃ vṛṇu yathepsitam /",
  "GP12vprevk_u:4558": "dadāmi te varaṃ nūnamapi trailokyadurlabham // RKV_48.25 //",
  "GP12vprevk_u:4559": "andhaka uvāca:",
  "GP12vprevk_u:4560": "yadi tuṣṭo 'si me deva varaṃ dāsyasi cepsitam /",
  "GP12vprevk_u:4561": "tadā dadasva me deva yuddhaṃ paramaśobhanam /",
  "GP12vprevk_u:4562": "avaddhastapūto yenāhaṃ lokāngantāsmi śobhanān // RKV_48.26 //",
  "GP12vprevk_u:4563": "śrībhagavānuvāca:",
  "GP12vprevk_u:4564": "kathaṃ dadāmi te yuddhaṃ toṣito 'haṃ tvayā punaḥ /",
  "GP12vprevk_u:4565": "na tvāṃ tu prabhavetkopaḥ kathaṃ yudhyāmi te 'ndhaka // RKV_48.27 //",
  "GP12vprevk_u:4566": "yadi te vartate buddhiryuddhaṃ prati na saṃśayaḥ /",
  "GP12vprevk_u:4567": "tato gacchasva yuddhāya devaṃ prati maheśvaram // RKV_48.28 //",
  "GP12vprevk_u:4568": "andhaka uvāca:",
  "GP12vprevk_u:4569": "na tatra sidhyate kāryaṃ devaṃ prati maheśvaram // RKV_48.29 //",
  "GP12vprevk_u:4570": "śrībhagavān uvāca:",
  "GP12vprevk_u:4571": "putra tvaṃ śikharaṃ gatvā dhūnayasva balena ca // RKV_48.30 //",
  "GP12vprevk_u:4572": "vidhūte tatra deveśaḥ kopaṃ kartā sudāruṇam /",
  "GP12vprevk_u:4573": "kopitaḥ śaṅkaro raudraṃ yuddhaṃ dāsyati dānava // RKV_48.31 //",
  "GP12vprevk_u:4574": "viṣṇuvākyādasau pāpo gato yatra maheśvaraḥ /",
  "GP12vprevk_u:4575": "kailāsaśikharaṃ prāpya dhunoti sma muhurmuhuḥ // RKV_48.32 //",
  "GP12vprevk_u:4576": "dhūnite tatra śikhare kampitaṃ bhuvanatrayam /",
  "GP12vprevk_u:4577": "nipetuḥ śikharāgrāṇi kampamānānyanekaśaḥ // RKV_48.33 //",
  "GP12vprevk_u:4578": "catvāraḥ sāgarāḥ kṣipramekībhūtā mahīpate /",
  "GP12vprevk_u:4579": "nipeturulkāpātāśca pādapā apyanekaśaḥ // RKV_48.34 //",
  "GP12vprevk_u:4580": "umayā sahito devo vismayaṃ paramaṃ gataḥ /",
  "GP12vprevk_u:4581": "gāḍhamāliṅgya girijā devaṃ vacanam abravīt // RKV_48.35 //",
  "GP12vprevk_u:4582": "kimarthaṃ kampate śailaḥ kimarthaṃ kampate dharā /",
  "GP12vprevk_u:4583": "kimarthaṃ kampate nāgo martyaḥ pātālameva ca /",
  "GP12vprevk_u:4584": "kiṃ vā yugakṣayo deva tanmamākhyātum arhasi // RKV_48.36 //",
  "GP12vprevk_u:4585": "īśvara uvāca:",
  "GP12vprevk_u:4586": "kasyaiṣā durmatirjātā kṣiptaḥ sarpamukhe karaḥ /",
  "GP12vprevk_u:4587": "lalāṭe ca kṛtaṃ varma sa yāsyati yamālayam // RKV_48.37 //",
  "GP12vprevk_u:4588": "kailāsamāśrito yena supto 'haṃ yena bodhitaḥ /",
  "GP12vprevk_u:4589": "taṃ vadhiṣye na sandehaḥ sammukho vā bhaved yadi // RKV_48.38 //",
  "GP12vprevk_u:4590": "cintayāmāsa deveśo hyandhako 'yaṃ na saṃśayaḥ /",
  "GP12vprevk_u:4591": "upāyaṃ cintayāmāsa yenāsau vadhyate kṣaṇāt // RKV_48.39 //",
  "GP12vprevk_u:4592": "āgatāśca surāḥ sarve brahmādyā vasubhiḥ saha /",
  "GP12vprevk_u:4593": "rathaṃ devamayaṃ kṛtvā sarvalakṣaṇasaṃyutam // RKV_48.40 //",
  "GP12vprevk_u:4594": "keciddevāḥ sthitāścakre kecit tuṇḍāgrapārśvayoḥ /",
  "GP12vprevk_u:4595": "kecin nābhyāṃ sthitā devāḥ keciddhuryeṣu saṃsthitāḥ // RKV_48.41 //",
  "GP12vprevk_u:4596": "dhurīṣu niścalāḥ kecitkecidyūpeṣu saṃsthitāḥ /",
  "GP12vprevk_u:4597": "kecitsyandanasaṃstambhāḥ kecitsyandanaveṣṭakāḥ // RKV_48.42 //",
  "GP12vprevk_u:4598": "āmalasārake 'nye 'pi anye 'pi kalaśe sthitāḥ /",
  "GP12vprevk_u:4599": "riporbhayaṃkaraṃ divyaṃ dhvajamālādiśobhitam // RKV_48.43 //",
  "GP12vprevk_u:4600": "rathaṃ devamayaṃ kṛtvā tamārūḍho jagadguruḥ /",
  "GP12vprevk_u:4601": "niryayau dānavo yatra kopāviṣṭo maheśvaraḥ // RKV_48.44 //",
  "GP12vprevk_u:4602": "tiṣṭha tiṣṭhetyuvācātha kva prayāsyasi durmate /",
  "GP12vprevk_u:4603": "śarāsanaṃ kare gṛhya śarāṃścikṣepa dānave // RKV_48.45 //",
  "GP12vprevk_u:4604": "dānave 'dhiṣṭhite yuddhe śaraiścicheda sāyakān /",
  "GP12vprevk_u:4605": "śarāsaneṇa tatraiva andhakaśchāditas tadā // RKV_48.46 //",
  "GP12vprevk_u:4606": "na tatra dṛśyate sūryo nākāśaṃ na ca candramāḥ /",
  "GP12vprevk_u:4607": "āgneyamastraṃ vyasṛjaddānavo 'pi śivaṃ prati // RKV_48.47 //",
  "GP12vprevk_u:4608": "dahyamānāḥ śarāṅgāraistatrasuḥ sarvadevatāḥ /",
  "GP12vprevk_u:4609": "rakṣa rakṣa mahādeva dahyamānāṃstu dānavāt // RKV_48.48 //",
  "GP12vprevk_u:4610": "tato devādhidevo 'sau vāruṇāstramayo 'jayat /",
  "GP12vprevk_u:4611": "vāruṇāstreṇa nimiṣādāgneyaṃ nāśitaṃ tadā // RKV_48.49 //",
  "GP12vprevk_u:4612": "dānavena tadā muktaṃ vāyavyāstraṃ raṇājire /",
  "GP12vprevk_u:4613": "vāruṇaṃ ca gataṃ tāta vāyavyāstravināśitam // RKV_48.50 //",
  "GP12vprevk_u:4614": "devo vyasarjayatsārpaṃ krodhāviṣṭena cetasā /",
  "GP12vprevk_u:4615": "mārutaṃ nāśitaṃ bāṇaiḥ sarpais tatra na saṃśayaḥ // RKV_48.51 //",
  "GP12vprevk_u:4616": "dānavena tato muktaṃ garuḍāstraṃ ca līlayā /",
  "GP12vprevk_u:4617": "gāruḍāstraṃ ca tad dṛṣṭvā sārpaṃ naiva vyadṛśyata // RKV_48.52 //",
  "GP12vprevk_u:4618": "tato devādhidevena nārasiṃhaṃ visarjitam /",
  "GP12vprevk_u:4619": "nārasiṃhāstrabāṇena gāruḍāstraṃ praśāmitam // RKV_48.53 //",
  "GP12vprevk_u:4620": "astramastreṇa śamyeta na bādhyeta parasparam /",
  "GP12vprevk_u:4621": "mahad yuddham abhūt tātasurāsurabhayaṃkaram // RKV_48.54 //",
  "GP12vprevk_u:4622": "cakranālīkanārācaistomaraiḥ khaḍgamudgaraiḥ /",
  "GP12vprevk_u:4623": "vatsadantaistathā bhallaiḥ karṇikāraiśca śobhanaiḥ // RKV_48.55 //",
  "GP12vprevk_u:4624": "evaṃ na śakyate hantuṃ dānavo vividhāyudhaiḥ /",
  "GP12vprevk_u:4625": "tadā jvālākarālāśca khaḍganārācatomarāḥ // RKV_48.56 //",
  "GP12vprevk_u:4626": "vṛṣāṅkena vimuktāstu samare dānavaṃ prati /",
  "GP12vprevk_u:4627": "na saṃspṛśanti śastrāṇi gātraṃ gauḍavadhūriva // RKV_48.57 //",
  "GP12vprevk_u:4628": "āyudhāni tatastyaktvā bāhuyuddham upasthitau /",
  "GP12vprevk_u:4629": "karaṃ kareṇa saṃgṛhya praharantau svamuṣṭibhiḥ /",
  "GP12vprevk_u:4630": "raṇaprayogairyudhyantau yuyudhāte śivāndhakau // RKV_48.58 //",
  "GP12vprevk_u:4631": "śrīmārkaṇḍeya uvāca:",
  "GP12vprevk_u:4632": "andhakaṃ prati deveśaścintayāmāsa nigraham /",
  "GP12vprevk_u:4633": "haniṣyāmi na sandeho duṣṭātmānaṃ na saṃśayaḥ // RKV_48.59 //",
  "GP12vprevk_u:4634": "sa śivena yadā kṣiptaḥ patitaḥ pṛthivītale /",
  "GP12vprevk_u:4635": "ūrdhvabāhuradhovaktro dānavo nṛpasattama // RKV_48.60 //",
  "GP12vprevk_u:4636": "krodhāviṣṭena deveśaḥ saṅgrāme devaśatruṇā /",
  "GP12vprevk_u:4637": "kakṣayoḥ kuhare kṣiptvā bandhenākramya pīḍitaḥ // RKV_48.61 //",
  "GP12vprevk_u:4638": "nispandaścābhavad devo mūrcchāyukto maheśvaraḥ /",
  "GP12vprevk_u:4639": "mūrcchāpannaṃ tu taṃ jñātvā cintayāmāsa dānavaḥ // RKV_48.62 //",
  "GP12vprevk_u:4640": "hāhā kaṣṭaṃ kṛtaṃ me 'dya duṣkṛtaṃ pāpakarmaṇā /",
  "GP12vprevk_u:4641": "kiṃ karomi kathaṃ karma kasminsthāne tu mocaye // RKV_48.63 //",
  "GP12vprevk_u:4642": "gṛhītvā devamutsaṅge gataḥ kailāsaparvatam /",
  "GP12vprevk_u:4643": "śayyāyāṃ śaṅkaraṃ nyasya niryayau daityarāṭ tataḥ // RKV_48.64 //",
  "GP12vprevk_u:4644": "śayyāyāṃ patito devaḥ prapede vedanāṃ tataḥ /",
  "GP12vprevk_u:4645": "tāvaddadarśa cātmānaṃ svakīyabhavanasthitam // RKV_48.65 //",
  "GP12vprevk_u:4646": "parābhavaḥ kṛto madyaṃ kathaṃ tena durātmanā /",
  "GP12vprevk_u:4647": "krodhavegasamāviṣṭo niryayau dānavaṃ prati // RKV_48.66 //",
  "GP12vprevk_u:4648": "āyasīṃ laguḍīṃ gṛhya prabhur bhārasahasrajām /",
  "GP12vprevk_u:4649": "dānavaṃ ca tato dṛṣṭvā prākṣipattasya mūrdhani // RKV_48.67 //",
  "GP12vprevk_u:4650": "khaḍgena tāḍayāmāsa dānavaḥ prahasanraṇe /",
  "GP12vprevk_u:4651": "devenāthasmṛtaṃ cāstraṃ kauccherākhyaṃ mahāhave // RKV_48.68 //",
  "GP12vprevk_u:4652": "dīpyamānaṃ samutsṛjya hṛdaye tāḍitaḥ kṣaṇāt /",
  "GP12vprevk_u:4653": "tataḥ sa tāḍitastena rudhirodgāramudvaman // RKV_48.69 //",
  "GP12vprevk_u:4654": "patito 'dhomukho bhūtvā tataḥ śūlena bheditaḥ /",
  "GP12vprevk_u:4655": "punaśca devadevena śūlena dvidalīkṛtaḥ // RKV_48.70 //",
  "GP12vprevk_u:4656": "śūlāgre 'sau sthitaḥ pāpo bhrāntavāṃś cakravat tadā /",
  "GP12vprevk_u:4657": "ye ye bhūmyāṃ patanti sma tatkāyād raktabindavaḥ // RKV_48.71 //",
  "GP12vprevk_u:4658": "te te sarve samuttasthur dānavāḥ śāstrapāṇayaḥ /",
  "GP12vprevk_u:4659": "vyākulastu tato devo dānavena tarasvinā // RKV_48.72 //",
  "GP12vprevk_u:4660": "devenātha smṛtā durgā cāmuṇḍā bhīṣaṇānanā /",
  "GP12vprevk_u:4661": "āyātā bhīṣaṇākārā nānāyudhavirājitā // RKV_48.73 //",
  "GP12vprevk_u:4662": "mahādaṃṣṭrā mahākāyā piṅgākṣī lambakarṇikā /",
  "GP12vprevk_u:4663": "ādeśo dīyatāṃ deva ko yāsyati yamālayam // RKV_48.74 //",
  "GP12vprevk_u:4664": "īśvara uvāca:",
  "GP12vprevk_u:4665": "pibāsya rudhiraṃ bhadre yatheṣṭaṃ dānavasya ca /",
  "GP12vprevk_u:4666": "nipatadrudhiraṃ bhūmau durge gṛhṇīṣva māciram // RKV_48.75 //",
  "GP12vprevk_u:4667": "nihanmi dānavaṃ yāvatsāhāyyaṃ kuru sundari /",
  "GP12vprevk_u:4668": "evamuktā tu sā durgā papau ca rudhiraṃ tataḥ // RKV_48.76 //",
  "GP12vprevk_u:4669": "nihatā dānavāḥ sarve deveśena sahasraśaḥ /",
  "GP12vprevk_u:4670": "andhako 'pi ca tān dṛṣṭvā dānavānavaniṃ gatān /",
  "GP12vprevk_u:4671": "tato vāgbhiḥ pratuṣṭāva devadevaṃ maheśvaram // RKV_48.77 //",
  "GP12vprevk_u:4672": "andhaka uvāca:",
  "GP12vprevk_u:4673": "jayasva devadeveśa umārdhārdhāśarīradhṛk /",
  "GP12vprevk_u:4674": "namaste devadeveśa sarvāya triguṇātmane // RKV_48.78 //",
  "GP12vprevk_u:4675": "vṛṣabhāsanamārūḍha śaśāṅkakṛtaśekhara /",
  "GP12vprevk_u:4676": "jaya khaṭvāṅgahastāya gaṅgādhara namo 'stu te // RKV_48.79 //",
  "GP12vprevk_u:4677": "namo ḍamaruhastāya namaḥ kapālamāline /",
  "GP12vprevk_u:4678": "smaradehavināśāya maheśāya namo 'stu te // RKV_48.80 //",
  "GP12vprevk_u:4679": "pūṣṇo dantanipātāya gaṇanāthāya te namaḥ /",
  "GP12vprevk_u:4680": "jaya svarūpadehāya arūpabahurūpiṇe // RKV_48.81 //",
  "GP12vprevk_u:4681": "uttamāṅgavināśāya viriñcerapi śaṅkara /",
  "GP12vprevk_u:4682": "śmaśānavāsine nityaṃ nityaṃ bhairavarūpiṇe // RKV_48.82 //",
  "GP12vprevk_u:4683": "tvaṃ sarvago 'si tvaṃ kartā tvaṃ hartā nānya eva ca /",
  "GP12vprevk_u:4684": "tvaṃ bhūmistvaṃ diśaścaiva tvaṃ gururbhārgavastathā // RKV_48.83 //",
  "GP12vprevk_u:4685": "sauristvaṃ devadeveśa bhūmiputras tathaiva ca /",
  "GP12vprevk_u:4686": "ṛkṣagrahādikaṃ sarvaṃ yaddṛśyaṃ tattvameva ca // RKV_48.84 //",
  "GP12vprevk_u:4687": "evaṃ stutiṃ tadā kṛtvā devaṃ prati sa dānavaḥ /",
  "GP12vprevk_u:4688": "saṃhatābhyāṃ tu pāṇibhyāṃ praṇanāma maheśvaram // RKV_48.85 //",
  "GP12vprevk_u:4689": "īśvara uvāca:",
  "GP12vprevk_u:4690": "sādhu sādhu mahāsattva varaṃ yācasva dānava /",
  "GP12vprevk_u:4691": "dātāhaṃ yācakastvaṃ hi dadāmīha yathepsitam // RKV_48.86 //",
  "GP12vprevk_u:4692": "andhaka uvāca:",
  "GP12vprevk_u:4693": "yadi tuṣṭo'si deveśa yadi deyo varo mama /",
  "GP12vprevk_u:4694": "tadātmasadṛśo 'haṃ te kartavyo nāparo varaḥ // RKV_48.87 //",
  "GP12vprevk_u:4695": "bhasmī jaṭī trinetrī ca triśūlī ca caturbhujaḥ /",
  "GP12vprevk_u:4696": "vyāghracarmottarīyaśca nāgayajñopavītakaḥ // RKV_48.88 //",
  "GP12vprevk_u:4697": "etadicchāmyahaṃ sarvaṃ yadi tuṣṭo maheśvara // RKV_48.89 //",
  "GP12vprevk_u:4698": "īśvara uvāca:",
  "GP12vprevk_u:4699": "dadāmi te varaṃ hyadya yastvayā yācito 'nagha /",
  "GP12vprevk_u:4700": "gaṇeṣu me sthitaḥ putra bhṛṅgīśastvaṃ bhaviṣyasi // RKV_48.90 //",
  "GP12vprevk_u:4701": "||",
  "GP12vprevk_u:4702": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe 'ndhakavadhatadvarapradānavarṇanaṃ nāmāṣṭacatvāriṃśo 'dhyāyaḥ ||",
  "GP12vprevk_u:4703": "RKV adhyāya 49",
  "GP12vprevk_u:4704": "mārkaṇḍeya uvāca:",
  "GP12vprevk_u:4705": "andhakaṃ tu nihatyātha devadevo maheśvaraḥ /",
  "GP12vprevk_u:4706": "umayā sahito rudraḥ kailāsamagamannagam // RKV_49.1 //",
  "GP12vprevk_u:4707": "āgatāśca tato devā brahmādyāśca savāsavāḥ /",
  "GP12vprevk_u:4708": "hṛṣṭāstuṣṭāśca te sarve praṇemuḥ pārvatīpatim // RKV_49.2 //",
  "GP12vprevk_u:4709": "īśvara uvāca:",
  "GP12vprevk_u:4710": "upāviśantu te sarve ye kecana samāgatāḥ /",
  "GP12vprevk_u:4711": "nihato dānavo hyeṣa gīrvāṇārthe pitāmaha // RKV_49.3 //",
  "GP12vprevk_u:4712": "raktena tasya me śūlaṃ nirmalaṃ naiva jāyate /",
  "GP12vprevk_u:4713": "śubhavratatapojapyarato brahmanmayā hataḥ // RKV_49.4 //",
  "GP12vprevk_u:4714": "kartumicchāmyahaṃ samyak tīrthayānaṃ caturmukha /",
  "GP12vprevk_u:4715": "āgacchantu mayā sārddhaṃ ye yūyamiha saṃgatāḥ // RKV_49.5 //",
  "GP12vprevk_u:4716": "ityuktvā devadeveśaḥ prabhāsaṃ pratiniryayau /",
  "GP12vprevk_u:4717": "prabhāsādyāni tīrthāni gaṅgāsāgaramadhyataḥ // RKV_49.6 //",
  "GP12vprevk_u:4718": "avagāhyāpi sarvāṇi nairmalyaṃ nābhavannṛpa /",
  "GP12vprevk_u:4719": "narmadāyāṃ tato gatvā devo devaiḥ samanvitaḥ // RKV_49.7 //",
  "GP12vprevk_u:4720": "uttaraṃ dakṣiṇaṃ kūlam avāgāhat priyavrataḥ /",
  "GP12vprevk_u:4721": "gatastu dakṣiṇe kūle parvate bhṛgusaṃjñitam // RKV_49.8 //",
  "GP12vprevk_u:4722": "tatra sthitvā mahādevo devaiḥ saha mahīpate /",
  "GP12vprevk_u:4723": "bhrāntvā bhrāntvā ciraṃ śrānto nirviṇṇo niṣasāda ha // RKV_49.9 //",
  "GP12vprevk_u:4724": "manohāri yataḥ sthānaṃ sarveṣāṃ vai divaukasām /",
  "GP12vprevk_u:4725": "tīrthaṃ viśiṣṭaṃ tanmatvā sthito devo maheśvaraḥ // RKV_49.10 //",
  "GP12vprevk_u:4726": "giriṃ vivyādha śūlena bhinnaṃ tena rasātalam /",
  "GP12vprevk_u:4727": "nirmalaṃ cābhavacchūlaṃ na lepo dṛśyate kvacit // RKV_49.11 //",
  "GP12vprevk_u:4728": "devair āhvānitā tatra mahāpuṇyā ca bhāratī /",
  "GP12vprevk_u:4729": "parvatān niḥsṛtā tatra mahāpuṇyā sarasvatī // RKV_49.12 //",
  "GP12vprevk_u:4730": "dvitīyaḥ saṅgamas tatra yathā veṇyāṃ sitāsitaḥ /",
  "GP12vprevk_u:4731": "tatra brahmā svayaṃ devo brahmeśaṃ liṅgam uttamam // RKV_49.13 //",
  "GP12vprevk_u:4732": "saṃsthāpayāmāsa puṇyaṃ sarvaduḥkhaghnamuttamam /",
  "GP12vprevk_u:4733": "tasya yāmye diśo bhāge svayaṃ devo janārdanaḥ // RKV_49.14 //",
  "GP12vprevk_u:4734": "tiṣṭhate ca sadā tatra viṣṇupādāgrasaṃsthitā /",
  "GP12vprevk_u:4735": "ambhaso na bhaven mārgaḥ kuṇḍamadhyasthitasya ca // RKV_49.15 //",
  "GP12vprevk_u:4736": "śūlāgreṇa kṛtā rekhā tatas toyaṃ vahen nṛpa /",
  "GP12vprevk_u:4737": "tat toyaṃ ca gataṃ tatra yatra revā mahānadī // RKV_49.16 //",
  "GP12vprevk_u:4738": "jalaliṅgaṃ mahāpuṇyaṃ cakatīrthaṃ nṛpottama /",
  "GP12vprevk_u:4739": "śūlabhede ca deveśaḥ snānaṃ kuryād yathāvidhi // RKV_49.17 //",
  "GP12vprevk_u:4740": "ātmānaṃ manyate śuddhaṃ na kiṃcit kalmaṣaṃ kṛtam /",
  "GP12vprevk_u:4741": "tasyaivottarakāṣṭhāyāṃ devadevo jagadguruḥ // RKV_49.18 //",
  "GP12vprevk_u:4742": "ātmanā devadeveśaḥ śūlapāṇiḥ pratiṣṭhitaḥ /",
  "GP12vprevk_u:4743": "sarvatīrtheṣu tattīrthaṃ sarvadevamayaṃ param // RKV_49.19 //",
  "GP12vprevk_u:4744": "sarvapāpaharaṃ puṇyaṃ sarvaduḥkhaghnam uttamam /",
  "GP12vprevk_u:4745": "tatra tīrthe pratiṣṭhāpya devadevaṃ jagadguruḥ // RKV_49.20 //",
  "GP12vprevk_u:4746": "rakṣāpālāṃs tato muktvā śataṃ sāṣṭavināyakān /",
  "GP12vprevk_u:4747": "kṣetrapālāḥ śataṃ sāṣṭaṃ tadrakṣanti prayatnataḥ // RKV_49.21 //",
  "GP12vprevk_u:4748": "vighnāstasyopajāyante yastatra sthātum icchati /",
  "GP12vprevk_u:4749": "kecit kuṭumbāttatāsu vyāgrāḥ kecit kṛṣīṣu ca // RKV_49.22 //",
  "GP12vprevk_u:4750": "kecitsabhāṃ prakurvanti keciddravyārjane ratāḥ /",
  "GP12vprevk_u:4751": "parokṣavādaṃ kurvanti ke 'pi hiṃsāratāḥ sadā // RKV_49.23 //",
  "GP12vprevk_u:4752": "paradāraratāḥ kecitkecidvṛttivihiṃsakāḥ /",
  "GP12vprevk_u:4753": "anye kecidvadantyevaṃ kathaṃ tīrtheṣu gamyate // RKV_49.24 //",
  "GP12vprevk_u:4754": "kṣudhayā pīḍyate bhāryā putrabhṛtyādayas tadā /",
  "GP12vprevk_u:4755": "mohajāleṣu yojyante evaṃ devagaṇair narāḥ // RKV_49.25 //",
  "GP12vprevk_u:4756": "pāpācārāśca ye martyāḥ snānaṃ teṣāṃ na jāyate /",
  "GP12vprevk_u:4757": "saṃrakṣanti ca tattīrthaṃ devabhṛtyagaṇāḥ sadā // RKV_49.26 //",
  "GP12vprevk_u:4758": "dhanyāḥ puṇyāśca ye martyās teṣāṃ snānaṃ prajāyate /",
  "GP12vprevk_u:4759": "sarasvatyā bhogavatyā devanadyā viśeṣataḥ // RKV_49.27 //",
  "GP12vprevk_u:4760": "ayaṃ tu saṅgamaḥ puṇyo yathā veṇyāṃ sitāsitaḥ /",
  "GP12vprevk_u:4761": "dṛṣṭvā tīrthaṃ tu te sarve gīrvāṇā hṛṣṭacetasaḥ // RKV_49.28 //",
  "GP12vprevk_u:4762": "devasya sannidhau bhūtvā varṇayāmāsuruttamam /",
  "GP12vprevk_u:4763": "idaṃ tīrthaṃ tu deveśa gayātīrthena te samam // RKV_49.29 //",
  "GP12vprevk_u:4764": "guhyādguhyatamaṃ tīrthaṃ na bhūtaṃ na bhaviṣyati /",
  "GP12vprevk_u:4765": "śūlapāṇiḥ samabhyarcya indrādyairapsarogaṇaiḥ // RKV_49.30 //",
  "GP12vprevk_u:4766": "yakṣakinnaragandharvair dikpālair lokapairapi /",
  "GP12vprevk_u:4767": "nṛtyagītais tathā stotraiḥ sarvaiścāpi surāsuraiḥ // RKV_49.31 //",
  "GP12vprevk_u:4768": "pūjyamāno gaṇaiḥ sarvaiḥ siddhair nāgair maheśvaraḥ /",
  "GP12vprevk_u:4769": "devena bheditaṃ tatra śūlāgreṇa narādhipa // RKV_49.32 //",
  "GP12vprevk_u:4770": "tridhā yatrekṣyate 'dyāpi hyāvartaḥ surapūritaḥ /",
  "GP12vprevk_u:4771": "kuṇḍatrayaṃ naravyāghra mahatkalakalānvitam // RKV_49.33 //",
  "GP12vprevk_u:4772": "sarvapāpakṣayakaraṃ sarvaduḥkhaghnam uttamam /",
  "GP12vprevk_u:4773": "tatra tīrthe tu yaḥ snāti upavāsaparāyaṇaḥ // RKV_49.34 //",
  "GP12vprevk_u:4774": "dīkṣāmantravihīno 'pi mucyate cābdikādaghāt /",
  "GP12vprevk_u:4775": "ye punarvidhivatsnānti mantraiḥ pañcabhireva ca // RKV_49.35 //",
  "GP12vprevk_u:4776": "vedoktaiḥ pañcabhirmantraiḥ sahiraṇyaghaṭaiḥ śubhaiḥ /",
  "GP12vprevk_u:4777": "akṣarair daśabhiścaiva ṣaḍbhirvā tribhireva vā // RKV_49.36 //",
  "GP12vprevk_u:4778": "pṛthagbhūtairdvijātīnāṃ tīrthe kāryaṃ narādhipa /",
  "GP12vprevk_u:4779": "brahmakṣatraviśāṃ vāpi strīśūdrāṇāṃ tathaiva ca // RKV_49.37 //",
  "GP12vprevk_u:4780": "puruṣāṇāṃ trayīṃ dhyātvā snānaṃ kuryād yathāvidhi /",
  "GP12vprevk_u:4781": "daśākṣareṇa mantreṇa ye pibanti jalaṃ narāḥ // RKV_49.38 //",
  "GP12vprevk_u:4782": "te gacchanti paraṃ lokaṃ yatra devo maheśvaraḥ /",
  "GP12vprevk_u:4783": "kedāre ca yathā pītaṃ rudrakuṇḍe tathaiva ca // RKV_49.39 //",
  "GP12vprevk_u:4784": "pañcarephasamāyuktaṃ kṣakāraṃ surapūjitam /",
  "GP12vprevk_u:4785": "oṅkāreṇa samāyuktam etad vedyaṃ prakīrtitam // RKV_49.40 //",
  "GP12vprevk_u:4786": "yastatra kurute snānaṃ vidhiyukto jitendriyaḥ /",
  "GP12vprevk_u:4787": "tilamiśreṇa toyena tarpayet pitṛdevatāḥ // RKV_49.41 //",
  "GP12vprevk_u:4788": "kulānāṃ tārayed viṃśaṃ daśapūrvāndaśāparān /",
  "GP12vprevk_u:4789": "gayādipañcasthāneṣu yaḥ śrāddhaṃ kurute naraḥ // RKV_49.42 //",
  "GP12vprevk_u:4790": "sa tatra phalamāpnoti śūlabhede na saṃśayaḥ /",
  "GP12vprevk_u:4791": "yastatra vidhinā yukto dadyāddānāni bhaktitaḥ // RKV_49.43 //",
  "GP12vprevk_u:4792": "tudakṣayaṃ phalaṃ tatra sukṛtaṃ duṣkṛtaṃ tathā /",
  "GP12vprevk_u:4793": "gayāśiro yathā puṇyaṃ pitṛkāryeṣu sarvadā // RKV_49.44 //",
  "GP12vprevk_u:4794": "śūlabhedaṃ tathā puṇyaṃ snānadānāditarpaṇaiḥ /",
  "GP12vprevk_u:4795": "bhaktyā dadāti yastatra kāñcanaṃ gāṃ mahīṃ tilān // RKV_49.45 //",
  "GP12vprevk_u:4796": "āsanopānahau śayyāṃ varāśvān kṣatriyas tathā /",
  "GP12vprevk_u:4797": "vastrayugmaṃ ca dhānyaṃ ca gṛhaṃ pūrṇaṃ prayatnataḥ // RKV_49.46 //",
  "GP12vprevk_u:4798": "sayoktraṃ lāṅgalaṃ dadyāt kṛṣṭāṃ caiva vasuṃdharām /",
  "GP12vprevk_u:4799": "dānānyetāni yo dadyād brāhmaṇe vedapārage // RKV_49.47 //",
  "GP12vprevk_u:4800": "śrotriye kulasampanne śuciṣmati jitendriye /",
  "GP12vprevk_u:4801": "śrutādhyayanasampanne dambhahīne kriyānvite /",
  "GP12vprevk_u:4802": "trayodaśāhaḥsvekaikaṃ trayodaśaguṇaṃ bhavet // RKV_49.48 //",
  "GP12vprevk_u:4803": "||",
  "GP12vprevk_u:4804": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūlabhedotpattimāhātmyavarṇanaṃ nāmaikonapañcāśattamo 'dhyāyaḥ ||",
  "GP12vprevk_u:4805": "RKV adhyāya 50",
  "GP12vprevk_u:4806": "uttānapāda uvāca:",
  "GP12vprevk_u:4807": "dvijāśca kīdṛśāḥ pūjyā apūjyāḥ kīdṛśāḥ smṛtāḥ /",
  "GP12vprevk_u:4808": "śrāddhe vaivāhike kārye dāne caiva viśeṣataḥ // RKV_50.1 //",
  "GP12vprevk_u:4809": "yadi śraddhā bhaved daivayogācchrāddhādike vidhau /",
  "GP12vprevk_u:4810": "etadākhyāhi me deva kasya dānaṃ na dīyate // RKV_50.2 //",
  "GP12vprevk_u:4811": "īśvara uvāca:",
  "GP12vprevk_u:4812": "yathā kāṣṭhamayo hastī yathā carmamayo mṛgaḥ /",
  "GP12vprevk_u:4813": "brāhmaṇaścānadhīyānastrayaste nāmadhārakāḥ // RKV_50.3 //",
  "GP12vprevk_u:4814": "yathā ṣaṇḍho 'phalaḥ strīṣu yathā gaur gavi cāphalā /",
  "GP12vprevk_u:4815": "yathā cājñe 'phalaṃ dānaṃ tathā vipro 'nṛco 'phalaḥ // RKV_50.4 //",
  "GP12vprevk_u:4816": "yathā 'nṛṇe bījamuptvā vaptā na labhate phalam /",
  "GP12vprevk_u:4817": "tathānṛce havirdattvā na dātā labhate phalam // RKV_50.5 //",
  "GP12vprevk_u:4818": "rogī hīnātiriktāṅgaḥ kāṇaḥ paunarbhavastathā /",
  "GP12vprevk_u:4819": "avakīrṇī śyāvadantaḥ sarvāśī vṛṣalīpatiḥ // RKV_50.6 //",
  "GP12vprevk_u:4820": "mitradhruk piśunaḥ somavikrayī paranindakaḥ /",
  "GP12vprevk_u:4821": "pitṛmātṛgurutyāgī nityaṃ brāhmaṇanindakaḥ // RKV_50.7 //",
  "GP12vprevk_u:4822": "śūdrānnaṃ mantrasaṃyuktaṃ yo vipro bhakṣayennṛpa /",
  "GP12vprevk_u:4823": "so 'spṛśyaḥ karmacāṇḍālaḥ spṛṣṭvā snānaṃ samācaret // RKV_50.8 //",
  "GP12vprevk_u:4824": "kunakhī vṛṣalī steyī vārddhuṣyaḥ kuṇḍagolakau /",
  "GP12vprevk_u:4825": "mahādānarato yaśca yaścātmahanane rataḥ // RKV_50.9 //",
  "GP12vprevk_u:4826": "bhṛtakādhyāpakaḥ klībaḥ kanyādūṣyabhiśastakaḥ /",
  "GP12vprevk_u:4827": "ete viprāḥ sadā tyājyāḥ paribhāvya prayatnataḥ // RKV_50.10 //",
  "GP12vprevk_u:4828": "pratigrahaṃ gṛhītvā tu vāṇijyaṃ yastu kārayet /",
  "GP12vprevk_u:4829": "tasya dānaṃ na dātavyaṃ vṛthā bhavati tasya tat // RKV_50.11 //",
  "GP12vprevk_u:4830": "śrutādhyayanasampannā ye dvijā vṛttatatparāḥ /",
  "GP12vprevk_u:4831": "teṣāṃ yaddīyate dānaṃ sarvamakṣayatāṃ vrajet // RKV_50.12 //",
  "GP12vprevk_u:4832": "daridrānbhara bhūpāla mā samṛddhān kadācana /",
  "GP12vprevk_u:4833": "vyādhitasyauṣadhaṃ pathyaṃ nīrujasya kimauṣadhaiḥ // RKV_50.13 //",
  "GP12vprevk_u:4834": "uttānapāda uvāca:",
  "GP12vprevk_u:4835": "kīdṛśo 'tha vidhistatra tīrthaśrāddhasya kā kriyā /",
  "GP12vprevk_u:4836": "dānaṃ ca dīyate yadvat tanmamākhyāhi śaṅkara // RKV_50.14 //",
  "GP12vprevk_u:4837": "īśvara uvāca:",
  "GP12vprevk_u:4838": "śrāddhaṃ kṛtvā gṛhe bhaktyā śuciścāpi jitendriyaḥ /",
  "GP12vprevk_u:4839": "guruṃ pradakṣiṇīkṛtya bhojya sīmāntake tataḥ // RKV_50.15 //",
  "GP12vprevk_u:4840": "vāgyataḥ pravrajet tāvad yāvat sīmāṃ na laṅghayet /",
  "GP12vprevk_u:4841": "śūlabhedaṃ tato gatvā snānaṃ kuryād yathāvidhi // RKV_50.16 //",
  "GP12vprevk_u:4842": "pañcasthāneṣu ca śrāddhaṃ havyakavyādibhiḥ kramāt /",
  "GP12vprevk_u:4843": "piṇḍadānaṃ ca yaḥ kuryāt pāyasair madhusarpiṣā // RKV_50.17 //",
  "GP12vprevk_u:4844": "pitarastasya tṛpyanti dvādaśābdāni pañca ca /",
  "GP12vprevk_u:4845": "akṣatair badarair bilvair gudamadhusarpiṣā // RKV_50.18 //",
  "GP12vprevk_u:4846": "sāpi tatphalamāpnoti tīrthe 'sminnātra saṃśayaḥ /",
  "GP12vprevk_u:4847": "upānahau ca yo dadyādbrāhmaṇebhyaḥ prayatnataḥ // RKV_50.19 //",
  "GP12vprevk_u:4848": "so 'pi svargam avāpnoti hayārūḍho na saṃśayaḥ /",
  "GP12vprevk_u:4849": "śayyāmaśvaṃ ca yo dadyācchattrikāṃ vā viśeṣataḥ // RKV_50.20 //",
  "GP12vprevk_u:4850": "gacched vimānamārūḍhaḥ so 'psarovṛndaveṣṭitaḥ /",
  "GP12vprevk_u:4851": "uttamaṃ yo gṛhaṃ dadyāt saptadhānyasamanvitam // RKV_50.21 //",
  "GP12vprevk_u:4852": "svecchayā me vaselloke kāñcane bhavane hi saḥ /",
  "GP12vprevk_u:4853": "tiladhenuṃ ca yo dadyāt savatsāṃ vastrasaṃplutām // RKV_50.22 //",
  "GP12vprevk_u:4854": "nākapṛṣṭhe vaset tāvad yāvad ābhūtasamplavam /",
  "GP12vprevk_u:4855": "gṛhe vā yadi vāraṇye tīrthavartmani vā nṛpa // RKV_50.23 //",
  "GP12vprevk_u:4856": "toyamannaṃ ca yo dadyād yamalokaṃ sa nekṣate /",
  "GP12vprevk_u:4857": "sarvadānāni dīyante teṣāṃ phalam avāpyate // RKV_50.24 //",
  "GP12vprevk_u:4858": "udakaṃ cātra dānaṃ ca dadyād abhayam eva ca /",
  "GP12vprevk_u:4859": "annadānāt paraṃ dānaṃ na bhūtaṃ na bhaviṣyati // RKV_50.25 //",
  "GP12vprevk_u:4860": "kanyādānaṃ tu yaḥ kuryād vṛṣaṃ vā yaḥ samutsṛjet /",
  "GP12vprevk_u:4861": "tasya vāso bhavet tatra yatrāham iti nānyathā // RKV_50.26 //",
  "GP12vprevk_u:4862": "uttānapāda uvāca:",
  "GP12vprevk_u:4863": "kanyādānaṃ kathaṃ svāmin kartavyaṃ dhārmikaiḥ sadā /",
  "GP12vprevk_u:4864": "parigraho yathā poṣyaḥ kanyodvāhas tathaiva ca // RKV_50.27 //",
  "GP12vprevk_u:4865": "anyatpṛcchāmi deveśa kasya kanyā na dīyate /",
  "GP12vprevk_u:4866": "dātavyaṃ kutra taddeva kasmai dattam athākṣayam // RKV_50.28 //",
  "GP12vprevk_u:4867": "uttamaṃ madhyamaṃ vāpi kanīyaḥ syāt kathaṃ vibho /",
  "GP12vprevk_u:4868": "rājasaṃ tāmasaṃ vāpi niḥśreyasam athāpi vā // RKV_50.29 //",
  "GP12vprevk_u:4869": "īśvara uvāca:",
  "GP12vprevk_u:4870": "sarveṣāmeva dānānāṃ kanyādānaṃ viśiṣyate /",
  "GP12vprevk_u:4871": "yo dadyātparayā bhaktyābhigamya tanayāṃ nijām // RKV_50.30 //",
  "GP12vprevk_u:4872": "kulīnāya surūpāya guṇajñāya manīṣiṇe /",
  "GP12vprevk_u:4873": "sulagne sumuhūrte ca dadyāt kanyām alaṃkṛtām // RKV_50.31 //",
  "GP12vprevk_u:4874": "aśvānnā gāṃśca vāsāṃsi yo 'tra dadyātsvaśaktitaḥ /",
  "GP12vprevk_u:4875": "tasya vāso bhavet tatra padaṃ yatra nirāmayam // RKV_50.32 //",
  "GP12vprevk_u:4876": "yenātra duhitā dattā prāṇebhyo 'pi garīyasī /",
  "GP12vprevk_u:4877": "tena sarvamidaṃ dattaṃ trailokyaṃ sacarācaram // RKV_50.33 //",
  "GP12vprevk_u:4878": "yaḥ kanyārthaṃ tato labdhvā bhikṣate caiva taddhanam /",
  "GP12vprevk_u:4879": "sa bhavet karmacaṇḍālaḥ kāṣṭhakīlo bhaven mṛtaḥ // RKV_50.34 //",
  "GP12vprevk_u:4880": "gṛhe 'pi tasya yo 'śnīyājjihvālaulyāt kathaṃcana /",
  "GP12vprevk_u:4881": "cāndrāyaṇena śudhyeta taptakṛcchreṇa vā punaḥ // RKV_50.35 //",
  "GP12vprevk_u:4882": "uttānapāda uvāca:",
  "GP12vprevk_u:4883": "vittaṃ na vidyate yasya kanyaivāsti ca yadgṛhe /",
  "GP12vprevk_u:4884": "kathaṃ codvāhanaṃ tasya na yāñcāṃ kurute yadi // RKV_50.36 //",
  "GP12vprevk_u:4885": "īśvara uvāca:",
  "GP12vprevk_u:4886": "avitenaiva kartavyaṃ kanyodvahanakaṃ nṛpa /",
  "GP12vprevk_u:4887": "kanyānāma samuccārya na doṣāya kadācana // RKV_50.37 //",
  "GP12vprevk_u:4888": "abhigamyottamaṃ dānaṃ yacca dānamayācitam /",
  "GP12vprevk_u:4889": "bhaviṣyati yugasyāntastasyānto naiva vidyate // RKV_50.38 //",
  "GP12vprevk_u:4890": "abhigamyottamaṃ dānaṃ smṛtam āhūya madhyamam /",
  "GP12vprevk_u:4891": "yācyamānaṃ kanīyaḥ syād dehi dehīti cādhamam // RKV_50.39 //",
  "GP12vprevk_u:4892": "yathaivāśmāśmanābaddho nikṣipto vārimadhyataḥ /",
  "GP12vprevk_u:4893": "dvāvetau nidhanaṃ yātas tadvad annam apātrake // RKV_50.40 //",
  "GP12vprevk_u:4894": "asamarthe tato dānaṃ na pradeyaṃ kadācana /",
  "GP12vprevk_u:4895": "dātāraṃ nayate 'dhastādātmānaṃ ca viśeṣataḥ // RKV_50.41 //",
  "GP12vprevk_u:4896": "samarthastārayeddvau tu kāṣṭhaṃ śuṣkaṃ yathā jale /",
  "GP12vprevk_u:4897": "yathā nauśca tathā vidvānprāpayedaparaṃ taṭam // RKV_50.42 //",
  "GP12vprevk_u:4898": "āhitāgniśca gṛhṇāti yaḥ śūdrāṇāṃ pratigraham /",
  "GP12vprevk_u:4899": "iha janmani śūdro 'sau mṛtaḥ śvā copajāyate // RKV_50.43 //",
  "GP12vprevk_u:4900": "vṛthā kleśaśca jāyeta brāhmaṇe hyagnihotriṇi /",
  "GP12vprevk_u:4901": "asatpratigrahaṃ kurvanguptaṃ nīcasya garhitam // RKV_50.44 //",
  "GP12vprevk_u:4902": "abhojyaḥ sa bhavenmartyo dahyate kāriṣāgninā /",
  "GP12vprevk_u:4903": "kaṭakāro bhavet paścāt sapta janma na saṃśayaḥ // RKV_50.45 //",
  "GP12vprevk_u:4904": "lajjādākṣiṇyalobhācca yad dānaṃ coparodhajam /",
  "GP12vprevk_u:4905": "bhṛtyebhyaśca tu yad dānaṃ tadvṛthā niṣphalaṃ bhavet // RKV_50.46 //",
  "GP12vprevk_u:4906": "||",
  "GP12vprevk_u:4907": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūlabhedamāhātmye pātrāpātraparīkṣādānādiniyamavarṇanaṃ nāma pañcāśattamo 'dhyāyaḥ ||",
  "GP12vprevk_u:4908": "RKV adhyāya 51",
  "GP12vprevk_u:4909": "uttānapāda uvāca:",
  "GP12vprevk_u:4910": "kāle tatkriyate kasmiñchrāddhaṃ dānaṃ tatheśvara /",
  "GP12vprevk_u:4911": "yātrā tatra prakartavyā tithau yasyāṃ vadāśu tat // RKV_51.1 //",
  "GP12vprevk_u:4912": "īśvara uvāca:",
  "GP12vprevk_u:4913": "pitṛtīrthaṃ yathā puṇyaṃ sarvakāmikamuttamam /",
  "GP12vprevk_u:4914": "idaṃ tīrthaṃ tathā puṇyaṃ snānadānāditarpaṇaiḥ // RKV_51.2 //",
  "GP12vprevk_u:4915": "viśeṣeṇa tu kurvīta śrāddhaṃ sarvayugādiṣu /",
  "GP12vprevk_u:4916": "manvantarādayo vatsa śrūyantāṃ ca caturdaśa // RKV_51.3 //",
  "GP12vprevk_u:4917": "aśvayukchuklanavamī dvādaśī kārttikasya ca /",
  "GP12vprevk_u:4918": "tṛtīyā caitramāsasya tathā bhādrapadasya ca // RKV_51.4 //",
  "GP12vprevk_u:4919": "āṣāḍhasyaiva daśamī māghasyaiva tu saptamī /",
  "GP12vprevk_u:4920": "śrāvaṇasyāṣṭamī kṛṣṇā tathāṣāḍhasya pūrṇimā // RKV_51.5 //",
  "GP12vprevk_u:4921": "phālgunasya tvamāvāsyā pauṣasyaikādaśī sitā /",
  "GP12vprevk_u:4922": "kārttikī phālgunī caitrī jyaiṣṭhī pañcadaśī tathā // RKV_51.6 //",
  "GP12vprevk_u:4923": "manvantarādayaścaite anantaphaladāḥ smṛtāḥ /",
  "GP12vprevk_u:4924": "ayane cottare rājandakṣiṇe śrāddhamācaret // RKV_51.7 //",
  "GP12vprevk_u:4925": "kārttikī ca tathā māghī vaiśākhasya tṛtīyikā /",
  "GP12vprevk_u:4926": "paurṇamāsī ca caitrasya jyeṣṭhasya ca viśeṣataḥ // RKV_51.8 //",
  "GP12vprevk_u:4927": "aṣṭakāsu ca saṃkrāntau vyatīpāte tathaiva ca /",
  "GP12vprevk_u:4928": "śrāddhakālā ime sarve dattameṣvakṣayaṃ smṛtam // RKV_51.9 //",
  "GP12vprevk_u:4929": "madhumāse site pakṣa ekādaśyāmupoṣitaḥ /",
  "GP12vprevk_u:4930": "niśi jāgaraṇaṃ kuryād viṣṇupādasamīpataḥ // RKV_51.10 //",
  "GP12vprevk_u:4931": "dhūpadīpādinaivedyaiḥ sraṅmālāgurucandanaiḥ /",
  "GP12vprevk_u:4932": "arcāṃ kurvanti ye viṣṇoḥ paṭheyuḥ prāktanīṃ kathām // RKV_51.11 //",
  "GP12vprevk_u:4933": "ṛgyajuḥsāmamantroktaṃ sūktaṃ japati yo dvijaḥ /",
  "GP12vprevk_u:4934": "sarvapāpavinirmukto viṣṇulokaṃ sa gacchati // RKV_51.12 //",
  "GP12vprevk_u:4935": "prātaḥ śrāddhaṃ prakurvīta dvijān sampūjya yatnataḥ /",
  "GP12vprevk_u:4936": "dānaṃ dadyād yathāśakti gohiraṇyāmbarādikam // RKV_51.13 //",
  "GP12vprevk_u:4937": "pitarastasya tṛpyanti yāvad ābhūtasamplavam /",
  "GP12vprevk_u:4938": "śrāddhadastu vrajet tatra yatra devo janārdanaḥ // RKV_51.14 //",
  "GP12vprevk_u:4939": "trayodaśyāṃ tato gacchedguhāvāsini liṅgake /",
  "GP12vprevk_u:4940": "dṛṣṭvā mārkaṇḍamīśānaṃ mucyate sarvapātakaiḥ // RKV_51.15 //",
  "GP12vprevk_u:4941": "uttānapāda uvāca:",
  "GP12vprevk_u:4942": "guhāmadhye mahādeva liṅgaṃ paramaśobhitam /",
  "GP12vprevk_u:4943": "yena pratiṣṭhitaṃ deva tanmamākhyātum arhasi // RKV_51.16 //",
  "GP12vprevk_u:4944": "īśvara uvāca:",
  "GP12vprevk_u:4945": "triṣu lokeṣu vikhyāto mārkaṇḍeyo munīśvaraḥ /",
  "GP12vprevk_u:4946": "divyaṃ varṣasahasraṃ sa tapastepe sudāruṇam // RKV_51.17 //",
  "GP12vprevk_u:4947": "guhāmadhyaṃ praviṣṭo 'sau yogābhyāsamupāśritaḥ /",
  "GP12vprevk_u:4948": "liṅgaṃ tu sthāpitaṃ tena mārkaṇḍeśvarasaṃjñitam // RKV_51.18 //",
  "GP12vprevk_u:4949": "tatra snātvā ca yo bhaktyā sopavāso jitendriyaḥ /",
  "GP12vprevk_u:4950": "tatra jāgaraṇaṃ kurvan dadyād dīpaṃ prayatnataḥ // RKV_51.19 //",
  "GP12vprevk_u:4951": "devasya snapanaṃ kuryānmṛtaiḥ pañcabhis tathā /",
  "GP12vprevk_u:4952": "yathā śaktyā samālabhya pūjāṃ kuryād yathāvidhi // RKV_51.20 //",
  "GP12vprevk_u:4953": "svaśākhotpannamantraiśca japaṃ kuryur dvijātayaḥ /",
  "GP12vprevk_u:4954": "sāvitryaṣṭasahasraṃ tu śatāṣṭakam athāpi vā // RKV_51.21 //",
  "GP12vprevk_u:4955": "etatkṛtvā nṛpaśreṣṭha janmanaḥ phalamāpnuyāt /",
  "GP12vprevk_u:4956": "caturdaśyāṃ tu vai snātvā pūjāṃ kṛtvā yathāvidhi // RKV_51.22 //",
  "GP12vprevk_u:4957": "pātraṃ parīkṣya dātavyam ātmanaḥ śreya icchatā /",
  "GP12vprevk_u:4958": "pitarastasya tṛpyanti dvādaśābdānyasaṃśayam // RKV_51.23 //",
  "GP12vprevk_u:4959": "dātā sa gacchate tatra yatra bhogāḥ sanātanāḥ /",
  "GP12vprevk_u:4960": "guhāmadhye praviṣṭastu loṭayeccaiva śaktitaḥ // RKV_51.24 //",
  "GP12vprevk_u:4961": "nīle girau hi yatpuṇyaṃ tatsamastaṃ labhanti te /",
  "GP12vprevk_u:4962": "śūlabhede tu yaḥ kuryācchrāddhaṃ parvaṇi parvaṇi // RKV_51.25 //",
  "GP12vprevk_u:4963": "viśeṣāccaitramāsānte tasya puṇyaphalaṃ śṛṇu /",
  "GP12vprevk_u:4964": "kedāre caiva yatpuṇyaṃ gaṅgāsāgarasaṅgame // RKV_51.26 //",
  "GP12vprevk_u:4965": "sitāsite tu yatpuṇyamanyatīrthe viśeṣataḥ /",
  "GP12vprevk_u:4966": "arbude vidyate puṇyaṃ puṇyaṃ cāmaraparvate // RKV_51.27 //",
  "GP12vprevk_u:4967": "gayādisarvatīrthānāṃ phalamāpnoti mānavaḥ /",
  "GP12vprevk_u:4968": "vidhimantrasamāyuktas tarpayet pitṛdevatāḥ // RKV_51.28 //",
  "GP12vprevk_u:4969": "kulānāṃ tārayed viṃśaṃ daśa pūrvān daśāparān /",
  "GP12vprevk_u:4970": "dakṣiṇasyāṃ tato mūrtau śucirbhūtvā samāhitaḥ // RKV_51.29 //",
  "GP12vprevk_u:4971": "nyāsaṃ kṛtvā tu pūrvoktaṃ pradadyād aṣṭapuṣpikām /",
  "GP12vprevk_u:4972": "śāstroktairaṣṭabhiḥ puṣpairmānasaiḥ śṛṇu tadyathā // RKV_51.30 //",
  "GP12vprevk_u:4973": "vārijaṃ saumyamāgneyaṃ vāyavyaṃ pārthivaṃ punaḥ /",
  "GP12vprevk_u:4974": "vānaspatyaṃ bhavet ṣaṣṭhaṃ prājāpatyaṃ tu saptamam // RKV_51.31 //",
  "GP12vprevk_u:4975": "aṣṭamaṃ śivapuṣpaṃ syād eṣāṃ śṛṇu vinirṇayam /",
  "GP12vprevk_u:4976": "vārijaṃ salilaṃ jñeyaṃ saumyaṃ madhughṛtaṃ payaḥ // RKV_51.32 //",
  "GP12vprevk_u:4977": "āgneyaṃ dhūpadīpādyaṃ vāyavyaṃ candanādikam /",
  "GP12vprevk_u:4978": "pārthivaṃ kandamūlādyaṃ vānaspatyaṃ phalātmakam // RKV_51.33 //",
  "GP12vprevk_u:4979": "prājāpatyaṃ tu pāṭhādyaṃ śivapuṣpaṃ tu vāsanā /",
  "GP12vprevk_u:4980": "ahiṃsā prathamaṃ puṣpaṃ puṣpamindriyanigrahaḥ // RKV_51.34 //",
  "GP12vprevk_u:4981": "tṛtīyaṃ tu dayā puṣpaṃ kṣamā puṣpaṃ caturthakam /",
  "GP12vprevk_u:4982": "dhyānapuṣpaṃ tapaḥ puṣpaṃ jñānapuṣpaṃ tu saptamam // RKV_51.35 //",
  "GP12vprevk_u:4983": "satyaṃ caivāṣṭamaṃ puṣpamebhis tuṣyanti devatāḥ /",
  "GP12vprevk_u:4984": "bhaktyā tapasvinaḥ pūjyā jñāninaśca narādhipa // RKV_51.36 //",
  "GP12vprevk_u:4985": "chatramāvaraṇaṃ dadyād upānadyugalaṃ tathā /",
  "GP12vprevk_u:4986": "tena pūjitamātreṇa pūjitāḥ puruṣāstrayaḥ // RKV_51.37 //",
  "GP12vprevk_u:4987": "svargaloke vaset tāvad yāvad ābhūtasamplavam /",
  "GP12vprevk_u:4988": "śūlapāṇestu bhaktyā vai jāpyaṃ kurvanti ye narāḥ // RKV_51.38 //",
  "GP12vprevk_u:4989": "pañcāmṛtaiḥ pañcagavyair yakṣakardamakuṅkumaiḥ /",
  "GP12vprevk_u:4990": "samālabheta deveśaṃ śrīkhaṇḍāgurucandanaiḥ // RKV_51.39 //",
  "GP12vprevk_u:4991": "nānāvidhaiśca ye puṣpairarcāṃ kurvanti śūlinaḥ /",
  "GP12vprevk_u:4992": "niśi jāgaraṇaṃ kuryur dīpadānaṃ prayatnataḥ // RKV_51.40 //",
  "GP12vprevk_u:4993": "dhūpanaivedyakaṃ dadyāt paṭhetpaurāṇikīṃ kathām /",
  "GP12vprevk_u:4994": "tatra sthāne sthitā bhaktyā japaṃ kurvanti ye narāḥ // RKV_51.41 //",
  "GP12vprevk_u:4995": "śrīsūktaṃ pauruṣaṃ sūktaṃ pāvamānaṃ vṛṣākapim /",
  "GP12vprevk_u:4996": "vedoktaiścaiva mantraiśca raudrīṃ vā bahurūpiṇīm // RKV_51.42 //",
  "GP12vprevk_u:4997": "brāhmaṇān pūjayed bhaktyā pūjayitvā praṇamya ca /",
  "GP12vprevk_u:4998": "nānāvidhair mahābhogaiḥ śivaloke mahīyate // RKV_51.43 //",
  "GP12vprevk_u:4999": "agnim ityādi jāpyāni ṛgvedī japate tu yaḥ /",
  "GP12vprevk_u:5000": "rudrān puruṣasūktaṃ ca ślokādhyāyaṃ ca śukriyam // RKV_51.44 //",
  "GP12vprevk_u:5001": "iṣetvā dikamantraughaṃ jyotirbrāhmaṇameva ca /",
  "GP12vprevk_u:5002": "gāyatryaṃ vai madhu caiva maṇḍalabrāhmaṇāni ca // RKV_51.45 //",
  "GP12vprevk_u:5003": "etāñjapyāṃstu yo bhaktyā yajurvedī japed yadi /",
  "GP12vprevk_u:5004": "devavrataṃ vāmadevyaṃ puruṣarṣabhameva ca // RKV_51.46 //",
  "GP12vprevk_u:5005": "bṛhadrathāntaraṃ caiva yo japed bhaktitatparaḥ /",
  "GP12vprevk_u:5006": "sa prayāti naraḥ sthānaṃ yatra devo maheśvaraḥ // RKV_51.47 //",
  "GP12vprevk_u:5007": "pādaśaucaṃ tathābhyaṅgaṃ kurute yo 'tra bhaktitaḥ /",
  "GP12vprevk_u:5008": "godāne caiva yatpuṇyaṃ labhate nātra saṃśayaḥ // RKV_51.48 //",
  "GP12vprevk_u:5009": "brāhmaṇān bhojayet tatra madhunā pāyasena ca /",
  "GP12vprevk_u:5010": "ekasmin bhojite vipre koṭir bhavati bhojitā // RKV_51.49 //",
  "GP12vprevk_u:5011": "suvarṇaṃ rajataṃ vastraṃ dadyād bhaktyā dvijottame /",
  "GP12vprevk_u:5012": "tarpitāstena devāḥ syur manuṣyāḥ pitaras tathā // RKV_51.50 //",
  "GP12vprevk_u:5013": "candrasūryagrahe bhaktyā snānaṃ kurvanti ye narāḥ /",
  "GP12vprevk_u:5014": "devārcanaṃ ye ca kuryur japaṃ homaṃ viśeṣataḥ /",
  "GP12vprevk_u:5015": "dadyād dānaṃ yathāśakti brāhmaṇe vedapārage // RKV_51.51 //",
  "GP12vprevk_u:5016": "aśvaṃ rathaṃ gajaṃ yānaṃ tulāpuruṣameva ca /",
  "GP12vprevk_u:5017": "śakaṭaṃ yaḥ pradadyādvā saptadhānyaprapūritam // RKV_51.52 //",
  "GP12vprevk_u:5018": "sayoktraṃ lāṅgalaṃ dadyādyuvānau tu dhuraṃdharau /",
  "GP12vprevk_u:5019": "gobhūtilahiraṇyādi pātre dātavyam arcitam // RKV_51.53 //",
  "GP12vprevk_u:5020": "apātre viduṣā kiṃcinna deyaṃ bhūtimicchatā /",
  "GP12vprevk_u:5021": "yato 'sau sarvabhūtāni dadhāti dharaṇī kila // RKV_51.54 //",
  "GP12vprevk_u:5022": "tato viprāya sā deyā sarvasasyaughamālinī /",
  "GP12vprevk_u:5023": "athānyacchṛṇu rājendra godānasya tu yatphalam // RKV_51.55 //",
  "GP12vprevk_u:5024": "yāvadvatsasya pādau dvau mukhaṃ yonyāṃ pradṛśyate /",
  "GP12vprevk_u:5025": "tāvadgauḥ pṛthivī jñeyā yāvad garbhaṃ na muñcati // RKV_51.56 //",
  "GP12vprevk_u:5026": "yena kenāpyupāyena brāhmaṇe tāṃ samarpayet /",
  "GP12vprevk_u:5027": "pṛthvī dattā bhavet tena saśailavanakānanā // RKV_51.57 //",
  "GP12vprevk_u:5028": "tārayenniyataṃ dattā kulānām ekaviṃśatim /",
  "GP12vprevk_u:5029": "raupyakhurīṃ kāṃsyadohāṃ savastrāṃ ca payasvinīm // RKV_51.58 //",
  "GP12vprevk_u:5030": "ye prayacchanti kṛtino graste sūrye niśākare /",
  "GP12vprevk_u:5031": "teṣāṃ saṃkhyāṃ na jānāmi puṇyasyābdaśātair api // RKV_51.59 //",
  "GP12vprevk_u:5032": "sarvasyāpi hi dānasya saṃkhyāstīha narādhipa /",
  "GP12vprevk_u:5033": "candrasūryoparāge ca dānasaṃkhyā na vidyate // RKV_51.60 //",
  "GP12vprevk_u:5034": "yatra gaur dṛśyate rājan sarvatīrthāni tatra hi /",
  "GP12vprevk_u:5035": "tatra parva vijānīyānnātra kāryā vicāraṇā // RKV_51.61 //",
  "GP12vprevk_u:5036": "punaḥ smṛtvā tu tattīrthaṃ yaḥ kuryād gamanaṃ naraḥ /",
  "GP12vprevk_u:5037": "athavā mriyate yo 'tra rudrasyānucaro bhavet // RKV_51.62 //",
  "GP12vprevk_u:5038": "||",
  "GP12vprevk_u:5039": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūlabhede dānadharmapraśaṃsāvarṇanaṃ nāmaikapañcāśattamo 'dhyāyaḥ ||",
  "GP12vprevk_u:5040": "RKV adhyāya 52",
  "GP12vprevk_u:5041": "īśvara uvāca:",
  "GP12vprevk_u:5042": "anyadākhyānakaṃ vakṣye purā vṛttaṃ narādhipa /",
  "GP12vprevk_u:5043": "sakuṭumbo gataḥ svargaṃ muniryatra mahātapāḥ // RKV_52.1 //",
  "GP12vprevk_u:5044": "uttānapāda uvāca:",
  "GP12vprevk_u:5045": "kathaṃ nākaṃ gato vipraḥ sakuṭumbo mahānṛṣiḥ /",
  "GP12vprevk_u:5046": "kautukaṃ paramaṃ deva kathayasva mama prabho // RKV_52.2 //",
  "GP12vprevk_u:5047": "īśvara uvāca:",
  "GP12vprevk_u:5048": "citrasena iti khyātaḥ kāśīrājaḥ purābhavat /",
  "GP12vprevk_u:5049": "śūro dātā sudharmātmā sarvakāmasamṛddhimān // RKV_52.3 //",
  "GP12vprevk_u:5050": "sā purī janasaṃkīrṇā nānāratnopaśobhitā /",
  "GP12vprevk_u:5051": "vārāṇasīti vikhyātā gaṅgātīram upāśritā // RKV_52.4 //",
  "GP12vprevk_u:5052": "śaraccandrapratīkāśā vidvajjanavibhūṣitā /",
  "GP12vprevk_u:5053": "indrayaṣṭisamākīrṇā gopagokulasaṃvṛtā // RKV_52.5 //",
  "GP12vprevk_u:5054": "bahudhvajasamākīrṇā vedadhvaninināditā /",
  "GP12vprevk_u:5055": "vaṇigjanair bahuvidhaiḥ krayavikrayaśālinī // RKV_52.6 //",
  "GP12vprevk_u:5056": "yantrādānaiḥ pratolībhiruccaiścānyaiḥ suśobhitā /",
  "GP12vprevk_u:5057": "devatāyatanair divyair āśramair gahanair yutā // RKV_52.7 //",
  "GP12vprevk_u:5058": "nānāpuṣpaphalair ramyā kadalīkhaṇḍamaṇḍitā /",
  "GP12vprevk_u:5059": "panasair bakulais tālair aśokair āmrakais tathā // RKV_52.8 //",
  "GP12vprevk_u:5060": "rājavṛkṣakapitthaiśca dāḍimair upaśobhitā /",
  "GP12vprevk_u:5061": "vedādhyayananirghoṣaiḥ pavitrīkṛtamaṅgalā // RKV_52.9 //",
  "GP12vprevk_u:5062": "tasyā uttaradigbhāge āśramo 'bhūtsuśobhanaḥ /",
  "GP12vprevk_u:5063": "tanmandāravanaṃ nāma triṣu lokeṣu viśrutam // RKV_52.10 //",
  "GP12vprevk_u:5064": "bahumandārasaṃyuktaṃ tena mandārakaṃ viduḥ /",
  "GP12vprevk_u:5065": "vipro dīrghatapā nāma sarvadā tatra tiṣṭhati // RKV_52.11 //",
  "GP12vprevk_u:5066": "tapastapati so 'tyarthaṃ tena dīrghatapāḥ smṛtaḥ /",
  "GP12vprevk_u:5067": "sa tiṣṭhati sapatnīkaḥ sasutaḥ sasnuṣas tathā // RKV_52.12 //",
  "GP12vprevk_u:5068": "śuśrūṣanti sadā tasya putrāḥ pañca prayatnataḥ /",
  "GP12vprevk_u:5069": "tasya putraḥ kanīyāṃstu ṛkṣaśṛṅgo mahātapāḥ // RKV_52.13 //",
  "GP12vprevk_u:5070": "vedādhyayanasampanno brahmacārī guṇānvitaḥ /",
  "GP12vprevk_u:5071": "yogābhyāsarato nityaṃ kandamūlaphalāśanaḥ // RKV_52.14 //",
  "GP12vprevk_u:5072": "tiṣṭhate mṛgarūpeṇa mṛgayūthacarastadā /",
  "GP12vprevk_u:5073": "dinānte ca dinānte ca mātāpitroḥ samīpagaḥ // RKV_52.15 //",
  "GP12vprevk_u:5074": "abhivādayate nityaṃ bhaktimān muniputrakaḥ /",
  "GP12vprevk_u:5075": "punargacchati tatraiva kānane girigahvare // RKV_52.16 //",
  "GP12vprevk_u:5076": "krīḍanbālamṛgaiḥ sārddhaṃ pratyahaṃ sa muneḥ sutaḥ /",
  "GP12vprevk_u:5077": "kadāciddaivayogena ṛkṣaśṛṅgo mamāra saḥ // RKV_52.17 //",
  "GP12vprevk_u:5078": "||",
  "GP12vprevk_u:5079_0": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe",
  "GP12vprevk_u:5079_1": "śūlabhedamāhātmye ṛkṣaśṛṅgacaritre dīrghatapomunyākhyānavarṇanaṃ nāma dvipañcāśattamo 'dhyāyaḥ ||",
  "GP12vprevk_u:5080": "RKV adhyāya 53",
  "GP12vprevk_u:5081": "uttānapāda uvāca:",
  "GP12vprevk_u:5082": "āśrame vasatas tasya sa dīrghatapaso muneḥ /",
  "GP12vprevk_u:5083": "kanīyāṃs tanayo deva kathaṃ mṛtyumupāgataḥ // RKV_53.1 //",
  "GP12vprevk_u:5084": "īśvara uvāca:",
  "GP12vprevk_u:5085": "śṛṇuṣvaikamanā bhūtvā kathāṃ divyāṃ mahīpate /",
  "GP12vprevk_u:5086": "śravaṇādeva yasyāstu mucyate sarvakilbiṣaiḥ // RKV_53.2 //",
  "GP12vprevk_u:5087": "kāśīrājo mahāvīryo mahābalaparākramaḥ /",
  "GP12vprevk_u:5088": "citrasena iti khyātāṃ dharaṇyāṃ sa narādhipa // RKV_53.3 //",
  "GP12vprevk_u:5089": "tasya rājye sadā dharmo nādharmo vidyate kvacit /",
  "GP12vprevk_u:5090": "vedadharmarato nityaṃ prajā dharmeṇa pālayan // RKV_53.4 //",
  "GP12vprevk_u:5091": "svadharmanirataścaiva yuddhātithyapriyaḥ sadā /",
  "GP12vprevk_u:5092": "kṣatradharmaṃ samāśritya bhogānbhuṅkte sa kāmataḥ // RKV_53.5 //",
  "GP12vprevk_u:5093": "kośasyānto na vidyeta hastyaśvarathapattimān /",
  "GP12vprevk_u:5094": "itihāsapurāṇajñaiḥ paṇḍitaiḥ saha saṃkathām // RKV_53.6 //",
  "GP12vprevk_u:5095": "kathayanrājate rājā kailāsa iva śaṅkaraḥ /",
  "GP12vprevk_u:5096": "evaṃ sa pālayanrājyaṃ rājā mantriṇam abravīt // RKV_53.7 //",
  "GP12vprevk_u:5097": "mṛgayāyāṃ gamiṣyāmi tiṣṭhadhvaṃ rājyapālane /",
  "GP12vprevk_u:5098": "gamyatāṃ sacivaiḥ prokte gato 'sau vasudhādhipaḥ // RKV_53.8 //",
  "GP12vprevk_u:5099": "aśvārūḍhāśca dhāvanto rājāno maṇḍalādhipāḥ /",
  "GP12vprevk_u:5100": "chatraiśchatrāṇi ghṛṣyanto 'nujagmuḥ kānanaṃ prati // RKV_53.9 //",
  "GP12vprevk_u:5101": "rajastatrotthitaṃ bhaumaṃ gajavājipadāhatam /",
  "GP12vprevk_u:5102": "tenaitacchāditaṃ sarvaṃ sadiṅmārtaṇḍamaṃlam // RKV_53.10 //",
  "GP12vprevk_u:5103": "na tatra dṛśyate sūryo na kāṣṭhā na ca candramāḥ /",
  "GP12vprevk_u:5104": "pādapāśca na dṛśyante giriśṛṅgāṇi sarvataḥ // RKV_53.11 //",
  "GP12vprevk_u:5105": "parasparaṃ na paśyanti niśārddhe vārṣike yathā /",
  "GP12vprevk_u:5106": "tatrāsau sumahadyūthaṃ mṛgāṇāṃ samalakṣyata // RKV_53.12 //",
  "GP12vprevk_u:5107": "adhāvatsahitaḥ sarvaiḥ sa rājā rājaputrakaiḥ /",
  "GP12vprevk_u:5108": "vṛndāsphoṭo 'bhavat teṣāṃ śīghraṃ jagmurdiśo daśa // RKV_53.13 //",
  "GP12vprevk_u:5109": "ekamārgagato rājā citraseno mahīpatiḥ /",
  "GP12vprevk_u:5110": "ekākī sa gatastatra yatra yatra ca te mṛgāḥ // RKV_53.14 //",
  "GP12vprevk_u:5111": "praviṣṭo 'sau tato durgaṃ kānanaṃ girigahvaram /",
  "GP12vprevk_u:5112": "vallīgulmasamākīrṇaṃ sthito yatra na lakṣyate // RKV_53.15 //",
  "GP12vprevk_u:5113": "adṛśyāṃstu mṛgānmatvā diśo rājā vyalokayat /",
  "GP12vprevk_u:5114": "kāṃ diśaṃ nu gamiṣyāmi kva me sainyasamāgamaḥ // RKV_53.16 //",
  "GP12vprevk_u:5115": "evaṃ kaṣṭaṃ gato rājā citraseno narādhipaḥ /",
  "GP12vprevk_u:5116": "vṛkṣacchāyāṃ samāśritya viśrāmamakaronnṛpaḥ // RKV_53.17 //",
  "GP12vprevk_u:5117": "kṣuttṛṣārto bhramandurge kānane girigahvare /",
  "GP12vprevk_u:5118": "tato 'paśyatsaro divyaṃ padminīkhaṇḍamaṇḍitam // RKV_53.18 //",
  "GP12vprevk_u:5119": "haṃsakāraṇḍavākīrṇaṃ cakravākopaśobhitam /",
  "GP12vprevk_u:5120": "tato dṛṣṭvā sa rājendraḥ samprahṛṣṭatanūruhaḥ // RKV_53.19 //",
  "GP12vprevk_u:5121": "kamalāni gṛhītvā tu tataḥ snānaṃ samācarat /",
  "GP12vprevk_u:5122": "tarpayitvā pitṛdevānmanuṣyāṃśca yathāvidhi // RKV_53.20 //",
  "GP12vprevk_u:5123": "ācchādya śatapatraiśca pūjayāmāsa śaṅkaram /",
  "GP12vprevk_u:5124": "yayau pānīyamamalaṃ yathāvatsa samāhitaḥ // RKV_53.21 //",
  "GP12vprevk_u:5125": "uttīrya salilāttīre dṛṣṭvā vṛkṣaṃ samīpagam /",
  "GP12vprevk_u:5126": "uttarīyamadhaḥ kṛtvopaviṣṭo dharaṇītale // RKV_53.22 //",
  "GP12vprevk_u:5127": "cintayannupaviṣṭo 'sau kimadya prakaromyaham /",
  "GP12vprevk_u:5128": "tatrāsīno dadarśātha vanoddeśe mṛgānbahūn // RKV_53.23 //",
  "GP12vprevk_u:5129": "kecitpūrvamukhāstatra cāpare dakṣiṇāmukhāḥ /",
  "GP12vprevk_u:5130": "vāruṇyamimukhāḥ kecit kecit kauberadiṅmukhāḥ // RKV_53.24 //",
  "GP12vprevk_u:5131": "kecin nidrāparāḥ kecidūrdhvakarṇāḥ sthitāḥ pare /",
  "GP12vprevk_u:5132": "mṛgamadhye sthito yogī ṛkṣaśṛṅgo mahātapāḥ // RKV_53.25 //",
  "GP12vprevk_u:5133": "mṛgāndṛṣṭvā tato rājā āhārārtham acintayat /",
  "GP12vprevk_u:5134": "hatvaiteṣu mṛgaṃ kaṃcidbhakṣayāmi yadṛcchayā // RKV_53.26 //",
  "GP12vprevk_u:5135": "svasthāvastho bhaviṣyāmi mṛgamāṃsasya bhakṣaṇāt /",
  "GP12vprevk_u:5136": "kāśīṃ prati gamiṣyāmi mārgamanviṣya yatnataḥ // RKV_53.27 //",
  "GP12vprevk_u:5137": "vicintyaivaṃ tato rājā vṛkṣamūlamupāśritaḥ /",
  "GP12vprevk_u:5138": "cāpaṃ gṛhya karāgreṇa sa śaraṃ saṃdadhe tataḥ // RKV_53.28 //",
  "GP12vprevk_u:5139": "vicikṣepa śaraṃ tatra yatra te bahavo mṛgāḥ /",
  "GP12vprevk_u:5140": "teṣāṃ madhye sa vai viddha ṛkṣaśṛṅgo mahātapāḥ // RKV_53.29 //",
  "GP12vprevk_u:5141": "jagmustrastāstu te sarve śabdaṃ kṛtvā vanaukasaḥ /",
  "GP12vprevk_u:5142": "sa ṛṣiḥ patitas tatra kṛṣṇa kṛṣṇeti cābravīt // RKV_53.30 //",
  "GP12vprevk_u:5143": "hāhā kaṣṭaṃ kṛtaṃ tena yenāhaṃ ghātito 'dhunā /",
  "GP12vprevk_u:5144": "kasyaiṣā durmatirjātā pāpabuddher mamopari // RKV_53.31 //",
  "GP12vprevk_u:5145": "mṛgamadhye sthitaścāhaṃ na kaṃcid uparodhaye /",
  "GP12vprevk_u:5146": "tāṃ vācaṃ mānuṣīṃ śrutvā sa rājā vismayānvitaḥ // RKV_53.32 //",
  "GP12vprevk_u:5147": "śīghraṃ gatvā tato 'paśyad brāhmaṇaṃ brahmatejasā /",
  "GP12vprevk_u:5148": "hāhā kaṣṭaṃ kṛtaṃ me 'dya yenāsau ghātito dvijaḥ // RKV_53.33 //",
  "GP12vprevk_u:5149": "citrasena uvāca:",
  "GP12vprevk_u:5150": "akāmādghātitastvaṃ tu mṛgabhrāntyā mayānagha /",
  "GP12vprevk_u:5151": "gṛhītvā bahudārūṇi svatanuṃ dāhayāmyaham // RKV_53.34 //",
  "GP12vprevk_u:5152": "dṛṣṭādṛṣṭaṃ tu yatkiṃcinna samaṃ brahmahatyayā /",
  "GP12vprevk_u:5153": "anyathā brahmahatyāyāḥ śuddhir me na bhaviṣyati // RKV_53.35 //",
  "GP12vprevk_u:5154": "ṛkṣaśṛṅga uvāca:",
  "GP12vprevk_u:5155": "na te siddhir bhavet kācinmayi pañcatvamāgate /",
  "GP12vprevk_u:5156": "bahvyo hatyā bhaviṣyanti vināśe mama sāmpratam // RKV_53.36 //",
  "GP12vprevk_u:5157": "jananī me pitā vṛddho bhrātaraśca tapasvinaḥ /",
  "GP12vprevk_u:5158": "bhrātṛjāyā mariṣyanti mayi pañcatvam āgate // RKV_53.37 //",
  "GP12vprevk_u:5159": "etā hatyā bhaviṣyanti kathaṃ śuddhirbhavet tava /",
  "GP12vprevk_u:5160": "upāyaṃ kathayiṣyāmi taṃ kartuṃ yadi manyase // RKV_53.38 //",
  "GP12vprevk_u:5161": "citrasena uvāca:",
  "GP12vprevk_u:5162": "upāyaḥ kathyatāṃ me 'dya yaste manasi vartate /",
  "GP12vprevk_u:5163": "kariṣye tamahaṃ sarvaṃ yatnenāpi mahāmune // RKV_53.39 //",
  "GP12vprevk_u:5164": "ṛkṣaśṛṅga uvāca:",
  "GP12vprevk_u:5165": "pṛcchāmi tvāṃ kathaṃ ko vā kutastvamiha cāgataḥ /",
  "GP12vprevk_u:5166": "brahmakṣatraviśāṃ madhye ko bhavānuta śūdrajaḥ // RKV_53.40 //",
  "GP12vprevk_u:5167": "citrasena uvāca:",
  "GP12vprevk_u:5168": "nāhaṃ śūdro 'smi bhostāta na vaiśyo brāhmaṇo na vā /",
  "GP12vprevk_u:5169": "na cāntyajo 'smi viprendra kṣatriyo 'smi mahāmune // RKV_53.41 //",
  "GP12vprevk_u:5170": "dharmajñaśca kṛtajñaśca sarvasattvahite rataḥ /",
  "GP12vprevk_u:5171": "akāmāt pātakaṃ jātaṃ kathaṃ śuddhirbhaviṣyati // RKV_53.42 //",
  "GP12vprevk_u:5172": "ṛkṣaśṛṅga uvāca:",
  "GP12vprevk_u:5173": "māṃ gṛhītvā āśramaṃ gaccha yatra tau pitarau mama /",
  "GP12vprevk_u:5174": "āvedayasva cātmānaṃ putraghātinam āturam // RKV_53.43 //",
  "GP12vprevk_u:5175": "te dṛṣṭvā māṃ kariṣyanti kāruṇyaṃ ca tavopari /",
  "GP12vprevk_u:5176": "upāyaṃ kathayiṣyanti yena śāntirbhaviṣyati // RKV_53.44 //",
  "GP12vprevk_u:5177": "tasya tadvacanaṃ śrutvā citraseno nṛpottama /",
  "GP12vprevk_u:5178": "skandhe kṛtvā tu taṃ vipraṃ jagāmāśramasannidhau // RKV_53.45 //",
  "GP12vprevk_u:5179": "na śaknoti yadā voḍhuṃ viśrāmyati punaḥpunaḥ /",
  "GP12vprevk_u:5180": "tāvat paśyati taṃ vipraṃ mūrchitaṃ vikalendriyam // RKV_53.46 //",
  "GP12vprevk_u:5181": "mumoca citrasenas taṃ chāyāyāṃ vaṭabhūruhaḥ /",
  "GP12vprevk_u:5182": "vastraṃ caturguṇaṃ kṛtvā cakre vātaṃ muhurmuhuḥ // RKV_53.47 //",
  "GP12vprevk_u:5183": "paśyatas tasya rājendra ṛkṣaśṛṅgo mahātapāḥ /",
  "GP12vprevk_u:5184": "pañcatvamagamacchīghraṃ dhyānayogena yogavit // RKV_53.48 //",
  "GP12vprevk_u:5185": "dāhayāmāsa taṃ vipraṃ vidhidṛṣṭena karmaṇā /",
  "GP12vprevk_u:5186": "snānaṃ kṛtvā sa śokārto vilalāpa muhurmuhuḥ // RKV_53.49 //",
  "GP12vprevk_u:5187": "||",
  "GP12vprevk_u:5188": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūlabhedamāhātmye ṛkṣaśṛṅgasvargagamanavarṇanaṃ nāma tripañcāśattamo 'dhyāyaḥ ||",
  "GP12vprevk_u:5189": "RKV adhyāya 54",
  "GP12vprevk_u:5190": "īśvara uvāca:",
  "GP12vprevk_u:5191": "tataścānantaraṃ rājā jagāmodvegam uttamam /",
  "GP12vprevk_u:5192": "kathaṃ yāmi gṛhaṃ tvadya vārāṇasyām ahaṃ punaḥ // RKV_54.1 //",
  "GP12vprevk_u:5193": "brahmahatyāsamāviṣṭo juhomyagnau kalevaram /",
  "GP12vprevk_u:5194": "athavā tasya vākyena taṃ gacchāmyāśramaṃ prati // RKV_54.2 //",
  "GP12vprevk_u:5195": "kathayāmi yathāvṛttaṃ gatvā tasya mahāmuneḥ /",
  "GP12vprevk_u:5196": "evaṃ saṃcintya rājāsau jagāmāśramasannidhau // RKV_54.3 //",
  "GP12vprevk_u:5197": "ṛkṣaśṛṅgasya cāsthīni gṛhītvā sa nṛpottamaḥ /",
  "GP12vprevk_u:5198": "dṛṣṭimārge sthitastasya maharṣer bhāvitātmanaḥ // RKV_54.4 //",
  "GP12vprevk_u:5199": "dīrghatapā uvāca:",
  "GP12vprevk_u:5200": "āgaccha svāgataṃ te 'stu āsane 'tropaviśyatām /",
  "GP12vprevk_u:5201": "arghaṃ dadāmyahaṃ yena madhuparkaṃ saviṣṭaram // RKV_54.5 //",
  "GP12vprevk_u:5202": "citrasena uvāca:",
  "GP12vprevk_u:5203": "arghasyāsya na yogyo 'haṃ maharṣe nāsmi bhāṣaṇe /",
  "GP12vprevk_u:5204": "mṛgamadhyasthito vipras tava putro mayā hataḥ // RKV_54.6 //",
  "GP12vprevk_u:5205": "putraghnaṃ viddhi māṃ vipra tīvradaṇḍena daṇḍaya /",
  "GP12vprevk_u:5206": "mṛgabhrāntyā hato vipra ṛkṣaśṛṅgo mahātapāḥ // RKV_54.7 //",
  "GP12vprevk_u:5207": "iti matvā muniśreṣṭha kuru me tvaṃ yathocitam /",
  "GP12vprevk_u:5208": "mātā tadvacanaṃ śrutvā gṛhān niṣkramya vihvalā // RKV_54.8 //",
  "GP12vprevk_u:5209": "hā hatāsmītyuvācedaṃ papāta dharaṇītale /",
  "GP12vprevk_u:5210": "vilalāpa suduḥkhārtā putraśokena pīḍitā // RKV_54.9 //",
  "GP12vprevk_u:5211": "hā hatā putra putreti karuṇaṃ kurarī yathā /",
  "GP12vprevk_u:5212": "vilalāpāturā mātā kva gato māṃ vihāya vai /",
  "GP12vprevk_u:5213": "mukhaṃ darśaya cātmīyaṃ mātaraṃ māṃ hi mānaya // RKV_54.10 //",
  "GP12vprevk_u:5214": "śrutādhyayanasampannaṃ japahomaparāyaṇam /",
  "GP12vprevk_u:5215": "āgataṃ tvāṃ gṛhadvāre kadā drakṣyāmi putraka // RKV_54.11 //",
  "GP12vprevk_u:5216": "lokoktyā śrūyate caitaccandanaṃ kila śītalam /",
  "GP12vprevk_u:5217": "putragātrapariṣvaṅgaścandanād api śītalaḥ // RKV_54.12 //",
  "GP12vprevk_u:5218": "kiṃ candanena pīyūpabindunā kiṃ kimindunā // RKV_54.13 //",
  "GP12vprevk_u:5219": "putragātrapariṣvaṅgapātraṃ gātraṃ bhavedyadi // RKV_54.14 //",
  "GP12vprevk_u:5220": "pariṣvajitum icchāmi tvāmahaṃ putra supriya /",
  "GP12vprevk_u:5221": "pañcatvam anuyāsyāmi tvadvihīnādya duḥkhitā // RKV_54.15 //",
  "GP12vprevk_u:5222": "evaṃ vilapatī dīnā putraśokena pīḍitā /",
  "GP12vprevk_u:5223": "mūrchitā vihvalā dīnā nipapāta mahītale // RKV_54.16 //",
  "GP12vprevk_u:5224": "bhāryāṃ ca patitāṃ dṛṣṭvā putraśokena pīḍitām /",
  "GP12vprevk_u:5225": "cukopa sa munistatra citrasenāya bhūbhṛte // RKV_54.17 //",
  "GP12vprevk_u:5226": "dīrghatapā uvāca:",
  "GP12vprevk_u:5227": "yāhi yāhi mahāpāpa mā mukhaṃ darśayasva me /",
  "GP12vprevk_u:5228": "kiṃ tvayā ghātito vipro hyakāmācca suto mama // RKV_54.18 //",
  "GP12vprevk_u:5229": "brahmahatyā bhaviṣyanti bahvyaste vasudhādhipa /",
  "GP12vprevk_u:5230": "sakuṭumbasya me tvaṃ hi mṛtyureṣa upasthitaḥ // RKV_54.19 //",
  "GP12vprevk_u:5231": "evamuktvā tato vipro vicintya ca punaḥpunaḥ /",
  "GP12vprevk_u:5232": "parityajya tadā krodhaṃ munibhāvājjagāda ha // RKV_54.20 //",
  "GP12vprevk_u:5233": "dīrghatapā uvāca:",
  "GP12vprevk_u:5234": "udvegaṃ tyaja bho vatsa duruktaṃ gadito mayā /",
  "GP12vprevk_u:5235": "putraśokābhibhūtena duḥkhataptena mānada // RKV_54.21 //",
  "GP12vprevk_u:5236": "kiṃ karoti naraḥ prājñaḥ preryamāṇaḥ svakarmabhiḥ /",
  "GP12vprevk_u:5237": "prāgeva hi manuṣyāṇāṃ buddhiḥ karmānusāriṇī // RKV_54.22 //",
  "GP12vprevk_u:5238": "anenaiva vidhānena pañcatvaṃ vihitaṃ mama /",
  "GP12vprevk_u:5239": "hatyāstava bhaviṣyanti pūrvamuktā na saṃśayaḥ // RKV_54.23 //",
  "GP12vprevk_u:5240": "brahmakṣatraviśāṃ madhye śūdracaṇḍālajātiṣu /",
  "GP12vprevk_u:5241": "kastvaṃ kathaya satyaṃ me kasmācca nihato dvijaḥ // RKV_54.24 //",
  "GP12vprevk_u:5242": "citrasena uvāca:",
  "GP12vprevk_u:5243": "vijñāpayāmi viprarṣe kṣantavyaṃ te mamopari /",
  "GP12vprevk_u:5244": "nāhaṃ vipro 'smi vai tāta na vaiśyo na ca śūdrajaḥ // RKV_54.25 //",
  "GP12vprevk_u:5245": "na vyādhaścāntyajāto vā kṣatriyo 'haṃ mahāmune /",
  "GP12vprevk_u:5246": "kāśīrājo mṛgān hantum āgato vanamuttamam // RKV_54.26 //",
  "GP12vprevk_u:5247": "bhrāntyā nipātito hyeṣa mṛgarūpadharo muniḥ /",
  "GP12vprevk_u:5248": "idānīṃ tava pādānte saṃśritaḥ pātakānvitaḥ // RKV_54.27 //",
  "GP12vprevk_u:5249": "kiṃ kartavyaṃ mayā vipra upāyaṃ kathayasva me // RKV_54.28 //",
  "GP12vprevk_u:5250": "dīrghatapā uvāca:",
  "GP12vprevk_u:5251": "brahmahatyā na śakyetāpyekā nistarituṃ prabho /",
  "GP12vprevk_u:5252": "daśaikā ca kathaṃ śakyāstāḥ śṛṇuṣva nareśvara // RKV_54.29 //",
  "GP12vprevk_u:5253": "catvāro me sutā rājan sabhāryā mātṛpūrvakāḥ /",
  "GP12vprevk_u:5254": "mayā saha na jīvanti ṛkṣaśṛṅgasya kāraṇe // RKV_54.30 //",
  "GP12vprevk_u:5255": "upāyaṃ śobhanaṃ tāta kathayiṣye śṛṇuṣva tam /",
  "GP12vprevk_u:5256": "śakro 'pi yadi taṃ kartuṃ sukhopāyaṃ nareśvara // RKV_54.31 //",
  "GP12vprevk_u:5257": "sakuṭumbaṃ samastaṃ māṃ dāhayitvānale nṛpa /",
  "GP12vprevk_u:5258": "asthīni narmadātoye śūlabhede vinikṣipa // RKV_54.32 //",
  "GP12vprevk_u:5259": "narmadādakṣiṇe kūle śūlabhedaṃ hi viśrutam /",
  "GP12vprevk_u:5260": "sarvapāpaharaṃ tīrthaṃ sarvaduḥkhaghnamuttamam // RKV_54.33 //",
  "GP12vprevk_u:5261": "śucirbhūtvā mamāsthīni tatra tīrthe vinikṣipa /",
  "GP12vprevk_u:5262": "mokṣyase sarvapāpais tvaṃ mama vākyānna saṃśayaḥ // RKV_54.34 //",
  "GP12vprevk_u:5263": "rājovāca:",
  "GP12vprevk_u:5264": "ādeśo dīyatāṃ tāta kariṣyāmi na saṃśayaḥ /",
  "GP12vprevk_u:5265": "samastaṃ me 'sti yatkiṃcidrājyaṃ kośaḥ suhṛtsutāḥ // RKV_54.35 //",
  "GP12vprevk_u:5266": "tavādhīnaṃ mahāvipra prayacchāmi prasīda me /",
  "GP12vprevk_u:5267": "parasparaṃ vivadatorvipra rājñostadā nṛpa // RKV_54.36 //",
  "GP12vprevk_u:5268": "sphuṭitvā hṛdayaṃ śīghraṃ munibhāryā mṛtā tadā /",
  "GP12vprevk_u:5269": "putraśokasamāviṣṭā nirjīvā patitā kṣitau // RKV_54.37 //",
  "GP12vprevk_u:5270": "putrāśca mātṛśokena sarve pañcatvamāgatāḥ /",
  "GP12vprevk_u:5271": "snuṣāścaiva tadā sarvā mṛtāśca saha bhartṛbhiḥ // RKV_54.38 //",
  "GP12vprevk_u:5272": "pañcatvaṃ ca gatāḥ sarve munimukhyā nṛpottama /",
  "GP12vprevk_u:5273": "viprān āhvāpayāmāsa ye tatrāśramavāsinaḥ // RKV_54.39 //",
  "GP12vprevk_u:5274": "tebhyo nivedayāmāsa yathāvṛttaṃ nṛpottamaḥ /",
  "GP12vprevk_u:5275": "sa taistadābhyanujñātaḥ kāṣṭhānyādāya yatnataḥ // RKV_54.40 //",
  "GP12vprevk_u:5276": "dāhaṃ saṃcayanaṃ cakre citraseno mahīpatiḥ /",
  "GP12vprevk_u:5277": "ṛkṣaśṛṅgādisarveṣāṃ gṛhītvāsthīni yatnataḥ // RKV_54.41 //",
  "GP12vprevk_u:5278": "yāmyāśāṃ prasthito rājā pādacārī mahīpate /",
  "GP12vprevk_u:5279": "na śaknoti yadā gantuṃ chāyāmāśritya tiṣṭhati // RKV_54.42 //",
  "GP12vprevk_u:5280": "viśramya ca punar gacched bhārākrānto mahīpatiḥ /",
  "GP12vprevk_u:5281": "sacailaṃ kurute snānaṃ muktvāsthīni pade pade // RKV_54.43 //",
  "GP12vprevk_u:5282": "pibejjalaṃ nirāhāraḥ sa gacchan dakṣiṇāmukhaḥ /",
  "GP12vprevk_u:5283": "acireṇaiva kālena saṃgato narmadātaṭam // RKV_54.44 //",
  "GP12vprevk_u:5284": "āśramasthān dvijān dṛṣṭvā papraccha pṛthivīpatiḥ // RKV_54.45 //",
  "GP12vprevk_u:5285": "citrasena uvāca:",
  "GP12vprevk_u:5286": "kathyatāṃ śūlabhedasya mārgaṃ me dvijasattamāḥ /",
  "GP12vprevk_u:5287": "yena yāmi mahābhāgāḥ svakāryārthasya siddhaye // RKV_54.46 //",
  "GP12vprevk_u:5288": "munaya ūcuḥ /",
  "GP12vprevk_u:5289": "itaḥ krośāntarād arvāk tīrthaṃ paramaśobhanam /",
  "GP12vprevk_u:5290": "narmadādakṣiṇe kūle tato drakṣyasi nānyathā // RKV_54.47 //",
  "GP12vprevk_u:5291": "ṛṣivākyena rājāsau śīghraṃ gatvā nareśvaraḥ /",
  "GP12vprevk_u:5292": "sa dadarśa tataḥ śīghraṃ bahudvijasamākulam // RKV_54.48 //",
  "GP12vprevk_u:5293": "bahudrumalatākīrṇaṃ bahupuṣpopaśobhitam /",
  "GP12vprevk_u:5294": "ṛkṣasiṃhasamākīrṇaṃ nānāvratadharaiḥ śubhaiḥ // RKV_54.49 //",
  "GP12vprevk_u:5295": "ekapādāsthitāḥ kecidapare sūryadṛṣṭayaḥ /",
  "GP12vprevk_u:5296": "ekāṅguṣṭha sthitāḥ kecid ūrdhvabāhusthitāḥ pare // RKV_54.50 //",
  "GP12vprevk_u:5297": "dinaikabhojanāḥ kecit kecit kandaphalāśanāḥ /",
  "GP12vprevk_u:5298": "trirātrabhojanāḥ kecitparākavratino 'pare // RKV_54.51 //",
  "GP12vprevk_u:5299": "cāndrāyaṇaratāḥ kecit kecit pakṣopavāsinaḥ /",
  "GP12vprevk_u:5300": "māsopavāsinaḥ kecit kecidṛtvantapāraṇāḥ // RKV_54.52 //",
  "GP12vprevk_u:5301": "yogābhyāsaratāḥ kecit keciddhyāyanti tatpadam /",
  "GP12vprevk_u:5302": "śīrṇaparṇāśinaḥ kecit kecicca kaṭukāśanāḥ // RKV_54.53 //",
  "GP12vprevk_u:5303": "śaivālabhojanāḥ kecit kecinmārutabhojanāḥ /",
  "GP12vprevk_u:5304": "gārhasthye ca sthitāḥ kecit keciccaivāgnihotriṇaḥ // RKV_54.54 //",
  "GP12vprevk_u:5305": "evaṃvidhān dvijān dṛṣṭvā jānubhyāmavaniṃ gataḥ /",
  "GP12vprevk_u:5306": "praṇamya śirasā rājanrājā vacanam abravīt // RKV_54.55 //",
  "GP12vprevk_u:5307": "citrasena uvāca:",
  "GP12vprevk_u:5308": "kasmindeśe ca tat tīrthaṃ satyaṃ kathayata dvijāḥ /",
  "GP12vprevk_u:5309": "yenābhivāñchitā siddhiḥ saphalā me bhaviṣyati // RKV_54.56 //",
  "GP12vprevk_u:5310": "ṛṣaya ūcuḥ /",
  "GP12vprevk_u:5311": "dhanvantaraśataṃ gaccha bhṛgutuṅgasya mūrdhani /",
  "GP12vprevk_u:5312": "kuṇḍaṃ drakṣyasi tatpūrṇaṃ vistīrṇaṃ payasā śivam // RKV_54.57 //",
  "GP12vprevk_u:5313": "teṣāṃ tadvacanaṃ śrutvā gataḥ kuṇḍasya sannidhau /",
  "GP12vprevk_u:5314": "dṛṣṭvā caiva tu tat tīrthaṃ bhrāntirjātā nṛpasya vai // RKV_54.58 //",
  "GP12vprevk_u:5315": "tato vismayamāpannaścintayanvai muhurmuhuḥ /",
  "GP12vprevk_u:5316": "ākāśasthaṃ dadarśāsau sāmiṣaṃ kuraraṃ nṛpaḥ // RKV_54.59 //",
  "GP12vprevk_u:5317": "bhramamāṇaṃ gṛhītāhiṃ vadhyamānaṃ nirāmiṣaiḥ /",
  "GP12vprevk_u:5318": "parasparaṃ ca yuyudhuḥ sarve 'pyāmiṣakāṅkṣayā // RKV_54.60 //",
  "GP12vprevk_u:5319": "hataścañcuprahāreṇa sa tataḥ patito 'ṃbhasi /",
  "GP12vprevk_u:5320": "śūlena śūlinā yatra bhūbhāgo bheditaḥ purā // RKV_54.61 //",
  "GP12vprevk_u:5321": "tattīrthasya prabhāveṇa sa sadyaḥ puruṣo 'bhavat /",
  "GP12vprevk_u:5322": "vimānasthaṃ dadarśāsau pumāṃsaṃ divyarūpiṇam // RKV_54.62 //",
  "GP12vprevk_u:5323": "gandharvāpsaraso yakṣāstaṃ yāntaṃ tuṣṭuvur divi /",
  "GP12vprevk_u:5324": "apsarogīyamāne tu gate sūryasya mūrdhani /",
  "GP12vprevk_u:5325": "citrasenas tatastasminnāścaryaṃ paramaṃ gataḥ // RKV_54.63 //",
  "GP12vprevk_u:5326": "ṛṣiṇā kathitaṃ yadvattadvattīrthaṃ na saṃśayaḥ /",
  "GP12vprevk_u:5327": "hṛṣṭaromābhavad dṛṣṭvā prabhāvaṃ tīrthasambhavam // RKV_54.64 //",
  "GP12vprevk_u:5328": "mamādya divaso dhanyo yasmād atra samāgataḥ /",
  "GP12vprevk_u:5329": "asthīni bhūmau nikṣipya snānaṃ kṛtvā yathāvidhi // RKV_54.65 //",
  "GP12vprevk_u:5330": "tilamiśreṇa toyenātarpayat pitṛdevatāḥ /",
  "GP12vprevk_u:5331": "gṛhyāsthīni tato rājā cikṣepāntarjale tadā // RKV_54.66 //",
  "GP12vprevk_u:5332": "kṣaṇamekaṃ tato vīkṣya rājorddhvavadanaḥ sthitaḥ /",
  "GP12vprevk_u:5333": "tān dadarśa punaḥ sarvān divyarūpadharāñchubhān // RKV_54.67 //",
  "GP12vprevk_u:5334": "divyavastraiśca saṃvītān divyābharaṇabhūṣitān /",
  "GP12vprevk_u:5335": "vimānair vividhair divyair apsarogaṇasevitaiḥ // RKV_54.68 //",
  "GP12vprevk_u:5336": "pṛthagbhūtāṃśca tān sarvān vimāneṣu vyavasthitān /",
  "GP12vprevk_u:5337": "utpattivatsamālokya rājā saṃharṣī so 'bhavat // RKV_54.69 //",
  "GP12vprevk_u:5338": "ṛṣirvimānam ārūḍhaścitrasenam athābravīt /",
  "GP12vprevk_u:5339": "bhobhoḥ sādho mahārāja citrasena mahīpate // RKV_54.70 //",
  "GP12vprevk_u:5340": "tvatprasādānnṛpaśreṣṭha gatirdivyā mamedṛṣī /",
  "GP12vprevk_u:5341": "jāteyaṃ yattvayā kāryaṃ kṛtaṃ paramaśobhanam // RKV_54.71 //",
  "GP12vprevk_u:5342": "svasuto 'pi na śaknoti pitḥṇāṃ kartumīdṛśam /",
  "GP12vprevk_u:5343": "madīyavacanāt tāta niṣpāpastvaṃ bhaviṣyasi // RKV_54.72 //",
  "GP12vprevk_u:5344": "phalaṃ prāpsyasi rājendra kāmikaṃ manasepsitam /",
  "GP12vprevk_u:5345": "āśīrvādāṃs tato dattvā citrasenāya dhīmate /",
  "GP12vprevk_u:5346": "svargaṃ jagāma sasutas tato dīrghatapā muniḥ // RKV_54.73 //",
  "GP12vprevk_u:5347": "||",
  "GP12vprevk_u:5348": "iti śrīskānde mahāpurāṇa ekāśītisāhasryāṃ saṃhitāyāṃ pañcamāvantyakhaṇḍe revākhaṇḍe dīrghatapasaḥ svargārohaṇavarṇanaṃ nāma catuḥpañcāśattamo 'dhyāyaḥ ||",
  "GP12vprevk_u:5349": "RKV adhyāya 55",
  "GP12vprevk_u:5350": "uttānapāda uvāca:",
  "GP12vprevk_u:5351": "māhātmyaṃ tīrthajaṃ dṛṣṭvā citraseno nareśvaraḥ /",
  "GP12vprevk_u:5352": "kiṃ cakāra kva vā vāsaṃ kimāhāro babhūva ha // RKV_55.1 //",
  "GP12vprevk_u:5353": "īśvara uvāca:",
  "GP12vprevk_u:5354": "bhṛgutuṅgaṃ samāruhya aiśānīṃ diśamāśritaḥ /",
  "GP12vprevk_u:5355": "tapaścacāra vipulaṃ kuṇḍe tatra nṛpottamaḥ // RKV_55.2 //",
  "GP12vprevk_u:5356": "sarvān devān hṛdi dhyātvā brahmaviṣṇumaheśvarān /",
  "GP12vprevk_u:5357": "vicikṣepa yadātmānaṃ pratyakṣau rudrakeśavau /",
  "GP12vprevk_u:5358": "kare gṛhītvā rājānaṃ rudro vacanam abravīt // RKV_55.3 //",
  "GP12vprevk_u:5359": "īśvara uvāca:",
  "GP12vprevk_u:5360": "prāṇatyāgaṃ mahārāja mā kāle tvaṃ kṛthā vṛthā /",
  "GP12vprevk_u:5361": "adyāpyasi yuvā tvaṃ vai na yuktaṃ maraṇaṃ tava // RKV_55.4 //",
  "GP12vprevk_u:5362": "svasthānaṃ gaccha śīghraṃ tvaṃ bhuktvā bhogānyathepsitān /",
  "GP12vprevk_u:5363": "kuru niṣkaṇṭakaṃ rājyaṃ nāke śakra ivāparaḥ // RKV_55.5 //",
  "GP12vprevk_u:5364": "citrasena uvāca:",
  "GP12vprevk_u:5365": "na rājyaṃ kāmaye deva na putrān na ca bāndhavān /",
  "GP12vprevk_u:5366": "na bhāryāṃ na ca kośaṃ ca na gajān na turaṃgamān // RKV_55.6 //",
  "GP12vprevk_u:5367": "muñca muñca mahādeva mā vighnaḥ kriyatāṃ mama /",
  "GP12vprevk_u:5368": "svargaprāptir mamādyaiva tvatprasādānmaheśvara // RKV_55.7 //",
  "GP12vprevk_u:5369": "īśvara uvāca:",
  "GP12vprevk_u:5370": "yasyāgrato bhaved brahmā viṣṇuḥ śambhus tathaiva ca /",
  "GP12vprevk_u:5371": "svargeṇa tasya kiṃ kāryaṃ sa gataḥ kiṃ kariṣyati // RKV_55.8 //",
  "GP12vprevk_u:5372": "tuṣṭā vayaṃ trayo devā vṛṇīṣva varamuttamam /",
  "GP12vprevk_u:5373": "yathepsitaṃ mahārāja satyam etad asaṃśayam // RKV_55.9 //",
  "GP12vprevk_u:5374": "citrasena uvāca:",
  "GP12vprevk_u:5375": "yadi tuṣṭāstrayo devā brahmaviṣṇumaheśvarāḥ /",
  "GP12vprevk_u:5376": "adyaprabhṛti yuṣmābhiḥ sthātavyam iha sarvadā // RKV_55.10 //",
  "GP12vprevk_u:5377": "gayāśiro yathā puṇyaṃ kṛtaṃ yuṣmābhir eva ca /",
  "GP12vprevk_u:5378": "tathaivedaṃ prakartavyaṃ śūlabhedaṃ ca pāvanam // RKV_55.11 //",
  "GP12vprevk_u:5379": "yatrayatra sthitā yūyaṃ tatratatra vasāmyaham /",
  "GP12vprevk_u:5380": "gaṇānāṃ caiva sarveṣām ādhipatyam athāstu me // RKV_55.12 //",
  "GP12vprevk_u:5381": "īśvara uvāca:",
  "GP12vprevk_u:5382": "adyaprabhṛti tiṣṭhāmaḥ śūlabhede nareśvara /",
  "GP12vprevk_u:5383": "trikālāṃ hi trayo devāḥ kalāṃśena vasāmahe // RKV_55.13 //",
  "GP12vprevk_u:5384": "nandisaṃjño gaṇādhīśo bhaviṣyati bhavāndhruvam /",
  "GP12vprevk_u:5385": "matsamīpe tu bhavata ādau pūjā bhaviṣyati // RKV_55.14 //",
  "GP12vprevk_u:5386": "prakṣipya tāni cāsthīni yatra dīrghatapā yayau /",
  "GP12vprevk_u:5387": "sakuṭumbo vimānasthaḥ svargatas tvaṃ tathā kuru // RKV_55.15 //",
  "GP12vprevk_u:5388": "evaṃ devā varaṃ dattvā citrasenāya pārthiva /",
  "GP12vprevk_u:5389": "kuṇḍamūrdhani yāmyāyāṃ trayo devās tadā sthitāḥ // RKV_55.16 //",
  "GP12vprevk_u:5390": "parasparaṃ vadantyevaṃ puṇyatīrthamidaṃ param /",
  "GP12vprevk_u:5391": "yathā hi gayāśiraḥ puṇyaṃ pūrvameva paṭhyate /",
  "GP12vprevk_u:5392": "tathā revātaṭe puṇyaṃ śūlabhedaṃ na saṃśayaḥ // RKV_55.17 //",
  "GP12vprevk_u:5393": "īśvara uvāca:",
  "GP12vprevk_u:5394": "idaṃ tīrthaṃ tathā puṇyaṃ yathā puṇyaṃ gayāśiraḥ /",
  "GP12vprevk_u:5395": "sakṛtpiṇḍodakenaiva naro nirmalatāṃ vrajet // RKV_55.18 //",
  "GP12vprevk_u:5396": "ekaṃ gayāśiro muktvā sarvatīrthāni bhūpate /",
  "GP12vprevk_u:5397": "śūlabhedasya tīrthasya kalāṃ nārhanti ṣoḍaśīm // RKV_55.19 //",
  "GP12vprevk_u:5398": "kuṇḍam udīcyāṃ yāmyāyāṃ daśahastapramāṇataḥ /",
  "GP12vprevk_u:5399": "raudravāruṇakāṣṭhāyāṃ pramāṇaṃ caikaviṃśati // RKV_55.20 //",
  "GP12vprevk_u:5400": "etatpramāṇaṃ tattīrthaṃ piṇḍadānādikarmasu /",
  "GP12vprevk_u:5401": "nādharmaniratā dātuṃ labhante dānamatra hi // RKV_55.21 //",
  "GP12vprevk_u:5402": "viṣṇustu pitṛrūpeṇa brahmarūpī pitāmahaḥ /",
  "GP12vprevk_u:5403": "prapitāmaho rudro 'bhūdevaṃ tripuruṣāḥ sthitāḥ // RKV_55.22 //",
  "GP12vprevk_u:5404": "kadā paśyati tīrthaṃ vai kadā nastārayiṣyati /",
  "GP12vprevk_u:5405": "iti pratīkṣāṃ kurvanti putrāṇāṃ satataṃ nṛpa /",
  "GP12vprevk_u:5406": "śūlabhede naraḥ snātvā dṛṣṭvā śūladharaṃ sakṛt // RKV_55.23 //",
  "GP12vprevk_u:5407": "nāputro nādhano rogī saptajanmasu jāyate /",
  "GP12vprevk_u:5408": "ekaviṃśatiṃ pituḥ pakṣe mātuśvaivekaviṃśatim // RKV_55.24 //",
  "GP12vprevk_u:5409": "bhāryāpakṣe daśaiveha kulānyetāni tārayet /",
  "GP12vprevk_u:5410": "śūlabhedavane rājañchākamūlaphalairapi // RKV_55.25 //",
  "GP12vprevk_u:5411": "ekasminbhojite vipre koṭīr bhavati bhojitā /",
  "GP12vprevk_u:5412": "pañcasthāneṣu yaḥ śrāddhaṃ kurute bhaktimān naraḥ // RKV_55.26 //",
  "GP12vprevk_u:5413": "kulāni pretabhūtāni sarvāṇyapi hi tārayet /",
  "GP12vprevk_u:5414": "dvijadevaprasādena pitḥṇāṃ ca prasādataḥ // RKV_55.27 //",
  "GP12vprevk_u:5415": "śrāddhado nivaset tatra yatra devo maheśvaraḥ /",
  "GP12vprevk_u:5416": "syurātmaghātino ye ca gobrāhmaṇahanāśca ye // RKV_55.28 //",
  "GP12vprevk_u:5417": "daṃṣṭribhir jalapāte ca vidyutpāteṣu ye mṛtāḥ /",
  "GP12vprevk_u:5418": "na yeṣām agnisaṃskāro nāśaucaṃ nodakakriyā // RKV_55.29 //",
  "GP12vprevk_u:5419": "tatra tīrthe tu yasteṣāṃ śrāddhaṃ kurvīta bhaktitaḥ /",
  "GP12vprevk_u:5420": "mokṣāvāptir bhavet teṣāṃ yugamekaṃ na saṃśayaḥ // RKV_55.30 //",
  "GP12vprevk_u:5421": "ajñānād yatkṛtaṃ pāpaṃ bālabhāvācca yatkṛtam /",
  "GP12vprevk_u:5422": "tatsarvaṃ nāśayet pāpaṃ snānamātreṇa bhūpate // RKV_55.31 //",
  "GP12vprevk_u:5423": "rajakena yathā dhautaṃ vastraṃ bhavati nirmalam /",
  "GP12vprevk_u:5424": "tathā pāpo 'pi tattīrthe snāto bhavati nirmalaḥ // RKV_55.32 //",
  "GP12vprevk_u:5425": "saṃnyāsaṃ kurute yo 'tra tīrthe vidhisamanvitam /",
  "GP12vprevk_u:5426": "dhyāyan nityaṃ mahādevaṃ sa gacchet paramaṃ padam // RKV_55.33 //",
  "GP12vprevk_u:5427": "krīḍitvā sa yathākāmaṃ svecchayā śivamandire /",
  "GP12vprevk_u:5428": "vedavedāṅgatattvajño jāyate 'sau śubhe kule // RKV_55.34 //",
  "GP12vprevk_u:5429": "rūpavānsubhagaścaiva sarvavyādhivivarjitaḥ /",
  "GP12vprevk_u:5430": "rājā vā rājaputro vācārasamanvitaḥ // RKV_55.35 //",
  "GP12vprevk_u:5431": "etatte kathitaṃ rājaṃstīrthasya phalamuttamam /",
  "GP12vprevk_u:5432": "yacchrutvā mānavo nityaṃ mucyate sarvakilbiṣaiḥ // RKV_55.36 //",
  "GP12vprevk_u:5433": "ya idaṃ śrāvayen nityamākhyānaṃ dvijapuṃgavān /",
  "GP12vprevk_u:5434": "śrāddhe devakule vāpi paṭhetparvṇi parvṇi // RKV_55.37 //",
  "GP12vprevk_u:5435": "gīrvāṇāstasya tuṣyanti manuṣyāḥ pitṛbhiḥ saha /",
  "GP12vprevk_u:5436": "paṭhatāṃ śṛṇvatāṃ caiva naśyate sarvapātakam // RKV_55.38 //",
  "GP12vprevk_u:5437": "likhitvā tīrthamāhātmyaṃ brāhmaṇebhyo dadāti yaḥ /",
  "GP12vprevk_u:5438": "jātismaratvaṃ labhate prāpnotyabhimataṃ phalam // RKV_55.39 //",
  "GP12vprevk_u:5439": "rudraloke vaset tāvad yāvad akṣaram anvitam // RKV_55.40 //",
  "GP12vprevk_u:5440": "||",
  "GP12vprevk_u:5441": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūlabhedamāhātmye kāśīrājamokṣagamanaṃ nāma pañcapañcāśattamo 'dhyāyaḥ ||",
  "GP12vprevk_u:5442": "RKV adhyāya 56",
  "GP12vprevk_u:5443": "uttānapāda uvāca:",
  "GP12vprevk_u:5444": "anyacca śrotumicchāmi kena gaṅgāvatāritā /",
  "GP12vprevk_u:5445": "rudraśīrṣe sthitā devī puṇyā kathamihāgatā // RKV_56.1 //",
  "GP12vprevk_u:5446": "puṇyā devāśilā nāma tasyā māhātmyam uttamam /",
  "GP12vprevk_u:5447": "etadākhyāhi me sarvaṃ prasanno yadi śaṅkara // RKV_56.2 //",
  "GP12vprevk_u:5448": "īśvara uvāca:",
  "GP12vprevk_u:5449": "śṛṇuṣvaikamanā bhūtvā yathā gaṅgāvatāritā /",
  "GP12vprevk_u:5450": "devaiḥ sarvairmahābhāgā sarvalokahitāya vai // RKV_56.3 //",
  "GP12vprevk_u:5451": "asti vindhyo nago nāma yāmyāśāyāṃ mahīpate /",
  "GP12vprevk_u:5452": "gīrvāṇāstu gatāḥ sarve tasya mūrdhni nareśvara // RKV_56.4 //",
  "GP12vprevk_u:5453": "tatra cāhvānitā gaṅgā brahmādyairakhilaiḥ suraiḥ /",
  "GP12vprevk_u:5454": "abhyarcyeśaṃ jagannāthaṃ devadevaṃ jagadgurum // RKV_56.5 //",
  "GP12vprevk_u:5455": "jaṭāmadhyasthitāṃ gaṅgāṃ mocayasveti bhūtale /",
  "GP12vprevk_u:5456": "bhāsvantī sā tato muktā rudreṇa śirasā bhuvi // RKV_56.6 //",
  "GP12vprevk_u:5457": "tatra sthāne mahāpuṇyā devairutpāditā svayam /",
  "GP12vprevk_u:5458": "tato devanadī jātā sā hitāya nṛṇāṃ bhuvi // RKV_56.7 //",
  "GP12vprevk_u:5459": "vasanti ye taṭe tasyāḥ snānaṃ kurvanti bhaktitaḥ /",
  "GP12vprevk_u:5460": "pibanti ca jalaṃ nityaṃ na te yānti yamālayam // RKV_56.8 //",
  "GP12vprevk_u:5461": "yatra sā patitā kuṇḍe śūlabhede narādhipa /",
  "GP12vprevk_u:5462": "devanadyāḥ pratīcyāṃ tu tatra prācī sarasvatī // RKV_56.9 //",
  "GP12vprevk_u:5463": "yāmyāyāṃ śūlabhedasya tatra tīrthamanuttamam /",
  "GP12vprevk_u:5464": "tatra devaśilā puṇyā svayaṃ devena nirmitā // RKV_56.10 //",
  "GP12vprevk_u:5465": "tatra snātvā tu yo bhaktyā tarpayet pitṛdevatāḥ /",
  "GP12vprevk_u:5466": "pitarastasya tṛpyanti yāvad ābhūtasamplavam // RKV_56.11 //",
  "GP12vprevk_u:5467": "tatra snātvā tu yo bhaktyā brāhmaṇān bhojayennṛpa /",
  "GP12vprevk_u:5468": "svalpānnenāpi dattena tasya cānto na vidyate // RKV_56.12 //",
  "GP12vprevk_u:5469": "uttānapāda uvāca:",
  "GP12vprevk_u:5470": "kāni dānāni dattāni śastāni dharaṇītale /",
  "GP12vprevk_u:5471": "yāni dattvā naro bhaktyā mucyate sarvapātakaiḥ // RKV_56.13 //",
  "GP12vprevk_u:5472": "devaśilāyā māhātmyaṃ snānadānādijaṃ phalam /",
  "GP12vprevk_u:5473": "vratopavāsaniyamair yatprāpyaṃ tadvadasva me // RKV_56.14 //",
  "GP12vprevk_u:5474": "īśvara uvāca:",
  "GP12vprevk_u:5475": "āsītpurā mahāvīryaścedinātho mahābalaḥ /",
  "GP12vprevk_u:5476": "vīrasena iti khyāto maṇḍalādhipatirnṛpa // RKV_56.15 //",
  "GP12vprevk_u:5477": "rāṣṭre tasya ripurnāsti na vyādhir na ca taskarāḥ /",
  "GP12vprevk_u:5478": "na cādharmo 'bhavat tatra dharma eva hi sarvadā // RKV_56.16 //",
  "GP12vprevk_u:5479": "sadā mudānvito rājā sabhāryo bahuputrakaḥ /",
  "GP12vprevk_u:5480": "ekāsīd duhitā tasya surūpā girijā yathā // RKV_56.17 //",
  "GP12vprevk_u:5481": "iṣṭā sā pitṛmātṛbhyāṃ bandhuvargajanasya ca /",
  "GP12vprevk_u:5482": "kṛtaṃ vaivāhikaṃ karma kāle prāpte yathāvidhi // RKV_56.18 //",
  "GP12vprevk_u:5483": "anantaraṃ cedipatirdvādaśābdamakhe sthitaḥ /",
  "GP12vprevk_u:5484": "tatastasyāstu yo bhartā sa mṛtyuvaśam āgataḥ // RKV_56.19 //",
  "GP12vprevk_u:5485": "vidhavāṃ tāṃ sutāṃ dṛṣṭvā rājā śokasamanvitaḥ /",
  "GP12vprevk_u:5486": "uvāca vacanaṃ tatra svabhāryāṃ duḥkhapīḍitām // RKV_56.20 //",
  "GP12vprevk_u:5487": "priye duḥkham idaṃ jātaṃ yāvajjīvaṃ suduḥsaham /",
  "GP12vprevk_u:5488": "naiṣā rakṣayituṃ śakyā rūpayauvanagarvitā // RKV_56.21 //",
  "GP12vprevk_u:5489": "dūṣayeta kulaṃ kvāpi kathaṃ rakṣyā hi bālikā /",
  "GP12vprevk_u:5490": "nopāyo vidyate kvāpi bhānumatyāśca rakṣaṇe /",
  "GP12vprevk_u:5491": "parasparaṃ vivadatoḥ śrutvā tatkanyakābravīt // RKV_56.22 //",
  "GP12vprevk_u:5492": "bhānumatyuvāca:",
  "GP12vprevk_u:5493": "na lajjāmi tavāgre 'haṃ jalpantī tāta karhicit /",
  "GP12vprevk_u:5494": "satyaṃ notpadyate doṣo madarthe te narādhipa // RKV_56.23 //",
  "GP12vprevk_u:5495": "adyaprabhṛtyahaṃ tāta dhārayiṣye na mūrdhajān /",
  "GP12vprevk_u:5496": "sthūlavastrapaṭārddhaṃ tu dhārayiṣyāmi te gṛhe // RKV_56.24 //",
  "GP12vprevk_u:5497": "kariṣyāmi vratānyāśu purāṇavihitāni ca /",
  "GP12vprevk_u:5498": "ātmānaṃ śoṣayiṣyāmi toṣayiṣye janārdanam // RKV_56.25 //",
  "GP12vprevk_u:5499": "mamaiṣā vartate buddhir yadi tvaṃ tāta manyase /",
  "GP12vprevk_u:5500": "bhānumatyā vacaḥ śrutvā rājā saṃharṣito 'bhavat // RKV_56.26 //",
  "GP12vprevk_u:5501": "tīrthayātrāṃ samuddiśya kośaṃ dattvā supuṣkalam /",
  "GP12vprevk_u:5502": "visṛjya puruṣānvṛddhān kṛtvā tasyāḥ surakṣaṇe // RKV_56.27 //",
  "GP12vprevk_u:5503": "puruṣān sāyudhāṃś cāpi brāhmaṇānsapurohitān /",
  "GP12vprevk_u:5504": "dāsīdāsānpadātīṃśca cāsyāḥ saṃrakṣaṇakṣamān // RKV_56.28 //",
  "GP12vprevk_u:5505": "tataḥ piturmatenaiva gaṅgātīraṃ gatā satī /",
  "GP12vprevk_u:5506": "avagāhya taṭe dve tu gaṅgāyāḥ sa narādhipa // RKV_56.29 //",
  "GP12vprevk_u:5507": "nityaṃ sampūjya sadviprāngandhamālyādibhūṣaṇaiḥ /",
  "GP12vprevk_u:5508": "dvādaśābdāni sā tīre gaṅgāyāḥ samavasthitā // RKV_56.30 //",
  "GP12vprevk_u:5509": "tyaktvā gaṅgāṃ tadā rājñī gatā kāṣṭhāṃ tu dakṣiṇām /",
  "GP12vprevk_u:5510": "prāptā sā sacivaiḥ sārddhaṃ yatra revā mahānadī // RKV_56.31 //",
  "GP12vprevk_u:5511": "samāḥ pañca sthitā tatra oṅkāre 'marakaṇṭake /",
  "GP12vprevk_u:5512": "udagyāmyeṣu tīrtheṣu tīrthāttīrthaṃ jagāma sā // RKV_56.32 //",
  "GP12vprevk_u:5513": "snātvā snātvā pūjya viprān bhaktipūrvam atandritā /",
  "GP12vprevk_u:5514": "vāruṇīṃ sā diśaṃ gatvā devanadyāśca saṅgame // RKV_56.33 //",
  "GP12vprevk_u:5515": "dadarśa cāśramaṃ puṇyaṃ munisaṅghaiḥ samākulam /",
  "GP12vprevk_u:5516": "dṛṣṭvā munisamūhaṃ sā praṇipatyedam abravīt // RKV_56.34 //",
  "GP12vprevk_u:5517": "māhātmyam asya tīrthasya nāma caivāsya kīdṛśam /",
  "GP12vprevk_u:5518": "kathayantu mahābhāgāḥ prasādaḥ kriyatāṃ mama // RKV_56.35 //",
  "GP12vprevk_u:5519": "ṛṣaya ūcuḥ /",
  "GP12vprevk_u:5520": "cakratīrthaṃ tu vikhyātaṃ cakraṃ dattaṃ purā hareḥ /",
  "GP12vprevk_u:5521": "maheśvareṇa tuṣṭena devadevena śūlinā // RKV_56.36 //",
  "GP12vprevk_u:5522": "atra tīrthe tu yaḥ snātvā tarpayet pitṛdevatāḥ /",
  "GP12vprevk_u:5523": "anivartikā gatis tasya jāyate nātra saṃśayaḥ // RKV_56.37 //",
  "GP12vprevk_u:5524": "dvitīye 'hni tato gacchecchūlabhede tapasvini /",
  "GP12vprevk_u:5525": "pūrvoktena vidhānena snānaṃ kuryād yathāvidhi // RKV_56.38 //",
  "GP12vprevk_u:5526": "janmatrayakṛtaiḥ pāpair mucyate nātra saṃśayaḥ /",
  "GP12vprevk_u:5527": "jalena tilamātreṇa pradadyād añjalitrayam // RKV_56.39 //",
  "GP12vprevk_u:5528": "tṛpyanti pitarastasya dvādaśābdāny asaṃśayam /",
  "GP12vprevk_u:5529": "yaḥ śrāddhaṃ kurute bhaktyā śrotriyair brāhmaṇair nṛpa // RKV_56.40 //",
  "GP12vprevk_u:5530": "vārddhuṣyādyāstu varjyante pitḥṇāṃ dattam akṣayam /",
  "GP12vprevk_u:5531": "apare 'hṇi tato gacchet puṇyāṃ devaśilāṃ śubhām // RKV_56.41 //",
  "GP12vprevk_u:5532": "vīkṣyate jāhnavī puṇyā devair utpāditā purā /",
  "GP12vprevk_u:5533": "snātvā tatra jalaṃ dadyāt tilamiśraṃ narādhipa // RKV_56.42 //",
  "GP12vprevk_u:5534": "sakṛtpiṇḍapradānena mucyate brahmahatyayā /",
  "GP12vprevk_u:5535": "ekādaśyām upoṣitvā pakṣayor ubhayor api // RKV_56.43 //",
  "GP12vprevk_u:5536": "kṣapājāgaraṇaṃ kuryāt paṭhetpaurāṇikīṃ kathām /",
  "GP12vprevk_u:5537": "viṣṇupūjāṃ prakurvīta puṣpadhūpanivedanaiḥ // RKV_56.44 //",
  "GP12vprevk_u:5538": "prabhāte bhojayed viprān dānaṃ dadyāt saśaktitaḥ /",
  "GP12vprevk_u:5539": "caturthe 'hni tato gacched yatra prācī sarasvatī // RKV_56.45 //",
  "GP12vprevk_u:5540": "brahmadehād viniṣkrāntā pāvanārthaṃ śarīriṇām /",
  "GP12vprevk_u:5541": "tatra snātvā naro bhaktyā tarpayet pitṛdevatāḥ // RKV_56.46 //",
  "GP12vprevk_u:5542": "śrāddhaṃ kṛtvā yathānyāyamanindyān bhojayed dvijān /",
  "GP12vprevk_u:5543": "pitarastasya tṛpyanti dvādaśābdānyasaṃśayam // RKV_56.47 //",
  "GP12vprevk_u:5544": "sarvadevamayaṃ sthānaṃ sarvatīrthamayaṃ tathā /",
  "GP12vprevk_u:5545": "devakoṭisamākīrṇaṃ koṭiliṅgottamottamam // RKV_56.48 //",
  "GP12vprevk_u:5546": "trirātraṃ kurute yo 'tra śuciḥ snātvā jitendriyaḥ /",
  "GP12vprevk_u:5547": "pakṣaṃ māsaṃ ca ṣaṇmāsamabdamekaṃ kadācana // RKV_56.49 //",
  "GP12vprevk_u:5548": "na tasya sambhavo martye tasya vāso bhaved divi /",
  "GP12vprevk_u:5549": "niyamastho vimucyeta trijanmajanitādaghāt // RKV_56.50 //",
  "GP12vprevk_u:5550": "vinā puṃsā tu yā nārī dvādaśābdaṃ śucivratā /",
  "GP12vprevk_u:5551": "tiṣṭhate sākṣayaṃ kālaṃ rudraloke mahīyate // RKV_56.51 //",
  "GP12vprevk_u:5552": "munīnāṃ vacanaṃ śrutvā mudā paramayā yayau /",
  "GP12vprevk_u:5553": "tato 'vagāhya tattīrthamaharniśamatandritā // RKV_56.52 //",
  "GP12vprevk_u:5554": "dṛṣṭvā tīrthaprabhāvaṃ tu punarvacanamabravīt /",
  "GP12vprevk_u:5555": "śrūyatāṃ vacanaṃ me 'dya brāhmaṇāḥ sapurohitāḥ // RKV_56.53 //",
  "GP12vprevk_u:5556": "na tyajāmīdṛśaṃ sthānaṃ yāvajjīvamaharniśam /",
  "GP12vprevk_u:5557": "matpituśca tathā mātuḥ kathayadhvam idaṃ vacaḥ // RKV_56.54 //",
  "GP12vprevk_u:5558": "tvatkanyā śūlabhedasthā niyatā vratacāriṇī /",
  "GP12vprevk_u:5559": "evamuktvā sthitā sā tu tatra bhānumatī nṛpaḥ // RKV_56.55 //",
  "GP12vprevk_u:5560": "ekāntaropavāsasthā śanairmāsopavāsitā /",
  "GP12vprevk_u:5561": "devaśilāsthitā nityaṃ dadhyau sā cakrapāṇinam // RKV_56.56 //",
  "GP12vprevk_u:5562": "aharniśaṃ dahed dhūpaṃ candanaṃ ca sadīpakam /",
  "GP12vprevk_u:5563": "pādaśaucaṃ svayaṃ kṛtvā svayaṃ bhojayate dvijān /",
  "GP12vprevk_u:5564": "dvādaśābdāni sā rājñī suvratā tatra saṃsthitā // RKV_56.57 //",
  "GP12vprevk_u:5565": "īśvara uvāca:",
  "GP12vprevk_u:5566": "anyad devaśilāyāstu māhātmyaṃ śṛṇu bhūpate /",
  "GP12vprevk_u:5567": "kathayāmi mahābāho setihāsaṃ purātanam // RKV_56.58 //",
  "GP12vprevk_u:5568": "kaścid vanecaro vyādhaḥ śabaraḥ saha bhāryayā /",
  "GP12vprevk_u:5569": "durbhikṣapīḍitas tatra āmiṣārthaṃ vanaṃ gataḥ // RKV_56.59 //",
  "GP12vprevk_u:5570": "nāpaśyat pakṣiṇas tatra na mṛgānna phalāni ca /",
  "GP12vprevk_u:5571": "sarastato dadarśātha padminīkhaṇḍamaṇḍitam // RKV_56.60 //",
  "GP12vprevk_u:5572": "dṛṣṭvā sarovaraṃ tatra śabarī vākyam abravīt /",
  "GP12vprevk_u:5573": "kumudāni gṛhāṇa tvaṃ divyānyāhārasiddhaye // RKV_56.61 //",
  "GP12vprevk_u:5574": "devasya pūjanārthaṃ tu śūlabhedasya yatnataḥ /",
  "GP12vprevk_u:5575": "vikrayo bhavitā tatra dharmaśīlo jano yataḥ // RKV_56.62 //",
  "GP12vprevk_u:5576": "bhāryāyā vacanaṃ śrutvā jagrāha kumudāni saḥ /",
  "GP12vprevk_u:5577": "uttīrṇastu taṭe yāvaddṛṣṭvā śrīvṛkṣamagrataḥ // RKV_56.63 //",
  "GP12vprevk_u:5578": "śrīphalāni gṛhītvā tu supakvāni viśeṣataḥ /",
  "GP12vprevk_u:5579": "śūlabhedaṃ sa samprāpto dadarśa subahūñjanān // RKV_56.64 //",
  "GP12vprevk_u:5580": "caitramāse site pakṣe ekādaśyāṃ narādhipa /",
  "GP12vprevk_u:5581": "tasminnahani nāśnīyurbālā vṛddhāstathā striyaḥ // RKV_56.65 //",
  "GP12vprevk_u:5582": "maṇḍapaṃ dadṛśe tatra kṛtaṃ devaśilopari /",
  "GP12vprevk_u:5583": "vastraiḥ saṃveṣṭitaṃ divyaṃ sraṅmālyairupaśobhitam // RKV_56.66 //",
  "GP12vprevk_u:5584": "ṛṣayaścāgatāstatra ye cāśramanivāsinaḥ /",
  "GP12vprevk_u:5585": "sopavāsāḥ saniyamāḥ sarve sāgniparigrahāḥ // RKV_56.67 //",
  "GP12vprevk_u:5586": "devanadyāstaṭe ramye munisaṅghaiḥ samākule /",
  "GP12vprevk_u:5587": "āgacchadbhir nṛpaśreṣṭha mārgastatra na labhyate // RKV_56.68 //",
  "GP12vprevk_u:5588": "dṛṣṭvā janapadaṃ tatra tāṃ bhāryāṃ śabaro 'bravīt /",
  "GP12vprevk_u:5589": "gaccha pṛcchasva kimapi kimadya snānakāraṇam // RKV_56.69 //",
  "GP12vprevk_u:5590": "parvāṇi yāni śrūyante kiṃsvit sūryendusamplavaḥ /",
  "GP12vprevk_u:5591": "ayanaṃ kiṃ bhavedadya kiṃ vākṣayatṛtīyakā // RKV_56.70 //",
  "GP12vprevk_u:5592": "tataḥ svabharturvacanācchabarī prasthitā tadā /",
  "GP12vprevk_u:5593": "papraccha nārīṃ dṛṣṭvāgre dattvāgre kamale śubhe // RKV_56.71 //",
  "GP12vprevk_u:5594": "tithiradyaiva kā proktā kiṃ parva kathayasva me /",
  "GP12vprevk_u:5595": "kimayaṃ snāti loko 'yaṃ kiṃ vā snānasya kāraṇam // RKV_56.72 //",
  "GP12vprevk_u:5596": "nāryuvāca:",
  "GP12vprevk_u:5597": "adya caikādaśī puṇyā sarvapāpakṣayaṃkarī /",
  "GP12vprevk_u:5598": "upoṣitā sakṛdyena nākaprāptiṃ karoti sā // RKV_56.73 //",
  "GP12vprevk_u:5599": "tasyāstadvacanaṃ śrutvā śabarī śābarāya vai /",
  "GP12vprevk_u:5600": "kathayāmāsa cāvyagrā strīvākyaṃ nṛpasattama // RKV_56.74 //",
  "GP12vprevk_u:5601": "adya tvekādaśī puṇyā bālavṛddhair upoṣitā /",
  "GP12vprevk_u:5602": "madanaikādaśī nāma sarvapāpakṣayaṃkarī // RKV_56.75 //",
  "GP12vprevk_u:5603": "niyatā śrūyate tatra rājaputrī suśobhanā /",
  "GP12vprevk_u:5604": "vratasthā niyatāhārā nāmnā bhānumatī satī // RKV_56.76 //",
  "GP12vprevk_u:5605": "naitayā sadṛśī kācittriṣu lokeṣu viśrutā /",
  "GP12vprevk_u:5606": "dṛśyate sā varārohā hyavatīrṇā mahītale // RKV_56.77 //",
  "GP12vprevk_u:5607": "bhāryāyā vacanaṃ śrutvā śabarastāṃ jagāda ha /",
  "GP12vprevk_u:5608": "kamalāni yathālābhaṃ dattvā bhuṅkṣva hi satvaram // RKV_56.78 //",
  "GP12vprevk_u:5609": "mamaiṣā vartate buddhir na bhoktavyaṃ mayā dhruvam /",
  "GP12vprevk_u:5610": "na mayopārjitaṃ bhadre pāpabuddhyā śubhaṃ kvacit // RKV_56.79 //",
  "GP12vprevk_u:5611": "śabaryuvāca:",
  "GP12vprevk_u:5612": "na pūrvaṃ tu mayā bhuktaṃ kasmiṃścaiva tu vāsare /",
  "GP12vprevk_u:5613": "bhuktaśeṣaṃ mayā bhuktaṃ yāvatkālaṃ smarāmyaham // RKV_56.80 //",
  "GP12vprevk_u:5614": "bhāryāyā niścayaṃ jñātvā snānaṃ kartuṃ jagāma ha /",
  "GP12vprevk_u:5615": "ardhottarīyavastreṇa snānaṃ kṛtvā tu bhaktitaḥ // RKV_56.81 //",
  "GP12vprevk_u:5616": "sarvān devān namaskṛtya gato devaśilāṃ prati /",
  "GP12vprevk_u:5617": "tasthau sa śaṅkamāno 'pi namaskṛtya janārdanam // RKV_56.82 //",
  "GP12vprevk_u:5618": "yasyāstu kumude datte tayā rājñyai niveditam /",
  "GP12vprevk_u:5619": "taddṛṣṭvā padmayugalaṃ tāṃ dāsīṃ sābravīt tadā // RKV_56.83 //",
  "GP12vprevk_u:5620": "kutra padmadvayaṃ labdhaṃ kathyatām agrato mama /",
  "GP12vprevk_u:5621": "śīghraṃ tatraiva gatvā ca padmānānaya cāparān // RKV_56.84 //",
  "GP12vprevk_u:5622": "dhānyena vasunā vāpi kamalāni samānaya /",
  "GP12vprevk_u:5623": "bhānumatyā vacaḥ śrutvā gatā sā śabaraṃ prati // RKV_56.85 //",
  "GP12vprevk_u:5624": "śrīphalāni ca puṣpāṇi bahūnyanyāni dehi me // RKV_56.86 //",
  "GP12vprevk_u:5625": "śabary uvāca:",
  "GP12vprevk_u:5626": "śrīphalāni sapuṣpāṇi dāsyāmi ca viśeṣataḥ /",
  "GP12vprevk_u:5627": "na lobho na spṛhā me 'sti gatvā rājñīṃ nivedaya // RKV_56.87 //",
  "GP12vprevk_u:5628": "tayā ca satvaraṃ gatvā yathāvṛttaṃ niveditam /",
  "GP12vprevk_u:5629": "śabaryuktaṃ purastasyāḥ savistaraparaṃ vacaḥ // RKV_56.88 //",
  "GP12vprevk_u:5630": "tasyāstu vacanaṃ śrutvā rājñī tatra svayaṃ gatā /",
  "GP12vprevk_u:5631": "uvāca śabarīṃ prītyā dehi padmāni mūlyataḥ // RKV_56.89 //",
  "GP12vprevk_u:5632": "śabaryuvāca:",
  "GP12vprevk_u:5633": "na mūlyaṃ kāmaye devi phalapuṣpasamudbhavam /",
  "GP12vprevk_u:5634": "śrīphalāni ca puṣpāṇi yatheṣṭaṃ mama gṛhyatām // RKV_56.90 //",
  "GP12vprevk_u:5635": "arcāṃ kuru yathānyāyaṃ vāsudeve jagatpatau // RKV_56.91 //",
  "GP12vprevk_u:5636": "rājñyuvāca:",
  "GP12vprevk_u:5637": "vinā mūlyaṃ na gṛhṇāmi kamalāni tavādhunā /",
  "GP12vprevk_u:5638": "dhānyasya khārikāmekāṃ dadāmi pratigṛhyatām // RKV_56.92 //",
  "GP12vprevk_u:5639": "daśa viṃśatyatha triṃśac catvāriṃśad athāpi vā /",
  "GP12vprevk_u:5640": "gṛhāṇa vā khāriśataṃ durbhikṣāṃ bodhimuttara // RKV_56.93 //",
  "GP12vprevk_u:5641": "vasu ratnaṃ suvarṇaṃ ca anyatte yadabhīpsitam /",
  "GP12vprevk_u:5642": "tatsarvaṃ sampradāsyāmi kamalārthe na saṃśayaḥ // RKV_56.94 //",
  "GP12vprevk_u:5643": "śabaryuvāca:",
  "GP12vprevk_u:5644": "nāhāraṃ cintayāmyadya muktvā devaṃ varānane /",
  "GP12vprevk_u:5645": "devakāryaṃ vinā bhadre nānyā buddhiḥ pravartate // RKV_56.95 //",
  "GP12vprevk_u:5646": "rājñyuvāca:",
  "GP12vprevk_u:5647": "na tvayānnaṃ parityājyaṃ sarvamanne pratiṣṭhitam /",
  "GP12vprevk_u:5648": "tasmāt sarvaprayatnena mamānnaṃ pratigṛhyatām // RKV_56.96 //",
  "GP12vprevk_u:5649": "tapasvino mahābhāgā ye cāraṇyanivāsinaḥ /",
  "GP12vprevk_u:5650": "gṛhasthadvāri te sarve yācante 'nnam atandritāḥ // RKV_56.97 //",
  "GP12vprevk_u:5651": "śabaryuvāca:",
  "GP12vprevk_u:5652": "niṣedhaśca kṛtaḥ pūrvaṃ sarvaṃ satye pratiṣṭhitam /",
  "GP12vprevk_u:5653": "satyena tapate sūryaḥ satyena jvalate 'nalaḥ // RKV_56.98 //",
  "GP12vprevk_u:5654": "satyena tiṣṭhaty udadhirvāyuḥ satyena vāti hi /",
  "GP12vprevk_u:5655": "satyena pacyate sasyaṃ gāvaḥ kṣīraṃ sravanti ca // RKV_56.99 //",
  "GP12vprevk_u:5656": "satyādhāram idaṃ sarvaṃ jagat sthāvarajaṅgamam /",
  "GP12vprevk_u:5657": "tasmāt sarvaprayatnena satyaṃ satyena pālayet // RKV_56.100 //",
  "GP12vprevk_u:5658": "devakāryaṃ tu me muktvā nānyā buddhiḥ pravartate /",
  "GP12vprevk_u:5659": "gṛhāṇa rājñi puṣpāṇi kuru pūjāṃ gadābhṛtaḥ // RKV_56.101 //",
  "GP12vprevk_u:5660": "śrūyate dvijavākyaistu na doṣo vidyate kvacit /",
  "GP12vprevk_u:5661": "kuśāḥ śākaṃ payo matsyā gandhāḥ puṣpākṣatā dadhi /",
  "GP12vprevk_u:5662": "māṃsaṃ śayyāsanaṃ dhānāḥ pratyākhyeyā na vāri ca // RKV_56.102 //",
  "GP12vprevk_u:5663": "rājñyuvāca:",
  "GP12vprevk_u:5664": "ārāmopahṛtaṃ puṣpamāraṇyaṃ puṣpameva ca /",
  "GP12vprevk_u:5665": "krītaṃ pratigrahe labdhaṃ puṣpamevaṃ caturvidham // RKV_56.103 //",
  "GP12vprevk_u:5666": "uttamaṃ puṣpamāraṇyaṃ gṛhītaṃ svayameva ca /",
  "GP12vprevk_u:5667": "madhyamaṃ phalamārāme tvadhamaṃ krītameva ca /",
  "GP12vprevk_u:5668": "pratigraheṇa yallabdhaṃ niṣphalaṃ tadvidurbudhāḥ // RKV_56.104 //",
  "GP12vprevk_u:5669": "purohita uvāca:",
  "GP12vprevk_u:5670": "gṛhāṇa rājñi puṣpāṇi kuru pūjāṃ gadābhṛtaḥ /",
  "GP12vprevk_u:5671": "upakāraḥ prakartavyo vyapadeśena karhicit // RKV_56.105 //",
  "GP12vprevk_u:5672": "īśvara uvāca:",
  "GP12vprevk_u:5673": "śrīphalāni sapadmāni dattāni śabareṇa tu /",
  "GP12vprevk_u:5674": "gṛhītvā tāni rājñī sā pūjāṃ cakre suśobhanām // RKV_56.106 //",
  "GP12vprevk_u:5675": "kṣapājāgaraṇaṃ cakre śrutvā paurāṇikīṃ kathām /",
  "GP12vprevk_u:5676": "śabarastu tato bhāryām idaṃ vacanam abravīt // RKV_56.107 //",
  "GP12vprevk_u:5677": "dīpārthaṃ gṛhyatāṃ sneho yathālābhena sundari /",
  "GP12vprevk_u:5678": "kṛtvā dīpaṃ tatastau tu kṛtvā pūjāṃ hareḥ śubhām // RKV_56.108 //",
  "GP12vprevk_u:5679": "cakraturjāgaraṃ rātrau dhyāyanto dharaṇīdharam /",
  "GP12vprevk_u:5680": "tataḥ prabhātasamaye dṛṣṭvā snānotsukaṃ janam // RKV_56.109 //",
  "GP12vprevk_u:5681": "snāti vai śūlabhede tu devanadyāṃ tathāpare /",
  "GP12vprevk_u:5682": "sarasvatyāṃ narāḥ kecinmārkaṇḍasya hrade 'pare // RKV_56.110 //",
  "GP12vprevk_u:5683": "cakratīrthaṃ gatāścakruḥ snānaṃ kecidvidhānataḥ /",
  "GP12vprevk_u:5684": "śucayaste janāḥ sarve snātvā devāśilopari // RKV_56.111 //",
  "GP12vprevk_u:5685": "śrāddhaṃ cakruḥ prayatnena śraddhayā pūtacetasā /",
  "GP12vprevk_u:5686": "tāndṛṣṭvā śabaro bilvaiḥ piṇḍāṃścakre prayatnataḥ // RKV_56.112 //",
  "GP12vprevk_u:5687": "bhānumatyā tathā bhartuḥ piṇḍanirvapaṇaṃ kṛtam /",
  "GP12vprevk_u:5688": "anindyā bhojitā viprā dambhavārddhuṣyavarjitāḥ // RKV_56.113 //",
  "GP12vprevk_u:5689": "haviṣyānnaistathā dadhnā śarkarāmadhusarpiṣā /",
  "GP12vprevk_u:5690": "pāyasena tu gavyena kṛtānnena viśeṣataḥ // RKV_56.114 //",
  "GP12vprevk_u:5691": "bhojayitvā tathā rājñī dadau dānaṃ yathāvidhi /",
  "GP12vprevk_u:5692": "pādukopānahau chatraṃ śayyāṃ govṛṣameva ca // RKV_56.115 //",
  "GP12vprevk_u:5693": "vividhāni ca dānāni hemaratnadhanāni ca /",
  "GP12vprevk_u:5694": "cakratīrthe mahārāja kapilāṃ yaḥ prayacchati /",
  "GP12vprevk_u:5695": "pṛthvī tena bhaved dattā saśailavanakānanā // RKV_56.116 //",
  "GP12vprevk_u:5696": "uttānapāda uvāca:",
  "GP12vprevk_u:5697": "yāni yāni ca dattāni śastāni jagatīpateḥ /",
  "GP12vprevk_u:5698": "tāni sarvāṇi deveśa kathayasva prasādataḥ // RKV_56.117 //",
  "GP12vprevk_u:5699": "īśvara uvāca:",
  "GP12vprevk_u:5700": "tilapradaḥ prajāmiṣṭāṃ dīpadaścakṣuruttamam /",
  "GP12vprevk_u:5701": "bhūmidaḥ svargamāpnoti dīrgham āyur hiraṇyadaḥ // RKV_56.118 //",
  "GP12vprevk_u:5702": "gṛhado rogarahito rūpyado rūpavān bhavet /",
  "GP12vprevk_u:5703": "vāsodaścandrasālokyam arkasāyujyam aśvadaḥ // RKV_56.119 //",
  "GP12vprevk_u:5704": "vṛṣadastu śriyaṃ puṣṭāṃ godātā ca triviṣṭapam /",
  "GP12vprevk_u:5705": "yānaśayyāprado bhāryām aiśvaryam abhayapradaḥ // RKV_56.120 //",
  "GP12vprevk_u:5706": "dhānyadaḥ śāśvataṃ saukhyaṃ brahmado brahma śāśvatam /",
  "GP12vprevk_u:5707": "vāryannapṛthivīvāsastilakāñcanasarpiṣām // RKV_56.121 //",
  "GP12vprevk_u:5708": "sarveṣāmeva dānānāṃ brahmadānaṃ viśiṣyate /",
  "GP12vprevk_u:5709": "yena yena hi bhāvena yadyaddānaṃ prayacchati // RKV_56.122 //",
  "GP12vprevk_u:5710": "tena tena sa bhāvena prāpnoti pratipūjitam /",
  "GP12vprevk_u:5711": "dṛṣṭvā dānāni sarvāṇi rājñī dattāni yāni ca // RKV_56.123 //",
  "GP12vprevk_u:5712": "uvāca śabaro bhāryāṃ yattacchṛṇu nareśvara /",
  "GP12vprevk_u:5713": "purāṇaṃ paṭhitaṃ bhadre brāhmaṇairvedapāragaiḥ // RKV_56.124 //",
  "GP12vprevk_u:5714": "śrutaṃ ca tanmayā sarvaṃ dānadharmaphalaṃ śubham /",
  "GP12vprevk_u:5715": "pūrvajanmārjitaṃ pāpaṃ snānadānavratādibhiḥ // RKV_56.125 //",
  "GP12vprevk_u:5716": "śarīraṃ dustyajaṃ muktvā labhate gatimuttamām /",
  "GP12vprevk_u:5717": "saṃsārasāgarādbhītaḥ satyaṃ bhadre vadāmi te // RKV_56.126 //",
  "GP12vprevk_u:5718": "anekāni ca pāpāni kṛtāni bahuśo mayā /",
  "GP12vprevk_u:5719": "ghātitā jantavo bhadre nirdagdhāḥ parvatāḥ sadā // RKV_56.127 //",
  "GP12vprevk_u:5720": "tena pāpena dagdho 'haṃ dāridryaṃ na nivartate /",
  "GP12vprevk_u:5721": "tīrthāvagāhanaṃ pūrvaṃ pāpena na kṛtaṃ mayā // RKV_56.128 //",
  "GP12vprevk_u:5722": "tenāhaṃ duḥkhito bhadre dāridryam anivartikam /",
  "GP12vprevk_u:5723": "māturgṛhaṃ prayāhi tvaṃ tyaja snehaṃ mamopari /",
  "GP12vprevk_u:5724": "nagaśṛṅgaṃ samāruhya moktum icchāmyahaṃ tanum // RKV_56.129 //",
  "GP12vprevk_u:5725": "śabaryuvāca:",
  "GP12vprevk_u:5726": "mātrā pitrā na me kāryaṃ nāpi svajanabāndhavaiḥ /",
  "GP12vprevk_u:5727": "yā gatistava jīveśa sā mamāpi bhaviṣyati // RKV_56.130 //",
  "GP12vprevk_u:5728": "na strīṇāmīdṛśo dharmo vinā bhartrā svajīvitam /",
  "GP12vprevk_u:5729": "śrūyante bahavo doṣā dharmaśāstreṣvanekadhā // RKV_56.131 //",
  "GP12vprevk_u:5730": "pāraṇaṃ kuru bhojendra vrataṃ yena na naśyati /",
  "GP12vprevk_u:5731": "yatte 'bhivāñchitaṃ kiṃcid viṣṇave kartum arhasi // RKV_56.132 //",
  "GP12vprevk_u:5732": "bhāryāyā vacanaṃ śrutvā mumude śabarastataḥ /",
  "GP12vprevk_u:5733": "gṛhītvā śrīphalaṃ śīghraṃ homaṃ kṛtvā yathāvidhi // RKV_56.133 //",
  "GP12vprevk_u:5734": "sarvadevānnamaskṛtya bhukto 'pi ca tayā saha /",
  "GP12vprevk_u:5735": "caitryāṃ tu viṣuvaṃ jñātvā tasthau tatra dinatrayam // RKV_56.134 //",
  "GP12vprevk_u:5736": "||",
  "GP12vprevk_u:5737": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe vyādhavākyopadeśakathanapūrvakadānādiphalavarṇanaṃ nāma ṣaṭpañcāśattamo 'dhyāyaḥ ||",
  "GP12vprevk_u:5738": "RKV adhyāya 57",
  "GP12vprevk_u:5739": "īśvara uvāca:",
  "GP12vprevk_u:5740": "bhānumatī dvijānbhojya bubhuje bhuktaśeṣataḥ /",
  "GP12vprevk_u:5741": "bhuktvā susukhamāsthāya tadannaṃ pariṇāmya ca // RKV_57.1 //",
  "GP12vprevk_u:5742": "trayodaśyāṃ tato gatvā madanākhyatithau tadā /",
  "GP12vprevk_u:5743": "mārkaṇḍasya hrade snātvānarcya devaṃ guhāśayam // RKV_57.2 //",
  "GP12vprevk_u:5744": "kṛtopavāsaniyamā snāpayitvā maheśvaram /",
  "GP12vprevk_u:5745": "pañcāmṛtasugandhena dhūpadīpanivedanaiḥ // RKV_57.3 //",
  "GP12vprevk_u:5746": "ārcayadvividhaiḥ puṣpairnaivedyaiśca suśobhanaiḥ /",
  "GP12vprevk_u:5747": "kṣapājāgaraṇaṃ kṛtvā śrutvā paurāṇikīṃ kathām // RKV_57.4 //",
  "GP12vprevk_u:5748": "nṛtyagītaistathā stotrairdadhyau devaṃ maheśvaram /",
  "GP12vprevk_u:5749": "annaṃ vistāritaṃ sarvaṃ devasyāgre yathāvidhi // RKV_57.5 //",
  "GP12vprevk_u:5750": "cāturvarṇyasutāḥ sarve bhojitāḥ saparicchadāḥ /",
  "GP12vprevk_u:5751": "caturdaśyāṃ dinaṃ yāvatsampūjya vṛṣabhadhvajam // RKV_57.6 //",
  "GP12vprevk_u:5752": "śaṅkhavāditrabherībhiḥ paṭahadhvanināditam /",
  "GP12vprevk_u:5753": "kṣapājāgaraṇaṃ kṛtvā prabhūtajanasaṃkulam // RKV_57.7 //",
  "GP12vprevk_u:5754": "nṛtyagītaistathā stotraiḥ preritā sā niśā tadā /",
  "GP12vprevk_u:5755": "prabhāte bhojitā viprāḥ pāyasairmadhusarpiṣā // RKV_57.8 //",
  "GP12vprevk_u:5756": "dattvā dānāni viprebhyaḥ śaktyā viprānusārataḥ /",
  "GP12vprevk_u:5757": "arcayitvā mahāpuṣpaiḥ sugandhair madanena ca // RKV_57.9 //",
  "GP12vprevk_u:5758": "vicitraiḥ sūkṣmavastraiśca devaḥ sampūjya veṣṭitaḥ /",
  "GP12vprevk_u:5759": "sragdāmalambamānaiśca bahudīpasamujjvalaiḥ // RKV_57.10 //",
  "GP12vprevk_u:5760": "pakvānnair vividhair bhakṣyaiḥ suvṛttair modakādibhiḥ /",
  "GP12vprevk_u:5761": "tataste brāhmaṇāḥ sarve vedādhyayanatatparāḥ // RKV_57.11 //",
  "GP12vprevk_u:5762": "tatparva kīrtayāṃścakruḥ padmakaṃ nāma nāmataḥ /",
  "GP12vprevk_u:5763": "ādityasya dinaṃ tvadya tithiḥ pañcadaśī tathā // RKV_57.12 //",
  "GP12vprevk_u:5764": "tvāṣṭrameva ca nakṣatraṃ saṃkrāntir viṣuvantathā /",
  "GP12vprevk_u:5765": "vyatīpātastathā yogaḥ karaṇaviṣṭireva ca // RKV_57.13 //",
  "GP12vprevk_u:5766": "padmakaṃ nāma parvaitad ayanādicaturguṇam /",
  "GP12vprevk_u:5767": "atra dattaṃ hutaṃ japtaṃ sarvaṃ bhavati cākṣayam // RKV_57.14 //",
  "GP12vprevk_u:5768": "te dvijā bhānumatyātha śūlabhedaṃ gatāḥ saha /",
  "GP12vprevk_u:5769": "dadṛśuḥ śabaraṃ kuṇḍe bhāryayā saha saṃsthitam // RKV_57.15 //",
  "GP12vprevk_u:5770": "aiśānīṃ sa diśaṃ gatvā parvate bhṛgumūrdhani /",
  "GP12vprevk_u:5771": "patituṃ ca samārūḍho bhāryayā saha pārthiva // RKV_57.16 //",
  "GP12vprevk_u:5772": "bhānumatyuvāca:",
  "GP12vprevk_u:5773": "tiṣṭha tiṣṭha mahāsattva śṛṇuṣva vacanaṃ mama /",
  "GP12vprevk_u:5774": "kimarthaṃ tyajasi prāṇānadyāpi ca yuvā bhavān // RKV_57.17 //",
  "GP12vprevk_u:5775": "kaḥ santāpaḥ ka udvegaḥ kiṃ duḥkhaṃ vyādhireva ca /",
  "GP12vprevk_u:5776": "śiśuḥ saṃdṛśyase 'dyāpi kāraṇaṃ kathyatāmidam // RKV_57.18 //",
  "GP12vprevk_u:5777": "śabara uvāca:",
  "GP12vprevk_u:5778": "kāraṇaṃ nāsti me kiṃcinna duḥkhaṃ kiṃcideva tu /",
  "GP12vprevk_u:5779": "saṃsārabhayabhīto 'haṃ nānyā buddhiḥ pravartate // RKV_57.19 //",
  "GP12vprevk_u:5780": "duḥkhena labhyate yasmānmānuṣyaṃ janma bhāgyataḥ /",
  "GP12vprevk_u:5781": "mānuṣyaṃ janma cāsādya yā na dharmaṃ samācaret // RKV_57.20 //",
  "GP12vprevk_u:5782": "sa gacchennirayaṃ ghoramātmadoṣeṇa sundari /",
  "GP12vprevk_u:5783": "tasmātpatitumicchāmi tīrthe 'sminpāpanāśane // RKV_57.21 //",
  "GP12vprevk_u:5784": "rājñyuvāca:",
  "GP12vprevk_u:5785": "adyāpi vartate kālo dharmasyopārjane tava /",
  "GP12vprevk_u:5786": "kṛtāpakṛtakarmā vai vratadānair viśudhyati // RKV_57.22 //",
  "GP12vprevk_u:5787": "ahaṃ dāsyāmi dhānyaṃ vā vāsāṃsi draviṇaṃ bahu /",
  "GP12vprevk_u:5788": "nityamācara dharmaṃ tvaṃ dhyāyannityaṃ maheśvaram // RKV_57.23 //",
  "GP12vprevk_u:5789": "śabara uvāca:",
  "GP12vprevk_u:5790": "naivāhaṃ kāmaye vittaṃ na dhānyaṃ vastrameva ca /",
  "GP12vprevk_u:5791": "yo yasyaivānnamaśnāti sa tasyāśnāti kilbiṣam // RKV_57.24 //",
  "GP12vprevk_u:5792": "rājñyuvāca:",
  "GP12vprevk_u:5793": "kandamūlaphalāhāro bhramitvā bhaikṣyamuttamam /",
  "GP12vprevk_u:5794": "avagāhya sutīrthāni sarvapāpaiḥ pramucyate // RKV_57.25 //",
  "GP12vprevk_u:5795": "tato vimuktapāpastu yatkiṃcitkurute śuciḥ /",
  "GP12vprevk_u:5796": "karmaṇā tena pūtastvaṃ sadgatiṃ prāpsyasi dhruvam // RKV_57.26 //",
  "GP12vprevk_u:5797": "śabara uvāca:",
  "GP12vprevk_u:5798": "annamadya mayā tyaktaṃ prāṇebhyo 'pi mahattaram /",
  "GP12vprevk_u:5799": "satyaṃ na lopayed devi niścitātra matirmama // RKV_57.27 //",
  "GP12vprevk_u:5800": "prasādaḥ kriyatāṃ devi kṣamasvādya janaiḥ saha /",
  "GP12vprevk_u:5801": "ardhottarīyavastreṇa saṃyamyātmānamudyataḥ // RKV_57.28 //",
  "GP12vprevk_u:5802": "bhāryayā sahito vyādho hariṃ dhyātvā papāta ha /",
  "GP12vprevk_u:5803": "nagārdhāt patito yāvadgatajīvo narādhipa // RKV_57.29 //",
  "GP12vprevk_u:5804": "cūrṇībhūtau hi tau dṛṣṭvā kuṇḍasyopari bhūmipa /",
  "GP12vprevk_u:5805": "trimuhūrte gate kāle śabaro bhāryayā saha // RKV_57.30 //",
  "GP12vprevk_u:5806": "divyaṃ vimānamārūḍho gataścānuttamāṃ gatim // RKV_57.31 //",
  "GP12vprevk_u:5807": "||",
  "GP12vprevk_u:5808": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe vyādhasvargagamanavarṇanaṃ nāma saptapañcāśattamo 'dhyāyaḥ ||",
  "GP12vprevk_u:5809": "RKV adhyāya 58",
  "GP12vprevk_u:5810": "uttānapāda uvāca:",
  "GP12vprevk_u:5811": "athāto devadeveśa bhānumatyakarocca kim /",
  "GP12vprevk_u:5812": "eṣa me saṃśayo deva kathayasva prasādataḥ // RKV_58.1 //",
  "GP12vprevk_u:5813": "īśvara uvāca:",
  "GP12vprevk_u:5814": "cintayitvā muhūrtaṃ sā gatā kuṇḍasya sannidhau /",
  "GP12vprevk_u:5815": "dṛṣṭvā kuṇḍasya māhātmyaṃ rājñī harṣeṇa pūritā // RKV_58.2 //",
  "GP12vprevk_u:5816": "viprān bahūn samāhūya pūjayāmāsa tatkṣaṇāt /",
  "GP12vprevk_u:5817": "dattvā tu vidhivaddānaṃ brāhmaṇebhyo nṛpātmaja // RKV_58.3 //",
  "GP12vprevk_u:5818": "niścayaṃ paramaṃ kṛtvā sthitā śāntena cetasā /",
  "GP12vprevk_u:5819": "tataḥ sampūjya vidhivatpitḥndevān narādhipa // RKV_58.4 //",
  "GP12vprevk_u:5820": "kṣapayitvā pakṣamekaṃ madhumāsasya sā sthitā /",
  "GP12vprevk_u:5821": "amāvāsyāṃ tato rājñī gatā parvatasannidhau // RKV_58.5 //",
  "GP12vprevk_u:5822": "nagaśṛṅgaṃ samāruhya kṛtvā mukulitau karau /",
  "GP12vprevk_u:5823": "vijñāpya brāhmaṇān sarvān idaṃ vacanam abravīt // RKV_58.6 //",
  "GP12vprevk_u:5824": "mama mātā pitā bhrātā ye cānye sakhibāndhavāḥ /",
  "GP12vprevk_u:5825": "kṣamāpayitvā sarvāṃstānvacanaṃ mama kathyatām // RKV_58.7 //",
  "GP12vprevk_u:5826": "tvatputrī śūlabhede tu tapaḥ kṛtvā svaśaktitaḥ /",
  "GP12vprevk_u:5827": "visṛjya caiva sātmānaṃ tasmiṃstīrthe divaṃ yayau // RKV_58.8 //",
  "GP12vprevk_u:5828": "brāhmaṇā ūcuḥ /",
  "GP12vprevk_u:5829": "saṃdeśaṃ kathayiṣyāmastvayoktaṃ śobhanavrate /",
  "GP12vprevk_u:5830": "mātāpitṛbhyāṃ suśroṇi mā te 'bhūdatra saṃśayaḥ // RKV_58.9 //",
  "GP12vprevk_u:5831": "tato visṛjya tāṃllokān sthitā parvatamūrdhani /",
  "GP12vprevk_u:5832": "ardhottarīyavastreṇa gāḍhaṃ baddhā punaḥpunaḥ // RKV_58.10 //",
  "GP12vprevk_u:5833": "tataścikṣepa sātmānam ekacittā narādhipa /",
  "GP12vprevk_u:5834": "nagārddhe patitā yāvattāvaddṛṣṭāḥ surāṅganāḥ // RKV_58.11 //",
  "GP12vprevk_u:5835": "bhobho vatse mahābhāge bhānumatyatitāpasi /",
  "GP12vprevk_u:5836": "divyaṃ vimānamāruhya kailāsaṃ prati gamyatām // RKV_58.12 //",
  "GP12vprevk_u:5837": "tataḥ sā paśyatāṃ teṣāṃ janānāṃ tridivaṃ gatā // RKV_58.13 //",
  "GP12vprevk_u:5838": "mārkaṇḍeya uvāca:",
  "GP12vprevk_u:5839": "iti te kathitaḥ sarvaḥ śūlabhedasya vistaraḥ /",
  "GP12vprevk_u:5840": "yaḥ śrutaḥ śaṅkarātpūrvamṛṣidevasamāgame // RKV_58.14 //",
  "GP12vprevk_u:5841": "ya idaṃ paṭhate bhaktyā tīrthe devakule 'pi vā /",
  "GP12vprevk_u:5842": "sa mucyate mahāpāpādapi janmaśatārjitāt // RKV_58.15 //",
  "GP12vprevk_u:5843": "brahmahā ca surāpī ca steyī ca gurutalpagaḥ /",
  "GP12vprevk_u:5844": "goghātī strīvighātī ca devabrahmasvahārakaḥ // RKV_58.16 //",
  "GP12vprevk_u:5845": "svāmidrohī mitraghātī tathā viśvāsaghātakaḥ /",
  "GP12vprevk_u:5846": "paranyāsāpahārī ca paranikṣepalopakaḥ // RKV_58.17 //",
  "GP12vprevk_u:5847": "rasabhedī tulābhedī tathā vārddhuṣikastu yaḥ /",
  "GP12vprevk_u:5848": "yaḥ kanyāvighnakartā ca tathā vikrayakārakaḥ // RKV_58.18 //",
  "GP12vprevk_u:5849": "parabhāryā bhrātṛbhāryā gauḥ snuṣā kanyakā tathā /",
  "GP12vprevk_u:5850": "abhigāmī paradveṣī tathā dharmapradūṣakaḥ // RKV_58.19 //",
  "GP12vprevk_u:5851": "mucyante sarve evaite śūlabhedaprabhāvataḥ // RKV_58.20 //",
  "GP12vprevk_u:5852": "ya idaṃ śrāvayecchrāddhe viprāṇāṃ bhuñjatāṃ nṛpa /",
  "GP12vprevk_u:5853": "mudaṃ prayānti saṃhṛṣṭāḥ pitarastasya sarvaśaḥ // RKV_58.21 //",
  "GP12vprevk_u:5854": "yaścedaṃ śṛṇuyādbhaktyā paṭhyamānaṃ naro vaśī /",
  "GP12vprevk_u:5855": "sa muktaḥ sarvapāpebhyaḥ sarvakalyāṇabhāg bhavet // RKV_58.22 //",
  "GP12vprevk_u:5856": "idaṃ yaśasyamāyuṣyamidaṃ pāvanamuttamam /",
  "GP12vprevk_u:5857": "paṭhatāṃ śṛṇvatāṃ nṛṇām āyuḥkīrtivivardhanam // RKV_58.23 //",
  "GP12vprevk_u:5858": "iti kathitamidaṃ te śūlabhedasya puṇyaṃ mahimana hi manuṣyaiḥ śrūyate yatsapāpaiḥ /",
  "GP12vprevk_u:5859": "madanariputaṭinyā yāmyakūlasthitasya prabaladuritakandocchedakuddālakalpam // RKV_58.24 //",
  "GP12vprevk_u:5860": "||",
  "GP12vprevk_u:5861": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūlabhedatīrthamāhātmyavarṇanaṃ nāmāṣṭapañcāśattamo 'dhyāyaḥ||",
  "GP12vprevk_u:5862": "śūlabhedamāhātmyaṃ samāptam",
  "GP12vprevk_u:5863": "RKV adhyāya 59",
  "GP12vprevk_u:5864": "śrīmārkaṇḍeya uvāca:",
  "GP12vprevk_u:5865": "tataḥ puṣkariṇīṃ gacchet sarvapāpapraṇāśinīm /",
  "GP12vprevk_u:5866": "śrute yasyāḥ prabhāve tu sarvapāpaiḥ pramucyate // RKV_59.1 //",
  "GP12vprevk_u:5867": "revāyā uttare kūle tīrthaṃ paramaśobhanam /",
  "GP12vprevk_u:5868": "yatrāste sarvadā devo vedamūrtirdivākaraḥ // RKV_59.2 //",
  "GP12vprevk_u:5869": "kurukṣetraṃ yathā puṇyaṃ sārvakāmikamuttamam /",
  "GP12vprevk_u:5870": "idaṃ tīrthaṃ tathā puṇyaṃ sarvakāmaphalapradam // RKV_59.3 //",
  "GP12vprevk_u:5871": "kurukṣetre yathā vṛddhirdānasya jagatīpate /",
  "GP12vprevk_u:5872": "puṣkariṇyāṃ tathā dānaṃ vardhate nātra saṃśayaḥ // RKV_59.4 //",
  "GP12vprevk_u:5873": "yavamekaṃ tu yo dadyāt sauvarṇaṃ mastake nṛpa /",
  "GP12vprevk_u:5874": "puṣkariṇyāṃ tathā sthānaṃ yathā sthānaṃ nare smṛtam // RKV_59.5 //",
  "GP12vprevk_u:5875": "sūryagrahe tu yaḥ snātvā dadyād dānaṃ yathāvidhi /",
  "GP12vprevk_u:5876": "hastyaśvaratharatnādi gṛhaṃ gāśca yugaṃdharān // RKV_59.6 //",
  "GP12vprevk_u:5877": "suvarṇaṃ rajataṃ vāpi brāhmaṇebhyo dadāti yaḥ /",
  "GP12vprevk_u:5878": "trayodaśa dinaṃ yāvattrayodaśaguṇaṃ bhavet // RKV_59.7 //",
  "GP12vprevk_u:5879": "tilamiśreṇa toyena tarpayet pitṛdevatāḥ /",
  "GP12vprevk_u:5880": "dvādaśābde bhavet prītistatra tīrthe mahīpate // RKV_59.8 //",
  "GP12vprevk_u:5881": "yastatra kurute śrāddhaṃ pāyasair madhusarpiṣā /",
  "GP12vprevk_u:5882": "śrāddhado labhate svargaṃ pitḥṇāṃ dattam akṣayam // RKV_59.9 //",
  "GP12vprevk_u:5883": "akṣatairbadarairbilvairiṅgudairvā tilaiḥ saha /",
  "GP12vprevk_u:5884": "akṣayaṃ phalamāpnoti tasmiṃstīrthe na saṃśayaḥ // RKV_59.10 //",
  "GP12vprevk_u:5885": "tatra snātvā tu yo devaṃ pūjayec ca divākaram /",
  "GP12vprevk_u:5886": "ādityahṛdayaṃ japtvā punarādityam arcayet /",
  "GP12vprevk_u:5887": "sa gacchet paramaṃ lokaṃ tridaśairapi vanditam // RKV_59.11 //",
  "GP12vprevk_u:5888": "ṛcamekāṃ japedyastu yajurvā sāma eva ca /",
  "GP12vprevk_u:5889": "sa samagrasya vedasya phalamāpnoti vai nṛpa // RKV_59.12 //",
  "GP12vprevk_u:5890": "yastryakṣaraṃ japenmantraṃ dhyāyamāno divākaram /",
  "GP12vprevk_u:5891": "ādityahṛdayaṃ japtvā mucyate sarvapātakaiḥ // RKV_59.13 //",
  "GP12vprevk_u:5892": "yastatra vidhivatprāṇāṃstyajate nṛpasattama /",
  "GP12vprevk_u:5893": "sa gacchetparamaṃ sthānaṃ yatra devo divākaraḥ // RKV_59.14 //",
  "GP12vprevk_u:5894": "||",
  "GP12vprevk_u:5895": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe puṣkariṇyām ādityatīrthamāhātmyavarṇanaṃ nāmaikonaṣaṣṭitamo 'dhyāyaḥ ||",
  "GP12vprevk_u:5896": "RKV adhyāya 60",
  "GP12vprevk_u:5897": "śrīmārkaṇḍeya uvāca:",
  "GP12vprevk_u:5898": "bhūyo'pyahaṃ pravakṣyāmi ādityeśvaramuttamam /",
  "GP12vprevk_u:5899": "sarvaduḥkhaharaṃ pārtha sarvavighnavināśanam // RKV_60.1 //",
  "GP12vprevk_u:5900": "āyuḥśrīvarddhanaṃ nityaṃ putradaṃ svargadaṃ śivam /",
  "GP12vprevk_u:5901": "yasya tīrthasya cānyāni tīrthāni kurunandana // RKV_60.2 //",
  "GP12vprevk_u:5902": "nālabhanta śriyaṃ nāke martye pātālagocare /",
  "GP12vprevk_u:5903": "kurukṣetraṃ gayā gaṅgā naimiṣaṃ puṣkaraṃ tathā // RKV_60.3 //",
  "GP12vprevk_u:5904": "vārāṇasī ca kedāraṃ prayāgam rudranandanam /",
  "GP12vprevk_u:5905": "mahākālaṃ sahasrākṣaṃ śuklatīrthaṃ nṛpottama // RKV_60.4 //",
  "GP12vprevk_u:5906": "ravitīrthasya sarvāṇi kalāṃ nārhanti ṣoḍaśīm /",
  "GP12vprevk_u:5907": "ravitīrthe hi yadvṛttaṃ tacchṛṇuṣva nṛpottama // RKV_60.5 //",
  "GP12vprevk_u:5908": "snehātte kathayiṣyāmi vārddhakenātipīḍitaḥ /",
  "GP12vprevk_u:5909": "śṛṇvantu ṛṣayaḥ sarve taponiṣṭhā mahaujasaḥ // RKV_60.6 //",
  "GP12vprevk_u:5910": "śrutaṃ me rudrasāṃnidhye nandiskandagaṇaiḥ saha /",
  "GP12vprevk_u:5911": "pārvatyā pṛṣṭaḥ śambhuśca ravitīrthasya yatphalam // RKV_60.7 //",
  "GP12vprevk_u:5912": "śambhunā ca yadākhyātaṃ girijāyāḥ sasambhramam /",
  "GP12vprevk_u:5913": "tatsarvamekacittena rudrodgītaṃ śrutaṃ mayā // RKV_60.8 //",
  "GP12vprevk_u:5914": "tatte 'haṃ sampravakṣyāmi śṛṇu yatnena pāṇḍava /",
  "GP12vprevk_u:5915": "durbhikṣopahatā viprā narmadāṃ tu samāśritāḥ // RKV_60.9 //",
  "GP12vprevk_u:5916": "uddālako vaśiṣṭhaśca māṇḍavyo gautamastathā /",
  "GP12vprevk_u:5917": "yājñavalkyo 'tha gargaśca śāṇḍilyo gālavastathā // RKV_60.10 //",
  "GP12vprevk_u:5918": "nāciketo vibhāṇḍaśca vālakhilyādayastathā /",
  "GP12vprevk_u:5919": "śātātapaśca śaṅkhaśca jaiminirgobhilastathā // RKV_60.11 //",
  "GP12vprevk_u:5920": "jaigīṣavyaḥ śatānīkaḥ sarva eva samāgatāḥ /",
  "GP12vprevk_u:5921": "tīrthayātrā kṛtā taistu narmadāyāḥ samantataḥ // RKV_60.12 //",
  "GP12vprevk_u:5922": "ādityeśvaramāyātāḥ prasaṅgādṛṣipuṃgavāḥ /",
  "GP12vprevk_u:5923": "vṛkṣaiḥ saṃchāditaṃ śubhraṃ dhavatindukapāṭalaiḥ // RKV_60.13 //",
  "GP12vprevk_u:5924": "jambīrairarjunaiḥ kubjaiḥ śamīkesarakiṃśukaiḥ /",
  "GP12vprevk_u:5925": "tasmiṃstīrthe mahāpuṇye sugandhikusumākule // RKV_60.14 //",
  "GP12vprevk_u:5926": "punnāganālikeraiśca khadiraiḥ kalpapādapaiḥ /",
  "GP12vprevk_u:5927": "anekaśvāpadākīrṇaṃ mṛgamārjārasaṃkulam // RKV_60.15 //",
  "GP12vprevk_u:5928": "ṛkṣahastisamākīrṇaṃ citrakaiścopaśobhitam /",
  "GP12vprevk_u:5929": "praviṣṭā ṛṣayaḥ sarve vane puṣpasamākule // RKV_60.16 //",
  "GP12vprevk_u:5930": "vanānte ca striyo dṛṣṭvā raktā raktāmbarānvitāḥ /",
  "GP12vprevk_u:5931": "raktamālyānuśobhāḍhyā raktacandanacarcitāḥ // RKV_60.17 //",
  "GP12vprevk_u:5932": "raktābharaṇasaṃyuktāḥ pāśahastā bhayāvahāḥ /",
  "GP12vprevk_u:5933": "tāsāṃ samīpagā dṛṣṭāḥ kṛṣṇajīmūtasannibhāḥ // RKV_60.18 //",
  "GP12vprevk_u:5934": "mahākāyā bhīmavaktrāḥ pāśahastā bhayāvahāḥ /",
  "GP12vprevk_u:5935": "anāvṛṣṭyupamā dṛṣṭā āturāḥ piṅgalocanāḥ // RKV_60.19 //",
  "GP12vprevk_u:5936": "dīrghajihvā karālāsyā tīkṣṇadaṃṣṭrā durāsadā /",
  "GP12vprevk_u:5937": "vṛddhā nārī kuruśreṣṭha dṛṣṭānyā ṛṣipuṃgavaiḥ // RKV_60.20 //",
  "GP12vprevk_u:5938": "tataḥ samīpagā vṛddhā tasya vṛndasya bhārata /",
  "GP12vprevk_u:5939": "svādhyāyaniratā viprā dṛṣṭāstaiḥ pāpakarmabhiḥ // RKV_60.21 //",
  "GP12vprevk_u:5940": "ūcuste tu samūhena brāhmaṇāṃstapasi sthitān /",
  "GP12vprevk_u:5941": "asmākaṃ svāminaḥ sarve tiṣṭhante tīrthamadhyataḥ /",
  "GP12vprevk_u:5942": "te prasthāpyā mahābhāgāḥ sarvathaiva tvarānvitāḥ // RKV_60.22 //",
  "GP12vprevk_u:5943": "tacchrutvā vacanaṃ teṣāṃ sarve caiva tvarānvitāḥ /",
  "GP12vprevk_u:5944": "jagmuste narmadākakṣaṃ dṛṣṭvā revāṃ dvijottamāḥ // RKV_60.23 //",
  "GP12vprevk_u:5945": "tataḥ kecitstuvantyanye jaya devi namo 'stu te // RKV_60.24 //",
  "GP12vprevk_u:5946": "namo 'stu te siddhagaṇair niṣevite namo 'stu te sarvapavitramaṅgale /",
  "GP12vprevk_u:5947": "namo 'stu te viprasahasrasevite namo 'stu rudrāṅgasamudbhave vare // RKV_60.25 //",
  "GP12vprevk_u:5948": "namo 'stu te sarvapavitrapāvane namo 'stu te devi varaprade śive /",
  "GP12vprevk_u:5949": "namāmi te śītajale sukhaprade saridvare pāpahare vicitrite // RKV_60.26 //",
  "GP12vprevk_u:5950": "anekabhūtaughasusevitāṅge gandharvayakṣoragapāvitāṅge /",
  "GP12vprevk_u:5951": "mahāgajaughair mahiṣair varāhair āpīyase toyamahormimāle // RKV_60.27 //",
  "GP12vprevk_u:5952": "namāmi te sarvavare sukhaprade vimocayāsmānaghapāśabaddhān // RKV_60.28 //",
  "GP12vprevk_u:5953": "bhramanti tāvannarakeṣu martyā yāvattavāmbho nahi saṃśrayanti /",
  "GP12vprevk_u:5954": "spṛṣṭaṃ karaiścandramaso raveścet taddevi dadyāt paramaṃ padaṃ tu // RKV_60.29 //",
  "GP12vprevk_u:5955": "anekasaṃsārabhayārditānāṃ pāpairanekair abhiveṣṭitānām /",
  "GP12vprevk_u:5956": "gatistvamambhojasamānavaktre dvandvairanekairabhisaṃvṛtānām // RKV_60.30 //",
  "GP12vprevk_u:5957": "nadyaśca pūtā vimalā bhavanti tvāṃ devi samprāpya na saṃśayo 'tra /",
  "GP12vprevk_u:5958": "duḥkhāturāṇāmabhayaṃ dadāsi śiṣṭair anekair abhipūjitāsi // RKV_60.31 //",
  "GP12vprevk_u:5959": "viṇmūtradehāśca nimagnadehā bhramanti tāvannarakeṣu martyāḥ /",
  "GP12vprevk_u:5960": "mahābaladhvastataraṅgabhaṅgaṃ jalaṃ na yāvattava saṃspṛśanti // RKV_60.32 //",
  "GP12vprevk_u:5961": "mlecchāḥ pulindāstvatha yātudhānāḥ pibanti ye 'ṃbhastava devi puṇyam /",
  "GP12vprevk_u:5962": "te 'pi pramucyanti bhayācca ghorātkimatra viprā bhavapāśabhītāḥ // RKV_60.33 //",
  "GP12vprevk_u:5963": "sarāṃsi nadyaḥ kṣayamabhyupetā ghore yuge 'sminkalināvasṛṣṭe /",
  "GP12vprevk_u:5964": "tvaṃ bhrājase devi jalaughapūrṇā divīva nakṣatrapathe ca gaṅgā // RKV_60.34 //",
  "GP12vprevk_u:5965": "tava prāsādādvarade viśiṣṭe kālaṃ yathemaṃ paripālayitvā /",
  "GP12vprevk_u:5966": "yāsyāma mokṣaṃ tava suprasādādvayaṃ yathā tvaṃ kuru naḥ prasādam // RKV_60.35 //",
  "GP12vprevk_u:5967": "tvāmāśritā ye śaraṇaṃ gatāśca gatistvamambeva piteva putrān /",
  "GP12vprevk_u:5968": "tvatpālitā yāvadimaṃ sughoraṃ kālaṃ tvanāvṛṣṭihataṃ kṣipāmaḥ // RKV_60.36 //",
  "GP12vprevk_u:5969": "evaṃ stutā tadā devī narmadā saritāṃ varā /",
  "GP12vprevk_u:5970": "pratyakṣā sā parā mūrtir brāhmaṇānāṃ yudhiṣṭhira // RKV_60.37 //",
  "GP12vprevk_u:5971": "śrīmārkaṇḍeya uvāca:",
  "GP12vprevk_u:5972": "paṭhanti ye stotramidaṃ narendra śṛṇvanti bhaktyā parayā praśāntāḥ /",
  "GP12vprevk_u:5973": "te yānti rudraṃ vṛṣasaṃyutena yānena divyāmbarabhūṣitāṅgāḥ // RKV_60.38 //",
  "GP12vprevk_u:5974": "ye stotram etat satataṃ japanti snātvā ca toyena tu narmadāyāḥ /",
  "GP12vprevk_u:5975": "tebhyo 'ntakāle sariduttameyaṃ gatiṃ viśuddhāmacirād dadāti // RKV_60.39 //",
  "GP12vprevk_u:5976": "prātaḥ samutthāya tathā śayāno yaḥ kīrtayetānudinaṃ stavendram /",
  "GP12vprevk_u:5977": "dehakṣayaṃ sve salile dadāti samāśrayaṃ tasya mahānubhāva // RKV_60.40 //",
  "GP12vprevk_u:5978": "pāpair vimuktā divi modamānāḥ sambhoginaścaiva tu nānyathā ca // RKV_60.41 //",
  "GP12vprevk_u:5979": "prasannā narmadā devī stotreṇānena bhārata /",
  "GP12vprevk_u:5980": "jalenāpyāyitān viprān dakṣiṇāpathavāhinī // RKV_60.42 //",
  "GP12vprevk_u:5981": "amṛtatvaṃ tu vo dadmi yogibhiryanna gamyate /",
  "GP12vprevk_u:5982": "durlabhaṃ yatsuraiḥ sarvair matprasādāl labhiṣyatha // RKV_60.43 //",
  "GP12vprevk_u:5983": "iti te brāhmaṇā rājaṃllabdhā varamanuttamam /",
  "GP12vprevk_u:5984": "gamiṣyantaḥ prītacittā dadṛśuścitram adbhutam // RKV_60.44 //",
  "GP12vprevk_u:5985": "śrīmārkaṇḍeya uvāca:",
  "GP12vprevk_u:5986": "dṛṣṭāstaiḥ puruṣāḥ pārtha narmadātaṭasaṃsthitāḥ /",
  "GP12vprevk_u:5987": "snānadevārcanāsaktāḥ pañca eva mahābalāḥ // RKV_60.45 //",
  "GP12vprevk_u:5988": "te dṛṣṭā brāhmaṇaiḥ sarvairvedavedāṅgapāragaiḥ /",
  "GP12vprevk_u:5989": "saṃpṛṣṭāstairmahārāja yathā tadavadhāraya // RKV_60.46 //",
  "GP12vprevk_u:5990": "viprā ūcuḥ /",
  "GP12vprevk_u:5991": "vanānte strīyugaṃ dṛṣṭvā mahāraudraṃ bhayāvaham /",
  "GP12vprevk_u:5992": "vṛddhāśca puruṣāstatra pāśahastā bhayāvahāḥ // RKV_60.47 //",
  "GP12vprevk_u:5993": "durdharṣā durnirīkṣyāśca itaścetaśca cañcalāḥ /",
  "GP12vprevk_u:5994": "vyāharantaḥ śubhāṃ vācaṃ na tatra gatirasti vai // RKV_60.48 //",
  "GP12vprevk_u:5995": "aparasparayoḥ sarve nirīkṣantaḥ punaḥpunaḥ /",
  "GP12vprevk_u:5996": "tais tu yadvacanaṃ proktaṃ tatsarvaṃ kathyatām iti // RKV_60.49 //",
  "GP12vprevk_u:5997": "asmākaṃ puruṣāḥ pañca tiṣṭhanti tatra sattamāḥ /",
  "GP12vprevk_u:5998": "te prasthāpyā mahābhāgāḥ sarvathaiva tvarānvitāḥ // RKV_60.50 //",
  "GP12vprevk_u:5999": "atha te puruṣāḥ pañca śrutvā vākyamidaṃ śubham /",
  "GP12vprevk_u:6000": "parasparaṃ nirīkṣanto vadanti ca punaḥpunaḥ // RKV_60.51 //",
  "GP12vprevk_u:6001": "kva te kasya kuto yātāḥ kimuktaṃ tairbhayāvahaiḥ // RKV_60.52 //",
  "GP12vprevk_u:6002": "puruṣā ūcuḥ /",
  "GP12vprevk_u:6003": "tīrthāvagāhanaṃ sarvaiḥ pūrvadakṣiṇapaścimaiḥ /",
  "GP12vprevk_u:6004": "uttaraiśca kṛtaṃ bhaktyā na pāpaṃ tair vyapohitam // RKV_60.53 //",
  "GP12vprevk_u:6005": "niṣpāpāścātha saṃjātāstīrthasyāsya prabhāvataḥ /",
  "GP12vprevk_u:6006": "śṛṇvantu ṛṣayaḥ sarve vahnikālopamā dvijāḥ // RKV_60.54 //",
  "GP12vprevk_u:6007": "pātakāni ca ghorāṇi yānyacintyāni dehinām /",
  "GP12vprevk_u:6008": "pāpiṣṭhena tu caikena gurudārā niṣevitā // RKV_60.55 //",
  "GP12vprevk_u:6009": "hṛtaṃ cānyena mitrasvaṃ suvarṇaṃ ca dhanaṃ tathā /",
  "GP12vprevk_u:6010": "brahmahatyā mahāraudrā kṛtā cānyena pātakam // RKV_60.56 //",
  "GP12vprevk_u:6011": "surāpānaṃ tu cānyasya saṃjātaṃ cāpyakāmataḥ /",
  "GP12vprevk_u:6012": "govadhyā cāpyakāmena kṛtā caikena pāpinā // RKV_60.57 //",
  "GP12vprevk_u:6013": "akāmato 'pi sarveṣāṃ pātakāni narādhipa /",
  "GP12vprevk_u:6014": "brāhmaṇānāṃ tu te śrutvā vākyaṃ tadvismayānvitāḥ // RKV_60.58 //",
  "GP12vprevk_u:6015": "sadya eva tadā jātāḥ pāpiṣṭhā gatakalmaṣāḥ /",
  "GP12vprevk_u:6016": "tīrthasyāsya prabhāvena narmadāyāḥ prabhāvataḥ // RKV_60.59 //",
  "GP12vprevk_u:6017": "na kvacitpātakānāṃ tu praveśaścātra jāyate /",
  "GP12vprevk_u:6018": "evaṃ saṃcitya te sarve pāpiṣṭhāśca parasparam // RKV_60.60 //",
  "GP12vprevk_u:6019": "citrabhānuḥ smṛtastaistu vicintya hṛdaye harim /",
  "GP12vprevk_u:6020": "snātvā revājale puṇye tarpitāḥ pitṛdevatāḥ // RKV_60.61 //",
  "GP12vprevk_u:6021": "natvā tu bhāskaraṃ devaṃ hṛdi dhyātvā janārdanam /",
  "GP12vprevk_u:6022": "pradakṣiṇaṃ tu taṃ bhaktyā jvalantaṃ jātavedasam // RKV_60.62 //",
  "GP12vprevk_u:6023": "patitāḥ pāṇḍavaśreṣṭha pāpodvignā mahīpate /",
  "GP12vprevk_u:6024": "sāttvikīṃ vāsanāṃ kṛtvā tyaktvā rajastamastathā // RKV_60.63 //",
  "GP12vprevk_u:6025": "hataṃ taiḥ pāvake sarvaṃ revāyā uttare taṭe /",
  "GP12vprevk_u:6026": "vimānasthās tadā dṛṣṭā brāhmaṇaiste yudhiṣṭhira // RKV_60.64 //",
  "GP12vprevk_u:6027": "āścaryamatulaṃ dṛṣṭam ṛṣibhir narmadātaṭe /",
  "GP12vprevk_u:6028": "tadāprabhṛti te sarve rāgadveṣavivarjitāḥ // RKV_60.65 //",
  "GP12vprevk_u:6029": "ravitīrthaṃ dvijā hṛṣṭāḥ sevante mokṣakāṅkṣayā /",
  "GP12vprevk_u:6030": "tīrthasyāsya ca yatpuṇyaṃ tacchṛṇuṣva narādhipa // RKV_60.66 //",
  "GP12vprevk_u:6031": "pīḍito vṛddhabhāvena bhaktyā prīto nareśvara /",
  "GP12vprevk_u:6032": "uddeśaṃ kathayiṣyāmi dvikrośābhyantare sthitaḥ // RKV_60.67 //",
  "GP12vprevk_u:6033": "kurukṣetraṃ yathā puṇyaṃ ravitīrthaṃ śrutaṃ mayā /",
  "GP12vprevk_u:6034": "īśvareṇa purā khyātaṃ ṣaṇmukhasya narādhipa // RKV_60.68 //",
  "GP12vprevk_u:6035": "śrutaṃ rudrācca taiḥ sarvair ahaṃ tatra samīpagaḥ /",
  "GP12vprevk_u:6036": "īśvara uvāca:",
  "GP12vprevk_u:6037": "mārtaṇḍagrahaṇe prāpte ye vrajanti ṣaḍānana /",
  "GP12vprevk_u:6038": "ravitīrthe kurukṣetre tulyametatphalaṃ labhet // RKV_60.69 //",
  "GP12vprevk_u:6039": "snāne dāne tathā japye home caiva viśeṣataḥ /",
  "GP12vprevk_u:6040": "kurukṣetre samaṃ puṇyaṃ nātra kāryā vicāraṇā // RKV_60.70 //",
  "GP12vprevk_u:6041": "grāme vā yadi vāraṇye puṇyā sarvatra narmadā /",
  "GP12vprevk_u:6042": "ravitīrthe viśeṣeṇa revā puṇyaphalapradā // RKV_60.71 //",
  "GP12vprevk_u:6043": "ṣaṣṭhyāṃ sūryadine bhaktyā vyatīpāte ca vai dhṛtau /",
  "GP12vprevk_u:6044": "saṃkrāntau grahaṇe 'māyāṃ ye vrajanti jitendriyāḥ // RKV_60.72 //",
  "GP12vprevk_u:6045": "kāmakrodhairvimuktāśca rāgadveṣais tathaiva ca /",
  "GP12vprevk_u:6046": "upoṣya parayā bhaktyā devasyāgre narādhipa // RKV_60.73 //",
  "GP12vprevk_u:6047": "rātrau jāgaraṇaṃ kṛtvā dīpaṃ devasya bodhayet /",
  "GP12vprevk_u:6048": "kathāṃ vai vaiṣṇavīṃ pārtha vedābhyasanam eva ca // RKV_60.74 //",
  "GP12vprevk_u:6049": "ṛgvedaṃ vā yajurvedaṃ sāmavedamatharvaṇam /",
  "GP12vprevk_u:6050": "ṛcamekāṃ japedyastu sa vedaphalamāpnuyāt // RKV_60.75 //",
  "GP12vprevk_u:6051": "gāyatryā ca caturvedaphalamāpnoti mānavaḥ /",
  "GP12vprevk_u:6052": "prabhāte pūjayed viprānannadānahiraṇyataḥ // RKV_60.76 //",
  "GP12vprevk_u:6053": "bhūmidānena vastreṇa annadānena śaktitaḥ /",
  "GP12vprevk_u:6054": "chatropānahaśayyādigṛhadānena pāṇḍava // RKV_60.77 //",
  "GP12vprevk_u:6055": "grāmadhūrvahadānena gajakanyāhayena ca /",
  "GP12vprevk_u:6056": "vidyāśakaṭadānena sarveṣām abhayaṃ bhavet // RKV_60.78 //",
  "GP12vprevk_u:6057": "śatruśca mitratāṃ yāti viṣaṃ caivāmṛtaṃ bhavet /",
  "GP12vprevk_u:6058": "grahā bhavanti suprītāḥ prītastasya divākaraḥ // RKV_60.79 //",
  "GP12vprevk_u:6059": "etatte sarvam ākhyātaṃ ravitīrthaphalaṃ nṛpa /",
  "GP12vprevk_u:6060": "ye śṛṇvanti narā bhaktyā ravitīrthaphalaṃ śubham // RKV_60.80 //",
  "GP12vprevk_u:6061": "te 'pi pāpavinirmuktā raviloke vasanti hi /",
  "GP12vprevk_u:6062": "godānena ca yatpuṇyaṃ yatpuṇyaṃ bhṛgudarśane // RKV_60.81 //",
  "GP12vprevk_u:6063": "kedāra udakaṃ pītvā tatpuṇyaṃ jāyate nṛṇām /",
  "GP12vprevk_u:6064": "abdamaśvatthasevāyāṃ tilapātraprado bhavet // RKV_60.82 //",
  "GP12vprevk_u:6065": "tatphalaṃ samavāpnoti ādityeśvarakīrtanāt /",
  "GP12vprevk_u:6066": "śrute yasya prabhāve na jāyate yannṛpātmaja // RKV_60.83 //",
  "GP12vprevk_u:6067": "tatsarvaṃ kathayiṣyāmi bhaktyā tava mahīpate /",
  "GP12vprevk_u:6068": "pāpāni ca pralīyante bhinnapātre yathā jalam // RKV_60.84 //",
  "GP12vprevk_u:6069": "tīrthasyābhimukho nityaṃ jāyate nātra saṃśayaḥ /",
  "GP12vprevk_u:6070": "guhyādguhyataraṃ tīrthaṃ kathitaṃ tava pāṇḍava // RKV_60.85 //",
  "GP12vprevk_u:6071": "pāpiṣṭhānāṃ kṛtaghnānāṃ svāmimitrāvaghātinām /",
  "GP12vprevk_u:6072": "tīrthākhyānaṃ śubhaṃ teṣāṃ gopitavyaṃ sadā budhaiḥ // RKV_60.86 //",
  "GP12vprevk_u:6073": "||",
  "GP12vprevk_u:6074": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ādityeśvaratīrthamāhātmyavarṇanaṃ nāma ṣaṣṭitamo 'dhyāyaḥ ||",
  "GP12vprevk_u:6075": "RKV adhyāya 61",
  "GP12vprevk_u:6076": "śrīmārkaṇḍeya uvāca:",
  "GP12vprevk_u:6077": "tato gacchet paraṃ puṇyaṃ narmadādakṣiṇe taṭe /",
  "GP12vprevk_u:6078": "śakratīrthaṃ suvikhyātam aśeṣāghavināśanam // RKV_61.1 //",
  "GP12vprevk_u:6079": "purā śakreṇa tatraiva tapo vai duratikramam /",
  "GP12vprevk_u:6080": "prārabdhaṃ parayā bhaktyā devaṃ prati maheśvaram // RKV_61.2 //",
  "GP12vprevk_u:6081": "tataḥ saṃtoṣito deva umāpatir narādhipa /",
  "GP12vprevk_u:6082": "devendratvaṃ varaṃ rājyaṃ dānavānāṃ vadhaṃ dadau // RKV_61.3 //",
  "GP12vprevk_u:6083": "labdhaṃ śakreṇa nṛpate narmadātīrthabhāvataḥ /",
  "GP12vprevk_u:6084": "tataḥ puṇyatamaṃ tīrthaṃ saṃjātaṃ vasudhātale // RKV_61.4 //",
  "GP12vprevk_u:6085": "kārttikasya tu māsasya kṛṣṇapakṣe trayodaśīm /",
  "GP12vprevk_u:6086": "upoṣya vai naro bhaktyā sarvapāpaiḥ pramucyate // RKV_61.5 //",
  "GP12vprevk_u:6087": "duḥsvapnasambhavaiḥ pāpairdurnimittasamudbhavaiḥ /",
  "GP12vprevk_u:6088": "grahaśākinisambhūtair mucyate pāṇḍunandana // RKV_61.6 //",
  "GP12vprevk_u:6089": "śakreśvaraṃ nṛpaśreṣṭha ye prapaśyanti bhaktitaḥ /",
  "GP12vprevk_u:6090": "teṣāṃ janmakṛtaṃ pāpaṃ naśyate nātra saṃśayaḥ // RKV_61.7 //",
  "GP12vprevk_u:6091": "agamyāgamane caiva avāhye caiva vāhite /",
  "GP12vprevk_u:6092": "svāmimitravighāte yannaśyate nātra saṃśayaḥ // RKV_61.8 //",
  "GP12vprevk_u:6093": "gopradānaṃ prakartavyaṃ śubhaṃ brāhmaṇapuṃgave /",
  "GP12vprevk_u:6094": "dhuryaṃ vā dāpayet tasmin sarvāṅgaruciraṃ nṛpa // RKV_61.9 //",
  "GP12vprevk_u:6095": "dātavyaṃ parayā bhaktyā svarge vāsamabhīpsatā /",
  "GP12vprevk_u:6096": "etat te sarvam ākhyātaṃ śakreśvaraphalaṃ nṛpa // RKV_61.10 //",
  "GP12vprevk_u:6097": "||",
  "GP12vprevk_u:6098": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śakreśvaratīrthamāhātmyavarṇanaṃ nāmaikaṣaṣṭitamo 'dhyāyaḥ ||",
  "GP12vprevk_u:6099": "RKV adhyāya 62",
  "GP12vprevk_u:6100": "śrīmārkaṇḍeya uvāca:",
  "GP12vprevk_u:6101": "tato gacchettu rājendra karoḍīśvaram uttamam /",
  "GP12vprevk_u:6102": "yatra vai nihatāstāta dānavāḥ sapadānugāḥ // RKV_62.1 //",
  "GP12vprevk_u:6103": "indrādidevaiḥ saṃhṛṣṭaiḥ satataṃ jayabuddhibhiḥ /",
  "GP12vprevk_u:6104": "teṣāṃ ye putrapautrāśca pūrvavairam anusmaram // RKV_62.2 //",
  "GP12vprevk_u:6105": "kruddhairdevasamūhaiśca dānavā nihatā raṇe /",
  "GP12vprevk_u:6106": "teṣāṃ śirāṃsi saṃgṛhya sarve devāḥ savāsavāḥ // RKV_62.3 //",
  "GP12vprevk_u:6107": "nikṣipya narmadātoye bandhubhāvam anusmaram /",
  "GP12vprevk_u:6108": "tatra snātvā surāḥ sarve sthāpayitvā umāpatim // RKV_62.4 //",
  "GP12vprevk_u:6109": "indreṇa sahitāḥ sarve 'pūjayaṃllokasiddhaye /",
  "GP12vprevk_u:6110": "hṛṣṭacittāḥ surāḥ sarve jagmurākāśamaṇḍalam // RKV_62.5 //",
  "GP12vprevk_u:6111": "dānavānāṃ mahābhāga sūditā koṭiruttamā /",
  "GP12vprevk_u:6112": "tadā prabhṛti tattīrthaṃ karoḍīti mahītale // RKV_62.6 //",
  "GP12vprevk_u:6113": "vikhyātaṃ tu tadā loke pāpaghnaṃ pāṇḍunandana /",
  "GP12vprevk_u:6114": "aṣṭamyāṃ ca caturdaśyām ubhau pakṣau ca bhaktitaḥ /",
  "GP12vprevk_u:6115": "upoṣya śūlinaścāgre rātrau kurvīta jāgaram // RKV_62.7 //",
  "GP12vprevk_u:6116": "satkathāpāṭhasaṃyukto vedādhyayanasaṃyutaḥ /",
  "GP12vprevk_u:6117": "prabhāte vimale prāpte pūjayet tridaśeśvaram // RKV_62.8 //",
  "GP12vprevk_u:6118": "pañcāmṛtena saṃsnāpya śrīkhaṇḍena ca guṇṭhayet /",
  "GP12vprevk_u:6119": "śastaiḥ pallavapuṣpaiśca pūjayettu prayatnataḥ // RKV_62.9 //",
  "GP12vprevk_u:6120": "bahurūpaṃ japanmantraṃ dakṣiṇāśāṃ vyavasthitaḥ /",
  "GP12vprevk_u:6121": "yathoktena vidhānena nābhimātre jale kṣipet // RKV_62.10 //",
  "GP12vprevk_u:6122": "tilāñjaliṃ tu pretāya dakṣiṇāśām upasthitaḥ /",
  "GP12vprevk_u:6123": "śrāddhaṃ tatraiva viprāya kārayed vijitendriyaḥ // RKV_62.11 //",
  "GP12vprevk_u:6124": "viṣamairagrajātaiśca vedābhyasanatatparaiḥ /",
  "GP12vprevk_u:6125": "gohiraṇyena sampūjya tāmbūlairbhojanaistathā // RKV_62.12 //",
  "GP12vprevk_u:6126": "bhūṣaṇaiḥ pādukābhiśca brāhmaṇānpāṇḍunandana /",
  "GP12vprevk_u:6127": "bhavetkoṭiguṇaṃ tasya nātra kāryā vicāraṇā // RKV_62.13 //",
  "GP12vprevk_u:6128": "tasmiṃs tīrthe tu yaḥ kaścit tyajed dehaṃ vidhānataḥ /",
  "GP12vprevk_u:6129": "tasya bhavati yatpuṇyaṃ tacchṛṇuṣva narādhipa // RKV_62.14 //",
  "GP12vprevk_u:6130": "yāvadasthīni tiṣṭhanti martyasya narmadājale /",
  "GP12vprevk_u:6131": "tāvadvasati dharmātmā śivaloke sudurlabhe // RKV_62.15 //",
  "GP12vprevk_u:6132": "tataḥ kālāccyutastasmādiha mānuṣatāṃ gataḥ /",
  "GP12vprevk_u:6133": "koṭidhanapatiḥ śrīmāñjāyate rājapūjitaḥ // RKV_62.16 //",
  "GP12vprevk_u:6134": "sarvadharmasamāyukto medhāvī bījaputrakaḥ /",
  "GP12vprevk_u:6135": "vikhyāto vasudhāpṛṣṭhe dīrghāyurmānavo bhavet // RKV_62.17 //",
  "GP12vprevk_u:6136": "punaḥ smarati tattīrthaṃ tatra gatvā nṛpottama /",
  "GP12vprevk_u:6137": "karoḍeśvaramabhyarcya prāpnoti paramāṃ gatim // RKV_62.18 //",
  "GP12vprevk_u:6138": "indracandrayamair rudrairādityairvasubhistathā /",
  "GP12vprevk_u:6139": "viśvedevaistathā sarvaiḥ sthāpitastridaśeśvaraḥ // RKV_62.19 //",
  "GP12vprevk_u:6140": "revāyā uttare kūle lokānāṃ hitakāmyayā /",
  "GP12vprevk_u:6141": "mānavo bhaktisaṃyuktaḥ prāsādaṃ kārayettu yaḥ // RKV_62.20 //",
  "GP12vprevk_u:6142": "tasmiṃstīrthe naraśreṣṭha sadgatiṃ samavāpnuyāt /",
  "GP12vprevk_u:6143": "nyāyopāttadhanenaiva dārupāṣāṇakeṣṭakaiḥ // RKV_62.21 //",
  "GP12vprevk_u:6144": "brāhmaṇaḥ kṣatriyairvaiśyaiḥ śūdraiḥ strībhiśca śaktitaḥ /",
  "GP12vprevk_u:6145": "te 'pi yānti narā loke śāṃkare surapūjite // RKV_62.22 //",
  "GP12vprevk_u:6146": "yaḥ śṛṇoti sadā bhaktyā māhātmyaṃ tīrthajaṃ nṛpa /",
  "GP12vprevk_u:6147": "tasya pāpaṃ praṇaśyeta ṣaṇmāsābhyantaraṃ ca yat // RKV_62.23 //",
  "GP12vprevk_u:6148": "||",
  "GP12vprevk_u:6149": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe karoḍīśvaratīrthamāhātmyavarṇanaṃ nāma dviṣaṣṭitamo 'dhyāyaḥ||",
  "GP12vprevk_u:6150": "RKV adhyāya 63",
  "GP12vprevk_u:6151": "śrīmārkaṇḍeya uvāca:",
  "GP12vprevk_u:6152": "tato gacchet tu rājendra kumāreśvaram uttamam /",
  "GP12vprevk_u:6153": "prasiddhaṃ sarvatīrthānām agastyeśvarasannidhau // RKV_63.1 //",
  "GP12vprevk_u:6154": "ṣaṇmukhena purā tāta sarvapātakanāśanam /",
  "GP12vprevk_u:6155": "ārādhya parayā bhaktyā siddhiḥ prāptā narādhipa // RKV_63.2 //",
  "GP12vprevk_u:6156": "devasainyādhipo jātaḥ sarvaśatrunibarhaṇaḥ /",
  "GP12vprevk_u:6157": "ugratejā mahātmāsau saṃjātastīrthasevanāt // RKV_63.3 //",
  "GP12vprevk_u:6158": "tadāprabhṛti tattīrthaṃ saṃjātaṃnarmadātaṭe /",
  "GP12vprevk_u:6159": "tatra tīrthe tu yo gatvā ekacitto jitendriyaḥ // RKV_63.4 //",
  "GP12vprevk_u:6160": "kārttikasya caturdaśyāmaṣṭamyāṃ ca viśeṣataḥ /",
  "GP12vprevk_u:6161": "snāpayed girijānāthaṃ dadhidugdhena sarpiṣā // RKV_63.5 //",
  "GP12vprevk_u:6162": "gītaṃ tatra prakartavyaṃ piṇḍadānaṃ yathāvidhi /",
  "GP12vprevk_u:6163": "brāhmaṇaiḥ śrotriyaiḥ pārtha ṣaṭkarmanirataiḥ śubhaiḥ // RKV_63.6 //",
  "GP12vprevk_u:6164": "yatkiṃciddīyate tatra akṣayaṃ pāṇḍunandana /",
  "GP12vprevk_u:6165": "sarvatīrthamayaṃ tīrtha nirmitaṃ śikhinā nṛpa // RKV_63.7 //",
  "GP12vprevk_u:6166": "etatte sarvamākhyātaṃ kumāreśvarajaṃ phalam /",
  "GP12vprevk_u:6167": "kumāradarśanātpuṇyaṃ prāpyate pāṇḍunandana // RKV_63.8 //",
  "GP12vprevk_u:6168": "mṛtaḥ svargamavāpnoti satyamīśvarabhāṣitam // RKV_63.9 //",
  "GP12vprevk_u:6169": "||",
  "GP12vprevk_u:6170": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kumāreśvaratīrthamāhātmyavarṇanaṃ nāma triṣaṣṭitamo 'dhyāyaḥ ||",
  "GP12vprevk_u:6171": "RKV adhyāya 64",
  "GP12vprevk_u:6172": "śrīmārkaṇḍeya uvāca:",
  "GP12vprevk_u:6173": "tato gacchettu rājendra tīrthaṃ paramaśobhanam /",
  "GP12vprevk_u:6174": "narāṇāṃ pāpanāśāya agastyeśvaramuttamam // RKV_64.1 //",
  "GP12vprevk_u:6175": "tatra snātvā naro rājan mucyate brahmahatyayā /",
  "GP12vprevk_u:6176": "kārttikasya tu māsasya kṛṣṇapakṣe caturdaśī // RKV_64.2 //",
  "GP12vprevk_u:6177": "ghṛtena snāpayed devaṃ samādhistho jitendriyaḥ /",
  "GP12vprevk_u:6178": "ekaviṃśatikulopeto cyavedaiśvarāt padāt // RKV_64.3 //",
  "GP12vprevk_u:6179": "dhanaṃ copānahau chatraṃ dadyācca ghṛtakambalam /",
  "GP12vprevk_u:6180": "bhojanaṃ caiva sarveṣāṃ sarvaṃ koṭiguṇaṃ bhavet // RKV_64.4 //",
  "GP12vprevk_u:6181": "||",
  "GP12vprevk_u:6182": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe agastyeśvaratīrthamāhātmyavarṇanaṃ nāma catuḥṣaṣṭitamo 'dhyāyaḥ ||",
  "GP12vprevk_u:6183": "RKV adhyāya 65",
  "GP12vprevk_u:6184": "śrīmārkaṇḍeya uvāca:",
  "GP12vprevk_u:6185": "tato gacchettu rājendra ānandeśvaramuttamam /",
  "GP12vprevk_u:6186": "tattīrthaṃ kathayiṣyāmi sarvapāpakṣayaṃkaram // RKV_65.1 //",
  "GP12vprevk_u:6187": "yudhiṣṭhira uvāca:",
  "GP12vprevk_u:6188": "ānandaścaiva saṃjāto rudrasya dvijasattama /",
  "GP12vprevk_u:6189": "kathyatāṃ me ca tatsarvaṃ saṃkṣepātsaha bāndhavaiḥ // RKV_65.2 //",
  "GP12vprevk_u:6190": "śrīmārkaṇḍeya uvāca:",
  "GP12vprevk_u:6191": "kathayāmi nṛpaśreṣṭha ānandeśvaramuttamam /",
  "GP12vprevk_u:6192": "dānavānāṃ vadhaṃ kṛtvā devadevo maheśvaraḥ // RKV_65.3 //",
  "GP12vprevk_u:6193": "pūjito daivataiḥ sarvaiḥ kinnarairyakṣapannagaiḥ /",
  "GP12vprevk_u:6194": "ānandasaṃyuto devo nanarta vṛṣavāhanaḥ // RKV_65.4 //",
  "GP12vprevk_u:6195": "bhairavaṃ rūpamāsthāya gauryā cārddhāṅgasaṃsthitaḥ /",
  "GP12vprevk_u:6196": "bhūtavetālakaṅkālair bhairavair bhairavo vṛtaḥ // RKV_65.5 //",
  "GP12vprevk_u:6197": "nanarta narmadātīre dakṣiṇe pāṇḍunandana /",
  "GP12vprevk_u:6198": "tuṣṭairmarudgaṇaiḥ sarvaiḥ sthāpitaḥ kamalāsanaḥ // RKV_65.6 //",
  "GP12vprevk_u:6199": "tadāprabhṛti tattīrtham ānandeśvaram ucyate /",
  "GP12vprevk_u:6200": "aṣṭamyāṃ ca caturdaśyāṃ paurṇamāsyāṃ narādhipa // RKV_65.7 //",
  "GP12vprevk_u:6201": "vidhivaccārcayed devaṃ sugandhena vilepayet /",
  "GP12vprevk_u:6202": "brāhmaṇānpūjayettatra yathāśaktyā yudhiṣṭhira // RKV_65.8 //",
  "GP12vprevk_u:6203": "godānaṃ tatra kartavyaṃ vastradānaṃ śubhāvaham /",
  "GP12vprevk_u:6204": "vasantasya trayodaśyāṃ śrāddhaṃ tatraiva kārayet // RKV_65.9 //",
  "GP12vprevk_u:6205": "iṅgudair badarair bilvair akṣataiśca jalena vā /",
  "GP12vprevk_u:6206": "pretānāṃ kārayecchrāddhamānandeśvara uttame // RKV_65.10 //",
  "GP12vprevk_u:6207": "ānanditā bhaveyuste yāvadābhūtasamplavam /",
  "GP12vprevk_u:6208": "santatervai na vicchedaḥ saptajanmasu jāyate /",
  "GP12vprevk_u:6209": "ānando hi bhavatteṣāṃ pratijanmani bhārata // RKV_65.11 //",
  "GP12vprevk_u:6210": "||",
  "GP12vprevk_u:6211": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ānandeśvaratīrthamāhātmyavarṇanaṃ nāma pañcaṣaṣṭitamo 'dhyāyaḥ ||",
  "GP12vprevk_u:6212": "RKV adhyāya 66",
  "GP12vprevk_u:6213": "śrīmārkaṇḍeya uvāca:",
  "GP12vprevk_u:6214": "tato gacchettu rājendra mātṛtīrthamanuttamam /",
  "GP12vprevk_u:6215": "saṅgamasya samīpasthaṃ narmadādakṣiṇe taṭe // RKV_66.1 //",
  "GP12vprevk_u:6216": "mātarastatra rājendra saṃjātā narmadātaṭe /",
  "GP12vprevk_u:6217": "umārdhanārir deveśo vyālayajñopavītadhṛk // RKV_66.2 //",
  "GP12vprevk_u:6218": "uvāca yoginīvṛndaṃ kaṣṭaṃkaṣṭamaho hara /",
  "GP12vprevk_u:6219": "ajeyāḥ sarvadevānāṃ tvatprasādānmaheśvara // RKV_66.3 //",
  "GP12vprevk_u:6220": "tīrthamatra vidhānena prakhyātaṃ vasudhātale /",
  "GP12vprevk_u:6221": "evaṃ bhavatu yoginya ityuktvāntaradhācchivaḥ // RKV_66.4 //",
  "GP12vprevk_u:6222": "śrīmārkaṇḍeya uvāca:",
  "GP12vprevk_u:6223": "tatra tīrthe tu yo bhaktyā navamyāṃ niyataḥ śuciḥ /",
  "GP12vprevk_u:6224": "upoṣya parayā bhaktyā pūjayenmātṛgocaram // RKV_66.5 //",
  "GP12vprevk_u:6225": "tasya syurmātaraḥ prītāḥ prīto 'yaṃ vṛṣavāhanaḥ /",
  "GP12vprevk_u:6226": "vandhyāyā mṛtavatsāyā aputrāyā yudhiṣṭhira // RKV_66.6 //",
  "GP12vprevk_u:6227": "snāpanaṃ cārabhettatra mantraśāstraviduttamaḥ /",
  "GP12vprevk_u:6228": "sahiraṇyena kumbhena pañcaratnaphalānvitaḥ // RKV_66.7 //",
  "GP12vprevk_u:6229": "snāpayet putrakāmāyāḥ kāṃsyapātreṇa deśikaḥ /",
  "GP12vprevk_u:6230": "putraṃ sā labhate nārī vīryavantaṃ guṇānvitam // RKV_66.8 //",
  "GP12vprevk_u:6231": "yo yaṃ kāmamabhidhyāyettataḥ sa labhate nṛpa /",
  "GP12vprevk_u:6232": "mātṛtīrthātparaṃ tīrthaṃ na bhūtaṃ na bhaviṣyati // RKV_66.9 //",
  "GP12vprevk_u:6233": "||",
  "GP12vprevk_u:6234": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe mātṛtīrthamāhātmyavarṇanaṃ nāma ṣaṭṣaṣṭitamo 'dhyāyaḥ ||",
  "GP12vprevk_u:6235": "RKV adhyāya 67",
  "GP12vprevk_u:6236": "śrīmārkaṇḍeya uvāca:",
  "GP12vprevk_u:6237": "tasyaivānantaraṃ tāta jalamadhye vyavasthitam /",
  "GP12vprevk_u:6238": "luṅkeśvaram iti khyātaṃ surāsuranamaskṛtam // RKV_67.1 //",
  "GP12vprevk_u:6239": "idaṃ tīrthaṃ mahāpuṇyaṃ nānāścaryaṃ mahītale /",
  "GP12vprevk_u:6240": "asya tīrthasya māhātmyam utpattiṃ śṛṇu bhārata // RKV_67.2 //",
  "GP12vprevk_u:6241": "āsītpurā mahāvīryo dānavo baladarpitaḥ /",
  "GP12vprevk_u:6242": "kālapṛṣṭha iti khyātaḥ suto brahmasutasya ca // RKV_67.3 //",
  "GP12vprevk_u:6243": "gaṅgātaṭaṃ samāśritya cacāra vipulaṃ tapaḥ /",
  "GP12vprevk_u:6244": "adhomukho 'pi saṃsthitvāpibaddhūmam aharniśam // RKV_67.4 //",
  "GP12vprevk_u:6245": "tataścānantaraṃ devastiṣṭhate hyumayā saha /",
  "GP12vprevk_u:6246": "dṛṣṭvā taṃ pārvatī sā tu tapasyugre vyavasthitam // RKV_67.5 //",
  "GP12vprevk_u:6247": "paśya paśya mahādeva dhūmāśī tiṣṭhate naraḥ /",
  "GP12vprevk_u:6248": "prasīda taṃ kuruṣvādya dehi śīghraṃ varaṃ vibho // RKV_67.6 //",
  "GP12vprevk_u:6249": "īśvara uvāca:",
  "GP12vprevk_u:6250": "yaduktaṃ vacanaṃ devi na tanme rocate priye /",
  "GP12vprevk_u:6251": "svakāryaṃ ca sadā cintyaṃ parakāryaṃ visarjayet // RKV_67.7 //",
  "GP12vprevk_u:6252": "mūrkhastrībālaśatrūṇāṃ yaśchandenānuvartate /",
  "GP12vprevk_u:6253": "vyasane patate ghore satyametadudīritam // RKV_67.8 //",
  "GP12vprevk_u:6254": "devyuvāca:",
  "GP12vprevk_u:6255": "bhāryayābhyarthito bhartā kāraṇaṃ bahu bhāṣate /",
  "GP12vprevk_u:6256": "laghutvaṃ yāti sā nārī evaṃ śāstreṣu paṭhyate // RKV_67.9 //",
  "GP12vprevk_u:6257": "prāṇatyāgaṃ kariṣyāmi yadi māṃ tvaṃ na manyase /",
  "GP12vprevk_u:6258": "pārvatyā prerito devo gato 'sau dānavaṃ prati // RKV_67.10 //",
  "GP12vprevk_u:6259": "īśvara uvāca:",
  "GP12vprevk_u:6260": "kimarthaṃ pibase dhūmaṃ kimarthaṃ tapyase tapaḥ /",
  "GP12vprevk_u:6261": "kiṃ duḥkhaṃ kiṃ nu santāpo vada kāryamabhīpsitam // RKV_67.11 //",
  "GP12vprevk_u:6262": "yuvā tvaṃ dṛśyase 'dyāpi varṣaviṃśatir eva ca /",
  "GP12vprevk_u:6263": "tadācakṣva hi me sarvaṃ tapasaḥ kāraṇaṃ mahat // RKV_67.12 //",
  "GP12vprevk_u:6264": "dānava uvāca:",
  "GP12vprevk_u:6265": "acalā dīyatāṃ bhaktirmama sthairyaṃ tavopari /",
  "GP12vprevk_u:6266": "aparaṃ varṣasāhasraṃ nirvighnaṃ me gataṃ vibho // RKV_67.13 //",
  "GP12vprevk_u:6267": "divasānāṃ sahasre dve pūrṇe tvattapasā mama // RKV_67.14 //",
  "GP12vprevk_u:6268": "īśvara uvāca:",
  "GP12vprevk_u:6269": "yācayābhīpsitaṃ kāryaṃ tuṣṭo 'haṃ tava suvrata /",
  "GP12vprevk_u:6270": "devasya vacanaṃ śrutvā cintayāmāsa dānavaḥ // RKV_67.15 //",
  "GP12vprevk_u:6271": "kiṃ nākaṃ yācayāmyadya kimadya sakalāṃ mahīm /",
  "GP12vprevk_u:6272": "evaṃ saṃcintayāmāsa kāmabāṇena pīḍitaḥ // RKV_67.16 //",
  "GP12vprevk_u:6273": "dānava uvāca:",
  "GP12vprevk_u:6274": "yadi tuṣṭo 'si me deva varaṃ dāsyasi me prabho /",
  "GP12vprevk_u:6275": "saṅgrāmaistu na tuṣṭo 'haṃ balaṃ nāstīti kiṃcana // RKV_67.17 //",
  "GP12vprevk_u:6276": "yasya mūrdhanyahaṃ deva pāṇinā samupaspṛśe /",
  "GP12vprevk_u:6277": "devadānavagandharvo bhasmasādyātu tatkṣaṇāt // RKV_67.18 //",
  "GP12vprevk_u:6278": "īśvara uvāca:",
  "GP12vprevk_u:6279": "yattvayā cintitaṃ kiṃcittatsarvaṃ saphalaṃ tava /",
  "GP12vprevk_u:6280": "uttiṣṭha gaccha śīghraṃ tvaṃ bhavanaṃ prati dānava // RKV_67.19 //",
  "GP12vprevk_u:6281": "dānava uvāca:",
  "GP12vprevk_u:6282": "sthīyatāṃ devadeveśa yāvajjñāsyāmi te varam /",
  "GP12vprevk_u:6283": "yuṣmanmūrdhni nyase pāṇiṃ pratyayo me bhavedyathā // RKV_67.20 //",
  "GP12vprevk_u:6284": "tataścānantaraṃ devaścintayāno maheśvaraḥ /",
  "GP12vprevk_u:6285": "na skando na harirbrahmā yaḥ kāryeṣu kṣamo 'dhunā // RKV_67.21 //",
  "GP12vprevk_u:6286": "jñātvā caivāpadaṃ prāptāṃ devaḥ prārthayate vṛṣam /",
  "GP12vprevk_u:6287": "anena saha pāpena yudhyasva sāmprataṃ kṣaṇam // RKV_67.22 //",
  "GP12vprevk_u:6288": "karaṃ prāsārayad daityo devaṃ mūrdhni kila spṛśet /",
  "GP12vprevk_u:6289": "lāṅgūlenāhato daityo viṣaṇṇaḥ patito bhuvi // RKV_67.23 //",
  "GP12vprevk_u:6290": "devastu dakṣiṇāmāśāṃ gataścaivomayā saha /",
  "GP12vprevk_u:6291": "bhayabhīto nirīkṣeta grīvāṃ bhajya punaḥpunaḥ // RKV_67.24 //",
  "GP12vprevk_u:6292": "gate cādarśanaṃ deve yuyudhe vṛṣabheṇa saḥ /",
  "GP12vprevk_u:6293": "dvāvetau balināṃ śreṣṭhau yuyudhāte mahābalau // RKV_67.25 //",
  "GP12vprevk_u:6294": "prahārair vajrasadṛśaiḥ kopena ghaṭikātrayam /",
  "GP12vprevk_u:6295": "pāṇibhyāṃ na spṛśed yo vai vṛṣabhasya śirastathā // RKV_67.26 //",
  "GP12vprevk_u:6296": "hatvā lāṅgūlapātena āgato vṛṣabhastadā /",
  "GP12vprevk_u:6297": "utthitaścāpyasau daityo vrajate vṛṣapṛṣṭhataḥ // RKV_67.27 //",
  "GP12vprevk_u:6298": "vāyuvegena samprāpto yatra devo maheśvaraḥ /",
  "GP12vprevk_u:6299": "āgataṃ dānavaṃ dṛṣṭvā vṛṣo vacanamabravīt // RKV_67.28 //",
  "GP12vprevk_u:6300": "āruhya pṛṣṭhe me deva śīghrameva hi gamyatām /",
  "GP12vprevk_u:6301": "āruhya vṛṣabhaṃ devo jagāma comayā saha // RKV_67.29 //",
  "GP12vprevk_u:6302": "nākaṃ prāptas tato devo gataḥ śakrasya mandiram /",
  "GP12vprevk_u:6303": "nātyajaddevapṛṣṭhaṃ tu dānavo baladarpitaḥ // RKV_67.30 //",
  "GP12vprevk_u:6304": "indralokaṃ parityajya brahmalokaṃ gatastadā /",
  "GP12vprevk_u:6305": "yatrayatra vrajeddevo bhayātsaha divaukasaiḥ // RKV_67.31 //",
  "GP12vprevk_u:6306": "apaśyattatra tatraiva pṛṣṭhe lagnaṃ tu dānavam /",
  "GP12vprevk_u:6307": "sarvāṃl lokān bhramitvā tu devo vismayamāgataḥ // RKV_67.32 //",
  "GP12vprevk_u:6308": "na sthānaṃ vidyate kiṃcidyatra viśramyate kṣaṇam /",
  "GP12vprevk_u:6309": "devadānavayostatra yuddhaṃ jñātvā sudāruṇam // RKV_67.33 //",
  "GP12vprevk_u:6310": "harṣitātmā munistatra ciraṃ nṛtyati nāradaḥ /",
  "GP12vprevk_u:6311": "dhanyo 'hamadya me janma jīvitaṃ ca sujīvitam // RKV_67.34 //",
  "GP12vprevk_u:6312": "mahāntaṃ ca kaliṃ dṛṣṭvā saṃtoṣaḥ paramo 'bhavat /",
  "GP12vprevk_u:6313": "devadānavayostatra yuddhaṃ tyaktvā ca nāradaḥ // RKV_67.35 //",
  "GP12vprevk_u:6314": "ājagāma tato vipro yatra devo maheśvaraḥ /",
  "GP12vprevk_u:6315": "dṛṣṭvā devo 'tha taṃ vipraṃ pratipūjyābravīd idam // RKV_67.36 //",
  "GP12vprevk_u:6316": "bho nārada muniśreṣṭha jānīṣe keśavaṃ kvacit /",
  "GP12vprevk_u:6317": "gatvā tatra ca śīghraṃ tvaṃ keśavāya nivedaya // RKV_67.37 //",
  "GP12vprevk_u:6318": "nārada uvāca:",
  "GP12vprevk_u:6319": "devadānavasiddhānāṃ gandharvoragarakṣasām /",
  "GP12vprevk_u:6320": "sarveṣāmeva deveśo harate dhruvamāpadam // RKV_67.38 //",
  "GP12vprevk_u:6321": "asaṃbhāvyaṃ na vaktavyaṃ manasāpi na cintayet /",
  "GP12vprevk_u:6322": "īdṛśīṃ naiva budhyāmi āpadaṃ ca vibho tava // RKV_67.39 //",
  "GP12vprevk_u:6323": "īśvara uvāca:",
  "GP12vprevk_u:6324": "gaccha nārada śīghraṃ tvaṃ yatra devo janārdanaḥ /",
  "GP12vprevk_u:6325": "viditaṃ ca tvayā sarvaṃ yatkṛtaṃ dānavena tu // RKV_67.40 //",
  "GP12vprevk_u:6326": "avadhyo dānavo hyeṣa sendrair api marudgaṇaiḥ /",
  "GP12vprevk_u:6327": "gatvā tu keśavaṃ devaṃ nivedaya mahāmune // RKV_67.41 //",
  "GP12vprevk_u:6328": "nārada uvāca:",
  "GP12vprevk_u:6329": "na tu gacchāmyahaṃ deva suptaḥ kṣīrodadhau sukhī /",
  "GP12vprevk_u:6330": "keśavaḥ preraṇe hyeṣāmādeśo dīyatāṃ prabho // RKV_67.42 //",
  "GP12vprevk_u:6331": "mātrā svasrā duhitrā vā rājānaṃ ca tathā prabhum /",
  "GP12vprevk_u:6332": "guruṃ caivāditaḥ kṛtvā śayānaṃ na prabodhayet // RKV_67.43 //",
  "GP12vprevk_u:6333": "īśvara uvāca:",
  "GP12vprevk_u:6334": "yadi kvacid agāreṣu vahnirutpadyate mahān /",
  "GP12vprevk_u:6335": "nidhanaṃ yānti tatrasthā yad budhyer annasūrayaḥ // RKV_67.44 //",
  "GP12vprevk_u:6336": "nārada uvāca:",
  "GP12vprevk_u:6337": "śīghraṃ gaccha mahādeva ātmānaṃ rakṣa suprabho /",
  "GP12vprevk_u:6338": "gacchāmyahaṃ na sandeho yatra devo janārdanaḥ // RKV_67.45 //",
  "GP12vprevk_u:6339": "tato nandimahākālau stambhahastau bhayānakau /",
  "GP12vprevk_u:6340": "jaghnaturdānavaṃ tatra mudgarādibhirāyudhaiḥ // RKV_67.46 //",
  "GP12vprevk_u:6341": "trayo 'pi ca mahākāyāḥ saptatālapramāṇakāḥ /",
  "GP12vprevk_u:6342": "na śamo jāyate teṣāṃ yudhyatāṃ ca parasparam // RKV_67.47 //",
  "GP12vprevk_u:6343": "tataścānantaraṃ vipro 'gacchat taṃ keśavaṃ prati /",
  "GP12vprevk_u:6344": "suptaṃ kṣīrārṇave 'paśyaccheṣaparyaṅkasaṃsthitam // RKV_67.48 //",
  "GP12vprevk_u:6345": "lakṣmyā pādayugaṃ gṛhya ūrūpari niveśitam /",
  "GP12vprevk_u:6346": "apsarogīyamānaṃ tu bhaktyānamya ca keśavam // RKV_67.49 //",
  "GP12vprevk_u:6347": "adya me saphalaṃ janma jīvitaṃ ca sujīvitam /",
  "GP12vprevk_u:6348": "utthāpayasva deveśaṃ lakṣmi tvam aviśaṅkitā // RKV_67.50 //",
  "GP12vprevk_u:6349": "nāradasya vacaḥ śrutvā padāṅguṣṭhaṃ vyamardayat /",
  "GP12vprevk_u:6350": "nāradastiṣṭhate dvāri uttiṣṭha madhusūdana // RKV_67.51 //",
  "GP12vprevk_u:6351": "devo 'pi nāradaṃ dṛṣṭvā paraṃ harṣamupāgataḥ /",
  "GP12vprevk_u:6352": "svāgataṃ tu muniśreṣṭha suprabhātādya śarvarī // RKV_67.52 //",
  "GP12vprevk_u:6353": "nārada uvāca:",
  "GP12vprevk_u:6354": "adya me saphalaṃ deva prabhātaṃ tava darśanāt /",
  "GP12vprevk_u:6355": "kuśalaṃ ca na devānāṃ śīghram uttiṣṭha gamyatām // RKV_67.53 //",
  "GP12vprevk_u:6356": "śrīviṣṇuruvāca:",
  "GP12vprevk_u:6357": "brahmā cendraśca rudraśca ye cānye tu marudgaṇāḥ /",
  "GP12vprevk_u:6358": "āpadaḥ kāraṇaṃ yacca tatsamākhyātum arhasi // RKV_67.54 //",
  "GP12vprevk_u:6359": "nārada uvāca:",
  "GP12vprevk_u:6360": "dānavena mahātīvraṃ tapastaptaṃ sudāruṇam /",
  "GP12vprevk_u:6361": "rudreṇa ca varo datto bhasmatvaṃ manasepsitam // RKV_67.55 //",
  "GP12vprevk_u:6362": "varadānabalenaiva sa devaṃ hantum arhati /",
  "GP12vprevk_u:6363": "īdṛśaṃ ceṣṭitaṃ jñātvā nīto devo 'maraiḥ saha // RKV_67.56 //",
  "GP12vprevk_u:6364": "nāradasya vacaḥ śrutvā jagāma samunirhariḥ /",
  "GP12vprevk_u:6365": "dṛṣṭvā devastamīśānaṃ gacchantaṃ diśamuttarām // RKV_67.57 //",
  "GP12vprevk_u:6366": "dṛṣṭvā devaṃ ca rudro 'tha pariṣvajya punaḥpunaḥ /",
  "GP12vprevk_u:6367": "namaskṛtya jagannāthaṃ devaṃ ca madhusūdanaḥ // RKV_67.58 //",
  "GP12vprevk_u:6368": "viṣṇur uvāca:",
  "GP12vprevk_u:6369": "bhayasya kāraṇaṃ deva kathyatāṃ ca maheśvara /",
  "GP12vprevk_u:6370": "devadānavayakṣāṇāṃ preṣayeyaṃ yamālayam // RKV_67.59 //",
  "GP12vprevk_u:6371": "lalāṭe ca kṛto dharmo yuṣmākaṃ ca maheśvara /",
  "GP12vprevk_u:6372": "chittvā śirastathāṅgāni indriyāṇi na saṃśayaḥ // RKV_67.60 //",
  "GP12vprevk_u:6373": "īśvara uvāca:",
  "GP12vprevk_u:6374": "nāsti saukhyaṃ ca mūrkheṣu nāsti saukhyaṃ ca rogiṣu /",
  "GP12vprevk_u:6375": "parādhīnena saukhyaṃ tu strījite ca viśeṣataḥ // RKV_67.61 //",
  "GP12vprevk_u:6376": "strījitena mayā viṣṇo varo dattastu dānave /",
  "GP12vprevk_u:6377": "yasya mūrdhni nyasetpāṇiṃ sa bhaved bhasmapuṃjavat // RKV_67.62 //",
  "GP12vprevk_u:6378": "ajeyaścāmaraścaiva mayā hyuktaḥ sa keśava /",
  "GP12vprevk_u:6379": "hantumicchati māṃ pāpa upāyastava vidyate // RKV_67.63 //",
  "GP12vprevk_u:6380": "viṣṇuruvāca:",
  "GP12vprevk_u:6381": "gacchantu amarāḥ sarve yuṣmābhiḥ saha śaṅkara /",
  "GP12vprevk_u:6382": "upāyaṃ sarjayāmyadya vadhārthaṃ dānasya ca // RKV_67.64 //",
  "GP12vprevk_u:6383": "revāyāśca taṭe tiṣṭha deva tvamamaraiḥ saha /",
  "GP12vprevk_u:6384": "kālakṣepo na kartavyo gamyatāṃ tvaritaṃ prabho // RKV_67.65 //",
  "GP12vprevk_u:6385": "dakṣiṇā yatra gaṅgā ca revā caiva mahānadī /",
  "GP12vprevk_u:6386": "yatrayatra ca dṛśyeta prācī caiva sarasvatī // RKV_67.66 //",
  "GP12vprevk_u:6387": "tatsamaṃ ca mahātīrthaṃ na martye caiva dṛśyate /",
  "GP12vprevk_u:6388": "snānaṃ ye tatra kurvanti dānaṃ caiva tu bhaktitaḥ // RKV_67.67 //",
  "GP12vprevk_u:6389": "saptajanmakṛtaṃ pāpaṃ naśyate nātra saṃśayaḥ /",
  "GP12vprevk_u:6390": "etat tīrthaṃ mahāpuṇyaṃ sarvapātakanāśanam // RKV_67.68 //",
  "GP12vprevk_u:6391": "gamyatāṃ tatra deveśa luṅkeśaṃ tvaṃ sahāmaraiḥ /",
  "GP12vprevk_u:6392": "viṣṇostu vacanādeva praviṣṭo hradamuttamam // RKV_67.69 //",
  "GP12vprevk_u:6393": "ratiṃ sumahatīṃ cakre saha tatra marudgaṇaiḥ /",
  "GP12vprevk_u:6394": "tataścānantaraṃ devo māyāṃ kṛtvā hyanekadhā // RKV_67.70 //",
  "GP12vprevk_u:6395": "vasantamāsaṃ saṃsṛjya udyānavanaśobhitam /",
  "GP12vprevk_u:6396": "aśokairbakulaiścaiva brahmavṛkṣaiḥ suśobhanaiḥ // RKV_67.71 //",
  "GP12vprevk_u:6397": "śrīvṛkṣaiśca kapitthaiśca śirīṣair rājacampakaiḥ /",
  "GP12vprevk_u:6398": "śrīphalaiśca tathā tālaiḥ kadambodumbarais tathā // RKV_67.72 //",
  "GP12vprevk_u:6399": "aśvatthādidrumaiścaiva nānāvṛkṣairanekaśaḥ /",
  "GP12vprevk_u:6400": "nānāpuṣpaiḥ sugandhāḍhyairbhramaraiśca nināditam // RKV_67.73 //",
  "GP12vprevk_u:6401": "tasminmadhye mahāvṛkṣo nyagrodhaśca suśobhanaḥ /",
  "GP12vprevk_u:6402": "bahupakṣisamāyuktaḥ kokilārāvanāditaḥ // RKV_67.74 //",
  "GP12vprevk_u:6403": "kṛṣṇena ca kṛtaṃ tasminkanyārūpaṃ ca tatkṣaṇāt /",
  "GP12vprevk_u:6404": "na tasyāḥ sadṛśī kanyā trailokye sacarācare // RKV_67.75 //",
  "GP12vprevk_u:6405": "anyāśca kanyakāḥ sapta surūpāḥ śubhalocanāḥ /",
  "GP12vprevk_u:6406": "divyarūpadharāḥ sarvā divyābharaṇabhūṣitāḥ // RKV_67.76 //",
  "GP12vprevk_u:6407": "pumāṃsamabhikāṅkṣantyo yadyekaḥ kāmayet striyaḥ /",
  "GP12vprevk_u:6408": "mauktikair ratnamāṇikyair vaiḍūryaiśca suśobhanaiḥ // RKV_67.77 //",
  "GP12vprevk_u:6409": "kāmahāraiśca vaṃśaiśca baddho hindolakaḥ kṛtaḥ /",
  "GP12vprevk_u:6410": "ārūḍhāśca mahākanyā gāyante susvaraṃ tadā // RKV_67.78 //",
  "GP12vprevk_u:6411": "mārutaḥ śītalo vāti vanaṃ spṛṣṭvā suśobhanam /",
  "GP12vprevk_u:6412": "vātena prerito gandho dānavo ghrāṇapīḍitaḥ // RKV_67.79 //",
  "GP12vprevk_u:6413": "tataḥ kusumagandhena vismayaṃ paramaṃ gataḥ /",
  "GP12vprevk_u:6414": "āghrāya cedṛśaṃ puṇyaṃ na dṛṣṭaṃ na śrutaṃ mayā // RKV_67.80 //",
  "GP12vprevk_u:6415": "vane cintayataḥ kiṃcid dhvanigītaṃ suśobhanam /",
  "GP12vprevk_u:6416": "gītasya ca dhvaniṃ śrutvā mohito māyayā hareḥ // RKV_67.81 //",
  "GP12vprevk_u:6417": "vyādhasyaiva mahākūṭe patanti ca yathā mṛgāḥ /",
  "GP12vprevk_u:6418": "kālaspṛṣṭastathā kṛṣṇe patitaśca narādhipa // RKV_67.82 //",
  "GP12vprevk_u:6419": "dṛṣṭvā kanyāṃ ca tāṃ daityo mūrcchayā patito bhuvi /",
  "GP12vprevk_u:6420": "patitena tu dṛṣṭaikā kanyā vaṭatale sthitā // RKV_67.83 //",
  "GP12vprevk_u:6421": "āsyaṃ dṛṣṭvā tu nārīṇāṃ punaḥ kāmena pīḍitaḥ /",
  "GP12vprevk_u:6422": "gṛhītvā hemadaṇḍaṃ tu tāṃ pātayitum icchati // RKV_67.84 //",
  "GP12vprevk_u:6423": "kanyovāca:",
  "GP12vprevk_u:6424": "mā mānusparśayatvaṃ hi kumāryahaṃ kulottama /",
  "GP12vprevk_u:6425": "bho muñca muñca māṃ śīghraṃ yāvadgacchāmyahaṃ gṛham // RKV_67.85 //",
  "GP12vprevk_u:6426": "dānava uvāca:",
  "GP12vprevk_u:6427": "ahaṃ vivāhamicchāmi tvayā saha suśobhane /",
  "GP12vprevk_u:6428": "bhūpṛṣṭhe sakale rājñī bhavasyevaṃ na saṃśayaḥ // RKV_67.86 //",
  "GP12vprevk_u:6429": "kanyovāca:",
  "GP12vprevk_u:6430": "pitā rakṣati kaumārye bhartā rakṣati yauvane /",
  "GP12vprevk_u:6431": "putro rakṣati vṛddhatve na strī svātantryam arhati // RKV_67.87 //",
  "GP12vprevk_u:6432": "na svātantryaṃ mamaivāsti utpannāhaṃ mahatkule /",
  "GP12vprevk_u:6433": "yācyastu matpitā bhrātā mātāpi hi tathaiva ca // RKV_67.88 //",
  "GP12vprevk_u:6434": "dānava uvāca:",
  "GP12vprevk_u:6435": "yadi māṃ necchase tvadya svātantryaṃ nāvalambase /",
  "GP12vprevk_u:6436": "mamāpi ca tadā hatyā satyaṃ ca śubhalocane // RKV_67.89 //",
  "GP12vprevk_u:6437": "kanyovāca:",
  "GP12vprevk_u:6438": "viśvāso naiva kartavyo yādṛśe tādṛśe nare /",
  "GP12vprevk_u:6439": "narāḥ strīṣu vicitrāśca lampaṭāḥ kāmamohitāḥ // RKV_67.90 //",
  "GP12vprevk_u:6440": "pariṇīya tu māṃ tvaṃ hi bhuṅkṣva bhogānmayā saha /",
  "GP12vprevk_u:6441": "janmanāśo bhavet paścānna tvaṃ nānyo bhavenmama // RKV_67.91 //",
  "GP12vprevk_u:6442": "brāhmaṇī kṣatriṇī vaiśī śūdrī yāvat tathaiva ca /",
  "GP12vprevk_u:6443": "dvitīyo na bhaved bhartā ekākī ceha janmani // RKV_67.92 //",
  "GP12vprevk_u:6444": "dānava uvāca:",
  "GP12vprevk_u:6445": "yattvayā gaditaṃ vākyaṃ tanmayā dhāritaṃ hṛdi /",
  "GP12vprevk_u:6446": "pratyayaṃ me kuruṣvādya yatte manasi rocate // RKV_67.93 //",
  "GP12vprevk_u:6447": "kanyovāca:",
  "GP12vprevk_u:6448": "jānīṣva gopakanyāṃ māṃ krīḍāmi sakhibhiḥ saha /",
  "GP12vprevk_u:6449": "asmatkuleṣu yaddivyaṃ tatkuruṣva yathāvidhi // RKV_67.94 //",
  "GP12vprevk_u:6450": "na taddivyaṃ kule 'smākaṃ viṣaṃ kośaṃ na tattulā /",
  "GP12vprevk_u:6451": "gopānvayeṣu sarveṣu hastaḥ śirasi dīyate // RKV_67.95 //",
  "GP12vprevk_u:6452": "kāmāndhenaiva rājendra nikṣipto mastake karaḥ /",
  "GP12vprevk_u:6453": "tatkṣaṇād bhasmasādbhūto dagdhas tṛṇacayo yathā // RKV_67.96 //",
  "GP12vprevk_u:6454": "keśavopari devaistu puṣpavṛṣṭiḥ śubhā kṛtā /",
  "GP12vprevk_u:6455": "hṛṣṭāḥ sarve 'gamandevāḥ svasthānaṃ vigatajvarāḥ // RKV_67.97 //",
  "GP12vprevk_u:6456": "kṣīrodaṃ keśavo gacchatkālapṛṣṭhe nipātite /",
  "GP12vprevk_u:6457": "ya idaṃ śṛṇuyādbhaktyā caritaṃ dānavasya ca // RKV_67.98 //",
  "GP12vprevk_u:6458": "sa jayī jāyate nityaṃ śaṅkarasya vaco yathā /",
  "GP12vprevk_u:6459": "etasmāt kāraṇād rājaṃl liṅgeśvaramiti śrutam // RKV_67.99 //",
  "GP12vprevk_u:6460": "līnaṃ ca pātakaṃ yasmāt snānamātreṇa naśyati /",
  "GP12vprevk_u:6461": "tvagasthi śoṇitaṃ māṃsaṃ medaḥsnāyustathaiva ca // RKV_67.100 //",
  "GP12vprevk_u:6462": "majjāśukragataṃ pāpaṃ naśyate janmakoṭijam /",
  "GP12vprevk_u:6463": "luṅkeśvare mahārāja toyaṃ pibati bhaktitaḥ // RKV_67.101 //",
  "GP12vprevk_u:6464": "tribhiḥ prasṛtimātrābhiḥ pāpaṃ yāti sahasradhā /",
  "GP12vprevk_u:6465": "viśeṣeṇa caturdaśyāmubhau pakṣau tu cāṣṭamī // RKV_67.102 //",
  "GP12vprevk_u:6466": "upoṣya yo naro bhaktyā pitḥṇāṃ pāṇḍunandana /",
  "GP12vprevk_u:6467": "uddhṛtāstena te sarve nārakīyāḥ pitāmahāḥ // RKV_67.103 //",
  "GP12vprevk_u:6468": "kākiṇīṃ caiva yo dadyād brāhmaṇe vedapārage /",
  "GP12vprevk_u:6469": "tena dānaphalaṃ sarvaṃ kurukṣetrādikaṃ ca yat // RKV_67.104 //",
  "GP12vprevk_u:6470": "prāptaṃ tu nānyathā rājañchaṅkaro vadate tvidam /",
  "GP12vprevk_u:6471": "sparśaliṅgamidaṃ rājañchaṅkareṇa tu nirmitam // RKV_67.105 //",
  "GP12vprevk_u:6472": "sparśamātre manuṣyāṇāṃ rudravāso 'bhijāyate /",
  "GP12vprevk_u:6473": "tena dānaphalaṃ sarvaṃ kurukṣetrādikaṃ ca yat // RKV_67.106 //",
  "GP12vprevk_u:6474": "etasmāt kāraṇād rājaṃl lokapālāśca rakṣakāḥ /",
  "GP12vprevk_u:6475": "durgā ca rakṣaṇe sṛṣṭā caturhastadharā śubhā // RKV_67.107 //",
  "GP12vprevk_u:6476": "dhanado lokapāleśo rakṣakaśceśvarasya ca /",
  "GP12vprevk_u:6477": "rakṣati ca sadā kālaṃ grahavyāpārarūpataḥ // RKV_67.108 //",
  "GP12vprevk_u:6478": "putrabhrātṛsamārūpaiḥ svāmisambandharūpibhiḥ /",
  "GP12vprevk_u:6479": "laṅkeśvaraṃ ca rājendra devairnādyāpi mucyate // RKV_67.109 //",
  "GP12vprevk_u:6480": "||",
  "GP12vprevk_u:6481": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe luṅkeśvaratīrthamāhātmyavarṇanaṃ nāma saptaṣaṣṭitamo 'dhyāyaḥ ||",
  "GP12vprevk_u:6482": "RKV adhyāya 68",
  "GP12vprevk_u:6483": "śrīmārkaṇḍeya uvāca:",
  "GP12vprevk_u:6484": "dhanadasya tu tattīrthaṃ tato gacched yudhiṣṭhira /",
  "GP12vprevk_u:6485": "narmadādakṣiṇe kūle sarvapāpakṣayaṃkaram // RKV_68.1 //",
  "GP12vprevk_u:6486": "sarvatīrthaphalaṃ tatra prāpyate nātra saṃśayaḥ /",
  "GP12vprevk_u:6487": "caitramāsatrayodaśyāṃ śuklapakṣe jitendriyaḥ // RKV_68.2 //",
  "GP12vprevk_u:6488": "upoṣya parayā bhaktyā rātrau kurvīta jāgaram /",
  "GP12vprevk_u:6489": "pañcāmṛtena rājendra snāpayed dhanadaṃ budhaḥ // RKV_68.3 //",
  "GP12vprevk_u:6490": "dīpaṃ ghṛtena dātavyaṃ gītaṃ vādyaṃ ca kārayet /",
  "GP12vprevk_u:6491": "prabhāte pūjayed viprān ātmanaḥ śreya icchati // RKV_68.4 //",
  "GP12vprevk_u:6492": "pratigrahasamarthāṃśca vidyāsiddhāntavādinaḥ /",
  "GP12vprevk_u:6493": "śrautasmārtakriyāyuktān paradāraparāṅmukhān // RKV_68.5 //",
  "GP12vprevk_u:6494": "pūjayedgohiraṇyena vastropānahabhojanaiḥ /",
  "GP12vprevk_u:6495": "chatraśayyāpradānena sarvapāpakṣayo bhavet // RKV_68.6 //",
  "GP12vprevk_u:6496": "trijanmajanitaṃ pāpaṃ varadasya prabhāvataḥ /",
  "GP12vprevk_u:6497": "svargadaṃ durvinītānāṃ vinītānāṃ ca mokṣadam // RKV_68.7 //",
  "GP12vprevk_u:6498": "annadaṃ ca daridrāṇāṃ bhavejjanmanijanmani /",
  "GP12vprevk_u:6499": "kulīnatvaṃ duḥkhahāniḥ svabhāvājāyate nare // RKV_68.8 //",
  "GP12vprevk_u:6500": "vyādhidhvaṃso bhavet teṣāṃ narmadodakasevanāt /",
  "GP12vprevk_u:6501": "dhanadasya tu yastīrthe vidyādānaṃ prayacchati // RKV_68.9 //",
  "GP12vprevk_u:6502": "sa yāti bhāskare loke sarvavyādhivivarjite /",
  "GP12vprevk_u:6503": "devadroṇīṃ ca tatraiva svaśaktyā pāṇḍunandana // RKV_68.10 //",
  "GP12vprevk_u:6504": "ye prakurvanti bhūyiṣṭhāṃ revāyā dakṣiṇe taṭe /",
  "GP12vprevk_u:6505": "te yānti śāṃkare loke sarvaduḥkhavivarjite // RKV_68.11 //",
  "GP12vprevk_u:6506": "||",
  "GP12vprevk_u:6507": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe dhanadatīrthamāhātmyavarṇanaṃ nāmāṣṭaṣaṣṭitamo 'dhyāyaḥ ||",
  "GP12vprevk_u:6508": "RKV adhyāya 69",
  "GP12vprevk_u:6509": "śrīmārkaṇḍeya uvāca:",
  "GP12vprevk_u:6510": "tato gacchettu rājendra maṅgaleśvaramuttamam /",
  "GP12vprevk_u:6511": "sthāpitaṃ bhūmiputreṇa lokānāṃ hitakāmyayā // RKV_69.1 //",
  "GP12vprevk_u:6512": "toṣitaḥ parayā bhaktyā śaṅkaraḥ śaśiśekharaḥ /",
  "GP12vprevk_u:6513": "caturdaśyāṃ gururdevaḥ pratyakṣo maṅgaleśvaraḥ // RKV_69.2 //",
  "GP12vprevk_u:6514": "brūhi putra varaṃ śubhraṃ taṃ te dāsyāmi maṅgala // RKV_69.3 //",
  "GP12vprevk_u:6515": "maṅgala uvāca:",
  "GP12vprevk_u:6516": "prasādaṃ kuru me śambho pratijanmani śaṅkara /",
  "GP12vprevk_u:6517": "tvadaṅgasvedasambhūto grahamadhye vasāmyaham // RKV_69.4 //",
  "GP12vprevk_u:6518": "tvatprasādena īśāna pūjyo 'haṃ sarvadaivataiḥ /",
  "GP12vprevk_u:6519": "kṛtārtho hyadya saṃjātastava darśanabhāṣaṇāt // RKV_69.5 //",
  "GP12vprevk_u:6520": "sthāne 'smin devadeveśa mama nāmnā maheśvaraḥ /",
  "GP12vprevk_u:6521": "evaṃ bhavatu te putretyuktvā cāntaradhīyata // RKV_69.6 //",
  "GP12vprevk_u:6522": "maṅgalo 'pi mahātmā vai sthāpayitvā maheśvaram /",
  "GP12vprevk_u:6523": "ātmayogabalenaiva śūlināpūjayattataḥ // RKV_69.7 //",
  "GP12vprevk_u:6524": "sarvaduḥkhaharaṃ liṅgaṃ nāmnā vai maṅgaleśvaram /",
  "GP12vprevk_u:6525": "tatra tīrthe tu vai rājanbrāhmaṇānprīṇayetsudhīḥ // RKV_69.8 //",
  "GP12vprevk_u:6526": "sapatnīkān nṛpaśreṣṭha caturthyaṅgārake vrate /",
  "GP12vprevk_u:6527": "patnībhartārasaṃyuktaṃ vidvāṃsaṃ śrotriyaṃ dvijam // RKV_69.9 //",
  "GP12vprevk_u:6528": "vratānte caiva gaurdhuryaiḥ śivamuddiśya dīyate /",
  "GP12vprevk_u:6529": "prīyatāṃ me mahādevaḥ sapatnīko vṛṣadhvajaḥ // RKV_69.10 //",
  "GP12vprevk_u:6530": "vastrayugmaṃ pradātavyaṃ lohitaṃ pāṇḍunandana /",
  "GP12vprevk_u:6531": "dhūrvahau raktavarṇau ca śubhraṃ kṛṣṇaṃ tathaiva ca // RKV_69.11 //",
  "GP12vprevk_u:6532": "chatraṃ śayyāṃ śubhāṃ caiva raktamālyānulepanam /",
  "GP12vprevk_u:6533": "dātavyaṃ pāṇḍavaśreṣṭha viśuddhenāntarātmanā // RKV_69.12 //",
  "GP12vprevk_u:6534": "caturthyāṃ tu tathāṣṭamyāṃ pakṣayoḥ śuklakṛṣṇayoḥ /",
  "GP12vprevk_u:6535": "śrāddhaṃ tatraiva kartavyaṃ vittaśāṭhyena varjitaḥ // RKV_69.13 //",
  "GP12vprevk_u:6536": "pretā bhavanti suprītā yugamekaṃ mahīpate /",
  "GP12vprevk_u:6537": "saputro jāyate martyaḥ pratijanma nṛpottama // RKV_69.14 //",
  "GP12vprevk_u:6538": "tasya tīrthasya bhāvena sarvāṅgaruciro nṛpa /",
  "GP12vprevk_u:6539": "maṅgalaṃ bhavate vaṃśo nāśubhaṃ vidyate kvacit // RKV_69.15 //",
  "GP12vprevk_u:6540": "bhaktyā yaḥ kīrtayen nityaṃ tasya pāpaṃ vyapohati // RKV_69.16 //",
  "GP12vprevk_u:6541": "||",
  "GP12vprevk_u:6542": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe maṅgaleśvaratīrthamāhātmyavarṇanaṃ nāmaikonasaptatitamo 'dhyāyaḥ ||",
  "GP12vprevk_u:6543": "RKV adhyāya 70",
  "GP12vprevk_u:6544": "śrīmārkaṇḍeya uvāca:",
  "GP12vprevk_u:6545": "revāyā uttare kūle tīrthaṃ paramaśobhanam /",
  "GP12vprevk_u:6546": "raviṇā nirmitaṃ pārtha sarvapāpakṣayaṃkaram // RKV_70.1 //",
  "GP12vprevk_u:6547": "svāṃśena bhāskarastatra tiṣṭhate cottare taṭe /",
  "GP12vprevk_u:6548": "sarvavyādhiharaḥ puṃsāṃ narmadāyāṃ vyavasthitaḥ // RKV_70.2 //",
  "GP12vprevk_u:6549": "ṣaṣṭhyāṃṣaṣṭhyāṃ nṛpaśreṣṭha hyaṣṭamyāṃ ca caturdaśīm /",
  "GP12vprevk_u:6550": "snānaṃ yaḥ kārayenmartyaḥ śrāddhaṃ preteṣu bhaktitaḥ /",
  "GP12vprevk_u:6551": "tasya pāpakṣayaḥ pārtha sūryaloke mahīyate // RKV_70.3 //",
  "GP12vprevk_u:6552": "tataḥ svargāccyutaḥ so 'pi jāyate vimale kule /",
  "GP12vprevk_u:6553": "dhanāḍhyo vyādhinirmukto jīvejjanmanijanmani // RKV_70.4 //",
  "GP12vprevk_u:6554": "||",
  "GP12vprevk_u:6555": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ravitīrthamāhātmyavarṇanaṃ nāma saptatitamo 'dhyāyaḥ ||",
  "GP12vprevk_u:6556": "RKV adhyāya 71",
  "GP12vprevk_u:6557": "śrīmārkaṇḍeya uvāca:",
  "GP12vprevk_u:6558": "kāmeśvaraṃ tataścānyacchṛṇu pāṇḍavasattama /",
  "GP12vprevk_u:6559": "siddho yatra gaṇādhyakṣo gaurīputro mahābalaḥ // RKV_71.1 //",
  "GP12vprevk_u:6560": "tatra tīrthe tu yo bhaktyā bhaktiyukto jitendriyaḥ /",
  "GP12vprevk_u:6561": "pañcāmṛtena saṃsnāpya dhūpanaivedyapūjanaiḥ // RKV_71.2 //",
  "GP12vprevk_u:6562": "prasādya jagatāmīśaṃ sarvapāpaiḥ pramucyate /",
  "GP12vprevk_u:6563": "aṣṭamyāṃ mārgaśīrṣasya tatra snātvā yudhiṣṭhira // RKV_71.3 //",
  "GP12vprevk_u:6564": "yo yena yajate tatra sa taṃ kāmamavāpnuyāt // RKV_71.4 //",
  "GP12vprevk_u:6565": "||",
  "GP12vprevk_u:6566": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kāmeśvaratīrthamāhātmyavarṇanaṃ nāmaikasaptatitamo 'dhyāyaḥ ||",
  "GP12vprevk_u:6567": "RKV adhyāya 72",
  "GP12vprevk_u:6568": "śrīmārkaṇḍeya uvāca:",
  "GP12vprevk_u:6569": "tato gacchettu rājendra maṇināgeśvaraṃ śubham /",
  "GP12vprevk_u:6570": "uttare narmadākūle sarvapāpakṣayaṃkaram /",
  "GP12vprevk_u:6571": "sthāpitaṃ maṇināgena lokānāṃ hitakāmyayā // RKV_72.1 //",
  "GP12vprevk_u:6572": "yudhiṣṭhira uvāca:",
  "GP12vprevk_u:6573": "āśīviṣeṇa sarpeṇa īśvarastoṣitaḥ katham /",
  "GP12vprevk_u:6574": "kṣudrāḥ sarvasya lokasya bhayadā viṣaśālinaḥ // RKV_72.2 //",
  "GP12vprevk_u:6575": "kathyatāṃ tāta me sarvaṃ pātakasyopaśāntidam /",
  "GP12vprevk_u:6576": "mama santāpajaṃ duḥkhaṃ duryodhanasamudbhavam // RKV_72.3 //",
  "GP12vprevk_u:6577": "karṇabhīṣmodbhavaṃ raudraṃ duḥkhaṃ pāñcālisambhavam /",
  "GP12vprevk_u:6578": "tava vaktrāmbujaughena plāvitaṃ nirvṛtiṃ gataḥ // RKV_72.4 //",
  "GP12vprevk_u:6579": "śrutvā tava mukhodgītāṃ kathāṃ vai pāpanāśinīm /",
  "GP12vprevk_u:6580": "ayuktamidamasmākaṃ dvija kleśo na śāmyati // RKV_72.5 //",
  "GP12vprevk_u:6581": "athavā prāpsyate tāta vidyādānasya yatphalam /",
  "GP12vprevk_u:6582": "tatphalaṃ prāpyate nityaṃ kathāśravaṇato hareḥ // RKV_72.6 //",
  "GP12vprevk_u:6583": "śrīmārkaṇḍeya uvāca:",
  "GP12vprevk_u:6584": "yathāyathā tvaṃ nṛpa bhāṣase ca tathātathā me sukhameti bhāratī /",
  "GP12vprevk_u:6585": "śaithilyatā vā jarayānvitasya tvatsauhṛdaṃ naśyati naiva tāta /",
  "GP12vprevk_u:6586": "śṛṇuṣva tasmātsaha bāndhavaiśca kathāmimāṃ pāpaharāṃ praśastām // RKV_72.7 //",
  "GP12vprevk_u:6587": "kathayāmi yathāvṛttamitihāsaṃ purātanam // RKV_72.8 //",
  "GP12vprevk_u:6588": "kathitaṃ pūrvato vṛttaiḥ pāramparyeṇa bhārata // RKV_72.9 //",
  "GP12vprevk_u:6589": "dve bhārye kaśyapasyāstāṃ sarvalokeṣvanuttame /",
  "GP12vprevk_u:6590": "garutmantaṃ ca vinatāsūta kadrūr ahīnatha // RKV_72.10 //",
  "GP12vprevk_u:6591": "saṃtoṣeṇa ca te tāta tiṣṭhataḥ kāśyape gṛhe /",
  "GP12vprevk_u:6592": "kadrūśca vinatā nāma hṛṣṭe ca vanite sadā // RKV_72.11 //",
  "GP12vprevk_u:6593": "tābhyāṃ sārddhaṃ krīḍate ca kaśyapo 'pi prajāpatiḥ /",
  "GP12vprevk_u:6594": "tatastvekadine prāpte āśramasthā śubhānanā // RKV_72.12 //",
  "GP12vprevk_u:6595": "uccaiḥśravaṃ hayaṃ dṛṣṭvā manovegasamanvitam /",
  "GP12vprevk_u:6596": "paśya paśya hi tanvaṅgī hayaṃ sarvatra pāṇḍuram // RKV_72.13 //",
  "GP12vprevk_u:6597": "dhāvamānamaviśrāntaṃ javena manasopamam /",
  "GP12vprevk_u:6598": "taṃ dṛṣṭvā sahasā cāśvamīrṣyābhāvena cābravīt // RKV_72.14 //",
  "GP12vprevk_u:6599": "kadrūr uvāca:",
  "GP12vprevk_u:6600": "brūhi bhadre sahasrāṃśor aśvaḥ kiṃvarṇako bhavet /",
  "GP12vprevk_u:6601": "ahaṃ bravīmi kṛṣṇo 'yaṃ tvaṃ kiṃ vadasi tadvada // RKV_72.15 //",
  "GP12vprevk_u:6602": "vinatovāca:",
  "GP12vprevk_u:6603": "paśyase nanu netraiśca kṛṣṇaṃ śvetaṃ na paśyasi /",
  "GP12vprevk_u:6604": "asatyabhāṣaṇādbhadre yamalokaṃ gamiṣyasi // RKV_72.16 //",
  "GP12vprevk_u:6605": "satyānṛte tu vacane paṇastava mamaiva tu /",
  "GP12vprevk_u:6606": "sahasraṃ caiva varṣāṇāṃ dāsyahaṃ tava mandire // RKV_72.17 //",
  "GP12vprevk_u:6607": "asatyā yadi me vāṇī kṛṣṇa uccaiḥśravā yadi /",
  "GP12vprevk_u:6608": "tadāhaṃ tvadgṛhe dāsī bhavāmi sarpamātṛke // RKV_72.18 //",
  "GP12vprevk_u:6609": "yadi uccaiḥśravāḥ śveto 'haṃ dāsī ca tavaiva tu /",
  "GP12vprevk_u:6610": "evaṃ parasparaṃ dvābhyāṃ saṃvādo 'yaṃ vyavardhata // RKV_72.19 //",
  "GP12vprevk_u:6611": "āśrameṣu gatā bālā rātrau cintāparā sthitā /",
  "GP12vprevk_u:6612": "bandhuvargasya kathitaṃ samastaṃ tadviceṣṭitam // RKV_72.20 //",
  "GP12vprevk_u:6613": "putrāṇāṃ kathitaṃ pārtha paṇaṃ caiva mayā kṛtam /",
  "GP12vprevk_u:6614": "hāhākāraḥ kṛtaḥ sarpaiḥ śrutvā mātrā paṇaṃ kṛtam // RKV_72.21 //",
  "GP12vprevk_u:6615": "jātā dāsī na sandehaḥ śveto bhāskaravāhanaḥ /",
  "GP12vprevk_u:6616": "uccaiḥśravā hayaḥ śveto na kṛṣṇo vidyate kvacit // RKV_72.22 //",
  "GP12vprevk_u:6617": "kadrūr uvāca:",
  "GP12vprevk_u:6618": "yathāhaṃ na bhave dāsī tatkāryaṃ ca vicintyatām /",
  "GP12vprevk_u:6619": "viśadhvaṃ romakūpeṣu hyuccaiḥśravahayasya tu // RKV_72.23 //",
  "GP12vprevk_u:6620": "ekaṃ muhūrtamātraṃ tu yāvat kṛṣṇaḥ sa dṛśyate /",
  "GP12vprevk_u:6621": "kṣaṇamātreṇa caikena dāsī sā bhavate mama // RKV_72.24 //",
  "GP12vprevk_u:6622": "dāsīṃ kṛtvā tu tāṃ tanvīṃ vinatāṃ satyagarvitām /",
  "GP12vprevk_u:6623": "tataḥ svasthānagāḥ sarve bhaviṣyatha yathāsukham // RKV_72.25 //",
  "GP12vprevk_u:6624": "sarpā ūcuḥ /",
  "GP12vprevk_u:6625": "yathā tvaṃ jananī cāmba sarveṣāṃ bhuvi pūjitā /",
  "GP12vprevk_u:6626": "tathā sāpi viśeṣeṇa vañcitavyā na mātaraḥ // RKV_72.26 //",
  "GP12vprevk_u:6627": "mātā ca pitṛbhāryā ca mātṛmātā pitāmahī /",
  "GP12vprevk_u:6628": "karmaṇā manasā vācā hitaṃ tāsāṃ samācaret // RKV_72.27 //",
  "GP12vprevk_u:6629": "sā tatastena vākyena kruddhā kālānalopamā /",
  "GP12vprevk_u:6630": "mama vākyam akurvāṇā ye kecidbhuvi pannagāḥ // RKV_72.28 //",
  "GP12vprevk_u:6631": "havyavāhamukhe sarve te yāsyanty avicāritam /",
  "GP12vprevk_u:6632": "mātustadvacanaṃ śrutvā sarve caiva bhujaṅgamāḥ // RKV_72.29 //",
  "GP12vprevk_u:6633": "kecitpraviṣṭā romeṣu uccaiḥśravahayasya ca /",
  "GP12vprevk_u:6634": "naṣṭāḥ kecid daśadiśaṃ kadrūśāpabhayāt tataḥ // RKV_72.30 //",
  "GP12vprevk_u:6635": "kecidgaṅgājale naṣṭāḥ kecin naṣṭāḥ sarasvatīm /",
  "GP12vprevk_u:6636": "kecinmahodadhau līnāḥ praviṣṭā vindhyakandare // RKV_72.31 //",
  "GP12vprevk_u:6637": "āśritya narmadātoye maṇināgottamo nṛpa /",
  "GP12vprevk_u:6638": "tapaścacāra vipulamuttare narmadātaṭe // RKV_72.32 //",
  "GP12vprevk_u:6639": "mātṛśāpabhayātpārtha dhyāyate kāmanāśanam /",
  "GP12vprevk_u:6640": "acchedyamapratarkyaṃ ca vināśotpattivarjitam // RKV_72.33 //",
  "GP12vprevk_u:6641": "vāyubhakṣaḥ śataṃ sāgraṃ tadardhaṃ ravivīkṣakaḥ /",
  "GP12vprevk_u:6642": "evaṃ dhyānaratasyaiva pratyakṣastripurāntakaḥ // RKV_72.34 //",
  "GP12vprevk_u:6643": "sādhu sādhu mahābhāga sattvavāṃstu bhujaṃgama /",
  "GP12vprevk_u:6644": "tvayā bhaktyā gṛhīto 'haṃ prītaste hyurageśvara /",
  "GP12vprevk_u:6645": "varaṃ yācaya me kṣipraṃ yaste manasi vartate // RKV_72.35 //",
  "GP12vprevk_u:6646": "maṇināga uvāca:",
  "GP12vprevk_u:6647": "mātṛśāpabhayānnātha kliṣṭo 'haṃ narmadātaṭe /",
  "GP12vprevk_u:6648": "tvatprasādena me nātha mātṛśāpo bhavedvṛthā // RKV_72.36 //",
  "GP12vprevk_u:6649": "īśvara uvāca:",
  "GP12vprevk_u:6650": "havyavāhamukhaṃ vatsa na prāpsyasi mamājñayā /",
  "GP12vprevk_u:6651": "mama loke nivāsaśca tava putra bhaviṣyati // RKV_72.37 //",
  "GP12vprevk_u:6652": "maṇināga uvāca:",
  "GP12vprevk_u:6653": "atra sthāne mahādeva sthīyatāmaṃśabhāgataḥ /",
  "GP12vprevk_u:6654": "sahasrāṃśena bhāgena sthīyatāṃ narmadājale /",
  "GP12vprevk_u:6655": "upakārāya lokānāṃ mama nāmnaiva śaṅkara // RKV_72.38 //",
  "GP12vprevk_u:6656": "īśvara uvāca:",
  "GP12vprevk_u:6657": "sthāpayasva paraṃ liṅgam ājñayā mama pannaga /",
  "GP12vprevk_u:6658": "ityuktvāntarhito devo jagāma hyumayā saha // RKV_72.39 //",
  "GP12vprevk_u:6659": "mārkaṇḍeya uvāca:",
  "GP12vprevk_u:6660": "tatra tīrthe tu ye gatvā śuciprayatamānasāḥ /",
  "GP12vprevk_u:6661": "pañcamyāṃ vā caturdaśyāmaṣṭamyāṃ śuklakṛṣṇayoḥ // RKV_72.40 //",
  "GP12vprevk_u:6662": "arcayanti sadā pārtha nopasarpanti te yamam /",
  "GP12vprevk_u:6663": "dadhnā ca madhunā caiva ghṛtena kṣīrayogataḥ // RKV_72.41 //",
  "GP12vprevk_u:6664": "snāpayanti virūpākṣamumādehārdhadhāriṇam /",
  "GP12vprevk_u:6665": "kāmāṅgadahanaṃ devamaghāsuraniṣūdanam // RKV_72.42 //",
  "GP12vprevk_u:6666": "snāpyamānaṃ ca ye bhaktvā paśyanti parameśvaram /",
  "GP12vprevk_u:6667": "te yānti ca pare loke sarvapāpavivarjitaiḥ // RKV_72.43 //",
  "GP12vprevk_u:6668": "śrāddhaṃ preteṣu ye pārtha cāṣṭamyāṃ pañcamīṣu ca /",
  "GP12vprevk_u:6669": "brāhmaṇaiśca sadā yogyair vedapāṭhakacintakaiḥ // RKV_72.44 //",
  "GP12vprevk_u:6670": "svadāranirataiḥ ślakṣṇaiḥ paradāravivarjitaiḥ /",
  "GP12vprevk_u:6671": "ṣaṭkarmaniratais tāta śūdrapreṣaṇavarjitaiḥ // RKV_72.45 //",
  "GP12vprevk_u:6672": "khañjāśca dardurāḥ ṣaṇḍhā vārddhuṣyāśca kṛṣīvalāḥ /",
  "GP12vprevk_u:6673": "bhinnavṛttikarāḥ putra niyojyā na kadācana // RKV_72.46 //",
  "GP12vprevk_u:6674": "vṛṣalīmandire yasya mahiṣīṃ yastu pālayet /",
  "GP12vprevk_u:6675": "sa vipro dūratastyājyo vrate śrāddhe narādhipa // RKV_72.47 //",
  "GP12vprevk_u:6676": "kāṇāṣṭuṃṭāśca maṇṭāśca vedapāṭhavivarjitāḥ /",
  "GP12vprevk_u:6677": "na te pūjyā dvijāḥ pārtha maṇināgeśvare śubhe // RKV_72.48 //",
  "GP12vprevk_u:6678": "yadīcchedūrdhvagamanamātmanaḥ pitṛbhiḥ saha /",
  "GP12vprevk_u:6679": "sarvāṅgarucirāṃ dhenuṃ yo dadyādagrajanmane // RKV_72.49 //",
  "GP12vprevk_u:6680": "sa yāti paramaṃ lokaṃ yāvadābhūtasamplavam /",
  "GP12vprevk_u:6681": "tataḥ svargāccyutaḥ so 'pi jāyate vimale kule // RKV_72.50 //",
  "GP12vprevk_u:6682": "ye paśyanti paraṃ bhaktyā maṇināgeśvaraṃ nṛpa /",
  "GP12vprevk_u:6683": "na teṣāṃ jāyate vaṃśe pannagānāṃ bhayaṃ nṛpa // RKV_72.51 //",
  "GP12vprevk_u:6684": "pannagaḥ śaṅkate teṣāṃ maṇināgapradarśanāt /",
  "GP12vprevk_u:6685": "sauparṇarūpiṇaste vai dṛśyante nāgamaṇḍale // RKV_72.52 //",
  "GP12vprevk_u:6686": "phalāni caiva dānānāṃ śṛṇuṣvātha nṛpottama /",
  "GP12vprevk_u:6687": "annaṃ saṃskārasaṃyuktaṃ ye dadante narottamāḥ // RKV_72.53 //",
  "GP12vprevk_u:6688": "toyaṃ śayyāṃ tathā chatraṃ kanyāṃ dāsīṃ subhāṣiṇīm /",
  "GP12vprevk_u:6689": "pātre deyaṃ yato rājan yadīcchecchreya ātmanaḥ // RKV_72.54 //",
  "GP12vprevk_u:6690": "surabhīṇi ca puṣpāṇi gandhavastrāṇi dāpayet /",
  "GP12vprevk_u:6691": "dīpaṃ dhānyaṃ gṛhaṃ śubhraṃ sarvopaskarasaṃyutam // RKV_72.55 //",
  "GP12vprevk_u:6692": "ye dadante paraṃ bhaktyā te vrajanti triviṣṭapam /",
  "GP12vprevk_u:6693": "maṇināge nṛpaśreṣṭha yacca dānaṃ pradīyate // RKV_72.56 //",
  "GP12vprevk_u:6694": "tasya dānasya bhāvena svarge vāso bhaveddhruvam /",
  "GP12vprevk_u:6695": "pātakāni pralīyante āmapātre yathā jalam // RKV_72.57 //",
  "GP12vprevk_u:6696": "narmadātoyasaṃsiddhaṃ bhojyaṃ vipre dadāti yaḥ /",
  "GP12vprevk_u:6697": "so 'pi pāpairvinirmuktaḥ krīḍate daivataiḥ saha // RKV_72.58 //",
  "GP12vprevk_u:6698": "tataḥ svargacyutānāṃ hi lakṣaṇaṃ pravadāmyaham /",
  "GP12vprevk_u:6699": "dīrghāyuṣo jīvaputrā dhanavantaḥ suśobhanāḥ // RKV_72.59 //",
  "GP12vprevk_u:6700": "sarvavyādhivinirmuktāḥ sutabhṛtyaiḥ samanvitāḥ /",
  "GP12vprevk_u:6701": "tyāgino bhogasaṃyuktā dharmākhyānaratāḥ sadā // RKV_72.60 //",
  "GP12vprevk_u:6702": "devadvijagurorbhaktās tīrthasevāparāyaṇāḥ /",
  "GP12vprevk_u:6703": "mātāpitṛvaśā nityaṃ drohakrodhavivarjitāḥ // RKV_72.61 //",
  "GP12vprevk_u:6704": "ebhireva guṇair yuktā ye narāḥ pāṇḍunandana /",
  "GP12vprevk_u:6705": "satyaṃ te svargādāyātāḥ svarge vāsaṃ vrajanti te // RKV_72.62 //",
  "GP12vprevk_u:6706": "sarvatīrthavaraṃ tīrthaṃ maṇināgaṃ nṛpottama /",
  "GP12vprevk_u:6707": "tīrthākhyānamidaṃ puṇyaṃ yaḥ paṭhecchṛṇuyād api // RKV_72.63 //",
  "GP12vprevk_u:6708": "so'pi pāpairvinirmuktaḥ śivaloke mahīyate /",
  "GP12vprevk_u:6709": "na viṣaṃ kramate teṣāṃ vicaranti yathecchayā // RKV_72.64 //",
  "GP12vprevk_u:6710": "bhādrapadyāṃ ca yatṣaṣṭhyāṃ puṇyaṃ sūryasya darśane /",
  "GP12vprevk_u:6711": "tatphalaṃ samavāpnoti ākhyānaśravaṇena tu // RKV_72.65 //",
  "GP12vprevk_u:6712": "||",
  "GP12vprevk_u:6713": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe maṇināgeśvaratīrthamāhātmyavarṇanaṃ nāma dvisaptatitamo 'dhyāyaḥ ||",
  "GP12vprevk_u:6714": "RKV adhyāya 73",
  "GP12vprevk_u:6715": "śrīmārkaṇḍeya uvāca:",
  "GP12vprevk_u:6716": "narmadādakṣiṇe kūle tīrthaṃ paramaśobhanam /",
  "GP12vprevk_u:6717": "sarvapāpaharaṃ pārtha gopāreśvaramuttamam /",
  "GP12vprevk_u:6718": "godehānniḥsṛtaṃ liṅgaṃ puṇyaṃ bhūmitale nṛpa // RKV_73.1 //",
  "GP12vprevk_u:6719": "yudhiṣṭhira uvāca:",
  "GP12vprevk_u:6720": "godehānniḥsṛtaṃ kasmālliṅgaṃ pāpakṣayaṃkaram /",
  "GP12vprevk_u:6721": "dakṣiṇe narmadākūle maṇināgasamīpataḥ /",
  "GP12vprevk_u:6722": "saṃkṣepātkathyatāṃ vipra gopāreśvarasambhavam // RKV_73.2 //",
  "GP12vprevk_u:6723": "śrīmārkaṇḍeya uvāca:",
  "GP12vprevk_u:6724": "kāmadhenustapastatra purā pārtha cakāra ha /",
  "GP12vprevk_u:6725": "dhyāyate parayā bhaktyā devadevaṃ maheśvaram // RKV_73.3 //",
  "GP12vprevk_u:6726": "tuṣṭastasyā jagannātha kapilāya maheśvaraḥ /",
  "GP12vprevk_u:6727": "niḥsṛto dehamadhyāttu acchedyaḥ parameśvaraḥ // RKV_73.4 //",
  "GP12vprevk_u:6728": "tuṣṭo devi jaganmātaḥ kapile parameśvari /",
  "GP12vprevk_u:6729": "ārādhanaṃ kṛtaṃ yasmāt tad vadāśu śubhānane // RKV_73.5 //",
  "GP12vprevk_u:6730": "surabhyuvāca:",
  "GP12vprevk_u:6731": "lokānām upakārāya sṛṣṭāhaṃ parameṣṭhinā /",
  "GP12vprevk_u:6732": "lokakāryāṇi sarvāṇi sidhyanti matprasādataḥ // RKV_73.6 //",
  "GP12vprevk_u:6733": "lokāḥ svargaṃ prayāsyanti matprasādena śaṅkara /",
  "GP12vprevk_u:6734": "tīrthe tvaṃ bhava me śambho lokānāṃ hitakāmyayā // RKV_73.7 //",
  "GP12vprevk_u:6735": "tatheti bhagavānuktvā tīrthe tatrāvasanmudā /",
  "GP12vprevk_u:6736": "tadāprabhṛti tattīrthaṃ vikhyātaṃ vasudhātale /",
  "GP12vprevk_u:6737": "snānenaikena rājendra pāpasaṅghaṃ vyapohati // RKV_73.8 //",
  "GP12vprevk_u:6738": "gopāreśvaragodānaṃ yastu bhaktyā ca kārayet /",
  "GP12vprevk_u:6739": "yogye dvijottame deyā yogyā dhenuḥ sakāñcanā // RKV_73.9 //",
  "GP12vprevk_u:6740": "savatsā taruṇī śubhrā bahukṣīrā savastrakā /",
  "GP12vprevk_u:6741": "kṛṣṇapakṣe caturdaśyām aṣṭamyāṃ vā pradāpayet // RKV_73.10 //",
  "GP12vprevk_u:6742": "sarveṣu caiva māseṣu kārttike ca viśeṣataḥ /",
  "GP12vprevk_u:6743": "dāpayet parayā bhaktyā dvije svādhyāyatatpare // RKV_73.11 //",
  "GP12vprevk_u:6744": "vidhinā ca pradadyād yo vidhinā yastu gṛhṇate /",
  "GP12vprevk_u:6745": "tāvubhau puṇyakarmāṇau prekṣakaḥ puṇyabhājanam // RKV_73.12 //",
  "GP12vprevk_u:6746": "piṇḍadānaṃ prakuryād yaḥ pretānāṃ bhaktisaṃyutaḥ /",
  "GP12vprevk_u:6747": "piṇḍenaikena rājendra pretā yānti parāṃ gatim // RKV_73.13 //",
  "GP12vprevk_u:6748": "bhaktyā praṇāmaṃ rudrasya ye kurvanti dine dine /",
  "GP12vprevk_u:6749": "teṣāṃ pāpaṃ pralīyeta bhinnapātre jalaṃ yathā // RKV_73.14 //",
  "GP12vprevk_u:6750": "tatra tīrthe tu yo rājanvṛṣabhaṃ ca samutsṛjet /",
  "GP12vprevk_u:6751": "pitaraścoddhṛtās tena śivaloke mahīyate // RKV_73.15 //",
  "GP12vprevk_u:6752": "yudhiṣṭhira uvāca:",
  "GP12vprevk_u:6753": "vṛṣotsarge kṛte tāta phalaṃ yajjāyate nṛṇām /",
  "GP12vprevk_u:6754": "tatsarvaṃ kathayasvāśu prayatnena dvijottama // RKV_73.16 //",
  "GP12vprevk_u:6755": "śrīmārkaṇḍeya uvāca:",
  "GP12vprevk_u:6756": "sarvalakṣaṇasampūrṇe vṛṣe caiva tu yatphalam /",
  "GP12vprevk_u:6757": "tadahaṃ sampravakṣyāmi śṛṇuṣva dharmanandana // RKV_73.17 //",
  "GP12vprevk_u:6758": "kārttike caiva vaiśākhe pūrṇimāyāṃ narādhipa /",
  "GP12vprevk_u:6759": "rudrasya sannidhau bhūtvā śuciḥ snāto jitendriyaḥ // RKV_73.18 //",
  "GP12vprevk_u:6760": "vṛṣasyaiva samutsargaṃ kārayet prīyatāṃ haraḥ /",
  "GP12vprevk_u:6761": "sāṃnidhye kārayet putra catasro vatsikāḥ śubhāḥ // RKV_73.19 //",
  "GP12vprevk_u:6762": "dattvā tu vipramukhyāya sarvalakṣaṇasaṃyutāḥ /",
  "GP12vprevk_u:6763": "prīyatāṃ ca mahādevo brahmā viṣṇurmaheśvaraḥ // RKV_73.20 //",
  "GP12vprevk_u:6764": "vṛṣabhe romasaṃkhyā yā sarvāṅgeṣu narādhipa /",
  "GP12vprevk_u:6765": "tāvadvarṣapramāṇaṃ tu śivaloke mahīyate // RKV_73.21 //",
  "GP12vprevk_u:6766": "śivaloke vasitvā tu yadā martyeṣu jāyate /",
  "GP12vprevk_u:6767": "kule mahati sambhūtir dhanadhānyasamākule // RKV_73.22 //",
  "GP12vprevk_u:6768": "nīrogo rūpavāṃścaiva vidyāḍhyaḥ satyavāk śuciḥ /",
  "GP12vprevk_u:6769": "gopāreśvaramāhātmyaṃ mayā khyātaṃ yudhiṣṭhira /",
  "GP12vprevk_u:6770": "godehānniḥsṛtaṃ liṅgaṃ narmadādakṣiṇe taṭe // RKV_73.23 //",
  "GP12vprevk_u:6771": "||",
  "GP12vprevk_u:6772": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe gopāreśvaramāhātmyavarṇanaṃ nāma trisaptatitamo 'dhyāyaḥ ||",
  "GP12vprevk_u:6773": "RKV adhyāya 74",
  "GP12vprevk_u:6774": "śrīmārkaṇḍeya uvāca:",
  "GP12vprevk_u:6775": "revāyā uttare kūle tīrthaṃ paramaśobhanam /",
  "GP12vprevk_u:6776": "sarvapāpaharaṃ martye nāmnā vai gautameśvaram // RKV_74.1 //",
  "GP12vprevk_u:6777": "sthāpitaṃ gautamenaiva lokānāṃ hitakāmyayā /",
  "GP12vprevk_u:6778": "svargasopānarūpaṃ tu tīrthaṃ puṃsāṃ yudhiṣṭhira // RKV_74.2 //",
  "GP12vprevk_u:6779": "tatra gaccha paraṃ bhaktyā yatra devo jagadguruḥ /",
  "GP12vprevk_u:6780": "pātakasya vināśārthaṃ svargavāsapradas tathā // RKV_74.3 //",
  "GP12vprevk_u:6781": "saubhāgyavarddhanaṃ tīrthaṃ jayadaṃ duḥkhanāśanam /",
  "GP12vprevk_u:6782": "piṇḍadānena caikena kulānām uddharet trayam // RKV_74.4 //",
  "GP12vprevk_u:6783": "yatkiṃcid dīyate bhaktyā svalpaṃ vā yadi vā bahu /",
  "GP12vprevk_u:6784": "tatsarvaṃ śatasāhasram ājñayā gautamasya hi // RKV_74.5 //",
  "GP12vprevk_u:6785": "tīrthānāṃ paramaṃ tīrthaṃ svayaṃ rudreṇa bhāṣitam // RKV_74.6 //",
  "GP12vprevk_u:6786": "||",
  "GP12vprevk_u:6787": "iti śrīskānde mahāpurāṇa ekāśītisāhasryāṃ saṃhitāyāṃ pañcamāvantyakhaṇḍe revākhaṇḍe gautameśvaratīrthamāhātmyavarṇanaṃ nāma catuḥsaptatitamo 'dhyāyaḥ ||",
  "GP12vprevk_u:6788": "RKV adhyāya 75",
  "GP12vprevk_u:6789": "śrīmārkaṇḍeya uvāca:",
  "GP12vprevk_u:6790": "narmadādakṣiṇe kūle tīrthaṃ paramaśobhanam /",
  "GP12vprevk_u:6791": "śaṅkhacūḍasya nāmnā vai prasiddhaṃ bhūmimaṇḍale // RKV_75.1 //",
  "GP12vprevk_u:6792": "śaṅkhacūḍaḥ svayaṃ tatra saṃsthitaḥ pāṇḍunandana /",
  "GP12vprevk_u:6793": "vainateyabhayātpārtha sukhadanarmadātaṭe // RKV_75.2 //",
  "GP12vprevk_u:6794": "tatra tīrthe tu yo bhaktyā śucir bhūtvā samāhitaḥ /",
  "GP12vprevk_u:6795": "snāpayecchaṅkhacūḍaṃ tu kṣīrakṣaudreṇa sarpiṣā // RKV_75.3 //",
  "GP12vprevk_u:6796": "rātrau jāgaraṇaṃ kuryād devasyāgre narādhipa /",
  "GP12vprevk_u:6797": "dadhibhaktena sampūjya brāhmaṇāñchaṃsitavratān /",
  "GP12vprevk_u:6798": "gopradāne dvijendro 'yaṃ sarvapāpakṣayaṃkaraḥ // RKV_75.4 //",
  "GP12vprevk_u:6799": "tasmiṃstīrthe tu yaḥ pārtha sarpadaṣṭaṃ pratarpayet /",
  "GP12vprevk_u:6800": "sa yāti paramaṃ lokaṃ śaṅkarasya vaco yathā // RKV_75.5 //",
  "GP12vprevk_u:6801": "||",
  "GP12vprevk_u:6802": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śaṅkhacūḍatīrthamāhātmyavarṇanaṃ nāma pañcasaptatitamo 'dhyāyaḥ ||",
  "GP12vprevk_u:6803": "RKV adhyāya 76",
  "GP12vprevk_u:6804": "śrīmārkaṇḍeya uvāca:",
  "GP12vprevk_u:6805": "tato gacchettu rājendra pāreśvaram anuttamam /",
  "GP12vprevk_u:6806": "parāśaro mahātmā vai narmadāyāstaṭe śubhe // RKV_76.1 //",
  "GP12vprevk_u:6807": "tapaścacāra vipulaṃ putrārthaṃ pāṇḍunandana /",
  "GP12vprevk_u:6808": "himavadduhitā tena gaurī nārāyaṇī nṛpa // RKV_76.2 //",
  "GP12vprevk_u:6809": "toṣitā parayā bhaktyā narmadottarake taṭe /",
  "GP12vprevk_u:6810": "tasya tuṣṭā mahādevī śaṅkarārdhāṅgadhāriṇī // RKV_76.3 //",
  "GP12vprevk_u:6811": "bhobho ṛṣivara śreṣṭha tuṣṭāhaṃ tava bhaktitaḥ /",
  "GP12vprevk_u:6812": "varaṃ yācaya me vipra parāśara mahāmate // RKV_76.4 //",
  "GP12vprevk_u:6813": "parāśara uvāca:",
  "GP12vprevk_u:6814": "parituṣṭāsi me devi yadi deyo varo mama /",
  "GP12vprevk_u:6815": "dehi putraṃ bhagavati satyaśaucaguṇānvitam // RKV_76.5 //",
  "GP12vprevk_u:6816": "vedābhyasanaśīlaṃ hi sarvaśāstraviśāradam /",
  "GP12vprevk_u:6817": "tīrthe cātra bhaved devi sannidhānavareṇa tu // RKV_76.6 //",
  "GP12vprevk_u:6818": "lokopakārahetośca sthīyatāṃ girinandini /",
  "GP12vprevk_u:6819": "parāśarābhidhānena narmadādakṣiṇe taṭe // RKV_76.7 //",
  "GP12vprevk_u:6820": "śrīdevyuvāca:",
  "GP12vprevk_u:6821": "evaṃ bhavatu te vipra tatraivāntaradhīyata /",
  "GP12vprevk_u:6822": "parāśaro mahātmā vai sthāpayāmāsa pārvatīm // RKV_76.8 //",
  "GP12vprevk_u:6823": "śaṅkaraṃ sthāpayāmāsa surāsuranamaskṛtam /",
  "GP12vprevk_u:6824": "acchedyam apratarkyaṃ ca devānāṃ tu durāsadam // RKV_76.9 //",
  "GP12vprevk_u:6825": "parāśaro mahātmā vai kṛtārtho hyabhavan nṛpa // RKV_76.10 //",
  "GP12vprevk_u:6826": "tatra tīrthe tu yo bhaktyā śuciḥ prayatamānasaḥ /",
  "GP12vprevk_u:6827": "stryathavā puruṣo vāpi kāmakrodhavivarjitaḥ // RKV_76.11 //",
  "GP12vprevk_u:6828": "māghe caitre 'tha vaiśākhe śrāvaṇe nṛpanandana /",
  "GP12vprevk_u:6829": "māsi mārgaśire caiva śuklapakṣe tu sarvadā // RKV_76.12 //",
  "GP12vprevk_u:6830": "tatra gatvā śubhe sthāne narmadādakṣiṇe taṭe // RKV_76.13 //",
  "GP12vprevk_u:6831": "upoṣya parayā bhaktyā vratam etat samācaret /",
  "GP12vprevk_u:6832": "rātrau jāgaraṇaṃ kṛtvā dīpadānaṃ svaśaktitaḥ // RKV_76.14 //",
  "GP12vprevk_u:6833": "gītaṃ nṛtyaṃ tathā vādyaṃ kāmakrodhavivarjitaḥ /",
  "GP12vprevk_u:6834": "prabhāte vimale prāpte dvijāḥ pūjyāḥ svaśaktitaḥ // RKV_76.15 //",
  "GP12vprevk_u:6835": "sampūjya brāhmaṇān pārtha dhanadānahiraṇyataḥ /",
  "GP12vprevk_u:6836": "vastreṇa chatradānena śayyātāmbūlabhojanaiḥ // RKV_76.16 //",
  "GP12vprevk_u:6837": "prīṇayennarmadātīre brāhmaṇāñchaṃsitavratān /",
  "GP12vprevk_u:6838": "śrāddhaṃ kāryaṃ nṛpaśreṣṭha āmaiḥ pakvairjalena ca // RKV_76.17 //",
  "GP12vprevk_u:6839": "strīṇāṃ caiva tu śūdrāṇām āmaśrāddhaṃ praśasyate /",
  "GP12vprevk_u:6840": "āmaṃ caturguṇaṃ deyaṃ brāhmaṇānāṃ yudhiṣṭhira // RKV_76.18 //",
  "GP12vprevk_u:6841": "vedoktena vidhānena dvijāḥ pūjyāḥ prayatnataḥ /",
  "GP12vprevk_u:6842": "hastamātraiḥ kuśaiścaiva tilaiścaivākṣatairnṛpa // RKV_76.19 //",
  "GP12vprevk_u:6843": "viprā udaṅmukhāḥ kāryāḥ svayaṃ vai dakṣiṇāmukhaḥ /",
  "GP12vprevk_u:6844": "darbheṣu nikṣipedannamityuccārya dvijāgrataḥ // RKV_76.20 //",
  "GP12vprevk_u:6845": "pretā yāntu pare loke tīrthasyāsya prabhāvataḥ /",
  "GP12vprevk_u:6846": "pāpaṃ me praśamaṃ yātu etu vṛddhiṃ śubhaṃ sadā // RKV_76.21 //",
  "GP12vprevk_u:6847": "vṛddhiṃ yātu sadā vaṃśo jñātivargo dvijottama /",
  "GP12vprevk_u:6848": "evamuccārya viprāya dānaṃ deyaṃ svaśaktitaḥ // RKV_76.22 //",
  "GP12vprevk_u:6849": "gobhūtisahiraṇyādi cānnaṃ vastraṃ svaśaktitaḥ /",
  "GP12vprevk_u:6850": "dātavyaṃ pāṇḍavaśreṣṭha pāreśvaravarāśrame // RKV_76.23 //",
  "GP12vprevk_u:6851": "ye śṛṇvanti paraṃ bhaktyā mucyante sarvapātakaiḥ // RKV_76.24 //",
  "GP12vprevk_u:6852": "||",
  "GP12vprevk_u:6853": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe pāreśvaratīrthamāhātmyavarṇanaṃ nāma ṣaṭsaptatitamo 'dhyāyaḥ ||",
  "GP12vprevk_u:6854": "RKV adhyāya 77",
  "GP12vprevk_u:6855": "śrīmārkaṇḍeya uvāca:",
  "GP12vprevk_u:6856": "bhīmeśvaraṃ tato gacchet sarvapāpakṣayaṃkaram /",
  "GP12vprevk_u:6857": "sevitaṃ ṛṣisaṅghaiśca bhīmavratadharaiḥ śubhaiḥ // RKV_77.1 //",
  "GP12vprevk_u:6858": "tatra tīrthe tu yaḥ snātvā sopavāso jitendriyaḥ /",
  "GP12vprevk_u:6859": "japed ekākṣaraṃ mantramūrdhvabāhurdivākare // RKV_77.2 //",
  "GP12vprevk_u:6860": "tasya janmārjitaṃ pāpaṃ tatkṣaṇādeva naśyati /",
  "GP12vprevk_u:6861": "saptajanmārjitaṃ pāpaṃ gāyatryā naśyate dhruvam // RKV_77.3 //",
  "GP12vprevk_u:6862": "daśabhir janmabhir jātaṃ śatena tu purā kṛtam /",
  "GP12vprevk_u:6863": "sahasreṇa trijanmotthaṃ gāyatrī hanti kilbiṣam // RKV_77.4 //",
  "GP12vprevk_u:6864": "vaidikaṃ laukikaṃ vāpi jāpyaṃ japtaṃ nareśvara /",
  "GP12vprevk_u:6865": "tatkṣaṇād dahate sarvaṃ tṛṇaṃ tu jvalano yathā // RKV_77.5 //",
  "GP12vprevk_u:6866": "na devabalamāśritya kadācit pāpam ācaret /",
  "GP12vprevk_u:6867": "ajñānān naśyate kṣipraṃ nottaraṃ tu kadācana // RKV_77.6 //",
  "GP12vprevk_u:6868": "tatra tīrthe tu yo dānaṃ śaktim āśritya cācaret /",
  "GP12vprevk_u:6869": "tadakṣayyaphalaṃ sarvaṃ jāyate pāṇḍunandana // RKV_77.7 //",
  "GP12vprevk_u:6870": "||",
  "GP12vprevk_u:6871": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe bhīmeśvaratīrthamāhātmyavarṇanaṃ nāma saptasaptatitamo 'dhyāyaḥ ||",
  "GP12vprevk_u:6872": "RKV adhyāya 78",
  "GP12vprevk_u:6873": "śrīmārkaṇḍeya uvāca:",
  "GP12vprevk_u:6874": "tato gacchettu rājendra naradeśvaramuttamam /",
  "GP12vprevk_u:6875": "tīrthānāṃ paramaṃ tīrthaṃ nirmitaṃ nāradena tu // RKV_78.1 //",
  "GP12vprevk_u:6876": "yudhiṣṭhira uvāca:",
  "GP12vprevk_u:6877": "nāradena muniśreṣṭha kasmāttīrthaṃ vinirmitam /",
  "GP12vprevk_u:6878": "etadākhyāhi me sarvaṃ prasanno yadi sattama // RKV_78.2 //",
  "GP12vprevk_u:6879": "śrīmārkaṇḍeya uvāca:",
  "GP12vprevk_u:6880": "parameṣṭhisutaḥ pārtha nārado munisattamaḥ /",
  "GP12vprevk_u:6881": "revāyāścottare kūle tapastena purā kṛtam // RKV_78.3 //",
  "GP12vprevk_u:6882": "navanāḍīnirodhena kāṣṭhāvatyāṃ gatena ca /",
  "GP12vprevk_u:6883": "toṣitaḥ paśubhartā vai nāradena yudhiṣṭhira // RKV_78.4 //",
  "GP12vprevk_u:6884": "īśvara uvāca:",
  "GP12vprevk_u:6885": "tuṣṭo 'haṃ tava viprendra yoginātha ayonija /",
  "GP12vprevk_u:6886": "varaṃ prārthaya me vatsa yaste manasi vartate // RKV_78.5 //",
  "GP12vprevk_u:6887": "nārada uvāca:",
  "GP12vprevk_u:6888": "tvatprasādena me śambho yogaścaiva prasidhyatu /",
  "GP12vprevk_u:6889": "acalā te bhavedbhaktiḥ sarvakālaṃ mamaiva tu // RKV_78.6 //",
  "GP12vprevk_u:6890": "svecchācārī bhave deva vedavedāṅgapāragaḥ /",
  "GP12vprevk_u:6891": "trikālajño jagannātha gītajño 'haṃ sadā bhave // RKV_78.7 //",
  "GP12vprevk_u:6892": "dine dine yathā yuddhaṃ devadānavamānuṣaiḥ /",
  "GP12vprevk_u:6893": "pātāle martyaloke vā svarge vāpi maheśvara // RKV_78.8 //",
  "GP12vprevk_u:6894": "paśyeyaṃ tvatprasādena bhavantaṃ pārvatīṃ tathā /",
  "GP12vprevk_u:6895": "tīrthaṃ lokeṣu vikhyātaṃ sarvapāpakṣayaṃkaram // RKV_78.9 //",
  "GP12vprevk_u:6896": "īśvara uvāca:",
  "GP12vprevk_u:6897": "evaṃ nārada sarvaṃ tu bhaviṣyati na saṃśayaḥ /",
  "GP12vprevk_u:6898": "cintitaṃ matprasādena sidhyate nātra saṃśayaḥ // RKV_78.10 //",
  "GP12vprevk_u:6899": "svecchācāro bhavervatsa svarge pātālagocare /",
  "GP12vprevk_u:6900": "martye vā bhrama vai yoginna kenāpi nivāryase // RKV_78.11 //",
  "GP12vprevk_u:6901": "sapta svarāstrayo grāmā mūrcchanāścaikaviṃśatiḥ /",
  "GP12vprevk_u:6902": "tānā ekonapañcāśatprasādānme tava dhruvam // RKV_78.12 //",
  "GP12vprevk_u:6903": "mama priyaṃkaraṃ divyaṃ nṛtyagītaṃ bhaviṣyati /",
  "GP12vprevk_u:6904": "kaliṃ ca paśyase nityaṃ devadānavakinnaraiḥ // RKV_78.13 //",
  "GP12vprevk_u:6905": "tvattīrthaṃ bhūtale puṇyaṃ matprasādād bhaviṣyati /",
  "GP12vprevk_u:6906": "vedavedāṅgatattvajño hyaśeṣajñānakovidaḥ /",
  "GP12vprevk_u:6907": "ekastvamasi niḥsaṅgo matprasādena nārada // RKV_78.14 //",
  "GP12vprevk_u:6908": "ityuktvāntardadhe devo nāradastatra śūlinam /",
  "GP12vprevk_u:6909": "sthāpayāmāsa rājendra sarvasattvopakārakam // RKV_78.15 //",
  "GP12vprevk_u:6910": "pṛthivyāmuttamaṃ tīrthaṃ nirmitaṃ nāradena tu /",
  "GP12vprevk_u:6911": "tatra tīrthe nṛpaśreṣṭha yo gacchedvijitendriyaḥ // RKV_78.16 //",
  "GP12vprevk_u:6912": "māsi bhādrapade pārtha kṛṣṇapakṣe caturdaśī /",
  "GP12vprevk_u:6913": "upoṣya parayā bhaktyā rātrau kurvīta jāgaram // RKV_78.17 //",
  "GP12vprevk_u:6914": "chatraṃ tatra pradātavyaṃ brāhmaṇe śubhalakṣaṇe /",
  "GP12vprevk_u:6915": "śastreṇa tu hatā ye vai teṣāṃ śrāddhaṃ pradāpayet /",
  "GP12vprevk_u:6916": "te yānti paramaṃ lokaṃ piṇḍadānaprabhāvataḥ // RKV_78.18 //",
  "GP12vprevk_u:6917": "kapilā tatra dātavyā pitḥn uddiśya bhārata /",
  "GP12vprevk_u:6918": "ityuccārya dvije deyā yāntu te paramāṃ gatim // RKV_78.19 //",
  "GP12vprevk_u:6919": "asya śrāddhasya bhāvena brāhmaṇasya prasādataḥ /",
  "GP12vprevk_u:6920": "narmadātoyabhāvena nyāyārjitadhanasya ca /",
  "GP12vprevk_u:6921": "teṣāṃ caiva prabhāvena pretā yāntu parāṃ gatim // RKV_78.20 //",
  "GP12vprevk_u:6922": "ityuccārya dvije deyā dakṣiṇā ca svaśaktitaḥ /",
  "GP12vprevk_u:6923": "haviṣyānnaṃ viśālākṣa dvijānāṃ caiva dāpayet // RKV_78.21 //",
  "GP12vprevk_u:6924": "dīpaṃ bhaktyā pradātavyaṃ nṛtyaṃ gītaṃ ca kārayet /",
  "GP12vprevk_u:6925": "avāptaṃ tena vai sarvaṃ yaḥ karotīśvarālaye // RKV_78.22 //",
  "GP12vprevk_u:6926": "sa yāti rudrasāṃnidhyam iti rudraḥ svayaṃ jagau /",
  "GP12vprevk_u:6927": "vidyādānena caikena akṣayāṃ gatim āpnuyāt // RKV_78.23 //",
  "GP12vprevk_u:6928": "dhūrvahāstatra dātavyā bhūmiḥ sasyavatī nṛpa /",
  "GP12vprevk_u:6929": "citrabhānuṃ śubhairmantraiḥ prīṇayet tatra bhaktitaḥ // RKV_78.24 //",
  "GP12vprevk_u:6930": "ājyena suprabhūtena homadravyeṇa bhārata /",
  "GP12vprevk_u:6931": "ye yajanti sadā bhaktyā trikālaṃ nṛtyameva ca // RKV_78.25 //",
  "GP12vprevk_u:6932": "tīrthe nāradanāmākhye revāyāścottare taṭe /",
  "GP12vprevk_u:6933": "citrabhānumukhā devāḥ sarvadevamaya ṛṣiḥ // RKV_78.26 //",
  "GP12vprevk_u:6934": "ṛṣiṇā prīṇitāḥ sarve tasmāt prītyo hutāśanaḥ /",
  "GP12vprevk_u:6935": "pūjite havyavāhe tu dāridryaṃ naiva jāyate // RKV_78.27 //",
  "GP12vprevk_u:6936": "dhanena vipulā prītir jāyate pratijanmani /",
  "GP12vprevk_u:6937": "kulīnāśca suveṣāśca sarvakālaṃ dhanena tu // RKV_78.28 //",
  "GP12vprevk_u:6938": "plavo nadīnāṃ patiraṅganānāṃ rājā ca sadvṛttarataḥ prajānām /",
  "GP12vprevk_u:6939": "dhanaṃ narāṇāmṛtavastarūṇāṃ gataṃ gataṃ yauvanamānayanti // RKV_78.29 //",
  "GP12vprevk_u:6940": "dhanadatvaṃ dhaneśena tasmiṃstīrthe hyupārjitam /",
  "GP12vprevk_u:6941": "yamena ca yamatvaṃ hi indratvaṃ caiva vajriṇā // RKV_78.30 //",
  "GP12vprevk_u:6942": "anyairapi mahīpālaiḥ pārthivatvamupārjitam /",
  "GP12vprevk_u:6943": "nāradeśvaramāhātmyād dhruvo niścalatāṃ gataḥ // RKV_78.31 //",
  "GP12vprevk_u:6944": "sarvatīrthavaraṃ tīrthaṃ nirmitaṃ nāradena tu /",
  "GP12vprevk_u:6945": "pṛthivyāṃ sāgarāntāyāṃ revāyāścottare taṭe /",
  "GP12vprevk_u:6946": "tadvaraṃ sarvatīrthānāṃ mahāpātakanāśanam // RKV_78.32 //",
  "GP12vprevk_u:6947": "||",
  "GP12vprevk_u:6948": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe nāradeśvaratīrthamāhātmyavarṇanaṃ nāmāṣṭasaptatitamo 'dhyāyaḥ ||",
  "GP12vprevk_u:6949": "RKV adhyāya 79",
  "GP12vprevk_u:6950": "śrīmārkaṇḍeya uvāca:",
  "GP12vprevk_u:6951": "tato gacchettu rājendra tīrthadvayamanuttamam /",
  "GP12vprevk_u:6952": "dadhiskandaṃ madhuskandaṃ sarvapāpakṣayaṃkaram // RKV_79.1 //",
  "GP12vprevk_u:6953": "dadhiskande naraḥ snātvā yastu dadyād dvije dadhi /",
  "GP12vprevk_u:6954": "upatiṣṭhettatastasya saptajanmani bhārata // RKV_79.2 //",
  "GP12vprevk_u:6955": "na vyādhirna jarā tasya na śoko naiva matsaraḥ /",
  "GP12vprevk_u:6956": "daśacandraśataṃ yāvajjāyate vimale kule // RKV_79.3 //",
  "GP12vprevk_u:6957": "madhuskande 'pi madhunā miśritānyastilāndadet /",
  "GP12vprevk_u:6958": "nāsau vaivasvataṃ devaṃ paśyed vai janmasaptatim // RKV_79.4 //",
  "GP12vprevk_u:6959": "madhunā saha sammiśraṃ piṇḍaṃ yastu pradāpayet /",
  "GP12vprevk_u:6960": "tasya pautraprapautrebhyo dāridryaṃ naiva jāyate // RKV_79.5 //",
  "GP12vprevk_u:6961": "dadhibhiḥ saha saṃmiśraṃ piṇḍaṃ yastu pradāpayet /",
  "GP12vprevk_u:6962": "tasmiṃstīrthe naraḥ snātvā vidhivaddakṣiṇāmukhaḥ // RKV_79.6 //",
  "GP12vprevk_u:6963": "pitā pitāmahaścaiva tathaiva prapitāmahaḥ /",
  "GP12vprevk_u:6964": "dvādaśābdāni tuṣyanti nātra kāryā vicāraṇā // RKV_79.7 //",
  "GP12vprevk_u:6965": "||",
  "GP12vprevk_u:6966": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe dadhiskandamadhuskandatīrthamāhātmyavarṇanaṃ nāmaikonāśītitamo 'dhyāyaḥ ||",
  "GP12vprevk_u:6967": "RKV adhyāya 80",
  "GP12vprevk_u:6968": "śrīmārkaṇḍeya uvāca:",
  "GP12vprevk_u:6969": "tato gacchettu rājendra nandikeśvaramuttamam /",
  "GP12vprevk_u:6970": "yatra siddho mahānandī tatte sarvaṃ vadāmyaham // RKV_80.1 //",
  "GP12vprevk_u:6971": "revāyāṃ purataḥ kṛtvā purā nandī gaṇeśvaraḥ /",
  "GP12vprevk_u:6972": "tapastapañjayaṃ kurvaṃstīrthāttīrthaṃ jagāma ha // RKV_80.2 //",
  "GP12vprevk_u:6973": "dadhiskandaṃ madhuskandaṃ yāvattyaktvā tu gacchati /",
  "GP12vprevk_u:6974": "tāvattuṣṭo mahādevo nandināthamuvāca ha // RKV_80.3 //",
  "GP12vprevk_u:6975": "īśvara uvāca:",
  "GP12vprevk_u:6976": "bhobhoḥ prasanno nandīśa varaṃ vṛṇu yathepsitam /",
  "GP12vprevk_u:6977": "tapasā tena tuṣṭo 'haṃ tīrthayātrākṛtena te // RKV_80.4 //",
  "GP12vprevk_u:6978": "nandīśvara uvāca:",
  "GP12vprevk_u:6979": "na cāhaṃ kāmaye vittaṃ na cāhaṃ kulasantatim /",
  "GP12vprevk_u:6980": "muktvā na kāmaye kāmaṃ tava pādāmbujātparam // RKV_80.5 //",
  "GP12vprevk_u:6981": "kṛmikīṭapataṅgeṣu tiryagyoniṃ gatasya vā /",
  "GP12vprevk_u:6982": "janma janmāntare 'pyastu bhaktistvayi mamācalā // RKV_80.6 //",
  "GP12vprevk_u:6983": "tathetyuktvā mahādevaḥ parayā kṛpayā nṛpa /",
  "GP12vprevk_u:6984": "gṛhītvā taṃ kare siddhaṃ jagāma nilayaṃ haraḥ // RKV_80.7 //",
  "GP12vprevk_u:6985": "tasmiṃstīrthe tu yaḥ snātvā bhaktyā tryakṣaṃ prapūjayet /",
  "GP12vprevk_u:6986": "agniṣṭomasya yajñasya phalaṃ prāpnoti mānavaḥ // RKV_80.8 //",
  "GP12vprevk_u:6987": "tatra tīrthe tu yaḥ snātvā prāṇatyāgaṃ karoti cet /",
  "GP12vprevk_u:6988": "śivasyānucaro bhūtvā modate kalpamakṣayam // RKV_80.9 //",
  "GP12vprevk_u:6989": "tataḥ kālena mahatā jāyate vimale kule /",
  "GP12vprevk_u:6990": "vedavedāṅgatattvajño jīvecca śaradāṃ śatam // RKV_80.10 //",
  "GP12vprevk_u:6991": "etatte kathitaṃ tāta tīrthamāhātmyamuttamam /",
  "GP12vprevk_u:6992": "durlabhaṃ martyasaṃjñasya sarvapāpakṣayaṃkaram // RKV_80.11 //",
  "GP12vprevk_u:6993": "||",
  "GP12vprevk_u:6994": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe nandikeśvaratīrthamāhātmyavarṇanaṃ nāmāśītitamo 'dhyāyaḥ ||",
  "GP12vprevk_u:6995": "RKV adhyāya 81",
  "GP12vprevk_u:6996": "śrīmārkaṇḍeya uvāca:",
  "GP12vprevk_u:6997": "tato gacchenmahārāja varuṇeśvaramuttamam /",
  "GP12vprevk_u:6998": "yatra siddho mahādevo varuṇo nṛpasattama // RKV_81.1 //",
  "GP12vprevk_u:6999": "piṇyākaśākaparṇaiśca kṛcchracāndrāyaṇādibhiḥ /",
  "GP12vprevk_u:7000": "ārādhya girijānāthaṃ tataḥ siddhiṃ parāṃ gataḥ // RKV_81.2 //",
  "GP12vprevk_u:7001": "tatra tīrthe tu yaḥ snātvā saṃtarpya pitṛdevatāḥ /",
  "GP12vprevk_u:7002": "pūjayecchaṅkaraṃ bhaktyā sa yāti paramāṃ gatim // RKV_81.3 //",
  "GP12vprevk_u:7003": "kuṇḍikāṃ vardhanīṃ vāpi mahadvā jalabhājanam /",
  "GP12vprevk_u:7004": "annena sahitaṃ pārtha tasya puṇyaphalaṃ śṛṇu // RKV_81.4 //",
  "GP12vprevk_u:7005": "yatphalaṃ labhate martyaḥ satre dvādaśavārṣike /",
  "GP12vprevk_u:7006": "tatphalaṃ samavāpnoti nātra kāryā vicāraṇā // RKV_81.5 //",
  "GP12vprevk_u:7007": "sarveṣāmeva dānānāmannadānaṃ paraṃ smṛtam /",
  "GP12vprevk_u:7008": "sadyaḥ prītikaraṃ toyamannaṃ ca nṛpasattama // RKV_81.6 //",
  "GP12vprevk_u:7009": "tatratīrthe mṛtānāṃ tu narāṇāṃ bhāvitātmanām /",
  "GP12vprevk_u:7010": "varuṇasya pure vāso yāvad ābhūtasaṃplavam // RKV_81.7 //",
  "GP12vprevk_u:7011": "paścātpūrṇe tataḥ kāle martyaloke prajāyate /",
  "GP12vprevk_u:7012": "annadānaprado nityaṃ jīved varṣaśataṃ naraḥ // RKV_81.8 //",
  "GP12vprevk_u:7013": "||",
  "GP12vprevk_u:7014": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe varuṇeśvaratīrthamāhātmyavarṇanaṃ nāmaikāśītitamo 'dhyāyaḥ ||",
  "GP12vprevk_u:7015": "RKV adhyāya 82",
  "GP12vprevk_u:7016": "śrīmārkaṇḍeya uvāca:",
  "GP12vprevk_u:7017": "tato gacchenmahīpāla vahnitīrthamanuttamam /",
  "GP12vprevk_u:7018": "yatra siddho mahātejāstapaḥ kṛtvā hutāśanaḥ // RKV_82.1 //",
  "GP12vprevk_u:7019": "sarvabhakṣyaḥ kṛto yo 'sau daṇḍake muninā purā /",
  "GP12vprevk_u:7020": "narmadātaṭamāśritya pūto jāto hutāśanaḥ // RKV_82.2 //",
  "GP12vprevk_u:7021": "tatra tīrthe tu yaḥ snātvā pūjayitvā maheśvaram /",
  "GP12vprevk_u:7022": "agnipraveśaṃ kurute sa gacchedagnisāmyatām // RKV_82.3 //",
  "GP12vprevk_u:7023": "bhaktyā snātvā tu yastatra tarpayetpitṛdevatāḥ /",
  "GP12vprevk_u:7024": "agniṣṭomasya yajñasya phalamāpnotyasaṃśayam // RKV_82.4 //",
  "GP12vprevk_u:7025": "tasyaivānantaraṃ rājankauberaṃ tīrthamuttamam /",
  "GP12vprevk_u:7026": "kubero yatra saṃsiddho yakṣāṇāmadhipaḥ purā // RKV_82.5 //",
  "GP12vprevk_u:7027": "tatra tīrthe naraḥ snātvā samabhyarcya jagadgurum /",
  "GP12vprevk_u:7028": "umayā sahitaṃ bhaktyā sarvapāpaiḥ pramucyate // RKV_82.6 //",
  "GP12vprevk_u:7029": "tatra tīrthe tu yaḥ snātvā dadyād viprāya kāṃcanam /",
  "GP12vprevk_u:7030": "nābhimātre jale tiṣṭhansa labhetārbudaṃ phalam // RKV_82.7 //",
  "GP12vprevk_u:7031": "dadhiskande madhuskande nandīśe varuṇālaye /",
  "GP12vprevk_u:7032": "āgneye yatphalaṃ tāta snātvā tatphalamāpnuyāt // RKV_82.8 //",
  "GP12vprevk_u:7033": "te vandyā mānuṣe loke dhanyāḥ pūrṇamanorathāḥ /",
  "GP12vprevk_u:7034": "yaistu dṛṣṭaṃ mahāpuṇyaṃ narmadātīrthapañcakam // RKV_82.9 //",
  "GP12vprevk_u:7035": "te yānti bhāskare loke parame duḥkhanāśane /",
  "GP12vprevk_u:7036": "bhāskarādaiśvare loke caiśvarād anivartake // RKV_82.10 //",
  "GP12vprevk_u:7037": "nīyate sa pare loke yāvad indrāścaturdaśa /",
  "GP12vprevk_u:7038": "tataḥ svargāccyuto martyo rājā bhavati dhārmikaḥ // RKV_82.11 //",
  "GP12vprevk_u:7039": "sarvarogavinirmukto bhunakti sacarācaram /",
  "GP12vprevk_u:7040": "viṣṇuśca devatā yeṣāṃ narmadātīrthasevinām // RKV_82.12 //",
  "GP12vprevk_u:7041": "akhaṇḍitapratāpāste jāyante nātra saṃśayaḥ /",
  "GP12vprevk_u:7042": "gaṅgā kanakhale puṇyā kurukṣetre sarasvatī // RKV_82.13 //",
  "GP12vprevk_u:7043": "grāme vā yadi vāraṇye puṇyā sarvatra narmadā /",
  "GP12vprevk_u:7044": "revātīre vasennityaṃ revātoyaṃ sadā pibet // RKV_82.14 //",
  "GP12vprevk_u:7045": "sa snātaḥ sarvatīrtheṣu somapānaṃ dine dine /",
  "GP12vprevk_u:7046": "gaṅgādyāḥ saritaḥ sarvāḥ samudrāśca sarāṃsi ca /",
  "GP12vprevk_u:7047": "kalpānte saṃkṣayaṃ yānti na mṛtā tena narmadā // RKV_82.15 //",
  "GP12vprevk_u:7048": "||",
  "GP12vprevk_u:7049": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe dadhiskandādipañcatīrthamāhātmyavarṇanaṃ nāma dvyaśītitamo 'dhyāyaḥ ||",
  "GP12vprevk_u:7050": "RKV adhyāya 83",
  "GP12vprevk_u:7051": "śrīmārkaṇḍeya uvāca:",
  "GP12vprevk_u:7052": "tato gacchenmahārāja tīrthaṃ paramaśobhanam /",
  "GP12vprevk_u:7053": "brahmahatyāharaṃ proktaṃ revātaṭasamāśrayam /",
  "GP12vprevk_u:7054": "hanūmatābhidhaṃ hyatra vidyate liṅgamuttamam // RKV_83.1 //",
  "GP12vprevk_u:7055": "yudhiṣṭhira uvāca:",
  "GP12vprevk_u:7056": "hanūmanteśvaraṃ nāma kathaṃ jātaṃ vadasva me /",
  "GP12vprevk_u:7057": "brahmahatyāharaṃ tīrthaṃ revādakṣiṇasaṃsthitam // RKV_83.2 //",
  "GP12vprevk_u:7058": "śrīmārkaṇḍeya uvāca:",
  "GP12vprevk_u:7059": "sādhu sādhu mahābāho somavaṃśavibhūṣaṇa /",
  "GP12vprevk_u:7060": "guhyādguhyataraṃ tīrthaṃ nākhyātaṃ kasyacinmayā // RKV_83.3 //",
  "GP12vprevk_u:7061": "tava snehātpravakṣyāmi pīḍito vārddhakena tu /",
  "GP12vprevk_u:7062": "pūrvaṃ jātaṃ mahadyuddhaṃ rāmarāvaṇayorapi // RKV_83.4 //",
  "GP12vprevk_u:7063": "pulastyo brahmaṇaḥ putro viśravāstasya vai sutaḥ /",
  "GP12vprevk_u:7064": "rāvaṇastena saṃjāto daśāsyo brahmarākṣasaḥ // RKV_83.5 //",
  "GP12vprevk_u:7065": "trailokyavijayī bhūtaḥ prasādācchūlinaḥ sa ca /",
  "GP12vprevk_u:7066": "gīrvāṇā vijitāḥ sarve rāmasya gṛhiṇī hṛtā // RKV_83.6 //",
  "GP12vprevk_u:7067": "vāritaḥ kumbhakarṇena sītāṃ mocaya mocaya /",
  "GP12vprevk_u:7068": "vibhīṣaṇena vai pāpo mandodaryā punaḥpunaḥ // RKV_83.7 //",
  "GP12vprevk_u:7069": "tvaṃ jitaḥ kārtavīryeṇa raiṇukeyena so 'pi ca /",
  "GP12vprevk_u:7070": "sa rāmo rāmabhadreṇa tasya saṃkhye kathaṃ jayaḥ // RKV_83.8 //",
  "GP12vprevk_u:7071": "rāvaṇa uvāca:",
  "GP12vprevk_u:7072": "vānaraiśca narairṛkṣairvarāhaiśca nirāyudhaiḥ /",
  "GP12vprevk_u:7073": "devāsurasamūhaiśca na jito 'haṃ kadācana // RKV_83.9 //",
  "GP12vprevk_u:7074": "śrīmārkaṇḍeya uvāca:",
  "GP12vprevk_u:7075": "sugrīvahanumadbhyāṃ ca kumudenāṅgadena ca /",
  "GP12vprevk_u:7076": "etairanyaiḥ sahāyaiśca rāmacandreṇa vai jitaḥ // RKV_83.10 //",
  "GP12vprevk_u:7077": "rāmacandreṇa paulastyo hataḥ saṃkhye mahābalaḥ /",
  "GP12vprevk_u:7078": "vanaṃ bhagnaṃ hatāḥ śūrāḥ prabhañjanasutena ca // RKV_83.11 //",
  "GP12vprevk_u:7079": "rāvaṇasya suto janye hataścākṣakumārakaḥ /",
  "GP12vprevk_u:7080": "āyāmo rakṣasāṃ bhīmaḥ sampiṣṭo vānareṇa tu // RKV_83.12 //",
  "GP12vprevk_u:7081": "evaṃ rāmāyaṇe vṛtte sītāmokṣe kṛte sati /",
  "GP12vprevk_u:7082": "ayodhyāṃ tu gate rāme hanumānsa mahākapiḥ // RKV_83.13 //",
  "GP12vprevk_u:7083": "kailāsākhyaṃ gataḥ śailaṃ praṇāmāya maheśituḥ /",
  "GP12vprevk_u:7084": "tiṣṭha tiṣṭhetyasau prokto nandinā vānarottamaḥ // RKV_83.14 //",
  "GP12vprevk_u:7085": "brahmahatyāyutastvaṃ hi rākṣasānāṃ vadhena hi /",
  "GP12vprevk_u:7086": "bhairavasya sabhā nūnaṃ na draṣṭavyā tvayā kape // RKV_83.15 //",
  "GP12vprevk_u:7087": "hanumān uvāca:",
  "GP12vprevk_u:7088": "nandinātha haraṃ pṛccha pātakasyopaśāntidam /",
  "GP12vprevk_u:7089": "pāpo 'haṃ plavago yasmāt saṃjātaḥ kāraṇāntarāt // RKV_83.16 //",
  "GP12vprevk_u:7090": "nandyuvāca:",
  "GP12vprevk_u:7091": "rudradehodbhavā kiṃ te na śrutā bhūtale sthitā /",
  "GP12vprevk_u:7092": "śravaṇājjanmajanitaṃ dviguṇaṃ kīrtanād vrajet // RKV_83.17 //",
  "GP12vprevk_u:7093": "triṃśajjanmārjitaṃ pāpaṃ naśyed revāvagāhanāt /",
  "GP12vprevk_u:7094": "tasmāt tvaṃ narmadātīraṃ gatvā cara tapo mahat // RKV_83.18 //",
  "GP12vprevk_u:7095": "gandharvāhasuto 'pyevaṃ nandinoktaṃ niśamya ca /",
  "GP12vprevk_u:7096": "prayāto narmadātīram aurvyādakṣiṇasaṅgamam // RKV_83.19 //",
  "GP12vprevk_u:7097": "dadhyau sudakṣiṇe devaṃ virūpākṣaṃ triśūlinam /",
  "GP12vprevk_u:7098": "jaṭāmukuṭasaṃyuktaṃ vyālayajñopavītinam // RKV_83.20 //",
  "GP12vprevk_u:7099": "bhasmopacitasarvāṅgaṃ ḍamarusvaranāditam /",
  "GP12vprevk_u:7100": "umārddhāṅgaharaṃ śāntaṃ gonāthāsanasaṃsthitam // RKV_83.21 //",
  "GP12vprevk_u:7101": "vatsarān subahūn yāvad upāsāṃcakra īśvaram /",
  "GP12vprevk_u:7102": "tāvattuṣṭo mahādeva ājagāma sahomayā // RKV_83.22 //",
  "GP12vprevk_u:7103": "uvāca madhurāṃ vāṇīṃ meghagambhīranisvanām /",
  "GP12vprevk_u:7104": "sādhu sādhvity uvāceśaḥ kaṣṭaṃ vatsa tvayā kṛtam // RKV_83.23 //",
  "GP12vprevk_u:7105": "na ca pūrvaṃ tvayā pāpaṃ kṛtaṃ rāvaṇasaṃkṣaye /",
  "GP12vprevk_u:7106": "svāmikāryaratastvaṃ hi siddho 'si mama darśanāt // RKV_83.24 //",
  "GP12vprevk_u:7107": "hanumāṃśca haraṃ dṛṣṭvā umārddhāṅgaharaṃ sthiram /",
  "GP12vprevk_u:7108": "sāṣṭāṅgaṃ praṇato 'vocajjaya śambho namo 'stu te /",
  "GP12vprevk_u:7109": "jayāndhakavināśāya jaya gaṅgāśirodhara // RKV_83.25 //",
  "GP12vprevk_u:7110": "evaṃ stuto mahādevo varado vākyam abravīt /",
  "GP12vprevk_u:7111": "varaṃ prārthaya me vatsa prāṇasambhavasambhava // RKV_83.26 //",
  "GP12vprevk_u:7112": "śrīhanumān uvāca:",
  "GP12vprevk_u:7113": "brahmarakṣovadhājjātā mama hatyā maheśvara /",
  "GP12vprevk_u:7114": "na pāpo 'haṃ bhavedeva yuṣmatsambhāṣaṇe kṣaṇāt // RKV_83.27 //",
  "GP12vprevk_u:7115": "īśvara uvāca:",
  "GP12vprevk_u:7116": "narmadātīrthamāhātmyāddharmayogaprabhāvataḥ /",
  "GP12vprevk_u:7117": "manmūrtidarśanāt putra niṣpāpo 'si na saṃśayaḥ // RKV_83.28 //",
  "GP12vprevk_u:7118": "anyaṃ ca te prayacchāmi varaṃ vānarapuṃgava /",
  "GP12vprevk_u:7119": "upakārāya lokānāṃ nāmāni tava mārute // RKV_83.29 //",
  "GP12vprevk_u:7120": "hanūmānaṃ janisuto vāyuputro mahābalaḥ /",
  "GP12vprevk_u:7121": "rāmeṣṭaḥ phālguno gotraḥ piṅgākṣo 'mitavikramaḥ // RKV_83.30 //",
  "GP12vprevk_u:7122": "udadhikramaṇaśreṣṭho daśagrīvasya darpahā /",
  "GP12vprevk_u:7123": "lakṣmaṇaprāṇadātā ca sītāśokanivartanaḥ // RKV_83.31 //",
  "GP12vprevk_u:7124": "ityuktvāntardadhe deva umayā saha śaṅkaraḥ /",
  "GP12vprevk_u:7125": "hanūmānīśvaraṃ tatra sthāpayāmāsa bhaktitaḥ // RKV_83.32 //",
  "GP12vprevk_u:7126": "ātmayogabalenaiva brahmacaryaprabhāvataḥ /",
  "GP12vprevk_u:7127": "īśvarasya prasādena liṅgaṃ kāmapradaṃ hi tat /",
  "GP12vprevk_u:7128": "acchedyamapratarkyaṃ ca vināśotpattivarjitam // RKV_83.33 //",
  "GP12vprevk_u:7129": "śrīmārkaṇḍeya uvāca:",
  "GP12vprevk_u:7130": "hanūmanteśvare putra pratyakṣapratyayaṃ śṛṇu /",
  "GP12vprevk_u:7131": "yadvṛttaṃ dvāparasyādau tretānte pāṇḍunandana // RKV_83.34 //",
  "GP12vprevk_u:7132": "suparvā nāma bhūpālo babhūva vasudhātale /",
  "GP12vprevk_u:7133": "tasya rājñaḥ sadā saukhyaṃ narā dīrghāyuṣaḥ sadā // RKV_83.35 //",
  "GP12vprevk_u:7134": "sa putradhanasaṃyuktaścauropadravavarjitaḥ /",
  "GP12vprevk_u:7135": "śatabāhurbabhūvāsya putro bhīmaparākramaḥ // RKV_83.36 //",
  "GP12vprevk_u:7136": "āsakto 'sau sadā kālaṃ pāpadharmair nareśvara /",
  "GP12vprevk_u:7137": "aṭāṭyata dharāṃ sarvāṃ parvatāṃśca vanāni ca // RKV_83.37 //",
  "GP12vprevk_u:7138": "vadhārthaṃ mṛgayūthānām āgato vindhyaparvatam /",
  "GP12vprevk_u:7139": "tarujātisamākīrṇe hastiyūthasamācite // RKV_83.38 //",
  "GP12vprevk_u:7140": "siṃhacitrakaśobhāḍhye mṛgavārāhasaṃkule /",
  "GP12vprevk_u:7141": "krīḍitvā sa vane rājā narmadāmānataḥ kvacit // RKV_83.39 //",
  "GP12vprevk_u:7142": "hanūmantavane prāptaḥ śatakrośapramāṇake /",
  "GP12vprevk_u:7143": "ciñciṇīvanaśobhāḍhye kadambatarusaṃkule // RKV_83.40 //",
  "GP12vprevk_u:7144": "nityaṃ pālāśajambīraiḥ karaṃjakhadiraistathā /",
  "GP12vprevk_u:7145": "pāṭalair badarairyuktaiḥ śamītindukaśobhitam // RKV_83.41 //",
  "GP12vprevk_u:7146": "mṛgayūthaiḥ samāchannaśikhaṇḍisvaranāditam /",
  "GP12vprevk_u:7147": "pārāvatakasaṅghānāṃ samantātsvaraśobhitam // RKV_83.42 //",
  "GP12vprevk_u:7148": "śaratkāle 'ramad rājā bahule cāśvinasya saḥ /",
  "GP12vprevk_u:7149": "vanamadhyaṃ gato 'drākṣīdbhramantaṃ piṅgaladvijam // RKV_83.43 //",
  "GP12vprevk_u:7150": "pustikākarasaṃsthaṃ ca papraccha capalaṃ dvijam // RKV_83.44 //",
  "GP12vprevk_u:7151": "śatabāhuruvāca:",
  "GP12vprevk_u:7152": "ekākī tvaṃ vane kasmād bhramase pustikākaraḥ /",
  "GP12vprevk_u:7153": "itastato 'pi sampaśyan kathayasva dvijottama // RKV_83.45 //",
  "GP12vprevk_u:7154": "brāhmaṇa uvāca:",
  "GP12vprevk_u:7155": "kānyakubjātsamāyātaḥ preṣito rājakanyayā /",
  "GP12vprevk_u:7156": "asthikṣepāya vai rājanhanūmanteśvare jale // RKV_83.46 //",
  "GP12vprevk_u:7157": "rājovāca:",
  "GP12vprevk_u:7158": "asthikṣepo jale kasmāddhanūmanteśvare dvija /",
  "GP12vprevk_u:7159": "kriyate kena kāryeṇa sāścaryaṃ kathyatāṃ mama // RKV_83.47 //",
  "GP12vprevk_u:7160": "suparvaṇaḥ suto yānaṃ tyaktvā bhūmau praṇamya ca /",
  "GP12vprevk_u:7161": "kṛtāñjalipuṭo bhūtvā brāhmaṇāya nareśvara /",
  "GP12vprevk_u:7162": "samastaṃ kathayāmāsa vṛttāntaṃ svaṃ purātanam // RKV_83.48 //",
  "GP12vprevk_u:7163": "brāhmaṇa uvāca:",
  "GP12vprevk_u:7164": "śikhaṇḍī nāma rājāsti kanyakubje pratāpavān /",
  "GP12vprevk_u:7165": "aputro 'sau mahīpālaḥ kanyā jātā manorathaiḥ // RKV_83.49 //",
  "GP12vprevk_u:7166": "jātismarā sucārvaṅgī narmadāyāḥ prabhāvataḥ /",
  "GP12vprevk_u:7167": "pitrā ca saikadā kanyā vivāhāya prajalpitā // RKV_83.50 //",
  "GP12vprevk_u:7168": "anitye putri saṃsāre kanyādānaṃ dadāmy aham /",
  "GP12vprevk_u:7169": "śvaḥkṛtyam adya kurvīta pūrvāhṇe cāparāhṇikam /",
  "GP12vprevk_u:7170": "na hi pratīkṣate mṛtyuḥ kṛtaṃ cāsya na cākṛtam // RKV_83.51 //",
  "GP12vprevk_u:7171": "kanyovāca:",
  "GP12vprevk_u:7172": "iccheyaṃ yatra kale hi tatra deyā tvayā pituḥ /",
  "GP12vprevk_u:7173": "putrīvākyādasau rājā vismito vākyam abravīt // RKV_83.52 //",
  "GP12vprevk_u:7174": "śikhaṇḍy uvāca:",
  "GP12vprevk_u:7175": "kathyatāṃ me mahābhāge sāścaryaṃ bhāṣitaṃ tvayā /",
  "GP12vprevk_u:7176": "piturvākyena sā bālottamā hyāgatāntikam // RKV_83.53 //",
  "GP12vprevk_u:7177": "kathayāmāsa yadvṛttaṃ hanūmanteśvare nṛpa /",
  "GP12vprevk_u:7178": "kalāpinī hyahaṃ tāta yutā bhartrāvasaṃ tadā // RKV_83.54 //",
  "GP12vprevk_u:7179": "revaurvyāsaṅgamantisthā revāyā dakṣiṇe taṭe /",
  "GP12vprevk_u:7180": "hanūmantavane puṇye cikrīḍāhaṃ yadṛcchayā // RKV_83.55 //",
  "GP12vprevk_u:7181": "bhartṛyuktā ca saṃsuptā rajanyāṃ sarale nage /",
  "GP12vprevk_u:7182": "āgatā lubdhakāstatra kṣudhārtā vanamuttamam // RKV_83.56 //",
  "GP12vprevk_u:7183": "bhartṛyogayutā pāpairdṛṣṭāhaṃ vadhacintakaiḥ /",
  "GP12vprevk_u:7184": "pāśabandhaṃ samādāya baddhāhaṃ svāminā saha // RKV_83.57 //",
  "GP12vprevk_u:7185": "grīvāṃ te moṭayāmāsuḥ picchāchoṭanakaṃ kṛtam /",
  "GP12vprevk_u:7186": "hutāśanamukhe taistu saha kāntena lubdhakaiḥ // RKV_83.58 //",
  "GP12vprevk_u:7187": "paribharjyāvayor māṃsaṃ bhakṣayitvā yatheṣṭataḥ /",
  "GP12vprevk_u:7188": "suptāḥ svasthendriyā rātrau sā gatā śarvarī kṣayam // RKV_83.59 //",
  "GP12vprevk_u:7189": "prabhāte māṃsaśeṣaṃ ca jambukair gṛdhraghātibhiḥ /",
  "GP12vprevk_u:7190": "maccharīrodbhavaṃ cāsthi snāyumāṃsena cāvṛtam // RKV_83.60 //",
  "GP12vprevk_u:7191": "gṛhītaṃ ghātinaikena cākāśātpatitaṃ tadā /",
  "GP12vprevk_u:7192": "taṃ māṃsabhakṣaṇaṃ dṛṣṭvā pare pakṣiṇa āgatāḥ // RKV_83.61 //",
  "GP12vprevk_u:7193": "dṛṣṭvā pakṣisamūhaṃ tu asthikhaṇḍaṃ vyasarjayat /",
  "GP12vprevk_u:7194": "vihagānāṃ samastānāṃ dhāvatāṃ caiva paśyatām // RKV_83.62 //",
  "GP12vprevk_u:7195": "patitaṃ narmadātoye hanūmanteśvare nṛpa /",
  "GP12vprevk_u:7196": "madīyamasthikhaṇḍaṃ ca patitaṃ narmadājale // RKV_83.63 //",
  "GP12vprevk_u:7197": "tasya tīrthasya puṇyena jātāhaṃ putrikā tava /",
  "GP12vprevk_u:7198": "bhūpakanyā tvahaṃ jātā pūrṇacandranibhānanā // RKV_83.64 //",
  "GP12vprevk_u:7199": "jātismarā narendrasya saṃjātā bhavataḥ kule /",
  "GP12vprevk_u:7200": "tasmād vivāhaṃ necchāmi mama bhartā nṛpottama // RKV_83.65 //",
  "GP12vprevk_u:7201": "viṣame vartate 'dyāpi śakuntamṛgajātiṣu /",
  "GP12vprevk_u:7202": "tasyāsthiśeṣaṃ rājendra tasmiṃstīrthe bhaviṣyati // RKV_83.66 //",
  "GP12vprevk_u:7203": "tatkṣepaṇārthaṃ vai tāta preṣayādya dvijottamam /",
  "GP12vprevk_u:7204": "etatte sarvamākhyātaṃ kāraṇaṃ nṛpasattama // RKV_83.67 //",
  "GP12vprevk_u:7205": "madbhartā viṣame sthāne śakuntamṛgajātiṣu /",
  "GP12vprevk_u:7206": "yadi preṣayase tāta kaṃcittvaṃ narmadātaṭe // RKV_83.68 //",
  "GP12vprevk_u:7207": "tasyāhaṃ kathayiṣyāmi sthānaiścihnaiśca lakṣitam /",
  "GP12vprevk_u:7208": "śikhaṇḍināpyahaṃ tatra hyāhūto hyavanīpate // RKV_83.69 //",
  "GP12vprevk_u:7209": "dāsyāmi viṃśatigrāmāngaccha tvaṃ narmadātaṭe /",
  "GP12vprevk_u:7210": "preṣaṇaṃ me pratijñātamalakṣmyā pīḍitena tu // RKV_83.70 //",
  "GP12vprevk_u:7211": "kanyovāca:",
  "GP12vprevk_u:7212": "gaccha tvaṃ narmadāṃ puṇyāṃ sarvapāpakṣayaṃkarīm /",
  "GP12vprevk_u:7213": "āgneyyāṃ somanāthasya hanūmanteśvaraḥ paraḥ // RKV_83.71 //",
  "GP12vprevk_u:7214": "ardhakrośena revāyā vistīrṇo vaṭapādapaḥ /",
  "GP12vprevk_u:7215": "karaṃjaḥ kaṭahaś caiva sannidhāne vaṭasya ca // RKV_83.72 //",
  "GP12vprevk_u:7216": "nyagrodhamūlasāṃnidhye sūkṣmānyasthīni drakṣyasi /",
  "GP12vprevk_u:7217": "samūhya tāni saṃgṛhya gaccha revāṃ dvijottama // RKV_83.73 //",
  "GP12vprevk_u:7218": "āśvinasyāsite pakṣe tripurāristu vai tithau /",
  "GP12vprevk_u:7219": "snāpya triśūlinaṃ bhaktyā rātrau tvaṃ kuru jāgaram // RKV_83.74 //",
  "GP12vprevk_u:7220": "kṣipeḥ prabhāte tāni tvaṃ nābhimātrajalasthitaḥ /",
  "GP12vprevk_u:7221": "ityuccārya dvijaśreṣṭha vimuktis tasya jāyatām // RKV_83.75 //",
  "GP12vprevk_u:7222": "kṣiptvāsthīni punaḥ snānaṃ kartavyaṃ tvaghanāśanam /",
  "GP12vprevk_u:7223": "evaṃ kṛte tu rājendra gatistasya bhaviṣyati // RKV_83.76 //",
  "GP12vprevk_u:7224": "kathitaṃ kanyayā yacca tatsarvaṃ pustikākṛtam /",
  "GP12vprevk_u:7225": "āgato 'haṃ nṛpaśreṣṭha tīrthe 'tra duritāpahe // RKV_83.77 //",
  "GP12vprevk_u:7226": "so 'bhijñānaṃ tato dṛṣṭvā nītvāsthīni nareśvara /",
  "GP12vprevk_u:7227": "pūrvoktena vidhānena prākṣipaṃ nārmadā masipuṣpavṛṣṭiḥ 'śu sādhu sādhviti pāṇḍava /",
  "GP12vprevk_u:7228": "vimānaṃ ca tato divyam āgataṃ barhiṇas tadā // RKV_83.78 //",
  "GP12vprevk_u:7229": "divyarūpadharo bhūtvā gato nāke kalāpavān /",
  "GP12vprevk_u:7230": "evaṃ tu pratyayaṃ dṛṣṭvā hanūmanteśvare nṛpa // RKV_83.79 //",
  "GP12vprevk_u:7231": "cakārānaśanaṃ vipraḥ śatabāhuśca bhūpatiḥ /",
  "GP12vprevk_u:7232": "śoṣayāmāsatus tau svamīśvarārādhane ratau // RKV_83.80 //",
  "GP12vprevk_u:7233": "dhyāyantau tasthaturdevaṃ śatabāhudvijottamau /",
  "GP12vprevk_u:7234": "māsārdhena mṛto rājā śatabāhur mahāmanāḥ // RKV_83.81 //",
  "GP12vprevk_u:7235": "kiṅkaṇījālaśobhāḍhyaṃ vimānaṃ tatra cāgatam /",
  "GP12vprevk_u:7236": "sādhu sādhu nṛpaśreṣṭha vimānārohaṇaṃ kuru // RKV_83.82 //",
  "GP12vprevk_u:7237": "śatabāhur uvāca:",
  "GP12vprevk_u:7238": "nāyāmi svargamārgāgraṃ vipro yāvanna saṃsthitaḥ /",
  "GP12vprevk_u:7239": "upadeśaprado mahyaṃ gururūpī dvijottamaḥ // RKV_83.83 //",
  "GP12vprevk_u:7240": "apsarasa ūcuḥ /",
  "GP12vprevk_u:7241": "lobhāvṛto hyayaṃ vipro lobhāt pāpasya saṃgrahaḥ /",
  "GP12vprevk_u:7242": "hanūmanteśvare rājanye mṛtāḥ sattvamāsthitāḥ // RKV_83.84 //",
  "GP12vprevk_u:7243": "te yānti śāṃkare loke sarvapāpakṣayaṃkare /",
  "GP12vprevk_u:7244": "naiva pāpakṣayaścāsya brāhmaṇasya nareśvara // RKV_83.85 //",
  "GP12vprevk_u:7245": "gṛhaṃ ca gṛhiṇī citte brāhmaṇasya pravartate /",
  "GP12vprevk_u:7246": "śatabāhustato vipram uvāca vinayānvitaḥ // RKV_83.86 //",
  "GP12vprevk_u:7247": "tyaja mūlamanarthasya lobhamenaṃ dvijottama /",
  "GP12vprevk_u:7248": "ityuktvā svaryayau rājā svargakanyāsamāvṛtaḥ // RKV_83.87 //",
  "GP12vprevk_u:7249": "dinaiḥ kaiścidgato vipraḥ svargaṃ vaitālikairvṛtaḥ /",
  "GP12vprevk_u:7250": "barhī ca kāśīrājasya putras tīrthaprabhāvataḥ // RKV_83.88 //",
  "GP12vprevk_u:7251": "ātmānaṃ kanyayā dattaṃ pūrvajanma vyacintayan /",
  "GP12vprevk_u:7252": "sā ca taṃ prauḍhamālokya piturājñāmavāpya ca /",
  "GP12vprevk_u:7253": "svayaṃvare svabhartāraṃ lebhe sādhvī nṛpātmajam // RKV_83.89 //",
  "GP12vprevk_u:7254": "śrīmārkaṇḍeya uvāca:",
  "GP12vprevk_u:7255": "etadvṛttāntam abhavat tasmiṃstīrthe nṛpottama /",
  "GP12vprevk_u:7256": "etasmāt kāraṇānmedhyaṃ tīrtham etat sadā nṛpa // RKV_83.90 //",
  "GP12vprevk_u:7257": "aṣṭamyāṃ vā caturdaśyāṃ sarvakālaṃ nareśvara /",
  "GP12vprevk_u:7258": "viśeṣāccāśvine māsi kṛṣṇapakṣe caturdaśīm // RKV_83.91 //",
  "GP12vprevk_u:7259": "snāpayed īśvaraṃ bhaktyā kṣaudrakṣīreṇa sarpiṣā /",
  "GP12vprevk_u:7260": "dadhnā ca khaṇḍayuktena kuśatoyena vai punaḥ // RKV_83.92 //",
  "GP12vprevk_u:7261": "śrīkhaṇḍena sugandhena guṇṭhayec ca maheśvaram /",
  "GP12vprevk_u:7262": "tataḥ sugandhapuṣpaiśca bilvapatraiśca pūjayet // RKV_83.93 //",
  "GP12vprevk_u:7263": "mucakundena kadena jātīkāśakuśodbhavaiḥ /",
  "GP12vprevk_u:7264": "unmattamunipuṣpaughaiḥ puṣpaistatkālasambhavaiḥ // RKV_83.94 //",
  "GP12vprevk_u:7265": "arcayet parayā bhaktyā hanūmanteśvaraṃ śivam /",
  "GP12vprevk_u:7266": "ghṛtena dāpayed dīpaṃ tailena tadabhāvataḥ // RKV_83.95 //",
  "GP12vprevk_u:7267": "śrāddhaṃ ca kārayet tatra brāhmaṇair vedapāragaiḥ /",
  "GP12vprevk_u:7268": "sarvalakṣaṇasampūrṇaiḥ kulīnair gṛhapālakaiḥ // RKV_83.96 //",
  "GP12vprevk_u:7269": "tarpayed brāhmaṇān bhaktyā vasanānnahiraṇyataḥ /",
  "GP12vprevk_u:7270": "narakasthā divaṃ yāntu procyeti praṇamed dvijān // RKV_83.97 //",
  "GP12vprevk_u:7271": "patitān varjayed viprān vṛṣalī yasya gehinī /",
  "GP12vprevk_u:7272": "svavṛṣaṃ cāparityajya vṛṣair anyair vṛṣāyate // RKV_83.98 //",
  "GP12vprevk_u:7273": "vṛṣalīṃ tāṃ vidurdevā na śūdrī vṛṣalī bhavet /",
  "GP12vprevk_u:7274": "brahmahatyā surāpānaṃ gurudāraniṣevaṇam // RKV_83.99 //",
  "GP12vprevk_u:7275": "suvarṇaharaṇanyāsamitradrohodbhavaṃ tathā /",
  "GP12vprevk_u:7276": "naśyate pātakaṃ sarvam ityevaṃ śaṅkaro 'bravīt // RKV_83.100 //",
  "GP12vprevk_u:7277": "śrīmārkaṇḍeya uvāca:",
  "GP12vprevk_u:7278": "vākpralāpena bho vatsa bahunoktena kiṃ mayā /",
  "GP12vprevk_u:7279": "sarvapātakasaṃyukto dadyād dānaṃ dvijanmane // RKV_83.101 //",
  "GP12vprevk_u:7280": "godānaṃ ca prakartavyam asmiṃstīrthe viśeṣataḥ /",
  "GP12vprevk_u:7281": "godānaṃ hi yataḥ pārtha sarvadānādhikaṃ smṛtam // RKV_83.102 //",
  "GP12vprevk_u:7282": "sarvadevamayā gāvaḥ sarve devās tadātmakāḥ /",
  "GP12vprevk_u:7283": "śṛṅgāgreṣu mahīpāla śakro vasati nityaśaḥ // RKV_83.103 //",
  "GP12vprevk_u:7284": "uraḥ skandaḥ śiro brahmā lalāṭe vṛṣabhadhvajaḥ /",
  "GP12vprevk_u:7285": "candrārkau locane devau jihvāyāṃ ca sarasvatī // RKV_83.104 //",
  "GP12vprevk_u:7286": "marudgaṇāḥ sadā sādhyā yasyā dantā nareśvara /",
  "GP12vprevk_u:7287": "huṅkāre caturo vedān vidyātsāṅgapadakramān // RKV_83.105 //",
  "GP12vprevk_u:7288": "ṛṣayo romakūpeṣu hyasaṃkhyātās tapasvinaḥ /",
  "GP12vprevk_u:7289": "daṇḍahasto mahākāyaḥ kṛṣṇo mahiṣavāhanaḥ // RKV_83.106 //",
  "GP12vprevk_u:7290": "yamaḥ pṛṣṭhasthito nityaṃ śubhāśubhaparīkṣakaḥ /",
  "GP12vprevk_u:7291": "catvāraḥ sāgarāḥ puṇyāḥ kṣīradhārāḥ staneṣu ca // RKV_83.107 //",
  "GP12vprevk_u:7292": "viṣṇupādodbhavā gaṅgā darśanātpāpanāśanī /",
  "GP12vprevk_u:7293": "prasrāve saṃsthitā yasmāt tasmād vandyā sadā budhaiḥ // RKV_83.108 //",
  "GP12vprevk_u:7294": "lakṣmīśca gomaye nityaṃ pavitrā sarvamaṅgalā /",
  "GP12vprevk_u:7295": "gomayālepanaṃ tasmāt kartavyaṃ pāṇḍunandana // RKV_83.109 //",
  "GP12vprevk_u:7296": "gandharvāpsaraso nāgāḥ khurāgreṣu vyavasthitāḥ /",
  "GP12vprevk_u:7297": "pṛthivyāṃ sāgarāntāyāṃ yāni tīrthāni bhārata /",
  "GP12vprevk_u:7298": "tāni sarvāṇi jānīyād gaurgavyaṃ tena pāvanam // RKV_83.110 //",
  "GP12vprevk_u:7299": "yudhiṣṭhira uvāca:",
  "GP12vprevk_u:7300": "sarvadevamayī dhenurgīrvāṇādyairalaṃkṛtā /",
  "GP12vprevk_u:7301": "etatkathaya me tāta kasmād goṣu samāśritāḥ // RKV_83.111 //",
  "GP12vprevk_u:7302": "śrīmārkaṇḍeya uvāca:",
  "GP12vprevk_u:7303": "sarvadevamayo viṣṇur gāvo viṣṇuśarīrajāḥ /",
  "GP12vprevk_u:7304": "devāstadubhayāt tasmāt kalpitā vividhā janaiḥ // RKV_83.112 //",
  "GP12vprevk_u:7305": "śvetā vā kapilā vāpi kṣīriṇī pāṇḍunandana /",
  "GP12vprevk_u:7306": "savatsā ca suśīlā ca sitavastrāvaguṇṭhitā // RKV_83.113 //",
  "GP12vprevk_u:7307": "kāṃsyadohanikā deyā svarṇaśṛṅgī subhūṣitā /",
  "GP12vprevk_u:7308": "hanūmanteśvarasyāgre bhaktyā viprāya dāpayet // RKV_83.114 //",
  "GP12vprevk_u:7309": "niyamasthena sā deyā svargamānantyam icchatā /",
  "GP12vprevk_u:7310": "asamarthāya ye dadyur viṣṇuloke prayānti te // RKV_83.115 //",
  "GP12vprevk_u:7311": "asau loke cyuto rājanbhūtale dvijamandire /",
  "GP12vprevk_u:7312": "kuśalo jāyate putro guṇavidyādhanarddhimān // RKV_83.116 //",
  "GP12vprevk_u:7313": "sarvapāpaharaṃ tīrthaṃ hanūmanteśvaraṃ nṛpa /",
  "GP12vprevk_u:7314": "śṛṇvanvimucyate pāpād varṇasaṃkarasaṃbhavāt // RKV_83.117 //",
  "GP12vprevk_u:7315": "dūrasthaścintayan paśyan mucyate nātra saṃśayaḥ // RKV_83.118 //",
  "GP12vprevk_u:7316": "||",
  "GP12vprevk_u:7317": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe hanūmanteśvaratīrthamāhātmyavarṇanaṃ nāma tryaśītitamo 'dhyāyaḥ ||",
  "GP12vprevk_u:7318": "RKV adhyāya 84",
  "GP12vprevk_u:7319": "śrīmārkaṇḍeya uvāca:",
  "GP12vprevk_u:7320": "atraivodāharantīmam itihāsaṃ purātanam /",
  "GP12vprevk_u:7321": "kailāse pṛcchate bhaktyā ṣaṇmukhāya śivoditam // RKV_84.1 //",
  "GP12vprevk_u:7322": "īśvara uvāca:",
  "GP12vprevk_u:7323": "pūrvaṃ tretāyuge skanda hato rāmeṇa rāvaṇaḥ /",
  "GP12vprevk_u:7324": "caturdaśa tadā koṭyo nihatā brahmarakṣasām // RKV_84.2 //",
  "GP12vprevk_u:7325": "hateṣu teṣu vai tatra rakṣaṇāya divaukasām /",
  "GP12vprevk_u:7326": "mahānandas tadā jātastriṣu lokeṣu putraka // RKV_84.3 //",
  "GP12vprevk_u:7327": "tataḥ sītāṃ samāsādya samaṃ vānarapuṃgavaiḥ /",
  "GP12vprevk_u:7328": "rāmo'pyayodhyām āyāto bharatena kṛtotsavaḥ /",
  "GP12vprevk_u:7329": "tasmai samarpayāmāsa sa rājyaṃ lakṣmaṇāgrajaḥ // RKV_84.4 //",
  "GP12vprevk_u:7330": "tasminpraśāsati tato rājyaṃ nihatakaṇṭakam /",
  "GP12vprevk_u:7331": "kṛtakāryo 'tha hanumānkailāsam agāt purā // RKV_84.5 //",
  "GP12vprevk_u:7332": "tato nandī pratīhāro rudrāṃśam api taṃ kapim /",
  "GP12vprevk_u:7333": "na ca saṃgamayāmāsa rudreṇāghaughahāriṇā // RKV_84.6 //",
  "GP12vprevk_u:7334": "tena pṛṣṭastadā nandī kiṃ mayā pātakaṃ kṛtam /",
  "GP12vprevk_u:7335": "yena rudravapuḥ puṇyaṃ na paśyāmyambikānvitam // RKV_84.7 //",
  "GP12vprevk_u:7336": "nandyuvāca:",
  "GP12vprevk_u:7337": "tvayāvataraṇaṃ cakre kapīndrāmarahetunā /",
  "GP12vprevk_u:7338": "tathāpi hi kṛtaṃ pāpam upabhogena śāmyati // RKV_84.8 //",
  "GP12vprevk_u:7339": "hanumān uvāca:",
  "GP12vprevk_u:7340": "kiṃ mayākāri tatpāpaṃ nandindevārthakāriṇā /",
  "GP12vprevk_u:7341": "rākṣasāśca hatā duṣṭā viprayajñāṅgaghātinaḥ // RKV_84.9 //",
  "GP12vprevk_u:7342": "tatas tadālāpakutūhalī haro nijāṃśabhājaṃ kapim ugratejasam /",
  "GP12vprevk_u:7343": "uvāca dvārāntaradattadṛṣṭiḥ puraḥsthitaṃ prekṣya kapīśvaraṃ punaḥ // RKV_84.10 //",
  "GP12vprevk_u:7344": "īśvara uvāca:",
  "GP12vprevk_u:7345": "gaṅgā gayā kape revā yamunā ca sarasvatī /",
  "GP12vprevk_u:7346": "sarvapāpaharā nadyastāsu snānaṃ samācara // RKV_84.11 //",
  "GP12vprevk_u:7347": "narmadādakṣiṇe kūle tīrthaṃ paramaśobhanam /",
  "GP12vprevk_u:7348": "somanāthasamīpasthaṃ tatra tvaṃ gaccha vānara // RKV_84.12 //",
  "GP12vprevk_u:7349": "tatra snātvā mahāpāpaṃ gamiṣyati mamājñayā /",
  "GP12vprevk_u:7350": "utpatya vegāddhanumāñchrīrevādakṣiṇe taṭe // RKV_84.13 //",
  "GP12vprevk_u:7351": "jagāma sumahānādastapaścakre suduṣkaram /",
  "GP12vprevk_u:7352": "tasya vai tapyamānasya rakṣovadhakṛtaṃ tamaḥ // RKV_84.14 //",
  "GP12vprevk_u:7353": "vilīnaṃ pārtha kālena kiyateśaprasādataḥ /",
  "GP12vprevk_u:7354": "tato devaiḥ samaṃ devastattīrthamagamaddharaḥ // RKV_84.15 //",
  "GP12vprevk_u:7355": "kapim āliṅgayāmāsa varaṃ tasmai pradattavān /",
  "GP12vprevk_u:7356": "adyaprabhṛti te tīrthaṃ bhaviṣyati na saṃśayaḥ // RKV_84.16 //",
  "GP12vprevk_u:7357": "kapitīrthaṃ tato jātaṃ tasthau tatra svayaṃ haraḥ /",
  "GP12vprevk_u:7358": "hanūmanteśvaro nāmnā sarvahatyāharastadā // RKV_84.17 //",
  "GP12vprevk_u:7359": "tatra tīrthe tu yaḥ snātvā bhaktyā liṅgaṃ prapūjayet /",
  "GP12vprevk_u:7360": "sarvapāpāni naśyanti harasya vacanaṃ yathā // RKV_84.18 //",
  "GP12vprevk_u:7361": "tatrāsthīni vilīyante piṇḍadāne 'kṣayā gatiḥ /",
  "GP12vprevk_u:7362": "yat kiṃcid dīyate tatra taddhi koṭiguṇaṃ bhavet // RKV_84.19 //",
  "GP12vprevk_u:7363": "hanumān apy ayodhyāyāṃ rāmaṃ draṣṭumathāgamat /",
  "GP12vprevk_u:7364": "cakāra kuśalapraśnaṃ svasvarūpaṃ nyavedayat // RKV_84.20 //",
  "GP12vprevk_u:7365": "śrīrāma uvāca:",
  "GP12vprevk_u:7366": "kurvato devakāryaṃ te mama kāryaṃ ca kurvataḥ /",
  "GP12vprevk_u:7367": "tato 'ham api pāpīyāṃstapas tapsyāmyasaṃśayam // RKV_84.21 //",
  "GP12vprevk_u:7368": "tatraiva dakṣiṇe kūle revāyāḥ pāpahāriṇi /",
  "GP12vprevk_u:7369": "caturviṃśativarṣāṇi tapastepe 'tha rāghavaḥ // RKV_84.22 //",
  "GP12vprevk_u:7370": "jyotiṣmatīpurīsaṃsthaḥ śrīrevāsnānamācaran /",
  "GP12vprevk_u:7371": "tasya śuśrūṣaṇaṃ cakre lakṣmaṇo 'pi tadājñayā // RKV_84.23 //",
  "GP12vprevk_u:7372": "sthāpayāmāsaturliṅge tau tadā rāmalakṣmaṇau /",
  "GP12vprevk_u:7373": "prabhāvāt satyatapaso revātīre mahāmatī /",
  "GP12vprevk_u:7374": "niṣpāpatāṃ tadā vīrau jagmatū rāmalakṣmaṇau // RKV_84.24 //",
  "GP12vprevk_u:7375": "tatastadā devapurogamo haro gato hi vai puṇyamunīśvaraiḥ saha /",
  "GP12vprevk_u:7376": "āgatya tīrthaṃ ca varaṃ dadau tadā nijāṃ kalāṃ tatra vimucya tīrthe // RKV_84.25 //",
  "GP12vprevk_u:7377": "munibhiḥ sarvatīrthānāṃ kṣiptaṃ kumbhodakaṃ bhuvi /",
  "GP12vprevk_u:7378": "ekasthaṃ liṅganāmātha kalākumbhastathābhavat // RKV_84.26 //",
  "GP12vprevk_u:7379": "kumbheśvara iti khyātastadā devagaṇārcitaḥ /",
  "GP12vprevk_u:7380": "rāmo 'pi pūjayāmāsa talliṅgaṃ devasevivatam // RKV_84.27 //",
  "GP12vprevk_u:7381": "tato varaṃ dadau devo rāmakīrtyabhivṛddhaye /",
  "GP12vprevk_u:7382": "caturviṃśatime varṣe rāmo niṣpāpatāṃ gataḥ // RKV_84.28 //",
  "GP12vprevk_u:7383": "yadā kanyāgataḥ paṅgurguruṇā sahito bhavet /",
  "GP12vprevk_u:7384": "tadeva devayātreyam iti devā jagurmudā // RKV_84.29 //",
  "GP12vprevk_u:7385": "yathā godāvarītīrthe sarvatīrthaphalaṃ bhavet /",
  "GP12vprevk_u:7386": "tathātra revāsnānena liṅgānāṃ darśanairnḥṇām // RKV_84.30 //",
  "GP12vprevk_u:7387": "kariṣyanty atra ye śrāddhaṃ pitḥṇāṃ narmadātaṭe /",
  "GP12vprevk_u:7388": "kumbheśvarasamīpasthās tatphalaṃ śṛṇu ṣaṇmukha // RKV_84.31 //",
  "GP12vprevk_u:7389": "yāvanto romakūpāḥ syuḥ śarīre sarvadehinām /",
  "GP12vprevk_u:7390": "tāvad varṣapramāṇena pitḥṇām akṣayā gatiḥ // RKV_84.32 //",
  "GP12vprevk_u:7391": "pṛthivyāṃ devatāḥ sarvāḥ sarvatīrthāni yāni tu /",
  "GP12vprevk_u:7392": "labhante tatphalaṃ martyā liṅgatrayavilokanāt // RKV_84.33 //",
  "GP12vprevk_u:7393": "aputro labhate putraṃ nirdhano dhanamāpnuyāt /",
  "GP12vprevk_u:7394": "sarogo mucyate rogānnātra kāryā vicāraṇā // RKV_84.34 //",
  "GP12vprevk_u:7395": "siṃharāśiṃ gate jīve yat syād godāvarīphalam /",
  "GP12vprevk_u:7396": "tad dvādaśaguṇaṃ skanda kumbheśvarasamīpataḥ // RKV_84.35 //",
  "GP12vprevk_u:7397": "ye jānanti na paśyanti kumbhaśambhumumāpatim /",
  "GP12vprevk_u:7398": "narmadādakṣiṇe kūle teṣāṃ janma nirarthakam // RKV_84.36 //",
  "GP12vprevk_u:7399": "yathā godāvarīyātrā kartavyā muniśāsanāt /",
  "GP12vprevk_u:7400": "caturviṃśatime varṣe tatheyaṃ devabhāṣitam // RKV_84.37 //",
  "GP12vprevk_u:7401": "yāvaccandraśca sūryaśca yāvad vai divi tārakaḥ /",
  "GP12vprevk_u:7402": "tāvat tad akṣayaṃ dānaṃ revākumbheśvarāntike // RKV_84.38 //",
  "GP12vprevk_u:7403": "mahādānāni deyāni tatra laukair vicakṣaṇaiḥ /",
  "GP12vprevk_u:7404": "godānamatra śaṃsanti sauvarṇaṃ rājataṃ tathā // RKV_84.39 //",
  "GP12vprevk_u:7405": "yasyāḥ smaraṇamātreṇa naśyate pāpasañcayaḥ /",
  "GP12vprevk_u:7406": "snānena kiṃ punaḥ skanda brahmahatyāṃ vyapohati // RKV_84.40 //",
  "GP12vprevk_u:7407": "tatra tīrthe tu yaḥ snātvā śrāddhaṃ kuryād yudhiṣṭhira /",
  "GP12vprevk_u:7408": "ekottaraṃ kulaśatam uddharecchivaśāsanāt // RKV_84.41 //",
  "GP12vprevk_u:7409": "yāni kāni ca tīrthāni cāsamudrasarāṃsi ca /",
  "GP12vprevk_u:7410": "śivaliṅgārcanasyeha kalāṃ nārhanti ṣoḍaśīm // RKV_84.42 //",
  "GP12vprevk_u:7411": "evaṃ devā varaṃ dattvā harīśvarapurogamāḥ /",
  "GP12vprevk_u:7412": "svasthānam agaman pūrvaṃ muktvā tannāma cottamam // RKV_84.43 //",
  "GP12vprevk_u:7413": "tīrthasyāsya varaṃ dattvā sa rāmo lakṣmaṇāgrajaḥ /",
  "GP12vprevk_u:7414": "ayodhyāṃ praviveśāsau niṣpāpo narmadājalāt // RKV_84.44 //",
  "GP12vprevk_u:7415": "sauvarṇīṃ ca tataḥ kṛtvā sītāṃ yajñaṃ cakāra saḥ /",
  "GP12vprevk_u:7416": "anumantrya munīṃllokāndevatāśca nijaṃ kulam // RKV_84.45 //",
  "GP12vprevk_u:7417": "purā tretāyuge jātaṃ tattīrthaṃ skandanāmakam /",
  "GP12vprevk_u:7418": "niyamena tato lokaiḥ kartavyaṃ liṅgadarśanam // RKV_84.46 //",
  "GP12vprevk_u:7419": "tāvat pāpāni deheṣu mahāpātakajānyapi /",
  "GP12vprevk_u:7420": "yāvanna prekṣate jantustattīrthaṃ devasevitam // RKV_84.47 //",
  "GP12vprevk_u:7421": "te dhanyāste mahātmānas teṣāṃ janma sujīvitam /",
  "GP12vprevk_u:7422": "jyotiṣmatīpurīsaṃsthaṃ ye drakṣyanti haraṃ param // RKV_84.48 //",
  "GP12vprevk_u:7423": "tasmānmohaṃ parityajya janair gantavyamādarāt /",
  "GP12vprevk_u:7424": "tīrthāśeṣaphalāvāptyai tīrthaṃ kumbheśvarāhvayam // RKV_84.49 //",
  "GP12vprevk_u:7425": "mārkaṇḍeya uvāca:",
  "GP12vprevk_u:7426": "śrutveti śambhuvacasā sa ṣaḍānano 'tha natvā pituḥ padayugāmbujamādareṇa /",
  "GP12vprevk_u:7427": "samprāpya dakṣiṇataṭaṃ giriśasravantyāḥ kīśāgryarāmakalaśākhyaśivān dadarśa // RKV_84.50 //",
  "GP12vprevk_u:7428": "||",
  "GP12vprevk_u:7429": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kapitīrtharāmeśvaralakṣmaṇeśvarakumbheśvaramāhātmyavarṇanaṃ nāma caturaśītitamo 'dhyāyaḥ ||",
  "GP12vprevk_u:7430": "RKV adhyāya 85",
  "GP12vprevk_u:7431": "śrīmārkaṇḍeya uvāca:",
  "GP12vprevk_u:7432": "tato gacchettu rājendra narmadāyāḥ purātanam /",
  "GP12vprevk_u:7433": "brahmahatyāharaṃ tīrthaṃ vārāṇasyā samaṃ hi tat // RKV_85.1 //",
  "GP12vprevk_u:7434": "yudhiṣṭhira uvāca:",
  "GP12vprevk_u:7435": "āścaryaṃ kathyatāṃ brahmanyadvṛttaṃ narmadātaṭe /",
  "GP12vprevk_u:7436": "vārāṇasyā samaṃ kasmād etat kathaya me prabho // RKV_85.2 //",
  "GP12vprevk_u:7437": "nimagno duḥkhasaṃsāre hṛtarājyo dvijottama /",
  "GP12vprevk_u:7438": "yuṣmadvāṇījalasnāto nirduḥkhaḥ saha bāndhavaiḥ // RKV_85.3 //",
  "GP12vprevk_u:7439": "śrīmārkaṇḍeya uvāca:",
  "GP12vprevk_u:7440": "sādhu sādhu mahābāho somavaṃśavibhūṣaṇa /",
  "GP12vprevk_u:7441": "pṛṣṭo 'smi durlabhaṃ tīrthaṃ guhyādguhyataraṃ param // RKV_85.4 //",
  "GP12vprevk_u:7442": "ādau pitāmahas tāvat samastajagataḥ prabhuḥ /",
  "GP12vprevk_u:7443": "manasā tasya saṃjātā daśaiva ṛṣipuṃgavāḥ // RKV_85.5 //",
  "GP12vprevk_u:7444": "marīcimatryaṅgirasau pulastyaṃ pulahaṃ kratum /",
  "GP12vprevk_u:7445": "pracetasaṃ vasiṣṭhaṃ ca bhṛguṃ nāradameva ca // RKV_85.6 //",
  "GP12vprevk_u:7446": "jajñe prācetasaṃ dakṣaṃ mahātejāḥ prajāpatiḥ /",
  "GP12vprevk_u:7447": "dakṣasyāpi tathā jātāḥ pañcāśadduhitāḥ kila // RKV_85.7 //",
  "GP12vprevk_u:7448": "dadau sa daśa dharmāya kaśyapāya trayodaśa /",
  "GP12vprevk_u:7449": "tathaiva sa mahābhāgaḥ saptaviṃśatimindave // RKV_85.8 //",
  "GP12vprevk_u:7450": "rohiṇī nāma yā tāsāmabhīṣṭā sābhavadvidhoḥ /",
  "GP12vprevk_u:7451": "śeṣāsu karuṇāṃ kṛtvā śapto dakṣeṇa candramāḥ // RKV_85.9 //",
  "GP12vprevk_u:7452": "kṣayarogyabhavaccandro dakṣasyāyaṃ prajāpateḥ /",
  "GP12vprevk_u:7453": "sa ca śāpaprabhāveṇa nistejāḥ śarvarīpatiḥ // RKV_85.10 //",
  "GP12vprevk_u:7454": "gataḥ pitāmahaṃ somo vepamāno 'mṛtāṃśumān /",
  "GP12vprevk_u:7455": "padmayone namastubhyaṃ vedagarbha namo 'stu te /",
  "GP12vprevk_u:7456": "śaraṇaṃ tvāṃ prasanno 'smi pāhi māṃ kamalāsana // RKV_85.11 //",
  "GP12vprevk_u:7457": "brahmovāca:",
  "GP12vprevk_u:7458": "nistejāḥ śarvarīnātha kalāhīnaśca dṛśyase /",
  "GP12vprevk_u:7459": "udvignamānasastāta saṃjātaḥ kena hetunā // RKV_85.12 //",
  "GP12vprevk_u:7460": "soma uvāca:",
  "GP12vprevk_u:7461": "dakṣaśāpena me brahmannistejastvaṃ jagatpate /",
  "GP12vprevk_u:7462": "nirhāraścāsya śāpasya kathyatāṃ me pitāmaha // RKV_85.13 //",
  "GP12vprevk_u:7463": "brahmovāca:",
  "GP12vprevk_u:7464": "sarvatra sulabhā revā triṣu sthāneṣu durlabhā /",
  "GP12vprevk_u:7465": "oṅkāre 'tha bhṛgukṣetre tathā caivaurvasaṃgame // RKV_85.14 //",
  "GP12vprevk_u:7466": "tatra gaccha kṣapānātha yatra revāntaraṃ taṭam /",
  "GP12vprevk_u:7467": "tvarito 'sau gatastatra yatra revaurvisaṃgamaḥ // RKV_85.15 //",
  "GP12vprevk_u:7468": "kāṣṭhāvasthaḥ sthitaḥ somo dadhyau tripuravairiṇam /",
  "GP12vprevk_u:7469": "yāvad varṣaśataṃ pūrṇaṃ tāvat tuṣṭo maheśvaraḥ // RKV_85.16 //",
  "GP12vprevk_u:7470": "pratyakṣaḥ somarājasya vṛṣāsana umāpatiḥ /",
  "GP12vprevk_u:7471": "sāṣṭāṅgaṃ praṇipatyoccairjaya śambho namo 'stu te // RKV_85.17 //",
  "GP12vprevk_u:7472": "jaya śaṅkara pāpaharāya namo jaya īśvara te jagadīśa namaḥ /",
  "GP12vprevk_u:7473": "jaya vāsukibhūṣaṇadhāra namo jaya śūlakapāladharāya namaḥ // RKV_85.18 //",
  "GP12vprevk_u:7474": "jaya andhakadehavināśa namo jaya dānavavṛndavadhāya namaḥ /",
  "GP12vprevk_u:7475": "jaya niṣkalarūpa sakalāya namo jaya kāla kāmadahāya namaḥ // RKV_85.19 //",
  "GP12vprevk_u:7476": "jaya mecakakaṇṭhadharāya namo jaya sūkṣmanirañjanaśabda namaḥ /",
  "GP12vprevk_u:7477": "jaya ādiranādirananta namo jaya śaṅkara kiṃkaramīśa bhaja // RKV_85.20 //",
  "GP12vprevk_u:7478": "evaṃ stuto mahādevaḥ somarājena pāṇḍava /",
  "GP12vprevk_u:7479": "tuṣṭastasya nṛpaśreṣṭha śivayā śaṅkaro 'bravīt // RKV_85.21 //",
  "GP12vprevk_u:7480": "īśvara uvāca:",
  "GP12vprevk_u:7481": "varaṃ prārthaya me bhadra yatte manasi vartate /",
  "GP12vprevk_u:7482": "sādhu sādhu mahāsattva tuṣṭo 'haṃ tapasā tava // RKV_85.22 //",
  "GP12vprevk_u:7483": "soma uvāca:",
  "GP12vprevk_u:7484": "dakṣaśāpena dagdho 'haṃ kṣīṇasattvo maheśvara /",
  "GP12vprevk_u:7485": "śāpasyopaśamaṃ deva kuru śarma mama prabho // RKV_85.23 //",
  "GP12vprevk_u:7486": "īśvara uvāca:",
  "GP12vprevk_u:7487": "tava bhaktigṛhīto 'hamumayā saha toṣitaḥ /",
  "GP12vprevk_u:7488": "niṣpāpaḥ somanāthastvaṃ saṃjātastīrthasevanāt // RKV_85.24 //",
  "GP12vprevk_u:7489": "ityūce devadeveśaḥ kṣaṇaṃ dhyātvendunā tataḥ /",
  "GP12vprevk_u:7490": "sthāpitaṃ paramaṃ liṅgaṃ kāmadaṃ prāṇināṃ bhuvi /",
  "GP12vprevk_u:7491": "sarvaduḥkhaharaṃ tat tu brahmahatyāvināśanam // RKV_85.25 //",
  "GP12vprevk_u:7492": "yudhiṣṭhira uvāca:",
  "GP12vprevk_u:7493": "somanāthaprabhāvaṃ me saṃkṣepātkathaya prabho /",
  "GP12vprevk_u:7494": "duḥkhārṇavanimagnānāṃ trātā prāpto dvijottama // RKV_85.26 //",
  "GP12vprevk_u:7495": "śrīmārkaṇḍeya uvāca:",
  "GP12vprevk_u:7496": "śṛṇu tīrthaprabhāvaṃ te saṃkṣepātkathayāmy aham /",
  "GP12vprevk_u:7497": "yadvṛttamuttare kūle revāyā urisaṃgame // RKV_85.27 //",
  "GP12vprevk_u:7498": "śambaro nāma rājābhūttasya putrastrilocanaḥ /",
  "GP12vprevk_u:7499": "trilocanasutaḥ kaṇvaḥ sa pāparddhiparo 'bhavat // RKV_85.28 //",
  "GP12vprevk_u:7500": "vane nityaṃ bhramanso 'tha mṛgayūthaṃ dadarśa ha /",
  "GP12vprevk_u:7501": "mṛgayūthaṃ hataṃ tat tu trilocanasutena ca // RKV_85.29 //",
  "GP12vprevk_u:7502": "mṛgarūpī dvijo madhye carate nirjane vane /",
  "GP12vprevk_u:7503": "sa hatastena saṅgena kaṇvena munisattama // RKV_85.30 //",
  "GP12vprevk_u:7504": "brahmahatyānvitaḥ kaṇvo nistejā vyacaranmahīm /",
  "GP12vprevk_u:7505": "vyacaraṃścaiva samprāpto narmadām urisaṃgame // RKV_85.31 //",
  "GP12vprevk_u:7506": "kiṃśukāśokabahale jambīrapanasākule /",
  "GP12vprevk_u:7507": "kadambapāṭalākīrṇe bilvanāraṅgaśobhite // RKV_85.32 //",
  "GP12vprevk_u:7508": "ciñciṇīcampakopete hyagastitaruchādite /",
  "GP12vprevk_u:7509": "prabhūtabhūtasaṃyuktaṃ vanaṃ sarvatra śobhitam // RKV_85.33 //",
  "GP12vprevk_u:7510": "citrakair mṛgamārjārair hiṃsraiḥ śambaraśūkaraiḥ /",
  "GP12vprevk_u:7511": "śaśairgavayasaṃyuktaiḥ śikhaṇḍikharamaṇḍitam // RKV_85.34 //",
  "GP12vprevk_u:7512": "praviṣṭastu vane kaṇvastṛṣārtaḥ śramapīḍitaḥ /",
  "GP12vprevk_u:7513": "snāto revājale puṇye saṅgame pāpanāśane // RKV_85.35 //",
  "GP12vprevk_u:7514": "arcitaḥ parayā bhaktyā somanātho yudhiṣṭhira /",
  "GP12vprevk_u:7515": "papau suvimalaṃ toyaṃ sarvapāpakṣayaṃkaram // RKV_85.36 //",
  "GP12vprevk_u:7516": "phalāni ca vicitrāṇi cakhāda saha kiṃkaraiḥ /",
  "GP12vprevk_u:7517": "suptaḥ pādapacchāyāyāṃ śrānto mṛgavadhena ca // RKV_85.37 //",
  "GP12vprevk_u:7518": "tāvattīrthavaraṃ vipraḥ snānārthaṃ saṅgamaṃ gataḥ /",
  "GP12vprevk_u:7519": "mārgago brāhmaṇo harṣodyuktastadgatamānasaḥ // RKV_85.38 //",
  "GP12vprevk_u:7520": "abalā tamuvācedaṃ tiṣṭha tiṣṭha dvijottama /",
  "GP12vprevk_u:7521": "trasto nirīkṣate yāvaddiśaḥ sarvā nareśvara // RKV_85.39 //",
  "GP12vprevk_u:7522": "tāvadvṛkṣasamārūḍhāṃ striyaṃ raktāmbarāvṛtām /",
  "GP12vprevk_u:7523": "raktamālyāṃ tadā bālāṃ raktacandanacarcitām /",
  "GP12vprevk_u:7524": "raktābharaṇaśobhāḍhyāṃ pāśahastāṃ dadarśa ha // RKV_85.40 //",
  "GP12vprevk_u:7525": "stryuvāca:",
  "GP12vprevk_u:7526": "saṃdeśaṃ śrūyatāṃ vipra yadi gacchasi saṅgame /",
  "GP12vprevk_u:7527": "madbhartā tiṣṭhate tatra śīghrameva visarjaya // RKV_85.41 //",
  "GP12vprevk_u:7528": "ekākinī ca te bhāryā tiṣṭhate vanamadhyagā /",
  "GP12vprevk_u:7529": "ityākarṇya gato vipraḥ saṅgamaṃ suradurlabhe // RKV_85.42 //",
  "GP12vprevk_u:7530": "vṛkṣacchāyānvitaḥ kaṇvo brāhmaṇenāvalokitaḥ /",
  "GP12vprevk_u:7531": "uvāca taṃ prati tadā vacanaṃ brāhmaṇottamaḥ // RKV_85.43 //",
  "GP12vprevk_u:7532": "brāhmaṇa uvāca:",
  "GP12vprevk_u:7533": "vanāntare mayā dṛṣṭā bālā kamalalocanā /",
  "GP12vprevk_u:7534": "raktāmbaradharā tanvī raktacandanacarcitā // RKV_85.44 //",
  "GP12vprevk_u:7535": "raktamālyā suśobhāḍhyā pāśahastā mṛgekṣaṇā /",
  "GP12vprevk_u:7536": "vṛkṣārūḍhāvadadvākyaṃ madbhartā preṣyatāmiti // RKV_85.45 //",
  "GP12vprevk_u:7537": "kaṇva uvāca:",
  "GP12vprevk_u:7538": "kasminsthāne tu viprendra vidyate mṛgalocanā /",
  "GP12vprevk_u:7539": "kasya sā kena kāryeṇa sarvametadvadāśu me // RKV_85.46 //",
  "GP12vprevk_u:7540": "brāhmaṇa uvāca:",
  "GP12vprevk_u:7541": "saṅgamād ardhakrośe sā udyānānte hi vidyate /",
  "GP12vprevk_u:7542": "vacanād brahmaṇasyaiṣā na jñātā pārthivena tu // RKV_85.47 //",
  "GP12vprevk_u:7543": "tadā sa kaṇvabhūpālaḥ svakaṃ dūtaṃ samādiśat /",
  "GP12vprevk_u:7544": "kaṇva uvāca:",
  "GP12vprevk_u:7545": "gaccha tvaṃ pṛcchatāṃ tāṃ kvāgatā kvaca gamiṣyasi /",
  "GP12vprevk_u:7546": "preṣitastvarito dūto gato nārīsamīpataḥ // RKV_85.48 //",
  "GP12vprevk_u:7547": "vṛkṣasthāṃ dadṛśo bālāmuvāca nṛpasattama /",
  "GP12vprevk_u:7548": "mannāthaḥ pṛcchati tvāṃ tu kāsi tvaṃ kva gamiṣyasi // RKV_85.49 //",
  "GP12vprevk_u:7549": "kanyovāca:",
  "GP12vprevk_u:7550": "gururātmavatāṃ śāstā rājā śāstā durātmanām /",
  "GP12vprevk_u:7551": "iha pracchan na pāpānāṃ śāstā vaivasvato yamaḥ // RKV_85.50 //",
  "GP12vprevk_u:7552": "brahmahatyā ca saṃjātā mṛgarūpadharadvijāt /",
  "GP12vprevk_u:7553": "mayā yukto 'pi te rājā muktastīrthaprabhāvataḥ // RKV_85.51 //",
  "GP12vprevk_u:7554": "ardhakrośāntarān madhye brahmahatyā na saṃviśet /",
  "GP12vprevk_u:7555": "somanāthaprabhāvo 'yaṃ vārāṇasyāḥ samaḥ smṛtaḥ // RKV_85.52 //",
  "GP12vprevk_u:7556": "gaccha tvaṃ preṣyatāṃ rājā śīghram atra na saṃśayaḥ /",
  "GP12vprevk_u:7557": "gato bhṛtyastataḥ śīghraṃ vepamānaḥ suvihvalaḥ // RKV_85.53 //",
  "GP12vprevk_u:7558": "samastaṃ kathayāmāsa yadvṛttaṃ hi purātanam /",
  "GP12vprevk_u:7559": "tasya vākyādasau rājā patito dharaṇītale // RKV_85.54 //",
  "GP12vprevk_u:7560": "bhṛtya uvāca:",
  "GP12vprevk_u:7561": "kasmāt tvaṃ śocase nātha pūrvopāttaṃ śubhāśubham /",
  "GP12vprevk_u:7562": "ityākarṇya vacastasya rājā vacanam abravīt // RKV_85.55 //",
  "GP12vprevk_u:7563": "prāṇatyāgaṃ kariṣyāmi somanāthasamīpataḥ /",
  "GP12vprevk_u:7564": "śīghramānīyatāṃ vahnirindhanāni bahūni ca // RKV_85.56 //",
  "GP12vprevk_u:7565": "ānītaṃ tatkṣaṇātsarvaṃ bhṛtyais tadvaśavartibhiḥ /",
  "GP12vprevk_u:7566": "snānaṃ kṛtvā śubhe toye saṅgame pāpanāśane // RKV_85.57 //",
  "GP12vprevk_u:7567": "arcitaḥ parayā bhaktyā somanātho mahībhṛtā /",
  "GP12vprevk_u:7568": "triḥpradakṣiṇataḥ kṛtvā jvalantaṃ jātavedasam // RKV_85.58 //",
  "GP12vprevk_u:7569": "praviṣṭaḥ kaṇvarājāsau hṛdi dhyātvā janārdanam /",
  "GP12vprevk_u:7570": "pītāmbaradharaṃ devaṃ jaṭāmukuṭadhāriṇam // RKV_85.59 //",
  "GP12vprevk_u:7571": "śriyā yuktaṃ suparṇasthaṃ śaṅkhacakragadādharam /",
  "GP12vprevk_u:7572": "surārisūdanaṃ dadhyau sugatir me bhavatviti // RKV_85.60 //",
  "GP12vprevk_u:7573": "papāta puṣpavṛṣṭistu sādhu sādhu nṛpātmaja /",
  "GP12vprevk_u:7574": "āścaryamatulaṃ dṛṣṭvā nirīkṣya ca parasparam // RKV_85.61 //",
  "GP12vprevk_u:7575": "mṛtaṃ taiḥ pāvake bhṛtyairhṛdi dhyātvā gadādharam /",
  "GP12vprevk_u:7576": "vimānasthās tataḥ sarve saṃjātāḥ pāṇḍunandana // RKV_85.62 //",
  "GP12vprevk_u:7577": "niṣpāpāste divaṃ yātāḥ somanāthaprabhāvataḥ /",
  "GP12vprevk_u:7578": "brāhmaṇe saṅgame tatra dhyāyamāne vṛṣadhvajam // RKV_85.63 //",
  "GP12vprevk_u:7579": "śrīmārkaṇḍeya uvāca:",
  "GP12vprevk_u:7580": "somanāthaprabhāvo 'yaṃ śṛṇuṣvaikamanā vidhim /",
  "GP12vprevk_u:7581": "aṣṭamyāṃ vā caturdaśyāṃ sarvakālaṃ raverdine // RKV_85.64 //",
  "GP12vprevk_u:7582": "viśeṣācchuklapakṣe cetsūryavāreṇa saptamī /",
  "GP12vprevk_u:7583": "upoṣya yo naro bhaktyā rātrau kurvīta jāgaram // RKV_85.65 //",
  "GP12vprevk_u:7584": "pañcāmṛtena gavyena snāpayet parameśvaram /",
  "GP12vprevk_u:7585": "śrīkhaṇḍena tato guṇṭhya puṣpadhūpādikaṃ dadet // RKV_85.66 //",
  "GP12vprevk_u:7586": "ghṛtena bodhayed dīpaṃ nṛtyaṃ gītaṃ ca kārayet /",
  "GP12vprevk_u:7587": "somavāre tathāṣṭamyāṃ prabhāte pūjayed dvijān // RKV_85.67 //",
  "GP12vprevk_u:7588": "jitakrodhānātmavataḥ paranindāvivarjitān /",
  "GP12vprevk_u:7589": "sarvāṅgarucirāñchastān svadāraparipālakān // RKV_85.68 //",
  "GP12vprevk_u:7590": "gāyatrīpāṭhamātrāṃśca vikarmaviratān sadā /",
  "GP12vprevk_u:7591": "punarbhūvṛṣalīśūdrī careyur yasya mandire // RKV_85.69 //",
  "GP12vprevk_u:7592": "dūrato 'sau dvijastyājya ātmanaḥ śreya icchatā /",
  "GP12vprevk_u:7593": "hīnāṅgān atiriktāṅgān yeṣāṃ pūrvāparaṃ na hi // RKV_85.70 //",
  "GP12vprevk_u:7594": "vrate śrāddhe tathā dāne dūratastān vivarjayet /",
  "GP12vprevk_u:7595": "āyasī taruṇī tulyā dvijāḥ svādhyāyavarjitāḥ // RKV_85.71 //",
  "GP12vprevk_u:7596": "ātmānaṃ saha yājyena pātayanti na saṃśayaḥ /",
  "GP12vprevk_u:7597": "śālmalīnāvatulyāḥ syuḥ ṣaṭkarmaniratā dvijāḥ // RKV_85.72 //",
  "GP12vprevk_u:7598": "dātāraṃ ca tathātmānaṃ tārayanti taranti ca /",
  "GP12vprevk_u:7599": "śrāddhaṃ someśvare pārtha yaḥ kuryādgatamatsaraḥ // RKV_85.73 //",
  "GP12vprevk_u:7600": "pretāstasya hi suprītā yāvad ābhūtasamplavam /",
  "GP12vprevk_u:7601": "annaṃ vastraṃ hiraṇyaṃ ca yo dadyād agrajanmane // RKV_85.74 //",
  "GP12vprevk_u:7602": "sa yāti śāṅkare loka iti me satyabhāṣitam /",
  "GP12vprevk_u:7603": "hayaṃ yo yacchate tatra sampūrṇaṃ taruṇaṃ sitam // RKV_85.75 //",
  "GP12vprevk_u:7604": "raktaṃ vā pītavarṇaṃ vā sarvalakṣaṇasaṃyutam /",
  "GP12vprevk_u:7605": "kuṅkumena viliptāṅgāvagrajanmahayāvapi // RKV_85.76 //",
  "GP12vprevk_u:7606": "sragdāmabhūṣitau kāryau sitavastrāvaguṇṭhitau /",
  "GP12vprevk_u:7607": "aṅghriḥ pradīyatāṃ skandhe madīye hayamāruha // RKV_85.77 //",
  "GP12vprevk_u:7608": "ārūḍhe brāhmaṇe brūyād bhāskaraḥ prīyatāmiti /",
  "GP12vprevk_u:7609": "sa yāti śāṃkaraṃ lokaṃ sarvapāpavivarjitaḥ // RKV_85.78 //",
  "GP12vprevk_u:7610": "uparāge tu somasya tīrthaṃ gatvā jitendriyaḥ /",
  "GP12vprevk_u:7611": "satyalokāc cyutaścāpi rājā bhavati dhārmikaḥ // RKV_85.79 //",
  "GP12vprevk_u:7612": "tasya vāsaḥ sadā rājanna naśyati kadācana /",
  "GP12vprevk_u:7613": "dīrghāyurjāyate putro bhāryā ca vaśavartinī // RKV_85.80 //",
  "GP12vprevk_u:7614": "jīvedvarṣaśataṃ sāgraṃ sarvaduḥkhavivarjitaḥ /",
  "GP12vprevk_u:7615": "sopavāso jitakrodho dhenuṃ dadyāddvijanmane // RKV_85.81 //",
  "GP12vprevk_u:7616": "savatsāṃ kṣīrasaṃyuktāṃ śvetavastrāvalokitām /",
  "GP12vprevk_u:7617": "śabalāṃ pītavarṇāṃ ca dhūmrāṃ vā nīlakarburām // RKV_85.82 //",
  "GP12vprevk_u:7618": "kapilāṃ vā savatsāṃ ca ghaṇṭābharaṇabhūṣitām /",
  "GP12vprevk_u:7619": "rūpyakhurāṃ kāṃsyadohāṃ svarṇaśṛṅgīṃ nareśvara // RKV_85.83 //",
  "GP12vprevk_u:7620": "śvetayā vardhate vaṃśo raktā saubhāgyavardhinī /",
  "GP12vprevk_u:7621": "śabalā pītavarṇā ca duḥkhaghnyau saṃprakīrtite // RKV_85.84 //",
  "GP12vprevk_u:7622": "kapilā nāśayet pāpaṃ saptajanmasamudbhavam /",
  "GP12vprevk_u:7623": "satyalokamavāpnoti gopradāyī nareśvara // RKV_85.85 //",
  "GP12vprevk_u:7624": "pakṣānte 'tha vyatīpāte vai dhṛtau ravisaṃkrame /",
  "GP12vprevk_u:7625": "dinakṣaye gajacchāyāṃ grahaṇe bhāskarasya ca // RKV_85.86 //",
  "GP12vprevk_u:7626": "ye vrajanti mahātmānaḥ saṅgame suradurlabhe /",
  "GP12vprevk_u:7627": "mṛdāvaguṇṭhayitvā tu cātmānaṃ saṅgame viśet // RKV_85.87 //",
  "GP12vprevk_u:7628": "hṛdayāntarjale jāpyā prāṇāyāmo 'thavā nṛpa /",
  "GP12vprevk_u:7629": "gāyatrī vaiṣṇavī caiva saurī śaivī yadṛcchayā /",
  "GP12vprevk_u:7630": "te 'pi pāpaiḥ pramucyanta ityevaṃ śaṅkaro 'bravīt // RKV_85.88 //",
  "GP12vprevk_u:7631": "jagatīṃ somanāthasya yastu kuryāt pradakṣiṇām /",
  "GP12vprevk_u:7632": "pradakṣiṇīkṛtā tena saptadvīpā vasuṃdharā // RKV_85.89 //",
  "GP12vprevk_u:7633": "brahmahatyā surāpānaṃ gurudāraniṣevaṇam /",
  "GP12vprevk_u:7634": "bhrūṇahā svarṇahartā ca mucyante nātra saṃśayaḥ // RKV_85.90 //",
  "GP12vprevk_u:7635": "tīrthākhyānamidaṃ puṇyaṃ yaḥ śṛṇoti jitendriyaḥ /",
  "GP12vprevk_u:7636": "vyādhito mucyate rogī cārogī sukhamāpnuyāt // RKV_85.91 //",
  "GP12vprevk_u:7637": "yatte saṃdahyate cetaḥ śṛṇu tanme yudhiṣṭhira /",
  "GP12vprevk_u:7638": "naikāpi nṛpa loke 'smin bhrūṇahatyā sudustyajā // RKV_85.92 //",
  "GP12vprevk_u:7639": "kimu ṣaḍviṃśatiṃ pārtha prāpa yāḥ kṣaṇadākaraḥ /",
  "GP12vprevk_u:7640": "so 'pi tīrthamidaṃ prāpya tapastaptvā suduścaram // RKV_85.93 //",
  "GP12vprevk_u:7641": "vimuktaḥ sarvapāpebhyaḥ śītaraśmirabhūtsukhī /",
  "GP12vprevk_u:7642": "śrūyate nṛpa paurāṇī gāthā gītā maharṣibhiḥ // RKV_85.94 //",
  "GP12vprevk_u:7643": "liṅgaṃ pratiṣṭhitaṃ hyekaṃ daśabhrūṇahanaṃ bhavet /",
  "GP12vprevk_u:7644": "ato liṅgatrayaṃ somaḥ sthāpayāmāsa bhārata // RKV_85.95 //",
  "GP12vprevk_u:7645": "revaurisaṃgame hyādyaṃ dvitīyaṃ bhṛgukacchake /",
  "GP12vprevk_u:7646": "tataḥ siddhiṃ parāṃ prāpya prabhāse tu tṛtīyakam // RKV_85.96 //",
  "GP12vprevk_u:7647": "iti te kathitaṃ sarvaṃ tīrthamāhātmyamuttamam /",
  "GP12vprevk_u:7648": "dharmyaṃ yaśasyamāyuṣyaṃ svargyaṃ saṃśuddhikṛnnṛṇām // RKV_85.97 //",
  "GP12vprevk_u:7649": "putrārthī labhate putrānniṣkāmaḥ svargamāpnuyāt /",
  "GP12vprevk_u:7650": "mucyate sarvapāpebhyas tīrthaṃ kṛtvā paraṃ nṛpa // RKV_85.98 //",
  "GP12vprevk_u:7651": "etatte sarvamākhyātaṃ somanāthasya yatphalam /",
  "GP12vprevk_u:7652": "śrutvā putramavāpnoti snātvā cāṣṭau na saṃśayaḥ // RKV_85.99 //",
  "GP12vprevk_u:7653": "||",
  "GP12vprevk_u:7654": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe somanāthatīrthamāhātmyavarṇanaṃ nāma pañcāśītitamo 'dhyāyaḥ ||",
  "GP12vprevk_u:7655": "RKV adhyāya 86",
  "GP12vprevk_u:7656": "śrīmārkaṇḍeya uvāca:",
  "GP12vprevk_u:7657": "tato gacchenmahārāja piṅgalāvartam uttamam /",
  "GP12vprevk_u:7658": "saṅgamasya samīpasthaṃ revāyā uttare taṭe /",
  "GP12vprevk_u:7659": "havyavāhena rājendra sthāpitaḥ piṅgaleśvaraḥ // RKV_86.1 //",
  "GP12vprevk_u:7660": "yudhiṣṭhira uvāca:",
  "GP12vprevk_u:7661": "havyavāhena bhagavannīśvaraḥ sthāpitaḥ katham /",
  "GP12vprevk_u:7662": "etadākhyāhi me sarvaṃ prasādād vaktum arhasi // RKV_86.2 //",
  "GP12vprevk_u:7663": "mārkaṇḍeya uvāca:",
  "GP12vprevk_u:7664": "śambhunā retasā rājaṃstarpito havyavāhanaḥ /",
  "GP12vprevk_u:7665": "prāptasaukhyena raudreṇa gauryākrīḍanacetasā // RKV_86.3 //",
  "GP12vprevk_u:7666": "havyavāhamukhe kṣiptaṃ rudreṇāmitatejasā /",
  "GP12vprevk_u:7667": "rudrasya retasā dagdhas tīrthayātrākṛtādaraḥ // RKV_86.4 //",
  "GP12vprevk_u:7668": "sāgarāṃśca nadīrgatvā kramādrevāṃ samāgataḥ /",
  "GP12vprevk_u:7669": "cacāra parayā bhaktyā dhyānamugraṃ hutāśanaḥ // RKV_86.5 //",
  "GP12vprevk_u:7670": "vāyubhakṣaḥ śataṃ sāgraṃ yāvattepe hutāśanaḥ /",
  "GP12vprevk_u:7671": "tāvattuṣṭo mahādevo varado jātavedasaḥ /",
  "GP12vprevk_u:7672": "saṃnidhau samupetyātha vacanaṃ cedam abravīt // RKV_86.6 //",
  "GP12vprevk_u:7673": "īśvara uvāca:",
  "GP12vprevk_u:7674": "varaṃ vṛṇīṣva havyāśa yaste manasi vartate // RKV_86.7 //",
  "GP12vprevk_u:7675": "vahnir uvāca:",
  "GP12vprevk_u:7676": "namaste sarvalokeśa ugramūrte namo 'stu te /",
  "GP12vprevk_u:7677": "retasā tava saṃdagdhaḥ kuṣṭhī jāto maheśvara /",
  "GP12vprevk_u:7678": "kṛpāṃ kuru mahādeva mama rogaṃ vināśaya // RKV_86.8 //",
  "GP12vprevk_u:7679": "īśvara uvāca:",
  "GP12vprevk_u:7680": "havyavāha bhavārogo matprasādācca satvaram /",
  "GP12vprevk_u:7681": "atra tīrthe kṛtasnānaḥ svarūpaṃ pratipatsyase // RKV_86.9 //",
  "GP12vprevk_u:7682": "ityuktvā ca mahādevastatraivāntaradhīyata /",
  "GP12vprevk_u:7683": "anantaraṃ havyavāhaḥ sasnau revājale tvaran // RKV_86.10 //",
  "GP12vprevk_u:7684": "tadaiva roganirmukto 'bhavaddivyasvarūpavān /",
  "GP12vprevk_u:7685": "sthāpayāmāsa deveśaṃ sa vahniḥ piṅgaleśvaram // RKV_86.11 //",
  "GP12vprevk_u:7686": "nāmnā saṃpūjayāmāsa tuṣṭāva stutibhirmudā /",
  "GP12vprevk_u:7687": "tato jagāma deśaṃ svaṃ devānāṃ havyavāhanaḥ // RKV_86.12 //",
  "GP12vprevk_u:7688": "havyavāhena bhūpaivaṃ sthāpitaḥ piṅgaleśvaraḥ /",
  "GP12vprevk_u:7689": "jitakrodho hi yastatra upavāsaṃ samācaret // RKV_86.13 //",
  "GP12vprevk_u:7690": "atirāntraphalaṃ tasya ante rudratvamāpnuyāt /",
  "GP12vprevk_u:7691": "guṇānvitāya viprāya kapilāṃ tatra bhārata // RKV_86.14 //",
  "GP12vprevk_u:7692": "alaṃkṛtya savatsāṃ ca śaktyālaṅkārabhūṣitām /",
  "GP12vprevk_u:7693": "yaḥ prayacchati rājendra sa gacchetparamāṃ gatim // RKV_86.15 //",
  "GP12vprevk_u:7694": "||",
  "GP12vprevk_u:7695": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe piṅgaleśvaratīrthamāhātmyavarṇanaṃ nāma ṣaḍaśītitamo 'dhyāyaḥ ||",
  "GP12vprevk_u:7696": "RKV adhyāya 87",
  "GP12vprevk_u:7697": "śrīmārkaṇḍeya uvāca:",
  "GP12vprevk_u:7698": "tato gacchenmahīpāla tīrthaṃ paramaśobhanam /",
  "GP12vprevk_u:7699": "sthāpitaṃ munisaṅghair yadbrahmavaṃśasamudbhavaiḥ // RKV_87.1 //",
  "GP12vprevk_u:7700": "ṛṇamocanamityākhyaṃ revātaṭasamāśritam /",
  "GP12vprevk_u:7701": "ṣaṇmāsaṃ manujo bhaktyā tarpayan pitṛdevatāḥ // RKV_87.2 //",
  "GP12vprevk_u:7702": "devaiḥ pitṛmanuṣyaiśca ṛṇamātmakṛtaṃ ca yat /",
  "GP12vprevk_u:7703": "mucyate tatkṣaṇān martyaḥ snāto vai narmadājale // RKV_87.3 //",
  "GP12vprevk_u:7704": "pratyakṣaṃ duritaṃ tatra dṛśyate phalarūpataḥ /",
  "GP12vprevk_u:7705": "tatra tīrthe tu yo rājannekacitto jitendriyaḥ // RKV_87.4 //",
  "GP12vprevk_u:7706": "snātvā dānaṃ ca vai dadyād arcayed girijāpatim /",
  "GP12vprevk_u:7707": "ṛṇatrayavinirmukto nāke dīpyati devavat // RKV_87.5 //",
  "GP12vprevk_u:7708": "||",
  "GP12vprevk_u:7709": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ṛṇatrayamocanatīrthamāhātmyavarṇanaṃ nāma saptāśītitamo 'dhyāyaḥ ||",
  "GP12vprevk_u:7710": "RKV adhyāya 88",
  "GP12vprevk_u:7711": "śrīmārkaṇḍeya uvāca:",
  "GP12vprevk_u:7712": "tasyaivānantaraṃ pārtha kāpilaṃ tīrtham āśrayet /",
  "GP12vprevk_u:7713": "sthāpitaṃ kapilenaiva sarvapātakanāśanam // RKV_88.1 //",
  "GP12vprevk_u:7714": "aṣṭamyāṃ ca site pakṣe caturdaśyāṃ nareśvara /",
  "GP12vprevk_u:7715": "snāpayetparayā bhaktyā kapilākṣīrasarpiṣā // RKV_88.2 //",
  "GP12vprevk_u:7716": "śrīkhaṇḍena sugandhena guṇṭhayeta maheśvaram /",
  "GP12vprevk_u:7717": "tataḥ sugandhapuṣpaiśca śvetaiśca nṛpasattama // RKV_88.3 //",
  "GP12vprevk_u:7718": "ye 'rcayanti jitakrodhā na te yānti yamālayam /",
  "GP12vprevk_u:7719": "asipattravanaṃ ghoraṃ yamaculhī sudāruṇā // RKV_88.4 //",
  "GP12vprevk_u:7720": "dṛśyate naiva vidvadbhiḥ kapileśvarapūjanāt /",
  "GP12vprevk_u:7721": "snātvā revājale puṇye bhojayed brāhmaṇāñchubhān // RKV_88.5 //",
  "GP12vprevk_u:7722": "gopradānena vastreṇa tiladānena bhārata /",
  "GP12vprevk_u:7723": "chatraśayyāpradānena rājā bhavati dhārmikaḥ // RKV_88.6 //",
  "GP12vprevk_u:7724": "tīvratejā vighoraś ca jīvatputraḥ priyaṃvadaḥ /",
  "GP12vprevk_u:7725": "śatruvargo na tasya syāt kadācit pāṇḍunandana // RKV_88.7 //",
  "GP12vprevk_u:7726": "||",
  "GP12vprevk_u:7727": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kapileśvaratīrthamāhātmyavarṇanaṃ nāmāṣṭāśītitamo 'dhyāyaḥ ||",
  "GP12vprevk_u:7728": "RKV adhyāya 89",
  "GP12vprevk_u:7729": "śrīmārkaṇḍeya uvāca:",
  "GP12vprevk_u:7730": "tato gacchettu rājendra pūtikeśvaramuttamam /",
  "GP12vprevk_u:7731": "narmadādakṣiṇe kūle sarvapāpakṣayaṃkaram // RKV_89.1 //",
  "GP12vprevk_u:7732": "sthāpitaṃ jāmbuvantena lokānāṃ tu hitārthinā /",
  "GP12vprevk_u:7733": "rājā prasenajinnāma tasyāṃ vakṣasthalān maṇau // RKV_89.2 //",
  "GP12vprevk_u:7734": "samutkṣipte tu tenaiva sapūtirabhavadvraṇaḥ /",
  "GP12vprevk_u:7735": "tatra tīrthe tapastaptvā nirvraṇaḥ samajāyata // RKV_89.3 //",
  "GP12vprevk_u:7736": "tena tatsthāpitaṃ liṅgaṃ pūtikeśvaramuttamam /",
  "GP12vprevk_u:7737": "yastatra manujo bhaktyā snāyādbharatasattama // RKV_89.4 //",
  "GP12vprevk_u:7738": "sarvānkāmānavāpnoti sampūjya parameśvaram /",
  "GP12vprevk_u:7739": "kṛṣṇāṣṭamyāṃ caturdaśyāṃ sarvakālaṃ narādhipa /",
  "GP12vprevk_u:7740": "ye 'rcayanti sadā devaṃ te na yānti yamālayam // RKV_89.5 //",
  "GP12vprevk_u:7741": "||",
  "GP12vprevk_u:7742": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe pūtikeśvaratīrthamāhātmyavarṇanaṃ nāmaikonanavatitamo 'dhyāyaḥ ||",
  "GP12vprevk_u:7743": "RKV adhyāya 90",
  "GP12vprevk_u:7744": "śrīmārkaṇḍeya uvāca:",
  "GP12vprevk_u:7745": "revāyā uttare kūle vaiṣṇavaṃ tīrthamuttamam /",
  "GP12vprevk_u:7746": "jalaśāyīti vai nāma vikhyātaṃ vasudhātale // RKV_90.1 //",
  "GP12vprevk_u:7747": "dānavānāṃ vadhaṃ kṛtvā suptastatra janārdanaḥ /",
  "GP12vprevk_u:7748": "cakraṃ prakṣālitaṃ tatra devadevena cakriṇā /",
  "GP12vprevk_u:7749": "sudarśanaṃ ca niṣpāpaṃ revājalasamāśrayāt // RKV_90.2 //",
  "GP12vprevk_u:7750": "yudhiṣṭhira uvāca:",
  "GP12vprevk_u:7751": "cakratīrthaṃ samācakṣva munisaṃghaiś ca vanditam /",
  "GP12vprevk_u:7752": "viṣṇoḥ prabhāvamatulaṃ revāyāścaiva yatphalam // RKV_90.3 //",
  "GP12vprevk_u:7753": "śrīmārkaṇḍeya uvāca:",
  "GP12vprevk_u:7754": "sādhu sādhu mahāprājña viraktastvaṃ yudhiṣṭhira /",
  "GP12vprevk_u:7755": "guhyādguhyataraṃ tīrthaṃ nirmitaṃ cakriṇā svayam // RKV_90.4 //",
  "GP12vprevk_u:7756": "tatte 'haṃ sampravakṣyāmi kathāṃ pāpapraṇāśinīm /",
  "GP12vprevk_u:7757": "āsītpurā mahādaityastālamegha iti śrutaḥ // RKV_90.5 //",
  "GP12vprevk_u:7758": "tena devā jitāḥ sarve hṛtarājyā narādhipa /",
  "GP12vprevk_u:7759": "yajñabhāgān svayaṃ bhuṅkte ahaṃ viṣṇurna saṃśayaḥ // RKV_90.6 //",
  "GP12vprevk_u:7760": "dhanadasya hṛtaṃ cittaṃ hṛtaḥ śakrasya vāraṇaḥ /",
  "GP12vprevk_u:7761": "indrāṇīṃ vāñchate pāpo hayaratnaṃ raverapi // RKV_90.7 //",
  "GP12vprevk_u:7762": "tālameghabhayāt pārtha ravirudrāḥ savāsavāḥ /",
  "GP12vprevk_u:7763": "yamaḥ skando jaleśo 'gnirvāyurdevo dhaneśvaraḥ // RKV_90.8 //",
  "GP12vprevk_u:7764": "savākpatimaheśāśca naṣṭacittāḥ pitāmaham /",
  "GP12vprevk_u:7765": "gatā devā brahmalokaṃ tatra dṛṣṭvā pitāmaham // RKV_90.9 //",
  "GP12vprevk_u:7766": "tuṣṭuvurvividhaiḥ stotrair vāgīśapramukhāḥ surāḥ /",
  "GP12vprevk_u:7767": "guṇatrayavibhāgāya paścād bhedam upeyuṣe // RKV_90.10 //",
  "GP12vprevk_u:7768": "dṛṣṭvā devān nirutsāhān vivarṇān avanīpate /",
  "GP12vprevk_u:7769": "prasādābhimukho devaḥ pratyuvāca divaukasaḥ // RKV_90.11 //",
  "GP12vprevk_u:7770": "brahmovāca:",
  "GP12vprevk_u:7771": "svāgataṃ surasaṅghasya kāntirnaṣṭā purātanī /",
  "GP12vprevk_u:7772": "himakliṣṭaprabhāveṇa jyotīṃṣīva mukhāni vaḥ // RKV_90.12 //",
  "GP12vprevk_u:7773": "praśamādarciṣām etad anudgīrṇaṃ surāyudham /",
  "GP12vprevk_u:7774": "vṛtrasya hantuḥ kuliśaṃ kuṇṭhitaśrīva lakṣyate // RKV_90.13 //",
  "GP12vprevk_u:7775": "kiṃ cāyamaridurvāraḥ pāṇau pāśaḥ pracetasaḥ /",
  "GP12vprevk_u:7776": "mantreṇa hatavīryasya phaṇino dainyam āśritaḥ // RKV_90.14 //",
  "GP12vprevk_u:7777": "kuberasya manaḥśalyaṃ śaṃsatīva parābhavam /",
  "GP12vprevk_u:7778": "apaviddhagato vāyurbhagnaśākha iva drumaḥ // RKV_90.15 //",
  "GP12vprevk_u:7779": "yamo 'pi vilikhanbhūmiṃ daṇḍenāstamitatviṣā /",
  "GP12vprevk_u:7780": "kurute 'sminn amogho 'pi nirvāṇālātalāghavam // RKV_90.16 //",
  "GP12vprevk_u:7781": "amī ca kathamādityāḥ pratāpakṣatiśītalāḥ /",
  "GP12vprevk_u:7782": "citranyastā iva gatāḥ prakāmālokanīyatām // RKV_90.17 //",
  "GP12vprevk_u:7783": "tadbrūta vatsāḥ kimitaḥ prārthayadhvaṃ samāgatāḥ /",
  "GP12vprevk_u:7784": "kimāgamanakṛtyaṃ vo brūta niḥsaṃśayaṃ surāḥ // RKV_90.18 //",
  "GP12vprevk_u:7785": "mayi sṛṣṭir hi lokānāṃ rakṣā yuṣmāsvavasthitā /",
  "GP12vprevk_u:7786": "tato mandānilodbhūtakamalākaraśobhinā // RKV_90.19 //",
  "GP12vprevk_u:7787": "guruṃ netrasahasreṇa prerayāmāsa vṛtrahā /",
  "GP12vprevk_u:7788": "sa dvinetraṃ hareścakṣuḥ sahasranayanādhikam // RKV_90.20 //",
  "GP12vprevk_u:7789": "vācaspatiruvācedaṃ prāñjalir jalajāsanam /",
  "GP12vprevk_u:7790": "yuṣmadvaṃśodbhavastāta tālamegho mahābalaḥ // RKV_90.21 //",
  "GP12vprevk_u:7791": "upatāpayate devāndhūmaketurivocchritaḥ /",
  "GP12vprevk_u:7792": "tena devagaṇāḥ sarve duḥkhitā dānavena ca // RKV_90.22 //",
  "GP12vprevk_u:7793": "tālamegho daityapatiḥ sarvānno bādhate balī /",
  "GP12vprevk_u:7794": "tasmāttvāṃ śaraṇaṃ prāptāḥ śaraṇaṃ no vidhe bhava // RKV_90.23 //",
  "GP12vprevk_u:7795": "tataḥ prasanno bhagavān vedhāstān abravīd vacaḥ // RKV_90.24 //",
  "GP12vprevk_u:7796": "brahmovāca:",
  "GP12vprevk_u:7797": "tālameghena vo madhye balī tena samaḥ surāḥ /",
  "GP12vprevk_u:7798": "vinā mādhavadevena sādhyo me naiva dānavaḥ // RKV_90.25 //",
  "GP12vprevk_u:7799": "tataḥ suragaṇāḥ sarve viriñcipramukhā nṛpa /",
  "GP12vprevk_u:7800": "kṣīrodaṃ prasthitāḥ sarve duḥkhitāstena vairiṇā // RKV_90.26 //",
  "GP12vprevk_u:7801": "tvaritāḥ prasthitā devāḥ keśavaṃ draṣṭukāmyayā /",
  "GP12vprevk_u:7802": "kṣīrodaṃ sāgaraṃ gatvāstuvaṃste jalaśāyinam // RKV_90.27 //",
  "GP12vprevk_u:7803": "devā ūcuḥ /",
  "GP12vprevk_u:7804": "jagadādiranādistvaṃ jagadanto 'pyanantakaḥ /",
  "GP12vprevk_u:7805": "jaganmūrtiramūrtistvaṃ jaya gīrvāṇapūjita // RKV_90.28 //",
  "GP12vprevk_u:7806": "jaya kṣīrodaśayana jaya lakṣmyā sadā vṛta /",
  "GP12vprevk_u:7807": "jaya dānavanāśāya jaya devakinandana // RKV_90.29 //",
  "GP12vprevk_u:7808": "jaya śaṅkhagadāpāṇe jaya cakradhara prabho /",
  "GP12vprevk_u:7809": "iti devastutiṃ śrutvā prabuddho jalaśāyyatha // RKV_90.30 //",
  "GP12vprevk_u:7810": "uvāca madhurāṃ vāṇīṃ meghagambhīranisvanām /",
  "GP12vprevk_u:7811": "kimarthaṃ bodhito brahman samarthair vaḥ surāsuraiḥ // RKV_90.31 //",
  "GP12vprevk_u:7812": "brahmovāca:",
  "GP12vprevk_u:7813": "tālameghabhayātkṛṣṇa samprāptās tava mandiram /",
  "GP12vprevk_u:7814": "na vadhyaḥ kasyacit pāpastālamegho janārdana // RKV_90.32 //",
  "GP12vprevk_u:7815": "tvameva jahi taṃ duṣṭaṃ mṛtyuṃ yāsyati nānyathā // RKV_90.33 //",
  "GP12vprevk_u:7816": "śrīkṛṣṇa uvāca:",
  "GP12vprevk_u:7817": "svasthānaṃ gamyatāṃ devāḥ svakīyāṃ labhata prajām /",
  "GP12vprevk_u:7818": "duṣṭātmānaṃ haniṣyāmi tālameghaṃ mahābalam // RKV_90.34 //",
  "GP12vprevk_u:7819": "sthānaṃ bruvantu me devā vasedyatra sa dānavaḥ // RKV_90.35 //",
  "GP12vprevk_u:7820": "devā ūcuḥ /",
  "GP12vprevk_u:7821": "himācalaguhāyāṃ sa vasate dānaveśvaraḥ /",
  "GP12vprevk_u:7822": "caturviṃśatisāhasraiḥ kanyābhiḥ parivāritaḥ // RKV_90.36 //",
  "GP12vprevk_u:7823": "turaṅgaiḥ syandanaiḥ kṛṣṇa saṃkhyā tasya na vidyate /",
  "GP12vprevk_u:7824": "naṭā nānāvidhāstatra asaṃkhyātaguṇā hare // RKV_90.37 //",
  "GP12vprevk_u:7825": "dviradāḥ parvatākārā hayāśca dviradopamāḥ /",
  "GP12vprevk_u:7826": "mahābalo vasettatra gīrvāṇabhayadāyakaḥ // RKV_90.38 //",
  "GP12vprevk_u:7827": "śrutvā devo vacasteṣāṃ devānāmāturātmanām /",
  "GP12vprevk_u:7828": "acintayadgarutmantaṃ śatrusaṅghavināśanam // RKV_90.39 //",
  "GP12vprevk_u:7829": "cakraṃ kareṇa saṃgṛhya gadācakradharaḥ prabhuḥ /",
  "GP12vprevk_u:7830": "śārṅgaṃ ca muśalaṃ sīraṃ karairgṛhya janārdanaḥ // RKV_90.40 //",
  "GP12vprevk_u:7831": "ārūḍhaḥ pakṣirājendraṃ vadhārthaṃ dānavasya ca /",
  "GP12vprevk_u:7832": "dānavasya pure peturutpātā ghorarūpiṇaḥ // RKV_90.41 //",
  "GP12vprevk_u:7833": "gomāyurgṛdhramadhye tu kapotaiḥ samamāviśat /",
  "GP12vprevk_u:7834": "vinā vātena tasyaiva dhvajadaṇḍaḥ papāta ha // RKV_90.42 //",
  "GP12vprevk_u:7835": "sarpasūṣakayor yuddhaṃ tathā kesarināgayoḥ /",
  "GP12vprevk_u:7836": "unmārgāḥ saritastatrāvahanraktavimiśritāḥ /",
  "GP12vprevk_u:7837": "akālatarupuṣpāṇi dṛśyante sma samantataḥ // RKV_90.43 //",
  "GP12vprevk_u:7838": "tataḥ prāpto jagannātho himavantaṃ nageśvaram /",
  "GP12vprevk_u:7839": "pāñcajanyaśvasahasā pūritaḥ purasannidhau // RKV_90.44 //",
  "GP12vprevk_u:7840": "tena śabdena mahatā hyārūḍho dānaveśvaraḥ /",
  "GP12vprevk_u:7841": "uvāca ca tadā vākyaṃ tālamegho mahābalaḥ // RKV_90.45 //",
  "GP12vprevk_u:7842": "tālamegha uvāca:",
  "GP12vprevk_u:7843": "ko 'yaṃ mṛtyuvaśaṃ prāpto hyajñātvā mama vikramam /",
  "GP12vprevk_u:7844": "dhundhumārājñayā hyāśu svasainyaparivāritaḥ // RKV_90.46 //",
  "GP12vprevk_u:7845": "balādānaya taṃ baddhvā mamāgre bahuśālinam // RKV_90.47 //",
  "GP12vprevk_u:7846": "dhundhumāra uvāca:",
  "GP12vprevk_u:7847": "ānayāmi na sandehaḥ suro yakṣo 'tha kinnaraḥ /",
  "GP12vprevk_u:7848": "syandanaughaiḥ samāyukto gajavājibhaṭaiḥ saha // RKV_90.48 //",
  "GP12vprevk_u:7849": "hṛṣṭastato jagadyoniḥ suparṇastho mahābalaḥ /",
  "GP12vprevk_u:7850": "gṛhyatāṃ gṛhyatāmeṣa ityuktāstena kiṃkarāḥ // RKV_90.49 //",
  "GP12vprevk_u:7851": "caturdikṣu pradhāvanta itaścetaśca sarvataḥ /",
  "GP12vprevk_u:7852": "suparṇenāgnirūpeṇa dagdhāste śalabhā yathā // RKV_90.50 //",
  "GP12vprevk_u:7853": "dhundhumāro 'pi kṛṣṇena śaraghātena tāḍitaḥ /",
  "GP12vprevk_u:7854": "hato vakṣaḥsthale pāpo mṛtāvastho rathopari // RKV_90.51 //",
  "GP12vprevk_u:7855": "hāhākāraṃ tataḥ sarve dānavāścakrurāturāḥ /",
  "GP12vprevk_u:7856": "tālameghas tataḥ kruddho rathārūḍho vinirgataḥ /",
  "GP12vprevk_u:7857": "dadṛśe keśavaṃ pārtha śaṅkhacakragadādharam // RKV_90.52 //",
  "GP12vprevk_u:7858": "tālamegha uvāca:",
  "GP12vprevk_u:7859": "anye te dānavāḥ kṛṣṇa ye hatāḥ samare tvayā /",
  "GP12vprevk_u:7860": "hiraṇyakaśipuprakhyānapumāṃso hi te 'cyuta // RKV_90.53 //",
  "GP12vprevk_u:7861": "ityuktvā dānavaḥ pārtha varṣayāmāsa sāyakaiḥ /",
  "GP12vprevk_u:7862": "dānavasya śarān muktān chedayāmāsa keśavaḥ // RKV_90.54 //",
  "GP12vprevk_u:7863": "garutmānavadhītsainyamavadhyaṃ yatsurāsuraiḥ /",
  "GP12vprevk_u:7864": "kṛṣṇena dviguṇāstasya preṣitāḥ svaśilīmukhāḥ // RKV_90.55 //",
  "GP12vprevk_u:7865": "dviguṇaṃ dviguṇīkṛtya preṣayāmāsa dānavaḥ /",
  "GP12vprevk_u:7866": "tānapyaṣṭaguṇaiḥ kṛṣṇaśchādayāmāsa sāyakaiḥ // RKV_90.56 //",
  "GP12vprevk_u:7867": "tataḥ kruddhena daityena hyāgneyaṃ bāṇamuttamam // RKV_90.57 //",
  "GP12vprevk_u:7868": "vāruṇaṃ preṣayāmāsa tvāgneyaṃ śamitaṃ tataḥ /",
  "GP12vprevk_u:7869": "vāruṇenaiva vāyavyaṃ tālamegho vyasarjayat // RKV_90.58 //",
  "GP12vprevk_u:7870": "sārpaṃ caiva hṛṣīkeśo vāyavyasya praśāntaye /",
  "GP12vprevk_u:7871": "nārasiṃhaṃ nṛsiṃho 'pi preṣayāmāsa pāṇḍava // RKV_90.59 //",
  "GP12vprevk_u:7872": "nārasiṃhaṃ tato dṛṣṭvā tālamegho mahābalaḥ /",
  "GP12vprevk_u:7873": "uttīrya syandanācchīghraṃ gṛhītvā khaḍgacarmaṇī // RKV_90.60 //",
  "GP12vprevk_u:7874": "kṛṣṇa tvāṃ preṣayiṣyāmi yamamārgaṃ sudāruṇam /",
  "GP12vprevk_u:7875": "ityuktvā dānavaḥ pārtha āgataḥ keśavaṃ prati // RKV_90.61 //",
  "GP12vprevk_u:7876": "khaḍgenātāḍayaddaityo gadāpāṇiṃ janārdanam /",
  "GP12vprevk_u:7877": "maṇḍalāgraṃ tato gṛhya keśavo hṛṣṭamānasaḥ // RKV_90.62 //",
  "GP12vprevk_u:7878": "jaghanoraḥsthale pārtha tālameghaṃ mahāhave /",
  "GP12vprevk_u:7879": "janārdanas tadā daityaṃ daityo harimahanmṛdhe // RKV_90.63 //",
  "GP12vprevk_u:7880": "janārdanas tataḥ kruddhastālameghāya bhārata /",
  "GP12vprevk_u:7881": "amoghaṃ cakramādāya muktaṃ tasya ca mūrdhani // RKV_90.64 //",
  "GP12vprevk_u:7882": "nipapāta śiras tasya parvatāśca cakampire /",
  "GP12vprevk_u:7883": "samudrāḥ kṣubhitāḥ pārtha nadya unmārgagāminīḥ // RKV_90.65 //",
  "GP12vprevk_u:7884": "puṣpavṛṣṭiṃ tato devā mumucuḥ keśavopari /",
  "GP12vprevk_u:7885": "avadhyaḥ surasaṅghānāṃ sūditaḥ keśava tvayā // RKV_90.66 //",
  "GP12vprevk_u:7886": "svasthāścaiva tato devāstālameghe nipātite /",
  "GP12vprevk_u:7887": "janārdano 'pi kaunteya narmadātaṭamāśritaḥ // RKV_90.67 //",
  "GP12vprevk_u:7888": "kṣīrodāṃ narmadāṃ matvā anantabhujagopari /",
  "GP12vprevk_u:7889": "lakṣmyā samanvitaḥ kṛṣṇo nilīnaścottare taṭe // RKV_90.68 //",
  "GP12vprevk_u:7890": "cakraṃ vibhīṣaṇaṃ martye jvālāmālāsamanvitam /",
  "GP12vprevk_u:7891": "patitaṃ narmadātoye jalaśāyisamīpataḥ // RKV_90.69 //",
  "GP12vprevk_u:7892": "nirdhūtakalmaṣaṃ jātaṃ narmadātoyayogataḥ /",
  "GP12vprevk_u:7893": "tālameghavadhotpannaṃ yatpāpaṃ nṛpanandana // RKV_90.70 //",
  "GP12vprevk_u:7894": "tatsravaṃ kṣālitaṃ sadyo narmadāṃbhasi bhārata /",
  "GP12vprevk_u:7895": "tadāprabhṛti loke 'smiñjalaśāyī mahīpate // RKV_90.71 //",
  "GP12vprevk_u:7896": "cakratīrthaṃ vadantyanye kecit kālāghanāśanam /",
  "GP12vprevk_u:7897": "vikhyātaṃ bhārate varṣe narmadāyāṃ mahīpate // RKV_90.72 //",
  "GP12vprevk_u:7898": "tattīrthasya prabhāvo 'yaṃ śrūyatāmavanīpate /",
  "GP12vprevk_u:7899": "yathā 'nanto hi nāgānāṃ devānāṃ ca janārdanaḥ // RKV_90.73 //",
  "GP12vprevk_u:7900": "māsānāṃ mārgaśīrṣo 'sti nadīnāṃ narmadā yathā /",
  "GP12vprevk_u:7901": "māsi mārgaśire pārtha hyekādaśyāṃ site 'hani // RKV_90.74 //",
  "GP12vprevk_u:7902": "gatvā yo manujo bhaktyā kāmakrodhavivarjitaḥ /",
  "GP12vprevk_u:7903": "vaiṣṇavīṃ bhāvanāṃ kṛtvā jaleśaṃ tu vrajeta vai // RKV_90.75 //",
  "GP12vprevk_u:7904": "ekabhuktaṃ ca naktaṃ ca tathaivāyācitaṃ nṛpa /",
  "GP12vprevk_u:7905": "upavāsaṃ tathā dānaṃ brāhmaṇānāṃ ca bhojanam // RKV_90.76 //",
  "GP12vprevk_u:7906": "karoti ca kuruśreṣṭha na sa yāti yamālayam /",
  "GP12vprevk_u:7907": "yamalokabhayādbhītā ye lokāḥ pāṇḍunandana // RKV_90.77 //",
  "GP12vprevk_u:7908": "te paśyantu śriyaḥ kāntaṃ nāgaparyaṅkaśāyinam /",
  "GP12vprevk_u:7909": "gopījanasamāvṛttaṃ yoganidrāṃ samāśritam /",
  "GP12vprevk_u:7910": "viśvarūpaṃ jagannāthaṃ saṃsārabhayanāśanam // RKV_90.78 //",
  "GP12vprevk_u:7911": "snāpayet parayā bhaktyā kṣaudrakṣīreṇa sarpiṣā /",
  "GP12vprevk_u:7912": "khaṇḍena toyamiśreṇa jagadyoniṃ janārdanam // RKV_90.79 //",
  "GP12vprevk_u:7913": "snāpyamānaṃ ca paśyanti ye lokā gatamatsarāḥ /",
  "GP12vprevk_u:7914": "te yānti paramaṃ lokaṃ surāsuranamaskṛtam // RKV_90.80 //",
  "GP12vprevk_u:7915": "ghṛtena bodhayed dīpamathavā tailapūritam /",
  "GP12vprevk_u:7916": "rātrau jāgaraṇaṃ kṛtvā daivasyāgre vimatsarāḥ // RKV_90.81 //",
  "GP12vprevk_u:7917": "ye kathāṃ vaiṣṇavīṃ bhaktyā śṛṇvanti ca nṛpottama /",
  "GP12vprevk_u:7918": "brahmahatyādipāpāni naśyante nātra saṃśayaḥ // RKV_90.82 //",
  "GP12vprevk_u:7919": "pradakṣiṇanti ye martyā jalaśāyijagadgurum /",
  "GP12vprevk_u:7920": "pradakṣiṇīkṛtā taistu saptadvīpā vasuṃdharā // RKV_90.83 //",
  "GP12vprevk_u:7921": "tataḥ prabhāte vimale pitḥn saṃtarpayej jalaiḥ /",
  "GP12vprevk_u:7922": "śrāddhaṃ ca brāhmaṇaistatra yogyaiḥ pāṇḍava mānavāḥ // RKV_90.84 //",
  "GP12vprevk_u:7923": "svadāranirataiḥ śāntaiḥ paradāravivarjakaiḥ /",
  "GP12vprevk_u:7924": "vedābhyasanaśīlaiśca svakarmanirataiḥ śubhaiḥ // RKV_90.85 //",
  "GP12vprevk_u:7925": "nityaṃ yajanaśīlaiśca trisandhyāparipālakaiḥ /",
  "GP12vprevk_u:7926": "śraddhayā kārayecchrāddhaṃ yadīcchecchreya ātmanaḥ // RKV_90.86 //",
  "GP12vprevk_u:7927": "te dhanyā mānuṣe loke vandyā hi bhuvi mānavāḥ /",
  "GP12vprevk_u:7928": "ye vasanti sadākālaṃ pādapadmāśrayā hareḥ // RKV_90.87 //",
  "GP12vprevk_u:7929": "jalaśāyaṃ prapaśyanti pratyakṣaṃ suranāyakam /",
  "GP12vprevk_u:7930": "pakṣopavāsaṃ pārākaṃ vrataṃ cāndrāyaṇaṃ śubham // RKV_90.88 //",
  "GP12vprevk_u:7931": "māsopavāsamugraṃ ca ṣaṣṭhānnaṃ pañcamaṃ vratam /",
  "GP12vprevk_u:7932": "tatra tīrthe tu yaḥ kuryāt so 'kṣayāṃ gatim āpnuyāt // RKV_90.89 //",
  "GP12vprevk_u:7933": "śrīmārkaṇḍeya uvāca:",
  "GP12vprevk_u:7934": "ataḥ paraṃ pravakṣyāmi tiladhenośca yatphalam /",
  "GP12vprevk_u:7935": "yathā yasminyadā deyā dāne tasyāḥ śubhaṃ phalam // RKV_90.90 //",
  "GP12vprevk_u:7936": "etatkathāntaraṃ puṇyamṛṣerdvaipāyanātpurā /",
  "GP12vprevk_u:7937": "śrutaṃ hi naimiṣe puṇye nāradādyairanekadhā // RKV_90.91 //",
  "GP12vprevk_u:7938": "idaṃ paramamāyuṣyaṃ maṅgalyaṃ kīrtivardhanam /",
  "GP12vprevk_u:7939": "viprāṇāṃ śrāvayanvidvānphalānantyaṃsamaśnute // RKV_90.92 //",
  "GP12vprevk_u:7940": "bahubhyo na pradeyāni gaurgṛhaṃ śayanaṃ striyaḥ /",
  "GP12vprevk_u:7941": "vibhaktadakṣiṇā hyetā dātāraṃ nāpnuvanti ca // RKV_90.93 //",
  "GP12vprevk_u:7942": "ekametatpradātavyaṃ na bahūnāṃ yudhiṣṭhira /",
  "GP12vprevk_u:7943": "sā ca vikrayamāpannā dahatyāsaptamaṃ kulam // RKV_90.94 //",
  "GP12vprevk_u:7944": "yathālābhā tu sarveṣāṃ caturdroṇā tu gauḥ smṛtā /",
  "GP12vprevk_u:7945": "droṇasya vatsakaḥ kāryo bahūnāṃ vāpi kāmataḥ // RKV_90.95 //",
  "GP12vprevk_u:7946": "yasmindeśe tu yanmānaṃ viṣaye vā vicāritam /",
  "GP12vprevk_u:7947": "tena mānena tāṃ kurvannakṣayaṃ phalam aśnute // RKV_90.96 //",
  "GP12vprevk_u:7948": "sukhapūrvaṃ śucau bhūmau puṣpadhūpākṣataistathā /",
  "GP12vprevk_u:7949": "karṇābhyāṃ ratne dātavye dīpau netradvaye tathā // RKV_90.97 //",
  "GP12vprevk_u:7950": "śrīkhaṇḍamurasi sthāpyaṃ tābhyāṃ caiva tu kāñcanam /",
  "GP12vprevk_u:7951": "ūrdhve madhu ghṛtaṃ deyaṃ kuryāt sarṣaparomakam // RKV_90.98 //",
  "GP12vprevk_u:7952": "kambale kambalaṃ dadyācchroṇyāṃ madhu ghṛtaṃ tathā /",
  "GP12vprevk_u:7953": "yavasaṃ pāyasaṃ dadyād ghṛtaṃ kṣaudrasamanvitam // RKV_90.99 //",
  "GP12vprevk_u:7954": "svarṇaśṛṅgī rūpyaśiphārukmalāṅgūlasaṃyutā /",
  "GP12vprevk_u:7955": "ratnapṛṣṭhī tu dātavyā kāṃsyapātrāvadohinī // RKV_90.100 //",
  "GP12vprevk_u:7956": "yatsyādbālyakṛtaṃ pāpaṃ yadvā kṛtamajānatā /",
  "GP12vprevk_u:7957": "vācā kṛtaṃ karmakṛtaṃ manasā yadvicintitam // RKV_90.101 //",
  "GP12vprevk_u:7958": "jale niṣṭhīvitaṃ caiva muśalaṃ vāpi laṅghitam /",
  "GP12vprevk_u:7959": "vṛṣalīgamanaṃ caiva gurudāraniṣevaṇam // RKV_90.102 //",
  "GP12vprevk_u:7960": "kanyāyā gamanaṃ caiva suvarṇasteyameva ca /",
  "GP12vprevk_u:7961": "surāpānaṃ tathā cānyattiladhenuḥ punāti hi // RKV_90.103 //",
  "GP12vprevk_u:7962": "ahorātropavāsena vidhivattāṃ visarjayet /",
  "GP12vprevk_u:7963": "yā sā yamapure ghore nadī vaitaraṇī smṛtā // RKV_90.104 //",
  "GP12vprevk_u:7964": "vālukāyo'śmasthalā ca pacyate yatra duṣkṛtī /",
  "GP12vprevk_u:7965": "avīcirnarako yatra yatra yāmalaparvatau // RKV_90.105 //",
  "GP12vprevk_u:7966": "yatra lohamukhāḥ kākā yatra śvāno bhayaṃkarāḥ /",
  "GP12vprevk_u:7967": "asipattravanaṃ caiva yatra sā kūṭaśālmalī // RKV_90.106 //",
  "GP12vprevk_u:7968": "tānsukhena vyatikramya dharmarājālayaṃ vrajet /",
  "GP12vprevk_u:7969": "dharmarājastu taṃ dṛṣṭvā sūnṛtaṃ vakti bhārata // RKV_90.107 //",
  "GP12vprevk_u:7970": "vimānamuttamaṃ yogyaṃ maṇiratnavibhūṣitam /",
  "GP12vprevk_u:7971": "atrāruhya naraśreṣṭha prayāhi paramāṃ gatim // RKV_90.108 //",
  "GP12vprevk_u:7972": "mā ca cāṭu bhaṭe dehi maiva dehi purohite /",
  "GP12vprevk_u:7973": "mā ca kāṇe virūpe ca nyūnāṅge na ca devale // RKV_90.109 //",
  "GP12vprevk_u:7974": "avedaviduṣe naiva brāhmaṇe sarvavikraye /",
  "GP12vprevk_u:7975": "mitraghne ca kṛtaghne ca mantrahīne tathaiva ca // RKV_90.110 //",
  "GP12vprevk_u:7976": "vedāntagāya dātavyā śrotriyāya kuṭumbine /",
  "GP12vprevk_u:7977": "vedāntagasute deyā śrotriye gṛhapālake // RKV_90.111 //",
  "GP12vprevk_u:7978": "sarvāṅgarucire vipre sadvṛtte ca priyaṃvade /",
  "GP12vprevk_u:7979": "pūrṇimāyāṃ tu māghasya kārttikyām atha bhārata // RKV_90.112 //",
  "GP12vprevk_u:7980": "vaiśākhyāṃ mārgaśīrṣyāṃ vāṣāḍhyāṃ caitryām athāpi vā /",
  "GP12vprevk_u:7981": "ayane viṣuve caiva vyatīpāte ca sarvadā // RKV_90.113 //",
  "GP12vprevk_u:7982": "ṣaḍaśītimukhe puṇye chāyāyāṃ kuṃjarasya vā /",
  "GP12vprevk_u:7983": "eṣa te kathitaḥ kalpastiladhenor mayānagha // RKV_90.114 //",
  "GP12vprevk_u:7984": "vrajanti vaiṣṇavaṃ lokaṃ dattvā pādaṃ yamopari /",
  "GP12vprevk_u:7985": "prāṇatyāgāt paraṃ lokaṃ vaiṣṇavaṃ nātra saṃśayaḥ /",
  "GP12vprevk_u:7986": "bhittvāśu bhāskaraṃ yānti nātra kāryā vicāraṇā // RKV_90.115 //",
  "GP12vprevk_u:7987": "etatte sarvamākhyātaṃ cakratīrthaphalaṃ nṛpa /",
  "GP12vprevk_u:7988": "yacchrutvā mānavo bhaktyā sarvapāpaiḥ pramucyate // RKV_90.116 //",
  "GP12vprevk_u:7989": "||",
  "GP12vprevk_u:7990": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe jalaśāyitīrthamāhātmyavarṇanaṃ nāma navatitamo 'dhyāyaḥ ||",
  "GP12vprevk_u:7991": "RKV adhyāya 91",
  "GP12vprevk_u:7992": "śrīmārkaṇḍeya uvāca:",
  "GP12vprevk_u:7993": "tato gacchenmahīpāla tīrthaparamapāvanam /",
  "GP12vprevk_u:7994": "caṇḍādityaṃ nṛpaśreṣṭha sthāpitaṃ caṇḍamuṇḍayoḥ // RKV_91.1 //",
  "GP12vprevk_u:7995": "āstāṃ purā mahādaityau caṇḍamuṇḍau sudāruṇau /",
  "GP12vprevk_u:7996": "narmadātīramāśritya ceratur vipulaṃ tapaḥ // RKV_91.2 //",
  "GP12vprevk_u:7997": "dhyāyantau bhāskaraṃ devaṃ tamonāśaṃ jagattraye /",
  "GP12vprevk_u:7998": "tuṣṭastattapasā devaḥ sahasrāṃśuruvāca ha // RKV_91.3 //",
  "GP12vprevk_u:7999": "sādhu sādhviti tau pārtha narmadāyāḥ śubhe taṭe /",
  "GP12vprevk_u:8000": "varaṃ prārthayataṃ vīrau yatheṣṭaṃ cetasecchitam // RKV_91.4 //",
  "GP12vprevk_u:8001": "caṇḍamuṇḍāvūcatuḥ /",
  "GP12vprevk_u:8002": "ajeyau sarvadevānāṃ bhūyāsvāvāṃ samāhitau /",
  "GP12vprevk_u:8003": "sarvarogaiḥ parityaktau sarvakālaṃ divākara // RKV_91.5 //",
  "GP12vprevk_u:8004": "evamastviti tau prāha bhāskaro vāritaskaraḥ /",
  "GP12vprevk_u:8005": "ityuktvāntardadhe bhānurdaityābhyāṃ tatra bhāskaraḥ // RKV_91.6 //",
  "GP12vprevk_u:8006": "sthāpitaḥ parayā bhaktyā taṃ gacchedātmasiddhaye /",
  "GP12vprevk_u:8007": "gīrvāṇāṃśca manuṣyāṃśca pitḥṃs tatrāpi tarpayet // RKV_91.7 //",
  "GP12vprevk_u:8008": "sa vased bhāskare loke viriñcidivasaṃ nṛpa /",
  "GP12vprevk_u:8009": "ghṛtena bodhayeddīpaṃ ṣaṣṭhyāṃ sa ca nareśvara /",
  "GP12vprevk_u:8010": "mucyate sarvapāpaistu pratiyāti puraṃ raveḥ // RKV_91.8 //",
  "GP12vprevk_u:8011": "utpattiṃ caṇḍabhānoryaḥ śṛṇoti bharatarṣabha /",
  "GP12vprevk_u:8012": "vijayī sa sadā nūnamādhivyādhivivarjitaḥ // RKV_91.9 //",
  "GP12vprevk_u:8013": "||",
  "GP12vprevk_u:8014": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe caṇḍādityatīrthamāhātmyavarṇanaṃ nāmaikanavatitamo 'dhyāyaḥ ||",
  "GP12vprevk_u:8015": "RKV adhyāya 92",
  "GP12vprevk_u:8016": "śrīmārkaṇḍeya uvāca:",
  "GP12vprevk_u:8017": "tato gacchettu rājendra yamahāsyamanuttamam /",
  "GP12vprevk_u:8018": "sarvapāpaharaṃ tīrthaṃ narmadātaṭamāśritam // RKV_92.1 //",
  "GP12vprevk_u:8019": "yudhiṣṭhira uvāca:",
  "GP12vprevk_u:8020": "yamahāsyaṃ kathaṃ jātaṃ pṛthivyāṃ dvijapuṃgava /",
  "GP12vprevk_u:8021": "etatsarvaṃ mamākhyāhi paraṃ kautūhalaṃ hi me // RKV_92.2 //",
  "GP12vprevk_u:8022": "śrīmārkaṇḍeya uvāca:",
  "GP12vprevk_u:8023": "sādhu sādhu mahāprājña pṛṣṭo 'haṃ nṛpanandana /",
  "GP12vprevk_u:8024": "snānārthaṃ narmadāṃ puṇyāmāgataste pitā purā // RKV_92.3 //",
  "GP12vprevk_u:8025": "rajakena yathā dhautaṃ vastraṃ bhavati nirmalam /",
  "GP12vprevk_u:8026": "tathāsau nirmalo jāto dharmarājo yudhiṣṭhira // RKV_92.4 //",
  "GP12vprevk_u:8027": "sa paśyannirmalaṃ dehaṃ hasanprovāca vismitaḥ // RKV_92.5 //",
  "GP12vprevk_u:8028": "yama uvāca:",
  "GP12vprevk_u:8029": "matpuraṃ katham āyānti manujāḥ pāpabṛṃhitāḥ /",
  "GP12vprevk_u:8030": "snānenaikena revāyāḥ prāpyate vaiṣṇavaṃ padam // RKV_92.6 //",
  "GP12vprevk_u:8031": "samarthā ye na paśyanti revāṃ puṇyajalāṃ śubhām /",
  "GP12vprevk_u:8032": "jātyandhaiste samā jñeyā mṛtaiḥ paṅgubhireva vā // RKV_92.7 //",
  "GP12vprevk_u:8033": "samarthā ye na paśyanti revāṃ puṇyajalāṃ nadīm /",
  "GP12vprevk_u:8034": "etasmāt kāraṇād rājanhasito lokaśāsanaḥ // RKV_92.8 //",
  "GP12vprevk_u:8035": "sthāpayitvā yamastatra devaṃ svargaṃ jagāma ha /",
  "GP12vprevk_u:8036": "yamahāseśvare rājañjitakrodho jitendriyaḥ // RKV_92.9 //",
  "GP12vprevk_u:8037": "viśeṣāccāśvine māsi kṛṣṇapakṣe caturdaśīm /",
  "GP12vprevk_u:8038": "upoṣya parayā bhaktyā sarvapāpaiḥ pramucyate // RKV_92.10 //",
  "GP12vprevk_u:8039": "rātrau jāgaraṇaṃ kuryāddīpaṃ devasya bodhayet /",
  "GP12vprevk_u:8040": "ghṛtena caiva rājendra śṛṇu tatrāsti yatphalam // RKV_92.11 //",
  "GP12vprevk_u:8041": "mucyate pātakaiḥ sarvair agamyāgamanodbhavaiḥ /",
  "GP12vprevk_u:8042": "abhakṣyabhakṣaṇodbhūtair apeyāpeyajair api // RKV_92.12 //",
  "GP12vprevk_u:8043": "avāhyavāhite yatsyād adohyādohane yathā /",
  "GP12vprevk_u:8044": "snānamātreṇa tasyaivaṃ yānti pāpānyanekadhā // RKV_92.13 //",
  "GP12vprevk_u:8045": "yamalokaṃ na vīkṣeta manujaḥ sa kadācana /",
  "GP12vprevk_u:8046": "pitḥṇāṃ paramaṃ guhyamidaṃ bhūmau nareśvara // RKV_92.14 //",
  "GP12vprevk_u:8047": "dadatām akṣayaṃ sarvaṃ yamahāsye na saṃśayaḥ /",
  "GP12vprevk_u:8048": "amāvāsyāṃ jitakrodho yastu pūjayate dvijān // RKV_92.15 //",
  "GP12vprevk_u:8049": "hiraṇyabhūmidānena tiladānena bhūyasā /",
  "GP12vprevk_u:8050": "kṛṣṇājinapradānena tiladhenupradānataḥ // RKV_92.16 //",
  "GP12vprevk_u:8051": "vidhānoktadvijāgryāya ye pradāsyanti bhaktitaḥ /",
  "GP12vprevk_u:8052": "hayaṃ vā kuṃjaraṃ vātha dhūrvahau sīrasaṃyutau // RKV_92.17 //",
  "GP12vprevk_u:8053": "kanyāṃ vasumatīṃ gāṃ ca mahiṣīṃ vā payasvinīm /",
  "GP12vprevk_u:8054": "dadate ye nṛpaśreṣṭha nopasarpanti te yamam // RKV_92.18 //",
  "GP12vprevk_u:8055": "yamo 'pi bhavati prītaḥ pratijanma yudhiṣṭhira /",
  "GP12vprevk_u:8056": "yamasya vāho mahiṣo mahiṣyastasya mātaraḥ // RKV_92.19 //",
  "GP12vprevk_u:8057": "tāsāṃ dānaprabhāveṇa yamaḥ prīto bhaved dhruvam /",
  "GP12vprevk_u:8058": "nāsau yamamavāpnoti yadi pāpaiḥ samāvṛtaḥ // RKV_92.20 //",
  "GP12vprevk_u:8059": "etasmāt kāraṇād atra mahiṣīdānamuttamam /",
  "GP12vprevk_u:8060": "tasyāḥ śṛṅge jalaṃ kāryaṃ dhūmravastrānuveṣṭitā // RKV_92.21 //",
  "GP12vprevk_u:8061": "āyasasya khurāḥ kāryās tāmrapṛṣṭhāḥ subhūṣitāḥ /",
  "GP12vprevk_u:8062": "lavaṇācalaṃ pūrvasyāmāgneyyāṃ guḍaparvatam // RKV_92.22 //",
  "GP12vprevk_u:8063": "kārpāsaṃ yāmyabhāgaṃ tu navanītaṃ tu nairṛte /",
  "GP12vprevk_u:8064": "paścime saptadhānyāni vāyavye taṃdulāḥ smṛtāḥ // RKV_92.23 //",
  "GP12vprevk_u:8065": "saumye tu kāñcanaṃ dadyād īśāne ghṛtameva ca /",
  "GP12vprevk_u:8066": "pradadyādyamarājo me prīyatāmityudīrayan // RKV_92.24 //",
  "GP12vprevk_u:8067": "ityuccārya dvijasyāgre yamalokaṃ mahābhayam /",
  "GP12vprevk_u:8068": "asipattravanaṃ ghoraṃ yamacullī sudāruṇā // RKV_92.25 //",
  "GP12vprevk_u:8069": "raudrā vaitaraṇī caiva kumbhīpāko bhayāvahaḥ /",
  "GP12vprevk_u:8070": "kālasūtro mahābhīmas tathā yamalaparvatau // RKV_92.26 //",
  "GP12vprevk_u:8071": "krakacaṃ tailayantraṃ ca śvāno gṛdhrāḥ sudāruṇāḥ /",
  "GP12vprevk_u:8072": "nirucchvāsā mahānādā bhairavo rauravastathā // RKV_92.27 //",
  "GP12vprevk_u:8073": "ete ghorā yāmyaloke śrūyante dvijasattama /",
  "GP12vprevk_u:8074": "tvatprasādena te somyāstīrthasyāsya prabhāvataḥ // RKV_92.28 //",
  "GP12vprevk_u:8075": "dānasyāsya prabhāveṇa yamarājaprasādataḥ /",
  "GP12vprevk_u:8076": "narake 'haṃ na yāsyāmi dvija janmani janmani // RKV_92.29 //",
  "GP12vprevk_u:8077": "yamahāsyasya cākhyānam idaṃ śṛṇvanti ye narāḥ /",
  "GP12vprevk_u:8078": "te 'pi pāpavinirmuktā na paśyanti yamālayam // RKV_92.30 //",
  "GP12vprevk_u:8079": "||",
  "GP12vprevk_u:8080": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe yamahāsyatīrthamāhātmyavarṇanaṃ nāma dvinavatitamo 'dhyāyaḥ ||",
  "GP12vprevk_u:8081": "RKV adhyāya 93",
  "GP12vprevk_u:8082": "śrīmārkaṇḍeya uvāca:",
  "GP12vprevk_u:8083": "tato gacchettu rājendra kalhoḍītīrthamuttamam /",
  "GP12vprevk_u:8084": "vikhyātaṃ bhārate loke gaṅgāyāḥ pāpanāśanam // RKV_93.1 //",
  "GP12vprevk_u:8085": "durlabhaṃ manujaiḥ pārtha revātaṭasamāśritam /",
  "GP12vprevk_u:8086": "prāṇināṃ pāpanāśāya ūṣaraṃ puṣkaraṃ tathā // RKV_93.2 //",
  "GP12vprevk_u:8087": "tattu tīrthamidaṃ puṇyamityevaṃ śūlino vacaḥ /",
  "GP12vprevk_u:8088": "jāhnavī paśurūpeṇa tatra snānārthamāgatā // RKV_93.3 //",
  "GP12vprevk_u:8089": "atastadviśrutaṃ loke kalhoḍītīrthamuttamam /",
  "GP12vprevk_u:8090": "trirātraṃ kārayettatra pūrṇimāyāṃ yudhiṣṭhira // RKV_93.4 //",
  "GP12vprevk_u:8091": "rajastamastathā krodhaṃ dambhaṃ mātsaryameva ca /",
  "GP12vprevk_u:8092": "etāṃstyajati yaḥ pārtha tenāptaṃ mokṣajaṃ phalam // RKV_93.5 //",
  "GP12vprevk_u:8093": "payasā snāpayed devaṃ trisandhyaṃ ca tryahaṃ tathā /",
  "GP12vprevk_u:8094": "payo gosambhavaṃ sadyaḥ savatsā jīvaputriṇī // RKV_93.6 //",
  "GP12vprevk_u:8095": "kṛtvā tattāmraje pātre kṣaudreṇa caiva yojite /",
  "GP12vprevk_u:8096": "oṃ namaḥ śrīśivāyeti snānaṃ devasya kārayet // RKV_93.7 //",
  "GP12vprevk_u:8097": "sa yāti tridaśasthānaṃ nākastrībhiḥ samāvṛtaḥ /",
  "GP12vprevk_u:8098": "yastatra vidhivatsnātvā dānaṃ preteṣu yacchati // RKV_93.8 //",
  "GP12vprevk_u:8099": "śuklāṃ gāṃ dāpayet tatra prīyatāṃ me pitāmahāḥ /",
  "GP12vprevk_u:8100": "brāhmaṇe śaucasampanne svadāranirate sadā // RKV_93.9 //",
  "GP12vprevk_u:8101": "savatsāṃ vastrasaṃyuktāṃ hiraṇyopari saṃsthitām /",
  "GP12vprevk_u:8102": "sattvayukto dadad rājañchāmbhavaṃ lokamāpnuyāt // RKV_93.10 //",
  "GP12vprevk_u:8103": "||",
  "GP12vprevk_u:8104": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kalhoḍītīrthamāhātmyavarṇanaṃ nāma trinavatitamo 'dhyāyaḥ ||",
  "GP12vprevk_u:8105": "RKV adhyāya 94",
  "GP12vprevk_u:8106": "śrīmārkaṇḍeya uvāca:",
  "GP12vprevk_u:8107": "tasyaivānantaraṃ rājannanditīrthaṃ vrajecchubham /",
  "GP12vprevk_u:8108": "sarvapāpaharaṃ puṃsāṃ nandinā nirmitaṃ purā // RKV_94.1 //",
  "GP12vprevk_u:8109": "pāpaughahatajantūnāṃ mokṣadaṃ narmadātaṭe /",
  "GP12vprevk_u:8110": "ahorātroṣito bhūtvā nandināthe yudhiṣṭhira // RKV_94.2 //",
  "GP12vprevk_u:8111": "pañcopacārapūjāyām arcayen nandikeśvaram /",
  "GP12vprevk_u:8112": "ratnāni caiva viprebhyo yo dadyād dharmanandana // RKV_94.3 //",
  "GP12vprevk_u:8113": "sa yāti paramaṃ sthānaṃ yatra vāsaḥ pinākinaḥ /",
  "GP12vprevk_u:8114": "sarvasaukhyasamāyukto 'psarobhiḥ saha modate // RKV_94.4 //",
  "GP12vprevk_u:8115": "||",
  "GP12vprevk_u:8116": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe nandikeśvaratīrthamāhātmyavarṇanaṃ nāma caturnavatitamo 'dhyāyaḥ ||",
  "GP12vprevk_u:8117": "RKV adhyāya 95",
  "GP12vprevk_u:8118": "śrīmārkaṇḍeya uvāca:",
  "GP12vprevk_u:8119": "tato gacchettu rājendra badaryāśramamuttamam /",
  "GP12vprevk_u:8120": "sarvatīrthavaraṃ puṇyaṃ kathitaṃ śaṃbhunā purā // RKV_95.1 //",
  "GP12vprevk_u:8121": "yaścaiṣa bhāratasyārthe tatra siddhaḥ kirīṭabhṛt /",
  "GP12vprevk_u:8122": "bhrātā te phālguno nāma viddhyenaṃ naradaivatam // RKV_95.2 //",
  "GP12vprevk_u:8123": "naranārāyaṇau dvau tāvāgatau narmadātaṭe /",
  "GP12vprevk_u:8124": "jñānaṃ tasyaiva yo rājanbhaktimānvai janārdane // RKV_95.3 //",
  "GP12vprevk_u:8125": "samaṃ paśyati sarveṣu sthāvareṣu careṣu ca /",
  "GP12vprevk_u:8126": "brāhmaṇaṃ śvapacaṃ caiva tatra prīto janārdanaḥ // RKV_95.4 //",
  "GP12vprevk_u:8127": "aikātmyaṃ paśya kaunteya mayi cātmani nāntaram /",
  "GP12vprevk_u:8128": "naranārāyaṇābhyāṃ hi kṛtaṃ badarikāśramam // RKV_95.5 //",
  "GP12vprevk_u:8129": "sthāpitaḥ śaṅkarastatra lokānugrahakāraṇāt /",
  "GP12vprevk_u:8130": "trimūrtisthāpitaṃ liṅgaṃ svargamārgānumuktidam // RKV_95.6 //",
  "GP12vprevk_u:8131": "tatra gatvā śucirbhūtvā hyekarātropavāsakṛt /",
  "GP12vprevk_u:8132": "rajastamas tathā tyaktvā sāttvikaṃ bhāvamāśrayet // RKV_95.7 //",
  "GP12vprevk_u:8133": "rātrau jāgaraṇaṃ kṛtvā madhumāsāṣṭamīdine /",
  "GP12vprevk_u:8134": "athavā ca caturdaśyām ubhau pakṣau ca kārayet // RKV_95.8 //",
  "GP12vprevk_u:8135": "āśvinasya viśeṣeṇa kathitaṃ tava pāṇḍava /",
  "GP12vprevk_u:8136": "snāpayet parayā bhaktyā kṣīreṇa madhunā saha // RKV_95.9 //",
  "GP12vprevk_u:8137": "dadhnā śarkarayā yuktaṃ ghṛtena samalaṃkṛtam /",
  "GP12vprevk_u:8138": "pañcāmṛtam idaṃ puṇyaṃ snāpayed vṛṣabhadhvajam // RKV_95.10 //",
  "GP12vprevk_u:8139": "snāpyamānaṃ śivaṃ bhaktyā vīkṣate yo vimatsaraḥ /",
  "GP12vprevk_u:8140": "tasya vāsaḥ śivopānte śakraloke na saṃśayaḥ // RKV_95.11 //",
  "GP12vprevk_u:8141": "śāṭhyenāpi namaskāraḥ prayuktaḥ śūlapāṇine /",
  "GP12vprevk_u:8142": "saṃsāramūlabaddhānāmudveṣṭanakaro hi yaḥ // RKV_95.12 //",
  "GP12vprevk_u:8143": "tenādhītaṃ śrutaṃ tena tena sarvamanuṣṭhitam /",
  "GP12vprevk_u:8144": "yenauṃ namaḥ śivāyeti mantrābhyāsaḥ sthirīkṛtaḥ // RKV_95.13 //",
  "GP12vprevk_u:8145": "yaḥ punaḥ snāpayed bhaktyā ekabhakto jitendriyaḥ /",
  "GP12vprevk_u:8146": "tasyāpi yatphalaṃ pārtha vakṣye talleśatastava // RKV_95.14 //",
  "GP12vprevk_u:8147": "pīḍito vṛddhabhāvena tava bhaktyā vadāmyaham /",
  "GP12vprevk_u:8148": "te yānti paramaṃ sthānaṃ bhittvā bhāskaramaṇḍalam // RKV_95.15 //",
  "GP12vprevk_u:8149": "saṃsāre sarvasaukhyānāṃ nilayāste bhavanti ca /",
  "GP12vprevk_u:8150": "āścaryaṃ jñātivargāṇāṃ dharmāṇāṃ nilayāstu te // RKV_95.16 //",
  "GP12vprevk_u:8151": "sampannāḥ sarvakāmaiste pṛthivyāṃ pṛthivīpate /",
  "GP12vprevk_u:8152": "śrāddhaṃ tatraiva yaḥ kuryānnarmadodakamiśritam // RKV_95.17 //",
  "GP12vprevk_u:8153": "yogyaiśca brāhmaṇair rājankulīnairvedapāragaiḥ /",
  "GP12vprevk_u:8154": "surūpaiśca suśīlaiśca svadāranirataiḥ śubhaiḥ // RKV_95.18 //",
  "GP12vprevk_u:8155": "āryadeśaprasūtaiśca ślakṣṇaiścaiva surūpibhiḥ /",
  "GP12vprevk_u:8156": "kārayetpiṇḍadānaṃ vai bhāskare kutapasthite // RKV_95.19 //",
  "GP12vprevk_u:8157": "pitḥṇāṃ paramaṃ lokaṃ yadīccheddharmanandana /",
  "GP12vprevk_u:8158": "varjayettānprayatnena kāṇānduṣṭāṃśca dāmbhikān // RKV_95.20 //",
  "GP12vprevk_u:8159": "tasmātsarvaprayatnena yogyaṃ vipraṃ samāśrayet /",
  "GP12vprevk_u:8160": "narakānmocayetpretānkumbhīpākapurogamān // RKV_95.21 //",
  "GP12vprevk_u:8161": "mokṣo bhavati sarveṣāṃ pitḥṇāṃ nṛpanandana /",
  "GP12vprevk_u:8162": "viprebhyaḥ kāñcanaṃ dadyātprīyatāṃ me pitāmahaḥ // RKV_95.22 //",
  "GP12vprevk_u:8163": "annaṃ ca dāpayettatra bhaktyā vastraṃ ca bhārata /",
  "GP12vprevk_u:8164": "gāṃ vṛṣaṃ medinīṃ dadyācchatraṃ śastaṃ nṛpottama // RKV_95.23 //",
  "GP12vprevk_u:8165": "sa pumānsvargamāpnoti ityevaṃ śaṅkaro 'bravīt /",
  "GP12vprevk_u:8166": "prāṇatyāgaṃ tu yaḥ kuryācchikhinā salilena vā // RKV_95.24 //",
  "GP12vprevk_u:8167": "anāśakena vā bhūyaḥ sa gacchecchivamandiram /",
  "GP12vprevk_u:8168": "naranārāyaṇītīre devadroṇyāṃ ca yo nṛpa // RKV_95.25 //",
  "GP12vprevk_u:8169": "sa vasedīśvarasyāgre yāvad indrāścaturdaśa /",
  "GP12vprevk_u:8170": "punaḥ svargāccyutaḥ so 'pi rājā bhavati vīryavān // RKV_95.26 //",
  "GP12vprevk_u:8171": "sarvaiśvaryaguṇairyuktaḥ prajāpālanatatparaḥ /",
  "GP12vprevk_u:8172": "tataḥ smarati tattīrthaṃ punarevāgamiṣyati // RKV_95.27 //",
  "GP12vprevk_u:8173": "||",
  "GP12vprevk_u:8174": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe nārāyaṇītīrthamāhātmyavarṇanaṃ nāma pañcanavatitamo 'dhyāyaḥ ||",
  "GP12vprevk_u:8175": "RKV adhyāya 96",
  "GP12vprevk_u:8176": "śrīmārkaṇḍeya uvāca:",
  "GP12vprevk_u:8177": "tato gacchettu rājendra tīrthaṃ koṭīśvaraṃ param /",
  "GP12vprevk_u:8178": "ṛṣikoṭiḥ samāyātā yatra vai kurunandana // RKV_96.1 //",
  "GP12vprevk_u:8179": "kṛṣṇadvaipāyanasyaiva kṣemārthaṃ munipuṃgavāḥ /",
  "GP12vprevk_u:8180": "mantrayitvā dvijaiḥ sarvair vedamaṅgalapāṭhakaiḥ // RKV_96.2 //",
  "GP12vprevk_u:8181": "sthāpitaḥ śaṅkarastatra kāraṇaṃ bandhanāśanam /",
  "GP12vprevk_u:8182": "saṃsāracchedakaraṇaṃ prāṇināmārtināśanam // RKV_96.3 //",
  "GP12vprevk_u:8183": "koṭīśvaramiti proktaṃ pṛthivyāṃ nṛpanandana /",
  "GP12vprevk_u:8184": "snāpayettaṃ tu yo bhaktyā pūrṇimāyāṃ nṛpottama // RKV_96.4 //",
  "GP12vprevk_u:8185": "pitḥṇāṃ tarpaṇaṃ kṛtvā piṇḍadānaṃ yathāvidhi /",
  "GP12vprevk_u:8186": "śrāvaṇasya viśeṣeṇa pūrṇimāyāṃ yudhiṣṭhira // RKV_96.5 //",
  "GP12vprevk_u:8187": "pitḥṇām akṣayā tṛptiryāvadābhūtasamplavam /",
  "GP12vprevk_u:8188": "pitḥṇāṃ paramaṃ guhyaṃ revātaṭasamāśritam /",
  "GP12vprevk_u:8189": "mokṣadaṃ sarvajantūnāṃ nirmitaṃ munisattamaiḥ // RKV_96.6 //",
  "GP12vprevk_u:8190": "||",
  "GP12vprevk_u:8191": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe koṭīśvaratīrthamāhātmyavarṇanaṃ nāma ṣaṇṇavatitamo 'dhyāyaḥ ||",
  "GP12vprevk_u:8192": "RKV adhyāya 97",
  "GP12vprevk_u:8193": "śrīmārkaṇḍeya uvāca:",
  "GP12vprevk_u:8194": "tato gacchenmahīpāla vyāsatīrthamanuttamam /",
  "GP12vprevk_u:8195": "durlabhaṃ manujaiḥ puṇyamantarikṣe vyavasthitam // RKV_97.1 //",
  "GP12vprevk_u:8196": "yudhiṣṭhira uvāca:",
  "GP12vprevk_u:8197": "kasmādvai vyāsatīrthaṃ tadantarikṣe vyavasthitam /",
  "GP12vprevk_u:8198": "etadākhyāhi saṃkṣepāt tyaja granthasya vistaram // RKV_97.2 //",
  "GP12vprevk_u:8199": "śrīmārkaṇḍeya uvāca:",
  "GP12vprevk_u:8200": "sādhu sādhu mahābāho dharmavānsādhuvatsala /",
  "GP12vprevk_u:8201": "svakarmanirataḥ pārtha tīrthayātrākṛtādaraḥ // RKV_97.3 //",
  "GP12vprevk_u:8202": "durlabhaṃ sarvajantūnāṃ vyāsatīrthaṃ nareśvara /",
  "GP12vprevk_u:8203": "pīḍito vṛddhabhāvena akalpo 'haṃ nṛpātmaja // RKV_97.4 //",
  "GP12vprevk_u:8204": "visaṃjño gatavittastu saṃjātaḥ smṛtivarjitaḥ /",
  "GP12vprevk_u:8205": "guhyādguhyataraṃ tīrthaṃ nākhyātaṃ kasyacinmayā // RKV_97.5 //",
  "GP12vprevk_u:8206": "kalistatraiva rājendra na viśedvyāsasaṃśrayāt /",
  "GP12vprevk_u:8207": "antarikṣe tu saṃjātaṃ revāyāśceṣṭitena tu // RKV_97.6 //",
  "GP12vprevk_u:8208": "viriñcirnaiva śaknoti revāyā guṇakīrtanam /",
  "GP12vprevk_u:8209": "kathaṃ jñāsyāmyahaṃ tāta revāmāhātmyamuttamam // RKV_97.7 //",
  "GP12vprevk_u:8210": "vyāsatīrthaṃ viśeṣeṇa lavamātraṃ bravīmyataḥ /",
  "GP12vprevk_u:8211": "pratyakṣaḥ pratyayo yatra dṛśyate 'dya kalau yuge // RKV_97.8 //",
  "GP12vprevk_u:8212": "vihaṅgo gacchate naiva bhittvā śūlaṃ sudāruṇam /",
  "GP12vprevk_u:8213": "tasyotpattiṃ samāsena kathayāmi nṛpātmaja // RKV_97.9 //",
  "GP12vprevk_u:8214": "āsītpūrvaṃ mahīpāla munirmānyaḥ parāśaraḥ /",
  "GP12vprevk_u:8215": "tenātyugraṃ tapaścīrṇaṃ gaṅgāmbhasi mahāphalam // RKV_97.10 //",
  "GP12vprevk_u:8216": "prāṇāyāmena saṃtasthau praviṣṭo jāhnavījale /",
  "GP12vprevk_u:8217": "pūrṇe dvādaśame varṣe niṣkrānto jalamadhyataḥ // RKV_97.11 //",
  "GP12vprevk_u:8218": "bhikṣārthī saṃcared grāmaṃ nāvā yatraiva tiṣṭhati /",
  "GP12vprevk_u:8219": "tatra tena parā dṛṣṭā bālā caiva manoharā // RKV_97.12 //",
  "GP12vprevk_u:8220": "tāṃ dṛṣṭvā sa ca kāmārta uvāca madhuraṃ tadā /",
  "GP12vprevk_u:8221": "māṃ nayasva paraṃ pāraṃ kāsi tvaṃ mṛgalocane // RKV_97.13 //",
  "GP12vprevk_u:8222": "nāvārūḍhe nadītīre mama cittapramāthini /",
  "GP12vprevk_u:8223": "evamuktā tu sā tena praṇamya ṛṣipuṃgavam // RKV_97.14 //",
  "GP12vprevk_u:8224": "kathayāmāsa cātmānaṃ dṛṣṭvā taṃ kāmamohitam /",
  "GP12vprevk_u:8225": "kaivartānāṃ gṛhe dāsī kanyāhaṃ dvijasattama // RKV_97.15 //",
  "GP12vprevk_u:8226": "nāvāsaṃrakṣaṇārthāya ādiṣṭā svāminā vibho /",
  "GP12vprevk_u:8227": "mayā vijñāpitaṃ vṛttamaśeṣaṃ jñātumarhasi // RKV_97.16 //",
  "GP12vprevk_u:8228": "evamuktastayā so 'tha kṣaṇaṃ dhyātvābravīd idam // RKV_97.17 //",
  "GP12vprevk_u:8229": "parāśara uvāca:",
  "GP12vprevk_u:8230": "ahaṃ jñānabalādbhadre tava jānāmi sambhavam /",
  "GP12vprevk_u:8231": "kaivartaputrikā na tvaṃ rājakanyāsi sundari // RKV_97.18 //",
  "GP12vprevk_u:8232": "kanyovāca:",
  "GP12vprevk_u:8233": "kaḥ pitā kathyatāṃ brahmankasyā vā hyudarodbhavā /",
  "GP12vprevk_u:8234": "kasminvaṃśe prasūtāhaṃ kaivartatanayā katham // RKV_97.19 //",
  "GP12vprevk_u:8235": "parāśara uvāca:",
  "GP12vprevk_u:8236": "kathayāmi samastaṃ yattvayā pṛṣṭamaśeṣataḥ /",
  "GP12vprevk_u:8237": "vasurnāmeti bhūpālaḥ somavaṃśavibhūṣaṇaḥ // RKV_97.20 //",
  "GP12vprevk_u:8238": "jambūdvīpādhipo bhadre śatrūṇāṃ bhayavardhanaḥ /",
  "GP12vprevk_u:8239": "śatāni sapta bhāryāṇāṃ putrāṇāṃ ca daśaiva tu // RKV_97.21 //",
  "GP12vprevk_u:8240": "dharmeṇa pālayellokānīśavatpūjyate sadā /",
  "GP12vprevk_u:8241": "mlecchāstasyāvidheyāśca kṣīradvīpanivāsinaḥ // RKV_97.22 //",
  "GP12vprevk_u:8242": "teṣāmutsādanārthāya yayāvullaṅghya sāgaram /",
  "GP12vprevk_u:8243": "saṃyuktaḥ putrabhṛtyaiśca pauruṣe mahati sthitaiḥ // RKV_97.23 //",
  "GP12vprevk_u:8244": "samaraṃ taiḥ samārabdhaṃ mlecchaiśca vasunā saha /",
  "GP12vprevk_u:8245": "jitā mlecchāḥ samastāste vasunā mṛgalocane // RKV_97.24 //",
  "GP12vprevk_u:8246": "karadāste kṛtāstena saputrabalavāhanāḥ /",
  "GP12vprevk_u:8247": "pradhānā tasya sā rājñī tava mātā mṛgekṣaṇe // RKV_97.25 //",
  "GP12vprevk_u:8248": "pravāsasthe mahīpāle saṃjātā sā rajasvalā /",
  "GP12vprevk_u:8249": "nārīṇāṃ tu sadākālaṃ manmatho hyadhiko bhavet // RKV_97.26 //",
  "GP12vprevk_u:8250": "viśeṣeṇa ṛtoḥ kāle bhidyante kāmasāyakaiḥ /",
  "GP12vprevk_u:8251": "manmathena tu saṃtaptācintayatsā śubhekṣaṇā // RKV_97.27 //",
  "GP12vprevk_u:8252": "dūtaṃ vai preṣayāmyadya vasurājñaḥ samīpataḥ /",
  "GP12vprevk_u:8253": "āhūtaḥ satvaraṃ dūta gaccha tvaṃ nṛpasannidhau // RKV_97.28 //",
  "GP12vprevk_u:8254": "dūta uvāca:",
  "GP12vprevk_u:8255": "paratīraṃ gato devi vasurājāriśāsanaḥ /",
  "GP12vprevk_u:8256": "tatra gantum aśakyeta jalayānairvinā śubhe // RKV_97.29 //",
  "GP12vprevk_u:8257": "tāni yānāni sarvāṇi gṛhītāni pare taṭe /",
  "GP12vprevk_u:8258": "dūtavākyena sā rājñī viṣaṇṇā kāmapīḍitā // RKV_97.30 //",
  "GP12vprevk_u:8259": "tatsakhī tāmuvācātha kasmāttvaṃ paritapyase /",
  "GP12vprevk_u:8260": "svalekhaḥ preṣyatāṃ devi śukahaste yathārthataḥ // RKV_97.31 //",
  "GP12vprevk_u:8261": "samudraṃ laṅghayitvā tu śakuntā yānti sundari /",
  "GP12vprevk_u:8262": "sakhivākyena sā rājñī svasthā jātā narādhipa // RKV_97.32 //",
  "GP12vprevk_u:8263": "vyāhṛto lekhakastatra likha lekhaṃ mamājñayā /",
  "GP12vprevk_u:8264": "tvaddhīnā satyabhāmādya vaso rājanna jīvati // RKV_97.33 //",
  "GP12vprevk_u:8265": "ṛtukālo 'dya saṃjāto likha lekhaṃ tu lekhakaṃ /",
  "GP12vprevk_u:8266": "likhite bhūrjapatre tu lekhe vai lekhakena tu // RKV_97.34 //",
  "GP12vprevk_u:8267": "śukaḥ pañjaramadhyastha ānītoddhaiva sannidhau // RKV_97.35 //",
  "GP12vprevk_u:8268": "satyabhāmovāca:",
  "GP12vprevk_u:8269": "nītvā lekhaṃ gaccha śīghraṃ vasurājñaḥ samīpataḥ /",
  "GP12vprevk_u:8270": "śakuniḥ praṇato bhūtvā gṛhītvā lekhamuttamam // RKV_97.36 //",
  "GP12vprevk_u:8271": "utpatya sahasā rājañjagāmākāśamaṇḍalam /",
  "GP12vprevk_u:8272": "tataḥ pakṣī gataḥ śīghraṃ vasurājasamīpataḥ // RKV_97.37 //",
  "GP12vprevk_u:8273": "kṣipte lekhe śukenaiva satyabhāmāvisarjite /",
  "GP12vprevk_u:8274": "vasurājñā tato lekho gṛhya haste 'vadhāritaḥ // RKV_97.38 //",
  "GP12vprevk_u:8275": "lekhārthaṃ cintayitvā tu gṛhya vīryaṃ nareśvaraḥ /",
  "GP12vprevk_u:8276": "amoghaṃ puṭikāṃ kṛtvā pratilekhena miśritam // RKV_97.39 //",
  "GP12vprevk_u:8277": "śukasya so 'payāmāsa gaccha rājñīsamīpataḥ /",
  "GP12vprevk_u:8278": "praṇamya vasurājānaṃ bījaṃ gṛhyotpapāta ha // RKV_97.40 //",
  "GP12vprevk_u:8279": "samudropari samprāptaḥ śukaḥ śyenena vīkṣitaḥ /",
  "GP12vprevk_u:8280": "sāmiṣaṃ taṃ śukaṃ jñātvā śyenas tam abhyadhāvata // RKV_97.41 //",
  "GP12vprevk_u:8281": "hataścañcuprahāreṇa śukaḥ śyenena bhārata /",
  "GP12vprevk_u:8282": "mūrcchayā tasya tadbījaṃ patitaṃ sāgarāmbhasi // RKV_97.42 //",
  "GP12vprevk_u:8283": "matsyena gilitaṃ tacca bījaṃ vasumahīpateḥ /",
  "GP12vprevk_u:8284": "kanyā matsyodare jātā tena bījena sundari // RKV_97.43 //",
  "GP12vprevk_u:8285": "prāpto 'sau lubdhakairmatsya ānītaḥ svagṛhaṃ tataḥ /",
  "GP12vprevk_u:8286": "yāvad vidārito matsyas tāvad dṛṣṭā tvam uttame // RKV_97.44 //",
  "GP12vprevk_u:8287": "śaśimaṇḍalasaṅkāśā sūryatejaḥsamaprabhā /",
  "GP12vprevk_u:8288": "dṛṣṭvā tvāṃ harṣitāḥ sarve kaivartā jāhnavītaṭe // RKV_97.45 //",
  "GP12vprevk_u:8289": "harṣitāste gatāḥ sarve pradhānasya ca mandiram /",
  "GP12vprevk_u:8290": "strīratnaṃ kathayāmāsurgṛhāṇa tvaṃ mahāprabham // RKV_97.46 //",
  "GP12vprevk_u:8291": "gṛhītā tena tanvaṅgī hyaputreṇa mṛgekṣaṇā /",
  "GP12vprevk_u:8292": "bhāryāṃ svāmāha tanvaṅgi pālayasva mṛgekṣaṇe // RKV_97.47 //",
  "GP12vprevk_u:8293": "tataḥ sā cintayāmāsa parāśaravacastadā /",
  "GP12vprevk_u:8294": "evamuktvā tu sā tena dattātmānaṃ nareśvara // RKV_97.48 //",
  "GP12vprevk_u:8295": "uvāca sādhu me brahmanmatsyagandho 'nu vartate /",
  "GP12vprevk_u:8296": "tatastena tu sā bālā divyagandhādhivāsitā // RKV_97.49 //",
  "GP12vprevk_u:8297": "kṛtā yogabalenaiva jvālayitvā vibhāvasum /",
  "GP12vprevk_u:8298": "kṛtvā pradakṣiṇaṃ vahnimūḍhā tena rasāttadā // RKV_97.50 //",
  "GP12vprevk_u:8299": "jalayānasya madhye tu kāmasthānānyasaṃspṛśat /",
  "GP12vprevk_u:8300": "jñātvā kāmotsukaṃ vipraṃ bhītā sā dharmanandana // RKV_97.51 //",
  "GP12vprevk_u:8301": "hasantī tamuvācātha deva tvaṃ lokasannidhau /",
  "GP12vprevk_u:8302": "na lajjase kathaṃ dhīmankurvāṇaḥ pāmarocitam // RKV_97.52 //",
  "GP12vprevk_u:8303": "tatastena kṣaṇaṃ dhyātvā saṃsmṛtā hṛdi tāmasī /",
  "GP12vprevk_u:8304": "āgatā tāmasī māyā yayā vyāptaṃ carācaram // RKV_97.53 //",
  "GP12vprevk_u:8305": "tataḥ sā vismitā tena karmaṇaiva tu rañjitā /",
  "GP12vprevk_u:8306": "brahmacaryābhitaptena strīsaukhyaṃ krīḍitaṃ tadā // RKV_97.54 //",
  "GP12vprevk_u:8307": "tataḥ sā tatkṣaṇādeva garbhabhāreṇa pīḍitā /",
  "GP12vprevk_u:8308": "prasūtā bālakaṃ tatra jaṭilaṃ daṇḍadhāriṇam // RKV_97.55 //",
  "GP12vprevk_u:8309": "kamaṇḍaludharaṃ śāntaṃ mekhalākaṭibhūṣitam /",
  "GP12vprevk_u:8310": "uttarīyakṛtaskandhaṃ viṣṇumāyāvivarjitam // RKV_97.56 //",
  "GP12vprevk_u:8311": "tato 'pi śaṅkitā pārtha dṛṣṭvā taṃ kalabālakam /",
  "GP12vprevk_u:8312": "vepamānā tato bālā jagāma śaraṇaṃ muneḥ // RKV_97.57 //",
  "GP12vprevk_u:8313": "rakṣa rakṣa muniśreṣṭha parāśara mahāmate /",
  "GP12vprevk_u:8314": "jātaṃ me 'tyadbhutaṃ putraṃ kaupīnavaramekhalam /",
  "GP12vprevk_u:8315": "daṇḍahastaṃ jaṭāyuktam uttarīyavibhūṣitam // RKV_97.58 //",
  "GP12vprevk_u:8316": "parāśara uvāca:",
  "GP12vprevk_u:8317": "mā bhaiṣīḥ svasute jāte kumārī tvaṃ bhaviṣyasi /",
  "GP12vprevk_u:8318": "nāmnā yojanagandheti dvitīyaṃ satyavatyapi // RKV_97.59 //",
  "GP12vprevk_u:8319": "śaṃtanur nāma rājā yaḥ sa te bhartā bhaviṣyati /",
  "GP12vprevk_u:8320": "prathamā mahiṣī tasya somavaṃśavibhūṣaṇā // RKV_97.60 //",
  "GP12vprevk_u:8321": "gaccha tvaṃ svāśrayaṃ śubhre pūrvarūpeṇa saṃsthitā /",
  "GP12vprevk_u:8322": "mā viṣādaṃ kuruṣvātra dṛṣṭaṃ jñānasya me balam // RKV_97.61 //",
  "GP12vprevk_u:8323": "ityuktvā prayayau vipraḥ sā bālā putramāśritā /",
  "GP12vprevk_u:8324": "natvoce mātaraṃ bhaktyā sāṣṭāṅgaṃ vinayānataḥ // RKV_97.62 //",
  "GP12vprevk_u:8325": "kṣamyatāṃ mātaruktaṃ me prasādaḥ kriyatām api /",
  "GP12vprevk_u:8326": "īśvarārādhane yatnaṃ kariṣyāmyahamambike // RKV_97.63 //",
  "GP12vprevk_u:8327": "tataḥ sā putravākyena viṣaṇṇā vākyam abravīt // RKV_97.64 //",
  "GP12vprevk_u:8328": "yojanagandhovāca:",
  "GP12vprevk_u:8329": "mā tyaktvā gaccha vatsādya mātaraṃ māmanāgasam /",
  "GP12vprevk_u:8330": "tvadviyogena me putra pañcatvaṃ bhāvyasaṃśayam // RKV_97.65 //",
  "GP12vprevk_u:8331": "nāsti putrasamaḥ sneho nāsti bhrātṛsamaṃ kulam /",
  "GP12vprevk_u:8332": "nāsti satyaparo dharmo nānṛtātpātakaṃ param // RKV_97.66 //",
  "GP12vprevk_u:8333": "bālabhāve mayā jāta ādhāraḥ kila jāyase /",
  "GP12vprevk_u:8334": "na me bhartā na me putraḥ paśya karmaviḍambanam // RKV_97.67 //",
  "GP12vprevk_u:8335": "vyāsa uvāca:",
  "GP12vprevk_u:8336": "mā viṣādaṃ kuruṣvāntaḥ satyam etanmayoritam /",
  "GP12vprevk_u:8337": "āpatkāle 'smi te devi smartavyaḥ kāryasiddhaye // RKV_97.68 //",
  "GP12vprevk_u:8338": "āpadastārayiṣyāmi kṣamyatāṃ me duruttaram /",
  "GP12vprevk_u:8339": "ityuktvā prayayau vyāsaḥ kanyā sāpi gatā gṛham // RKV_97.69 //",
  "GP12vprevk_u:8340": "parāśarasutastatra viṣaṣṇo vanamadhyataḥ /",
  "GP12vprevk_u:8341": "tretāyugāvasāne tu dvāparādau nareśvara // RKV_97.70 //",
  "GP12vprevk_u:8342": "vyāsārthaṃ cintayāmāsurdevāḥ śakrapurogamāḥ /",
  "GP12vprevk_u:8343": "ākhyāto nāradenaiva putraḥ parāśarasya saḥ // RKV_97.71 //",
  "GP12vprevk_u:8344": "kaivartaputrikājāto jñānī jahnusutātaṭe /",
  "GP12vprevk_u:8345": "tato nāradavākyena āgatāḥ surasattamāḥ // RKV_97.72 //",
  "GP12vprevk_u:8346": "rāmaḥ pitāmahaḥ śakro munisaṅghaiḥ samāvṛtāḥ /",
  "GP12vprevk_u:8347": "āsyādikaṃ pṛthagdattvā sādhu sādhvityudīrayan // RKV_97.73 //",
  "GP12vprevk_u:8348": "pitāmahena vai bālo garbhādhānādisaṃskṛtaḥ /",
  "GP12vprevk_u:8349": "dvīpāyano dvīpajanmā pārāśaryaḥ parāśarāt // RKV_97.74 //",
  "GP12vprevk_u:8350": "kṛṣṇāṃśātkṛṣṇanāmāyaṃ vyāso vedānvyasiṣyati /",
  "GP12vprevk_u:8351": "virañcinābhiṣikto 'sau munisaṅghaiḥ punaḥpunaḥ // RKV_97.75 //",
  "GP12vprevk_u:8352": "vyāsastvaṃ sarvalokeṣu ityuktvā prayayuḥ surāḥ /",
  "GP12vprevk_u:8353": "tīrthayātrā samārabdhā kṛṣṇadvaipāyanena tu // RKV_97.76 //",
  "GP12vprevk_u:8354": "gaṅgāvagāhitā tena kedāraśca sapuṣkaraḥ /",
  "GP12vprevk_u:8355": "gayā ca naimiṣaṃ tīrthaṃ kurukṣetraṃ sarasvatī // RKV_97.77 //",
  "GP12vprevk_u:8356": "ujjayinyāṃ mahākālaṃ somanāthaṃ prabhāsake /",
  "GP12vprevk_u:8357": "pṛthivyāṃ sāgarāntāyāṃ snātvā yāto mahāmuniḥ // RKV_97.78 //",
  "GP12vprevk_u:8358": "amṛtāṃ narmadāṃ prāpto rudradehodbhavāṃ śubhām /",
  "GP12vprevk_u:8359": "sāhlādo narmadāṃ dṛṣṭvā cittaviśrāntimāpa ca // RKV_97.79 //",
  "GP12vprevk_u:8360": "tapaścacāra vipulaṃ narmadātaṭamāśritaḥ /",
  "GP12vprevk_u:8361": "grīṣme pañcāgnimadhyastho varṣāsu sthaṇḍileśayaḥ // RKV_97.80 //",
  "GP12vprevk_u:8362": "sārdravāsāśca hemante tiṣṭhandadhyau maheśvaram /",
  "GP12vprevk_u:8363": "svāntarhṛtkamale sthāpya dhyāyate parameśvaram // RKV_97.81 //",
  "GP12vprevk_u:8364": "sṛṣṭisaṃhārakartāram achedyaṃ varadaṃ śubham /",
  "GP12vprevk_u:8365": "nityaṃ siddheśvaraṃ liṅgaṃ pūjayeddhyānatatparaḥ // RKV_97.82 //",
  "GP12vprevk_u:8366": "arcanātsiddhaliṅgasya dhyānayogaprabhāvataḥ /",
  "GP12vprevk_u:8367": "pratyakṣaḥ śaṅkaro jātaḥ kṛṣṇadvaipāyanasya saḥ // RKV_97.83 //",
  "GP12vprevk_u:8368": "īśvara uvāca:",
  "GP12vprevk_u:8369": "toṣito 'haṃ tvayā vatsa varaṃ varaya śobhanam // RKV_97.84 //",
  "GP12vprevk_u:8370": "vyāsa uvāca:",
  "GP12vprevk_u:8371": "yadi tuṣṭo 'si me deva yadi deyo varo mama /",
  "GP12vprevk_u:8372": "pratyakṣo narmadātīre svayameva bhaviṣyasi /",
  "GP12vprevk_u:8373": "atītānāgatajño 'haṃ tvatprasādādumāpate // RKV_97.85 //",
  "GP12vprevk_u:8374": "īśvara uvāca:",
  "GP12vprevk_u:8375": "evaṃ bhavatu te putra matprasādādasaṃśayam /",
  "GP12vprevk_u:8376": "tvayi bhaktigṛhīto 'haṃ pratyakṣo narmadātaṭe // RKV_97.86 //",
  "GP12vprevk_u:8377": "sahasrāṃśārdhabhāvena pratyakṣo 'haṃ tvadāśrame /",
  "GP12vprevk_u:8378": "ityuktvā prayayau devaḥ kailāsaṃ nagamuttamam // RKV_97.87 //",
  "GP12vprevk_u:8379": "patnīsaṃgrahaṇaṃ jātaṃ kṛṣṇadvaipāyanasya tu /",
  "GP12vprevk_u:8380": "śāstroktena vidhānena patnī pālayatastathā // RKV_97.88 //",
  "GP12vprevk_u:8381": "putro jāto hyaputrasya parāśarasutasya ca /",
  "GP12vprevk_u:8382": "devair vardhāpitaḥ sarvair iñcendrapurogamaiḥ // RKV_97.89 //",
  "GP12vprevk_u:8383": "putrajanmanyathājagmur vaśiṣṭhādyā munīśvarāḥ /",
  "GP12vprevk_u:8384": "tīrthayātrāprasaṅgena parāśarapurogamāḥ // RKV_97.90 //",
  "GP12vprevk_u:8385": "manvatriviṣṇuhārītayājñavalkyośano'ṅgirāḥ /",
  "GP12vprevk_u:8386": "yamāpastambasaṃvartāḥ kātyāyanabṛhaspatī // RKV_97.91 //",
  "GP12vprevk_u:8387": "evamādisahasrāṇi lakṣakoṭiśatāni ca /",
  "GP12vprevk_u:8388": "saśiṣyāśca mahābhāgā narmadātaṭamāśritāḥ // RKV_97.92 //",
  "GP12vprevk_u:8389": "vyāsāśrame śubhe ramye saṃtuṣṭā āyayurnṛpa /",
  "GP12vprevk_u:8390": "dṛṣṭvā tānso 'pi viprendrānabhyutthānakṛtodyamaḥ // RKV_97.93 //",
  "GP12vprevk_u:8391": "pituḥ pūrvaṃ praṇamyādau sarveṣāṃ ca yathāvidhi /",
  "GP12vprevk_u:8392": "āsanāni dadau bhaktyā pādyamarghaṃ nyavedayat // RKV_97.94 //",
  "GP12vprevk_u:8393": "kṛtāñjalipuṭo bhūtvā vākyametad uvāca ha /",
  "GP12vprevk_u:8394": "uddhṛto 'haṃ na sandeho yuṣmatsambhāṣaṇārcanāt // RKV_97.95 //",
  "GP12vprevk_u:8395": "āraṇyāni ca śākāni phalānyāraṇyajāni ca /",
  "GP12vprevk_u:8396": "tāni dāsyāmi yuṣmākaṃ sarveṣāṃ prītipūrvakam // RKV_97.96 //",
  "GP12vprevk_u:8397": "nyamantrayata tānsarvānpratyekaṃ praṇipatya ca /",
  "GP12vprevk_u:8398": "tataste praṇataṃ dṛṣṭvā kṛṣṇadvaipāyanaṃ munim // RKV_97.97 //",
  "GP12vprevk_u:8399": "vardhayitvā jayāśīrbhiravalokya parasparam /",
  "GP12vprevk_u:8400": "parāśaraḥ samastaiśca vīkṣito munipuṃgavaiḥ // RKV_97.98 //",
  "GP12vprevk_u:8401": "uttaraṃ dīyatāṃ tāta kṛṣṇadvaipāyanasya ca /",
  "GP12vprevk_u:8402": "evamuktastu taiḥ sarvairbhagavānsa parāśaraḥ /",
  "GP12vprevk_u:8403": "provāca svātmajaṃ vyāsamṛṣīṇāṃ yaccikīrṣitam // RKV_97.99 //",
  "GP12vprevk_u:8404": "śrīparāśara uvāca:",
  "GP12vprevk_u:8405": "necchanti dakṣiṇe kūle vratabhaṅgabhayādatha /",
  "GP12vprevk_u:8406": "bhojanaṃ bhoktukāmāste śrāddhe caiva viśeṣataḥ // RKV_97.100 //",
  "GP12vprevk_u:8407": "vyāsa uvāca:",
  "GP12vprevk_u:8408": "karomi bhavatāmuktamatraiva sthīyatāṃ kṣaṇam /",
  "GP12vprevk_u:8409": "yāvatprasādya saritaṃ karomi vidhimuttamam // RKV_97.101 //",
  "GP12vprevk_u:8410": "evamuktvā śucirbhūtvā narmadātaṭamāsthitaḥ /",
  "GP12vprevk_u:8411": "stotraṃ jagāda sahasā tannibodha nareśvara // RKV_97.102 //",
  "GP12vprevk_u:8412": "jaya bhagavati devi namo varade jaya pāpavināśinī bahuphalade /",
  "GP12vprevk_u:8413": "jaya śumbhaniśumbhakapāladhare praṇamāmi tu devanarārtihare // RKV_97.103 //",
  "GP12vprevk_u:8414": "jaya candradivākaranetradhare jaya pāvakabhūṣitavaktravare /",
  "GP12vprevk_u:8415": "jaya bhairavadehanilīnapare jaya andhakaraktaviśoṣakare // RKV_97.104 //",
  "GP12vprevk_u:8416": "jaya mahiṣavimardini śūlakare jaya lokasamastakapāpahare /",
  "GP12vprevk_u:8417": "jaya devi pitāmaharāmanate jaya bhāskaraśakraśiro'vanate // RKV_97.105 //",
  "GP12vprevk_u:8418": "jaya ṣaṇmukhasāyudha īśanute jaya sāgaragāmini śambhunute /",
  "GP12vprevk_u:8419": "jaya duḥkhadaridravināśakare jaya putrakalatravivṛddhikare // RKV_97.106 //",
  "GP12vprevk_u:8420": "jaya devi samastaśarīradhare jaya nākavidarśini duḥkhahare /",
  "GP12vprevk_u:8421": "jaya vyādhivināśini mokṣakare jaya vāñchitadāyini siddhavare // RKV_97.107 //",
  "GP12vprevk_u:8422": "etadvyāsakṛtaṃ stotraṃ yaḥ paṭhecchivasannidhau /",
  "GP12vprevk_u:8423": "gṛhe vā śuddhabhāvena kāmakrodhavivarjitaḥ // RKV_97.108 //",
  "GP12vprevk_u:8424": "tasya vyāso bhavetprītaḥ prītaśca vṛṣavāhanaḥ /",
  "GP12vprevk_u:8425": "prītā syānnarmadā devī sarvapāpakṣayaṃkarī // RKV_97.109 //",
  "GP12vprevk_u:8426": "na te yānti yamālokaṃ yaiḥ stutā bhuvi narmadā /",
  "GP12vprevk_u:8427": "pitāmaho 'pi muhyeta devi tvadguṇakīrtanāt // RKV_97.110 //",
  "GP12vprevk_u:8428": "vākpatirnaiva te vaktuṃ svarūpaṃ veda narmade /",
  "GP12vprevk_u:8429": "kathaṃ guṇānahaṃ devi tvadīyāñjñātumutsahe // RKV_97.111 //",
  "GP12vprevk_u:8430": "iti jñātvā śuciṃ bhāvaṃ vāṅmanaḥkāyakarmabhiḥ /",
  "GP12vprevk_u:8431": "prasannā narmadādevī tato vacanam abravīt // RKV_97.112 //",
  "GP12vprevk_u:8432": "satyavādena tuṣṭāhaṃ bhobho vyāsa mahāmune /",
  "GP12vprevk_u:8433": "yadīcchasi varaṃ kiṃcittaṃ te sarvaṃ dadāmyaham // RKV_97.113 //",
  "GP12vprevk_u:8434": "vyāsa uvāca:",
  "GP12vprevk_u:8435": "yadi tuṣṭāsi me devi yadi deyo varo mama /",
  "GP12vprevk_u:8436": "ātithyamuttare kūle ṛṣīṇāṃ dātumarhasi // RKV_97.114 //",
  "GP12vprevk_u:8437": "narmadovāca:",
  "GP12vprevk_u:8438": "ayuktaṃ yācitaṃ vyāsa vimārge yatpravartanam /",
  "GP12vprevk_u:8439": "indracandrayamaiḥ śakyam unmārge na pravartitum // RKV_97.115 //",
  "GP12vprevk_u:8440": "yācasvānyaṃ varaṃ putra yatkiṃcidbhuvi durlabham /",
  "GP12vprevk_u:8441": "etacchrutvā vaco devyā vyāso mūrcchāṃ yatastadā // RKV_97.116 //",
  "GP12vprevk_u:8442": "vṛthā kleśo 'dya me jāta iti matvā papāta ha /",
  "GP12vprevk_u:8443": "dharaṇī calitā sarvā saśailavanakānanā // RKV_97.117 //",
  "GP12vprevk_u:8444": "mūrcchāpannaṃ tato vyāsaṃ dṛṣṭvā devāḥ savāsavāḥ /",
  "GP12vprevk_u:8445": "hāhākāramukhāḥ sarve tatrājagmuḥ sahasraśaḥ // RKV_97.118 //",
  "GP12vprevk_u:8446": "vyāsamutthāpayāmāsur vedavyasanatatparam /",
  "GP12vprevk_u:8447": "brāhmaṇārthe ca saṃkliṣṭo nātmahetoḥ saridvare // RKV_97.119 //",
  "GP12vprevk_u:8448": "gavārthe brāhmaṇārthe ca sadyaḥ prāṇānparityajet /",
  "GP12vprevk_u:8449": "evaṃ sā narmadā proktā brahmādyaiḥ surasattamaiḥ // RKV_97.120 //",
  "GP12vprevk_u:8450": "suśītalaistaṃ bahubhiśca vātair revābhyaṣiñcatsvajalena bhītā /",
  "GP12vprevk_u:8451": "sacetanaḥ satyavatīsuto 'pi praṇamya devānsaritaṃ jagāda // RKV_97.121 //",
  "GP12vprevk_u:8452": "vyāsa uvāca:",
  "GP12vprevk_u:8453": "tīrthaiḥ samastaiḥ kila sevanāya phalaṃ pradiṣṭaṃ mama mandabhāgyāt /",
  "GP12vprevk_u:8454": "yaddevi puṇyā viphalā mamāśā āraṇyapuṣpāṇi yathā janānām // RKV_97.122 //",
  "GP12vprevk_u:8455": "narmadovāca:",
  "GP12vprevk_u:8456": "yato yato māṃ hi mahānubhāva ninīṣate cittamilātale 'tra /",
  "GP12vprevk_u:8457": "vindhyena sārddhaṃ tava mārgamadya yāsyāmyahaṃ daṇḍadharasya pṛṣṭhe // RKV_97.123 //",
  "GP12vprevk_u:8458": "evamukto mahātejā vyāsaḥ satyavatīsutaḥ /",
  "GP12vprevk_u:8459": "dakṣiṇe cālayāmāsa svāśramasya saridvarām // RKV_97.124 //",
  "GP12vprevk_u:8460": "daṇḍahasto mahātejā huṅkāramakaronmuniḥ /",
  "GP12vprevk_u:8461": "vyāsahuṅkārabhītā sā calitā rudranandinī // RKV_97.125 //",
  "GP12vprevk_u:8462": "daṇḍena darśayanmārgaṃ devī tatra pravartitā /",
  "GP12vprevk_u:8463": "vyāsamārgaṃ gatā devī dṛṣṭā śakrapurogamaiḥ // RKV_97.126 //",
  "GP12vprevk_u:8464": "puṣpavṛṣṭiṃ tato devā vyamuñcan saha kiṃkaraiḥ /",
  "GP12vprevk_u:8465": "kiṃ kurmo brūhi me putra karmaṇā te sma rañjitāḥ // RKV_97.127 //",
  "GP12vprevk_u:8466": "vyāsa uvāca:",
  "GP12vprevk_u:8467": "tapaśca vipulaṃ kṛtvā dānaṃ dattvā mahāphalam /",
  "GP12vprevk_u:8468": "etadeva naraiḥ kāryaṃ sādhūnāṃ yatsukhāvaham // RKV_97.128 //",
  "GP12vprevk_u:8469": "yadi tuṣṭā mahābhāgā anugrāhyo hyahaṃ yadi /",
  "GP12vprevk_u:8470": "tasmānmamāśrame sarvaiḥ sthīyatāṃ nātra saṃśayaḥ // RKV_97.129 //",
  "GP12vprevk_u:8471": "ātithyaṃ śākaparṇena revāmṛtavimiśritam /",
  "GP12vprevk_u:8472": "pratipannaṃ samastairvaḥ parāśaramukhairmama /",
  "GP12vprevk_u:8473": "sthātavyaṃ svāśrame sarvair revāyā uttare taṭe // RKV_97.130 //",
  "GP12vprevk_u:8474": "mārkaṇḍeya uvāca:",
  "GP12vprevk_u:8475": "snānatarpaṇanityāni kṛtāni dvijasattamaiḥ /",
  "GP12vprevk_u:8476": "vyāsakuṇḍe tato gatvā homaḥ sarvaiḥ prakalpitaḥ // RKV_97.131 //",
  "GP12vprevk_u:8477": "śrīphalairbilvapatraiśca juhuvurjātavedasam /",
  "GP12vprevk_u:8478": "gautamo bhṛgurmāṇḍavyo nārado lomaśastathā // RKV_97.132 //",
  "GP12vprevk_u:8479": "parāśarastathā śaṅkhaḥ kauśikaścyavano muniḥ /",
  "GP12vprevk_u:8480": "pippalādo vasiṣṭhaśca nāciketo mahātapāḥ // RKV_97.133 //",
  "GP12vprevk_u:8481": "viśvāmitro 'pyagastyaśca uddālakayamau tathā /",
  "GP12vprevk_u:8482": "śāṇḍilyo jaiminiḥ kaṇvo yājñavalkyośano'ṅgirāḥ // RKV_97.134 //",
  "GP12vprevk_u:8483": "śātātapo dadhīciśca kapilo gālavastathā /",
  "GP12vprevk_u:8484": "jaigīṣavyastathā dakṣo bharato mudgalastathā // RKV_97.135 //",
  "GP12vprevk_u:8485": "vātsyāyano mahātejāḥ saṃvartaḥ śaktireva ca /",
  "GP12vprevk_u:8486": "jātūkarṇyo bharadvājo vālakhilyāruṇistathā // RKV_97.136 //",
  "GP12vprevk_u:8487": "evamādisahasrāṇi juhvate jātavedasam /",
  "GP12vprevk_u:8488": "akṣamālākarotkīrṇā dhyānayogaparāyaṇāḥ // RKV_97.137 //",
  "GP12vprevk_u:8489": "ekacittā dvijāḥ sarve cakrurhomakriyāṃ tadā /",
  "GP12vprevk_u:8490": "tataḥ samutthitaṃ liṅgaṃ mokṣadaṃ vyādhināśanam // RKV_97.138 //",
  "GP12vprevk_u:8491": "acchedyaṃ paramaṃ devaṃ dṛṣṭvā vyāsastutoṣa ca /",
  "GP12vprevk_u:8492": "puṣpavṛṣṭiṃ dadurdevā āśīrvādāndvijottamāḥ // RKV_97.139 //",
  "GP12vprevk_u:8493": "sāṣṭāṅgaṃ praṇato vyāso devaṃ dṛṣṭvā trilocanam /",
  "GP12vprevk_u:8494": "brāhmaṇānpūjayāmāsa śākamūlaphalena ca // RKV_97.140 //",
  "GP12vprevk_u:8495": "pitṛpūrvaṃ dvijāḥ sarve bhojitāḥ pāṇḍunandana /",
  "GP12vprevk_u:8496": "āśīrvādāṃstataḥ puṇyān dattvā viprā yayuḥ punaḥ // RKV_97.141 //",
  "GP12vprevk_u:8497": "tadā prabhṛti tattīrthaṃ vyāsākhyaṃ procyate budhaiḥ // RKV_97.142 //",
  "GP12vprevk_u:8498": "yudhiṣṭhira uvāca:",
  "GP12vprevk_u:8499": "vyāsatīrthasya yatpuṇyaṃ tatsarvaṃ kathayasva me /",
  "GP12vprevk_u:8500": "snānadānavidhānaṃ ca yasminkāle mahāphalam // RKV_97.143 //",
  "GP12vprevk_u:8501": "śrīmārkaṇḍeya uvāca:",
  "GP12vprevk_u:8502": "kathayāmi samastaṃ te bhrātṛbhiḥ saha pāṇḍava /",
  "GP12vprevk_u:8503": "kārttikasya site pakṣe caturdaśyāṃ jitendriyaḥ // RKV_97.144 //",
  "GP12vprevk_u:8504": "upoṣya yo naro bhaktyā rātrau kurvīta jāgaram /",
  "GP12vprevk_u:8505": "snāpayed īśvaraṃ bhaktyā kṣaudrakṣīreṇa sarpiṣā // RKV_97.145 //",
  "GP12vprevk_u:8506": "dadhnā ca khaṇḍayuktena kuśatoyena vai punaḥ /",
  "GP12vprevk_u:8507": "śrīkhaṇḍena sugandhena guṇṭhayet parameśvaram // RKV_97.146 //",
  "GP12vprevk_u:8508": "tataḥ sugandhakusumairbilvapatraiśca pūjayet /",
  "GP12vprevk_u:8509": "mucukundena kundena kuśajātīprasūnakaiḥ // RKV_97.147 //",
  "GP12vprevk_u:8510": "unmattamunipuṣpaiśca tathānyaiḥ kālasambhavaiḥ /",
  "GP12vprevk_u:8511": "arcayetparayā bhaktyā dvīpeśvaram anuttamam // RKV_97.148 //",
  "GP12vprevk_u:8512": "ikṣugaḍukadānena tuṣyate parameśvaraḥ /",
  "GP12vprevk_u:8513": "gaḍukāṣṭakadānena pātakaṃ yātyahorjitam // RKV_97.149 //",
  "GP12vprevk_u:8514": "māsarjitaṃ ca naśyeta gaḍukāṣṭaśatena ca /",
  "GP12vprevk_u:8515": "ṣāṇmāsikaṃ sahasreṇa dviguṇair abdikaṃ tathā // RKV_97.150 //",
  "GP12vprevk_u:8516": "ājanmajanitaṃ pāpamayutena praṇaśyati /",
  "GP12vprevk_u:8517": "dviguṇairnaśyate vyādhistriguṇaiḥ syāddhanāgamaḥ // RKV_97.151 //",
  "GP12vprevk_u:8518": "ṣaḍguṇair jāyate vāgmī siddhastaddviguṇaistathā /",
  "GP12vprevk_u:8519": "rudratvaṃ daśalakṣaiśca jāyate nātra saṃśayaḥ // RKV_97.152 //",
  "GP12vprevk_u:8520": "paurṇamāsyāṃ nṛpaśreṣṭha snānaṃ kurvīta bhaktitaḥ /",
  "GP12vprevk_u:8521": "mantroktena vidhānena sarvapāpakṣayaṃkaram // RKV_97.153 //",
  "GP12vprevk_u:8522": "vāruṇaṃ ca tathāgneyaṃ brāhmayaṃ caivākṣayaṃkaram /",
  "GP12vprevk_u:8523": "devānpitḥn manuṣyāṃśca vidhivattarpayedbudhaḥ // RKV_97.154 //",
  "GP12vprevk_u:8524": "ṛcā ṛgvedajaṃ puṇyaṃ sāmnā sāmaphalaṃ labhet /",
  "GP12vprevk_u:8525": "yajurvedasya yajuṣā gāyatryā sarvamāpnuyāt // RKV_97.155 //",
  "GP12vprevk_u:8526": "akṣaraṃ ca japenmantraṃ sauraṃ vā śivadaivatam /",
  "GP12vprevk_u:8527": "athavā vaiṣṇavaṃ mantraṃ dvādaśākṣarasaṃjñitam // RKV_97.156 //",
  "GP12vprevk_u:8528": "pūjayedbrāhmaṇānbhaktyā sarvalakṣaṇalakṣitān /",
  "GP12vprevk_u:8529": "svadāraniratānviprāndambhalobhavivarjitān // RKV_97.157 //",
  "GP12vprevk_u:8530": "bhinnavṛttikarān pāpān patitāñchūdrasevanān /",
  "GP12vprevk_u:8531": "śūdrīgrahaṇasaṃyuktānvṛṣalī yasya mandire // RKV_97.158 //",
  "GP12vprevk_u:8532": "parokṣavādino duṣṭāngurunindāparāyaṇān /",
  "GP12vprevk_u:8533": "vedadveṣaṇaśīlāṃśca haitukān bakavṛttikān // RKV_97.159 //",
  "GP12vprevk_u:8534": "īdṛśānvarjayecchrāddhe dāne sarvavrateṣu ca /",
  "GP12vprevk_u:8535": "gāyatrīsāramātro 'pi varaṃ vipraḥ suyantritaḥ // RKV_97.160 //",
  "GP12vprevk_u:8536": "nāyantritaścaturvedī sarvāśī sarvavikrayī /",
  "GP12vprevk_u:8537": "īdṛśānpūjayedviprānannadānahiraṇyataḥ // RKV_97.161 //",
  "GP12vprevk_u:8538": "upānahau ca vastrāṇi śayyāṃ chatramathāsanam /",
  "GP12vprevk_u:8539": "yo dadyādbrāhmaṇe bhaktyā so 'pi svarge mahīyate // RKV_97.162 //",
  "GP12vprevk_u:8540": "pratyakṣā surabhī tatra jaladhenus tathāghṛtā /",
  "GP12vprevk_u:8541": "tiladhenuḥ pradātavyā mahiṣyaśca tathaiva ca // RKV_97.163 //",
  "GP12vprevk_u:8542": "kṛṣṇājinapradātā yo dātā yastilasarpiṣoḥ /",
  "GP12vprevk_u:8543": "kanyāpustakayordātā so 'kṣayaṃ lokamāpnuyāt // RKV_97.164 //",
  "GP12vprevk_u:8544": "dhūrvāhau khurasaṃyuktau dhānyopaskarasaṃyutau /",
  "GP12vprevk_u:8545": "dāpayetsvargakāmastu iti me satyabhāṣitam // RKV_97.165 //",
  "GP12vprevk_u:8546": "sūtreṇa veṣṭayeddvīpamathavā jagatīṃ śubham /",
  "GP12vprevk_u:8547": "mandiraṃ parayā bhaktyā parameśamathāpi vā // RKV_97.166 //",
  "GP12vprevk_u:8548": "pradakṣiṇāṃ vidhānena yaḥ karotyatra mānavaḥ /",
  "GP12vprevk_u:8549": "jambūplākṣāhvayau dvīpau śālmaliścāparo nṛpa // RKV_97.167 //",
  "GP12vprevk_u:8550": "kuśaḥ krauñcastathā kāśaḥ puṣkaraścaiva saptamaḥ /",
  "GP12vprevk_u:8551": "saptasāgaraparyantā veṣṭitā tena bhārata // RKV_97.168 //",
  "GP12vprevk_u:8552": "dvīpeśvare mahārāja vṛṣotsargaṃ ca kārayet /",
  "GP12vprevk_u:8553": "vṛṣeṇāruṇavarṇena māheśaṃ lokamāpnuyāt // RKV_97.169 //",
  "GP12vprevk_u:8554": "yastu vai pāṇḍuro vaktre lalāṭe pādayostathā /",
  "GP12vprevk_u:8555": "lāṅgūle yastu vai śubhraḥ sa vai nākasya darśakaḥ // RKV_97.170 //",
  "GP12vprevk_u:8556": "nīlo 'yamīdṛśaḥ prokto yastu dvīpeśvare tyajet /",
  "GP12vprevk_u:8557": "sa samāḥ romasaṃkhyātā nāke vasati bhārata // RKV_97.171 //",
  "GP12vprevk_u:8558": "sauraṃ ca śāṃkaraṃ lokaṃ vairañcaṃ vaiṣṇavaṃ kramāt /",
  "GP12vprevk_u:8559": "bhunakti svecchayā rājanvyāsatīrthaprabhāvataḥ // RKV_97.172 //",
  "GP12vprevk_u:8560": "sapatnīkaṃ tato vipraṃ pūjayet tatra bhaktitaḥ /",
  "GP12vprevk_u:8561": "sitaraktāni vastrāṇi yo dadyād agrajanmane // RKV_97.173 //",
  "GP12vprevk_u:8562": "kṛtvā pradakṣiṇaṃ yugmaṃ prīyatāṃ me jagadguruḥ /",
  "GP12vprevk_u:8563": "nāsti viprasamo bandhuriha loke paratra ca // RKV_97.174 //",
  "GP12vprevk_u:8564": "yamaloke mahāghore patantaṃ yo 'bhirakṣati /",
  "GP12vprevk_u:8565": "itihāsapurāṇajñaṃ viṣṇubhaktaṃ jitendriyam // RKV_97.175 //",
  "GP12vprevk_u:8566": "pūjayetparayā bhaktyā sāmagaṃ vā viśeṣataḥ /",
  "GP12vprevk_u:8567": "dvīpeśvaraṃ ca ye bhaktyā saṃsmaranti gṛhe sthitāḥ // RKV_97.176 //",
  "GP12vprevk_u:8568": "na teṣāṃ jāyate śoko na hānirna ca duṣkṛtam /",
  "GP12vprevk_u:8569": "prathamaṃ pūjayet tatra liṅgaṃ siddheśvaraṃ tataḥ // RKV_97.177 //",
  "GP12vprevk_u:8570": "yatra siddho mahābhāgo vyāsaḥ satyavatīsutaḥ /",
  "GP12vprevk_u:8571": "asyaiva pūjanātsiddho dhārāsarpo mahāmatiḥ // RKV_97.178 //",
  "GP12vprevk_u:8572": "tatra tīrthe tu yo rājanprāṇatyāgaṃ karoti ca /",
  "GP12vprevk_u:8573": "sūryalokamasau bhittvā prayāti śivasannidhau // RKV_97.179 //",
  "GP12vprevk_u:8574": "samāḥ sahasrāṇi ca sapta vai jale daśaikamagnau patane ca ṣoḍaśa /",
  "GP12vprevk_u:8575": "mahāhave ṣaṣṭiraśīti gograhe hyanāśake bhārata cākṣayā gatiḥ // RKV_97.180 //",
  "GP12vprevk_u:8576": "pitā pitāmahaścaiva tathaiva prapitāmahaḥ /",
  "GP12vprevk_u:8577": "vāyubhūtaṃ nirīkṣante hyāgacchantaṃ svagotrajam // RKV_97.181 //",
  "GP12vprevk_u:8578": "asmadgotre 'sti kaḥ putro yo no dadyāt tilodakam /",
  "GP12vprevk_u:8579": "kārttikyāṃ ca viśeṣeṇa veśākhyāṃ vā tathaiva ca // RKV_97.182 //",
  "GP12vprevk_u:8580": "svargatiṃ ca prayāsyāmastatra tīrthopasevanāt /",
  "GP12vprevk_u:8581": "etatte kathitaṃ sarvaṃ dvīpeśvaram anuttamam // RKV_97.183 //",
  "GP12vprevk_u:8582": "yaḥ paṭhetparayā bhaktyā śṛṇuyāttadgato nṛpa /",
  "GP12vprevk_u:8583": "so 'pi pāpavinirmukto modate śivamandire // RKV_97.184 //",
  "GP12vprevk_u:8584": "ūṣaraṃ sarvatīrthānāṃ nirmitaṃ munipuṃgavaiḥ /",
  "GP12vprevk_u:8585": "kāmapradaṃ nṛpaśreṣṭha vyāsatīrthaṃ na saṃśayaḥ // RKV_97.185 //",
  "GP12vprevk_u:8586": "||",
  "GP12vprevk_u:8587": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe vyāsatīrthamāhātmyavarṇanaṃ nāma saptanavatitamo 'dhyāyaḥ ||",
  "GP12vprevk_u:8588": "RKV adhyāya 98",
  "GP12vprevk_u:8589": "śrīmārkaṇḍeya uvāca:",
  "GP12vprevk_u:8590": "tato gacchettu rājendra prabhāseśvaramuttamam /",
  "GP12vprevk_u:8591": "vikhyātaṃ triṣu lokeṣu svargasopānamuttamam // RKV_98.1 //",
  "GP12vprevk_u:8592": "yudhiṣṭhira uvāca:",
  "GP12vprevk_u:8593": "prabhāsaṃ tāta me brūhi kathaṃ jātaṃ mahāphalam /",
  "GP12vprevk_u:8594": "svargasopānadaṃ dṛśyaṃ saṃkṣepāt kathayasva me // RKV_98.2 //",
  "GP12vprevk_u:8595": "śrīmārkaṇḍeya uvāca:",
  "GP12vprevk_u:8596": "durbhagā ravipatnī ca prabhānāmeti viśrutā /",
  "GP12vprevk_u:8597": "tayā cārādhitaḥ śambhurugreṇa tapasā purā // RKV_98.3 //",
  "GP12vprevk_u:8598": "vāyubhakṣā sthitā varṣaṃ varṣaṃ dhyānaparāyaṇā /",
  "GP12vprevk_u:8599": "tatastuṣṭo mahādevaḥ prabhāyāḥ pāṇḍunandana // RKV_98.4 //",
  "GP12vprevk_u:8600": "īśvara uvāca:",
  "GP12vprevk_u:8601": "kasmāt saṃkliśyase bāle kathyatāṃ yadvivakṣitam /",
  "GP12vprevk_u:8602": "ahaṃ hi bhāskaro 'pyeko nānātvaṃ naiva vidyate // RKV_98.5 //",
  "GP12vprevk_u:8603": "prabhovāca:",
  "GP12vprevk_u:8604": "nānyo devaḥ striyaḥ śambho vinā bhartrā kvacitprabho /",
  "GP12vprevk_u:8605": "saguṇo nirguṇo vāpi dhanāḍhyo vāpyakiṃcanaḥ // RKV_98.6 //",
  "GP12vprevk_u:8606": "priyo vā yadi vā dveṣyaḥ strīṇāṃ bhartaiva daivatam /",
  "GP12vprevk_u:8607": "durbhagatvena dagdhāhaṃ sakhīmadhye sureśvara /",
  "GP12vprevk_u:8608": "bharttar yallabdhasaukhyāsmi tena kliśyāmyahaṃ bhṛśam // RKV_98.7 //",
  "GP12vprevk_u:8609": "īśvara uvāca:",
  "GP12vprevk_u:8610": "vallabhā bhāskarasyaiva matprasādādbhaviṣyasi // RKV_98.8 //",
  "GP12vprevk_u:8611": "pārvatyuvāca:",
  "GP12vprevk_u:8612": "apramāṇaṃ bhavadvākyaṃ bhāskaro 'pi kariṣyati /",
  "GP12vprevk_u:8613": "vṛthā kleśo bhavedasyāḥ prabhāyāḥ parameśvara // RKV_98.9 //",
  "GP12vprevk_u:8614": "umāvākyān maheśānadhyātastimiranāśanaḥ /",
  "GP12vprevk_u:8615": "āgato gaganādbhānurnarmadottararodhasi // RKV_98.10 //",
  "GP12vprevk_u:8616": "bhānuruvāca:",
  "GP12vprevk_u:8617": "āhūto 'smi kathaṃ deva hyaghāsuraniṣūdana // RKV_98.11 //",
  "GP12vprevk_u:8618": "īśvara uvāca:",
  "GP12vprevk_u:8619": "prabhāṃ pālaya bho bhāno saṃtoṣeṇa pareṇa hi // RKV_98.12 //",
  "GP12vprevk_u:8620": "umovāca:",
  "GP12vprevk_u:8621": "prabhāyā mandire nityaṃ sthīyatāṃ himanāśana /",
  "GP12vprevk_u:8622": "agrapatnī samastānāṃ bhāryāṇāṃ kriyatāṃ rave // RKV_98.13 //",
  "GP12vprevk_u:8623": "bhānuruvāca:",
  "GP12vprevk_u:8624": "evaṃ devi kariṣyāmi tava vākyaṃ varānane /",
  "GP12vprevk_u:8625": "etacchrutvā prabhāhūtā pratyuvāca maheśvaram // RKV_98.14 //",
  "GP12vprevk_u:8626": "prabhovāca:",
  "GP12vprevk_u:8627": "svāṃśena sthīyatāṃ deva manmathāre umāpate /",
  "GP12vprevk_u:8628": "ekāṃśaḥ sthāpyatāmatra tīrthasyonmīlanāya ca // RKV_98.15 //",
  "GP12vprevk_u:8629": "śrīmārkaṇḍeya uvāca:",
  "GP12vprevk_u:8630": "sarvadevamayaṃ liṅgaṃ sthāpitaṃ tatra pāṇḍava /",
  "GP12vprevk_u:8631": "prabhāseśa iti khyātaṃ sarvalokeṣu durlabham // RKV_98.16 //",
  "GP12vprevk_u:8632": "anyāni yāni tīrthāni kāle tāni phalanti vai /",
  "GP12vprevk_u:8633": "prabhāseśastu rājendra sadyaḥ kāmaphalapradaḥ // RKV_98.17 //",
  "GP12vprevk_u:8634": "māghamāse site pakṣe saptamyāṃ ca viśeṣataḥ /",
  "GP12vprevk_u:8635": "aśvaṃ yaḥ sparśayet tatra yathoktabrāhmaṇe nṛpa // RKV_98.18 //",
  "GP12vprevk_u:8636": "indratvaṃ prāpyate tena bhāskarasyāthavā padam /",
  "GP12vprevk_u:8637": "snātvā paramayā bhaktyā dānaṃ dadyād dvijātaye // RKV_98.19 //",
  "GP12vprevk_u:8638": "gopradātā labhetsvargaṃ satyalokaṃ vareśvara /",
  "GP12vprevk_u:8639": "sarvāṅgasundarīṃ śubhrāṃ kṣīriṇīṃ taruṇīṃ śubhām // RKV_98.20 //",
  "GP12vprevk_u:8640": "savatsāṃ ghaṇṭāsaṃyuktāṃ kāṃsyapātrāvadohinīm /",
  "GP12vprevk_u:8641": "dadate ye nṛpaśreṣṭha na te yānti yamālayam // RKV_98.21 //",
  "GP12vprevk_u:8642": "atha yaḥ parayā bhaktyā snānaṃ devasya kārayet /",
  "GP12vprevk_u:8643": "sa prāpnoti paraṃ lokaṃ yāvadābhūtasamplavam // RKV_98.22 //",
  "GP12vprevk_u:8644": "daurbhāgyaṃ nāśamāyāti snānamātreṇa pāṇḍava /",
  "GP12vprevk_u:8645": "tatra tīrthe tu yo bhaktyā kanyādānaṃ prayacchati // RKV_98.23 //",
  "GP12vprevk_u:8646": "brāhmaṇāya vivāhena dāpayet pāṇḍunandana /",
  "GP12vprevk_u:8647": "samānavayase deyā kulaśīladhanaistathā // RKV_98.24 //",
  "GP12vprevk_u:8648": "ye dadante mahārāja hyapi pātakasaṃyutāḥ /",
  "GP12vprevk_u:8649": "teṣāṃ pāpāni līyante hyudake lavaṇaṃ yathā // RKV_98.25 //",
  "GP12vprevk_u:8650": "svāmidrohakṛtaṃ pāpaṃ nikṣepasyāpahāriṇi /",
  "GP12vprevk_u:8651": "mitraghne ca kṛtaghne ca kūṭasākṣyasamudbhavam // RKV_98.26 //",
  "GP12vprevk_u:8652": "tadgrāmodyānabhedotthaṃ paradāraniṣevaṇam /",
  "GP12vprevk_u:8653": "vārddhuṣikasya yatpāpaṃ yatpāpaṃ steyasambhavam // RKV_98.27 //",
  "GP12vprevk_u:8654": "kūpabhedodbhavaṃ yacca baiḍālavratadhāriṇaḥ /",
  "GP12vprevk_u:8655": "dāmbhikaṃ vṛkṣacchedotthaṃ vivāhasya niṣedhajam // RKV_98.28 //",
  "GP12vprevk_u:8656": "ārāmasthatarucchedamagamyāgamanodbhavam /",
  "GP12vprevk_u:8657": "svabhāryātyajane yacca parabhāryāsamīhanāt // RKV_98.29 //",
  "GP12vprevk_u:8658": "brahmasvaharaṇe yacca garade govighātini /",
  "GP12vprevk_u:8659": "vidyāvikrayaṇotthaṃ ca saṃsargādyacca pātakam // RKV_98.30 //",
  "GP12vprevk_u:8660": "śvabiḍālavadhādghoraṃ sarpaśūdrodbhavaṃ tathā /",
  "GP12vprevk_u:8661": "bhūmihartuśca yatpāpaṃ bhūmihāriṇi caiva hi // RKV_98.31 //",
  "GP12vprevk_u:8662": "mā dadasveti yatpāpaṃ govahnibrāhmaṇeṣu ca /",
  "GP12vprevk_u:8663": "tatpāpaṃ yāti vilayaṃ kanyādānena pāṇḍava // RKV_98.32 //",
  "GP12vprevk_u:8664": "sa gatvā bhāskaraṃ lokaṃ rudraloke śubhe vrajet /",
  "GP12vprevk_u:8665": "krīḍate rudralokastho yāvad indrāścaturdaśa // RKV_98.33 //",
  "GP12vprevk_u:8666": "sarvapāpakṣaye jāte śive bhavati bhāvanā /",
  "GP12vprevk_u:8667": "etadvrajati yastīrthaṃ prabhāsaṃ pāṇḍunandana // RKV_98.34 //",
  "GP12vprevk_u:8668": "sarvatīrthaphalaṃ prāpya so 'śvamedhaphalaṃ labhet /",
  "GP12vprevk_u:8669": "gopradānaṃ mahāpuṇyaṃ sarvapāpakṣayaṃ param /",
  "GP12vprevk_u:8670": "praśastaṃ sarvakālaṃ hi caturdaśyāṃ viśeṣataḥ // RKV_98.35 //",
  "GP12vprevk_u:8671": "||",
  "GP12vprevk_u:8672": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe prabhāsatīrthamāhātmyavarṇanaṃ nāmāṣṭanavatitamo 'dhyāyaḥ ||",
  "GP12vprevk_u:8673": "RKV adhyāya 99",
  "GP12vprevk_u:8674": "śrīmārkaṇḍeya uvāca:",
  "GP12vprevk_u:8675": "tato gacchenmahīpāla narmadādakṣiṇe taṭe /",
  "GP12vprevk_u:8676": "sthāpitaṃ vāsukīśaṃ tu samastāghaughanāśanam // RKV_99.1 //",
  "GP12vprevk_u:8677": "yudhiṣṭhira uvāca:",
  "GP12vprevk_u:8678": "kasmācca kāraṇāttāta revāyā dakṣiṇe taṭe /",
  "GP12vprevk_u:8679": "vāsukīśasthāpito vai vistarādvada me guro // RKV_99.2 //",
  "GP12vprevk_u:8680": "śrīmārkaṇḍeya uvāca:",
  "GP12vprevk_u:8681": "etatsarvaṃ samāsthāya nṛtyaṃ śambhuścakāra vai // RKV_99.3 //",
  "GP12vprevk_u:8682": "śramādajāyata svedo gaṅgātoyavimiśritam /",
  "GP12vprevk_u:8683": "patantamurago 'śnāti haramaulivinirgatam // RKV_99.4 //",
  "GP12vprevk_u:8684": "mandākinī tataḥ kruddhā vyālasyopari bhārata /",
  "GP12vprevk_u:8685": "prāpnuhyajagarat tvaṃ hi bhujaṅga kṣudrajantuka // RKV_99.5 //",
  "GP12vprevk_u:8686": "vāsukiruvāca:",
  "GP12vprevk_u:8687": "anugrāhyo 'smi te pāpo durnayo 'haṃ harādṛte /",
  "GP12vprevk_u:8688": "trailokyapāvanī puṇyā sarittvaṃ śubhalakṣaṇā // RKV_99.6 //",
  "GP12vprevk_u:8689": "saṃsāracchedanakarī hyārtānāmārtināśanī /",
  "GP12vprevk_u:8690": "svargadvāre sthitā tvaṃ hi dayāṃ kuru mayīśvari // RKV_99.7 //",
  "GP12vprevk_u:8691": "gaṅgovāca:",
  "GP12vprevk_u:8692": "kuruṣva vipulaṃ vindhyaṃ tapastvaṃ śaṅkaraṃ prati /",
  "GP12vprevk_u:8693": "tataḥ prāpsyasi svaṃ sthānaṃ pannagatvaṃ mamājñayā // RKV_99.8 //",
  "GP12vprevk_u:8694": "śrīmārkaṇḍeya uvāca:",
  "GP12vprevk_u:8695": "tato 'sau tvarito vindhyaṃ nāgo gatvā nagaṃ śubham /",
  "GP12vprevk_u:8696": "tapas taptuṃ samārebhe śaṅkarārādhanodyataḥ // RKV_99.9 //",
  "GP12vprevk_u:8697": "nityaṃ dadhyau mahādevaṃ tryakṣaṃ ḍamarukodyatam /",
  "GP12vprevk_u:8698": "tato varṣaśate pūrṇa uparuddho jagadguruḥ /",
  "GP12vprevk_u:8699": "āgatastatsamīpaṃ tu ślakṣṇāṃ vāṇīmudāharat // RKV_99.10 //",
  "GP12vprevk_u:8700": "varaṃ varaya me vatsa pannaga tvaṃ kṛtādara // RKV_99.11 //",
  "GP12vprevk_u:8701": "vāsukir uvāca:",
  "GP12vprevk_u:8702": "yadi tuṣṭo 'si me deva varaṃ dāsyasi śaṅkara /",
  "GP12vprevk_u:8703": "prasādāttava deveśa bhūyānniṣpāpatā mama /",
  "GP12vprevk_u:8704": "tīrthaṃ kiṃcitsamākhyāhi sarvapāpapraṇāśanam // RKV_99.12 //",
  "GP12vprevk_u:8705": "īśvara uvāca:",
  "GP12vprevk_u:8706": "pannaga tvaṃ mahābāho revāṃ gaccha śubhaṃkarīm /",
  "GP12vprevk_u:8707": "yāmye tasyāstaṭe puṇye snānaṃ kuru yathāvidhi // RKV_99.13 //",
  "GP12vprevk_u:8708": "ityuktvāntardadhe devo vāsukistvarayānvitaḥ /",
  "GP12vprevk_u:8709": "rūpeṇājagareṇaiva praviṣṭo narmadājalam // RKV_99.14 //",
  "GP12vprevk_u:8710": "mārgeṇa tasya saṃjātaṃ jāhnavyāḥ srota uttamam /",
  "GP12vprevk_u:8711": "nirdhūtakalmaṣaḥ sarpaḥ saṃjāto narmadājale // RKV_99.15 //",
  "GP12vprevk_u:8712": "sthāpitaḥ śaṅkarastatra narmadāyāṃ yudhiṣṭhira /",
  "GP12vprevk_u:8713": "tato nāgeśvaraṃ liṅgaṃ prasiddhaṃ pāpanāśanam // RKV_99.16 //",
  "GP12vprevk_u:8714": "aṣṭamyāṃ vā caturdaśyāṃ snāpayenmadhunā śivam /",
  "GP12vprevk_u:8715": "vimuktakalmaṣaḥ sadyo jāyate nātra saṃśayaḥ // RKV_99.17 //",
  "GP12vprevk_u:8716": "aputrā ye narāḥ pārtha snānaṃ kurvanti saṅgame /",
  "GP12vprevk_u:8717": "te labhante sutāñchreṣṭhān kārttavīryopamāñchubhān // RKV_99.18 //",
  "GP12vprevk_u:8718": "śrāddhaṃ tatraiva yaḥ kuryād upavāsaparāyaṇaḥ /",
  "GP12vprevk_u:8719": "kurvanpramocayetpretānnarakānnṛpanandana // RKV_99.19 //",
  "GP12vprevk_u:8720": "sarpāṇāṃ ca bhayaṃ vaṃśe jñātivarge na jāyate /",
  "GP12vprevk_u:8721": "nirdoṣaṃ nandate tasya kulaṃ nāgaprasādataḥ // RKV_99.20 //",
  "GP12vprevk_u:8722": "etatte sarvamākhyātaṃ tava snehānnṛpottama // RKV_99.21 //",
  "GP12vprevk_u:8723": "||",
  "GP12vprevk_u:8724": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe nāgeśvaratīrthamāhātmyavarṇanaṃ nāmaikonaśatatamo 'dhyāyaḥ ||",
  "GP12vprevk_u:8725": "RKV adhyāya 100",
  "GP12vprevk_u:8726": "śrīmārkaṇḍeya uvāca:",
  "GP12vprevk_u:8727": "tato gacchenmahīpāla tīrthaṃ paramarocanam /",
  "GP12vprevk_u:8728": "mārkaṇḍeśamiti khyātaṃ narmadādakṣiṇe taṭe // RKV_100.1 //",
  "GP12vprevk_u:8729": "uttamaṃ sarvatīrthānāṃ gīrvāṇair vanditaṃ śivam /",
  "GP12vprevk_u:8730": "guhyādguhyataraṃ putra nākhyātaṃ kasyacinmayā // RKV_100.2 //",
  "GP12vprevk_u:8731": "sthāpitaṃ tu mayā pūrvaṃ svargasopānasaṃnibham /",
  "GP12vprevk_u:8732": "jñānaṃ tatraiva me jātaṃ prasādācchaṅkarasya ca // RKV_100.3 //",
  "GP12vprevk_u:8733": "anyastatraiva yo gatvā drupadāmantarjale japet /",
  "GP12vprevk_u:8734": "sa pātakairaśeṣaśca mucyate pāṇḍunandana // RKV_100.4 //",
  "GP12vprevk_u:8735": "vācikair mānasaiśca vā karmajairapi pātakaiḥ /",
  "GP12vprevk_u:8736": "piṇḍikāṃ cāpyavaṣṭabhya yāmyāmāśāṃ ca saṃsthitaḥ // RKV_100.5 //",
  "GP12vprevk_u:8737": "yojayecchūlinaṃ bhaktyā dvātriṃśadbahurūpiṇam /",
  "GP12vprevk_u:8738": "dehapāte śivaṃ gacchediti me niścayo nṛpa // RKV_100.6 //",
  "GP12vprevk_u:8739": "ājyena bodhayeddīpamaṣṭamyāṃ niśi bhārata /",
  "GP12vprevk_u:8740": "svargalokamavāpnoti ityevaṃ śaṅkaro 'bravīt // RKV_100.7 //",
  "GP12vprevk_u:8741": "śrāddhaṃ tatraiva yo bhaktyā kurvīta nṛpanandana /",
  "GP12vprevk_u:8742": "pitarastasya tṛpyanti yāvadābhūtasamplavam // RKV_100.8 //",
  "GP12vprevk_u:8743": "iṅgudairbadarairbilvairakṣatena jalena vā /",
  "GP12vprevk_u:8744": "tarpayet tatra yo vaṃśyānāpnuyājjanmanaḥ phalam // RKV_100.9 //",
  "GP12vprevk_u:8745": "||",
  "GP12vprevk_u:8746": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe mārkaṇḍeśvaratīrthamāhātmyavarṇanaṃ nāma śatatamo 'dhyāyaḥ ||",
  "GP12vprevk_u:8747": "RKV adhyāya 101",
  "GP12vprevk_u:8748": "śrīmārkaṇḍeya uvāca:",
  "GP12vprevk_u:8749": "tato gacchettu rājendra tīrthaṃ paramaśobhanam /",
  "GP12vprevk_u:8750": "uttare narmadākūle yajñavāṭasya madhyataḥ // RKV_101.1 //",
  "GP12vprevk_u:8751": "saṃkarṣaṇamiti khyātaṃ pṛthivyāṃ pāpanāśanam /",
  "GP12vprevk_u:8752": "tapaścīrṇaṃ purā rājanbalabhadreṇa tatra vai // RKV_101.2 //",
  "GP12vprevk_u:8753": "gīrvāṇā api tatraiva saṃnidhau nṛpanandana /",
  "GP12vprevk_u:8754": "umayā sahitaḥ śambhuḥ sthitastatraiva keśavaḥ // RKV_101.3 //",
  "GP12vprevk_u:8755": "balabhadreṇa rājendra prāṇinām upakārataḥ /",
  "GP12vprevk_u:8756": "sthāpitaḥ parayā bhaktyā śaṅkaraḥ pāpanāśanaḥ // RKV_101.4 //",
  "GP12vprevk_u:8757": "yastatra snāti vai bhaktyā jitakrodho jitendriyaḥ /",
  "GP12vprevk_u:8758": "ekādaśyāṃ site pakṣe madhunā snāpayecchivam // RKV_101.5 //",
  "GP12vprevk_u:8759": "śrāddhaṃ tatraiva yo bhaktyā pitḥṇāmatha dāpayet /",
  "GP12vprevk_u:8760": "sa yāti paramaṃ sthānaṃ balabhadravaco yathā // RKV_101.6 //",
  "GP12vprevk_u:8761": "||",
  "GP12vprevk_u:8762": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe saṃkarṣaṇatīrthamāhātmyavarṇanaṃ nāmaikādhikaśatatamo 'dhyāyaḥ ||",
  "GP12vprevk_u:8763": "RKV adhyāya 102",
  "GP12vprevk_u:8764": "mārkaṇḍeya uvāca:",
  "GP12vprevk_u:8765": "manmatheśaṃ tato gacchet sarvadevanamaskṛtam /",
  "GP12vprevk_u:8766": "snānamātrānnaro rājanyamalokaṃ na paśyati // RKV_102.1 //",
  "GP12vprevk_u:8767": "anapatyā yā ca nārī snāyād vai pāṇḍunandana /",
  "GP12vprevk_u:8768": "putraṃ sā labhate pārtha satyasaṅghaṃ dṛḍhavratam // RKV_102.2 //",
  "GP12vprevk_u:8769": "tatra snātvā naro rājañchuciḥ prayatamānasaḥ /",
  "GP12vprevk_u:8770": "upoṣya rajanīmekāṃ gosahasraphalaṃ labhet // RKV_102.3 //",
  "GP12vprevk_u:8771": "kāmikaṃ tīrtharājaṃ tu tādṛśaṃ na bhaviṣyati /",
  "GP12vprevk_u:8772": "trirātraṃ kurute rājansa golakṣaphalaṃ labhet // RKV_102.4 //",
  "GP12vprevk_u:8773": "tatra nṛtyaṃ prakartavyaṃ tuṣyate parameśvaraḥ /",
  "GP12vprevk_u:8774": "gītavāditranirghoṣai rātrau jāgaraṇena ca // RKV_102.5 //",
  "GP12vprevk_u:8775": "eraṇḍyāṃ ca mahādevo dṛṣṭo me manmatheśvaraḥ /",
  "GP12vprevk_u:8776": "kiṃ samartho yamo ruṣṭo bhadro bhadrāṇi paśyati // RKV_102.6 //",
  "GP12vprevk_u:8777": "kāmena sthāpitaḥ śambhuretasmāt kāmado nṛpa /",
  "GP12vprevk_u:8778": "sopānaḥ svargamārgasya pṛthivyāṃ manmatheśvaraḥ // RKV_102.7 //",
  "GP12vprevk_u:8779": "viśeṣaścātra sandhyāyāṃ śrāddhadāne ca bhārata /",
  "GP12vprevk_u:8780": "annadānena rājendra kīrtitaṃ phalamuttamam // RKV_102.8 //",
  "GP12vprevk_u:8781": "etatte sarvamākhyātaṃ tava bhaktyā tu bhārata /",
  "GP12vprevk_u:8782": "pṛthivyāṃ sāgarāntāyāṃ prakhyāto manmatheśvaraḥ // RKV_102.9 //",
  "GP12vprevk_u:8783": "godānaṃ pāṇḍavaśreṣṭha trayodaśyāṃ prakārayet /",
  "GP12vprevk_u:8784": "caitre māsi site pakṣe tatra gatvā jitendriyaḥ // RKV_102.10 //",
  "GP12vprevk_u:8785": "rātrau jāgaraṇaṃ kṛtvā devasyāgre nṛpottama /",
  "GP12vprevk_u:8786": "dīpaṃ bhaktyā ghṛtenaiva devasyāgre nivedayet // RKV_102.11 //",
  "GP12vprevk_u:8787": "stryatha vā puruṣo vāpi samametatphalaṃ smṛtam // RKV_102.12 //",
  "GP12vprevk_u:8788": "||",
  "GP12vprevk_u:8789": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe manmatheśvaratīrthamāhātmyavarṇanaṃ nāma dvyadhikaśatatamo 'dhyāyaḥ ||",
  "GP12vprevk_u:8790": "RKV adhyāya 103",
  "GP12vprevk_u:8791": "śrīmārkaṇḍeya uvāca:",
  "GP12vprevk_u:8792": "tato gacchenmahīpāla eraṇḍīsaṅgamaṃ param /",
  "GP12vprevk_u:8793": "yacchrutaṃ vai mayā rājañchivasya vadataḥ purā // RKV_103.1 //",
  "GP12vprevk_u:8794": "etadeva purā praśnaṃ gauryā pṛṣṭastu śaṅkaraḥ /",
  "GP12vprevk_u:8795": "provāca nṛpaśārdūla guhyādguhyataraṃ śubham // RKV_103.2 //",
  "GP12vprevk_u:8796": "īśvara uvāca:",
  "GP12vprevk_u:8797": "śṛṇu devi paraṃ guhyaṃ nākhyātaṃ kasyacinmayā /",
  "GP12vprevk_u:8798": "revāyāścottare kūle tīrthaṃ paramaśobhanam /",
  "GP12vprevk_u:8799": "bhrūṇahatyāharaṃ devi kāmadaṃ putravardhanam // RKV_103.3 //",
  "GP12vprevk_u:8800": "pārvatyuvāca:",
  "GP12vprevk_u:8801": "kathayasva mahādeva tīrthaṃ paramaśobhanam /",
  "GP12vprevk_u:8802": "bhrūṇahatyāharaṃ kasmātkāmadaṃ svargadarśanam // RKV_103.4 //",
  "GP12vprevk_u:8803": "īśvara uvāca:",
  "GP12vprevk_u:8804": "atrirnāma mahādevi mānaso brahmaṇaḥ sutaḥ /",
  "GP12vprevk_u:8805": "agnihotrarato nityaṃ devatātithipūjakaḥ // RKV_103.5 //",
  "GP12vprevk_u:8806": "somasaṃsthāśca saptaiva kṛtā vipreṇa pārvati /",
  "GP12vprevk_u:8807": "anasūyeti vikhyātā bhāryā tasya guṇānvitā // RKV_103.6 //",
  "GP12vprevk_u:8808": "pativratā patiprāṇā patyuḥ kāryahite ratā /",
  "GP12vprevk_u:8809": "evaṃ yāti tataḥ kāle na putrā na ca putrikā // RKV_103.7 //",
  "GP12vprevk_u:8810": "aparāhṇe mahādevi sukhāsīnau tu sundari /",
  "GP12vprevk_u:8811": "vadantau sukhaduḥkhāni pūrvavṛttāni yāni ca // RKV_103.8 //",
  "GP12vprevk_u:8812": "atriruvāca:",
  "GP12vprevk_u:8813": "saumye śubhe priye kānte cārusarvāṅgasundari /",
  "GP12vprevk_u:8814": "vidyāvinayasampanne padmapatranibhekṣaṇe // RKV_103.9 //",
  "GP12vprevk_u:8815": "pūrṇacandranibhākāre pṛthuśroṇibharālase /",
  "GP12vprevk_u:8816": "na tvayā sadṛśī nārī trailokye sacarācare // RKV_103.10 //",
  "GP12vprevk_u:8817": "ratiputraphalā nārī paṭhyate vedavādibhiḥ /",
  "GP12vprevk_u:8818": "putrahīnasya yatsaukhyaṃ tatsaukhyaṃ mama sundari // RKV_103.11 //",
  "GP12vprevk_u:8819": "yathāhaṃ na tathā putraḥ samarthaḥ sarvakarmasu /",
  "GP12vprevk_u:8820": "punnāmanarakādbhadre jātamātreṇa sundari // RKV_103.12 //",
  "GP12vprevk_u:8821": "patantaṃ rakṣayeddevi mahāpātakinaṃ yadi /",
  "GP12vprevk_u:8822": "mahāghore gatā vāpi duṣṭakarmapitāmahāḥ // RKV_103.13 //",
  "GP12vprevk_u:8823": "taddharanti suputrāśca vaitaraṇyāṃ gatānapi /",
  "GP12vprevk_u:8824": "putreṇa lokāñjayati pautreṇa paramā gatiḥ // RKV_103.14 //",
  "GP12vprevk_u:8825": "atha putrasya pautreṇa pragacched brahma śāśvatam /",
  "GP12vprevk_u:8826": "nāsti putrasamo bandhuriha loke paratra ca // RKV_103.15 //",
  "GP12vprevk_u:8827": "ahaśca madhyarātre ca cintayānasya sarvadā /",
  "GP12vprevk_u:8828": "śuṣyanti mama gātrāṇi grīṣme nadyudakaṃ yathā // RKV_103.16 //",
  "GP12vprevk_u:8829": "anasūyovāca:",
  "GP12vprevk_u:8830": "yattvayā śocitaṃ vipra tatsarvaṃ śocayāmyaham /",
  "GP12vprevk_u:8831": "tavodvegakaraṃ yacca tanme dahati cetasi // RKV_103.17 //",
  "GP12vprevk_u:8832": "yena putrā bhaviṣyanti āyuṣmanto guṇānvitāḥ /",
  "GP12vprevk_u:8833": "tatkāryaṃ ca samīkṣasva yena tuṣyet prajāpatiḥ // RKV_103.18 //",
  "GP12vprevk_u:8834": "atriruvāca:",
  "GP12vprevk_u:8835": "tapastaptaṃ mayā bhadre jātamātreṇa duṣkaram /",
  "GP12vprevk_u:8836": "vratopavāsaniyamaiḥ śākāhāreṇa sundari // RKV_103.19 //",
  "GP12vprevk_u:8837": "kṣīṇadehastu tiṣṭhāmi hyaśakto 'haṃ mahāvrate /",
  "GP12vprevk_u:8838": "tena śocāmi cātmānaṃ rahasyaṃ kathitaṃ mayā // RKV_103.20 //",
  "GP12vprevk_u:8839": "anasūyovāca:",
  "GP12vprevk_u:8840": "bhartuḥ pativratā nārī ratiputravivardhinī /",
  "GP12vprevk_u:8841": "trivargasādhanā sā ca ślāghyā ca viduṣāṃ jane // RKV_103.21 //",
  "GP12vprevk_u:8842": "japastapastīrthayātrā mṛḍejyāmantrasādhanam /",
  "GP12vprevk_u:8843": "devatārādhanaṃ caiva strīśūdrapatanāni ṣaṭ // RKV_103.22 //",
  "GP12vprevk_u:8844": "īdṛśaṃ tu mahādoṣaṃ strīṇāṃ tu vratasādhane /",
  "GP12vprevk_u:8845": "vadanti munayaḥ sarve yathoktaṃ vedabhāṣitam // RKV_103.23 //",
  "GP12vprevk_u:8846": "anujñātā tvayā brahmaṃs tapas tapsyāmi duṣkaram /",
  "GP12vprevk_u:8847": "putrārthitvaṃ samuddiśya toṣayāmi surottamān // RKV_103.24 //",
  "GP12vprevk_u:8848": "atriruvāca:",
  "GP12vprevk_u:8849": "sādhu sādhu mahāprājñe mama saṃtoṣakāriṇi /",
  "GP12vprevk_u:8850": "ājñātā tvaṃ mayā bhadre putrārthaṃ tapa āśraya // RKV_103.25 //",
  "GP12vprevk_u:8851": "devatānāṃ manuṣyāṇāṃ pitḥṇāmanṛṇo bhave /",
  "GP12vprevk_u:8852": "na bhāryāsadṛśo bandhustriṣu lokeṣu vidyate // RKV_103.26 //",
  "GP12vprevk_u:8853": "tena devāḥ praśaṃsanti na bhāryāsadṛśaṃ sukham /",
  "GP12vprevk_u:8854": "sanmukhe manmukhāḥ putrāḥ vilome tu parāṅmukhāḥ // RKV_103.27 //",
  "GP12vprevk_u:8855": "tena bhāryāṃ praśaṃsanti sadevāsuramānuṣāḥ /",
  "GP12vprevk_u:8856": "mahāvrate mahāprājñe sattvavati śubhekṣaṇe // RKV_103.28 //",
  "GP12vprevk_u:8857": "tapastapasva śīghraṃ tvaṃ putrārthaṃ tu mamājñayā /",
  "GP12vprevk_u:8858": "etadvākyāvasāne tu sāṣṭāṅgaṃ praṇatābravīt // RKV_103.29 //",
  "GP12vprevk_u:8859": "tvatprasādena viprendra sarvānkāmānavāpnuyām /",
  "GP12vprevk_u:8860": "haṃsalīlāgatiḥ sā ca mṛgākṣī varavarṇinī // RKV_103.30 //",
  "GP12vprevk_u:8861": "niyamasthā tato bhūtvā samprāptā narmadāṃ nadīm /",
  "GP12vprevk_u:8862": "śivasvedodbhavāṃ devīṃ sarvapāpapraṇāśanīm // RKV_103.31 //",
  "GP12vprevk_u:8863": "yasyā darśanamātreṇa naśyate pāpasañcayaḥ /",
  "GP12vprevk_u:8864": "snānamātreṇa vai yasyā aśvamedhaphalaṃ labhet // RKV_103.32 //",
  "GP12vprevk_u:8865": "ye pibanti mahādevi śraddadhānāḥ payaḥ śubham /",
  "GP12vprevk_u:8866": "somapānena tattulyaṃ nātra kāryā vicāraṇā // RKV_103.33 //",
  "GP12vprevk_u:8867": "ye smaranti divā rātrau yojanānāṃ śatairapi /",
  "GP12vprevk_u:8868": "mucyante sarvapāpebhyo rudralokaṃ prayānti te // RKV_103.34 //",
  "GP12vprevk_u:8869": "narmadāyāḥ samīpe tu tāvubhau yojanadvaye /",
  "GP12vprevk_u:8870": "na paśyanti yamaṃ tatra ye mṛtā varavarṇini // RKV_103.35 //",
  "GP12vprevk_u:8871": "tatastaduttare kūle eraṇḍyāḥ saṅgame śubhe /",
  "GP12vprevk_u:8872": "niyamasthā viśālākṣī śākāhāreṇa sundari // RKV_103.36 //",
  "GP12vprevk_u:8873": "toṣayantī trīṃśca devāñchubhaiḥ stotrair vrataistathā /",
  "GP12vprevk_u:8874": "grīṣmeṣu ca mahādevi pañcāgniṃ sādhayet tataḥ // RKV_103.37 //",
  "GP12vprevk_u:8875": "varṣākāle cārdravāsāścareccāndrāyaṇāni ca /",
  "GP12vprevk_u:8876": "hemante tu tataḥ prāpte toyamadhye vasetsadā // RKV_103.38 //",
  "GP12vprevk_u:8877": "prātaḥsnānaṃ tataḥ sandhyāṃ kuryād devarṣitarpaṇam /",
  "GP12vprevk_u:8878": "devānāmarcanaṃ kṛtvā homaṃ kuryād yathāvidhi // RKV_103.39 //",
  "GP12vprevk_u:8879": "yajate vaiṣṇavāṃl lokān snānajāpyahutena ca /",
  "GP12vprevk_u:8880": "evaṃ varṣaśate prāpte rudraviṣṇupitāmahāḥ // RKV_103.40 //",
  "GP12vprevk_u:8881": "samprāptā dvijarūpaistu eraṇḍyāḥ saṅgame priye /",
  "GP12vprevk_u:8882": "purataḥ saṃsthitāstasyā vedamabhyuddharanti ca // RKV_103.41 //",
  "GP12vprevk_u:8883": "anasūyā japaṃ tyaktvā nirīkṣya tānmuhurmuhuḥ /",
  "GP12vprevk_u:8884": "utthitā sā viśālākṣī arghaṃ dattvā yathāvidhi // RKV_103.42 //",
  "GP12vprevk_u:8885": "adya me saphalaṃ janma adya me saphalaṃ tapaḥ /",
  "GP12vprevk_u:8886": "darśanena tu viprāṇāṃ sarvapāpaiḥ pramucyate // RKV_103.43 //",
  "GP12vprevk_u:8887": "pradakṣiṇaṃ tataḥ kṛtvā sāṣṭāṅgaṃ praṇatābravīt /",
  "GP12vprevk_u:8888": "kandamūlaphalaṃ śākaṃ nīvārānapi pāvanān /",
  "GP12vprevk_u:8889": "prayacchāmyahamadyaiva munīnāṃ bhāvitātmanām // RKV_103.44 //",
  "GP12vprevk_u:8890": "viprā ūcuḥ /",
  "GP12vprevk_u:8891": "tapasā tu vicitreṇa tapaḥsatyena suvrate /",
  "GP12vprevk_u:8892": "tṛptāḥ sma sarvakāmaistu suvrate tava darśanāt // RKV_103.45 //",
  "GP12vprevk_u:8893": "asmākaṃ kautukaṃ jātaṃ tāpasena vratena yat /",
  "GP12vprevk_u:8894": "svargamokṣasutasyārthe tapastapasi duṣkaram // RKV_103.46 //",
  "GP12vprevk_u:8895": "anasūyovāca:",
  "GP12vprevk_u:8896": "tapasā sidhyate svargastapasā paramā gatiḥ /",
  "GP12vprevk_u:8897": "tapasā cārthakāmau ca tapasā guṇavānsutaḥ /",
  "GP12vprevk_u:8898": "tapa eva ca me viprāḥ sarvakāmaphalapradam // RKV_103.47 //",
  "GP12vprevk_u:8899": "viprā ūcuḥ /",
  "GP12vprevk_u:8900": "tanvī śyāmā viśālākṣī snigdhāṅgī rūpasaṃyutā /",
  "GP12vprevk_u:8901": "haṃsalīlāgatigamā tvaṃ ca sarvāṅgasundarī // RKV_103.48 //",
  "GP12vprevk_u:8902": "kiṃ ca te tapasā kāryamātmānaṃ śocyase katham // RKV_103.49 //",
  "GP12vprevk_u:8903": "anasūyovāca:",
  "GP12vprevk_u:8904": "yadi rudraśca viṣṇuśca svayaṃ sākṣātpitāmahaḥ /",
  "GP12vprevk_u:8905": "gūḍharūpadharāḥ sarve taccihnamupalakṣaye // RKV_103.50 //",
  "GP12vprevk_u:8906": "tasyā vākyāvasāne tu svarūpaṃ darśayanti te /",
  "GP12vprevk_u:8907": "svasvarūpaiḥ sthitā devāḥ sūryakoṭisamaprabhāḥ // RKV_103.51 //",
  "GP12vprevk_u:8908": "caturbhujo mahādevi śaṅkhacakragadādharaḥ /",
  "GP12vprevk_u:8909": "atasīpuṣpavarṇastu pītavāsā janārdanaḥ // RKV_103.52 //",
  "GP12vprevk_u:8910": "garutmānvāhanaṃ yasya śriyā ca sahito hariḥ /",
  "GP12vprevk_u:8911": "prasannavadanaḥ śrīmānsvayaṃrūpo vyavasthitaḥ // RKV_103.53 //",
  "GP12vprevk_u:8912": "pītavāsā mahādevi caturvadanapaṅkajaḥ /",
  "GP12vprevk_u:8913": "haṃsopari samārūḍho hyakṣamālākarodyataḥ // RKV_103.54 //",
  "GP12vprevk_u:8914": "āgato narmadātīre brahmā lokapitāmahaḥ /",
  "GP12vprevk_u:8915": "yo 'sau sarvajagadvyāpī svayaṃ sākṣānmaheśvaraḥ // RKV_103.55 //",
  "GP12vprevk_u:8916": "vṛṣabhaṃ tu samārūḍho daśabāhusamanvitaḥ /",
  "GP12vprevk_u:8917": "bhasmāṅgarāgaśobhāḍhyaḥ pañcavaktrastrilocanaḥ // RKV_103.56 //",
  "GP12vprevk_u:8918": "jaṭāmukuṭasaṃyuktaḥ kṛtacandrārddhaśekharaḥ /",
  "GP12vprevk_u:8919": "evaṃrūpadharo devaḥ sarvavyāpī maheśvaraḥ // RKV_103.57 //",
  "GP12vprevk_u:8920": "anasūyā nirīkṣyaitaddevānāṃ darśanaṃ param /",
  "GP12vprevk_u:8921": "vepamānā tataḥ sādhvī surāndṛṣṭvā muhurmuhuḥ // RKV_103.58 //",
  "GP12vprevk_u:8922": "anasūyovāca:",
  "GP12vprevk_u:8923": "kiṃ vyāpārasvarūpāstu viṣṇurudrapitāmahāḥ /",
  "GP12vprevk_u:8924": "etadvai śrotumicchāmi hyaśeṣaṃ kathayantu me // RKV_103.59 //",
  "GP12vprevk_u:8925": "brahmovāca:",
  "GP12vprevk_u:8926": "prāvṛṭkālo hyahaṃ brahmā āpaścaiva prakīrtitāḥ /",
  "GP12vprevk_u:8927": "megharūpo hyahaṃ prokto varṣayāmi ca bhūtale // RKV_103.60 //",
  "GP12vprevk_u:8928": "ahaṃ sarvāṇi bījāni prāksandhyāsūdite ravau /",
  "GP12vprevk_u:8929": "etadvai kāraṇaṃ sarvaṃ rahasyaṃ kathitaṃ param // RKV_103.61 //",
  "GP12vprevk_u:8930": "viṣṇuruvāca:",
  "GP12vprevk_u:8931": "hemantaśca bhavedviṣṇurviśvarūpaṃ carācaram /",
  "GP12vprevk_u:8932": "pālanāya jagatsarvaṃ viṣṇormāhātmyamuttamam // RKV_103.62 //",
  "GP12vprevk_u:8933": "rudra uvāca:",
  "GP12vprevk_u:8934": "grīṣmakālo hyahaṃ proktaḥ sarvabhūtakṣayaṃkaraḥ /",
  "GP12vprevk_u:8935": "karṣayāmi jagatsarvaṃ rudrarūpastapasvini // RKV_103.63 //",
  "GP12vprevk_u:8936": "evaṃ brahmā ca viṣṇuśca rudraścaiva mahāvrate /",
  "GP12vprevk_u:8937": "trayo devāstrayaḥ sandhyāstrayaḥ kālāstrayo 'gnayaḥ // RKV_103.64 //",
  "GP12vprevk_u:8938": "tathā brahmā ca viṣṇuśca rudraścaikātmatāṃ gataḥ /",
  "GP12vprevk_u:8939": "varaṃ dadyuśca te bhadre yastvayā manasīpsitam // RKV_103.65 //",
  "GP12vprevk_u:8940": "anasūyovāca:",
  "GP12vprevk_u:8941": "dhanyā puṇyā hyahaṃ loke ślāghyā vandyā ca sarvadā /",
  "GP12vprevk_u:8942": "brahmā viṣṇuśca rudraśca prasannavadanāḥ śubhāḥ // RKV_103.66 //",
  "GP12vprevk_u:8943": "yadi tuṣṭāstrayo devā dayāṃ kṛtvā mamopari /",
  "GP12vprevk_u:8944": "asmiṃstīrthe tu sāṃnidhyādvaradāḥ santu me sadā // RKV_103.67 //",
  "GP12vprevk_u:8945": "rudra uvāca:",
  "GP12vprevk_u:8946": "evaṃ bhavatu te vākyaṃ yattvayā prārthitaṃ śubhe /",
  "GP12vprevk_u:8947": "pratyakṣā vaiṣṇavī māyā eraṇḍīnāma nāmataḥ // RKV_103.68 //",
  "GP12vprevk_u:8948": "yasyā darśanamātreṇa naśyate pāpasañcayaḥ /",
  "GP12vprevk_u:8949": "caitramāse tu samprāpte ahorātroṣito bhavet // RKV_103.69 //",
  "GP12vprevk_u:8950": "eraṇḍyāḥ saṅgame snātvā brahmahatyāṃ vyapohati /",
  "GP12vprevk_u:8951": "rātrau jāgaraṇaṃ kuryāt prabhāte bhojayed dvijān // RKV_103.70 //",
  "GP12vprevk_u:8952": "yathoktena vidhānena piṇḍaṃ dadyād yathāvidhi /",
  "GP12vprevk_u:8953": "pradakṣiṇāṃ tato dadyāddhiraṇyaṃ vastrameva ca // RKV_103.71 //",
  "GP12vprevk_u:8954": "rajataṃ ca tathā gāvo bhūmidānam athāpi vā /",
  "GP12vprevk_u:8955": "sarvaṃ koṭiguṇaṃ proktamiti svāyambhuvo 'bravīt // RKV_103.72 //",
  "GP12vprevk_u:8956": "ye mriyanti narā devi eraṇḍyāḥ saṅgame śubhe /",
  "GP12vprevk_u:8957": "yāvadyugasahasraṃ tu rudraloke vasanti te // RKV_103.73 //",
  "GP12vprevk_u:8958": "ahorātroṣito bhūtvā japedrudrāṃśca vaidikān /",
  "GP12vprevk_u:8959": "ekādaśaikasaṃjñāṃśca sa yāti paramāṃ gatim // RKV_103.74 //",
  "GP12vprevk_u:8960": "vidyārthī labhate vidyāṃ dhanārthī labhate dhanam /",
  "GP12vprevk_u:8961": "putrārthī labhate putrāṃl labhet kāmān yathepsitān // RKV_103.75 //",
  "GP12vprevk_u:8962": "eraṇḍyāḥ saṅgame snātvā revāyā vimale jale /",
  "GP12vprevk_u:8963": "mahāpātakino vāpi te yānti paramāṃ gatim // RKV_103.76 //",
  "GP12vprevk_u:8964": "anasūyovāca:",
  "GP12vprevk_u:8965": "yadi tuṣṭāstrayo devā mama bhaktipracoditāḥ /",
  "GP12vprevk_u:8966": "mama putrā bhavantveva harirudrapitāmahāḥ // RKV_103.77 //",
  "GP12vprevk_u:8967": "viṣṇuruvāca:",
  "GP12vprevk_u:8968": "pūjyā yatputratāṃ yānti na kadācicchrutaṃ mayā /",
  "GP12vprevk_u:8969": "śubhe dadāmi putrāṃste devatulyaparākramān /",
  "GP12vprevk_u:8970": "rūpavanto guṇopetānyajvinaśca bahuśrutān // RKV_103.78 //",
  "GP12vprevk_u:8971": "anasūyovāca:",
  "GP12vprevk_u:8972": "īpsitaṃ tacca dātavyaṃ yanmayā prārthitaṃ hare /",
  "GP12vprevk_u:8973": "nānyathā caiva kartavyā mama putraiṣaṇā tu yā // RKV_103.79 //",
  "GP12vprevk_u:8974": "viṣṇuruvāca:",
  "GP12vprevk_u:8975": "pūrvaṃ tu bhṛgusaṃvāde garbhavāsa upārjitaḥ /",
  "GP12vprevk_u:8976": "tasyāhaṃ caiva pāraṃ tu naiva paśyāmi śobhane // RKV_103.80 //",
  "GP12vprevk_u:8977": "smaramāṇaḥ purāvṛttaṃ cintayāmi punaḥpunaḥ /",
  "GP12vprevk_u:8978": "evaṃ saṃcintya te devāḥ pitāmahamaheśvarāḥ // RKV_103.81 //",
  "GP12vprevk_u:8979": "ayonijā bhaviṣyāmastava putrā varānane /",
  "GP12vprevk_u:8980": "yonivāse mahāprājñi devā naiva vrajanti ca // RKV_103.82 //",
  "GP12vprevk_u:8981": "sāṃnidhyātsaṅgame devi lokānāṃ tu varapradāḥ /",
  "GP12vprevk_u:8982": "eraṇḍī vaiṣṇavī māyā pratyakṣā tvaṃ bhaviṣyasi // RKV_103.83 //",
  "GP12vprevk_u:8983": "trayo devāḥ sthitāḥ pātha revāyā uttare taṭe /",
  "GP12vprevk_u:8984": "varaprāptā tu sā devī gatā māhendraparvatam // RKV_103.84 //",
  "GP12vprevk_u:8985": "kṣīṇāṅgī śukladehā ca rūkṣakeśī sudāruṇā /",
  "GP12vprevk_u:8986": "kṛtayajñopavītā sā taponiṣṭhā śubhekṣaṇā // RKV_103.85 //",
  "GP12vprevk_u:8987": "śilātalaniviṣṭo 'sau dṛṣṭaḥ kānto mahāyaśāḥ /",
  "GP12vprevk_u:8988": "hṛṣṭacitto 'bhavaddevi uttiṣṭhottiṣṭha sābravīt // RKV_103.86 //",
  "GP12vprevk_u:8989": "atriruvāca:",
  "GP12vprevk_u:8990": "sādhu sādhu mahāprājñe hyanasūye mahāvrate /",
  "GP12vprevk_u:8991": "acintyaṃ gālavādīnāṃ varaṃ prāptāsi durlabham // RKV_103.87 //",
  "GP12vprevk_u:8992": "anasūyovāca:",
  "GP12vprevk_u:8993": "tvatprasādena devarṣe varaṃ prāptāsmi durlabham /",
  "GP12vprevk_u:8994": "tena devāḥ praśaṃsanti siddhāśca ṛṣayo 'malāḥ // RKV_103.88 //",
  "GP12vprevk_u:8995": "evamuktā tu sā devī harṣeṇa mahatā yutā /",
  "GP12vprevk_u:8996": "ālokayettataḥ kāntaṃ tenāpi śubhadarśanā // RKV_103.89 //",
  "GP12vprevk_u:8997": "īkṣaṇāccaiva saṃjātaṃ lalāṭe maṇḍalaṃ śubham /",
  "GP12vprevk_u:8998": "navayojanasāhasraṃ maṇḍalaṃ raśmibhirvṛtam // RKV_103.90 //",
  "GP12vprevk_u:8999": "kadambagolakākāraṃ triguṇaṃ parimaṇḍalam /",
  "GP12vprevk_u:9000": "tasya madhye tu deveśi puruṣo divyarūpadhṛk // RKV_103.91 //",
  "GP12vprevk_u:9001": "hemavarṇo 'mṛtamayaḥ sūryakoṭisamaprabhaḥ /",
  "GP12vprevk_u:9002": "ādyaḥ putro 'nasūyāyāḥ svayaṃ sākṣātpitāmahaḥ // RKV_103.92 //",
  "GP12vprevk_u:9003": "candramā iti vikhyātaḥ somarūpo nṛpātmaja /",
  "GP12vprevk_u:9004": "iṣṭāpūrte ca saṃpāti kalāṣoḍaśakena tu // RKV_103.93 //",
  "GP12vprevk_u:9005": "pratipac ca dvitīyā ca tṛtīyā ca maheśvari /",
  "GP12vprevk_u:9006": "caturthī pañcamī caiva avyayā ṣoḍaśī kalā // RKV_103.94 //",
  "GP12vprevk_u:9007": "caturvidhasya lokasya sūkṣmo bhūtvā varānane /",
  "GP12vprevk_u:9008": "āprīṇāti jagatsarvaṃ trailokyaṃ sacarācaram // RKV_103.95 //",
  "GP12vprevk_u:9009": "sarve te hyupajīvanti hutaṃ dattaṃ śaśisthitam /",
  "GP12vprevk_u:9010": "vanaspatigate some dhanavāṃśca varānane // RKV_103.96 //",
  "GP12vprevk_u:9011": "bhuñjan paragṛhe mūḍho dadedabdakṛtaṃ śubham /",
  "GP12vprevk_u:9012": "vanaspatigate some yastu chindyādvanaspatīn /",
  "GP12vprevk_u:9013": "tena pāpena deveśi narā yānti yamālayam // RKV_103.97 //",
  "GP12vprevk_u:9014": "vanaspatigate some maithunaṃ yo niṣevate /",
  "GP12vprevk_u:9015": "brahmahatyāsamaṃ pāpaṃ labhate nātra saṃśayaḥ // RKV_103.98 //",
  "GP12vprevk_u:9016": "vanaspatigate some manthānaṃ yo 'dhivāhayet /",
  "GP12vprevk_u:9017": "gāvastasya praṇaśyanti yāśca vai pūrvasaṃcitāḥ // RKV_103.99 //",
  "GP12vprevk_u:9018": "vanaspatigate some hyadhvānaṃ yo 'dhigacchati /",
  "GP12vprevk_u:9019": "bhavanti pitarastasya taṃ māsaṃ reṇubhojanāḥ // RKV_103.100 //",
  "GP12vprevk_u:9020": "amāvasyāṃ mahādevi yastu śrāddhaprado bhavet /",
  "GP12vprevk_u:9021": "abdamekaṃ viśālākṣi tṛptāstatpitaro dhruvam // RKV_103.101 //",
  "GP12vprevk_u:9022": "hiraṇyaṃ rajataṃ vastraṃ yo dadāti dvijātiṣu /",
  "GP12vprevk_u:9023": "sarvaṃ lakṣaguṇaṃ devi labhate nātra saṃśayaḥ // RKV_103.102 //",
  "GP12vprevk_u:9024": "evaṃ guṇaviśiṣṭo 'sau somarūpaḥ prajāpatiḥ /",
  "GP12vprevk_u:9025": "saṃjātaḥ prathamaḥ putro hyanasūyāsunandanaḥ // RKV_103.103 //",
  "GP12vprevk_u:9026": "dvitīyastu mahādevi durvāsā nāma nāmataḥ /",
  "GP12vprevk_u:9027": "sṛṣṭisaṃhārakartā ca svayaṃ sākṣānmaheśvaraḥ // RKV_103.104 //",
  "GP12vprevk_u:9028": "ṛṣimadhyagato devi tapastapati duṣkaram /",
  "GP12vprevk_u:9029": "so 'pi rudratvamāyāti samprāpte bhūtaviplave // RKV_103.105 //",
  "GP12vprevk_u:9030": "indro 'pi śaptastenaiva durvāsasā varānane /",
  "GP12vprevk_u:9031": "dvitīyasya tu putrasya sambhavaḥ kathito mayā // RKV_103.106 //",
  "GP12vprevk_u:9032": "dattātreyasvarūpeṇa bhagavānmadhusūdanaḥ /",
  "GP12vprevk_u:9033": "jagadvyāpī jagannāthaḥ svayaṃ sākṣājjanārdanaḥ // RKV_103.107 //",
  "GP12vprevk_u:9034": "ete devāstrayaḥ putrā anasūyāyā maheśvari /",
  "GP12vprevk_u:9035": "varadānena te devā hyavatīrṇā mahītale // RKV_103.108 //",
  "GP12vprevk_u:9036": "putraprāptikaraṃ tīrthaṃ revāyāścottare taṭe /",
  "GP12vprevk_u:9037": "anasūyākṛtaṃ pārtha sarvapāpakṣayaṃ param // RKV_103.109 //",
  "GP12vprevk_u:9038": "śrīmārkaṇḍeya uvāca:",
  "GP12vprevk_u:9039": "āścaryabhūtaṃ loke 'sminnarmadāyāṃ purātanam /",
  "GP12vprevk_u:9040": "bhrūṇahatyā gatā tatra brāhmaṇasya narādhipa // RKV_103.110 //",
  "GP12vprevk_u:9041": "yudhiṣṭhira uvāca:",
  "GP12vprevk_u:9042": "itihāsaṃ dvijaśreṣṭha kathayasva mamānagha /",
  "GP12vprevk_u:9043": "sarvapāpaharaṃ loke duḥkhārtasya ca kathyatām // RKV_103.111 //",
  "GP12vprevk_u:9044": "śrīmārkaṇḍeya uvāca:",
  "GP12vprevk_u:9045": "suvarṇaśilake grāme gautamānvayasambhavaḥ /",
  "GP12vprevk_u:9046": "kṛṣīvalo mahādevi bhāryāputrasamanvitaḥ // RKV_103.112 //",
  "GP12vprevk_u:9047": "vasate tatra govindaḥ saṃjāto vipule kule /",
  "GP12vprevk_u:9048": "putradārasamopeto gṛhakṣetrarataḥ sadā // RKV_103.113 //",
  "GP12vprevk_u:9049": "śakaṭaṃ pūrayitvā tu kāṣṭhānāmagamadguham /",
  "GP12vprevk_u:9050": "prakṣiptāni ca kāṣṭhāni hyekākī kṣudhayānvitaḥ // RKV_103.114 //",
  "GP12vprevk_u:9051": "riṅgamāṇas tadā putraḥ pituḥ śabdātsamāgataḥ /",
  "GP12vprevk_u:9052": "na dṛṣṭastena vai putraḥ kāṣṭhaiḥ saṃchādito 'vaśaḥ // RKV_103.115 //",
  "GP12vprevk_u:9053": "āgatastvarito gehe pipāsārto narādhipa /",
  "GP12vprevk_u:9054": "śakaṭaṃ mocya taddvāri savṛṣaṃ rajjusaṃyutam // RKV_103.116 //",
  "GP12vprevk_u:9055": "bhāryā tasyaiva yā dṛṣṭā cittajñā vaśavartinī /",
  "GP12vprevk_u:9056": "dṛṣṭvā nipātitaṃ putraṃ kāṣṭhairnirbhinnamastakam // RKV_103.117 //",
  "GP12vprevk_u:9057": "ajalpamānākaruṇaṃ nikṣiptaṃ jñolikāṃ śiśum /",
  "GP12vprevk_u:9058": "śuśrūṣaṇe ratā sādhvī priyasya ca narādhipa // RKV_103.118 //",
  "GP12vprevk_u:9059": "tataḥ snānādikaṃ kṛtvā bhojanācchayanaṃ śubham /",
  "GP12vprevk_u:9060": "putraṃ putravatāṃ śreṣṭhā hyutthāpayati śāsanaiḥ // RKV_103.119 //",
  "GP12vprevk_u:9061": "yadā ca notthitaḥ suptaḥ putraḥ pañcatvamāgataḥ /",
  "GP12vprevk_u:9062": "tadā sā dīnavadanā ruroda ca mumoha ca // RKV_103.120 //",
  "GP12vprevk_u:9063": "tacchrutvā ruditaṃ śabdaṃ govindastrastamānasaḥ /",
  "GP12vprevk_u:9064": "kimetaditi coktvā tu patito dharaṇītale // RKV_103.121 //",
  "GP12vprevk_u:9065": "dvāvetau muktakeśau tu bhūmau nipatitau nṛpa /",
  "GP12vprevk_u:9066": "vilepāte ca rājendra niḥśvāsocchvāsitena ca // RKV_103.122 //",
  "GP12vprevk_u:9067": "kaṃ paśye prāṅgaṇe putraṃ dṛṣṭvā krīḍantamāturam /",
  "GP12vprevk_u:9068": "saṃdhārayiṣye hṛdayaṃ sphuṭitaṃ tava kāraṇe // RKV_103.123 //",
  "GP12vprevk_u:9069": "tvajjanmāntaṃ yaśo nityam akṣayāṃ kulasantatim /",
  "GP12vprevk_u:9070": "dṛṣṭvā kim anṛṇībhūto yāsyāmi paramāṃ gatim // RKV_103.124 //",
  "GP12vprevk_u:9071": "mama vṛddhasya dīnasya gatistvaṃ kila putraka /",
  "GP12vprevk_u:9072": "ete manorathāḥ sarve cintitā viphalā gatāḥ // RKV_103.125 //",
  "GP12vprevk_u:9073": "imāṃ tu vikalāṃ dīnāṃ vihīnāṃ sutabāndhavaiḥ /",
  "GP12vprevk_u:9074": "rudantīṃ patitāṃ pāhi mātaraṃ dharaṇītale // RKV_103.126 //",
  "GP12vprevk_u:9075": "punnāmno narakādyasmāt pitaraṃ trāyate sutaḥ /",
  "GP12vprevk_u:9076": "tena putra iti proktaḥ svayameva svayambhuvā // RKV_103.127 //",
  "GP12vprevk_u:9077": "aputrasya gṛhaṃ śūnyaṃ diśaḥ śūnyā hyabāndhavāḥ /",
  "GP12vprevk_u:9078": "mūrkhasya hṛdayaṃ śūnyaṃ sarvaśūnyaṃ daridratā // RKV_103.128 //",
  "GP12vprevk_u:9079": "mṛṣāyaṃ vadate lokaścandanaṃ kila śītalam /",
  "GP12vprevk_u:9080": "putragātrapariṣvaṅgaścandanādapi śītalaḥ // RKV_103.129 //",
  "GP12vprevk_u:9081": "śmaśrugrahaṇakrīḍantaṃ dhūlidhūsaritānanam /",
  "GP12vprevk_u:9082": "puṇyahīnā na paśyanti nijotsaṅgasamāsthitam // RKV_103.130 //",
  "GP12vprevk_u:9083": "digambaraṃ gatavrīḍaṃ jaṭilaṃ dhūlidhūsaram /",
  "GP12vprevk_u:9084": "puṇyahīnā na paśyanti gaṅgādharamivātmajam // RKV_103.131 //",
  "GP12vprevk_u:9085": "vīṇāvādyasvaro loke susvaraḥ śrūyate kila /",
  "GP12vprevk_u:9086": "ruditaṃ bālakasyaiva tasmād āhlādakārakam // RKV_103.132 //",
  "GP12vprevk_u:9087": "mṛgapakṣiṣu kākeṣu paśūnāṃ svarayoniṣu /",
  "GP12vprevk_u:9088": "putraṃ teṣu samasteṣu vallabhaṃ bruvate budhāḥ // RKV_103.133 //",
  "GP12vprevk_u:9089": "matsyāśvaprakarāścaiva kūrmagrāhādayo 'pi vā /",
  "GP12vprevk_u:9090": "putrotpattau ca hṛṣyanti vipattau yānti duḥkhitām // RKV_103.134 //",
  "GP12vprevk_u:9091": "devagandharvayakṣāśca hṛṣyante putrajanmani /",
  "GP12vprevk_u:9092": "pañcatve te 'pi śocanti mandabhāgyo 'smi putraka // RKV_103.135 //",
  "GP12vprevk_u:9093": "ṛṣimelāpakaṃ cakre putrārthe rāghavo nṛpa /",
  "GP12vprevk_u:9094": "indrasthāne sthitastasya prokṣate hyāsanaṃ yataḥ // RKV_103.136 //",
  "GP12vprevk_u:9095": "svargavāsaṃ sutādbāhyaṃ vidyate na tu pāṇḍava /",
  "GP12vprevk_u:9096": "cakre daśarathas tasmāt putrārthaṃ yajñamuttamam // RKV_103.137 //",
  "GP12vprevk_u:9097": "rāmo lakṣmaṇaśatrughnau bharatastatra sambhavāt /",
  "GP12vprevk_u:9098": "kārtavīryo jito yena rāmeṇāmitatejasā // RKV_103.138 //",
  "GP12vprevk_u:9099": "sa rāmo rāmacandreṇa aṣṭavarṣeṇa nirjitaḥ /",
  "GP12vprevk_u:9100": "ekākinā hato vālī plavagaḥ śatrudurjayaḥ // RKV_103.139 //",
  "GP12vprevk_u:9101": "rāvaṇo brahmaputro yastrailokyaṃ yasya śaṅkate /",
  "GP12vprevk_u:9102": "hataḥ sa rāmacandreṇa saputraḥ sahabāndhavaḥ // RKV_103.140 //",
  "GP12vprevk_u:9103": "evaṃ putraṃ vinā saukhyaṃ martyaloke na vidyate /",
  "GP12vprevk_u:9104": "vaṃśārthe maithunaṃ yasya svargārthe yasya bhāratī // RKV_103.141 //",
  "GP12vprevk_u:9105": "mṛṣṭānnaṃ brāhmaṇasyārthe svarge vāsaṃ tu yānti te /",
  "GP12vprevk_u:9106": "brahmahatyāśvamedhābhyāṃ na paraṃ pāpapuṇyayoḥ // RKV_103.142 //",
  "GP12vprevk_u:9107": "putrotpattivipattibhyāṃ na paraṃ sukhaduḥkhayoḥ /",
  "GP12vprevk_u:9108": "kiṃ bravīmīti bho vatsa na tu saukhyaṃ sutaṃ vinā // RKV_103.143 //",
  "GP12vprevk_u:9109": "evaṃ bahuvidhaṃ duḥkhaṃ pralapitvā punaḥpunaḥ /",
  "GP12vprevk_u:9110": "janaiścāśvāsito vipro bālaṃ gṛhya bahirgataḥ // RKV_103.144 //",
  "GP12vprevk_u:9111": "tataḥ saṃskṛtya taṃ bālaṃ vidhidṛṣṭena karmaṇā /",
  "GP12vprevk_u:9112": "samavetau tu duḥkhārtāvāgatau svagṛhaṃ punaḥ // RKV_103.145 //",
  "GP12vprevk_u:9113": "evaṃ gṛhāgate vipre rātrirjātā yudhiṣṭhira /",
  "GP12vprevk_u:9114": "bhūmau prasupto govindaḥ putraśokena pīḍitaḥ // RKV_103.146 //",
  "GP12vprevk_u:9115": "yāvannirīkṣate bhāryā bhartāraṃ duḥkhapīḍitam /",
  "GP12vprevk_u:9116": "kṛmirāśigataṃ sarvaṃ govindaṃ samapaśyata // RKV_103.147 //",
  "GP12vprevk_u:9117": "duḥkhādduḥkhatare magnā dṛṣṭvā taṃ pātakānvitam /",
  "GP12vprevk_u:9118": "evaṃ duḥkhanimagnāyāḥ śarvarī vigatā tadā // RKV_103.148 //",
  "GP12vprevk_u:9119": "paśupālastu mahiṣīmuktvāraṇye 'gamadgṛhāt /",
  "GP12vprevk_u:9120": "araṇye mahiṣīḥ sarvā rakṣayitvā gṛhāgataḥ // RKV_103.149 //",
  "GP12vprevk_u:9121": "vijñaptaḥ paśupālena govindo brāhmaṇottamaḥ /",
  "GP12vprevk_u:9122": "yāvadbhokṣyāmyahaṃ svāminmahiṣīstvaṃ ca rakṣase // RKV_103.150 //",
  "GP12vprevk_u:9123": "tataḥ sa tvarito vipro jagāma mahiṣīḥ prati /",
  "GP12vprevk_u:9124": "na tatra mahiṣīḥ paśyet paścāt kṣetrābhisammukham // RKV_103.151 //",
  "GP12vprevk_u:9125": "dhāvamānaśca viprastu eraṇḍīsaṅgame gataḥ /",
  "GP12vprevk_u:9126": "tataḥ praviṣṭastu jale revairaṇḍyostu saṅgame // RKV_103.152 //",
  "GP12vprevk_u:9127": "tajjalaṃ pītamātraṃ tu tvarayā cātitarṣitaḥ /",
  "GP12vprevk_u:9128": "akāmāt salilaṃ pītvā prakṣālya nayane śubhe // RKV_103.153 //",
  "GP12vprevk_u:9129": "ājagāma tataḥ paścādbhavanaṃ divasakṣaye /",
  "GP12vprevk_u:9130": "bhuktvā duḥkhānvito rātrau govindaḥ śayanaṃ yayau // RKV_103.154 //",
  "GP12vprevk_u:9131": "nidrābhibhūtaḥ śokena śrameṇaiva tu kheditaḥ /",
  "GP12vprevk_u:9132": "punastaccārdharātre tu tasya bhāryā yudhiṣṭhira // RKV_103.155 //",
  "GP12vprevk_u:9133": "kṛmibhirveṣṭitaṃ gāntraṃ kvacit paśyatyaveṣṭitam /",
  "GP12vprevk_u:9134": "punaḥ sā vismayāviṣṭā tasya bhāryā guṇānvitā /",
  "GP12vprevk_u:9135": "uvāca duṣkṛtaṃ tasya sādhvasāviṣṭacetasā // RKV_103.156 //",
  "GP12vprevk_u:9136": "bhāryovāca:",
  "GP12vprevk_u:9137": "atīte pañcame cāhni tvindhanaṃ kṣipatastu te /",
  "GP12vprevk_u:9138": "gṛhapaścādgato bālo hyajñānādghātitastvayā // RKV_103.157 //",
  "GP12vprevk_u:9139": "mayā tatpātakaṃ ghoraṃ rahasyaṃ na prakāśitam /",
  "GP12vprevk_u:9140": "tena pracchannapāpena dahyamānā divāniśam // RKV_103.158 //",
  "GP12vprevk_u:9141": "na sukhaṃ tava gātrasya paśyāmi na hi cātmanaḥ /",
  "GP12vprevk_u:9142": "nidrā mama śamaṃ yātā ratiścaiva tvayā saha // RKV_103.159 //",
  "GP12vprevk_u:9143": "śrūyate mānave śāstre śloko gīto maharṣibhiḥ /",
  "GP12vprevk_u:9144": "smṛtvā smṛtvā tu taṃ citte paritāpo na śāmyati // RKV_103.160 //",
  "GP12vprevk_u:9145": "kīrtanān naśyate dharmo vardhate 'sau nigūhanāt /",
  "GP12vprevk_u:9146": "iha loke pare caiva pāpasyāpyevameva ca // RKV_103.161 //",
  "GP12vprevk_u:9147": "evaṃ saṃcityamānāhaṃ sthitā rātrau bhayāturā /",
  "GP12vprevk_u:9148": "kṛmirāśigataṃ tvāṃ hi kasyāhaṃ kathayāmi kim // RKV_103.162 //",
  "GP12vprevk_u:9149": "punastvaṃ cādya me dṛṣṭo bhrūṇahatyākṛmiśritaḥ /",
  "GP12vprevk_u:9150": "kvacidbhindanti te gātraṃ kvacinnaṣṭāḥ samantataḥ // RKV_103.163 //",
  "GP12vprevk_u:9151": "etatsaṃsmṛtya saṃsmṛtya vimṛśāmi punaḥpunaḥ /",
  "GP12vprevk_u:9152": "na jāne kāraṇaṃ kiṃcitpṛcchantyāḥ kathayasva me // RKV_103.164 //",
  "GP12vprevk_u:9153": "taḍāgaṃ vā saridvāpi tīrthaṃ vā devatārcanam /",
  "GP12vprevk_u:9154": "yaṃ gato 'si prabhāvo 'yaṃ tasya nānyasya me sthitam // RKV_103.165 //",
  "GP12vprevk_u:9155": "evamuktastu vipro 'sau kathayāmāsa bhārata /",
  "GP12vprevk_u:9156": "bhāryāyā yaddivā vṛttaṃ śaṅkamāno nṛpottama // RKV_103.166 //",
  "GP12vprevk_u:9157": "adyāhaṃ mahiṣīsārthaṃ eraṇḍīsaṅgamaṃ gataḥ /",
  "GP12vprevk_u:9158": "nābhimātre jale gatvā pītavānsalilaṃ bahu // RKV_103.167 //",
  "GP12vprevk_u:9159": "nānyattīrthaṃ vijānāmi saritaṃ sara eva vā /",
  "GP12vprevk_u:9160": "satyaṃ satyaṃ punaḥ satyaṃ kathitaṃ tava bhāmini // RKV_103.168 //",
  "GP12vprevk_u:9161": "evaṃ jñātvā tu sā sarvamupavāsakṛtakṣaṇā /",
  "GP12vprevk_u:9162": "sapatnīko gatastatra saṅgame varavarṇini // RKV_103.169 //",
  "GP12vprevk_u:9163": "snātvā tatra jale ramye natvā devaṃ tu bhāskaram /",
  "GP12vprevk_u:9164": "snāpayāmāsa deveśaṃ śaṅkaraṃ comayā saha // RKV_103.170 //",
  "GP12vprevk_u:9165": "pañcagavyaghṛtakṣīrair dadhikṣaudraghṛtairjalaiḥ /",
  "GP12vprevk_u:9166": "gandhamālyādidhūpaiśca naivedyaiśca suśobhanaiḥ // RKV_103.171 //",
  "GP12vprevk_u:9167": "pūjya trayīmayaṃ liṅgaṃ devīṃ kātyāyanīṃ śubhām /",
  "GP12vprevk_u:9168": "rātrau jāgaraṇaṃ kṛtvā patyāsi pativratā // RKV_103.172 //",
  "GP12vprevk_u:9169": "tataḥ prabhāte vimale dvijānsampūjya yatnataḥ /",
  "GP12vprevk_u:9170": "godānena hiraṇyena vastreṇānnena bhārata // RKV_103.173 //",
  "GP12vprevk_u:9171": "govindaḥ pūjayāmāsa svaśaktyā brāhmaṇāñchubhān /",
  "GP12vprevk_u:9172": "muktapāpo gṛhāyātaḥ svabhāryāsahito nṛpa // RKV_103.174 //",
  "GP12vprevk_u:9173": "evaṃ yaḥ śṛṇute bhaktyā govindākhyānamuttamam /",
  "GP12vprevk_u:9174": "paṭhate parayā bhaktyā bhrūṇahatyā praṇaśyati // RKV_103.175 //",
  "GP12vprevk_u:9175": "krīḍate śāṃkare loke yāvadābhūtasamplavam /",
  "GP12vprevk_u:9176": "yaścaivāśvayuje māsi caitre vā nṛpasattama // RKV_103.176 //",
  "GP12vprevk_u:9177": "saptamyāṃ ca site pakṣe sopavāso jitendriyaḥ /",
  "GP12vprevk_u:9178": "sāttvikīṃ vāsanāṃ kṛtvā yo vasecchivamandire // RKV_103.177 //",
  "GP12vprevk_u:9179": "dhyāyamāno virūpākṣaṃ triśūlakarasaṃsthitam /",
  "GP12vprevk_u:9180": "kaṃsāsuranihantāraṃ śaṅkhacakragadādharam // RKV_103.178 //",
  "GP12vprevk_u:9181": "pakṣirājasamārūḍhaṃ trailokyavaradāyakam /",
  "GP12vprevk_u:9182": "pitāmahaṃ tato dhyāyeddhaṃsasthaṃ caturānanam // RKV_103.179 //",
  "GP12vprevk_u:9183": "sargapradaṃ samastasya kamalākaraśobhitam /",
  "GP12vprevk_u:9184": "yo hyevaṃ vasate tatra triyame sthāna uttame // RKV_103.180 //",
  "GP12vprevk_u:9185": "tataḥ prabhāte vimale hyaṣṭamyāṃ ca narādhipa /",
  "GP12vprevk_u:9186": "brāhmaṇān pūjayed bhaktyā sarvadoṣavivarjitān // RKV_103.181 //",
  "GP12vprevk_u:9187": "sarvāvayavasampūrṇānsarvaśāstraviśāradān /",
  "GP12vprevk_u:9188": "vedābhyāsaratānnityaṃ svadāraniratānsadā // RKV_103.182 //",
  "GP12vprevk_u:9189": "śrāddhe dāne vrate yogyān brāhmaṇān pāṇḍunandana /",
  "GP12vprevk_u:9190": "pretānāṃ pūjanaṃ tatra devapūrvaṃ samārabhet // RKV_103.183 //",
  "GP12vprevk_u:9191": "pretatvān mucyate śīghrameraṇḍyāṃ piṇḍatarpaṇaiḥ /",
  "GP12vprevk_u:9192": "dānāni tatra deyāni hyannamukhyāni sarvadā // RKV_103.184 //",
  "GP12vprevk_u:9193": "hiraṇyabhūmikanyāśca dhūrvāhau śubhalakṣaṇau /",
  "GP12vprevk_u:9194": "sīreṇa sahitau pārtha dhānyaṃ droṇakasaṃkhyayā // RKV_103.185 //",
  "GP12vprevk_u:9195": "alaṃkṛtāṃ savatsāṃ ca kṣīriṇīṃ taruṇīṃ sitām /",
  "GP12vprevk_u:9196": "raktāṃ vā kṛṣṇavarṇāṃ vā pāṭalāṃ kapilāṃ tathā // RKV_103.186 //",
  "GP12vprevk_u:9197": "kāṃsyadohanasaṃyuktāṃ rukmakhuravibhūṣaṇām /",
  "GP12vprevk_u:9198": "svarṇaśṛṅgīṃ savatsāṃ ca brāhmaṇāyopapādayet // RKV_103.187 //",
  "GP12vprevk_u:9199": "prīyatāṃ me jagannāthā harakṛṣṇapitāmahāḥ /",
  "GP12vprevk_u:9200": "saṃsārarakṣaṇī devī surabhī māṃ samuddharet // RKV_103.188 //",
  "GP12vprevk_u:9201": "putrārthaṃ yāḥ striyaḥ pārtha hyeraṇḍīsaṅgame nṛpa /",
  "GP12vprevk_u:9202": "snāpyante rudrasūktaiśca caturvedodbhavaistathā // RKV_103.189 //",
  "GP12vprevk_u:9203": "caturbhirbrāhmaṇaiḥ śastaṃ dvābhyāṃ yogyaiśca kārayet /",
  "GP12vprevk_u:9204": "ekena sārdrakumbhena dāmpatyamabhiṣecayet // RKV_103.190 //",
  "GP12vprevk_u:9205": "daivajñenaiva caikena athavā sāmagena vā /",
  "GP12vprevk_u:9206": "pañcaratnasamāyuktaṃ kumbhe tatraiva kārayet // RKV_103.191 //",
  "GP12vprevk_u:9207": "gandhatoyasamāyuktaṃ sarvauṣadhivimiśritam /",
  "GP12vprevk_u:9208": "āmrapallavasaṃyuktam aśvatthamadhukaṃ tathā // RKV_103.192 //",
  "GP12vprevk_u:9209": "guṇṭhitaṃ sitavastreṇa sitacandanacarcitam /",
  "GP12vprevk_u:9210": "sitapuṣpaistu saṃchannaṃ siddhārthakṛtamadhyamam // RKV_103.193 //",
  "GP12vprevk_u:9211": "kāṃsyapātre tu saṃsthāpya putrārthī deśikottamaḥ /",
  "GP12vprevk_u:9212": "aṅgalagnaṃ tu yadvastraṃ kaṭakābharaṇaṃ tathā // RKV_103.194 //",
  "GP12vprevk_u:9213": "tatsarvaṃ maṇḍale tyājyaṃ siddhyarthaṃ cātmanastadā /",
  "GP12vprevk_u:9214": "praṇamya bhāskaraṃ paścādācāryaṃ rudrarūpiṇam // RKV_103.195 //",
  "GP12vprevk_u:9215": "madhuraṃ ca tato 'śnīyād devyā bhuvana uttame /",
  "GP12vprevk_u:9216": "phaladānaṃ ca viprāya chatraṃ tāmbūlameva ca // RKV_103.196 //",
  "GP12vprevk_u:9217": "upānahau ca yānaṃ ca sa bhaved duḥkhavarjitaḥ /",
  "GP12vprevk_u:9218": "bhāskare krīḍate loke yāvad ābhūtasamplavam // RKV_103.197 //",
  "GP12vprevk_u:9219": "dānaṃ koṭiguṇaṃ sarvaṃ śubhaṃ vā yadi vāśubham /",
  "GP12vprevk_u:9220": "yathā nadīnadāḥ sarve sāgare yānti saṃkṣayam // RKV_103.198 //",
  "GP12vprevk_u:9221": "evaṃ pāpāni naśyanti hyeraṇḍīsaṅgame nṛṇām /",
  "GP12vprevk_u:9222": "samantācchastrapātena hyeraṇḍīsaṅgame nṛpa // RKV_103.199 //",
  "GP12vprevk_u:9223": "bhrūṇahatyāsamaṃ pāpaṃ naśyate śaṅkaro 'bravīt /",
  "GP12vprevk_u:9224": "prāṇatyāgaṃ ca yo bhaktyā jātavedasi kārayet // RKV_103.200 //",
  "GP12vprevk_u:9225": "anāśakaṃ nṛpaśreṣṭha jale vā tadanantaram /",
  "GP12vprevk_u:9226": "pañcasāhasrikaṃ mānaṃ varṣāṇāṃ jātavedasi // RKV_103.201 //",
  "GP12vprevk_u:9227": "jale trīṇi sahasrāṇyanāśake ṣaṣṭiṃ bhuñjate /",
  "GP12vprevk_u:9228": "kākā bakāḥ kapotāśca hyulūkāḥ paśavas tathā // RKV_103.202 //",
  "GP12vprevk_u:9229": "saṃgamodakasaṃspṛṣṭās te yānti paramāṃ gatim /",
  "GP12vprevk_u:9230": "vṛkṣāśca tatpadaṃ jñātvā yāṃ gatiṃ yānti yoginaḥ // RKV_103.203 //",
  "GP12vprevk_u:9231": "eraṇḍikā mayā devī dṛṣṭo me manmatheśvaraḥ /",
  "GP12vprevk_u:9232": "kiṃ samartho yamo ruṣṭo bhadro bhadrāṇi paśyati // RKV_103.204 //",
  "GP12vprevk_u:9233": "mṛttikāṃ saṅgamodbhūtāṃ ye ca guṇṭhanti nityaśaḥ /",
  "GP12vprevk_u:9234": "bhrūṇahatyādipāpāni naśyante nātra saṃśayaḥ // RKV_103.205 //",
  "GP12vprevk_u:9235": "eraṇḍīsaṅgame martyo luṇṭhyamāno narādhipa /",
  "GP12vprevk_u:9236": "sarvapāpairvinirmuktaḥ padaṃ gacchatyanāmayam // RKV_103.206 //",
  "GP12vprevk_u:9237": "eraṇḍyāḥ saṅgamaṃ martyāḥ kīrtayantyāśramasthitāḥ /",
  "GP12vprevk_u:9238": "vimuktapāpā jāyante satyaṃ śaṅkarabhāṣitam // RKV_103.207 //",
  "GP12vprevk_u:9239": "eraṇḍīpādapāgraistu dṛṣṭaiḥ pāpaṃ vyapohati // RKV_103.208 //",
  "GP12vprevk_u:9240": "tīrthākhyānamidaṃ puṇyaṃ ye paṭhiṣyanti mānavāḥ /",
  "GP12vprevk_u:9241": "śṛṇvanti cāpare bhaktyā muktapāpā bhavanti te // RKV_103.209 //",
  "GP12vprevk_u:9242": "etatte sarvamākhyātam eraṇḍīsaṅgamaṃ nṛpa /",
  "GP12vprevk_u:9243": "bhūyaścānyat pravakṣyāmi sarvapāpakṣayaṃkaram // RKV_103.210 //",
  "GP12vprevk_u:9244": "||",
  "GP12vprevk_u:9245": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe eraṇḍīsaṅgamatīrthaphalamāhātmyavarṇanaṃ nāma tryadhikaśatatamo 'dhyāyaḥ ||",
  "GP12vprevk_u:9246": "RKV adhyāya 104",
  "GP12vprevk_u:9247": "śrīmārkaṇḍeya uvāca:",
  "GP12vprevk_u:9248": "tato gacchenmahīpālaṃ sauvarṇaśilamuttamam /",
  "GP12vprevk_u:9249": "prakhyātamuttare kūle sarvapāpakṣayaṃkaram // RKV_104.1 //",
  "GP12vprevk_u:9250": "samantācchatapātena munisaṅghaiḥ purā kṛtam /",
  "GP12vprevk_u:9251": "revāyāṃ durlabhaṃ sthānaṃ saṅgamasya samīpataḥ // RKV_104.2 //",
  "GP12vprevk_u:9252": "vibhaktaṃ hastamātraṃ ca puṇyakṣetraṃ narādhipa /",
  "GP12vprevk_u:9253": "suvarṇaśilake snātvā pūjayitvā maheśvaram // RKV_104.3 //",
  "GP12vprevk_u:9254": "natvā tu bhāskaraṃ devaṃ hotavyaṃ ca hutāśane /",
  "GP12vprevk_u:9255": "bilvenājyavimiśreṇa bilvapatrairathāpi vā // RKV_104.4 //",
  "GP12vprevk_u:9256": "prīyatāṃ me jagannātho vyādhir naśyatu me dhruvam /",
  "GP12vprevk_u:9257": "dvijāya kāñcane datte yatphalaṃ tacchṛṇuṣva me // RKV_104.5 //",
  "GP12vprevk_u:9258": "bahusvarṇasya yatproktaṃ yāgasya phalamuttamam /",
  "GP12vprevk_u:9259": "tathāsau labhate sarvaṃ kāñcanaṃ yaḥ prayacchati // RKV_104.6 //",
  "GP12vprevk_u:9260": "tena dānena pūtātmā mṛtaḥ svargamavāpnuyāt /",
  "GP12vprevk_u:9261": "rudrasyānucaras tāvad yāvad indrāścaturdaśa // RKV_104.7 //",
  "GP12vprevk_u:9262": "tataḥ svargāvatīrṇastu jāyate viśade kule /",
  "GP12vprevk_u:9263": "dhanadhānyasamopetaḥ punaḥ smarati tajjalam // RKV_104.8 //",
  "GP12vprevk_u:9264": "||",
  "GP12vprevk_u:9265": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe suvarṇaśilātīrthamāhātmyavarṇanaṃ nāma caturadhikaśatatamo 'dhyāyaḥ ||",
  "GP12vprevk_u:9266": "RKV adhyāya 105",
  "GP12vprevk_u:9267": "śrīmārkaṇḍeya uvāca:",
  "GP12vprevk_u:9268": "karañjākhyaṃ tato gacchet sopavāso jitendriyaḥ /",
  "GP12vprevk_u:9269": "tatra snātvā tu rājendra sarvapāpaiḥ pramucyate // RKV_105.1 //",
  "GP12vprevk_u:9270": "arcayitvā mahādevaṃ dattvā dānaṃ tu bhaktitaḥ /",
  "GP12vprevk_u:9271": "suvarṇaṃ rajataṃ vāpi maṇimauktikavidrumān // RKV_105.2 //",
  "GP12vprevk_u:9272": "pādukopānahau chatraṃ śayyāṃ prāvaraṇāni ca /",
  "GP12vprevk_u:9273": "koṭikoṭiguṇaṃ sarvaṃ jāyate nātra saṃśayaḥ // RKV_105.3 //",
  "GP12vprevk_u:9274": "||",
  "GP12vprevk_u:9275": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe karañjatīrthamāhātmyavarṇanaṃ nāma pañcādhikaśatatamo 'dhyāyaḥ ||",
  "GP12vprevk_u:9276": "RKV adhyāya 106",
  "GP12vprevk_u:9277": "śrīmārkaṇḍeya uvāca:",
  "GP12vprevk_u:9278": "tato gacchenmahīpāla tīrthaṃ paramaśobhanam /",
  "GP12vprevk_u:9279": "saubhāgyakaraṇaṃ divyaṃ naranārīmanoramam // RKV_106.1 //",
  "GP12vprevk_u:9280": "tatra yā durbhagā nārī naro vā nṛpasattama /",
  "GP12vprevk_u:9281": "snātvārcayed umārudrau saubhāgyaṃ tasya jāyate // RKV_106.2 //",
  "GP12vprevk_u:9282": "tṛtīyāyāmahorātraṃ sopavāso jitendriyaḥ /",
  "GP12vprevk_u:9283": "nimantrayed dvijaṃ bhaktyā sapatnīkaṃ surūpiṇam // RKV_106.3 //",
  "GP12vprevk_u:9284": "gandhamālyairalaṃkṛtya vastradhūpādivāsitam /",
  "GP12vprevk_u:9285": "bhojayet pāyasānnena kṛsareṇātha bhaktitaḥ // RKV_106.4 //",
  "GP12vprevk_u:9286": "bhojayitvā yathānyāyaṃ pradakṣiṇamudāharet /",
  "GP12vprevk_u:9287": "prīyatāṃ me mahādevaḥ sapatnīko vṛṣadhvajaḥ // RKV_106.5 //",
  "GP12vprevk_u:9288": "yathā te devadeveśa na viyogaḥ kadācana /",
  "GP12vprevk_u:9289": "mamāpi karuṇāṃ kṛtvā tathāstviti vicintayet // RKV_106.6 //",
  "GP12vprevk_u:9290": "evaṃ kṛte tatastasya yatpuṇyaṃ samudāhṛtam /",
  "GP12vprevk_u:9291": "tatte sarvaṃ pravakṣyāmi yathā devena bhāṣitam // RKV_106.7 //",
  "GP12vprevk_u:9292": "daurbhāgyaṃ durgatiścaiva dāridryaṃ śokabandhanam /",
  "GP12vprevk_u:9293": "vandhyatvaṃ saptajanmāni jāyate na yudhiṣṭhira // RKV_106.8 //",
  "GP12vprevk_u:9294": "jyeṣṭhamāse site pakṣe tṛtīyāyāṃ viśeṣataḥ /",
  "GP12vprevk_u:9295": "tatra gatvā tu yo bhaktyā pañcāgniṃ sādhayettataḥ // RKV_106.9 //",
  "GP12vprevk_u:9296": "so 'pi pāpairaśeṣaistu mucyate nātra saṃśayaḥ /",
  "GP12vprevk_u:9297": "guggulaṃ dahate yastu dvidhā cittavivarjitaḥ // RKV_106.10 //",
  "GP12vprevk_u:9298": "śarīraṃ bhedayed yastu gauryāścaiva samīpataḥ /",
  "GP12vprevk_u:9299": "tasminkarmapraviṣṭasya utkrāntir jāyate yadi // RKV_106.11 //",
  "GP12vprevk_u:9300": "dehapāte vrajet svargam ityevaṃ śaṅkaro 'bravīt /",
  "GP12vprevk_u:9301": "sitaraktaistathā pītairvastraiśca vividhaiḥ śubhaiḥ // RKV_106.12 //",
  "GP12vprevk_u:9302": "brāhmaṇīṃ brāhmaṇaṃ caiva pūjayitvā yathāvidhi /",
  "GP12vprevk_u:9303": "puṣpairnānāvidhaiścaiva gandhadhūpaiḥ suśobhanaiḥ // RKV_106.13 //",
  "GP12vprevk_u:9304": "kaṇṭhasūtrakasindūraiḥ kuṅkumena vilepayet /",
  "GP12vprevk_u:9305": "kalpayeta striyaṃ gaurīṃ brāhmaṇaṃ śivarūpiṇam // RKV_106.14 //",
  "GP12vprevk_u:9306": "teṣāṃ tadrūpakaṃ kṛtvā dānamutsṛjyate tataḥ /",
  "GP12vprevk_u:9307": "kaṅkaṇaṃ karṇaveṣṭaṃ ca kaṇṭhikāṃ mudrikāṃ tathā // RKV_106.15 //",
  "GP12vprevk_u:9308": "saptadhānyaṃ tathā caiva bhojanaṃ nṛpasattama /",
  "GP12vprevk_u:9309": "anyānyapi ca dānāni tasmiṃstīrthe dadāti yaḥ // RKV_106.16 //",
  "GP12vprevk_u:9310": "sarvadānaiśca yatpuṇyaṃ prāpnuyānnātra saṃśayaḥ /",
  "GP12vprevk_u:9311": "sahasraguṇitaṃ sarvaṃ nātra kāryā vicāraṇā // RKV_106.17 //",
  "GP12vprevk_u:9312": "śaṅkareṇa samaṃ tasmādbhogaṃ bhuṅkte hyanuttamam /",
  "GP12vprevk_u:9313": "saubhāgyaṃ tasya vipulaṃ jāyate nātra saṃśayaḥ // RKV_106.18 //",
  "GP12vprevk_u:9314": "aputro labhate putramadhano dhanamāpnuyāt /",
  "GP12vprevk_u:9315": "rājendra kāmadaṃ tīrthaṃ narmadāyāṃ vyavasthitam // RKV_106.19 //",
  "GP12vprevk_u:9316": "||",
  "GP12vprevk_u:9317": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kāmadatīrthamāhātmyavarṇanaṃ nāma ṣaḍuttaraśatatamo 'dhyāyaḥ||",
  "GP12vprevk_u:9318": "RKV adhyāya 107",
  "GP12vprevk_u:9319": "śrīmārkaṇḍeya uvāca:",
  "GP12vprevk_u:9320": "tato gaccheta rājendra bhaṇḍārītīrtham uttamam /",
  "GP12vprevk_u:9321": "daridracchedakaraṇaṃ yugānyekonaviṃśatiḥ // RKV_107.1 //",
  "GP12vprevk_u:9322": "dhanadena tapastaptvā prasanne padmasambhave /",
  "GP12vprevk_u:9323": "tatraiva svalpadānena prāptaṃ vittasya rakṣaṇam // RKV_107.2 //",
  "GP12vprevk_u:9324": "tatra gatvā tu yo bhaktyā snātvā vittaṃ prayacchati /",
  "GP12vprevk_u:9325": "tasya vittaparicchedo na kadācid bhaviṣyati // RKV_107.3 //",
  "GP12vprevk_u:9326": "||",
  "GP12vprevk_u:9327": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe bhaṇḍārītīrthamāhātmyavarṇanaṃ nāma saptottaraśatatamo 'dhyāyaḥ ||",
  "GP12vprevk_u:9328": "RKV adhyāya 108",
  "GP12vprevk_u:9329": "śrīmārkaṇḍeya uvāca:",
  "GP12vprevk_u:9330": "tato gacchenmahīpāla rohiṇītīrthamuttamam /",
  "GP12vprevk_u:9331": "vikhyātaṃ triṣu lokeṣu sarvapāpaharaṃ param // RKV_108.1 //",
  "GP12vprevk_u:9332": "yudhiṣṭhira uvāca:",
  "GP12vprevk_u:9333": "rohiṇītīrthamāhātmyaṃ sarvapāpapraṇāśanam /",
  "GP12vprevk_u:9334": "śrotumicchāmi tattvena tanme tvaṃ vaktumarhasi // RKV_108.2 //",
  "GP12vprevk_u:9335": "śrīmārkaṇḍeya uvāca:",
  "GP12vprevk_u:9336": "tasminnekārṇave ghore naṣṭe sthāvarajaṅgame /",
  "GP12vprevk_u:9337": "udadhau ca śayānasya devadevasya cakriṇaḥ // RKV_108.3 //",
  "GP12vprevk_u:9338": "nābhau samutthitaṃ padmaṃ ravimaṇḍalasannibham /",
  "GP12vprevk_u:9339": "karṇikākesaropetaṃ patraiśca samalaṃkṛtam // RKV_108.4 //",
  "GP12vprevk_u:9340": "tatra brahmā samutpannaścaturvadanapaṅkajaḥ /",
  "GP12vprevk_u:9341": "kiṃ karomīti deveśa ājñā me dīyatāṃ prabho // RKV_108.5 //",
  "GP12vprevk_u:9342": "evamuktastu deveśaḥ śaṅkhacakragadādharaḥ /",
  "GP12vprevk_u:9343": "uvāca madhurāṃ vāṇīṃ tadā devaṃ pitāmaham // RKV_108.6 //",
  "GP12vprevk_u:9344": "sarasvatyāṃ mahābāho lokaṃ kuru mamājñayā /",
  "GP12vprevk_u:9345": "bhūtagrāmamaśeṣasya utpādanavidhikṣayam // RKV_108.7 //",
  "GP12vprevk_u:9346": "etacchrutaṃ tu vacanaṃ padmanābhasya bhārata /",
  "GP12vprevk_u:9347": "cintayāmāsa bhagavānsaptarṣīnhitakāmyayā // RKV_108.8 //",
  "GP12vprevk_u:9348": "kramātte cintitāḥ prājñāḥ pulastyaḥ pulahaḥ kratuḥ /",
  "GP12vprevk_u:9349": "prācetaso vasiṣṭhaśca bhṛgurnārada eva ca // RKV_108.9 //",
  "GP12vprevk_u:9350": "yajñe prācetaso dakṣo mahātejāḥ prajāpatiḥ /",
  "GP12vprevk_u:9351": "dakṣasyāpi tathā jātāḥ pañcāśadduhitaro 'nagha // RKV_108.10 //",
  "GP12vprevk_u:9352": "dadau sa daśa dharmāya kaśyapāya trayodaśa /",
  "GP12vprevk_u:9353": "tathaiva sa mahābhāgaḥ saptaviṃśatimindave // RKV_108.11 //",
  "GP12vprevk_u:9354": "rohiṇīnāma yā tāsāṃ madhye tasya narādhipa /",
  "GP12vprevk_u:9355": "aniṣṭā sarvanārīṇāṃ bhartuścaiva viśeṣataḥ // RKV_108.12 //",
  "GP12vprevk_u:9356": "tataḥ sā paramaṃ kṛtvā vairāgyaṃ nṛpasattama /",
  "GP12vprevk_u:9357": "āgatya narmadātīre cacāra vipulaṃ tapaḥ // RKV_108.13 //",
  "GP12vprevk_u:9358": "ekarātrais trirātraiśca ṣaḍdvādaśabhireva ca /",
  "GP12vprevk_u:9359": "pakṣamāsopavāsaiśca karśayanti kalevaram // RKV_108.14 //",
  "GP12vprevk_u:9360": "ārādhayantī satataṃ mahiṣāsuranāśinīṃ /",
  "GP12vprevk_u:9361": "devīṃ bhagavatīṃ tāta sarvārtivinivāraṇīm // RKV_108.15 //",
  "GP12vprevk_u:9362": "snātvā snātvā jale nityaṃ narmadāyāḥ śucismitā /",
  "GP12vprevk_u:9363": "tatastuṣṭā mahābhāgā devī nārāyaṇī nṛpa // RKV_108.16 //",
  "GP12vprevk_u:9364": "prasannā te mahābhāge vratena niyamena ca /",
  "GP12vprevk_u:9365": "etacchrutvā tu vacanaṃ rohiṇī śaśinaḥ priyā // RKV_108.17 //",
  "GP12vprevk_u:9366": "yathā bhavāmi na cirāttathā bhavatu mānade /",
  "GP12vprevk_u:9367": "evamastviti sā coktvā bhavānī bhaktavatsalā // RKV_108.18 //",
  "GP12vprevk_u:9368": "stūyamānā munigaṇaistatraivāntaradhīyata /",
  "GP12vprevk_u:9369": "tadāprabhṛti tattīrthaṃ rohiṇī śaśinaḥ priyā // RKV_108.19 //",
  "GP12vprevk_u:9370": "saṃjātā sarvakālaṃ tu vallabhā nṛpasattama /",
  "GP12vprevk_u:9371": "tatra tīrthe tu yā nārī naro vā snāni bhaktitaḥ // RKV_108.20 //",
  "GP12vprevk_u:9372": "vallabhā jāyate sā tu bhartur vai rohiṇī yathā /",
  "GP12vprevk_u:9373": "tatra tīrthe tu yaḥ kaścitprāṇatyāgaṃ karoti vai // RKV_108.21 //",
  "GP12vprevk_u:9374": "saptajanmāni dāmpatyaviyogo na bhavet kvacit // RKV_108.22 //",
  "GP12vprevk_u:9375": "||",
  "GP12vprevk_u:9376": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe rohiṇīsomanāthatīrthamāhātmyavarṇanaṃ nāmāṣṭottaraśatatamo 'dhyāyaḥ ||",
  "GP12vprevk_u:9377": "RKV adhyāya 109",
  "GP12vprevk_u:9378": "śrīmārkaṇḍeya uvāca:",
  "GP12vprevk_u:9379": "tato gacchenmahīpāla cakratīrthamanuttamam /",
  "GP12vprevk_u:9380": "senāpuramitikhyātaṃ sarvapāpakṣayaṃkaram // RKV_109.1 //",
  "GP12vprevk_u:9381": "saināpatyābhiṣekāya devadevena cakriṇā /",
  "GP12vprevk_u:9382": "ānītaśca mahāseno devaiḥ sendrapurogamaiḥ // RKV_109.2 //",
  "GP12vprevk_u:9383": "dānavānāṃ vadhārthāya jayāya ca divaukasām /",
  "GP12vprevk_u:9384": "bhūmidānena viprendrāṃs tarpayitvā yathāvidhi // RKV_109.3 //",
  "GP12vprevk_u:9385": "śaṅkhabherīninādaiśca paṭahānāṃ ca nisvanaiḥ /",
  "GP12vprevk_u:9386": "vīṇāveṇumṛdaṅgaiśca jhallarīsvaramaṅgalaiḥ // RKV_109.4 //",
  "GP12vprevk_u:9387": "tataḥ kṛtvā svanaṃ ghoraṃ dānavo baladarpitaḥ /",
  "GP12vprevk_u:9388": "rururnāma vighātārthamabhiṣekasya cāgataḥ // RKV_109.5 //",
  "GP12vprevk_u:9389": "hastyaśvarathapattyoghaiḥ pūrayanvai diśo daśa /",
  "GP12vprevk_u:9390": "tatra tena mahadyuddhaṃ pravṛttaṃ kila bhārata // RKV_109.6 //",
  "GP12vprevk_u:9391": "śaktyṛṣṭipāśamuśalaiḥ khaḍgaistomaraṭaṅkanaiḥ /",
  "GP12vprevk_u:9392": "bhallaiḥ karṇikanārācaiḥ kabandhapaṭasaṃkulaiḥ // RKV_109.7 //",
  "GP12vprevk_u:9393": "tatastu tāṃ śatrubalasya senāṃ kṣaṇena cāpancyutabāṇaghātaiḥ /",
  "GP12vprevk_u:9394": "vidhvastahastyaśvarathānmahātmā jagrāha cakraṃ ripusaṅghanāśanaḥ // RKV_109.8 //",
  "GP12vprevk_u:9395": "jvalacca cakraṃ niśitaṃ bhayaṃkaraṃ surāsurāṇāṃ ca sudarśanaṃ raṇe /",
  "GP12vprevk_u:9396": "cakarta daityasya śirastadānīṃ karātpramuktaṃ madhughātinaśca tat // RKV_109.9 //",
  "GP12vprevk_u:9397": "taṃ dṛṣṭvā sahasā vighnamabhiṣeke ṣaḍānanaḥ /",
  "GP12vprevk_u:9398": "tyaktvā tu tatra saṃsthānaṃ cacāra vipulaṃ tapaḥ // RKV_109.10 //",
  "GP12vprevk_u:9399": "muktaṃ cakraṃ vināśāya hariṇā lokadhāriṇā /",
  "GP12vprevk_u:9400": "dvidalaṃ dānavaṃ kṛtvā papāta vimale jale // RKV_109.11 //",
  "GP12vprevk_u:9401": "tadā prabhṛti tattīrthaṃ cakratīrthamiti śrutam /",
  "GP12vprevk_u:9402": "sarvapāpavināśāya nirmitaṃ viśvamūrtinā // RKV_109.12 //",
  "GP12vprevk_u:9403": "cakratīrthe tu yaḥ snātvā pūjayed devamacyutam /",
  "GP12vprevk_u:9404": "puṇḍarīkasya yajñasya phalamāpnoti mānavaḥ // RKV_109.13 //",
  "GP12vprevk_u:9405": "tatra tīrthe tu yaḥ snātvā pūjayed brāhmaṇāñchubhān /",
  "GP12vprevk_u:9406": "śāntadāntajitakrodhānsa labhetkoṭijaṃ phalam // RKV_109.14 //",
  "GP12vprevk_u:9407": "tatra tīrthe tu yo bhaktyā tyajate dehamātmanaḥ /",
  "GP12vprevk_u:9408": "viṣṇulokaṃ mṛto yāti jayaśabdādimaṅgalaiḥ // RKV_109.15 //",
  "GP12vprevk_u:9409": "krīḍayitvā yathākāmaṃ devagandharvapūjitaḥ /",
  "GP12vprevk_u:9410": "ihāgatya ca bhūyo 'pi jāyate vipule kule // RKV_109.16 //",
  "GP12vprevk_u:9411": "etatpuṇyaṃ pāpaharaṃ dhanyaṃ duḥkhapraṇāśanam /",
  "GP12vprevk_u:9412": "kathitaṃ te mahābhāga bhūyaścānyacchṛṇuṣva me // RKV_109.17 //",
  "GP12vprevk_u:9413": "||",
  "GP12vprevk_u:9414": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe senāpure cakratīrthamāhātmyavarṇanaṃ nāma navottaraśatatamo 'dhyāyaḥ ||",
  "GP12vprevk_u:9415": "RKV adhyāya 110",
  "GP12vprevk_u:9416": "śrīmārkaṇḍeya uvāca:",
  "GP12vprevk_u:9417": "dhautapāpaṃ tato gacchen mahāpātakanāśanam /",
  "GP12vprevk_u:9418": "samīpe cakratīrthasya viṣṇunā nirmitaṃ purā // RKV_110.1 //",
  "GP12vprevk_u:9419": "nihatair dānavair ghorair devadevo janārdanaḥ /",
  "GP12vprevk_u:9420": "tatpāpasya vināśārthaṃ dānavāntodbhavasya ca // RKV_110.2 //",
  "GP12vprevk_u:9421": "tatra tīrthe jitakrodhaścacāra vipulaṃ tapaḥ /",
  "GP12vprevk_u:9422": "duścaraṃ maunamāsthāya hyaśakyaṃ devadānavaiḥ // RKV_110.3 //",
  "GP12vprevk_u:9423": "snātvā dattvā dvijātibhyo dānāni vividhāni ca /",
  "GP12vprevk_u:9424": "tatkṣaṇāt supāpas tu gatastadvaiṣṇavaṃ padam // RKV_110.4 //",
  "GP12vprevk_u:9425": "evaṃ yuktastu yastatra pāpaṃ kṛtvā sudāruṇam /",
  "GP12vprevk_u:9426": "snātvā japtvā vidhānena mucyate sarvapātakaiḥ // RKV_110.5 //",
  "GP12vprevk_u:9427": "||",
  "GP12vprevk_u:9428": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe dhautapāpatīrthamāhātmyavarṇanaṃ nāma daśottaraśatatamo 'dhyāyaḥ ||",
  "GP12vprevk_u:9429": "RKV adhyāya 111",
  "GP12vprevk_u:9430": "śrīmārkaṇḍeya uvāca:",
  "GP12vprevk_u:9431": "narmadādakṣiṇe kūle tīrthaṃ paramaśobhanam /",
  "GP12vprevk_u:9432": "skandena nirmitaṃ pūrvaṃ tapaḥ kṛtvā sudāruṇam // RKV_111.1 //",
  "GP12vprevk_u:9433": "yudhiṣṭhira uvāca:",
  "GP12vprevk_u:9434": "skandasya caritaṃ sarvamājanma dvijasattama /",
  "GP12vprevk_u:9435": "tīrthasya ca vidhiṃ puṇyaṃ kathayasva yathārthataḥ // RKV_111.2 //",
  "GP12vprevk_u:9436": "śrīmārkaṇḍeya uvāca:",
  "GP12vprevk_u:9437": "devadevena vai taptaṃ tapaḥ pūrvaṃ yudhiṣṭhira /",
  "GP12vprevk_u:9438": "vijñaptena suraiḥ sarvairumādevī vivāhitā // RKV_111.3 //",
  "GP12vprevk_u:9439": "nāsti senāpatiḥ kaściddevānāṃ surasattama /",
  "GP12vprevk_u:9440": "nīyante dānavairghoraiḥ sarve devāḥ savāsavāḥ // RKV_111.4 //",
  "GP12vprevk_u:9441": "yathā niśā vinā candraṃ divaso bhāskaraṃ vinā /",
  "GP12vprevk_u:9442": "na śobhate muhūrtaṃ vai tathā senā vināyakā // RKV_111.5 //",
  "GP12vprevk_u:9443": "evaṃ jñātvā mahādeva parayā dayayā vibho /",
  "GP12vprevk_u:9444": "senānīr dīyatāṃ kaścittriṣu lokeṣu viśrutaḥ // RKV_111.6 //",
  "GP12vprevk_u:9445": "etacchrutvā śubhaṃ vākyaṃ devānāṃ parameśvaraḥ /",
  "GP12vprevk_u:9446": "kāmayāna umāṃ devīṃ sasmāra manasā smaram // RKV_111.7 //",
  "GP12vprevk_u:9447": "tena mūrchitasarvāṅgaḥ kāmarūpo jagadguruḥ /",
  "GP12vprevk_u:9448": "kāmayāmāsa rudrāṇīṃ divyaṃ varṣaśataṃ kila // RKV_111.8 //",
  "GP12vprevk_u:9449": "devarājastato jñātvā mahāmaithunagaṃ haram /",
  "GP12vprevk_u:9450": "saṃmantrya daivataiḥ sārddhaṃ praiṣayajjātavedasam // RKV_111.9 //",
  "GP12vprevk_u:9451": "tena gatvā mahādevaḥ paramānandasaṃsthitaḥ /",
  "GP12vprevk_u:9452": "sahasā tena dṛṣṭo 'sau hāhetyuktvā samutthitaḥ // RKV_111.10 //",
  "GP12vprevk_u:9453": "tataḥ kruddhā mahādevī śāpavācamuvāca ha /",
  "GP12vprevk_u:9454": "vepamānā mahārāja śṛṇu yatte vadāmyaham // RKV_111.11 //",
  "GP12vprevk_u:9455": "ahaṃ yasmāt suraiḥ sarvairyācitā putrajanmani /",
  "GP12vprevk_u:9456": "kṛtā ratiśca viphalā saṃpreṣya jātavedasam // RKV_111.12 //",
  "GP12vprevk_u:9457": "tasmātsarve putrahīnā bhaviṣyanti na saṃśayaḥ /",
  "GP12vprevk_u:9458": "hareṇoktastato vahnirasmākaṃ bījamāvaha // RKV_111.13 //",
  "GP12vprevk_u:9459": "yathā bhavati lokeṣu tathā tvaṃ kartum arhasi /",
  "GP12vprevk_u:9460": "mama tejastvayā śakyaṃ gṛhītuṃ surasattama /",
  "GP12vprevk_u:9461": "devakāryārthasiddhyarthaṃ nānyaḥ śakto jagattraye // RKV_111.14 //",
  "GP12vprevk_u:9462": "agniruvāca:",
  "GP12vprevk_u:9463": "tejasastava me deva kā śaktirdhāraṇe vibho /",
  "GP12vprevk_u:9464": "karoti bhasmasātsarvaṃ trailokyaṃ sacarācaram // RKV_111.15 //",
  "GP12vprevk_u:9465": "īśvara uvāca:",
  "GP12vprevk_u:9466": "udarasthena bījena yadi te jāyate rujā /",
  "GP12vprevk_u:9467": "tadā kṣipasva tattejo gaṅgātoye hutāśana // RKV_111.16 //",
  "GP12vprevk_u:9468": "evamuktvā mahādevo 'moghaṃ bījamuttamam /",
  "GP12vprevk_u:9469": "havyavāhamukhe sarvaṃ prakṣipyāntaradhīyata // RKV_111.17 //",
  "GP12vprevk_u:9470": "gate cādarśanaṃ deve dahyamāno hutāśanaḥ /",
  "GP12vprevk_u:9471": "gaṅgātoye vinikṣipya jagāma svaṃniveśanam // RKV_111.18 //",
  "GP12vprevk_u:9472": "asahantī tu tattejo gaṅgāpi saritāṃ varā /",
  "GP12vprevk_u:9473": "śarastambe vinikṣipya jagāmāśu yathāgatam // RKV_111.19 //",
  "GP12vprevk_u:9474": "tatra jātaṃ tu taddṛṣṭvā sarve devāḥ savāsavāḥ /",
  "GP12vprevk_u:9475": "kṛttikāṃ preṣayāmāsuḥ stanyaṃ pāyayituṃ tadā // RKV_111.20 //",
  "GP12vprevk_u:9476": "dṛṣṭvā tā āgatāḥ sarvā gaṅgāgarbhe mahāmateḥ /",
  "GP12vprevk_u:9477": "ṣaṇmukhaiḥ ṣaṇmukho bhūtvā pipāsurapibatstanam // RKV_111.21 //",
  "GP12vprevk_u:9478": "jātakarmādisaṃskārānvedoktānpadmasambhavaḥ /",
  "GP12vprevk_u:9479": "cakāra sarvāndājendra vidhidṛṣṭena karmaṇā // RKV_111.22 //",
  "GP12vprevk_u:9480": "ṣaṇmukhātṣaṇmukho nāma kārttikeyastu kṛttikāt /",
  "GP12vprevk_u:9481": "kumāraśca kumāratvād gaṅgāgarbho 'gnijo 'paraḥ // RKV_111.23 //",
  "GP12vprevk_u:9482": "evaṃ kumāraḥ sambhūto hyanadhītya sa vedavit /",
  "GP12vprevk_u:9483": "śāstrāṇyanekāni veda cacāra vipulaṃ tapaḥ // RKV_111.24 //",
  "GP12vprevk_u:9484": "devāraṇyeṣu sarveṣu nadīṣu ca nadeṣu ca /",
  "GP12vprevk_u:9485": "pṛthivyāṃ yāni tīrthāni samudrād yāni bhārata // RKV_111.25 //",
  "GP12vprevk_u:9486": "tataḥ paryāyayogena narmadātaṭamāśritaḥ /",
  "GP12vprevk_u:9487": "narmadādakṣiṇe kūle cacāra vipulaṃ tapaḥ // RKV_111.26 //",
  "GP12vprevk_u:9488": "ṛgyajuḥsāmavihitaṃ japañjāpyamaharniśam /",
  "GP12vprevk_u:9489": "dhyāyamāno mahādevaṃ śucirdhamanisaṃtataḥ // RKV_111.27 //",
  "GP12vprevk_u:9490": "tato varṣasahasrānte pūrṇe devo maheśvaraḥ /",
  "GP12vprevk_u:9491": "umayā sahitaḥ kāle tadā vacanam abravīt // RKV_111.28 //",
  "GP12vprevk_u:9492": "īśvara uvāca:",
  "GP12vprevk_u:9493": "ahaṃ te varadastāta gaurī mātā pitā hyaham /",
  "GP12vprevk_u:9494": "varaṃ vṛṇīṣva yacceṣṭaṃ triṣu lokeṣu durlabham // RKV_111.29 //",
  "GP12vprevk_u:9495": "ṣaṇmukha uvāca:",
  "GP12vprevk_u:9496": "yadi tuṣṭo mahādeva umayā saha śaṅkara /",
  "GP12vprevk_u:9497": "vṛṇomi mātāpitarau nānyā gatirmatirmama // RKV_111.30 //",
  "GP12vprevk_u:9498": "etacchrutvā śubhaṃ vākyaṃ putrasya vadanāccyutam /",
  "GP12vprevk_u:9499": "tathetyuktvā tu snehena premṇā taṃ pariṣasvaje // RKV_111.31 //",
  "GP12vprevk_u:9500": "tatastaṃ mūrdhnyupāghrāya hyumayovāca śaṅkaraḥ // RKV_111.32 //",
  "GP12vprevk_u:9501": "īśvara uvāca:",
  "GP12vprevk_u:9502": "akṣayaścāvyayaścaiva senānīs tvaṃ bhaviṣyasi // RKV_111.33 //",
  "GP12vprevk_u:9503": "śikhī ca te vāhanaṃ divyarūpo datto mayā śaktidharasya saṃkhye /",
  "GP12vprevk_u:9504": "surāsurādīṃśca jayeti coktvā jagāma kailāsavaraṃ mahātmā // RKV_111.34 //",
  "GP12vprevk_u:9505": "gate cādarśanaṃ deve tadā sa śikhivāhanaḥ /",
  "GP12vprevk_u:9506": "sthāpayitvā mahādevaṃ jagāma surasannidhau // RKV_111.35 //",
  "GP12vprevk_u:9507": "tadāprabhṛti tattīrthaṃ skandatīrthamiti śrutam /",
  "GP12vprevk_u:9508": "sarvapāpaharaṃ puṇyaṃ martyānāṃ bhuvi durlabham // RKV_111.36 //",
  "GP12vprevk_u:9509": "tatra tīrthe tu yo rājanbhaktyā snātvārcayecchivam /",
  "GP12vprevk_u:9510": "gandhamālyābhiṣekaiśca yājñikaṃ sa labhet phalam // RKV_111.37 //",
  "GP12vprevk_u:9511": "skandatīrthe tu yaḥ snātvā pūjayet pitṛdevatāḥ /",
  "GP12vprevk_u:9512": "tilamiśreṇa toyena tasya puṇyaphalaṃ śṛṇu // RKV_111.38 //",
  "GP12vprevk_u:9513": "piṇḍadānena caikena vidhiyuktena bhārata /",
  "GP12vprevk_u:9514": "dvādaśābdāni tuṣyanti pitaro nātra saṃśayaḥ // RKV_111.39 //",
  "GP12vprevk_u:9515": "tatra tīrthe tu rājendra śubhaṃ vā yādi vāśubham /",
  "GP12vprevk_u:9516": "iha loke pare caiva tatsarvaṃ jāyate 'kṣayam // RKV_111.40 //",
  "GP12vprevk_u:9517": "tatra tīrthe tu yaḥ kaścit prāṇatyāgaṃ kariṣyati /",
  "GP12vprevk_u:9518": "śāstrayuktena vidhinā sa gacchecchivamandiram // RKV_111.41 //",
  "GP12vprevk_u:9519": "kalpamekaṃ vasitvā tu devagandharvapūjitaḥ /",
  "GP12vprevk_u:9520": "atra bhāratavarṣe tu jāyate vimale kule // RKV_111.42 //",
  "GP12vprevk_u:9521": "vedavedāṅgatattvajñaḥ sarvavyādhivivarjitaḥ /",
  "GP12vprevk_u:9522": "jīvedvarṣaśataṃ sāgraṃ putrapautrasamanvitaḥ // RKV_111.43 //",
  "GP12vprevk_u:9523": "idaṃ te kathitaṃ rājanskandatīrthasya sambhavam /",
  "GP12vprevk_u:9524": "dhanyaṃ yaśasyamāyuṣyaṃ sarvaduḥkhaghnamuttamam /",
  "GP12vprevk_u:9525": "sarvapāpaharaṃ puṇyaṃ devadevena bhāṣitam // RKV_111.44 //",
  "GP12vprevk_u:9526": "||",
  "GP12vprevk_u:9527": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe skandatīrthamāhātmyavarṇanaṃ nāmaikādaśottaraśatatamo 'dhyāyaḥ ||",
  "GP12vprevk_u:9528": "RKV adhyāya 112",
  "GP12vprevk_u:9529": "śrīmārkaṇḍeya uvāca:",
  "GP12vprevk_u:9530": "tato gacchettu rājendra tīrthamāṅgirasasya tu /",
  "GP12vprevk_u:9531": "uttare narmadākūle sarvapāpavināśanam // RKV_112.1 //",
  "GP12vprevk_u:9532": "purāsīdaṅgirānāma brāhmaṇo vedapāragaḥ /",
  "GP12vprevk_u:9533": "putrahetor yugasyādau cacāra vipulaṃ tapaḥ // RKV_112.2 //",
  "GP12vprevk_u:9534": "nityaṃ triṣavaṇasnāyī japandevaṃ sanātanam /",
  "GP12vprevk_u:9535": "pūjayaṃśca mahādevaṃ kṛcchracāndrāyaṇādibhiḥ // RKV_112.3 //",
  "GP12vprevk_u:9536": "dvādaśābde tataḥ pūrṇe tutoṣa parameśvaraḥ /",
  "GP12vprevk_u:9537": "vareṇa chandayāmāsa dvijam āṅgirasaṃ varam // RKV_112.4 //",
  "GP12vprevk_u:9538": "vavre sa tu mahādevaṃ putraṃ putravatāṃ varam /",
  "GP12vprevk_u:9539": "vedavidyāvratasnātaṃ sarvaśāstraviśāradam // RKV_112.5 //",
  "GP12vprevk_u:9540": "devānāṃ mantriṇaṃ rājan sarvalokeṣu pūjitam /",
  "GP12vprevk_u:9541": "brahmalakṣmyāḥ sadāvāsam akṣayaṃ cāvyayaṃ sutam // RKV_112.6 //",
  "GP12vprevk_u:9542": "tathābhilaṣitaḥ putraḥ sarvavidyāviśāradaḥ /",
  "GP12vprevk_u:9543": "bhaviṣyati na sandehaścaivamuktvā yayau haraḥ // RKV_112.7 //",
  "GP12vprevk_u:9544": "varair aṅgirasaścāpi bṛhaspatirajāyata /",
  "GP12vprevk_u:9545": "yathābhilaṣitaḥ putro vedavedāṅgapāragaḥ // RKV_112.8 //",
  "GP12vprevk_u:9546": "jāte putre'ṅgirās tatra sthāpayāmāsa śaṅkaram /",
  "GP12vprevk_u:9547": "hṛṣṭatuṣṭamanā bhūtvā jagāmottaraparvatam // RKV_112.9 //",
  "GP12vprevk_u:9548": "tatra cāṅgirase tīrthe yaḥ snātvā pūjayecchivam /",
  "GP12vprevk_u:9549": "sarvapāpavinirmukto rudralokaṃ sa gacchati // RKV_112.10 //",
  "GP12vprevk_u:9550": "aputro labhate putramadhano dhanamāpnuyāt /",
  "GP12vprevk_u:9551": "icchate yaśca yaṃ kāmaṃ sa taṃ labhati mānavaḥ // RKV_112.11 //",
  "GP12vprevk_u:9552": "||",
  "GP12vprevk_u:9553": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe 'gnirasatīrthamāhātmyavarṇanaṃ nāma dvādaśādhikaśatatamo 'dhyāyaḥ ||",
  "GP12vprevk_u:9554": "RKV adhyāya 113",
  "GP12vprevk_u:9555": "śrīmārkaṇḍeya uvāca:",
  "GP12vprevk_u:9556": "tato gacchettu rājendra koṭitīrthamanuttamam /",
  "GP12vprevk_u:9557": "ṛṣikoṭirgatā tatra parāṃ siddhimupāgatā // RKV_113.1 //",
  "GP12vprevk_u:9558": "tatra tīrthe tu yaḥ snātvā bhojayed brāhmaṇāñchuciḥ /",
  "GP12vprevk_u:9559": "ekasminbhojite vipre koṭirbhavati bhojitā // RKV_113.2 //",
  "GP12vprevk_u:9560": "tatra tīrthe tu yaḥ snātvā pūjayet pitṛdevatāḥ /",
  "GP12vprevk_u:9561": "pūjite tu mahādeve vājapeyaphalaṃ labhet // RKV_113.3 //",
  "GP12vprevk_u:9562": "||",
  "GP12vprevk_u:9563": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe koṭitīrthamāhātmyavarṇanaṃ nāma trayodaśādhikaśātatamo 'dhyāyaḥ ||",
  "GP12vprevk_u:9564": "RKV adhyāya 114",
  "GP12vprevk_u:9565": "śrīmārkaṇḍeya uvāca:",
  "GP12vprevk_u:9566": "tato gacchettu rājendra tīrthaṃ paramaśobhanam /",
  "GP12vprevk_u:9567": "ayonijaṃ mahāpuṇyaṃ sarvapāpapraṇāśanam // RKV_114.1 //",
  "GP12vprevk_u:9568": "ayonije naraḥ snātvā pūjayet parameśvaram /",
  "GP12vprevk_u:9569": "pitṛdevārcanaṃ kṛtvā mucyate sarvakilbiṣaiḥ // RKV_114.2 //",
  "GP12vprevk_u:9570": "tatra tīrthe tu vidhinā prāṇatyāgaṃ karoti yaḥ /",
  "GP12vprevk_u:9571": "sa kadācinmahārāja yonidvāraṃ na paśyati // RKV_114.3 //",
  "GP12vprevk_u:9572": "||",
  "GP12vprevk_u:9573": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ayonisambhavatīrthamāhātmyavarṇanaṃ nāma caturdaśādhikaśatatamo 'dhyāyaḥ ||",
  "GP12vprevk_u:9574": "RKV adhyāya 115",
  "GP12vprevk_u:9575": "śrīmārkaṇḍeya uvāca:",
  "GP12vprevk_u:9576": "tato gacchenmahārāja tīrtham aṅgārakaṃ param /",
  "GP12vprevk_u:9577": "rūpadaṃ sarvalokānāṃ viśrutaṃ narmadātaṭe // RKV_115.1 //",
  "GP12vprevk_u:9578": "aṅgārakeṇa rājendra purā taptaṃ tapaḥ kila /",
  "GP12vprevk_u:9579": "arbudaṃ ca nikharvaṃ ca prayutaṃ varṣasaṃkhyayā // RKV_115.2 //",
  "GP12vprevk_u:9580": "tatastuṣṭo mahādevaḥ parayā kṛpayā nṛpa /",
  "GP12vprevk_u:9581": "pratyakṣadarśī bhagavān uvāca kṣitinandanam // RKV_115.3 //",
  "GP12vprevk_u:9582": "varado 'smi mahābhāga durlabhaṃ tridaśair api /",
  "GP12vprevk_u:9583": "varaṃ dāsyāmyahaṃ vatsa brūhi yatte vivakṣitam // RKV_115.4 //",
  "GP12vprevk_u:9584": "aṅgāraka uvāca:",
  "GP12vprevk_u:9585": "tava prasādāddeveśa sarvalokamaheśvara /",
  "GP12vprevk_u:9586": "grahamadhyagato nityaṃ vicarāmi nabhastale // RKV_115.5 //",
  "GP12vprevk_u:9587": "yāvaddharādharo loke yāvaccandradivākarau /",
  "GP12vprevk_u:9588": "nadyo nadāḥ samudrāśca varo me cākṣayo bhavet // RKV_115.6 //",
  "GP12vprevk_u:9589": "evamastviti deveśo dattvā varamanuttamam /",
  "GP12vprevk_u:9590": "jagāmākāśamāviśya vandyamānaḥ surāsuraiḥ // RKV_115.7 //",
  "GP12vprevk_u:9591": "bhūmiputrastatastasminsthāpayāmāsa śaṅkaram /",
  "GP12vprevk_u:9592": "gataḥ surālaye loke grahabhāve niveśitaḥ // RKV_115.8 //",
  "GP12vprevk_u:9593": "tatra tīrthe tu yaḥ snātvā pūjayetparameśvaram /",
  "GP12vprevk_u:9594": "hutahomo jitakrodhaḥ so 'śvamedhaphalaṃ labhet // RKV_115.9 //",
  "GP12vprevk_u:9595": "caturthyaṅgārake yastu snātvā cābhyarcayedgraham /",
  "GP12vprevk_u:9596": "aṅgārakaṃ vidhānena saptajanmāni bhārata // RKV_115.10 //",
  "GP12vprevk_u:9597": "daśayojanavistīrṇe maṇḍale rūpavān bhavet /",
  "GP12vprevk_u:9598": "tatraiva tā mṛto jantuḥ kāmato 'kāmato 'pi vā /",
  "GP12vprevk_u:9599": "rudrasyānucaro bhūtvā tenaiva saha modate // RKV_115.11 //",
  "GP12vprevk_u:9600": "||",
  "GP12vprevk_u:9601": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe aṅgārakatīrthamāhātmyavarṇanaṃ nāma pañcadaśottaraśatatamo 'dhyāyaḥ ||",
  "GP12vprevk_u:9602": "RKV adhyāya 116",
  "GP12vprevk_u:9603": "mārkaṇḍeya uvāca:",
  "GP12vprevk_u:9604": "pāṇḍutīrthaṃ tato gacchet sarvapāpavināśanam /",
  "GP12vprevk_u:9605": "tatra snātvā naro rājan mucyate sarvakilbiṣaiḥ // RKV_116.1 //",
  "GP12vprevk_u:9606": "tatra tīrthe tu yaḥ snātvā dāpayet kāñcanaṃ śuciḥ /",
  "GP12vprevk_u:9607": "bhrūṇahatyādipāpāni naśyante nātra saṃśayaḥ // RKV_116.2 //",
  "GP12vprevk_u:9608": "piṇḍodakapradānena vājapeyaphalaṃ labhet /",
  "GP12vprevk_u:9609": "pitaraḥ pitāmahāśca nṛtyante ca praharṣitāḥ // RKV_116.3 //",
  "GP12vprevk_u:9610": "||",
  "GP12vprevk_u:9611": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe pāṇḍutīrthamāhātmyavarṇanaṃ nāma ṣoḍaśādhikaśatatamo 'dhyāyaḥ ||",
  "GP12vprevk_u:9612": "RKV adhyāya 117",
  "GP12vprevk_u:9613": "śrīmārkaṇḍeya uvāca:",
  "GP12vprevk_u:9614": "tato gacchettu rājendra puṇyaṃ tīrthaṃ trilocanam /",
  "GP12vprevk_u:9615": "tatra tiṣṭhati deveśaḥ sarvalokanamaskṛtaḥ // RKV_117.1 //",
  "GP12vprevk_u:9616": "tatra tīrthe tu yaḥ snātvā bhaktyārcayati śaṅkaram /",
  "GP12vprevk_u:9617": "rudrasya bhavanaṃ yāti mṛto nāstyatra saṃśayaḥ // RKV_117.2 //",
  "GP12vprevk_u:9618": "kalpakṣaye tataḥ pūrṇe krīḍitvā ca ihāgataḥ /",
  "GP12vprevk_u:9619": "āviyogena tiṣṭheta pūjyamānaḥ śataṃ samāḥ // RKV_117.3 //",
  "GP12vprevk_u:9620": "||",
  "GP12vprevk_u:9621": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe trilocanatīrthamāhātmyavarṇanaṃ nāma saptadaśottaraśatatamo 'dhyāyaḥ ||",
  "GP12vprevk_u:9622": "RKV adhyāya 118",
  "GP12vprevk_u:9623": "śrīmārkaṇḍeya uvāca:",
  "GP12vprevk_u:9624": "tato gacchettu rājendra tīrthaṃ paramaśobhanam /",
  "GP12vprevk_u:9625": "indratīrthetivikhyātaṃ narmadādakṣiṇe taṭe // RKV_118.1 //",
  "GP12vprevk_u:9626": "yudhiṣṭhira uvāca:",
  "GP12vprevk_u:9627": "narmadādakṣiṇe kūle indratīrthaṃ kathaṃ bhavet /",
  "GP12vprevk_u:9628": "śrotumicchāmi viprendra hyādimadhyāntavistaraiḥ // RKV_118.2 //",
  "GP12vprevk_u:9629": "etacchrutvā tu vacanaṃ dharmaputrasya dhīmataḥ /",
  "GP12vprevk_u:9630": "kathayāmāsa tadvattamitihāsaṃ purātanam // RKV_118.3 //",
  "GP12vprevk_u:9631": "śrīmārkaṇḍeya uvāca:",
  "GP12vprevk_u:9632": "viśvāsayitvā suciraṃ dharmaśatruṃ mahābalam /",
  "GP12vprevk_u:9633": "vṛtraṃ jitvātha hatvā tu gacchamānaṃ śacīpatim // RKV_118.4 //",
  "GP12vprevk_u:9634": "niṣkrāmamāṇaṃ mārgeṇa brahmahatyā durāsadā /",
  "GP12vprevk_u:9635": "ahorātramaviśrāntā jagāma bhuvanatrayam // RKV_118.5 //",
  "GP12vprevk_u:9636": "yatoyato brahmahaṇaṃ yāti yānena śobhanam /",
  "GP12vprevk_u:9637": "diśo bhāgaṃ suraiḥ sārddhaṃ tato hatyā na muñcati // RKV_118.6 //",
  "GP12vprevk_u:9638": "brahmahatyā surāpānaṃ steyaṃ gurvaganāgamaḥ /",
  "GP12vprevk_u:9639": "pātakānāṃ gatirdṛṣṭā na tu viśvāsaghātinām // RKV_118.7 //",
  "GP12vprevk_u:9640": "pāpakarmamukhaṃ dṛṣṭvā snānadānairviśudhyati /",
  "GP12vprevk_u:9641": "nārī vā puruṣo vāpi naiva viśvāsaghātinaḥ // RKV_118.8 //",
  "GP12vprevk_u:9642": "evamādīni cānyāni śrutvā vākyāni devarāṭ /",
  "GP12vprevk_u:9643": "vacanaṃ tadvidhairuktaṃ viṣādamagamatparam // RKV_118.9 //",
  "GP12vprevk_u:9644": "tyaktvā rājyaṃ suraiḥ sārdhaṃ jagāma tapa uttamam /",
  "GP12vprevk_u:9645": "putradāragṛhaṃ rājyaṃ vasūni vividhāni ca // RKV_118.10 //",
  "GP12vprevk_u:9646": "phalānyetāni dharmasya śobhayanti janeśvaram /",
  "GP12vprevk_u:9647": "phalaṃ dharmasya bhuñjeti suhṛtsvajanabāndhavāḥ // RKV_118.11 //",
  "GP12vprevk_u:9648": "paśyatāṃ sarvam eteṣāṃ pāpamekena bhujyate /",
  "GP12vprevk_u:9649": "paraṃ hi sukhamutsṛjya karśayanvai kalevaram // RKV_118.12 //",
  "GP12vprevk_u:9650": "devarājo jagāmāsau tīrthānyāyatanāni ca /",
  "GP12vprevk_u:9651": "gaṅgātīrtheṣu sarveṣu yāmuneṣu tathaiva ca // RKV_118.13 //",
  "GP12vprevk_u:9652": "sārasvateṣu sarveṣu sāmudreṣu pṛthakpṛthak /",
  "GP12vprevk_u:9653": "nadīṣu devakhāteṣu taḍāgeṣu saraḥsu ca // RKV_118.14 //",
  "GP12vprevk_u:9654": "pāpaṃ na muñcate sarve paścāddevasamāgame /",
  "GP12vprevk_u:9655": "revāprabhavatīrtheṣu kūlayor ubhayor api // RKV_118.15 //",
  "GP12vprevk_u:9656": "pūjayanvai mahādevaṃ skandatīrthaṃ samāsadat /",
  "GP12vprevk_u:9657": "tava sthitvopavāsaiśca kṛcchracāndrāyaṇādibhiḥ // RKV_118.16 //",
  "GP12vprevk_u:9658": "karśayanvai svakaṃ dehaṃ na lebhe śarma vai kvacit /",
  "GP12vprevk_u:9659": "grīṣme pañcāgnimadhyastho varṣāsu sthaṇḍileśayaḥ // RKV_118.17 //",
  "GP12vprevk_u:9660": "ārdravāsāstu hemante cacāra vipulaṃ tapaḥ /",
  "GP12vprevk_u:9661": "evaṃ tu tapatastasya indrasya viditātmanaḥ // RKV_118.18 //",
  "GP12vprevk_u:9662": "vatsarāṇāṃ sahasrāṇi gatāni daśa bhārata /",
  "GP12vprevk_u:9663": "tatastvekādaśe prāpte varṣe tu nṛpasattama // RKV_118.19 //",
  "GP12vprevk_u:9664": "sahasā bhagavāndevastu tutoṣa parameśvaraḥ /",
  "GP12vprevk_u:9665": "tathā brahmarṣayaḥ siddhā brahmaviṣṇupurogamāḥ // RKV_118.20 //",
  "GP12vprevk_u:9666": "tatrājagmuḥ surāḥ sarve yatra devaḥ śatakratuḥ /",
  "GP12vprevk_u:9667": "dṛṣṭvā samāgatān devān ṛṣīṃścaiva mahāmatiḥ // RKV_118.21 //",
  "GP12vprevk_u:9668": "uvāca praṇato bhūtvā sarvadevapurohitaḥ /",
  "GP12vprevk_u:9669": "viditaṃ sarvameteṣāṃ yathā vṛtravadhaḥ kṛtaḥ // RKV_118.22 //",
  "GP12vprevk_u:9670": "yuṣmākaṃ cājñayā pūrvaṃ brahmaviṣṇumaheśvarāḥ /",
  "GP12vprevk_u:9671": "tathāpyevaṃ brahmahaṇaṃ matvā pāpasya kāriṇam // RKV_118.23 //",
  "GP12vprevk_u:9672": "bhramantaṃ sarvatīrtheṣu brahmahatyā na muñcati /",
  "GP12vprevk_u:9673": "na nandati jagatsarvaṃ trailokyaṃ sacarācaram // RKV_118.24 //",
  "GP12vprevk_u:9674": "yathā vihīnacandrārkaṃ tathā rājyamanāyakam /",
  "GP12vprevk_u:9675": "tasmātsarve suraśreṣṭhā vijñāpyaṃ mama samprati // RKV_118.25 //",
  "GP12vprevk_u:9676": "kurvantu śakraṃ nirdoṣaṃ tathā sarve maharṣayaḥ /",
  "GP12vprevk_u:9677": "bṛhaspatimukhodgīrṇaṃ śrutvā tadvacanaṃ śubham // RKV_118.26 //",
  "GP12vprevk_u:9678": "tataḥ provāca bhagavānbrahmā lokapitāmahaḥ /",
  "GP12vprevk_u:9679": "etatpāpaṃ mahāghoraṃ brahmahatyāsamudbhavam // RKV_118.27 //",
  "GP12vprevk_u:9680": "daivatebhyo 'tha bhūtebhyaścaturbhāgaṃ kṣipāmyaham /",
  "GP12vprevk_u:9681": "evaṃ muktvā kṣipaccaino jalopari mahāmatiḥ // RKV_118.28 //",
  "GP12vprevk_u:9682": "avagāhya tataḥ peyā āpo vai nānyathā budhaiḥ /",
  "GP12vprevk_u:9683": "dharāyāmakṣipadbhāgaṃ dvitīyaṃ padmasaṃbhavaḥ // RKV_118.29 //",
  "GP12vprevk_u:9684": "abhakṣyā tena saṃjātā sadākālaṃ vasuṃdharā /",
  "GP12vprevk_u:9685": "tadārdhamarddhaṃ nārīṇāṃ dvitīye 'hni yudhiṣṭhira // RKV_118.30 //",
  "GP12vprevk_u:9686": "nikṣipya bhagavāndevaḥ punaranyajjagāda ha /",
  "GP12vprevk_u:9687": "asaṃgrāhyā tvasaṃgrāhyā tena jātā rajasvalā // RKV_118.31 //",
  "GP12vprevk_u:9688": "caturdināni sā prājñaiḥ pāpasya mahato mahāt /",
  "GP12vprevk_u:9689": "caturthaṃ tu tato bhāgaṃ vibhajya parameśvaraḥ // RKV_118.32 //",
  "GP12vprevk_u:9690": "kṛṣigorakṣyavāṇijyaiḥ śūdrasevākare dvije /",
  "GP12vprevk_u:9691": "tato 'bhinandayāmāsuḥ sarve devā maharṣayaḥ // RKV_118.33 //",
  "GP12vprevk_u:9692": "devendraṃ vāgbhir iṣṭābhir narmadājalasaṃsthitam /",
  "GP12vprevk_u:9693": "vareṇa chandayāmāsa tatastuṣṭo maheśvaraḥ // RKV_118.34 //",
  "GP12vprevk_u:9694": "varaṃ dāsyāmi deveśa varaṃ vṛṇu yathepsitam // RKV_118.35 //",
  "GP12vprevk_u:9695": "indra uvāca:",
  "GP12vprevk_u:9696": "yadi tuṣṭo 'si deveśa yadi deyo varo mama /",
  "GP12vprevk_u:9697": "atra saṃsthāpayiṣyāmi sadā saṃnihito bhava // RKV_118.36 //",
  "GP12vprevk_u:9698": "evamastviti coktvā taṃ brahmaviṣṇumaheśvarāḥ /",
  "GP12vprevk_u:9699": "jagmurākāśamāviśya stūyamānā maharṣibhiḥ // RKV_118.37 //",
  "GP12vprevk_u:9700": "gateṣu devadeveṣu devarājaḥ śatakratuḥ /",
  "GP12vprevk_u:9701": "sthāpayitvā mahādevaṃ jagāma tridaśālayam // RKV_118.38 //",
  "GP12vprevk_u:9702": "indratīrthe tu yaḥ snātvā tarpayet pitṛdevatāḥ /",
  "GP12vprevk_u:9703": "mahāpātakayukto 'pi mucyate sarvapātakaiḥ // RKV_118.39 //",
  "GP12vprevk_u:9704": "indratīrthe tu yaḥ snātvā pūjayet parameśvaram /",
  "GP12vprevk_u:9705": "so 'śvamedhasya yajñasya puṣkalaṃ phalam aśnute // RKV_118.40 //",
  "GP12vprevk_u:9706": "etatte kathitaṃ sarvaṃ tīrthamāhātmyamuttamam /",
  "GP12vprevk_u:9707": "śrutamātreṇa yenaiva mucyante pātakair narāḥ // RKV_118.41 //",
  "GP12vprevk_u:9708": "||",
  "GP12vprevk_u:9709": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe indratīrthamāhātmyavarṇanaṃ nāmāṣṭādaśottaraśatatamo 'dhyāyaḥ ||",
  "GP12vprevk_u:9710": "RKV adhyāya 119",
  "GP12vprevk_u:9711": "śrīmārkaṇḍeya uvāca:",
  "GP12vprevk_u:9712": "tato gacchettu rājendra kahloḍītīrtham uttamam /",
  "GP12vprevk_u:9713": "revāyāścottare kūle sarvapāpavināśanam // RKV_119.1 //",
  "GP12vprevk_u:9714": "hitārthaṃ sarvabhūtānām ṛṣibhiḥ sthāpitaṃ purā /",
  "GP12vprevk_u:9715": "tapasā tu samuddhṛtya narmadāyāṃ mahāmbhasi // RKV_119.2 //",
  "GP12vprevk_u:9716": "snātvā tu kapilātīrthe kapilāṃ yaḥ prayacchati /",
  "GP12vprevk_u:9717": "śrutvā cākhyānakaṃ divyaṃ brāhmaṇāñchṛṇu yatphalam // RKV_119.3 //",
  "GP12vprevk_u:9718": "sarveṣāmeva dānānāṃ kapilādānamuttamam /",
  "GP12vprevk_u:9719": "brāhmaṇānveṣitaṃ pūrvamṛṣidevasamāgame // RKV_119.4 //",
  "GP12vprevk_u:9720": "sadyaḥ prasūtāṃ kapilāṃ śobhanāṃ yaḥ prayacchati /",
  "GP12vprevk_u:9721": "sopavāso jitakrodhastasya puṇyaphalaṃ śṛṇu // RKV_119.5 //",
  "GP12vprevk_u:9722": "sasamudraguhā tena saśailavanakānanā /",
  "GP12vprevk_u:9723": "dattā caiva mahābāho pṛthivī nātra saṃśayaḥ // RKV_119.6 //",
  "GP12vprevk_u:9724": "vācikaṃ mānasaṃ pāpaṃ karmaṇā yatpurā kṛtam /",
  "GP12vprevk_u:9725": "naśyate kapilāṃ dattvā saptajanmārjitaṃ nṛpa // RKV_119.7 //",
  "GP12vprevk_u:9726": "bhūmidānaṃ dhanaṃ dhānyaṃ hastyaśvakanakādikam /",
  "GP12vprevk_u:9727": "kapilādānasyaikasya kalāṃ nārhanti ṣoḍaśīm // RKV_119.8 //",
  "GP12vprevk_u:9728": "tatra tīrthe naraḥ snātvā kapilāṃ yaḥ prayacchati /",
  "GP12vprevk_u:9729": "mṛto viṣṇupuraṃ yāti gīyamāno 'psarogaṇaiḥ // RKV_119.9 //",
  "GP12vprevk_u:9730": "yāvanti tasyā romāṇi savatsāyāstu bhārata /",
  "GP12vprevk_u:9731": "tāvadvarṣasahasrāṇi sa svarge krīḍate ciram // RKV_119.10 //",
  "GP12vprevk_u:9732": "tato 'vakīrṇakālena tviha mānuṣyatāṃ gataḥ /",
  "GP12vprevk_u:9733": "dhanadhānyasamopeto jāyate vipule kule // RKV_119.11 //",
  "GP12vprevk_u:9734": "vedavidyā vratasnātaḥ sarvaśāstraviśāradaḥ /",
  "GP12vprevk_u:9735": "vyādhiśokavinirmukto jīvecca śaradāṃ śatam // RKV_119.12 //",
  "GP12vprevk_u:9736": "etatte sarvamākhyātaṃ kalhoḍītīrtham uttamam /",
  "GP12vprevk_u:9737": "yatkṛtvā sarvapāpebhyo mucyate nātra saṃśayaḥ // RKV_119.13 //",
  "GP12vprevk_u:9738": "||",
  "GP12vprevk_u:9739": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kahloḍītīrthamāhātmyavarṇanaṃ nāmaikonaviṃśatyuttaraśatatamo 'dhyāyaḥ ||",
  "GP12vprevk_u:9740": "RKV adhyāya 120",
  "GP12vprevk_u:9741": "śrīmārkaṇḍeya uvāca:",
  "GP12vprevk_u:9742": "ataḥ paraṃ pravakṣyāmi kambukeśvaramuttamam /",
  "GP12vprevk_u:9743": "hiraṇyakaśipurdaityo dānavo baladarpitaḥ // RKV_120.1 //",
  "GP12vprevk_u:9744": "avadhyaḥ sarvalokānāṃ triṣu lokeṣu viśrutaḥ /",
  "GP12vprevk_u:9745": "tasya putro mahātejāḥ prahlādo nāma nāmataḥ // RKV_120.2 //",
  "GP12vprevk_u:9746": "viṣṇuprasādādbhaktyā ca tasya rājye pratiṣṭhitaḥ /",
  "GP12vprevk_u:9747": "virocanastasya sutas tasyāpi balireva ca // RKV_120.3 //",
  "GP12vprevk_u:9748": "baliputro 'bhavad bāṇastasmādapi ca śambaraḥ /",
  "GP12vprevk_u:9749": "śambarasyānvaye jātaḥ kamburnāma mahāsuraḥ // RKV_120.4 //",
  "GP12vprevk_u:9750": "jñātvā viṣṇumayaṃ ghoraṃ mahadbhayamupasthitam /",
  "GP12vprevk_u:9751": "dānavānāṃ vināśāya nānyo hetuḥ kadācana // RKV_120.5 //",
  "GP12vprevk_u:9752": "sa tyaktvā putradārāṃśca suhṛdbandhuparigrahān /",
  "GP12vprevk_u:9753": "cacāra maunamāsthāya tapaḥ kamburmahāmatiḥ // RKV_120.6 //",
  "GP12vprevk_u:9754": "akṣasūtrakaro bhūtvā daṇḍī muṇḍī ca mekhalī /",
  "GP12vprevk_u:9755": "śākayāvakabhakṣaśca valkalājinasaṃvṛtaḥ // RKV_120.7 //",
  "GP12vprevk_u:9756": "snātvā nityaṃ dhṛtiparo narmadājalamāśritaḥ /",
  "GP12vprevk_u:9757": "pūjayaṃstu mahādevamarbudaṃ varṣasaṃkhyayā // RKV_120.8 //",
  "GP12vprevk_u:9758": "tatastutoṣa bhagavāndevadevo maheśvaraḥ /",
  "GP12vprevk_u:9759": "uvāca dānavaṃ kāle meghagambhīrayā girā // RKV_120.9 //",
  "GP12vprevk_u:9760": "bhobhoḥ kambo mahābhāga tuṣṭo 'haṃ tava suvrata /",
  "GP12vprevk_u:9761": "iṣṭaṃ vratānāṃ paramaṃ maunaṃ sarvārthasādhanam // RKV_120.10 //",
  "GP12vprevk_u:9762": "caritaṃ ca tvayā loke devadānavaduścaram /",
  "GP12vprevk_u:9763": "varaṃ vṛṇīṣva bhadraṃ te yatte manasi rocate // RKV_120.11 //",
  "GP12vprevk_u:9764": "kamburuvāca:",
  "GP12vprevk_u:9765": "yadi prasanno deveśa yadi deyo varo mama /",
  "GP12vprevk_u:9766": "akṣayyaścāvyayaścaiva svecchayā vicarāmyaham // RKV_120.12 //",
  "GP12vprevk_u:9767": "daityadānavasaṅghānāṃ saṃyugeṣvapalāyitā /",
  "GP12vprevk_u:9768": "bhayaṃ cānyanna vidyeta muktvā devaṃ gadādharam // RKV_120.13 //",
  "GP12vprevk_u:9769": "tasyāhaṃ saṃyuge sādhyo yenopāyena śaṅkara /",
  "GP12vprevk_u:9770": "bhavāmi na sadā kālaṃ taṃ vadasva varaṃ mama // RKV_120.14 //",
  "GP12vprevk_u:9771": "īśvara uvāca:",
  "GP12vprevk_u:9772": "mama saṃnihito yatra tvaṃ bhaviṣyasi dānava /",
  "GP12vprevk_u:9773": "tatra viṣṇubhayaṃ nāsti vasātra vigatajvaraḥ // RKV_120.15 //",
  "GP12vprevk_u:9774": "tasya devādhidevasya vedagarbhasya saṃyuge /",
  "GP12vprevk_u:9775": "śaṅkhacakradharasyeśā nāhaṃ sarve surāsurāḥ // RKV_120.16 //",
  "GP12vprevk_u:9776": "kiṃ punaryo dviṣatyenaṃ lokālokaprabhuṃ harim /",
  "GP12vprevk_u:9777": "sa sukhī vartate kālaṃ na nimeṣaṃ mataṃ mama // RKV_120.17 //",
  "GP12vprevk_u:9778": "tasmāt tvaṃ parayā bhaktyā sarvabhūtahite rataḥ /",
  "GP12vprevk_u:9779": "vasiṣyasi ciraṃ kālam ityuktvādarśanaṃ gataḥ // RKV_120.18 //",
  "GP12vprevk_u:9780": "gate cādarśanaṃ deve tatra tīrthe mahāmatiḥ /",
  "GP12vprevk_u:9781": "sthāpayāmāsa deveśaṃ śivaṃ śāntamanāmayam // RKV_120.19 //",
  "GP12vprevk_u:9782": "tasmiṃstīrthe mahādevaṃ sthāpayitvā divaṃ gataḥ /",
  "GP12vprevk_u:9783": "tadāprabhṛti tatpārtha kambutīrthamiti śrutam /",
  "GP12vprevk_u:9784": "vikhyātaṃ sarvalokeṣu mahāpātakanāśanam // RKV_120.20 //",
  "GP12vprevk_u:9785": "kambutīrthe naraḥ snātvā vidhinābhyarcya bhāskaram /",
  "GP12vprevk_u:9786": "ṛgyajuḥsāmamantraiśca stūyamāno nṛpottama // RKV_120.21 //",
  "GP12vprevk_u:9787": "tasya puṇyaṃ samuddiṣṭaṃ brāhmaṇairvedapāragaiḥ /",
  "GP12vprevk_u:9788": "tatsarvaṃ tu śṛṇuṣvādya mamaiva gadato nṛpa // RKV_120.22 //",
  "GP12vprevk_u:9789": "ṛgyajuḥsāmagīteṣu sāṅgopāṅgeṣu yatphalam /",
  "GP12vprevk_u:9790": "tatphalaṃ samavāpnoti gāyatrīmātramantravit // RKV_120.23 //",
  "GP12vprevk_u:9791": "tatra tīrthe tu yaḥ snātvā tarpayet pitṛdevatāḥ /",
  "GP12vprevk_u:9792": "pūjayed devamīśānaṃ so 'gniṣṭomaphalaṃ labhet // RKV_120.24 //",
  "GP12vprevk_u:9793": "akāmo vā sakāmo vā tatra tīrthe kalevaram /",
  "GP12vprevk_u:9794": "yastyajennātra sandeho rudralokaṃ sa gacchati // RKV_120.25 //",
  "GP12vprevk_u:9795": "||",
  "GP12vprevk_u:9796": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kambukeśvaratīrthamāhātmyavarṇanaṃ nāma viṃśatyuttaraśatatamo 'dhyāyaḥ ||",
  "GP12vprevk_u:9797": "RKV adhyāya 121",
  "GP12vprevk_u:9798": "mārkaṇḍeya uvāca:",
  "GP12vprevk_u:9799": "tato gacchenmahīpāla candrahāsamataḥ param /",
  "GP12vprevk_u:9800": "yatra siddhiṃ parāṃ prāptaḥ somarājaḥ surottamaḥ // RKV_121.1 //",
  "GP12vprevk_u:9801": "yudhiṣṭhira uvāca:",
  "GP12vprevk_u:9802": "kathaṃ siddhiṃ parāṃ prāptaḥ somanātho jagatpatiḥ /",
  "GP12vprevk_u:9803": "tatsarvaṃ śrotumicchāmi kathayasva mamānagha // RKV_121.2 //",
  "GP12vprevk_u:9804": "śrīmārkaṇḍeya uvāca:",
  "GP12vprevk_u:9805": "purā śapto munīndreṇa dakṣeṇa kila bhārata /",
  "GP12vprevk_u:9806": "asevanāddhi dārāṇāṃ kṣayarogī bhaviṣyasi // RKV_121.3 //",
  "GP12vprevk_u:9807": "udvāhitānāṃ patnīnāṃ ye na kurvanti sevanam /",
  "GP12vprevk_u:9808": "yā niṣṭhā jāyate nṛṇāṃ tāṃ śṛṇuṣva narādhipa // RKV_121.4 //",
  "GP12vprevk_u:9809": "ṛtāvṛtau hi nārīṇāṃ sevanājjāyate sutaḥ /",
  "GP12vprevk_u:9810": "sutātsvargaśca mokṣaśca ityevaṃ śrutibhāṣitam // RKV_121.5 //",
  "GP12vprevk_u:9811": "tatkālocitadharmeṇa veṣṭito raurave patet /",
  "GP12vprevk_u:9812": "tasyāstadrudhiraṃ pāpaḥ pibate kālamīpsitam // RKV_121.6 //",
  "GP12vprevk_u:9813": "tato 'vatīrṇaḥ kālena yāṃ yāṃ yoniṃ prayāsyati /",
  "GP12vprevk_u:9814": "tasyāṃ tasyāṃ sa duṣṭātmā durbhago jāyate sadā // RKV_121.7 //",
  "GP12vprevk_u:9815": "nārīṇāṃ tu sadā kāmo 'bhyadhikāḥ parivartate /",
  "GP12vprevk_u:9816": "viśeṣeṇa ṛtau kāle pīḍyate kāmasāyakaiḥ // RKV_121.8 //",
  "GP12vprevk_u:9817": "paribhūtā hitā bhartrā dhyāyante 'nyaṃ patiṃ striyaḥ /",
  "GP12vprevk_u:9818": "tataḥ putraḥ samutpanno hyaṭate kulamuttamam // RKV_121.9 //",
  "GP12vprevk_u:9819": "svargasthāstena pitaraḥ pūrvajāste pitāmahāḥ /",
  "GP12vprevk_u:9820": "patanti jātamātreṇa kulaṭastena cocyate // RKV_121.10 //",
  "GP12vprevk_u:9821": "tena karmavipākena kṣayarogyabhavacchaśī /",
  "GP12vprevk_u:9822": "tyaktvā lokaṃ surendrāṇāṃ martyalokamupāgataḥ // RKV_121.11 //",
  "GP12vprevk_u:9823": "tatastīrthānyanekāni puṇyānyāyatanāni ca /",
  "GP12vprevk_u:9824": "bhramanvai narmadāṃ prāptaḥ sarvapāpapraṇāśanīm // RKV_121.12 //",
  "GP12vprevk_u:9825": "upavāsaṃ ca dānāni vratāni niyamāṃs tathā /",
  "GP12vprevk_u:9826": "cacāra dvādaśābdāni tato muktaḥ sa kilbiṣaiḥ // RKV_121.13 //",
  "GP12vprevk_u:9827": "snāpayitvā mahādevaṃ sarvapātakanāśanam /",
  "GP12vprevk_u:9828": "jagāma prabhayā pūrṇaḥ sa ca lokamanuttamam // RKV_121.14 //",
  "GP12vprevk_u:9829": "yenaiva sthāpito devaḥ pūjyate varṣasaṃkhyayā /",
  "GP12vprevk_u:9830": "tāvadvarṣasahasrāṇi rudraloke sa pūjyate // RKV_121.15 //",
  "GP12vprevk_u:9831": "tena devānvidhānoktānsthāpayanti narā bhuvi /",
  "GP12vprevk_u:9832": "akṣayaṃ cāvyayaṃ yasmātkālaṃ bhuñjanti mānavāḥ // RKV_121.16 //",
  "GP12vprevk_u:9833": "somatīrthe naraḥ snātvā pūjayeddevamīśvaram /",
  "GP12vprevk_u:9834": "sa bhrājate naro loke somavat priyadarśanaḥ // RKV_121.17 //",
  "GP12vprevk_u:9835": "candrahāse tu yo gatvā grahaṇe candrasūryayoḥ /",
  "GP12vprevk_u:9836": "snānaṃ samācared bhaktyā mucyate sarvakilbiṣaiḥ // RKV_121.18 //",
  "GP12vprevk_u:9837": "tatra snānaṃ ca dānaṃ ca candrahāse śubhāśubham /",
  "GP12vprevk_u:9838": "kṛtaṃ nṛpavaraśreṣṭha sarvaṃ bhavati cākṣayam // RKV_121.19 //",
  "GP12vprevk_u:9839": "te dhanyāste mahātmānas teṣāṃ janma sujīvitam /",
  "GP12vprevk_u:9840": "candrahāse tu ye snātvā paśyanti grahaṇaṃ narāḥ // RKV_121.20 //",
  "GP12vprevk_u:9841": "vācikaṃ mānasaṃ pāpaṃ karmajaṃ yatpurākṛtam /",
  "GP12vprevk_u:9842": "snānamātreṇa rājendra tatra tīrthe praṇaśyati // RKV_121.21 //",
  "GP12vprevk_u:9843": "bahavastaṃ na jānanti mahāmohasamanvitāḥ /",
  "GP12vprevk_u:9844": "dehasthamiva sarveṣāṃ paramānandarūpiṇam // RKV_121.22 //",
  "GP12vprevk_u:9845": "paścime sāgare gatvā somatīrthe tu yatphalam /",
  "GP12vprevk_u:9846": "tatsamagram avāpnoti candrahāse na saṃśayaḥ // RKV_121.23 //",
  "GP12vprevk_u:9847": "saṃkrāntau ca vyatīpāte ayane viṣuve tathā /",
  "GP12vprevk_u:9848": "candrahāse naraḥ snātvā sarvapāpaiḥ pramucyate // RKV_121.24 //",
  "GP12vprevk_u:9849": "te mūḍhāste durācārāsteṣāṃ janma nirarthakam /",
  "GP12vprevk_u:9850": "candrahāsaṃ na jānanti ye revāyāṃ vyavasthitam // RKV_121.25 //",
  "GP12vprevk_u:9851": "candrahāse tu yaḥ kaścitsaṃnyāsaṃ kurute dvijaḥ /",
  "GP12vprevk_u:9852": "anivartikā gatistasya somalokānna saṃśayaḥ // RKV_121.26 //",
  "GP12vprevk_u:9853": "||",
  "GP12vprevk_u:9854": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe somatīrthamāhātmyavarṇanaṃ nāmaikaviṃśatyuttaraśatatamo 'dhyāyaḥ ||",
  "GP12vprevk_u:9855": "RKV adhyāya 122",
  "GP12vprevk_u:9856": "śrīmārkaṇḍeya uvāca:",
  "GP12vprevk_u:9857": "tato gacchenmahīpāla kohanasveti viśrutam /",
  "GP12vprevk_u:9858": "sarvapāpaharaṃ puṇyaṃ tīrthaṃ mṛtyuvināśanam // RKV_122.1 //",
  "GP12vprevk_u:9859": "purā tatra dvijaḥ kaścidvedavedāṅgapāragaḥ /",
  "GP12vprevk_u:9860": "patnīputrasuhṛdvargaiḥ svakarmanirato 'vasat // RKV_122.2 //",
  "GP12vprevk_u:9861": "yudhiṣṭhira uvāca:",
  "GP12vprevk_u:9862": "brāhmaṇasya tu yatkarma utpattiḥ kṣatriyasya tu /",
  "GP12vprevk_u:9863": "vaiśyasyāpi ca śūdrasya tatsarvaṃ kathayasva me // RKV_122.3 //",
  "GP12vprevk_u:9864": "dharmasyārhasya kāmasya mokṣasya ca paraṃ vidhim /",
  "GP12vprevk_u:9865": "nikhilaṃ jñātum icchāmi nānyo vettā matirmama // RKV_122.4 //",
  "GP12vprevk_u:9866": "mārkaṇḍeya uvāca:",
  "GP12vprevk_u:9867": "utpattikāraṇaṃ brahmā devadevaḥ prakīrtitaḥ /",
  "GP12vprevk_u:9868": "prathamaṃ sarvabhūtānāṃ carācarajagadguruḥ // RKV_122.5 //",
  "GP12vprevk_u:9869": "dvijātayo mukhājjātāḥ kṣatriyā bāhuyantrataḥ /",
  "GP12vprevk_u:9870": "ūrupradeśād vaiśyāstu śūdrāḥ pādeṣvathābhavan // RKV_122.6 //",
  "GP12vprevk_u:9871": "tatastvanye pṛthagvarṇāḥ pṛthagdharmān samācaran /",
  "GP12vprevk_u:9872": "paryāyeṇa samutpannā hyanulomavilomataḥ // RKV_122.7 //",
  "GP12vprevk_u:9873": "teṣāṃ dharmaṃ pravakṣyāmi śrutismṛtyarthacoditam /",
  "GP12vprevk_u:9874": "yena samyakkṛtenaiva sarve yānti parāṃ gatim // RKV_122.8 //",
  "GP12vprevk_u:9875": "gatirdhyānaṃ vinā bhaktair brāhmaṇaiḥ prāpyate nṛpa /",
  "GP12vprevk_u:9876": "adhyāpayanyato vedānvedaṃ vāpi yathāvidhi // RKV_122.9 //",
  "GP12vprevk_u:9877": "kulajāṃ rūpasampannāṃ sarvalakṣaṇalakṣitām /",
  "GP12vprevk_u:9878": "udvāhayettataḥ patnīṃ guruṇānumate tadā // RKV_122.10 //",
  "GP12vprevk_u:9879": "tataḥ smārtaṃ vivāhāgniṃ śrautaṃ vā pūjayet kramāt /",
  "GP12vprevk_u:9880": "pratigrahadhano bhūtvā dambhalobhavivarjitaḥ // RKV_122.11 //",
  "GP12vprevk_u:9881": "pañcayajñavidhānāni kārayedvai yathāvidhi /",
  "GP12vprevk_u:9882": "vanaṃ gacchet tataḥ paścāddvitīyāśramasevanāt // RKV_122.12 //",
  "GP12vprevk_u:9883": "putreṣu bhāryāṃ nikṣipya sarvasaṅgavivarjitaḥ /",
  "GP12vprevk_u:9884": "iṣṭāṃllokānavāpnoti na ceha jāyate punaḥ // RKV_122.13 //",
  "GP12vprevk_u:9885": "kṣatriyastu sthito rājye pālayitvā vasuṃdharām /",
  "GP12vprevk_u:9886": "śaśvaddharmamanāścaiva prāpnoti paramāṃ gatim // RKV_122.14 //",
  "GP12vprevk_u:9887": "vaiśyadharmo na sandehaḥ kṛṣigorakṣaṇe rataḥ /",
  "GP12vprevk_u:9888": "satyaśaucasamopeto gacchate svargamuttamam // RKV_122.15 //",
  "GP12vprevk_u:9889": "na śūdrasya pṛthagdharmo vihitaḥ parameṣṭhinā /",
  "GP12vprevk_u:9890": "na mantro na ca saṃskāro na vidyāparisevanam // RKV_122.16 //",
  "GP12vprevk_u:9891": "na śabdavidyāsamayo devatābhyarcanāni ca /",
  "GP12vprevk_u:9892": "yathā jātena satataṃ vartitavyamaharniśam // RKV_122.17 //",
  "GP12vprevk_u:9893": "sa dharmaḥ sarvavarṇānāṃ purā sṛṣṭaḥ svayambhuvā /",
  "GP12vprevk_u:9894": "mantrasaṃskārasampannāstrayo varṇā dvijātayaḥ // RKV_122.18 //",
  "GP12vprevk_u:9895": "teṣāṃ matamanādṛtya yadi varteta kāmataḥ /",
  "GP12vprevk_u:9896": "sa mṛto jāyate śvā vai gatirūrdhvā na vidyate // RKV_122.19 //",
  "GP12vprevk_u:9897": "na teṣāṃ preṣaṇaṃ nityaṃ teṣāṃ matamanusmaran /",
  "GP12vprevk_u:9898": "yaśobhāgī svadharmasthaḥ svargabhāgī sa jāyate // RKV_122.20 //",
  "GP12vprevk_u:9899": "evaṃ guṇagaṇākīrṇo 'vasadvipraḥ sa bhārata /",
  "GP12vprevk_u:9900": "hanasveti hanasveti śṛṇoti vākyamīdṛśam // RKV_122.21 //",
  "GP12vprevk_u:9901": "tato nirīkṣate cordhvam adhaścaiva diśo daśa /",
  "GP12vprevk_u:9902": "vepamānaḥ sa bhītaśca praskhalaṃśca pade pade // RKV_122.22 //",
  "GP12vprevk_u:9903": "śṛṅkhalāyudhahastaiśca pāśaiścaiva sudāruṇaiḥ /",
  "GP12vprevk_u:9904": "veṣṭitaṃ mahiṣārūḍhaṃ naraṃ paśyati manmukham // RKV_122.23 //",
  "GP12vprevk_u:9905": "kṛṣṇāṃjanacayaprakhyaṃ kṛṣṇāmbaravibhūṣitam /",
  "GP12vprevk_u:9906": "raktākṣamāyatabhujaṃ sarvalakṣaṇalakṣitam // RKV_122.24 //",
  "GP12vprevk_u:9907": "dṛṣṭvā taṃ tu samāyāntaṃ nirīkṣyātmānamātmanā /",
  "GP12vprevk_u:9908": "japañjāpyaṃ ca paramaṃ śatarudrīyasaṃstavam // RKV_122.25 //",
  "GP12vprevk_u:9909": "tataḥ provāca bhagavānyamaḥ saṃyamano mahān /",
  "GP12vprevk_u:9910": "śṛṇu vākyamato brahmanyamo 'haṃ sarvajantuṣu // RKV_122.26 //",
  "GP12vprevk_u:9911": "saṃharasva mahābhāga rudrajāpyaṃ sudurbhidam /",
  "GP12vprevk_u:9912": "yenāhaṃ kālapāśaistvāṃ saṃyamāmi gatavyathaḥ // RKV_122.27 //",
  "GP12vprevk_u:9913": "tacchrutvā niṣṭhuraṃ vākyaṃ yamasya mukhanirgatam /",
  "GP12vprevk_u:9914": "mahābhayasamopeto brāhmaṇaḥ prapalāyitaḥ // RKV_122.28 //",
  "GP12vprevk_u:9915": "tasya mārge gatāḥ sarve yamena saha kiṃkarāḥ /",
  "GP12vprevk_u:9916": "tiṣṭha tiṣṭheti taṃ vipramūcuste so 'pyadhāvata // RKV_122.29 //",
  "GP12vprevk_u:9917": "tvaramāṇaḥ pariśrānto hā hato 'haṃ durātmabhiḥ /",
  "GP12vprevk_u:9918": "rakṣa rakṣa mahādeva śaraṇāgatavatsala // RKV_122.30 //",
  "GP12vprevk_u:9919": "evamuktvāpatadbhūmau liṅgamāliṅgya bhārata /",
  "GP12vprevk_u:9920": "gatasattvaḥ sa viprendraḥ samāśritya sureśvaram // RKV_122.31 //",
  "GP12vprevk_u:9921": "taṃ dṛṣṭvā patitaṃ bhūmau devadevo maheśvaraḥ /",
  "GP12vprevk_u:9922": "ko haniṣyati mābhaistvaṃ huṅkāramakarottadā // RKV_122.32 //",
  "GP12vprevk_u:9923": "tena te kiṃkarāḥ sarve yamena saha bhārata /",
  "GP12vprevk_u:9924": "huṅkāreṇa gatāḥ sarve meghā vātahatā yathā // RKV_122.33 //",
  "GP12vprevk_u:9925": "tadāprabhṛti tattīrthaṃ kohanasveti viśrutam /",
  "GP12vprevk_u:9926": "sarvapāpaharaṃ puṇyaṃ sarvatīrtheṣvanuttamam // RKV_122.34 //",
  "GP12vprevk_u:9927": "tatra tīrthe tu yaḥ snātvā pūjayet parameśvaram /",
  "GP12vprevk_u:9928": "agniṣṭomasya yajñasya phalamāpnotyanuttamam // RKV_122.35 //",
  "GP12vprevk_u:9929": "tatra tīrthe tu rājendra prāṇatyāgaṃ karoti yaḥ /",
  "GP12vprevk_u:9930": "na paśyati yamaṃ devamityevaṃ śaṅkaro 'bravīt // RKV_122.36 //",
  "GP12vprevk_u:9931": "agnipraveśaṃ yaḥ kuryājjale vā nṛpasattama /",
  "GP12vprevk_u:9932": "agniloke vaset tāvad yāvat kalpaśatatrayam // RKV_122.37 //",
  "GP12vprevk_u:9933": "evaṃ varuṇaloke 'pi vasitvā kālamīpsitam /",
  "GP12vprevk_u:9934": "iha lokamanuprāpto mahādhanapatirbhavet // RKV_122.38 //",
  "GP12vprevk_u:9935": "||",
  "GP12vprevk_u:9936": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kohanatīrthamāhātmyavarṇanaṃ nāma dvāviṃśatyuttaraśatatamo 'dhyāyaḥ ||",
  "GP12vprevk_u:9937": "RKV adhyāya 123",
  "GP12vprevk_u:9938": "mārkaṇḍeya uvāca:",
  "GP12vprevk_u:9939": "tato gacchettu rājendra karmadītīrtham uttamam /",
  "GP12vprevk_u:9940": "yatra tiṣṭhati vighneśo gaṇanātho mahābalaḥ // RKV_123.1 //",
  "GP12vprevk_u:9941": "tatra tīrthe naraḥ snātvā caturthyāṃ vā hyupoṣitaḥ /",
  "GP12vprevk_u:9942": "vighnaṃ na vidyate tasya saptajanmani bhārata // RKV_123.2 //",
  "GP12vprevk_u:9943": "tatra tīrthe hi yatkiṃcid dīyate nṛpasattama /",
  "GP12vprevk_u:9944": "tadakṣayaphalaṃ sarvaṃ jāyate nātra saṃśayaḥ // RKV_123.3 //",
  "GP12vprevk_u:9945": "||",
  "GP12vprevk_u:9946": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe karmadeśvaratīrthamāhatmyavarṇanaṃ nāma trayoviṃśatyuttaraśatatamo 'dhyāyaḥ||",
  "GP12vprevk_u:9947": "RKV adhyāya 124",
  "GP12vprevk_u:9948": "śrīmārkaṇḍeya uvāca:",
  "GP12vprevk_u:9949": "tato gacchenmahīpāla narmadeśvaramuttamam /",
  "GP12vprevk_u:9950": "tatra tīrthe naraḥ snātvā mucyate sarvakilbiṣaiḥ // RKV_124.1 //",
  "GP12vprevk_u:9951": "agnipraveśaśca jale 'thavā mṛtyuranāśake /",
  "GP12vprevk_u:9952": "anivartikā gatistasya yathā me śaṅkaro 'bravīt // RKV_124.2 //",
  "GP12vprevk_u:9953": "||",
  "GP12vprevk_u:9954": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadeśvaratīrthamāhātmyavarṇanaṃ nāma caturviṃśatyuttaraśatatamo 'dhyāyaḥ ||",
  "GP12vprevk_u:9955": "RKV adhyāya 125",
  "GP12vprevk_u:9956": "śrīmārkaṇḍeya uvāca:",
  "GP12vprevk_u:9957": "tato gacchenmahīpāla ravitīrthamanuttamam /",
  "GP12vprevk_u:9958": "yatra devaḥ sahasrāṃśustapastaptvā divaṃ gataḥ // RKV_125.1 //",
  "GP12vprevk_u:9959": "yudhiṣṭhira uvāca:",
  "GP12vprevk_u:9960": "kathaṃ devo jagaddhātā sarvadevanamaskṛtaḥ /",
  "GP12vprevk_u:9961": "tapastapati deveśastāpaso bhāskaro raviḥ // RKV_125.2 //",
  "GP12vprevk_u:9962": "ārādhyaḥ sarvabhūtānāṃ sarvadevaiśca pūjitaḥ /",
  "GP12vprevk_u:9963": "pratyakṣo dṛśyate loke sṛṣṭisaṃhārakārakaḥ // RKV_125.3 //",
  "GP12vprevk_u:9964": "ādityatvaṃ kathaṃ prāptaḥ kathaṃ bhāskara ucyate /",
  "GP12vprevk_u:9965": "sarvametatsamāsena kathayasva mamānagha // RKV_125.4 //",
  "GP12vprevk_u:9966": "mārkaṇḍeya uvāca:",
  "GP12vprevk_u:9967": "mahāpraśno mahārāja yastvayā paripṛcchitaḥ /",
  "GP12vprevk_u:9968": "tatsarvaṃ sampravakṣyāmi namaskṛtya svayambhuvam // RKV_125.5 //",
  "GP12vprevk_u:9969": "āsīdidaṃ tamobhūtamaprajñātamalakṣaṇam /",
  "GP12vprevk_u:9970": "apratarkyam avijñeyaṃ prasuptam iva sarvataḥ // RKV_125.6 //",
  "GP12vprevk_u:9971": "tatas tejaśca divyaṃ ca taptapiṇḍamanuttamam /",
  "GP12vprevk_u:9972": "ākāśāttu yathaivolkā sṛṣṭihetor adhomukhī // RKV_125.7 //",
  "GP12vprevk_u:9973": "tattejaso 'ntaḥ puruṣaḥ saṃjātaḥ sarvabhūṣitaḥ /",
  "GP12vprevk_u:9974": "sa śivo 'pāṇipādaśca yena sarvamidaṃ tatam // RKV_125.8 //",
  "GP12vprevk_u:9975": "tasyotpannasya bhūtasya tejo rūpasya bhārata /",
  "GP12vprevk_u:9976": "paścātprajāpatirbhūyaḥ kālaḥ kālāntareṇa vai // RKV_125.9 //",
  "GP12vprevk_u:9977": "agnirjātaḥ sa bhūtānāṃ manuṣyāsurarakṣasām /",
  "GP12vprevk_u:9978": "sarvadevādhidevaśca ādityastena cocyate // RKV_125.10 //",
  "GP12vprevk_u:9979": "ādau tasya namaskāro 'nyeṣāṃ ca tadanantaram /",
  "GP12vprevk_u:9980": "kriyate daivataiḥ sarvaistena sarvairmaharṣibhiḥ // RKV_125.11 //",
  "GP12vprevk_u:9981": "tisraḥ sandhyāstrayo devāḥ sāṃnidhyāḥ sūryamaṇḍale /",
  "GP12vprevk_u:9982": "namaskṛtena sūryeṇa sarve devā namaskṛtāḥ // RKV_125.12 //",
  "GP12vprevk_u:9983": "na divā na bhaved rātriḥ ṣaṇmāsā dakṣiṇāyanam /",
  "GP12vprevk_u:9984": "ayanaṃ cottaraṃ cāpi bhāskareṇa vinā nṛpa // RKV_125.13 //",
  "GP12vprevk_u:9985": "snānaṃ dānaṃ japo homaḥ svādhyāyo devatārcanam /",
  "GP12vprevk_u:9986": "na vartate vinā sūryaṃ tena pūjyatamo raviḥ // RKV_125.14 //",
  "GP12vprevk_u:9987": "śabdagāḥ śrutimukhyāśca brahmaviṣṇumaheśvarāḥ /",
  "GP12vprevk_u:9988": "pratyakṣo bhagavāndevo dṛśyate lokapāvanaḥ // RKV_125.15 //",
  "GP12vprevk_u:9989": "utpattiḥ pralayasthānaṃ nidhānaṃ bījamavyayam /",
  "GP12vprevk_u:9990": "hetureko jagannātho nānyo vidyeta bhāskarāt // RKV_125.16 //",
  "GP12vprevk_u:9991": "evamātmabhavaṃ kṛtvā jagatsthāvarajaṅgamam /",
  "GP12vprevk_u:9992": "lokānāṃ tu hitārthāya sthāpayed dharmapaddhatim // RKV_125.17 //",
  "GP12vprevk_u:9993": "narmadātaṭamāśritya sthāpayitvātmanas tanum /",
  "GP12vprevk_u:9994": "sahasrāṃśuṃ nidhiṃ dhāmnāṃ jagāmākāśamavyayam // RKV_125.18 //",
  "GP12vprevk_u:9995": "tatra tīrthe tu yaḥ snātvā pūjayet parameśvaram /",
  "GP12vprevk_u:9996": "sahasrakiraṇaṃ devaṃ nāmamantravidhānataḥ // RKV_125.19 //",
  "GP12vprevk_u:9997": "tena taptaṃ hutaṃ tena tena sarvamanuṣṭhitam /",
  "GP12vprevk_u:9998": "tena samyagvidhānena samprāptaṃ paramaṃ padam // RKV_125.20 //",
  "GP12vprevk_u:9999": "te dhanyāste mahātmānasteṣāṃ janma sujīvitam /",
  "GP12vprevk_u:10000": "snātvā ye narmadātoye devaṃ paśyanti bhāskaram // RKV_125.21 //",
  "GP12vprevk_u:10001": "tathā devasya rājendra ye kurvanti pradakṣiṇam /",
  "GP12vprevk_u:10002": "ananyabhaktyā satataṃ trirakṣarasamanvitāḥ // RKV_125.22 //",
  "GP12vprevk_u:10003": "tena pūtaśarīrāste mantreṇa gatapātakāḥ /",
  "GP12vprevk_u:10004": "yatpuṇyaṃ ca bhavet teṣāṃ tadihaikamanāḥ śṛṇu // RKV_125.23 //",
  "GP12vprevk_u:10005": "sasamudraguhā tena saśailavanakānanā /",
  "GP12vprevk_u:10006": "pradakṣiṇīkṛtā sarvā pṛthivī nātra saṃśayaḥ // RKV_125.24 //",
  "GP12vprevk_u:10007": "mantramūlam idaṃ sarvaṃ trailokyaṃ sacarācaram /",
  "GP12vprevk_u:10008": "tena mantravihīnaṃ tu kāryaṃ loke na sidhyati // RKV_125.25 //",
  "GP12vprevk_u:10009": "yathā kāṣṭhamayo hastī yathā carmamayo mṛgaḥ /",
  "GP12vprevk_u:10010": "kāryārthaṃ naiva sidhyeta tathā karma hyamantrakam // RKV_125.26 //",
  "GP12vprevk_u:10011": "bhasmahutaṃ pārtha yathā toyavivarjitam /",
  "GP12vprevk_u:10012": "niṣphalaṃ jāyate dānaṃ tathā mantravivarjitam // RKV_125.27 //",
  "GP12vprevk_u:10013": "kāṣṭhapāṣāṇaloṣṭeṣu mṛnmayeṣu viśeṣataḥ /",
  "GP12vprevk_u:10014": "mantreṇa loke pūjāṃ tu kurvanti na hyamantrataḥ // RKV_125.28 //",
  "GP12vprevk_u:10015": "dvādaśābdānnamaskārādbhaktyā yallabhate phalam /",
  "GP12vprevk_u:10016": "mantrayuktanamaskārātsakṛttallabhate phalam // RKV_125.29 //",
  "GP12vprevk_u:10017": "saṃkrāntau ca vyatīpāte ayane viṣuve tathā /",
  "GP12vprevk_u:10018": "narmadāyā jale snātvā yastu pūjayate ravim // RKV_125.30 //",
  "GP12vprevk_u:10019": "dvādaśābdena yat pāpam ajñānajñānasaṃcitam /",
  "GP12vprevk_u:10020": "tatkṣaṇānnaśyate sarvaṃ vahninā tu tuṣaṃ yathā // RKV_125.31 //",
  "GP12vprevk_u:10021": "candrasūryagrahe snātvā sopavāso jitendriyaḥ /",
  "GP12vprevk_u:10022": "tatrādityamukhaṃ dṛṣṭvā mucyate sarvakilbiṣaiḥ // RKV_125.32 //",
  "GP12vprevk_u:10023": "māghamāse tu samprāpte saptamyāṃ nṛpasattama /",
  "GP12vprevk_u:10024": "sopavāso jitakrodha uṣitvā sūryamandire // RKV_125.33 //",
  "GP12vprevk_u:10025": "prātaḥ snātvā vidhānena dadātyarghaṃ divākare /",
  "GP12vprevk_u:10026": "vidhinā mantrayuktena sa labhet puṇyamuttamam // RKV_125.34 //",
  "GP12vprevk_u:10027": "pitṛdevamanuṣyāṇāṃ kṛtvā hyudakatarpaṇam /",
  "GP12vprevk_u:10028": "mandire devadevasya tataḥ pūjāṃ samācaret // RKV_125.35 //",
  "GP12vprevk_u:10029": "gandhaiḥ puṣpaistathā dhūpairdīpanaivedyaśobhanaiḥ /",
  "GP12vprevk_u:10030": "pūjayitvā jagannāthaṃ tato mantramudīrayet // RKV_125.36 //",
  "GP12vprevk_u:10031": "viṣṇuḥ śakro yamo dhātā mitro 'tha varuṇastathā /",
  "GP12vprevk_u:10032": "vivasvānsavitā pūṣā caṇḍāṃśurbharga eva ca // RKV_125.37 //",
  "GP12vprevk_u:10033": "iti dvādaśanāmāni japankṛtvā pradakṣiṇām /",
  "GP12vprevk_u:10034": "yatphalaṃ labhate pārtha tadihaikamanāḥ śṛṇu // RKV_125.38 //",
  "GP12vprevk_u:10035": "daridro vyādhito mūko badhiro jaḍa eva ca /",
  "GP12vprevk_u:10036": "na bhavetsapta janmāni ityevaṃ śaṅkaro 'bravīt // RKV_125.39 //",
  "GP12vprevk_u:10037": "evaṃ jñātvā vidhānena japanmantraṃ vicakṣaṇaḥ /",
  "GP12vprevk_u:10038": "ārādhayed raviṃ bhaktyā ya icchetpuṇyamuttamam // RKV_125.40 //",
  "GP12vprevk_u:10039": "mantrahīnāṃ tu yaḥ kuryād bhaktiṃ devasya bhārata /",
  "GP12vprevk_u:10040": "sa viḍambati cātmānaṃ paśukīṭapataṅgavat // RKV_125.41 //",
  "GP12vprevk_u:10041": "tatra tīrthe tu yaḥ kaścit tyajate dehamuttamam /",
  "GP12vprevk_u:10042": "sa gatastatra devaistu pūjyamāno maharṣibhiḥ // RKV_125.42 //",
  "GP12vprevk_u:10043": "svecchayā suciraṃ kālamiha loke nṛpo bhavet // RKV_125.43 //",
  "GP12vprevk_u:10044": "putrapautrasamāyukto hastyaśvarathasaṅkulaḥ /",
  "GP12vprevk_u:10045": "dāsīdāsaśatopeto jāyate vipule kule // RKV_125.44 //",
  "GP12vprevk_u:10046": "||",
  "GP12vprevk_u:10047": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ravitīrthamāhātmyavarṇanaṃ nāma pañcaviṃśatyuttaraśatatamo 'dhyāyaḥ ||",
  "GP12vprevk_u:10048": "RKV adhyāya 126",
  "GP12vprevk_u:10049": "mārkaṇḍeya uvāca:",
  "GP12vprevk_u:10050": "tato gacchettu rājendra paraṃ tīrthamayonijam /",
  "GP12vprevk_u:10051": "snātamātro narastatra na paśyed yonisaṅkaṭam // RKV_126.1 //",
  "GP12vprevk_u:10052": "tatra tīrthe naraḥ snātvā pūjayed devamīśvaram /",
  "GP12vprevk_u:10053": "ayonijo mahādeva yathā tvaṃ parameśvara // RKV_126.2 //",
  "GP12vprevk_u:10054": "tathā mocaya māṃ deva sambhavād yonisaṅkaṭāt /",
  "GP12vprevk_u:10055": "gandhapuṣpādidhūpaiśca sa mucyet sarvapātakaiḥ // RKV_126.3 //",
  "GP12vprevk_u:10056": "tasya devasya yo bhaktyā kurute liṅgapūraṇam /",
  "GP12vprevk_u:10057": "sa vaseddevadevasya yāvatsikthasya saṃkhyayā // RKV_126.4 //",
  "GP12vprevk_u:10058": "ayonije mahādevaṃ snāpayed gandhavāriṇā /",
  "GP12vprevk_u:10059": "madhukṣīreṇa dadhnā vā sa labhed vipulāṃ śriyam // RKV_126.5 //",
  "GP12vprevk_u:10060": "aṣṭabhyāṃ ca site pakṣe asitāṃ vā caturdaśīm /",
  "GP12vprevk_u:10061": "pūjayitvā mahādevaṃ prīṇayed gītavādyakaiḥ // RKV_126.6 //",
  "GP12vprevk_u:10062": "vasetsa ca śive loke ye kurvanti manoharam /",
  "GP12vprevk_u:10063": "te vasanti śive loke yāvad ābhūtasamplavam // RKV_126.7 //",
  "GP12vprevk_u:10064": "tasya devasya bhaktyā tu yaḥ karoti pradakṣiṇām /",
  "GP12vprevk_u:10065": "vijñāpayaṃśca satataṃ mantreṇānena bhārata // RKV_126.8 //",
  "GP12vprevk_u:10066": "tasya yatphalamuddiṣṭaṃ pāramparyeṇa mānavaiḥ /",
  "GP12vprevk_u:10067": "sakāśāddevadevasya tacchṛṇuṣva samādhinā // RKV_126.9 //",
  "GP12vprevk_u:10068": "ayonijo mahādeva yathā tvaṃ parameśvara /",
  "GP12vprevk_u:10069": "tathā mocaya māṃ śarva sambhavādyonisaṅkaṭāt // RKV_126.10 //",
  "GP12vprevk_u:10070": "kiṃ tasya bahubhirmantraiḥ kaṃṭhaśoṣaṇatatparaiḥ /",
  "GP12vprevk_u:10071": "yenauṃnamaḥ śivāyeti proktaṃ devasya saṃnidhau // RKV_126.11 //",
  "GP12vprevk_u:10072": "tenādhītaṃ śrutaṃ tena tena sarvamanuṣṭhitam /",
  "GP12vprevk_u:10073": "yenauṃnamaḥ śivāyeti mantrābhyāsaḥ sthirīkṛtaḥ // RKV_126.12 //",
  "GP12vprevk_u:10074": "na tatphalamavāpnoti sarvadeveṣu vai dvijaḥ /",
  "GP12vprevk_u:10075": "yatphalaṃ samavāpnoti ṣaḍakṣara udīraṇāt // RKV_126.13 //",
  "GP12vprevk_u:10076": "tatra tīrthe tu yaḥ snātvā pūjayecchivayoginam /",
  "GP12vprevk_u:10077": "dvijānāmayutaṃ sāgraṃ sa labhet phalamuttamam // RKV_126.14 //",
  "GP12vprevk_u:10078": "athavā bhaktiyuktastu teṣāṃ dānte jitendriye /",
  "GP12vprevk_u:10079": "saṃskṛtya dadate bhikṣāṃ phalaṃ tasya tato 'dhikam // RKV_126.15 //",
  "GP12vprevk_u:10080": "yatihaste jalaṃ dadyād bhikṣāṃ dattvā punarjalam /",
  "GP12vprevk_u:10081": "sā bhikṣā meruṇā tulyā tajjalaṃ sāgaropamam // RKV_126.16 //",
  "GP12vprevk_u:10082": "||",
  "GP12vprevk_u:10083": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ayoniprabhavatīrthamāhātmyavarṇanaṃ nāma ṣaḍviṃśatyuttaraśatatamo 'dhyāyaḥ ||",
  "GP12vprevk_u:10084": "RKV adhyāya 127",
  "GP12vprevk_u:10085": "mārkaṇḍeya uvāca:",
  "GP12vprevk_u:10086": "tato gacchet tu rājendra agnitīrthamanuttamam /",
  "GP12vprevk_u:10087": "tatra snātvā tu pakṣādau mucyate sarvakilbiṣaiḥ // RKV_127.1 //",
  "GP12vprevk_u:10088": "tatra tīrthe tu yaḥ kanyāṃ dadyāt svayamalaṃkṛtām /",
  "GP12vprevk_u:10089": "tasya yatphalamuddiṣṭaṃ tacchṛṇuṣva narottama // RKV_127.2 //",
  "GP12vprevk_u:10090": "agniṣṭomātirātrābhyāṃ śataṃ śataguṇīkṛtam /",
  "GP12vprevk_u:10091": "prāpnoti puruṣo dattvā yathāśaktyā hyalaṃkṛtām // RKV_127.3 //",
  "GP12vprevk_u:10092": "tasyāḥ putraprapautrāṇāṃ yā bhaved romasaṃgatiḥ /",
  "GP12vprevk_u:10093": "sa yāti tena mānena śivaloke parāṃ gatim // RKV_127.4 //",
  "GP12vprevk_u:10094": "||",
  "GP12vprevk_u:10095": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe agnitīrthamāhātmyavarṇanaṃ nāma saptaviṃśatyuttaraśatatamo 'dhyāyaḥ ||",
  "GP12vprevk_u:10096": "RKV adhyāya 128",
  "GP12vprevk_u:10097": "mārkaṇḍeya uvāca:",
  "GP12vprevk_u:10098": "tato gacchettu rājendra bhṛkuṭeśvaram uttamam /",
  "GP12vprevk_u:10099": "yatra siddho mahābhāgo bhṛguḥ paramakopanaḥ // RKV_128.1 //",
  "GP12vprevk_u:10100": "tena varṣaśataṃ sāgraṃ tapaścīrṇaṃ purānagha /",
  "GP12vprevk_u:10101": "putrārthaṃ varayāmāsa putraṃ putravatāṃ varaḥ // RKV_128.2 //",
  "GP12vprevk_u:10102": "varo datto mahābhāga devenāndhakaghātinā /",
  "GP12vprevk_u:10103": "tatra tīrthe tu yaḥ snātvā pūjayet parameśvaram // RKV_128.3 //",
  "GP12vprevk_u:10104": "agniṣṭomasya yajñasya phalamaṣṭaguṇaṃ labhet /",
  "GP12vprevk_u:10105": "bhṛkuṭeśaṃ tu yaḥ kaścid ghṛtena madhunā saha // RKV_128.4 //",
  "GP12vprevk_u:10106": "putrārthī snāpayed bhaktyā sa labhet putramīpsitam /",
  "GP12vprevk_u:10107": "tatra tīrthe tu yaḥ snātvā dadyād viprāya kāñcanam // RKV_128.5 //",
  "GP12vprevk_u:10108": "godānaṃ vā mahīṃ vāpi tasya puṇyaphalaṃ śṛṇu // RKV_128.6 //",
  "GP12vprevk_u:10109": "sasamudraguhā tena saśailavanakānanā /",
  "GP12vprevk_u:10110": "dattā pṛthvī na sandehas tena sarvā nṛpottama // RKV_128.7 //",
  "GP12vprevk_u:10111": "tena dānena sa svarge krīḍayitvā yathāsukham /",
  "GP12vprevk_u:10112": "martye bhavati rājendro brāhmaṇo vā supūjitaḥ // RKV_128.8 //",
  "GP12vprevk_u:10113": "||",
  "GP12vprevk_u:10114": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe bhṛkuṭeśvaratīrthamāhātmyavarṇanaṃ nāmāṣṭāviṃśatyuttaraśatatamo 'dhyāyaḥ ||",
  "GP12vprevk_u:10115": "RKV adhyāya 129",
  "GP12vprevk_u:10116": "śrīmārkaṇḍeya uvāca:",
  "GP12vprevk_u:10117": "tato gacchen mahīpāla brahmatīrthamanuttamam /",
  "GP12vprevk_u:10118": "anyeṣāṃ caiva tīrthānāṃ parātparataraṃ mahat // RKV_129.1 //",
  "GP12vprevk_u:10119": "tatra tīrthe suraśreṣṭho brahmā lokapitāmahaḥ /",
  "GP12vprevk_u:10120": "caturṇāmapi varṇānāṃ narmadātaṭamāśritaḥ // RKV_129.2 //",
  "GP12vprevk_u:10121": "vācikaṃ mānasaṃ pāpaṃ karmajaṃ yatpurākṛtam /",
  "GP12vprevk_u:10122": "tatkṣālayati deveśo darśanād eva pātakam // RKV_129.3 //",
  "GP12vprevk_u:10123": "śrutismṛtyuditānyeva tatra snātvā dvijarṣabhāḥ /",
  "GP12vprevk_u:10124": "prāyaścittāni kurvanti teṣāṃ vāsastriviṣṭape // RKV_129.4 //",
  "GP12vprevk_u:10125": "ye punaḥ śāstramutsṛjya kāmalobhaprapīḍitāḥ /",
  "GP12vprevk_u:10126": "prāyaścittaṃ vadiṣyanti te vai nirayagāminaḥ // RKV_129.5 //",
  "GP12vprevk_u:10127": "snātvādau pātakī brahmannatvā tu kīrtayed agham /",
  "GP12vprevk_u:10128": "tasya tannaśyate kṣipraṃ tamaḥ sūryodaye yathā // RKV_129.6 //",
  "GP12vprevk_u:10129": "tatra tīrthe tu yaḥ snātvā pūjayet pitṛdevatāḥ /",
  "GP12vprevk_u:10130": "agniṣṭomasya yajñasya sa labhet phalamuttamam // RKV_129.7 //",
  "GP12vprevk_u:10131": "tatra tīrthe tu yad dānaṃ brahmoddiśya prayacchati /",
  "GP12vprevk_u:10132": "tadakṣayaphalaṃ sarvamityevaṃ śaṅkaro 'bravīt // RKV_129.8 //",
  "GP12vprevk_u:10133": "gāyatrīsāramātro 'pi tatra yaḥ kriyate japaḥ /",
  "GP12vprevk_u:10134": "ṛgyajuḥsāmasahitaḥ sa bhavennātra saṃśayaḥ // RKV_129.9 //",
  "GP12vprevk_u:10135": "tatra tīrthe tu yo bhaktyā tyajeddehaṃ sudustyajam /",
  "GP12vprevk_u:10136": "anivartikā gatistasya brahmalokān na saṃśayaḥ // RKV_129.10 //",
  "GP12vprevk_u:10137": "yāvadasthīni tiṣṭhanti brahmatīrthe ca dehinām /",
  "GP12vprevk_u:10138": "tāvad varṣasahasrāṇi devaloke mahīyate // RKV_129.11 //",
  "GP12vprevk_u:10139": "avatīrṇastato loke brahmajño jāyate kule /",
  "GP12vprevk_u:10140": "uttamaḥ sarvavarṇānāṃ devānāmiva devatā // RKV_129.12 //",
  "GP12vprevk_u:10141": "vidyāsthānāni sarvāṇi vetti vedāṅgapāragaḥ /",
  "GP12vprevk_u:10142": "jāyate pūjito loke rājabhiḥ sa na saṃśayaḥ // RKV_129.13 //",
  "GP12vprevk_u:10143": "putrapautrasamopetaḥ sarvavyādhivivarjitaḥ /",
  "GP12vprevk_u:10144": "jīvedvarṣaśataṃ sāgraṃ brahmatīrthaprabhāvataḥ // RKV_129.14 //",
  "GP12vprevk_u:10145": "etatpuṇyaṃ pāpaharaṃ tīrthaṃ jñānavatāṃ varam /",
  "GP12vprevk_u:10146": "ye paśyanti mahātmāno hyamṛtatvaṃ prayānti te // RKV_129.15 //",
  "GP12vprevk_u:10147": "||",
  "GP12vprevk_u:10148": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe brahmatīrthamāhātmyavarṇanaṃ nāmaikonatriṃśadadhikaśatatamo 'dhyāyaḥ||",
  "GP12vprevk_u:10149": "RKV adhyāya 130",
  "GP12vprevk_u:10150": "śrīmārkaṇḍeya uvāca:",
  "GP12vprevk_u:10151": "narmadādakṣiṇe kūle devatīrthamanuttamam /",
  "GP12vprevk_u:10152": "tatra devaiḥ samāgatya toṣitaḥ parameśvaraḥ // RKV_130.1 //",
  "GP12vprevk_u:10153": "tatra tīrthe tu yaḥ snātvā kāmakrodhavivarjitaḥ /",
  "GP12vprevk_u:10154": "sa labhennātra sandeho gosahasraphalaṃ dhruvam // RKV_130.2 //",
  "GP12vprevk_u:10155": "||",
  "GP12vprevk_u:10156": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe devatīrthamāhātmyavarṇanaṃ nāma triṃśadadhikaśatatamo 'dhyāyaḥ ||",
  "GP12vprevk_u:10157": "RKV adhyāya 131",
  "GP12vprevk_u:10158": "śrīmārkaṇḍeya uvāca:",
  "GP12vprevk_u:10159": "narmadādakṣiṇe kūle nāgatīrthamanuttamam /",
  "GP12vprevk_u:10160": "yatra siddhā mahānāgā bhaye jāte tato nṛpa // RKV_131.1 //",
  "GP12vprevk_u:10161": "yudhiṣṭhira uvāca:",
  "GP12vprevk_u:10162": "mahābhayānāṃ lokasya nāgānāṃ dvijasattama /",
  "GP12vprevk_u:10163": "kathaṃ jātaṃ bhayaṃ tīvraṃ yena te tapasi sthitāḥ // RKV_131.2 //",
  "GP12vprevk_u:10164": "bhūtaṃ bhavyaṃ bhaviṣyacca yatsurāsuramānave /",
  "GP12vprevk_u:10165": "tāta te viditaṃ sarvaṃ tena me kautukaṃ mahat // RKV_131.3 //",
  "GP12vprevk_u:10166": "mama saṃtāpajaṃ duḥkhaṃ duryodhanasamudbhavam /",
  "GP12vprevk_u:10167": "tava vaktrāmbujaughena plāvitaṃ nirvṛtiṃ gatam // RKV_131.4 //",
  "GP12vprevk_u:10168": "śrutvā tava mukhodgītāṃ kathāṃ pāpapraṇāśanīm /",
  "GP12vprevk_u:10169": "bhūyo bhūyaḥ smṛtirjātā śravaṇe mama suvrata // RKV_131.5 //",
  "GP12vprevk_u:10170": "na kleśatvaṃ dvije yuktaṃ na cānyo jānate phalam /",
  "GP12vprevk_u:10171": "vidyādānasya mahataḥ śrāvitasya sutasya ca // RKV_131.6 //",
  "GP12vprevk_u:10172": "evaṃ jñātvā yathānyāyaṃ yaḥ praśnaḥ pṛcchito mayā /",
  "GP12vprevk_u:10173": "kathā tu kathyatāṃ vipra dayāṃ kṛtvā mamopari // RKV_131.7 //",
  "GP12vprevk_u:10174": "mārkaṇḍeya uvāca:",
  "GP12vprevk_u:10175": "yathā yathā tvaṃ nṛpa bhāṣase ca tathā tathā me sukhameti bhāratī /",
  "GP12vprevk_u:10176": "śaithilyabhāvājjarayānvitasya tvatsauhṛdaṃ naśyati naiva tāta // RKV_131.8 //",
  "GP12vprevk_u:10177": "kathayāmi yathāvṛttam itihāsaṃ purātanam /",
  "GP12vprevk_u:10178": "kathitaṃ pūrvato vṛddhaiḥ pāramparyeṇa bhārata // RKV_131.9 //",
  "GP12vprevk_u:10179": "dve bhārye kaśyapasyāstāṃ sarvalokeṣvanuttame /",
  "GP12vprevk_u:10180": "garutmato vai vinatā sarpāṇāṃ kadrureva ca // RKV_131.10 //",
  "GP12vprevk_u:10181": "aśvasaṃdarśanāt tābhyāṃ kalirūpaṃ vyavasthitam /",
  "GP12vprevk_u:10182": "prabhātakāle rājendra bhāskarākāravarcasam // RKV_131.11 //",
  "GP12vprevk_u:10183": "taṃ dṛṣṭvā vinatā rūpam aśvaṃ sarvatra pāṇḍuram /",
  "GP12vprevk_u:10184": "atha tāṃ kadrūmavocatsā paśya paśya varānane // RKV_131.12 //",
  "GP12vprevk_u:10185": "uccaiḥśravasaḥ sādṛśyaṃ paśya sarvatra pāṇḍuram /",
  "GP12vprevk_u:10186": "dhāvamānam aviśrāntaṃ javena pavanopamam // RKV_131.13 //",
  "GP12vprevk_u:10187": "taṃ dṛṣṭvā sahasā yāntam īrṣyābhāvena mohitā /",
  "GP12vprevk_u:10188": "kṛṣṇaṃ matvā tathājalpattayā saha nṛpottama // RKV_131.14 //",
  "GP12vprevk_u:10189": "vinate tvaṃ mṛṣā loke nṛśaṃse kulapāṃsani /",
  "GP12vprevk_u:10190": "kṛṣṇaṃ cainaṃ vada śvetaṃ narakaṃ yāsyase param // RKV_131.15 //",
  "GP12vprevk_u:10191": "vinatovāca:",
  "GP12vprevk_u:10192": "satyānṛte tu vacane paṇo 'yaṃ te mamaiva tu /",
  "GP12vprevk_u:10193": "sahasraṃ vatsarāndāsī bhaveyaṃ tava veśmani // RKV_131.16 //",
  "GP12vprevk_u:10194": "tatheti te pratijñāya rātrau gatvā svakaṃ gṛham /",
  "GP12vprevk_u:10195": "parityajya ubhe te tu krodhamūrchitamūrchite // RKV_131.17 //",
  "GP12vprevk_u:10196": "bandhugarvasya gatvā tu kathayāmāsa taṃ paṇam /",
  "GP12vprevk_u:10197": "kadrūrvinatayā sārddhaṃ yadvṛttaṃ pramadālaye // RKV_131.18 //",
  "GP12vprevk_u:10198": "tacchrutvā bāndhavāḥ sarve kadrūputrāstathaiva ca /",
  "GP12vprevk_u:10199": "na manyante hitaṃ kāryaṃ kṛtaṃ mātrā vigarhitam // RKV_131.19 //",
  "GP12vprevk_u:10200": "akṛṣṇaḥ kṛṣṇatām amba kathaṃ gaccheddhayottamaḥ /",
  "GP12vprevk_u:10201": "dāsatvaṃ prāpsyase tvaṃ hi paṇenānena suvrate // RKV_131.20 //",
  "GP12vprevk_u:10202": "kadrūruvāca:",
  "GP12vprevk_u:10203": "bhaveyaṃ na yathādāsī tatkurudhvaṃ hi satvaram /",
  "GP12vprevk_u:10204": "viśadhvaṃ romakūpeṣu tasyāśvasya matirmama // RKV_131.21 //",
  "GP12vprevk_u:10205": "kṣaṇamātraṃ kṛte kārye sā dāsī ca bhavenmama /",
  "GP12vprevk_u:10206": "tataḥ svasthoragāḥ sarve bhaviṣyatha yathāsukham // RKV_131.22 //",
  "GP12vprevk_u:10207": "sarpā ūcuḥ /",
  "GP12vprevk_u:10208": "yathā tvaṃ jananī devi pannagānāṃ matā bhuvi /",
  "GP12vprevk_u:10209": "tathāpi sā viśeṣeṇa vañcitavyā na karhicit // RKV_131.23 //",
  "GP12vprevk_u:10210": "kadrūruvāca:",
  "GP12vprevk_u:10211": "mama vākyamakurvāṇā ye kecidbhuvi pannagāḥ /",
  "GP12vprevk_u:10212": "havyavāhamukhaṃ sarve te yāsyantyavicāritāḥ // RKV_131.24 //",
  "GP12vprevk_u:10213": "etacchrutvā tu vacanaṃ ghoraṃ mātṛmukhodbhavam /",
  "GP12vprevk_u:10214": "kecitpraviṣṭā romāṇi tathānye girisaṃsthitāḥ // RKV_131.25 //",
  "GP12vprevk_u:10215": "kecitpraviṣṭā jāhnavyāmanye ca tapasi sthitāḥ // RKV_131.26 //",
  "GP12vprevk_u:10216": "tato varṣasahasrānte tutoṣa parameśvaraḥ /",
  "GP12vprevk_u:10217": "mahādevo jagaddhātā hyuvāca parayā girā // RKV_131.27 //",
  "GP12vprevk_u:10218": "bho bhoḥ sarpā nivartadhvaṃ tapaso 'sya mahatphalam /",
  "GP12vprevk_u:10219": "yamicchatha dadāmyadya nātra kāryā vicāraṇā // RKV_131.28 //",
  "GP12vprevk_u:10220": "sarpā ūcuḥ /",
  "GP12vprevk_u:10221": "kadrūśāpabhayādbhītā devadeva maheśvara /",
  "GP12vprevk_u:10222": "tava pārśve vasiṣyāmo yāvadābhūtasamplavam // RKV_131.29 //",
  "GP12vprevk_u:10223": "devadeva uvāca:",
  "GP12vprevk_u:10224": "ekaścāyaṃ mahābāhurvāsukirbhujagottamaḥ /",
  "GP12vprevk_u:10225": "mama pārśve vasennityaṃ sarveṣāṃ bhayarakṣakaḥ // RKV_131.30 //",
  "GP12vprevk_u:10226": "anyeṣāṃ caiva sarpāṇāṃ bhayaṃ nāsti mamājñayā /",
  "GP12vprevk_u:10227": "āplutya narmadātoye bhujagāste ca rakṣitāḥ // RKV_131.31 //",
  "GP12vprevk_u:10228": "nāsti mṛtyubhayaṃ teṣāṃ vasadhvaṃ yatra cepsitam /",
  "GP12vprevk_u:10229": "kadrūśāpabhayaṃ nāsti hyeṣa me vistaraḥ paraḥ // RKV_131.32 //",
  "GP12vprevk_u:10230": "evaṃ dattvā varaṃ teṣāṃ devadevo maheśvaraḥ /",
  "GP12vprevk_u:10231": "jagāmākāśamāviśya kailāsaṃ dharaṇīdharam // RKV_131.33 //",
  "GP12vprevk_u:10232": "gate cādarśanaṃ deve vāsukipramukhā nṛpa /",
  "GP12vprevk_u:10233": "sthāpayitvā tathā jagmurdevadevaṃ maheśvaram // RKV_131.34 //",
  "GP12vprevk_u:10234": "tatra tīrthe tu yaḥ kaścit pañcamyāmarcayecchivam /",
  "GP12vprevk_u:10235": "tasya nāgakulānyaṣṭau na hiṃsanti kadācana // RKV_131.35 //",
  "GP12vprevk_u:10236": "mṛtaḥ kālena mahatā tatra tīrthe nareśvara /",
  "GP12vprevk_u:10237": "śivasyānucaro bhūtvā vasate kālamīpsitam // RKV_131.36 //",
  "GP12vprevk_u:10238": "||",
  "GP12vprevk_u:10239": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe nāgeśvaratīrthamāhātmyavarṇanaṃ nāmaikatriṃśadadhikaśatatamo 'dhyāyaḥ ||",
  "GP12vprevk_u:10240": "RKV adhyāya 132",
  "GP12vprevk_u:10241": "śrīmārkaṇḍeya uvāca:",
  "GP12vprevk_u:10242": "tato gacchettu rājendra uttare narmadātaṭe /",
  "GP12vprevk_u:10243": "sarvapāpaharaṃ tīrthaṃ vārāhaṃ nāma nāmataḥ // RKV_132.1 //",
  "GP12vprevk_u:10244": "tatra devo jagaddhātā vārāhaṃ rūpam āsthitaḥ /",
  "GP12vprevk_u:10245": "sthito lokahitārthāya saṃsārārṇavatārakaḥ // RKV_132.2 //",
  "GP12vprevk_u:10246": "tatra tīrthe tu yaḥ snātvā pūjayed dharaṇīdharam /",
  "GP12vprevk_u:10247": "gandhamālyaviśeṣaiśca jayaśabdādimaṅgalaiḥ // RKV_132.3 //",
  "GP12vprevk_u:10248": "upavāsaparo bhūtvā dvādaśyāṃ nṛpasattama /",
  "GP12vprevk_u:10249": "vṛṣalāḥ pāpakarmāṇas tathaivāndhapiśācinaḥ // RKV_132.4 //",
  "GP12vprevk_u:10250": "ālāpād gātrasaṃparkān niḥśvāsāt sahabhojanāt /",
  "GP12vprevk_u:10251": "pāpaṃ saṃkramate yasmāt tasmāt tān parivarjayet // RKV_132.5 //",
  "GP12vprevk_u:10252": "brāhmaṇān pūjayed bhaktyā yathāśaktyā yathāvidhi /",
  "GP12vprevk_u:10253": "rātrau jāgaraṇaṃ kāryaṃ kathāyāṃ tatra bhārata // RKV_132.6 //",
  "GP12vprevk_u:10254": "prabhāte vimale snātvā tatra tīrthe jagadgurum /",
  "GP12vprevk_u:10255": "ye paśyanti jitakrodhāste muktāḥ sarvapātakaiḥ // RKV_132.7 //",
  "GP12vprevk_u:10256": "yathā tu dṛṣṭvā bhujagāḥ suparṇaṃ naśyanti muktvā viṣamugratejaḥ /",
  "GP12vprevk_u:10257": "naśyanti pāpāni tathaiva śīghraṃ dṛṣṭvā mukhaṃ śūkararūpiṇastu // RKV_132.8 //",
  "GP12vprevk_u:10258": "nabhogataṃ naśyati cāndhakāraṃ dṛṣṭvā raviṃ devavaraṃ tathaiva /",
  "GP12vprevk_u:10259": "naśyanti pāpāni sudustarāṇi dṛṣṭvā mukhaṃ pārtha dharādharasya // RKV_132.9 //",
  "GP12vprevk_u:10260": "kiṃ tasya bahubhir mantrair bhaktir yasya janārdane /",
  "GP12vprevk_u:10261": "namo nārāyaṇāyeti mantraḥ sarvārthasādhakaḥ // RKV_132.10 //",
  "GP12vprevk_u:10262": "eko 'pi kṛṣṇasya kṛtaḥ praṇāmo daśāśvamedhāvabhṛthena tulyaḥ /",
  "GP12vprevk_u:10263": "daśāśvamedhī punareti janma kṛṣṇapraṇāmī na punarbhavāya // RKV_132.11 //",
  "GP12vprevk_u:10264": "dhyāyamānā mahātmāno rūpaṃ nārāyaṇaṃ hareḥ /",
  "GP12vprevk_u:10265": "ye tyajanti svakaṃ dehaṃ tatra tīrthe jitendriyāḥ // RKV_132.12 //",
  "GP12vprevk_u:10266": "te gacchantyamalaṃ sthānaṃ yatsurair api durlabham /",
  "GP12vprevk_u:10267": "kṣarākṣaravinirmuktaṃ tadviṣṇoḥ paramaṃ padam // RKV_132.13 //",
  "GP12vprevk_u:10268": "||",
  "GP12vprevk_u:10269": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ādivārāhatīrthamāhātmyavarṇanaṃ nāma dvātriṃśadadhikaśatatamo 'dhyāyaḥ ||",
  "GP12vprevk_u:10270": "RKV adhyāya 133",
  "GP12vprevk_u:10271": "śrīmārkaṇḍeya uvāca:",
  "GP12vprevk_u:10272": "tato gacchenmahīpāla paraṃ tīrthacatuṣṭayam /",
  "GP12vprevk_u:10273": "yeṣāṃ darśanamātreṇa sarvapāpakṣayo bhavet // RKV_133.1 //",
  "GP12vprevk_u:10274": "kauberaṃ vāruṇaṃ yāmyaṃ vāyavyaṃ tu tataḥ param /",
  "GP12vprevk_u:10275": "yatra siddhā mahāprājñā lokapālā mahābalāḥ // RKV_133.2 //",
  "GP12vprevk_u:10276": "yudhiṣṭhira uvāca:",
  "GP12vprevk_u:10277": "kimarthaṃ lokapālaiśca tapaścīrṇaṃ purānagha /",
  "GP12vprevk_u:10278": "narmadātaṭamāśritya hyetanme vaktumarhasi // RKV_133.3 //",
  "GP12vprevk_u:10279": "śrīmārkaṇḍeya uvāca:",
  "GP12vprevk_u:10280": "adhiṣṭhānaṃ samicchanti hyacalaṃ nirbale sati /",
  "GP12vprevk_u:10281": "saṃsāre sarvabhūtānāṃ tṛṇabinduvadasthire // RKV_133.4 //",
  "GP12vprevk_u:10282": "kadalīsāraniḥsāre mṛgatṛṣṇeva cañcale /",
  "GP12vprevk_u:10283": "sthāvare jaṅgame sarve bhūtagrāme caturvidhe // RKV_133.5 //",
  "GP12vprevk_u:10284": "dharmo mātā pitā dharmo dharmo bandhuḥ suhṛt tathā /",
  "GP12vprevk_u:10285": "ādhāraḥ sarvabhūtānāṃ trailokye sacarācare // RKV_133.6 //",
  "GP12vprevk_u:10286": "evaṃ jñātvā tu te sarve lokapālāḥ kṛtakṣaṇāḥ /",
  "GP12vprevk_u:10287": "tapaste cakruratulaṃ mārutāhāratatparāḥ // RKV_133.7 //",
  "GP12vprevk_u:10288": "tatastuṣṭo mahādevaḥ kṛtasyārddhe gate tadā /",
  "GP12vprevk_u:10289": "anurūpeṇa rājendra yugasya parameśvaraḥ // RKV_133.8 //",
  "GP12vprevk_u:10290": "vareṇa chandayāmāsa lokapālān mahābalān /",
  "GP12vprevk_u:10291": "yo yamicchati kāmaṃ vai taṃ taṃ tasya dadāmyaham // RKV_133.9 //",
  "GP12vprevk_u:10292": "etacchrutvā vacastasya lokapālā jagaddhitāḥ /",
  "GP12vprevk_u:10293": "varadaṃ prārthayāmāsur devaṃ varam anuttamam // RKV_133.10 //",
  "GP12vprevk_u:10294": "kubera uvāca:",
  "GP12vprevk_u:10295": "yadi tuṣṭo mahādeva yadi deyo varo mama /",
  "GP12vprevk_u:10296": "yakṣāṇām īśvaraścāhaṃ bhavāmi dhanadastviti // RKV_133.11 //",
  "GP12vprevk_u:10297": "tataḥ provāca deveśaṃ yamaḥ saṃyamane rataḥ /",
  "GP12vprevk_u:10298": "tatra pradhāno bhagavān bhaveyaṃ sarvajantuṣu // RKV_133.12 //",
  "GP12vprevk_u:10299": "varuṇo 'nantaraṃ prāha praṇamya tu maheśvaram /",
  "GP12vprevk_u:10300": "krīḍeyaṃ vāruṇe loke yādogaṇasamanvitaḥ // RKV_133.13 //",
  "GP12vprevk_u:10301": "jagādāśu tato vāyuḥ praṇamya tu maheśvaram /",
  "GP12vprevk_u:10302": "vyāpakatvaṃ trilokeṣu prārthayāmāsa bhārata // RKV_133.14 //",
  "GP12vprevk_u:10303": "teṣāṃ yadīpsitaṃ kāmamumayā saha śaṅkaraḥ /",
  "GP12vprevk_u:10304": "sarveṣāṃ lokapālānaḥ dattvā cādarśanaṃ gataḥ // RKV_133.15 //",
  "GP12vprevk_u:10305": "gate maheśvare deve yathāsthānaṃ tu te sthitāḥ /",
  "GP12vprevk_u:10306": "sthāpanā ca kṛtā sarvaiḥ svanāmnaiva pṛthakpṛthak // RKV_133.16 //",
  "GP12vprevk_u:10307": "kuberaśca kubereśaṃ yamaścaiva yameśvaram /",
  "GP12vprevk_u:10308": "varuṇo varuṇeśaṃ tu vāto vāteśvaraṃ nṛpa // RKV_133.17 //",
  "GP12vprevk_u:10309": "tarpaṇaṃ vidadhuḥ sarve mantraiśca vividhaiḥ śubhaiḥ /",
  "GP12vprevk_u:10310": "sarve sarveśvaraṃ deva pūjayitvā yathāvidhi // RKV_133.18 //",
  "GP12vprevk_u:10311": "āhvayāmāsus tān viprānsarve sarveśvarā iva /",
  "GP12vprevk_u:10312": "kṣāntadāntajitakrodhānsarvabhūtābhayapradān // RKV_133.19 //",
  "GP12vprevk_u:10313": "vedavidyāvratasnātān sarvaśāstraviśāradān /",
  "GP12vprevk_u:10314": "ṛgyajuḥsāmasaṃyuktāṃs tathātharvavibhūṣitān // RKV_133.20 //",
  "GP12vprevk_u:10315": "cāturvidhyaṃ tu sarveṣāṃ dānaṃ dāsyāma gṛhṇata /",
  "GP12vprevk_u:10316": "evamuktvā tu sarveṣāṃ viprāṇāṃ dānamuttamam // RKV_133.21 //",
  "GP12vprevk_u:10317": "tatra sthāne dadus teṣāṃ bhūmidānam anuttamam /",
  "GP12vprevk_u:10318": "yāvaccandraśca sūryaśca yāvat tiṣṭhati medinī // RKV_133.22 //",
  "GP12vprevk_u:10319": "tāvaddānaṃ tu yuṣmākaṃ paripanthī na kaścana /",
  "GP12vprevk_u:10320": "rājā vā rājatulyo vā lokapālair anuttamam // RKV_133.23 //",
  "GP12vprevk_u:10321": "dattaṃ lopayate mūḍhaḥ śrūyatāṃ tasya yo vidhiḥ /",
  "GP12vprevk_u:10322": "śoṣayeddhanado vittaṃ tasya pāpasya bhārata // RKV_133.24 //",
  "GP12vprevk_u:10323": "śarīraṃ varuṇo devaḥ saṃtatīṃ śvasanas tathā /",
  "GP12vprevk_u:10324": "āyurnayati tasyāśu yamaḥ saṃyamano mahān // RKV_133.25 //",
  "GP12vprevk_u:10325": "niḥśeṣaṃ bhasmasāt kṛtvā hutabhugyāti bhārata /",
  "GP12vprevk_u:10326": "tasmāt sarvaprayatnena brāhmaṇebhyo yudhiṣṭhira /",
  "GP12vprevk_u:10327": "bhaktiḥ kāryā nṛpaiḥ sarvair icchadbhiḥ śreya ātmanaḥ // RKV_133.26 //",
  "GP12vprevk_u:10328": "rājā vṛkṣo brāhmaṇāstasya mūlaṃ bhṛtyāḥ parṇā mantriṇastasya śākhāḥ /",
  "GP12vprevk_u:10329": "tasmān mūlaṃ yatnato rakṣaṇīyaṃ mūle gupte nāsti vṛkṣasya nāśaḥ // RKV_133.27 //",
  "GP12vprevk_u:10330": "ṣaṣṭivarṣasahasrāṇi svarge tiṣṭhati bhūmidaḥ /",
  "GP12vprevk_u:10331": "ācchettā cāvamantā ca tānyeva narake vaset // RKV_133.28 //",
  "GP12vprevk_u:10332": "svadattā paradattā vā pālanīyā vasuṃdharā /",
  "GP12vprevk_u:10333": "yasya yasya yadā bhūmistasya tasya tadā phalam // RKV_133.29 //",
  "GP12vprevk_u:10334": "devatājñāmanusmṛtya rājāno ye 'pi tāṃ nṛpa /",
  "GP12vprevk_u:10335": "pālayiṣyanti satataṃ teṣāṃ vāsastriviṣṭape // RKV_133.30 //",
  "GP12vprevk_u:10336": "svadattā paradattā vā yatnādrakṣyā yudhiṣṭhira /",
  "GP12vprevk_u:10337": "mahī mahīkṣitā nityaṃ dānācchreyo 'nupālanam // RKV_133.31 //",
  "GP12vprevk_u:10338": "āyuryaśo balaṃ vittaṃ saṃtatiścākṣayā nṛpa /",
  "GP12vprevk_u:10339": "teṣāṃ bhaviṣyate nūnaṃ ye prajāpālane ratāḥ // RKV_133.32 //",
  "GP12vprevk_u:10340": "evamuktvā tu tān sarvāṃllokapālān dvijottamān /",
  "GP12vprevk_u:10341": "pūjayitvā vidhānena praṇipatya vyasarjayan // RKV_133.33 //",
  "GP12vprevk_u:10342": "gateṣu vipramukhyeṣu snātvā hutahutāśanāḥ /",
  "GP12vprevk_u:10343": "lokapālāḥ kṣudhāviṣṭāḥ paryaṭanbhaikṣamātmanaḥ // RKV_133.34 //",
  "GP12vprevk_u:10344": "asthicarmāvaśeṣāṅgāḥ kapāloddhṛtapāṇayaḥ /",
  "GP12vprevk_u:10345": "alabdhagrāsamarddhārdhaṃ niryayur nagarādbahiḥ // RKV_133.35 //",
  "GP12vprevk_u:10346": "śāpaṃ dattvā tadā krodhād brāhmaṇāya yudhiṣṭhira /",
  "GP12vprevk_u:10347": "daridrāḥ satataṃ mūrkhā bhaveyuśca yayurgṛhān // RKV_133.36 //",
  "GP12vprevk_u:10348": "tadāprabhṛti te sarve brāhmaṇā dhanavarjitāḥ /",
  "GP12vprevk_u:10349": "śāpadoṣeṇa kauberyāṃ saṃjātā duḥkhabhājanāḥ // RKV_133.37 //",
  "GP12vprevk_u:10350": "na dhanaṃ paitṛkaṃ putrairna pitā putrapautrikam /",
  "GP12vprevk_u:10351": "bhuñjate sakalaṃ kālamityevaṃ śaṅkaro 'bravīt // RKV_133.38 //",
  "GP12vprevk_u:10352": "kubereśo naraḥ snātvā yastu pūjayate śivam /",
  "GP12vprevk_u:10353": "gandhadhūpanamaskāraiḥ so 'śvamedhaphalaṃ labhet // RKV_133.39 //",
  "GP12vprevk_u:10354": "yamatīrthe tu yaḥ snātvā sampaśyati yameśvaram /",
  "GP12vprevk_u:10355": "sarvapāpaiḥ pramucyeta saptajanmāntarārjitaiḥ // RKV_133.40 //",
  "GP12vprevk_u:10356": "pūrṇamāsyām amāvāsyāṃ snātvā tu pitṛtarpaṇam /",
  "GP12vprevk_u:10357": "yaḥ karoti tilaiḥ snānaṃ tasya puṇyaphalaṃ śṛṇu // RKV_133.41 //",
  "GP12vprevk_u:10358": "sutṛptāstena toyena pitaraśca pitāmahāḥ /",
  "GP12vprevk_u:10359": "svargasthā dvādaśābdāni krīḍanti prapitāmahāḥ // RKV_133.42 //",
  "GP12vprevk_u:10360": "varuṇeśe naraḥ snātvā hyarcayitvā maheśvaram /",
  "GP12vprevk_u:10361": "vājapeyasya yajñasya phalaṃ prāpnoti puṣkalam // RKV_133.43 //",
  "GP12vprevk_u:10362": "mṛtāṃ kālena mahatā loke yatra jaleśvaraḥ /",
  "GP12vprevk_u:10363": "sa gacchet tatra yānena gīyamāno 'psarogaṇaiḥ // RKV_133.44 //",
  "GP12vprevk_u:10364": "vāteśvare naraḥ snātvā sampūjya ca maheśvaram /",
  "GP12vprevk_u:10365": "jāyate kṛtakṛtyo 'sau lokapālānavekṣayan // RKV_133.45 //",
  "GP12vprevk_u:10366": "kiṃ tasya bahubhiryajñairdānairvā bahudakṣiṇaiḥ /",
  "GP12vprevk_u:10367": "snātvā catuṣṭaye loke avāptaṃ janmanaḥ phalam // RKV_133.46 //",
  "GP12vprevk_u:10368": "te dhanyāste mahātmānas teṣāṃ janma sujīvitam /",
  "GP12vprevk_u:10369": "nityaṃ vasanti kaurilyāṃ lokapālānnimantrya ye // RKV_133.47 //",
  "GP12vprevk_u:10370": "etatpuṇyaṃ pāpaharaṃ dhanyamāyurvivardhanam /",
  "GP12vprevk_u:10371": "paṭhatāṃ śṛṇvatāṃ caiva sarvapāpakṣayo bhavet // RKV_133.48 //",
  "GP12vprevk_u:10372": "||",
  "GP12vprevk_u:10373": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kuberāditīrthacatuṣṭayamāhātmyavarṇanaṃ nāma trayastriṃśadadhikaśatatamo 'dhyāyaḥ ||",
  "GP12vprevk_u:10374": "RKV adhyāya 134",
  "GP12vprevk_u:10375": "śrīmārkaṇḍeya uvāca:",
  "GP12vprevk_u:10376": "narmadādakṣiṇe kūle rāmeśvaramanuttamam /",
  "GP12vprevk_u:10377": "tīrthaṃ pāpaharaṃ puṇyaṃ sarvaduḥkhaghnamuttamam // RKV_134.1 //",
  "GP12vprevk_u:10378": "tatra tīrthe tu ye snātvā pūjayanti maheśvaram /",
  "GP12vprevk_u:10379": "mahādevaṃ mahātmānaṃ mucyante sarvakilbiṣaiḥ // RKV_134.2 //",
  "GP12vprevk_u:10380": "||",
  "GP12vprevk_u:10381": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe rāmeśvaratīrthamāhātmyavarṇanaṃ nāma catustriṃśadadhikaśatatamo 'dhyāyaḥ ||",
  "GP12vprevk_u:10382": "RKV adhyāya 135",
  "GP12vprevk_u:10383": "śrīmārkaṇḍeya uvāca:",
  "GP12vprevk_u:10384": "tasyaivānantaraṃ cānyatsiddheśvaramanuttamam /",
  "GP12vprevk_u:10385": "tīrthaṃ sarvaguṇopetaṃ sarvalokeṣu pūjitam // RKV_135.1 //",
  "GP12vprevk_u:10386": "tatra tīrthe tu yaḥ snātvā hyumārudraṃ prapūjayet /",
  "GP12vprevk_u:10387": "vājapeyasya yajñasya sa labhet phalamuttamam // RKV_135.2 //",
  "GP12vprevk_u:10388": "tena puṇyena mahatā mṛtaḥ svargamavāpnuyāt /",
  "GP12vprevk_u:10389": "apsarogaṇasaṃvīto jayaśabdādimaṅgalaiḥ // RKV_135.3 //",
  "GP12vprevk_u:10390": "sahasravatsarāṃstatra krīḍayitvā yathāsukham /",
  "GP12vprevk_u:10391": "dhanadhānyasamopete kule mahati jāyate // RKV_135.4 //",
  "GP12vprevk_u:10392": "pūjyamāno naraśreṣṭha vedavedāṅgapāragaḥ /",
  "GP12vprevk_u:10393": "vyādhiśokavinirmukto jīvecca śaradāṃ śatam // RKV_135.5 //",
  "GP12vprevk_u:10394": "||",
  "GP12vprevk_u:10395": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe siddheśvaramāhātmyavarṇanaṃ nāma pañcatriṃśadadhikaśatatamo 'dhyāyaḥ ||",
  "GP12vprevk_u:10396": "RKV adhyāya 136",
  "GP12vprevk_u:10397": "śrīmārkaṇḍeya uvāca:",
  "GP12vprevk_u:10398": "tato gacchenmahīpāla cāhalyeśvaramuttamam /",
  "GP12vprevk_u:10399": "yatra siddhā mahābhāgā tvahalyā tāpasī purā // RKV_136.1 //",
  "GP12vprevk_u:10400": "gautamo brāhmaṇastvāsīt sākṣād brahmeva cāparaḥ /",
  "GP12vprevk_u:10401": "satyadharmasamāyukto vānaprasthāśrame rataḥ // RKV_136.2 //",
  "GP12vprevk_u:10402": "tasya patnī mahābhāgā hyahalyā nāma viśrutā /",
  "GP12vprevk_u:10403": "rūpayauvanasampannā triṣu lokeṣu viśrutā // RKV_136.3 //",
  "GP12vprevk_u:10404": "asyā apyatirūpeṇa devarājaḥ śatakratuḥ /",
  "GP12vprevk_u:10405": "mohito lobhayāmāsa hyahalyāṃ balasūdanaḥ // RKV_136.4 //",
  "GP12vprevk_u:10406": "māṃ bhajasva varārohe devarājam anindite /",
  "GP12vprevk_u:10407": "krīḍayasva mayā sārddhaṃ triṣu lokeṣu pūjitā // RKV_136.5 //",
  "GP12vprevk_u:10408": "kiṃ kariṣyasi vipreṇa śaucācārakṛśena tu /",
  "GP12vprevk_u:10409": "tapaḥsvādhyāyaśīlena kliśyantīva sulocane // RKV_136.6 //",
  "GP12vprevk_u:10410": "evamuktā varārohā strīsvabhāvāt sucañcalā /",
  "GP12vprevk_u:10411": "manasādhyāya śakraṃ sā kāmena kaluṣīkṛtā // RKV_136.7 //",
  "GP12vprevk_u:10412": "tasyā viditvā taṃ bhāvaṃ sa devaḥ pākaśāsanaḥ /",
  "GP12vprevk_u:10413": "gautamaṃ vañcayāmāsa duṣṭabhāvena bhāvitaḥ // RKV_136.8 //",
  "GP12vprevk_u:10414": "viditvā cāntaraṃ tasya gṛhītvā veṣamuttamam /",
  "GP12vprevk_u:10415": "ahalyāṃ ramayāmāsa viśvastāṃ mandirāntike // RKV_136.9 //",
  "GP12vprevk_u:10416": "kṣaṇamātrāntare tatra devarājasya bhārata /",
  "GP12vprevk_u:10417": "ājagāma muniśreṣṭho mandiraṃ tvarayānvitaḥ // RKV_136.10 //",
  "GP12vprevk_u:10418": "āgataṃ gautamaṃ dṛṣṭvā bhītabhītaḥ puraṃdaraḥ /",
  "GP12vprevk_u:10419": "nirgataḥ sa tato dṛṣṭvā śakro 'yamiti cintayan // RKV_136.11 //",
  "GP12vprevk_u:10420": "tataḥ śaśāpa devendraṃ gautamaḥ krodhamūrchitaḥ /",
  "GP12vprevk_u:10421": "ajitendriyo 'si yasmāttvaṃ tasmād bahubhago bhava // RKV_136.12 //",
  "GP12vprevk_u:10422": "evamuktastu devendrastatkṣaṇādeva bhārata /",
  "GP12vprevk_u:10423": "bhagānāṃ tu sahasreṇa tatkṣaṇād eva veṣṭitaḥ // RKV_136.13 //",
  "GP12vprevk_u:10424": "tyaktvā rājyaṃ suraiḥ sārddhaṃ gataśrīko jagāma ha /",
  "GP12vprevk_u:10425": "tapaścacāra vipulaṃ gautamena mahītale // RKV_136.14 //",
  "GP12vprevk_u:10426": "ahalyāpi tataḥ śaptā yasmāt tvaṃ duṣṭacāriṇī /",
  "GP12vprevk_u:10427": "prekṣya māṃ ramase śakraṃ tasmād aśmamayī bhava // RKV_136.15 //",
  "GP12vprevk_u:10428": "gate varṣasahasrānte rāmaṃ dṛṣṭvā yaśasvinam /",
  "GP12vprevk_u:10429": "tīrthayātrāprasaṅgena dhautapāpā bhaviṣyasi // RKV_136.16 //",
  "GP12vprevk_u:10430": "evaṃ gate tataḥ kāle dṛṣṭā rāmeṇa dhīmatā /",
  "GP12vprevk_u:10431": "viśvāmitrasahāyena tyaktvā sāśmamayīṃ tanum // RKV_136.17 //",
  "GP12vprevk_u:10432": "pūjayitvā yathānyāyaṃ gatapāpā vimatsarā /",
  "GP12vprevk_u:10433": "āgatā narmadātīre tīrthe snātvā yathāvidhi // RKV_136.18 //",
  "GP12vprevk_u:10434": "kṛtaṃ cāndrāyaṇaṃ māsaṃ kṛcchraṃ cānyaṃ tataḥ param /",
  "GP12vprevk_u:10435": "tatastuṣṭo mahādevo dattvā varamanuttamam // RKV_136.19 //",
  "GP12vprevk_u:10436": "jagāmādarśanaṃ bhūyo reme comāpatiściram /",
  "GP12vprevk_u:10437": "ahalyā tu gate deve sthāpayitvā jagadgurum // RKV_136.20 //",
  "GP12vprevk_u:10438": "ahalyeśvaranāmānaṃ svagṛhe cāgamatpunaḥ /",
  "GP12vprevk_u:10439": "tatra tīrthe tu yaḥ snātvā pūjayet parameśvaram // RKV_136.21 //",
  "GP12vprevk_u:10440": "sa mṛtaḥ svargamāpnoti yatra devo maheśvaraḥ /",
  "GP12vprevk_u:10441": "krīḍayitvā yathākāmaṃ tatra loke mahātapāḥ // RKV_136.22 //",
  "GP12vprevk_u:10442": "gate varṣasahasrānte mānuṣyaṃ labhate punaḥ /",
  "GP12vprevk_u:10443": "dhanadhānyacayopetaḥ putrapautrasamanvitaḥ // RKV_136.23 //",
  "GP12vprevk_u:10444": "vedavidyāśrayo dhīmāñjāyate vimale kule /",
  "GP12vprevk_u:10445": "rūpasaubhāgyasampannaḥ sarvavyādhivivarjitaḥ /",
  "GP12vprevk_u:10446": "jīvedvarṣaśataṃ sāgram ahalyātīrthasevanāt // RKV_136.24 //",
  "GP12vprevk_u:10447": "||",
  "GP12vprevk_u:10448": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ahalyātīrthamāhātmyavarṇanaṃ nāma ṣaṭtriṃśadadhikaśatatamo 'dhyāyaḥ ||",
  "GP12vprevk_u:10449": "RKV adhyāya 137",
  "GP12vprevk_u:10450": "mārkaṇḍeya uvāca:",
  "GP12vprevk_u:10451": "dharmaputra tato gacchet karkaṭeśvaramuttamam /",
  "GP12vprevk_u:10452": "uttare narmadākūle sarvapāpakṣayaṃkaram // RKV_137.1 //",
  "GP12vprevk_u:10453": "tatra snātvā vidhānena yastu pūjayate śivam /",
  "GP12vprevk_u:10454": "anivartikā gatistasya rudralokād asaṃśayam // RKV_137.2 //",
  "GP12vprevk_u:10455": "tasya tīrthasya māhātmyaṃ purāṇe yacchrutaṃ mayā /",
  "GP12vprevk_u:10456": "na tadvarṇayituṃ śakyaṃ saṃkṣepeṇa vadāmyataḥ // RKV_137.3 //",
  "GP12vprevk_u:10457": "tatra tīrthe tu yaḥ kuryātkiṃcitkarma śubhāśubham /",
  "GP12vprevk_u:10458": "harṣān madān mahārāja tatsarvaṃ jāyate 'kṣayam // RKV_137.4 //",
  "GP12vprevk_u:10459": "tatra tīrthe tapastaptvā vālakhilyā marīcayaḥ /",
  "GP12vprevk_u:10460": "ramante 'dyāpi lokeṣu svecchayā kurunandana // RKV_137.5 //",
  "GP12vprevk_u:10461": "tatrasthāstanna jānanti narājñānabahiṣkṛtāḥ /",
  "GP12vprevk_u:10462": "śarīrastham ivātmānam akṣayaṃ jyotikhyayam // RKV_137.6 //",
  "GP12vprevk_u:10463": "tatra tīrthe nṛpaśreṣṭha devī nārāyaṇī purā /",
  "GP12vprevk_u:10464": "adyāpi tapate ghoraṃ tapo yāvatkilārbudam // RKV_137.7 //",
  "GP12vprevk_u:10465": "tatra tīrthe tu yaḥ snātvā tarpayet pitṛdevatāḥ /",
  "GP12vprevk_u:10466": "tasya te dvādaśābdāni tṛptiṃ yānti pitāmahāḥ // RKV_137.8 //",
  "GP12vprevk_u:10467": "||",
  "GP12vprevk_u:10468": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe karkaṭeśvaratīrthamāhātmyavarṇanaṃ nāma saptatriṃśadadhikaśatatamo 'dhyāyaḥ ||",
  "GP12vprevk_u:10469": "RKV adhyāya 138",
  "GP12vprevk_u:10470": "śrīmārkaṇḍeya uvāca:",
  "GP12vprevk_u:10471": "tato gacchet pāṇḍuputra śakratīrtham anuttamam /",
  "GP12vprevk_u:10472": "yatra siddho mahābhāgo devarājaḥ śatakratuḥ // RKV_138.1 //",
  "GP12vprevk_u:10473": "gautamena purā śaptaṃ jñātvā devāḥ sureśvaram /",
  "GP12vprevk_u:10474": "brahmādyā devatāḥ sarva ṛṣayaśca tapodhanāḥ // RKV_138.2 //",
  "GP12vprevk_u:10475": "gautamaṃ prārthayāmāsur vākyaiḥ sānunayaiḥ śubhaiḥ /",
  "GP12vprevk_u:10476": "gatarājyaṃ gataśrīkaṃ śakraṃ prati munīśvara // RKV_138.3 //",
  "GP12vprevk_u:10477": "indrena rahitaṃ rājyaṃ na kaścit kāmayed dvija /",
  "GP12vprevk_u:10478": "devo vā mānavo vāpi etatte viditaṃ prabho // RKV_138.4 //",
  "GP12vprevk_u:10479": "tasya tvaṃ bhagayuktasya dayāṃ kuru dvijottama /",
  "GP12vprevk_u:10480": "gataścādarśanaṃ śakro dūṣitaḥ svena pāpmanā // RKV_138.5 //",
  "GP12vprevk_u:10481": "devānāṃ vacanaṃ śrutvā gautamo vedavittamaḥ /",
  "GP12vprevk_u:10482": "tatheti kṛtvā śakrasya varaṃ dātuṃ pracakrame // RKV_138.6 //",
  "GP12vprevk_u:10483": "etadbhagasahasraṃ tu purā jātaṃ śatakrato /",
  "GP12vprevk_u:10484": "tallocanasahasraṃ tu matprasādād bhaviṣyati // RKV_138.7 //",
  "GP12vprevk_u:10485": "evamuktaḥ sahasrākṣaḥ praṇamya munisattamam /",
  "GP12vprevk_u:10486": "brāhmaṇāṃs tān mahābhāgān narmadāṃ pratyagāt tataḥ // RKV_138.8 //",
  "GP12vprevk_u:10487": "snātvā sa vimale toye saṃsthāpya tripurāntakam /",
  "GP12vprevk_u:10488": "jagāma tridaśāvāsaṃ pūjyamāno 'psarogaṇaiḥ // RKV_138.9 //",
  "GP12vprevk_u:10489": "tatra tīrthe tu yaḥ snātvā pūjayet parameśvaram /",
  "GP12vprevk_u:10490": "paradārābhigamanān mucyate pātakān naraḥ // RKV_138.10 //",
  "GP12vprevk_u:10491": "||",
  "GP12vprevk_u:10492": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śakratīrthamāhātmyavarṇanam nāmāṣṭatriṃśadadhikaśatatamo 'dhyāyaḥ ||",
  "GP12vprevk_u:10493": "RKV adhyāya 139",
  "GP12vprevk_u:10494": "śrīmārkaṇḍeya uvāca:",
  "GP12vprevk_u:10495": "tato gacchen mahārāja somatīrthamanuttamam /",
  "GP12vprevk_u:10496": "yatra somastapastaptvā nakṣatrapathamāsthitaḥ // RKV_139.1 //",
  "GP12vprevk_u:10497": "tatra tīrthe tu yaḥ snāyādācamya vidhipūrvakam /",
  "GP12vprevk_u:10498": "kṛtajāpyo raviṃ dhyāyet tasya puṇyaphalaṃ śṛṇu // RKV_139.2 //",
  "GP12vprevk_u:10499": "ṛgvedayajurvedābhyāṃ sāmavedena bhārata /",
  "GP12vprevk_u:10500": "japato yatphalaṃ proktaṃ gāyatryā cātra tatphalam // RKV_139.3 //",
  "GP12vprevk_u:10501": "tatra tīrthe tu yo bhaktyā brāhmaṇān bhojayecchuciḥ /",
  "GP12vprevk_u:10502": "tena samyagvidhānena koṭirbhavati bhojitā // RKV_139.4 //",
  "GP12vprevk_u:10503": "pādukopānahau chatraṃ vastrakambalavājinaḥ /",
  "GP12vprevk_u:10504": "yo datte vipramukhyāya tasya tatkoṭisaṃmitam // RKV_139.5 //",
  "GP12vprevk_u:10505": "sahasraṃ tu sahasrāṇāmanṛcāṃ yastu bhojayet /",
  "GP12vprevk_u:10506": "ekasya mantrayuktasya kalāṃ nārhati ṣoḍaśīm // RKV_139.6 //",
  "GP12vprevk_u:10507": "evaṃ tu bhojayet tatra bahvṛcaṃ vedapāragam /",
  "GP12vprevk_u:10508": "śākhāntargam athādhvaryuṃ chandogaṃ vā samāptigam // RKV_139.7 //",
  "GP12vprevk_u:10509": "agnihotrasahasrasya yatphalaṃ prāpyate budhaiḥ /",
  "GP12vprevk_u:10510": "samaṃ tadvedaviduṣā tīrthe somasya tatphalam // RKV_139.8 //",
  "GP12vprevk_u:10511": "bhojayedyaḥ śataṃ teṣāṃ sahasraṃ labhate naraḥ /",
  "GP12vprevk_u:10512": "ekasya yogayuktasya tatphalaṃ kavayo viduḥ // RKV_139.9 //",
  "GP12vprevk_u:10513": "saṃnirudhyendriyagrāmaṃ yatrayatra vasen muniḥ /",
  "GP12vprevk_u:10514": "tatratatra kurukṣetraṃ naimiṣaṃ puṣkarāṇi ca // RKV_139.10 //",
  "GP12vprevk_u:10515": "tasmātsarvaprayatnena grahaṇe candrasūryayoḥ /",
  "GP12vprevk_u:10516": "saṃkrāntau ca vyatīpāte yogī bhojyo viśeṣataḥ // RKV_139.11 //",
  "GP12vprevk_u:10517": "saṃnyāsaṃ kurute yastu tatra tīrthe yudhiṣṭhira /",
  "GP12vprevk_u:10518": "vimānena mahābhāgāḥ sa yāti tridivaṃ naraḥ // RKV_139.12 //",
  "GP12vprevk_u:10519": "somasyānucaro bhūtvā tenaiva saha modate // RKV_139.13 //",
  "GP12vprevk_u:10520": "||",
  "GP12vprevk_u:10521": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe somatīrthamāhātmyavarṇanaṃ nāmaikonacatvāriṃśadadhikaśatatamo 'dhyāyaḥ ||",
  "GP12vprevk_u:10522": "RKV adhyāya 140",
  "GP12vprevk_u:10523": "mārkaṇḍeya uvāca:",
  "GP12vprevk_u:10524": "tato gacchenmahārāja nandāhradamanuttamam /",
  "GP12vprevk_u:10525": "yatra siddhā mahābhāgā nandā devī varapradā // RKV_140.1 //",
  "GP12vprevk_u:10526": "mahiṣāsure mahākāye purā devabhayaṃkare /",
  "GP12vprevk_u:10527": "śūlinyā śūlabhinnāṅge kṛte dānavasattame // RKV_140.2 //",
  "GP12vprevk_u:10528": "yenaikādaśarudrāśca hyādityāḥ samarudgaṇāḥ /",
  "GP12vprevk_u:10529": "vasavo vāyunā sārddhaṃ candrādityau sureśvara // RKV_140.3 //",
  "GP12vprevk_u:10530": "balinā nirjitā yena brahmaviṣṇumaheśvarāḥ /",
  "GP12vprevk_u:10531": "saṅgrāme sumahāghore kṛte devabhayaṃkare // RKV_140.4 //",
  "GP12vprevk_u:10532": "kṛtvā tatkadanaṃ ghoraṃ nandā devī sureśvarī /",
  "GP12vprevk_u:10533": "yasmātsnātā viśālākṣī tena nandāhradaḥ smṛtaḥ // RKV_140.5 //",
  "GP12vprevk_u:10534": "tatra tīrthe tu yaḥ snātvā nandāmuddiśya bhārata /",
  "GP12vprevk_u:10535": "dadāti dānaṃ viprebhyaḥ so 'śvamedhaphalaṃ labhet // RKV_140.6 //",
  "GP12vprevk_u:10536": "bhairavaṃ caiva kedāraṃ tathā rudraṃ mahālayam /",
  "GP12vprevk_u:10537": "nandāhradaścaturthaḥ syātpañcamaṃ bhuvi durlabham // RKV_140.7 //",
  "GP12vprevk_u:10538": "bahavastaṃ na jānanti kāmarāgasamanvitāḥ /",
  "GP12vprevk_u:10539": "narmadāyā hradaṃ puṇyaṃ sarvapātakanāśanam // RKV_140.8 //",
  "GP12vprevk_u:10540": "tatra tīrthe tu yaḥ snātvā nandāṃ devīṃ prapūjayet /",
  "GP12vprevk_u:10541": "kiṃ tasya himavanmadhyagamanena prayojanam // RKV_140.9 //",
  "GP12vprevk_u:10542": "paramārthamavijñāya paryaṭanti tamovṛtāḥ /",
  "GP12vprevk_u:10543": "teṣāṃ samāgame pārtha śrama eva hi kevalam // RKV_140.10 //",
  "GP12vprevk_u:10544": "pṛthivyāṃ sāgarāntāyāṃ snānadānena yatphalam /",
  "GP12vprevk_u:10545": "tatphalaṃ samavāpnoti snātvā nandāhrade nṛpa // RKV_140.11 //",
  "GP12vprevk_u:10546": "||",
  "GP12vprevk_u:10547": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe nandāhradatīrthamāhātmyavarṇanaṃ nāma catvāriṃśadadhikaśatatamo 'dhyāyaḥ ||",
  "GP12vprevk_u:10548": "RKV adhyāya 141",
  "GP12vprevk_u:10549": "śrīmārkaṇḍeya uvāca:",
  "GP12vprevk_u:10550": "tato gacchen mahīpāla tāpeśvaramanuttamam /",
  "GP12vprevk_u:10551": "yatra sā hariṇī siddhā vyādhabhītā nareśvara // RKV_141.1 //",
  "GP12vprevk_u:10552": "jale prakṣipya gātrāṇi hyantarikṣaṃ gatā tu sā /",
  "GP12vprevk_u:10553": "vyādho vismitacittastu tāṃ mṛgīmavalokya ca // RKV_141.2 //",
  "GP12vprevk_u:10554": "vimucya saśaraṃ cāpaṃ prārebhe tapa uttamam /",
  "GP12vprevk_u:10555": "divyaṃ varṣasahasraṃ tu vyādhenācaritaṃ tapaḥ // RKV_141.3 //",
  "GP12vprevk_u:10556": "atīte tu tataḥ kāle parituṣṭo maheśvaraḥ /",
  "GP12vprevk_u:10557": "varaṃ brūhi mahāvyādha yatte manasi rocate // RKV_141.4 //",
  "GP12vprevk_u:10558": "vyādha uvāca:",
  "GP12vprevk_u:10559": "yadi tuṣṭo 'si deveśa yadi deyo varo mama /",
  "GP12vprevk_u:10560": "tava pārśve mahādeva vāso me pratidīyatām // RKV_141.5 //",
  "GP12vprevk_u:10561": "īśvara uvāca:",
  "GP12vprevk_u:10562": "evaṃ bhavatu te vyādha yastvayā kāṅkṣito varaḥ /",
  "GP12vprevk_u:10563": "daivadevo mahādeva ityuktvāntaradhīyata /",
  "GP12vprevk_u:10564": "gate cādarśanaṃ deve sthāpayitvā maheśvaram // RKV_141.6 //",
  "GP12vprevk_u:10565": "pūjayitvā vidhānena gato vyādhastato divam /",
  "GP12vprevk_u:10566": "tadāprabhṛti tattīrthaṃ triṣu lokeṣu viśrutam // RKV_141.7 //",
  "GP12vprevk_u:10567": "vyādhānutāpasaṃjātaṃ tāpeśvaramiti śrutam /",
  "GP12vprevk_u:10568": "tatra tīrthe tu yaḥ snātvā sampūjayati śaṅkaram // RKV_141.8 //",
  "GP12vprevk_u:10569": "śivalokamavāpnoti māmuvāca maheśvaraḥ /",
  "GP12vprevk_u:10570": "ye snātā narmadātoye tīrthe tāpeśvare narāḥ // RKV_141.9 //",
  "GP12vprevk_u:10571": "tāpatrayavimuktāste nātra kāryā vicāraṇā /",
  "GP12vprevk_u:10572": "aṣṭamyāṃ ca caturdaśyāṃ tṛtīyāyāṃ viśeṣataḥ // RKV_141.10 //",
  "GP12vprevk_u:10573": "snānaṃ samācaren nityaṃ sarvapātakaśāntaye // RKV_141.11 //",
  "GP12vprevk_u:10574": "||",
  "GP12vprevk_u:10575": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe tāpeśvaratīrthamāhātmyavarṇanaṃ nāmaikacatvāriṃśadadhikaśatatamo 'dhyāyaḥ ||",
  "GP12vprevk_u:10576": "RKV adhyāya 142",
  "GP12vprevk_u:10577": "śrīmārkaṇḍeya uvāca:",
  "GP12vprevk_u:10578": "tato gacchenmahārāja rukmiṇītīrthamuttamam /",
  "GP12vprevk_u:10579": "yatraiva snānamātreṇa rūpavānsubhago bhavet // RKV_142.1 //",
  "GP12vprevk_u:10580": "aṣṭamyāṃ ca caturdaśyāṃ tṛtīyāyāṃ viśeṣataḥ /",
  "GP12vprevk_u:10581": "snānaṃ samācaret tatra na ceha jāyate punaḥ // RKV_142.2 //",
  "GP12vprevk_u:10582": "yaḥ snātvā rukmiṇītīrthe dānaṃ dadyāttu kāṃcanam /",
  "GP12vprevk_u:10583": "tattīrthasya prabhāvena śokaṃ nāpnoti mānavaḥ // RKV_142.3 //",
  "GP12vprevk_u:10584": "yudhiṣṭhira uvāca:",
  "GP12vprevk_u:10585": "tīrthasyāsya kathaṃ jāto mahimedṛṅmunīśvara /",
  "GP12vprevk_u:10586": "rūpasaubhāgyadaṃ yena tīrtham etad bravīhi me // RKV_142.4 //",
  "GP12vprevk_u:10587": "mārkaṇḍeya uvāca:",
  "GP12vprevk_u:10588": "kathayāmi yathāvṛttamitihāsaṃ purātanam /",
  "GP12vprevk_u:10589": "kathitaṃ pūrvato vṛddhaiḥ pāramparyeṇa bhārata // RKV_142.5 //",
  "GP12vprevk_u:10590": "taṃ te 'haṃ sampravakṣyāmi śṛṇuṣvaikāgramānasaḥ /",
  "GP12vprevk_u:10591": "nagaraṃ kuṇḍinaṃ nāma bhīṣmakaḥ paripāti hi // RKV_142.6 //",
  "GP12vprevk_u:10592": "hastyaśvarathasampanno dhanāḍhyo 'ti pratāpavān /",
  "GP12vprevk_u:10593": "strīsahasrasya madhyasthaḥ kurute rājyamuttamam // RKV_142.7 //",
  "GP12vprevk_u:10594": "tasya bhāryā mahādevī prāṇebhyo 'pi garīyasī /",
  "GP12vprevk_u:10595": "tasyāmutpādayāmāsa putramekaṃ ca rukmakam // RKV_142.8 //",
  "GP12vprevk_u:10596": "dvitīyā tanayā jajñe rukmiṇī nāma nāmataḥ /",
  "GP12vprevk_u:10597": "tadāśarīriṇī vācā rājānaṃ tamuvāca ha // RKV_142.9 //",
  "GP12vprevk_u:10598": "caturbhujāya dātavyā kanyeyaṃ bhuvi bhīṣmaka /",
  "GP12vprevk_u:10599": "evaṃ tadvacanaṃ śrutvā jaharṣa priyayā saha // RKV_142.10 //",
  "GP12vprevk_u:10600": "brāhmaṇaiḥ saha vidvadbhiḥ praviṣṭaḥ sūtikāgṛham /",
  "GP12vprevk_u:10601": "svastikaṃ vācayitvāsyāścakre nāmeti rukmiṇī // RKV_142.11 //",
  "GP12vprevk_u:10602": "yataḥ suvarṇatilako janmanā saha bhārata /",
  "GP12vprevk_u:10603": "tataḥ sā rukmiṇīnāma brāhmaṇaiḥ kīrtitā tadā // RKV_142.12 //",
  "GP12vprevk_u:10604": "tataḥ sā kālaparyāyādaṣṭavarṣā vyajāyata /",
  "GP12vprevk_u:10605": "pūrvoktaṃ caiva tadvākyamaśarīriṇyudīritam // RKV_142.13 //",
  "GP12vprevk_u:10606": "smṛtvā smṛtvātha nṛpatiścintayāmāsa bhūpatiḥ /",
  "GP12vprevk_u:10607": "kasmai deyā mayā bālā bhavitā kaścaturbhujaḥ // RKV_142.14 //",
  "GP12vprevk_u:10608": "etasminnantare tāvadraivatātparvatottamāt /",
  "GP12vprevk_u:10609": "mukhyaścedipatistatra damaghoṣaḥ samāgataḥ // RKV_142.15 //",
  "GP12vprevk_u:10610": "praviṣṭo rājasadanaṃ yatra rājā sa bhīṣmakaḥ /",
  "GP12vprevk_u:10611": "taṃ dṛṣṭvā cāgataṃ gehe pūjayāmāsa bhūpatiḥ // RKV_142.16 //",
  "GP12vprevk_u:10612": "āsanaṃ vipulaṃ dattvā sabhāṃ gatvā niveśitaḥ /",
  "GP12vprevk_u:10613": "kuśalaṃ tava rājendra damaghoṣa śriyāyuta // RKV_142.17 //",
  "GP12vprevk_u:10614": "puṇyāhamadya saṃjātamahaṃ tvaddarśanotsukaḥ /",
  "GP12vprevk_u:10615": "kanyā madīyā rājendra hyaṣṭavarṣā vyajāyata // RKV_142.18 //",
  "GP12vprevk_u:10616": "caturbhujāya dātavyā vāguvācāśarīriṇī /",
  "GP12vprevk_u:10617": "bhīṣmakasya vacaḥ śrutvā damaghoṣo 'bravīd idam // RKV_142.19 //",
  "GP12vprevk_u:10618": "caturbhujo mama sutastriṣu lokeṣu viśrutaḥ /",
  "GP12vprevk_u:10619": "tasyeyaṃ dīyatāṃ kanyā śiśupālasya bhīṣmaka // RKV_142.20 //",
  "GP12vprevk_u:10620": "tasya tadvacanaṃ śrutvā damaghoṣasya bhūmipa /",
  "GP12vprevk_u:10621": "bhīṣmakena tato dattā śiśupālāya rukmiṇī // RKV_142.21 //",
  "GP12vprevk_u:10622": "prārabdhaṃ maṅgalaṃ tatra bhīṣmakeṇa yudhiṣṭhira /",
  "GP12vprevk_u:10623": "dikṣu deśāntareṣveva ye vasanti svagotrajāḥ // RKV_142.22 //",
  "GP12vprevk_u:10624": "nimantritāstu te sarve samājagmur yathākramam /",
  "GP12vprevk_u:10625": "tato yādavavaṃśasya tilakau balakeśavau // RKV_142.23 //",
  "GP12vprevk_u:10626": "nimantritau samāyātau kuṇḍinaṃ bhīṣmakasya tu /",
  "GP12vprevk_u:10627": "bhīṣmakeṇa yathānyāyaṃ pūjitau tau yadūttamau // RKV_142.24 //",
  "GP12vprevk_u:10628": "tataḥ pradoṣasamaye rukmiṇī kāmamohinī /",
  "GP12vprevk_u:10629": "sakhībhiḥ sahitā yātā pūrbahiścāmbikārcane // RKV_142.25 //",
  "GP12vprevk_u:10630": "sāpaśyat tatra deveśaṃ gopaveṣadharaṃ harim /",
  "GP12vprevk_u:10631": "taṃ dṛṣṭvā mohamāpannā kāmena kaluṣīkṛtā // RKV_142.26 //",
  "GP12vprevk_u:10632": "keśavo 'pi ca tāṃ dṛṣṭvā saṃkarṣaṇam uvāca ha /",
  "GP12vprevk_u:10633": "strīratnapravaraṃ tāta hartavyamiti me matiḥ // RKV_142.27 //",
  "GP12vprevk_u:10634": "keśavasya vacaḥ śrutvā saṃkarṣaṇa uvāca ha /",
  "GP12vprevk_u:10635": "gaccha kṛṣṇa mahābāho strīratnaṃ cāśu gṛhyatām // RKV_142.28 //",
  "GP12vprevk_u:10636": "ahaṃ ca tava mārgeṇa hyāgamiṣyāmi pṛṣṭhataḥ /",
  "GP12vprevk_u:10637": "dānavānāṃ ca sarveṣāṃ kurvaṃśca kadanaṃ mahat // RKV_142.29 //",
  "GP12vprevk_u:10638": "saṃkarṣaṇamataṃ prāpya keśavaḥ keśisūdanaḥ /",
  "GP12vprevk_u:10639": "yayau kanyāṃ gṛhītvā tu rathamāropya satvaram // RKV_142.30 //",
  "GP12vprevk_u:10640": "nirgataḥ sahasā rājanvegenaivānilo yathā /",
  "GP12vprevk_u:10641": "hāhākāras tadā jāto bhīṣmakasya pure mahān // RKV_142.31 //",
  "GP12vprevk_u:10642": "nirgatā dānavāḥ kruddhā velā iva mahodadheḥ /",
  "GP12vprevk_u:10643": "garjantaḥ sāyudhāḥ sarve dhāvanto rathavartmani // RKV_142.32 //",
  "GP12vprevk_u:10644": "baladevaṃ tataḥ prāptā rathamārgānugāminam /",
  "GP12vprevk_u:10645": "teṣāṃ yuddhaṃ balasyāsīt sarvalokakṣayaṃkaram // RKV_142.33 //",
  "GP12vprevk_u:10646": "yathā tārāmaye pūrvaṃ saṅgrāme lokaviśrute /",
  "GP12vprevk_u:10647": "gadāhasto mahābāhus trailokye 'pratimo balaḥ // RKV_142.34 //",
  "GP12vprevk_u:10648": "halenākṛṣya sahasā gadāpātairapātayat /",
  "GP12vprevk_u:10649": "aśakyo dānavairhantuṃ balabhadro mahābalaḥ // RKV_142.35 //",
  "GP12vprevk_u:10650": "babhañja dānavānsarvāṃstasthau giririvācalaḥ /",
  "GP12vprevk_u:10651": "taṃ dṛṣṭvā ca balaṃ kruddhaṃ durdharṣaṃ tridaśairapi // RKV_142.36 //",
  "GP12vprevk_u:10652": "bhīṣmaputro mahātejā rukmīnām mahayaśāḥ /",
  "GP12vprevk_u:10653": "narāṇāmatiśūrāṇām akṣauhiṇyā samanvitaḥ // RKV_142.37 //",
  "GP12vprevk_u:10654": "balabhadramatikramya tato yuddhe nirākarot /",
  "GP12vprevk_u:10655": "tadyuddhaṃ vañcayitvā tu rathamārgeṇa satvaram // RKV_142.38 //",
  "GP12vprevk_u:10656": "keśavo 'pi tadā devo rukmiṇyā sahito yayau /",
  "GP12vprevk_u:10657": "vindhyaṃ tu laṅghayitvāgre trailokyagururavyayaḥ // RKV_142.39 //",
  "GP12vprevk_u:10658": "narmadātaṭamāpede yatra siddhaḥ purā punaḥ /",
  "GP12vprevk_u:10659": "ajeyo yena saṃjātastīrthasyāsya prabhāvataḥ // RKV_142.40 //",
  "GP12vprevk_u:10660": "etasmāt kāraṇāt tāta yodhanīpuram ucyate /",
  "GP12vprevk_u:10661": "rukmo 'pi dānavendro 'sau prāptaḥ // RKV_142.41 //",
  "GP12vprevk_u:10662": "pratyuvācācyutaṃ kruddhas tiṣṭha tiṣṭheti mā vraja /",
  "GP12vprevk_u:10663": "adya tvāṃ niśitairbāṇairneṣyāmi yamasādanam // RKV_142.42 //",
  "GP12vprevk_u:10664": "evaṃ parasparaṃ vīrau jagarjaturubhāvapi /",
  "GP12vprevk_u:10665": "tayoryuddhamabhūdghoraṃ tārakāgnijasannibham // RKV_142.43 //",
  "GP12vprevk_u:10666": "cikṣepa śarajālāni keśavaṃ prati dānavaḥ /",
  "GP12vprevk_u:10667": "nānucintya śarāṃs tasya keśavaḥ keśisūdanaḥ // RKV_142.44 //",
  "GP12vprevk_u:10668": "tato viṣṇuḥ svayaṃ kruddhaścakraṃ gṛhya sudarśanam /",
  "GP12vprevk_u:10669": "sampraharatyamuṃ yāvadrukmiṇyātra nivāritaḥ // RKV_142.45 //",
  "GP12vprevk_u:10670": "tvāṃ na jānāti deveśaṃ caturbāhuṃ janārdanam /",
  "GP12vprevk_u:10671": "darśayasva svakaṃ rūpaṃ dayāṃ kṛtvā mamopari // RKV_142.46 //",
  "GP12vprevk_u:10672": "evamuktastu rukmiṇyā darśayāmāsa bhārata /",
  "GP12vprevk_u:10673": "devā dṛṣṭvāpi tadrūpaṃ stuvantyākāśasaṃsthitāḥ /",
  "GP12vprevk_u:10674": "divyaṃ cakṣus tadā devo dadau rukmasya bhārata // RKV_142.47 //",
  "GP12vprevk_u:10675": "rukma uvāca:",
  "GP12vprevk_u:10676": "yanmayā pāpaniṣṭhena mandabhāgyena keśava /",
  "GP12vprevk_u:10677": "sāyakairāhataṃ vakṣastatsarvaṃ kṣantumarhasi // RKV_142.48 //",
  "GP12vprevk_u:10678": "pūrvaṃ dattā svayaṃ deva jānakī janakena vai /",
  "GP12vprevk_u:10679": "mayā pradattā deveśa rukmiṇī tava keśava // RKV_142.49 //",
  "GP12vprevk_u:10680": "udvāhaya yathānyāyaṃ vidhidṛṣṭena karmaṇā /",
  "GP12vprevk_u:10681": "rukmasya vacanaṃ śrutvā tatastuṣṭo jagadguruḥ // RKV_142.50 //",
  "GP12vprevk_u:10682": "babhāṣe devadeveśo rukmiṇaṃ bhīṣmakātmajam /",
  "GP12vprevk_u:10683": "gaccha svakaṃ puraṃ mā bhaiḥ kuru rājyamakaṇṭakam // RKV_142.51 //",
  "GP12vprevk_u:10684": "keśavasya vacaḥ śrutvā rukmo dānavapuṃgavaḥ /",
  "GP12vprevk_u:10685": "taṃ praṇamya jagannāthaṃ jagāma bhavanaṃ pituḥ // RKV_142.52 //",
  "GP12vprevk_u:10686": "gate rukme tadā kṛṣṇaḥ samāmantrya dvijottamān /",
  "GP12vprevk_u:10687": "marīcimatryaṅgirasaṃ pulastyaṃ pulahaṃ kratum // RKV_142.53 //",
  "GP12vprevk_u:10688": "vasiṣṭhaṃ ca mahābhāgamityete sapta mānasāḥ /",
  "GP12vprevk_u:10689": "ityete brāhmaṇāḥ sapta purāṇe niścayaṃ gatāḥ // RKV_142.54 //",
  "GP12vprevk_u:10690": "kṣamāvantaḥ prajāvanto maharṣibhir alaṃkṛtāḥ /",
  "GP12vprevk_u:10691": "ityevaṃ brahmaputrāśca satyavanto mahāmate // RKV_142.55 //",
  "GP12vprevk_u:10692": "narmadātaṭamāśritya nivasanti jitendriyāḥ /",
  "GP12vprevk_u:10693": "tapaḥsvādhyāyaniratā japahomaparāyaṇāḥ // RKV_142.56 //",
  "GP12vprevk_u:10694": "nimantritāstu rājendra keśavena mahātmanā /",
  "GP12vprevk_u:10695": "śrāddhaṃ kṛtvā yathānyāyaṃ brahmoktavidhinā tataḥ // RKV_142.57 //",
  "GP12vprevk_u:10696": "haristānpūjayāmāsa saptabrahmarṣipuṃgavān /",
  "GP12vprevk_u:10697": "pradadau dvādaśa grāmāṃstebhyastatra janārdanaḥ // RKV_142.58 //",
  "GP12vprevk_u:10698": "yāvaccandraśca sūryaśca yāvattiṣṭhati medinī /",
  "GP12vprevk_u:10699": "tāvaddānaṃ mayā dattaṃ paripanthī na kaścana // RKV_142.59 //",
  "GP12vprevk_u:10700": "maddattaṃ pālayiṣyante ye nṛpā gatakalmaṣāḥ /",
  "GP12vprevk_u:10701": "tebhyaḥ svasti kariṣyāmi dāsyāmi paramāṃ gatim // RKV_142.60 //",
  "GP12vprevk_u:10702": "yāvaddhi yānti lokeṣu mahābhūtāni pañca ca /",
  "GP12vprevk_u:10703": "tāvatte divi modante maddattaparipālakāḥ // RKV_142.61 //",
  "GP12vprevk_u:10704": "yastu lopayate mūḍho dattaṃ vaḥ pṛthivītale /",
  "GP12vprevk_u:10705": "narake tasya vāsaḥ syād yāvadābhūtasamplavam // RKV_142.62 //",
  "GP12vprevk_u:10706": "svadattā paradattā vā pālanīyā vasuṃdharā /",
  "GP12vprevk_u:10707": "yasya yasya yadā bhūmis tasya tasya tadā phalam // RKV_142.63 //",
  "GP12vprevk_u:10708": "svadattāṃ paradattāṃ vā yo hareta vasuṃdharām /",
  "GP12vprevk_u:10709": "sa viṣṭhāyāṃ kṛmirbhūtvā pitṛbhiḥ saha majjati // RKV_142.64 //",
  "GP12vprevk_u:10710": "anyāyena hṛtā bhūmiranyāyena ca hāritā /",
  "GP12vprevk_u:10711": "hartā hārayitā caiva viṣṭhāyāṃ jāyate kṛmiḥ // RKV_142.65 //",
  "GP12vprevk_u:10712": "ṣaṣṭivarṣasahasrāṇi svarge tiṣṭhati bhūmidaḥ /",
  "GP12vprevk_u:10713": "ācchettā cānumantā ca tānyeva narake vaset // RKV_142.66 //",
  "GP12vprevk_u:10714": "yānīha dattāni purā narendrair dānāni dharmārthayaśaskarāṇi /",
  "GP12vprevk_u:10715": "nirmālyarūpapratimāni tāni ko nāma sādhuḥ punarādadāti // RKV_142.67 //",
  "GP12vprevk_u:10716": "evaṃ tānpūjayitvā tu samyaṅ nyāyena pāṇḍava /",
  "GP12vprevk_u:10717": "rukmiṇyā vidhivatpāṇiṃ jagrāha madhusūdanaḥ // RKV_142.68 //",
  "GP12vprevk_u:10718": "muśalī ca tataḥ sarvāñjitvā dānavapuṃgavān /",
  "GP12vprevk_u:10719": "svasthānam agamat tatra kṛtvā kāryaṃ suśobhanam // RKV_142.69 //",
  "GP12vprevk_u:10720": "prayātau dvāravatyāṃ tau kṛṣṇasaṃkarṣaṇāvubhau /",
  "GP12vprevk_u:10721": "gacchamānaṃ tu taṃ dṛṣṭvā keśavaṃ kleśanāśanam // RKV_142.70 //",
  "GP12vprevk_u:10722": "brāhmaṇāḥ satyavantaśca nirgatāḥ śaṃsitavratāḥ /",
  "GP12vprevk_u:10723": "āgacchamānāṃs tau vīkṣya rathamārgeṇa brāhmaṇān // RKV_142.71 //",
  "GP12vprevk_u:10724": "muhūrtaṃ tatra viśramya keśavo vākyam abravīt /",
  "GP12vprevk_u:10725": "kimāgamanakāryaṃ vo brūta sarvaṃ dvijottamāḥ // RKV_142.72 //",
  "GP12vprevk_u:10726": "kurvāṇāḥ svīyakarmāṇi mama kṛtyaṃ tu tiṣṭhate /",
  "GP12vprevk_u:10727": "devasya vacanaṃ śrutvā munayo vākyam abruvan // RKV_142.73 //",
  "GP12vprevk_u:10728": "kalpakoṭisahasreṇa satyabhāvāttu vanditaḥ /",
  "GP12vprevk_u:10729": "duṣprāpyo 'si manuṣyāṇāṃ prāptaḥ kiṃ tyajase hi naḥ // RKV_142.74 //",
  "GP12vprevk_u:10730": "brāhmaṇānāṃ vacaḥ śrutvā bhagavān idam abravīt /",
  "GP12vprevk_u:10731": "mathurāyāṃ dvāravatyāṃ yodhanīpura eva ca // RKV_142.75 //",
  "GP12vprevk_u:10732": "trikālamāgamiṣyāmi satyaṃ satyaṃ punaḥ punaḥ /",
  "GP12vprevk_u:10733": "evaṃ te brāhmaṇāḥ śrutvā yodhanīpuramāgatāḥ // RKV_142.76 //",
  "GP12vprevk_u:10734": "avatīrṇastribhāgena prādurbhāve tu māthure /",
  "GP12vprevk_u:10735": "etatte kathitaṃ sarvaṃ tīrthasyotpattikāraṇam // RKV_142.77 //",
  "GP12vprevk_u:10736": "bhūtaṃ bhavyaṃ bhaviṣyacca vartamānaṃ tathāparam /",
  "GP12vprevk_u:10737": "yaṃ śrutvā sarvapāpebhyo mucyate nātra saṃśayaḥ // RKV_142.78 //",
  "GP12vprevk_u:10738": "tatra tīrthe tu yaḥ snātvā pūjayed balakeśavau /",
  "GP12vprevk_u:10739": "tena devo jagaddhātā pūjitastriguṇātmavān // RKV_142.79 //",
  "GP12vprevk_u:10740": "upavāsī naro bhūtvā yastu kuryāt pradakṣiṇam /",
  "GP12vprevk_u:10741": "mucyate sarvapāpebhyo nātra kāryā vicāraṇā // RKV_142.80 //",
  "GP12vprevk_u:10742": "tatra tīrthe tu ye vṛkṣāstānpaśyantyapi ye narāḥ /",
  "GP12vprevk_u:10743": "te 'pi pāpaiḥ pramucyante bhrūṇahatyāsamair api // RKV_142.81 //",
  "GP12vprevk_u:10744": "prātarutthāya ye kecitpaśyanti balakeśavau /",
  "GP12vprevk_u:10745": "tena te sadṛśāḥ syur vai devadevena cakriṇā // RKV_142.82 //",
  "GP12vprevk_u:10746": "te pūjyāste namaskāryās teṣāṃ janma sujīvitam /",
  "GP12vprevk_u:10747": "ye namanti jagannāthaṃ devaṃ nārāyaṇaṃ harim // RKV_142.83 //",
  "GP12vprevk_u:10748": "tatra tīrthe tu yaddānaṃ snānaṃ devārcanaṃ nṛpa /",
  "GP12vprevk_u:10749": "tatsarvamakṣayaṃ tasya ityevaṃ śaṅkaro 'bravīt // RKV_142.84 //",
  "GP12vprevk_u:10750": "praviśyāgnau mṛtānāṃ ca yatphalaṃ samudāhṛtam /",
  "GP12vprevk_u:10751": "tacchṛṇuṣva nṛpaśreṣṭha procyamānamaśeṣataḥ // RKV_142.85 //",
  "GP12vprevk_u:10752": "vimānenārkavarṇena kiṃkiṇījālamālinā /",
  "GP12vprevk_u:10753": "āgneye bhavate tatra modate kālamīpsitam // RKV_142.86 //",
  "GP12vprevk_u:10754": "jale caivā mṛtānāṃ tu yodhanīpuramadhyataḥ /",
  "GP12vprevk_u:10755": "vasanti vāruṇe loke yāvadābhūtasamplavam // RKV_142.87 //",
  "GP12vprevk_u:10756": "anāśake mṛtānāṃ tu tatra tīrthe narādhipa /",
  "GP12vprevk_u:10757": "anivartikā gatir nṛṇāṃ nātra kāryā vicāraṇā // RKV_142.88 //",
  "GP12vprevk_u:10758": "tatra tīrthe tu yo dadyāt kapilādānamuttamam /",
  "GP12vprevk_u:10759": "vidhānena tu saṃyuktaṃ śṛṇu tasyāpi yatphalam // RKV_142.89 //",
  "GP12vprevk_u:10760": "yāvanti tasyā romāṇi tatprasūteśca bhārata /",
  "GP12vprevk_u:10761": "tāvanti divi modante sarvakāmaiḥ supūjitāḥ // RKV_142.90 //",
  "GP12vprevk_u:10762": "yāvanti romāṇi bhavanti dhenvāstāvanti varṣāṇi mahīyate saḥ /",
  "GP12vprevk_u:10763": "svargāc cyutaścāpi tatastrilokyāṃ kule samutpatsyati gomatāṃ saḥ // RKV_142.91 //",
  "GP12vprevk_u:10764": "tatra tīrthe tu yo dadyād rūpyaṃ kāñcanameva vā /",
  "GP12vprevk_u:10765": "kāñcanena vimānena viṣṇuloke mahīyate // RKV_142.92 //",
  "GP12vprevk_u:10766": "tasmiṃstīrthe tu yo dadyāt pāduke vastram eva ca /",
  "GP12vprevk_u:10767": "dānasyāsya prabhāvena labhate svargamīpsitam // RKV_142.93 //",
  "GP12vprevk_u:10768": "ṛgyajuḥsāmavedānāṃ paṭhanād yatphalaṃ bhavet /",
  "GP12vprevk_u:10769": "tatra tīrthe tu rājendra gāyatryā tatphalaṃ labhet // RKV_142.94 //",
  "GP12vprevk_u:10770": "prayāge yadbhavetpuṇyaṃ gayāyāṃ ca tripuṣkare /",
  "GP12vprevk_u:10771": "kurukṣetre tu rājendra rāhugraste divākare // RKV_142.95 //",
  "GP12vprevk_u:10772": "someśvare ca yatpuṇyaṃ somasya grahaṇe tathā /",
  "GP12vprevk_u:10773": "tatphalaṃ labhate tatra snānamātrān na saṃśayaḥ // RKV_142.96 //",
  "GP12vprevk_u:10774": "dvādaśyāṃ tu naraḥ snātvā namaskṛtya janārdanam /",
  "GP12vprevk_u:10775": "uddhṛtāḥ pitarastena avāptaṃ janmanaḥ phalam // RKV_142.97 //",
  "GP12vprevk_u:10776": "saṃkrāntau ca vyatīpāte dvādaśyāṃ ca viśeṣataḥ /",
  "GP12vprevk_u:10777": "brāhmaṇaṃ bhojayed ekaṃ koṭirbhavati bhojitā // RKV_142.98 //",
  "GP12vprevk_u:10778": "pṛthivyāṃ yāni tīrthāni hyāsamudrāṇi pāṇḍava /",
  "GP12vprevk_u:10779": "tāni sarvāṇi tatraiva dvādaśyāṃ pāṇḍunandana // RKV_142.99 //",
  "GP12vprevk_u:10780": "kṣayaṃ yānti ca dānāni yajñahomabalikriyāḥ /",
  "GP12vprevk_u:10781": "na kṣīyate mahārāja tatra tīrthe tu yatkṛtam // RKV_142.100 //",
  "GP12vprevk_u:10782": "yadbhūtaṃ yadbhaviṣyacca tīrthamāhātmyamuttamam /",
  "GP12vprevk_u:10783": "kathitaṃ te mayā sarvaṃ pṛthagbhāvena bhārata // RKV_142.101 //",
  "GP12vprevk_u:10784": "||",
  "GP12vprevk_u:10785": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe rukmiṇītīrthamāhātmyavarṇanaṃ nāma dvicatvāriṃśadadhikaśatatamo 'dhyāyaḥ ||",
  "GP12vprevk_u:10786": "RKV adhyāya 143",
  "GP12vprevk_u:10787": "śrīmārkaṇḍeya uvāca:",
  "GP12vprevk_u:10788": "tato gacchenmahārāja yojaneśvaram uttamam /",
  "GP12vprevk_u:10789": "yatra siddhau purā kalpe naranārāyaṇāvṛṣī // RKV_143.1 //",
  "GP12vprevk_u:10790": "tatra tīrthe tapastaptvā saṅgrāme devadānavaiḥ /",
  "GP12vprevk_u:10791": "jayaṃ prāptau mahātmānau naranārāyaṇāvubhau // RKV_143.2 //",
  "GP12vprevk_u:10792": "punastretāyuge prāpte tau devau rāmalakṣmaṇau /",
  "GP12vprevk_u:10793": "tatra tīrthe punaḥ snātvā rāvaṇo durjayo hataḥ // RKV_143.3 //",
  "GP12vprevk_u:10794": "punaḥ pārtha kalau prāpte tau devau balakeśavau /",
  "GP12vprevk_u:10795": "vasudevakule jātau duṣkaraṃ karma cakratuḥ // RKV_143.4 //",
  "GP12vprevk_u:10796": "narakaṃ kālanemiṃ ca kaṃsaṃ cāṇūramuṣṭikau /",
  "GP12vprevk_u:10797": "śiśupālaṃ jarāsaṃdhaṃ jaghnatur balakeśavau // RKV_143.5 //",
  "GP12vprevk_u:10798": "tatastatra ripūnsaṃkhye bhīṣmadroṇapuraḥsarān /",
  "GP12vprevk_u:10799": "karṇaduryodhanādīṃśca nihaniṣyati sa prabhuḥ // RKV_143.6 //",
  "GP12vprevk_u:10800": "dharmakṣetre kurukṣetre tatra yudhyanti te kṣaṇam /",
  "GP12vprevk_u:10801": "bhīmārjunanimittena śiṣyau kṛtvā parasparam // RKV_143.7 //",
  "GP12vprevk_u:10802": "tatra tīrthe punargatvā tapaḥ kṛtvā suduṣkaram /",
  "GP12vprevk_u:10803": "pūjayitvā dvijānbhaktyā yāsyete dvārakāṃ punaḥ // RKV_143.8 //",
  "GP12vprevk_u:10804": "tatra tīrthe tu yaḥ snātvā pūjayed balakeśavau /",
  "GP12vprevk_u:10805": "tena devo jagaddhātā pūjitastriguṇātmavān // RKV_143.9 //",
  "GP12vprevk_u:10806": "upavāsī naro bhūtvā yastu kuryāt prajāgaram /",
  "GP12vprevk_u:10807": "mucyate sarvapāpebhyo gāyaṃstasya śubhāṃ kathām // RKV_143.10 //",
  "GP12vprevk_u:10808": "yāvatastatra tīrthe tu vṛkṣān paśyanti mānavāḥ /",
  "GP12vprevk_u:10809": "brahmahatyādikaṃ pāpaṃ tāvad eṣāṃ praṇaśyati // RKV_143.11 //",
  "GP12vprevk_u:10810": "prātarutthāya ye kecit paśyanti balakeśavau /",
  "GP12vprevk_u:10811": "tenaiva sadṛśāḥ sarve devadevena cakriṇā // RKV_143.12 //",
  "GP12vprevk_u:10812": "te pūjyāste namaskāryāsteṣāṃ janma sujīvitam /",
  "GP12vprevk_u:10813": "ye namanti jagatpūjyaṃ devaṃ nārāyaṇaṃ harim // RKV_143.13 //",
  "GP12vprevk_u:10814": "tatra tīrthe tu yaddānaṃ snānaṃ devārcanaṃ nṛpa /",
  "GP12vprevk_u:10815": "kriyate tatphalaṃ sarvamakṣayāyopakalpate // RKV_143.14 //",
  "GP12vprevk_u:10816": "agnerapatyaṃ prathamaṃ suvarṇaṃ bhūrvaiṣṇavī sūryasutāśca gāvaḥ /",
  "GP12vprevk_u:10817": "lokāstrayastena bhavanti dattā yaḥ kāñcanaṃ gāṃ ca bhuvaṃ ca dadyāt // RKV_143.15 //",
  "GP12vprevk_u:10818": "etatte kathitaṃ sarvaṃ tīrthamāhātmyamuttamam /",
  "GP12vprevk_u:10819": "atītaṃ ca bhaviṣyacca vartamānaṃ mahābalam // RKV_143.16 //",
  "GP12vprevk_u:10820": "śrutvā vāpi paṭhitvedaṃ śrāvayipatvātha dhārmikān /",
  "GP12vprevk_u:10821": "mucyate sarvapāpebhyo nātra kāryā vicāraṇā // RKV_143.17 //",
  "GP12vprevk_u:10822": "||",
  "GP12vprevk_u:10823": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe yojaneśvaratīrthamāhātmyavarṇanaṃ nāma tricatvāriṃśadadhikaśatatamo 'dhyāyaḥ ||",
  "GP12vprevk_u:10824": "RKV adhyāya 144",
  "GP12vprevk_u:10825": "śrīmārkaṇḍeya uvāca:",
  "GP12vprevk_u:10826": "tato gacchenmahārāja dvādaśītīrthamuttamam /",
  "GP12vprevk_u:10827": "kṣaranti sarvadānāni japahomabalikriyāḥ // RKV_144.1 //",
  "GP12vprevk_u:10828": "na kṣīyate tu rājendra cakratīrthe tu yatkṛtam /",
  "GP12vprevk_u:10829": "yadbhūtaṃ yadbhaviṣyacca tīrthamāhātmyamuttamam // RKV_144.2 //",
  "GP12vprevk_u:10830": "kathitaṃ tanmayā sarvaṃ pṛthagbhāvena bhārata // RKV_144.3 //",
  "GP12vprevk_u:10831": "||",
  "GP12vprevk_u:10832": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe dvādaśītīrthamahātmyavarṇanaṃ nāma catuścatvāriṃśadadhikaśatatamo 'dhyāyaḥ ||",
  "GP12vprevk_u:10833": "RKV adhyāya 145",
  "GP12vprevk_u:10834": "mārkaṇḍeya uvāca:",
  "GP12vprevk_u:10835": "tato gaccheddharāpāla śīvatīrthamanuttamam /",
  "GP12vprevk_u:10836": "darśanādyasya devasya mucyate sarvakilbiṣaiḥ // RKV_145.1 //",
  "GP12vprevk_u:10837": "śivatīrthe tu yaḥ snātvā jitakrodho jitendriyaḥ /",
  "GP12vprevk_u:10838": "pūjayeta mahādevaṃ so 'gniṣṭomaphalaṃ labhet // RKV_145.2 //",
  "GP12vprevk_u:10839": "tatra tīrthe tu yo bhaktyā sopavāso 'rcayecchivam /",
  "GP12vprevk_u:10840": "anivartikā gatistasya rudralokād asaṃśayam // RKV_145.3 //",
  "GP12vprevk_u:10841": "||",
  "GP12vprevk_u:10842": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śivatīrthamāhātmyavarṇanaṃ nāma pañcacatvāriṃśadadhikaśatatamo 'dhyāyaḥ ||",
  "GP12vprevk_u:10843": "RKV adhyāya 146",
  "GP12vprevk_u:10844": "mārkaṇḍeya uvāca:",
  "GP12vprevk_u:10845": "asmāhakaṃ tato gacchet pitṛtīrthamanuttamam /",
  "GP12vprevk_u:10846": "pretatvādyatra mucyante piṇḍenaikena pūrvajāḥ // RKV_146.1 //",
  "GP12vprevk_u:10847": "yudhiṣṭhira uvāca:",
  "GP12vprevk_u:10848": "asmāhakasya māhātmyaṃ kathayasva mamānagha /",
  "GP12vprevk_u:10849": "snānadānena yatpuṇyaṃ tathā piṇḍodakena ca // RKV_146.2 //",
  "GP12vprevk_u:10850": "śrīmārkaṇḍeya uvāca:",
  "GP12vprevk_u:10851": "purā kalpe nṛpaśreṣṭha ṛṣidevasamāgame /",
  "GP12vprevk_u:10852": "praśnaḥ pṛṣṭo mayā tāta yathā tvamanupṛcchasi // RKV_146.3 //",
  "GP12vprevk_u:10853": "ekatra sāgarāḥ sapta saprayāgāḥ sapuṣkarāḥ /",
  "GP12vprevk_u:10854": "nāsya sāmyaṃ labhante te nātra kāryā vicāraṇā // RKV_146.4 //",
  "GP12vprevk_u:10855": "somanāthaṃ tu vikhyātaṃ yatsomena pratiṣṭhitam /",
  "GP12vprevk_u:10856": "tatra somagrahe puṇyaṃ tatpuṇyaṃ labhate naraḥ // RKV_146.5 //",
  "GP12vprevk_u:10857": "māsānte pitaro nṛṇāṃ vīkṣante santatiṃ svakām /",
  "GP12vprevk_u:10858": "kaścid asmatkule 'smākaṃ piṇḍamatra pradāsyati // RKV_146.6 //",
  "GP12vprevk_u:10859": "prapitāmahāstathādityāḥ śrutireṣā sanātanī /",
  "GP12vprevk_u:10860": "evaṃ bruvanti devāśca ṛṣayaḥ satapodhanāḥ // RKV_146.7 //",
  "GP12vprevk_u:10861": "sakṛtpiṇḍodakenaiva śṛṇu pārthiva yatphalam /",
  "GP12vprevk_u:10862": "dvādaśābdāni rājendra yogaṃ bhuktvā suśobhanam // RKV_146.8 //",
  "GP12vprevk_u:10863": "yuge yuge mahārāja asmāhake pitāmahāḥ /",
  "GP12vprevk_u:10864": "sarvadā hyavalokanta āgacchantaṃ svagotrajam // RKV_146.9 //",
  "GP12vprevk_u:10865": "bhaviṣyati kim asmākam amāvāsyāpyamāhake /",
  "GP12vprevk_u:10866": "snānaṃ dānaṃ ca ye kuryuḥ pitḥṇāṃ tilatarpaṇam // RKV_146.10 //",
  "GP12vprevk_u:10867": "te sarvapāpanirmuktāḥ sarvānkāmāṃllabhati vai /",
  "GP12vprevk_u:10868": "jalamadhye 'tra bhūpāla agnitīrthaṃ ca tiṣṭhati // RKV_146.11 //",
  "GP12vprevk_u:10869": "darśanāt tasya tīrthasya pāparāśirvilīyate /",
  "GP12vprevk_u:10870": "snānamātreṇa rājendra brahmahatyāṃ vyapohati // RKV_146.12 //",
  "GP12vprevk_u:10871": "śuklāmbaradharo nityaṃ niyataḥ sa jitendriyaḥ /",
  "GP12vprevk_u:10872": "ekakālaṃ tu bhuñjāno māsaṃ tīrthasya sannidhau // RKV_146.13 //",
  "GP12vprevk_u:10873": "suvarṇālaṃkṛtānāṃ tu kanyānāṃ śatadānajam /",
  "GP12vprevk_u:10874": "phalamāpnoti sampūrṇaṃ pitṛloke mahīyate // RKV_146.14 //",
  "GP12vprevk_u:10875": "pṛthivyām āsamudrāyāṃ mahābhogapatirbhavet /",
  "GP12vprevk_u:10876": "dhanadhānyasamāyukto dātā bhavati dhārmikaḥ // RKV_146.15 //",
  "GP12vprevk_u:10877": "upavāsī śucirbhūtvā brahmalokamavāpnuyāt /",
  "GP12vprevk_u:10878": "asmāhakaṃ samāsādya yastu prāṇān parityajet // RKV_146.16 //",
  "GP12vprevk_u:10879": "koṭivarṣasahasrāṇi rudraloke mahīyate /",
  "GP12vprevk_u:10880": "tataḥ svargāt paribhraṣṭaḥ kṣīṇakarmā divaścyutaḥ // RKV_146.17 //",
  "GP12vprevk_u:10881": "suvarṇamaṇimuktāḍhye kule jāyeta rūpavān /",
  "GP12vprevk_u:10882": "kṛtvābhiṣekavidhinā hayamedhaphalaṃ labhet // RKV_146.18 //",
  "GP12vprevk_u:10883": "dhanāḍhyo rūpavāndakṣo dātā bhavati dhārmikaḥ /",
  "GP12vprevk_u:10884": "caturvedeṣu yatpuṇyaṃ satyavādiṣu yatphalam // RKV_146.19 //",
  "GP12vprevk_u:10885": "tatphalaṃ labhate nūnaṃ tatra tīrthe 'bhiṣecanāt /",
  "GP12vprevk_u:10886": "tīrthānāṃ paramaṃ tīrthaṃ nirmitaṃ śambhunā purā // RKV_146.20 //",
  "GP12vprevk_u:10887": "hṛdayeśaḥ svayaṃ viṣṇur japeddevaṃ maheśvaram /",
  "GP12vprevk_u:10888": "gandharvāpsarasaścaiva maruto mārutāstathā // RKV_146.21 //",
  "GP12vprevk_u:10889": "viśvedevāśca pitaraḥ sacandrāḥ sadivākarāḥ /",
  "GP12vprevk_u:10890": "marīciratryaṅgirasau pulastyaḥ pulahaḥ kratuḥ // RKV_146.22 //",
  "GP12vprevk_u:10891": "pracetāśca vasiṣṭhaśca bhṛgurnārada eva ca /",
  "GP12vprevk_u:10892": "cyavano gālavaścaiva vāmadevo mahāmuniḥ // RKV_146.23 //",
  "GP12vprevk_u:10893": "vālakhilyāśca gandhārāstṛṇabinduśca jājaliḥ /",
  "GP12vprevk_u:10894": "uddālakaścarṣyaśṛṅgo vasiṣṭhaśca sanandanaḥ // RKV_146.24 //",
  "GP12vprevk_u:10895": "śukraścaiva bharadvājo vātsyo vātsyāyanastathā /",
  "GP12vprevk_u:10896": "agastirmitrāvaruṇau viśvāmitro munīśvaraḥ // RKV_146.25 //",
  "GP12vprevk_u:10897": "gautamaśca pulastyaśca paulastyaḥ pulahaḥ kratuḥ /",
  "GP12vprevk_u:10898": "sanātanastu kapilo vāhniḥ pañcaśikhastathā // RKV_146.26 //",
  "GP12vprevk_u:10899": "anye 'pi bahavastatra munayaḥ śaṃsitavratāḥ /",
  "GP12vprevk_u:10900": "krīḍanti devatāḥ sarva ṛṣayaḥ satapodhanāḥ // RKV_146.27 //",
  "GP12vprevk_u:10901": "manuṣyāścaiva yogīndrāḥ pitaraḥ sapitāmahāḥ /",
  "GP12vprevk_u:10902": "asmāhake 'tra tiṣṭhanti sarva eva na saṃśayaḥ // RKV_146.28 //",
  "GP12vprevk_u:10903": "pitaraḥ pitāmahāścaiva tathaiva prapitāmahāḥ /",
  "GP12vprevk_u:10904": "yeṣāṃ dattamupasthāyi sukṛtaṃ vāpi duṣkṛtam // RKV_146.29 //",
  "GP12vprevk_u:10905": "akṣayaṃ tatra tatsarvaṃ yatkṛtaṃ yodhanīpure /",
  "GP12vprevk_u:10906": "mātaraṃ pitaraṃ tyaktvā sarvabandhusuhṛjjanān // RKV_146.30 //",
  "GP12vprevk_u:10907": "dhanaṃ dhānyaṃ priyānputrāṃs tathā dehaṃ nṛpottama /",
  "GP12vprevk_u:10908": "gacchate vāyubhūtastu śubhāśubhasamanvitaḥ // RKV_146.31 //",
  "GP12vprevk_u:10909": "adṛśyaḥ sarvabhūtānāṃ paramātmā mahattaraḥ /",
  "GP12vprevk_u:10910": "śubhāśubhagatiṃ prāptaḥ karmaṇā svena pārthiva // RKV_146.32 //",
  "GP12vprevk_u:10911": "yudhiṣṭhira uvāca:",
  "GP12vprevk_u:10912": "śubhāśubhaṃ na bandhūnāṃ jāyate kena hetunā /",
  "GP12vprevk_u:10913": "ekaḥ prasūyate jantureka eva pralīyate // RKV_146.33 //",
  "GP12vprevk_u:10914": "eko hi bhuṅkte sukṛtameka eva hi duṣkṛtam // RKV_146.34 //",
  "GP12vprevk_u:10915": "mārkaṇḍeya uvāca:",
  "GP12vprevk_u:10916": "eṣa tvayokto nṛpate mahāpraśnaḥ smṛto mayā // RKV_146.35 //",
  "GP12vprevk_u:10917": "pitāmahamukhodgītaṃ śrutaṃ te kathayāmyaham /",
  "GP12vprevk_u:10918": "yanme pitāmahātpūrvaṃ vijñātam ṛṣisaṃsadi // RKV_146.36 //",
  "GP12vprevk_u:10919": "na mātā na pitā bandhuḥ kasyacinna suhṛtkvacit /",
  "GP12vprevk_u:10920": "kasya na jñāyate rūpaṃ vāyubhūtasya dehinaḥ // RKV_146.37 //",
  "GP12vprevk_u:10921": "yadyevaṃ na bhavettāta lokasya tu nareśvara /",
  "GP12vprevk_u:10922": "amaryādaṃ bhavennūnaṃ vinaśyati carācaram // RKV_146.38 //",
  "GP12vprevk_u:10923": "evaṃ jñātvā pūrā rājansamastairlokakartṛbhiḥ /",
  "GP12vprevk_u:10924": "maryādā sthāpitā loke yathā dharmo na naśyati // RKV_146.39 //",
  "GP12vprevk_u:10925": "dharme naṣṭe manuṣyāṇām adharmo 'bhibhavet punaḥ /",
  "GP12vprevk_u:10926": "tataḥ svadharmacalanānnarake gamanaṃ dhruvam // RKV_146.40 //",
  "GP12vprevk_u:10927": "loko niraṅkuśaḥ sarvo maryādālaṅghane rataḥ /",
  "GP12vprevk_u:10928": "maryādā sthāpitā tena śāstraṃ vīkṣya maharṣibhiḥ // RKV_146.41 //",
  "GP12vprevk_u:10929": "snānaṃ dānaṃ japo homaḥ svādhyāyo devatārcanam /",
  "GP12vprevk_u:10930": "piṇḍodakapradānaṃ ca tathaivātithipūjanam // RKV_146.42 //",
  "GP12vprevk_u:10931": "pitaraḥ pitāmahāścaiva tathaiva prapitāmahāḥ /",
  "GP12vprevk_u:10932": "trayo devāḥ smṛtāstāta brahmaviṣṇumaheśvarāḥ // RKV_146.43 //",
  "GP12vprevk_u:10933": "pūjitaiḥ pūjitāḥ sarve tathā mātāmahāstrayaḥ /",
  "GP12vprevk_u:10934": "tasmāt sarvaprayatnena śrutismṛtyarthanoditān // RKV_146.44 //",
  "GP12vprevk_u:10935": "dharmaṃ samācarannityaṃ pāpāṃśena na lipyate /",
  "GP12vprevk_u:10936": "śrutismṛtyuditaṃ dharmaṃ manasāpi na laṅghayet // RKV_146.45 //",
  "GP12vprevk_u:10937": "iha loke pare caiva yadīcchecchreya ātmanaḥ /",
  "GP12vprevk_u:10938": "pitāputrau sadāpyekau bimbādbimbamivoddhṛtau // RKV_146.46 //",
  "GP12vprevk_u:10939": "vibhaktau vāvibhaktau vā śrutismṛtyarthatastathā /",
  "GP12vprevk_u:10940": "uddharedātmanātmānam ātmānam avasādayet // RKV_146.47 //",
  "GP12vprevk_u:10941": "piṇḍodakapradānābhyāmṛte pārtha na saṃśayaḥ /",
  "GP12vprevk_u:10942": "evaṃ jñātvā prayatnena piṇḍodakaprado bhavet // RKV_146.48 //",
  "GP12vprevk_u:10943": "āyurdharmo yaśastejaḥ santatiścaiva vardhate /",
  "GP12vprevk_u:10944": "pṛthivyāṃ sāgarāntāyāṃ pitṛkṣetrāṇi yāni ca // RKV_146.49 //",
  "GP12vprevk_u:10945": "tāni te sampravakṣyāmi yeṣu dattaṃ mahāphalam /",
  "GP12vprevk_u:10946": "gayāyāṃ puṣkare jyeṣṭhe prayāge naimiṣe tathā // RKV_146.50 //",
  "GP12vprevk_u:10947": "saṃnihatyāṃ kurukṣetre prabhāse kurunandana /",
  "GP12vprevk_u:10948": "piṇḍodakapradānena yatphalaṃ kathitaṃ budhaiḥ // RKV_146.51 //",
  "GP12vprevk_u:10949": "asmāhake tadāpnoti narmadāyāṃ na saṃśayaḥ /",
  "GP12vprevk_u:10950": "tatra brahmā murāriśca rudraśca umayā saha // RKV_146.52 //",
  "GP12vprevk_u:10951": "indrādyā devatāḥ sarve pitaro munayastathā /",
  "GP12vprevk_u:10952": "sāgarāḥ saritaścaiva parvatāśca balāhakāḥ // RKV_146.53 //",
  "GP12vprevk_u:10953": "tiṣṭhanti pitaraḥ sarve sarvatīrthādhikaṃ tataḥ /",
  "GP12vprevk_u:10954": "sthitā brahmaśilā tatra gajakumbhanibhā nṛpa // RKV_146.54 //",
  "GP12vprevk_u:10955": "kalau na dṛśyā bhavati pradhānaṃ yadgayāśiraḥ /",
  "GP12vprevk_u:10956": "vaiśākhe māsi samprāpte 'māvāsyāṃ nṛpottama // RKV_146.55 //",
  "GP12vprevk_u:10957": "vyāpya sā tiṣṭhate tīrthaṃ gajakumbhanibhā śilā /",
  "GP12vprevk_u:10958": "tacca gavyūtimātraṃ hi tīrthaṃ tataḥ pravakṣate // RKV_146.56 //",
  "GP12vprevk_u:10959": "tasmindine tatra gatvā yastu śrāddhaprado bhavet /",
  "GP12vprevk_u:10960": "pitḥṇām akṣayā tṛptirjāyate śatavārṣikī // RKV_146.57 //",
  "GP12vprevk_u:10961": "anyasyāmapyamāvāsyāṃ yaḥ snātvā vijitendriyaḥ /",
  "GP12vprevk_u:10962": "karoti manujaḥ śrāddhaṃ vidhivanmantrasaṃyutam // RKV_146.58 //",
  "GP12vprevk_u:10963": "tasya puṇyaphalaṃ yatsyāt tacchṛṇuṣva narādhipa /",
  "GP12vprevk_u:10964": "agniṣṭomāśvamedhābhyāṃ vājapeyasya yatphalam // RKV_146.59 //",
  "GP12vprevk_u:10965": "tatphalaṃ samavāpnoti yathā me śaṅkaro 'bravīt /",
  "GP12vprevk_u:10966": "rauravādiṣu sarveṣu narakeṣu vyavasthitāḥ // RKV_146.60 //",
  "GP12vprevk_u:10967": "pitā pitāmahādyāśca pitṛke mātṛke tathā /",
  "GP12vprevk_u:10968": "piṇḍodakena caikena tarpaṇena viśeṣataḥ // RKV_146.61 //",
  "GP12vprevk_u:10969": "krīḍanti pitṛlokasthā yāvad ābhūtasamplavam /",
  "GP12vprevk_u:10970": "ye karmasthā vikarmasthā ye jātāḥ pretakalmaṣāḥ // RKV_146.62 //",
  "GP12vprevk_u:10971": "piṇḍenaikena mucyante te 'pi tatra na saṃśayaḥ /",
  "GP12vprevk_u:10972": "asmāhake śilā divyā tiṣṭhate gajasannibhā // RKV_146.63 //",
  "GP12vprevk_u:10973": "brahmaṇā nirmitā pūrvaṃ sarvapāpakṣayaṃkarī /",
  "GP12vprevk_u:10974": "uparyasyā yathānyāyaṃ pitḥn uddiśya bhārata // RKV_146.64 //",
  "GP12vprevk_u:10975": "dakṣiṇāgreṣu darbheṣu dadyātpiṇḍānvicakṣaṇaḥ /",
  "GP12vprevk_u:10976": "bhūmau cānnena siddhena śrāddhaṃ kṛtvā yathāvidhi // RKV_146.65 //",
  "GP12vprevk_u:10977": "śrāddhibhyo vastrayugmāni chatropānatkamaṇḍalu /",
  "GP12vprevk_u:10978": "dakṣiṇā vividhā deyā pitḥn uddiśya bhārata // RKV_146.66 //",
  "GP12vprevk_u:10979": "yo dadāti dvijaśreṣṭha tasya puṇyaphalaṃ śṛṇu /",
  "GP12vprevk_u:10980": "tasya te dvādaśābdāni tṛptiṃ yānti na saṃśayaḥ // RKV_146.67 //",
  "GP12vprevk_u:10981": "asmāhake mahārāja pitaraśca pitāmahāḥ /",
  "GP12vprevk_u:10982": "vāyubhūtā nirīkṣante āgacchantaṃ svagotrajam // RKV_146.68 //",
  "GP12vprevk_u:10983": "atra tīrthe suto 'bhyetya snātvā toyaṃ pradāsyati /",
  "GP12vprevk_u:10984": "śrāddhaṃ vā piṇḍadānaṃ vā tena yāsyāma sadgatim // RKV_146.69 //",
  "GP12vprevk_u:10985": "snāne kṛte tu ye kecij jāyante vastravipluṣaḥ /",
  "GP12vprevk_u:10986": "prīṇayennarakasthāṃstu taiḥ pitḥn nātra saṃśayaḥ // RKV_146.70 //",
  "GP12vprevk_u:10987": "keśodabindavas tasya ye cānye lepabhājinaḥ /",
  "GP12vprevk_u:10988": "tṛpyantyanagninasaṃskārā yaṃ mṛtāḥ syuḥ svagotrajāḥ // RKV_146.71 //",
  "GP12vprevk_u:10989": "tatra tīrthe tu ye kecic chrāddhaṃ kṛtvā vidhānataḥ /",
  "GP12vprevk_u:10990": "narakāduddharantyāśu japantaḥ pitṛsaṃhitām // RKV_146.72 //",
  "GP12vprevk_u:10991": "vanaspatigate some yadā somadinaṃ bhavet /",
  "GP12vprevk_u:10992": "akṣayāllabhate lokānpiṇḍenaikena mānavaḥ // RKV_146.73 //",
  "GP12vprevk_u:10993": "akṣayaṃ tatra vai sarvaṃ jāyate nātra saṃśayaḥ /",
  "GP12vprevk_u:10994": "narakāduddharantyāśu japante pitṛsaṃhitām // RKV_146.74 //",
  "GP12vprevk_u:10995": "tasmiṃstīrthe tvamāvāsyāṃ pitḥn uddiśya bhārata /",
  "GP12vprevk_u:10996": "nīlaṃ sarvāṅgasampūrṇaṃ yo 'bhiṣicya samutsṛjet // RKV_146.75 //",
  "GP12vprevk_u:10997": "tasya puṇyaphalaṃ vaktuṃ na tu vācaspatiḥ kṣamaḥ /",
  "GP12vprevk_u:10998": "asmāhake vṛṣotsargādyatpuṇyaṃ samavāpyate // RKV_146.76 //",
  "GP12vprevk_u:10999": "tava śuśrūṣaṇāt sarvaṃ tatpravakṣyāmi bhārata /",
  "GP12vprevk_u:11000": "rauravādiṣu ye kiṃcit pacyante tasya pūrvajāḥ // RKV_146.77 //",
  "GP12vprevk_u:11001": "vṛṣotsargeṇa tānsarvāṃstārayedekaviṃśatim /",
  "GP12vprevk_u:11002": "lohito yastu varṇena mukhe pucche ca pāṇḍuraḥ // RKV_146.78 //",
  "GP12vprevk_u:11003": "piṅgaḥ khuraviṣāṇābhyāṃ sa nīlo vṛṣa ucyate /",
  "GP12vprevk_u:11004": "yastu sarvāṅgapiṅgaśca śvetaḥ pucchakhureṣu ca // RKV_146.79 //",
  "GP12vprevk_u:11005": "sa piṅgo vṛṣa ityāhuḥ pitḥṇāṃ prītivardhanaḥ /",
  "GP12vprevk_u:11006": "pārāvatasavarṇaśca lalāṭe tilako bhavet // RKV_146.80 //",
  "GP12vprevk_u:11007": "taṃ vṛṣaṃ babhrumityāhuḥ pūrṇaṃ sarvāṅgaśobhanam /",
  "GP12vprevk_u:11008": "sarvāṅgeṣv ekavarṇo yaḥ piṅgaḥ pucchakhureṣu ca // RKV_146.81 //",
  "GP12vprevk_u:11009": "khurapiṅgaṃ tamityāhuḥ pitḥṇāṃ sadgatipradam /",
  "GP12vprevk_u:11010": "nīlaṃ sarvaśarīreṇa svāraktanayanaṃ dṛḍham // RKV_146.82 //",
  "GP12vprevk_u:11011": "tameva nīlamityāhurnīlaḥ pañcavidhaḥ smṛtaḥ /",
  "GP12vprevk_u:11012": "yastu vaiśyagṛhe jātaḥ sa vai nīlo viśiṣyate // RKV_146.83 //",
  "GP12vprevk_u:11013": "na vāhayedgṛhe jātaṃ vatsakaṃ tu kadācana /",
  "GP12vprevk_u:11014": "tenaiva ca vṛṣotsarge pitḥṇām anṛṇo bhavet // RKV_146.84 //",
  "GP12vprevk_u:11015": "jātaṃ tu svagṛhe vatsaṃ dvijanmā yastu vāhayet /",
  "GP12vprevk_u:11016": "patanti pitarastasya brahmakokagatā api // RKV_146.85 //",
  "GP12vprevk_u:11017": "yathāyathā hi pibati pītvā dhūnāti mastakam /",
  "GP12vprevk_u:11018": "pibanpitḥn prīṇayati narakāduddhared dhunan // RKV_146.86 //",
  "GP12vprevk_u:11019": "yathā pucchābhighātena skandhaṃ gacchanti bindavaḥ /",
  "GP12vprevk_u:11020": "narakāduddharantyāśu patitān gotriṇas tathā // RKV_146.87 //",
  "GP12vprevk_u:11021": "garjanprāvṛṣi kāle tu viṣāṇābhyāṃ bhuvaṃ likhan /",
  "GP12vprevk_u:11022": "khurebhyo yā mṛdudbhūtā tayā saṃprīṇayed ṛṣīn // RKV_146.88 //",
  "GP12vprevk_u:11023": "pibanpitḥn prīṇayate khādanollekhane surān /",
  "GP12vprevk_u:11024": "garjannṛṣimanuṣyāṃśca dharmarūpo hi dharmaja // RKV_146.89 //",
  "GP12vprevk_u:11025": "bhūtairvāpi piśācairvā cāturthikajvareṇa vā /",
  "GP12vprevk_u:11026": "gṛhīto 'smāhakaṃ gacchet sarveṣām ādhināśanam // RKV_146.90 //",
  "GP12vprevk_u:11027": "snātvā tu vimale toye darbhagranthiṃ nibandhayet /",
  "GP12vprevk_u:11028": "mastake bāhumūle vā nābhyāṃ vā galake 'pi vā // RKV_146.91 //",
  "GP12vprevk_u:11029": "gatvā devasamīpaṃ ca prādakṣiṇyena keśavam /",
  "GP12vprevk_u:11030": "tataḥ samuccaran mantraṃ gāyatryā vātha vaiṣṇavam // RKV_146.92 //",
  "GP12vprevk_u:11031": "nārāyaṇaṃ śaraṇyeśaṃ sarvadevanamaskṛtam /",
  "GP12vprevk_u:11032": "namo yajñāṅgasambhūta sarvavyāpinnamo 'stu te // RKV_146.93 //",
  "GP12vprevk_u:11033": "namo namaste deveśa padmagarbha sanātana /",
  "GP12vprevk_u:11034": "dāmodara jayānanta rakṣa māṃ śaraṇāgatam // RKV_146.94 //",
  "GP12vprevk_u:11035": "tvaṃ kartā tvaṃ ca hartā ca jagat yasmiṃścarācare /",
  "GP12vprevk_u:11036": "tvaṃ pālayasi bhūtāni bhuvanaṃ tvaṃ bibharṣi ca // RKV_146.95 //",
  "GP12vprevk_u:11037": "prasīda devadeveśa suptamaṅgaṃ prabodhaya /",
  "GP12vprevk_u:11038": "tvaddhyānanirato nityaṃ tvadbhaktiparamo hare // RKV_146.96 //",
  "GP12vprevk_u:11039": "iti stuto mayā deva prasādaṃ kuru me 'cyuta /",
  "GP12vprevk_u:11040": "māṃ rakṣa rakṣa pāpebhyastrāyasva śaraṇāgatam // RKV_146.97 //",
  "GP12vprevk_u:11041": "evaṃ stutvā ca deveśaṃ dānavāntakaraṃ harim /",
  "GP12vprevk_u:11042": "punaruktena vai snātvā tato viprāṃstu bhojayet // RKV_146.98 //",
  "GP12vprevk_u:11043": "vedoktena vidhānena snānaṃ kṛtvā yathāvidhi /",
  "GP12vprevk_u:11044": "piṇḍanirvapaṇaṃ kṛtvā vācayetsvastikaṃ tataḥ // RKV_146.99 //",
  "GP12vprevk_u:11045": "evaṃ stutvā ca deveśaṃ dānavāntakaraṃ harim /",
  "GP12vprevk_u:11046": "punaruktena vai snātvā tato viprāṃstu bhojayet // RKV_146.100 //",
  "GP12vprevk_u:11047": "vedoktena vidhānena snānaṃ kṛtvā yathāvidhi /",
  "GP12vprevk_u:11048": "evaṃ tānvācayitvā tu tato viprānvisarjayet // RKV_146.101 //",
  "GP12vprevk_u:11049": "yattatroccaritaṃ kiṃcittadviprebhyo nivedayet /",
  "GP12vprevk_u:11050": "tatra tīrthe naraḥ snātvā nārī vā bhaktitatparā /",
  "GP12vprevk_u:11051": "śaktito dakṣiṇāṃ dadyātkṛtvā śrāddhaṃ yathāvidhi // RKV_146.102 //",
  "GP12vprevk_u:11052": "tatra tīrthe naro yāvat snāpayed vidhipūrvakam /",
  "GP12vprevk_u:11053": "kṣīreṇa madhunā vāpi dadhnā vā śītavāriṇā // RKV_146.103 //",
  "GP12vprevk_u:11054": "tāvatpuṣkarapātreṣu pibanti pitaro jalam /",
  "GP12vprevk_u:11055": "ayane viṣuve caiva yugādau sūryasaṃkrame // RKV_146.104 //",
  "GP12vprevk_u:11056": "puṣpaiḥ sampūjya deveśaṃ naivedyaṃ yaḥ pradāpayet /",
  "GP12vprevk_u:11057": "so 'śvamedhasya yajñasya phalaṃ prāpnoti puṣkalam // RKV_146.105 //",
  "GP12vprevk_u:11058": "tatra tīrthe tu yo rājan sūryagrahaṇam ācaret /",
  "GP12vprevk_u:11059": "sūryatejonibhairyānairviṣṇuloke mahīyate // RKV_146.106 //",
  "GP12vprevk_u:11060": "tatra tīrthe tu yaḥ śrāddhaṃ pitṛbhyaḥ samprayacchati /",
  "GP12vprevk_u:11061": "satputreṇa ca tenaiva samprāptaṃ janmanaḥ phalam // RKV_146.107 //",
  "GP12vprevk_u:11062": "iti śrutvā tato devāḥ sarve śakrapurogamāḥ /",
  "GP12vprevk_u:11063": "brahmaviṣṇumaheśāśca sthāpayāṃcakrur īśvaram // RKV_146.108 //",
  "GP12vprevk_u:11064": "sarvarogopaśamanaṃ sarvapātakanāśanam /",
  "GP12vprevk_u:11065": "yastu saṃvatsaraṃ pūrṇamamāvāsyāṃ tu bhāvitaḥ // RKV_146.109 //",
  "GP12vprevk_u:11066": "pitṛbhyaḥ piṇḍadānaṃ ca kuryādasmāhake nṛpa /",
  "GP12vprevk_u:11067": "tripuṣkare gayāyāṃ ca prabhāse naimiṣe tathā // RKV_146.110 //",
  "GP12vprevk_u:11068": "yatpuṇyaṃ śrāddhakartḥṇāṃ tadihaiva bhaveddhruvam /",
  "GP12vprevk_u:11069": "tilodakaṃ kuśairmiśraṃ yo dadyāddakṣiṇāmukhaḥ // RKV_146.111 //",
  "GP12vprevk_u:11070": "manvādau ca yugādau ca vyatīpāte dinakṣaye /",
  "GP12vprevk_u:11071": "yo dadyāt pitṛmātṛbhyaḥ so 'śvamedhaphalaṃ labhet // RKV_146.112 //",
  "GP12vprevk_u:11072": "asmāhake naro yastu snātvā sampūjayeddharim /",
  "GP12vprevk_u:11073": "brahmāṇaṃ śaṅkaraṃ bhaktyā kuryāj jāgaraṇakriyām // RKV_146.113 //",
  "GP12vprevk_u:11074": "sarvapāpavinirmuktaḥ śakrātithyamavāpnuyāt /",
  "GP12vprevk_u:11075": "tatra tīrthe naraḥ snātvā yaḥ paśyati janārdanam // RKV_146.114 //",
  "GP12vprevk_u:11076": "viśeṣavidhinābhyarcya praṇamya ca punaḥpunaḥ /",
  "GP12vprevk_u:11077": "saputreṇa ca tenaiva pitḥṇāṃ vihitā gatiḥ // RKV_146.115 //",
  "GP12vprevk_u:11078": "ekamūrtistrayo devā brahmaviṣṇumaheśvarāḥ /",
  "GP12vprevk_u:11079": "satkāryakāraṇopetāḥ susūkṣmāḥ sumahāphalāḥ // RKV_146.116 //",
  "GP12vprevk_u:11080": "etatte kathitaṃ rājanmahāpātakanāśanam /",
  "GP12vprevk_u:11081": "asmāhakasya māhātmyaṃ kimanyat paripṛcchasi // RKV_146.117 //",
  "GP12vprevk_u:11082": "||",
  "GP12vprevk_u:11083": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe asmāhakatīrthamāhātmyavarṇanaṃ nāma ṣaṭcatvāriṃśadadhikaśatatamo 'dhyāyaḥ ||",
  "GP12vprevk_u:11084": "RKV adhyāya 147",
  "GP12vprevk_u:11085": "mārkaṇḍeya uvāca:",
  "GP12vprevk_u:11086": "tato gacchenmahīpāla siddheśvaramanuttamam /",
  "GP12vprevk_u:11087": "narmadādakṣiṇe kūle tīrthaṃ paramaśobhanam // RKV_147.1 //",
  "GP12vprevk_u:11088": "tatra tīrthe tu yaḥ snātvā pūjayed vṛṣabhadhvajam /",
  "GP12vprevk_u:11089": "sarvapāpavinirmukto gatiṃ yātyaśvamedhinām // RKV_147.2 //",
  "GP12vprevk_u:11090": "tatra tīrthe tu yaḥ snātvā śrāddhaṃ kuryāt prayatnataḥ /",
  "GP12vprevk_u:11091": "pitḥṇāṃ prīṇanārthāya sarvaṃ tena kṛtaṃ bhavet // RKV_147.3 //",
  "GP12vprevk_u:11092": "tatra tīrthe mṛtānāṃ tu jantūnāṃ nṛpasattama /",
  "GP12vprevk_u:11093": "garbhavāse matisteṣāṃ na jāyeta kadācana // RKV_147.4 //",
  "GP12vprevk_u:11094": "garbhavāso hi duḥkhāya na sukhāya kadācana /",
  "GP12vprevk_u:11095": "tattīrthavāriṇā snātur na punarbhavasambhavaḥ // RKV_147.5 //",
  "GP12vprevk_u:11096": "||",
  "GP12vprevk_u:11097": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe siddheśvaratīrthamāhātmyavarṇanaṃ nāma saptacatvāriṃśadadhikaśatatamo 'dhyāyaḥ ||",
  "GP12vprevk_u:11098": "RKV adhyāya 148",
  "GP12vprevk_u:11099": "śrīmārkaṇḍeya uvāca:",
  "GP12vprevk_u:11100": "tato gacchenmahīpāla tīrthamaṅgārakaṃ śivam /",
  "GP12vprevk_u:11101": "uttare narmadākūle sarvapāpakṣayaṃkaram // RKV_148.1 //",
  "GP12vprevk_u:11102": "caturthyaṅgārakadine saṃkalpya kṛtaniścayaḥ /",
  "GP12vprevk_u:11103": "snāyādastaṃ gate sūrye sandhyopāsanatatparaḥ // RKV_148.2 //",
  "GP12vprevk_u:11104": "pūjayellohitaṃ bhaktyā gandhamālyavibhūṣaṇaiḥ /",
  "GP12vprevk_u:11105": "saṃsthāpyasthaṇḍile devaṃ raktacandanacarcitam // RKV_148.3 //",
  "GP12vprevk_u:11106": "aṅgārakāyeti namaḥ karṇikāyāṃ prapūjayet /",
  "GP12vprevk_u:11107": "kujāya bhūmiputrāya raktāṅgāya suvāsase // RKV_148.4 //",
  "GP12vprevk_u:11108": "harakopodbhavāyeti svedajāyātibāhave /",
  "GP12vprevk_u:11109": "sarvakāmapradāyeti pūrvādiṣu daleṣu ca // RKV_148.5 //",
  "GP12vprevk_u:11110": "evaṃ sampūjya vidhivaddadyādarghyaṃ vidhānataḥ /",
  "GP12vprevk_u:11111": "bhūmiputra mahāvīrya svedodbhava pinākinaḥ // RKV_148.6 //",
  "GP12vprevk_u:11112": "aṅgāraka mahātejā lohitāṅga namo 'stu te /",
  "GP12vprevk_u:11113": "karakaṃ vārisaṃyuktaṃ śālitaṃdulapūritam // RKV_148.7 //",
  "GP12vprevk_u:11114": "sahiraṇyaṃ savastraṃ ca modakopari saṃsthitam /",
  "GP12vprevk_u:11115": "brāhmaṇāya nivedyaṃ tatkujo me prīyatāmiti // RKV_148.8 //",
  "GP12vprevk_u:11116": "arghaṃ dattvā vidhānena raktacandanavāriṇā /",
  "GP12vprevk_u:11117": "raktapuṣpasamākīrṇaṃ tilataṃdulamiśritam // RKV_148.9 //",
  "GP12vprevk_u:11118": "kṛtvā tāmramaye pātre maṇḍale vartule śubhe /",
  "GP12vprevk_u:11119": "kṛtvā śirasi tatpātraṃ jānubhyāṃ dharaṇīṃ gataḥ // RKV_148.10 //",
  "GP12vprevk_u:11120": "mantrapūtaṃ mahābhāga dadyād arghyaṃ vicakṣaṇaḥ /",
  "GP12vprevk_u:11121": "tato bhuñjīta maunena kṣāratilāmlavarjitam // RKV_148.11 //",
  "GP12vprevk_u:11122": "snigdhaṃ mṛdusamadhuram ātmanaḥ śreya icchatā /",
  "GP12vprevk_u:11123": "evaṃ caturthe samprāpte caturthyaṅgārake nṛpa // RKV_148.12 //",
  "GP12vprevk_u:11124": "sauvarṇaṃ kārayeddevaṃ yathāśakti surūpiṇam /",
  "GP12vprevk_u:11125": "sthāpayet tāmrake pātre guḍapīṭhasamanvite // RKV_148.13 //",
  "GP12vprevk_u:11126": "gandhapuṣpādibhirdevaṃ pūjayed guḍasaṃsthitam /",
  "GP12vprevk_u:11127": "īśānyāṃ sthāpayeddevaṃ guḍatoyasamanvitam // RKV_148.14 //",
  "GP12vprevk_u:11128": "kāsāreṇa tathāgneyyāṃ sthāpayet karakaṃ param /",
  "GP12vprevk_u:11129": "raktatandulasaṃmiśraṃ nairṛtyāṃ vāyugocare // RKV_148.15 //",
  "GP12vprevk_u:11130": "sthāpayenmodakaiḥ sārdhaṃ caturthaṃ karakaṃ budhaḥ /",
  "GP12vprevk_u:11131": "sūtreṇa veṣṭitagrīvaṃ gandhamālyair alaṃkṛtam // RKV_148.16 //",
  "GP12vprevk_u:11132": "śaṅkhatūryaninādena jayaśabdādimaṅgalaiḥ /",
  "GP12vprevk_u:11133": "raktāmbaradharaṃ vipraṃ raktamālyānulepanam // RKV_148.17 //",
  "GP12vprevk_u:11134": "vedimadhyagataṃ vāpi mahadāsanasaṃsthitam /",
  "GP12vprevk_u:11135": "surūpaṃ subhagaṃ śāntaṃ sarvabhūtahite ratam // RKV_148.18 //",
  "GP12vprevk_u:11136": "vedavidyāvratasnātaṃ sarvaśāstraviśāradam /",
  "GP12vprevk_u:11137": "pūjayitvā yathānyāyaṃ vācayetpāṇḍunandana // RKV_148.19 //",
  "GP12vprevk_u:11138": "raktāṃ gāṃ ca tato dadyād raktenānaḍuhā saha /",
  "GP12vprevk_u:11139": "prīyatāṃ bhūmijo devaḥ sarvadaivatapūjitaḥ // RKV_148.20 //",
  "GP12vprevk_u:11140": "vipraṃ pradakṣiṇīkṛtya patnīputrasamanvitaḥ /",
  "GP12vprevk_u:11141": "pitṛmātṛsuhṛtsārddhaṃ kṣamāpya ca visarjayet // RKV_148.21 //",
  "GP12vprevk_u:11142": "evaṃ kṛtasya tasyātha tasmiṃstīrthe viśeṣataḥ /",
  "GP12vprevk_u:11143": "yatpuṇyaṃ phalamuddiṣṭaṃ tatte sarvaṃ vadāmyaham // RKV_148.22 //",
  "GP12vprevk_u:11144": "sapta janmāni rājendra surūpaḥ subhago bhavet /",
  "GP12vprevk_u:11145": "tīrthasyāsya prabhāvena nātra kāryā vicāraṇā // RKV_148.23 //",
  "GP12vprevk_u:11146": "akāmo vā sakāmo vā tatra tīrthe mṛto naraḥ /",
  "GP12vprevk_u:11147": "aṅgārakapuraṃ yāti devagandharvapūjitaḥ // RKV_148.24 //",
  "GP12vprevk_u:11148": "upabhujya yathānyāyaṃ divyānbhogānanuttamān /",
  "GP12vprevk_u:11149": "iha mānuṣyaloke vai rājā bhavati dhārmikaḥ // RKV_148.25 //",
  "GP12vprevk_u:11150": "surūpaḥ subhagaścaiva sarvavyādhivivarjitaḥ /",
  "GP12vprevk_u:11151": "jīvedvarṣaśataṃ sāgraṃ sarvalokanamaskṛtaḥ // RKV_148.26 //",
  "GP12vprevk_u:11152": "||",
  "GP12vprevk_u:11153": "iti śrīskānde mahāpurāṇe ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe maṅgaleśvaratīrthamāhātmyavarṇanaṃ nāmāṣṭācatvāriṃśadadhikaśatatamo 'dhyāyaḥ ||",
  "GP12vprevk_u:11154": "RKV adhyāya 149",
  "GP12vprevk_u:11155": "śrīmārkaṇḍeya uvāca:",
  "GP12vprevk_u:11156": "tasyaivānantaraṃ tīrthaṃ liṅgeśvaramiti śrutam /",
  "GP12vprevk_u:11157": "darśanād devadevasya yatra pāpaṃ praṇaśyati // RKV_149.1 //",
  "GP12vprevk_u:11158": "kṛtvā tu kadanaṃ ghoraṃ dānavānāṃ yudhiṣṭhira /",
  "GP12vprevk_u:11159": "vārāhaṃ rūpamāsthāya narmadāyāṃ vyavasthitaḥ // RKV_149.2 //",
  "GP12vprevk_u:11160": "tatra tīrthe tu yaḥ snānaṃ kṛtvā devaṃ namasyati /",
  "GP12vprevk_u:11161": "sa mucyate nṛpaśreṣṭha mahāpāpaiḥ purākṛtaiḥ // RKV_149.3 //",
  "GP12vprevk_u:11162": "dvādaśyāṃ kṛṣṇapakṣasya śukle ca samupoṣitaḥ /",
  "GP12vprevk_u:11163": "gandhamālyairjagannāthaṃ pūjayet pāṇḍunandana // RKV_149.4 //",
  "GP12vprevk_u:11164": "brāhmaṇāṃśca mahābhāga dānasaṃmānabhojanaiḥ /",
  "GP12vprevk_u:11165": "pūjayetparayā bhaktyā tasya puṇyaphalaṃ śṛṇu // RKV_149.5 //",
  "GP12vprevk_u:11166": "satrayājiphalaṃ jantur labhate dvādaśābdakaiḥ /",
  "GP12vprevk_u:11167": "brāhmaṇānbhojayaṃstatra tadeva labhate phalam // RKV_149.6 //",
  "GP12vprevk_u:11168": "tarpayitvā pitḥn devān snātvā tadgatamānasaḥ /",
  "GP12vprevk_u:11169": "japed dvādaśanāmāni devasya purataḥ sthitaḥ // RKV_149.7 //",
  "GP12vprevk_u:11170": "māsi māsi nirāhāro dvādaśyāṃ kurunandana /",
  "GP12vprevk_u:11171": "keśavaṃ pūjayen nityaṃ māsi mārgaśire budhaḥ // RKV_149.8 //",
  "GP12vprevk_u:11172": "pauṣe nārāyaṇaṃ devaṃ māghamāse tu mādhavam /",
  "GP12vprevk_u:11173": "govindaṃ phālgune māsi viṣṇuṃ caitre samarcayet // RKV_149.9 //",
  "GP12vprevk_u:11174": "vaiśākhe madhuhantāraṃ jyeṣṭhe devaṃ trivikramam /",
  "GP12vprevk_u:11175": "vāmanaṃ tu tathāṣāḍhe śrāvaṇe śrīdharaṃ smaret // RKV_149.10 //",
  "GP12vprevk_u:11176": "hṛṣīkeśaṃ bhādrapade padmanābhaṃ tathāśvine /",
  "GP12vprevk_u:11177": "dāmodaraṃ kārttike tu kīrtayan nāvasīdati // RKV_149.11 //",
  "GP12vprevk_u:11178": "vācikaṃ mānasaṃ pāpaṃ karmajaṃ yatpurā kṛtam /",
  "GP12vprevk_u:11179": "tannaśyati na sandeho māsanāmānukīrtanāt // RKV_149.12 //",
  "GP12vprevk_u:11180": "svayaṃ vinuddhaḥ satatamunmiṣannimiṣaṃstathā /",
  "GP12vprevk_u:11181": "śīghraṃ prapaśya bhuñjāno mantrahīnaṃ samudgiret // RKV_149.13 //",
  "GP12vprevk_u:11182": "paramāpadgatasyāpi jantoreṣā pratikriyā /",
  "GP12vprevk_u:11183": "yanmāsādhipater viṣṇor māsanāmānukīrtanam // RKV_149.14 //",
  "GP12vprevk_u:11184": "tā niśāste ca divasāste māsāste ca vatsarāḥ /",
  "GP12vprevk_u:11185": "narāṇāṃ saphalā yeṣu cintito bhagavānhariḥ // RKV_149.15 //",
  "GP12vprevk_u:11186": "paramāpadgatasyāpi yasya devo janārdanaḥ /",
  "GP12vprevk_u:11187": "nāvasarpati hṛtpadmātsa yogī nātra saṃśayaḥ // RKV_149.16 //",
  "GP12vprevk_u:11188": "te bhāgyahīnā manujāḥ suśocyāste bhūmibhārāya kṛtāvatārāḥ /",
  "GP12vprevk_u:11189": "acetanāste paśubhiḥ samānā ye bhaktihīnā bhagavatyanante // RKV_149.17 //",
  "GP12vprevk_u:11190": "te pūrṇakāryāḥ puruṣāḥ pṛthivyāṃ te svāṅgapātādbhuvanaṃ punanti /",
  "GP12vprevk_u:11191": "vicakṣaṇā viśvavibhūṣaṇāste ye bhaktiyuktā bhagavatyanante // RKV_149.18 //",
  "GP12vprevk_u:11192": "sa eva sukṛtī tena labdhaṃ janmataroḥ phalam /",
  "GP12vprevk_u:11193": "citte vacasi kāye ca yasya devo janārdanaḥ // RKV_149.19 //",
  "GP12vprevk_u:11194": "etattīrthavaraṃ puṇyaṃ liṅgo yatra janārdanaḥ /",
  "GP12vprevk_u:11195": "vañcayitvā ripūnsaṃkhye krodho bhūtvā sanātanaḥ // RKV_149.20 //",
  "GP12vprevk_u:11196": "upaplave candramaso raveśca yo hyaṣṭakānāmayanadvaye ca /",
  "GP12vprevk_u:11197": "pānīyamapyatra tilairvimiśraṃ dadyāt pitṛbhyaḥ prayato manuṣyaḥ // RKV_149.21 //",
  "GP12vprevk_u:11198": "ghoṇonmīlitamerurandhranivaho duḥkhābdhimajjatplavaḥ prādurbhūtarasātalodarabṛhatpaṅkārdhamagnakṣuraḥ /",
  "GP12vprevk_u:11199": "phūtkārotkaranunnavātavidaladdigdantinādaśrutinyastastabdhavapuḥ śrutirbhavatu vaḥ kroḍo hariḥ śāntaye // RKV_149.22 //",
  "GP12vprevk_u:11200": "||",
  "GP12vprevk_u:11201": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe liṅgavārāhatīrthamāhātmyavarṇanaṃ nāmaikonapañcāśadadhikaśatatamo 'dhyāyaḥ ||",
  "GP12vprevk_u:11202": "RKV adhyāya 150",
  "GP12vprevk_u:11203": "śrīmārkaṇḍeya uvāca:",
  "GP12vprevk_u:11204": "tato gacchenmahārāja kusumeśvaramuttamam /",
  "GP12vprevk_u:11205": "dakṣiṇe narmadākūle upapātakanāśanam // RKV_150.1 //",
  "GP12vprevk_u:11206": "kāmena sthāpito devaḥ kusumeśvarasaṃjñitaḥ /",
  "GP12vprevk_u:11207": "khyātaḥ sarveṣu lokeṣu devadevaḥ sanātanaḥ // RKV_150.2 //",
  "GP12vprevk_u:11208": "kāmo manobhavo viśvaḥ kusumāyudhacāpabhṛt /",
  "GP12vprevk_u:11209": "sa kāmān dadāti sarvān pūjito mīnaketanaḥ // RKV_150.3 //",
  "GP12vprevk_u:11210": "tena nirdagdhakāyena cārādhya parameśvaram /",
  "GP12vprevk_u:11211": "anaṅgena tathā prāptamaṅgitvaṃ narmadātaṭe // RKV_150.4 //",
  "GP12vprevk_u:11212": "yudhiṣṭhira uvāca:",
  "GP12vprevk_u:11213": "aṅgibhṛtasya nāśatvamanaṅgasya tu me vada /",
  "GP12vprevk_u:11214": "na śrutaṃ na ca me dṛṣṭaṃ bhūtapūrvaṃ kadācana // RKV_150.5 //",
  "GP12vprevk_u:11215": "etatsarvaṃ yathā vṛttamācakṣva dvijasattama /",
  "GP12vprevk_u:11216": "śrotumicchāmi viprendra bhīmārjunayamaiḥ saha // RKV_150.6 //",
  "GP12vprevk_u:11217": "śrīmārkaṇḍeya uvāca:",
  "GP12vprevk_u:11218": "ādau kṛtayuge tāta devadevo maheśvaraḥ /",
  "GP12vprevk_u:11219": "tapaścacāra vipulaṃ gaṅgāsāgarasaṃsthitaḥ // RKV_150.7 //",
  "GP12vprevk_u:11220": "tena sampāditā lokāstapasā sasurāsurāḥ /",
  "GP12vprevk_u:11221": "jagmuste śaraṇaṃ sarve devadevaṃ śacīpatim // RKV_150.8 //",
  "GP12vprevk_u:11222": "vyāpakaḥ sarvabhūtānāṃ devadevo maheśvaraḥ /",
  "GP12vprevk_u:11223": "saṃtāpayati lokāṃstrīṃstannivāraya gopate // RKV_150.9 //",
  "GP12vprevk_u:11224": "śrutvā tadvacanaṃ teṣāṃ devānāṃ balavṛtrahā /",
  "GP12vprevk_u:11225": "cintayāmāsa manasā tapovighnāyacādiśat // RKV_150.10 //",
  "GP12vprevk_u:11226": "apsarāṃ menakāṃ rambhāṃ ghṛtācīṃ ca tilottamām /",
  "GP12vprevk_u:11227": "vasantaṃ kokilaṃ kāmaṃ dakṣiṇānilamuttamam // RKV_150.11 //",
  "GP12vprevk_u:11228": "gatvā tatra mahādevaṃ tapaścaraṇatatparam /",
  "GP12vprevk_u:11229": "kṣobhayadhvaṃ yathānyāyaṃ gaṅgāsāgaravāsinam // RKV_150.12 //",
  "GP12vprevk_u:11230": "evamuktāstu te sarve devarājena bhārata /",
  "GP12vprevk_u:11231": "devāpsaraḥsamopetā jagmuste harasannidhau // RKV_150.13 //",
  "GP12vprevk_u:11232": "vasantamāse kusumākarākule mayūradātyūhasukokilākule /",
  "GP12vprevk_u:11233": "pranṛtya devāpsaragītasaṃkule pravāti vāte yamanairṛtākule // RKV_150.14 //",
  "GP12vprevk_u:11234": "tena saṃmūrchitāḥ sarve saṃsargācca khagottamāḥ /",
  "GP12vprevk_u:11235": "madhumādhavagandhena sakinnaramahoragāḥ // RKV_150.15 //",
  "GP12vprevk_u:11236": "yāvad ālokate tāvattadvanaṃ vyākulīkṛtam /",
  "GP12vprevk_u:11237": "vīkṣate madanāviṣṭaṃ daśāvasthāgataṃ janam // RKV_150.16 //",
  "GP12vprevk_u:11238": "devadevo 'pi devānām avasthātritayaṃ gataḥ /",
  "GP12vprevk_u:11239": "sāttvikīṃ rājasīṃ rājaṃstāmasīṃ tāṃ śṛṇuṣva me // RKV_150.17 //",
  "GP12vprevk_u:11240": "ekaṃ yogasamādhinā mukulitaṃ cakṣurdvitīyaṃ punaḥ pārvatyā jaghanasthalastanataṭe śṛṅgārabhārālasam /",
  "GP12vprevk_u:11241": "anyaddūranirastacāpamadanakrodhānaloddīpitaṃ śambhorbhinnarasaṃ samādhisamaye netratrayaṃ pātu vaḥ // RKV_150.18 //",
  "GP12vprevk_u:11242": "evaṃ dṛṣṭaḥ sa devena saśaraḥ saśarāsanaḥ /",
  "GP12vprevk_u:11243": "bhasmībhūto gataḥ kāmo vināśaḥ sarvadehinām // RKV_150.19 //",
  "GP12vprevk_u:11244": "kāmaṃ dṛṣṭvā kṣayaṃ yātaṃ tatra devāpsarogaṇāḥ /",
  "GP12vprevk_u:11245": "bhītā yathāgataṃ sarve jagmuścaiva diśo daśa // RKV_150.20 //",
  "GP12vprevk_u:11246": "kāmena rahitā lokāḥ sasurāsuramānavāḥ /",
  "GP12vprevk_u:11247": "brahmāṇaṃ śaraṇaṃ jagmurdevā indrapurogamāḥ // RKV_150.21 //",
  "GP12vprevk_u:11248": "sīdamānaṃ jagad dṛṣṭvā tamūcuḥ parameṣṭhinam /",
  "GP12vprevk_u:11249": "jānāsi tvaṃ jagaccheṣaṃ prabho maithunasambhavāt // RKV_150.22 //",
  "GP12vprevk_u:11250": "prajāḥ sarvā viśuṣyanti kāmena rahitā vibho // RKV_150.23 //",
  "GP12vprevk_u:11251": "etacchrutvā vacasteṣāṃ devānāṃ prapitāmahaḥ /",
  "GP12vprevk_u:11252": "jagāma sahitas tatra yatra devo maheśvaraḥ // RKV_150.24 //",
  "GP12vprevk_u:11253": "atoṣayajjagannāthaṃ sarvabhūtamaheśvaram /",
  "GP12vprevk_u:11254": "stutibhistaṇḍakaiḥ stotrairvedavedāṅgasambhavaiḥ // RKV_150.25 //",
  "GP12vprevk_u:11255": "tatas tuṣṭo mahādevo devānāṃ parameśvaraḥ /",
  "GP12vprevk_u:11256": "uvāca madhurāṃ vāṇīṃ devānbrahmapurogamān // RKV_150.26 //",
  "GP12vprevk_u:11257": "kiṃ kāryaṃ kaśca santāpaḥ kiṃ vāgamanakāraṇam /",
  "GP12vprevk_u:11258": "devatānām ṛṣīṇāṃ ca kathyatāṃ mama māciram // RKV_150.27 //",
  "GP12vprevk_u:11259": "devā ūcuḥ /",
  "GP12vprevk_u:11260": "kāmanāśājjagannāśo bhavitāyaṃ carācare /",
  "GP12vprevk_u:11261": "trailokyaṃ tvaṃ punaḥ śambho utpādayitum arhasi // RKV_150.28 //",
  "GP12vprevk_u:11262": "etacchrutvā vacas teṣāṃ vimṛśya parameśvaraḥ /",
  "GP12vprevk_u:11263": "cintayāmāsa kāmasya vigrahaṃ bhuvi durlabham // RKV_150.29 //",
  "GP12vprevk_u:11264": "ājagāma tataḥ śīghram anaṅgo hyaṅgatāṃ gataḥ /",
  "GP12vprevk_u:11265": "prāṇadaḥ sarvabhūtānāṃ paśyatāṃ nṛpasattama // RKV_150.30 //",
  "GP12vprevk_u:11266": "tataḥ śaṅkhaninādena bherīṇāṃ niḥsvanena ca /",
  "GP12vprevk_u:11267": "abhyanandaṃs tato devaṃ surāsuramahoragāḥ // RKV_150.31 //",
  "GP12vprevk_u:11268": "namaste devadeveśa kṛtārthāḥ surasattamāḥ /",
  "GP12vprevk_u:11269": "visarjitāḥ punarjagmur yathāgatam arindama // RKV_150.32 //",
  "GP12vprevk_u:11270": "gateṣu sarvadeveṣu kāmadevo 'pi bhārata /",
  "GP12vprevk_u:11271": "tapaścacāra vipulaṃ narmadātaṭamāśritaḥ // RKV_150.33 //",
  "GP12vprevk_u:11272": "tapojapakṛśībhūto divyaṃ varṣaśataṃ kila /",
  "GP12vprevk_u:11273": "mahābhūtairvighnakaraiḥ pīḍyamānaḥ samantataḥ // RKV_150.34 //",
  "GP12vprevk_u:11274": "ātmavighnavināśārthaṃ saṃsmṛtaḥ kuṇḍaleśvaraḥ /",
  "GP12vprevk_u:11275": "cakāra rakṣāṃ sarvatra śarapāte nṛpottama // RKV_150.35 //",
  "GP12vprevk_u:11276": "tatastuṣṭo mahādevo dṛḍhabhaktyā varapradaḥ /",
  "GP12vprevk_u:11277": "vareṇa chandayāmāsa kāmaṃ kāmavināśanaḥ // RKV_150.36 //",
  "GP12vprevk_u:11278": "jñātvā tuṣṭaṃ mahādevamuvāca jhaṣaketanaḥ /",
  "GP12vprevk_u:11279": "praṇataḥ prāñjalir bhūtvā devadevaṃ trilocanam // RKV_150.37 //",
  "GP12vprevk_u:11280": "yadi tuṣṭo 'si deveśa yadi deyo varo mama /",
  "GP12vprevk_u:11281": "atra tīrthe jagannātha sadā saṃnihito bhava // RKV_150.38 //",
  "GP12vprevk_u:11282": "tatheti coktvā vacanaṃ devadevo maheśvaraḥ /",
  "GP12vprevk_u:11283": "jagāmākāśamāviśya stūyamāno 'psarogaṇaiḥ // RKV_150.39 //",
  "GP12vprevk_u:11284": "gate cādarśanaṃ deve kāmadevo jagadgurum /",
  "GP12vprevk_u:11285": "sthāpayāmāsa rājendra kusumeśvarasaṃjñitam // RKV_150.40 //",
  "GP12vprevk_u:11286": "tatra tīrthe tu yaḥ snātvā hyupavāsaparāyaṇaḥ /",
  "GP12vprevk_u:11287": "caitramāse caturdaśyāṃ madanasya dine 'thavā // RKV_150.41 //",
  "GP12vprevk_u:11288": "prabhāte vimale prāpte snātvā pūjya divākaram /",
  "GP12vprevk_u:11289": "tilamiśreṇa toyena tarpayet pitṛdevatāḥ // RKV_150.42 //",
  "GP12vprevk_u:11290": "kṛtvā snānaṃ vidhānena pūjayitvā ca taṃ nṛpa /",
  "GP12vprevk_u:11291": "piṇḍanirvapaṇaṃ kuryāt tasya puṇyaphalaṃ śṛṇu // RKV_150.43 //",
  "GP12vprevk_u:11292": "sattrayājiphalaṃ yacca labhate dvādaśābdikam /",
  "GP12vprevk_u:11293": "piṇḍadānātphalaṃ tacca labhate nātra saṃśayaḥ // RKV_150.44 //",
  "GP12vprevk_u:11294": "aṅkullamūle yaḥ piṇḍaṃ pitḥnuddiśya dāpayet /",
  "GP12vprevk_u:11295": "tasya te dvādaśābdāni tṛptiṃ yānti pitāmahāḥ // RKV_150.45 //",
  "GP12vprevk_u:11296": "kṛmikīṭapataṅgā ye tatra tīrthe yudhiṣṭhira /",
  "GP12vprevk_u:11297": "prāpnuvanti mṛtāḥ svargaṃ kiṃ punarye narā mṛtāḥ // RKV_150.46 //",
  "GP12vprevk_u:11298": "saṃnyāsaṃ kurute yo 'tra jitakrodho jitendriyaḥ /",
  "GP12vprevk_u:11299": "kusumeśe naro bhaktyā sa gacchecchivamandiram // RKV_150.47 //",
  "GP12vprevk_u:11300": "tatra divyāpsarobhiśca devagandharvagāyanaiḥ /",
  "GP12vprevk_u:11301": "krīḍate sevyamānastu kalpakoṭiśataṃ nṛpa // RKV_150.48 //",
  "GP12vprevk_u:11302": "pūrṇe caiva tataḥ kāla iha mānuṣyatāṃ gataḥ /",
  "GP12vprevk_u:11303": "jāyate rājarājendraiḥ pūjyamāno nṛpo mahān // RKV_150.49 //",
  "GP12vprevk_u:11304": "surūpaḥ subhago vāgmī vikrānto matimāñchuciḥ /",
  "GP12vprevk_u:11305": "jīvedvarṣaśataṃ sāgraṃ sarvavyādhivivarjitaḥ // RKV_150.50 //",
  "GP12vprevk_u:11306": "etatpuṇyaṃ pāpaharaṃ tīrthakoṭiśatādhikam /",
  "GP12vprevk_u:11307": "kusumeśeti vikhyātaṃ sarvadevanamaskṛtam // RKV_150.51 //",
  "GP12vprevk_u:11308": "||",
  "GP12vprevk_u:11309": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kusumeśvaratīrthamāhātmyavarṇanaṃ nāma pañcāśadadhikaśatatamo 'dhyāyaḥ ||",
  "GP12vprevk_u:11310": "RKV adhyāya 151",
  "GP12vprevk_u:11311": "śrīmārkaṇḍeya uvāca:",
  "GP12vprevk_u:11312": "uttare narmadākūle tīrthaṃ paramaśobhanam /",
  "GP12vprevk_u:11313": "jayavārāhamāhātmyaṃ sarvapāpapraṇāśanam // RKV_151.1 //",
  "GP12vprevk_u:11314": "uddhṛtā jagatī yena sarvadevanamaskṛtā /",
  "GP12vprevk_u:11315": "lokānugrahabuddhyā ca saṃsthito narmadātaṭe // RKV_151.2 //",
  "GP12vprevk_u:11316": "tatra tīrthe tu yaḥ snātvā vīkṣate madhusūdanam /",
  "GP12vprevk_u:11317": "mucyate sarvapāpebhyo daśajanmānukīrtanāt // RKV_151.3 //",
  "GP12vprevk_u:11318": "matsyaḥ kūrmo varāhaśca narasiṃho 'tha vāmanaḥ /",
  "GP12vprevk_u:11319": "rāmo rāmaśca kṛṣṇaśca buddhaḥ kalkiśca te daśa // RKV_151.4 //",
  "GP12vprevk_u:11320": "yudhiṣṭhira uvāca:",
  "GP12vprevk_u:11321": "matsyena kiṃ kṛtaṃ tāta kūrmeṇa munisattama /",
  "GP12vprevk_u:11322": "varāheṇa ca kiṃ karma narasiṃhena kiṃ kṛtam // RKV_151.5 //",
  "GP12vprevk_u:11323": "vāmanena ca rāmeṇa rāghaveṇa ca kiṃ kṛtam /",
  "GP12vprevk_u:11324": "buddharūpeṇa kiṃ vāpi kalkinā kiṃ kṛtaṃ vada // RKV_151.6 //",
  "GP12vprevk_u:11325": "evamuktastu viprendro dharmaputreṇa dhīmatā /",
  "GP12vprevk_u:11326": "uvāca madhurāṃ vāṇīṃ tadā dharmasutaṃ prati // RKV_151.7 //",
  "GP12vprevk_u:11327": "śrīmārkaṇḍeya uvāca:",
  "GP12vprevk_u:11328": "mīno bhūtvā purā kalpe prītyarthaṃ brahmaṇo vibhuḥ /",
  "GP12vprevk_u:11329": "samarpayatsamuddhṛtya vandānmagnānmahārṇave // RKV_151.8 //",
  "GP12vprevk_u:11330": "amṛtotpādane rājankūrmo bhūtvā jagadguruḥ /",
  "GP12vprevk_u:11331": "mandaraṃ dhārayāmāsa tathā devīṃ vasuṃdharām // RKV_151.9 //",
  "GP12vprevk_u:11332": "ujjahāra dharāṃ magnāṃ pātālatalavāsinīm /",
  "GP12vprevk_u:11333": "vārāhaṃ rūpamāsthāya devadevo janārdanaḥ // RKV_151.10 //",
  "GP12vprevk_u:11334": "narasyārddhatanuṃ kṛtvā siṃhasyārddhatanuṃ tathā /",
  "GP12vprevk_u:11335": "hiraṇyakaśiporvakṣo vidadāra nakhāṅkuśaiḥ // RKV_151.11 //",
  "GP12vprevk_u:11336": "jaṭī vāmanarūpeṇa stūyamāno dvijottamaiḥ /",
  "GP12vprevk_u:11337": "taddivyaṃ rūpamāsthāya kramitvā medinīṃ kramaiḥ // RKV_151.12 //",
  "GP12vprevk_u:11338": "kṛtavāṃśca baliṃ paścāt pātālatalavāsinam /",
  "GP12vprevk_u:11339": "sthāpayitvā surān sarvān gato viṣṇuḥ svakaṃ puram // RKV_151.13 //",
  "GP12vprevk_u:11340": "jamadagnisuto rāmo bhūtvā śastrabhṛtāṃ varaḥ /",
  "GP12vprevk_u:11341": "kṣatriyān pṛthivīpālān avadhīddhaihayādikān // RKV_151.14 //",
  "GP12vprevk_u:11342": "kaśyapāya mahīṃ dattvā saparvatavanākarām /",
  "GP12vprevk_u:11343": "tapastapati deveśo mahendre 'dyāpi bhārata // RKV_151.15 //",
  "GP12vprevk_u:11344": "tato dāśarathī rāmo rāvaṇaṃ devakaṇṭakam /",
  "GP12vprevk_u:11345": "sagaṇaṃ samare hatvā rājyaṃ dattvā vibhīṣaṇe // RKV_151.16 //",
  "GP12vprevk_u:11346": "pālayitvā nayādbhūmiṃ makhaiḥ saṃtarpya devatāḥ /",
  "GP12vprevk_u:11347": "svargaṃ gato mahātejā rāmo rājīvalocanaḥ // RKV_151.17 //",
  "GP12vprevk_u:11348": "vasudevagṛhe bhūyaḥ saṃkarṣaṇasahāyavān /",
  "GP12vprevk_u:11349": "avatīrṇo jagannātho vāsudevo yudhiṣṭhira // RKV_151.18 //",
  "GP12vprevk_u:11350": "so 'vadhīttava sāmarthyādvadhārthaṃ duṣṭabhūbhṛtām /",
  "GP12vprevk_u:11351": "cāṇūrakaṃsakeśīnāṃ jarāsaṃdhasya bhārata // RKV_151.19 //",
  "GP12vprevk_u:11352": "tena tvaṃ susahāyena hatvā śatrūnnareśvara /",
  "GP12vprevk_u:11353": "bhokṣyase pṛthivīṃ sarvāṃ bhrātṛbhiḥ saha saṃbhṛtām // RKV_151.20 //",
  "GP12vprevk_u:11354": "tathā buddhatvamaparaṃ navamaṃ prāpsyate 'cyutaḥ /",
  "GP12vprevk_u:11355": "śāntimāndevadeveśo madhuhantā madhupriyaḥ // RKV_151.21 //",
  "GP12vprevk_u:11356": "tena buddhasvarūpeṇa devena parameṣṭhinā /",
  "GP12vprevk_u:11357": "bhaviṣyati jagatsarvaṃ mohitaṃ sacarācaram // RKV_151.22 //",
  "GP12vprevk_u:11358": "na śroṣyanti pituḥ putrāstadāprabhṛti bhārata /",
  "GP12vprevk_u:11359": "na gurorbāndhavāḥ śiṣyā bhaviṣyatyadharottaram // RKV_151.23 //",
  "GP12vprevk_u:11360": "jito dharmo hyadharmeṇa cāsatyena ṛtaṃ jitam /",
  "GP12vprevk_u:11361": "jitāścauraiśca rājānaḥ strībhiśca puruṣā jitāḥ // RKV_151.24 //",
  "GP12vprevk_u:11362": "sīdanti cāgnihotrāṇi gurau pūjā praṇaśyati /",
  "GP12vprevk_u:11363": "sīdanti mānavā dharmāḥ kalau prāpte yudhiṣṭhira // RKV_151.25 //",
  "GP12vprevk_u:11364": "dvādaśe daśame varṣe nārī garbhavatī bhavet /",
  "GP12vprevk_u:11365": "kanyāstatra prasūyante brāhmaṇo haripiṅgalaḥ // RKV_151.26 //",
  "GP12vprevk_u:11366": "bhaviṣyati tataḥ kalkirdaśame janmani prabhuḥ // RKV_151.27 //",
  "GP12vprevk_u:11367": "etat te kathitaṃ rājandevasya parameṣṭhinaḥ /",
  "GP12vprevk_u:11368": "kāraṇaṃ daśa janmanāṃ sarvapāpakṣayaṃkaram // RKV_151.28 //",
  "GP12vprevk_u:11369": "||",
  "GP12vprevk_u:11370": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śvetavārāhatīrthamāhātmyavarṇanaṃ nāmaikapañcāśadadhikaśatatamo 'dhyāyaḥ ||",
  "GP12vprevk_u:11371": "RKV adhyāya 152",
  "GP12vprevk_u:11372": "śrīmārkaṇḍeya uvāca:",
  "GP12vprevk_u:11373": "tato gacched dharāpāla bhārgaleśvaram uttamam /",
  "GP12vprevk_u:11374": "śaṅkaraṃ jagataḥ prāṇaṃ smṛtamātrāghanāśanam // RKV_152.1 //",
  "GP12vprevk_u:11375": "tatra tīrthe tu yaḥ snātvā pūjayet parameśvaram /",
  "GP12vprevk_u:11376": "aśvamedhasya yajñasya phalaṃ prāpnoti mānavaḥ // RKV_152.2 //",
  "GP12vprevk_u:11377": "tatra tīrthe tu yaḥ kaścit prāṇatyāgaṃ kariṣyati /",
  "GP12vprevk_u:11378": "anivartikā gatistasya rudralokādasaṃśayam // RKV_152.3 //",
  "GP12vprevk_u:11379": "||",
  "GP12vprevk_u:11380": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe bhārgaleśvaratīrthamāhātmyavarṇanaṃ nāma dvipañcāśadadhikaśatatamo 'dhyāyaḥ ||",
  "GP12vprevk_u:11381": "RKV adhyāya 153",
  "GP12vprevk_u:11382": "mārkaṇḍeya uvāca:",
  "GP12vprevk_u:11383": "tasyaivānantaraṃ cānyadravitīrthamanuttamam /",
  "GP12vprevk_u:11384": "yasya saṃdarśanādeva mucyante pātakairnarāḥ // RKV_153.1 //",
  "GP12vprevk_u:11385": "ravitīrthe tu yaḥ snātvā naraḥ paśyati bhāskaram /",
  "GP12vprevk_u:11386": "tasya yatphalamuddiṣṭaṃ svayaṃ devena tacchṛṇu // RKV_153.2 //",
  "GP12vprevk_u:11387": "nāndho na mūko badhiraḥ kule bhavati kaścana /",
  "GP12vprevk_u:11388": "kurūpaḥ kunakhī vāpi tasya janmāni ṣoḍaśa // RKV_153.3 //",
  "GP12vprevk_u:11389": "dadrucitrakakuṣṭhāni maṇḍalāni vicarcikā /",
  "GP12vprevk_u:11390": "naśyanti devabhaktasya ṣaṇmāsānnātra saṃśayaḥ // RKV_153.4 //",
  "GP12vprevk_u:11391": "caritaṃ tasya devasya purāṇe yacchrutaṃ mayā /",
  "GP12vprevk_u:11392": "na tatkathayituṃ śakyaṃ saṃkṣepeṇa nṛpottama // RKV_153.5 //",
  "GP12vprevk_u:11393": "tatra tīrthe tu yaddānaṃ ravimuddiśya dīyate /",
  "GP12vprevk_u:11394": "vidhinā pātraviprāya tasyānto nāsti karhicit // RKV_153.6 //",
  "GP12vprevk_u:11395": "ayane viṣuve caiva candrasūryagrahe tathā /",
  "GP12vprevk_u:11396": "ravitīrthe pradattānāṃ dānānāṃ phalamuttamam // RKV_153.7 //",
  "GP12vprevk_u:11397": "saṃkrāntau yāni dānāni havyakavyāni bhārata /",
  "GP12vprevk_u:11398": "apāmiva samudrasya teṣāmanto na labhyate // RKV_153.8 //",
  "GP12vprevk_u:11399": "yena yena yadā dattaṃ yena yena yadā hutam /",
  "GP12vprevk_u:11400": "tasya tasya tadā kāle savitā pratidāyakaḥ // RKV_153.9 //",
  "GP12vprevk_u:11401": "sapta janmāni tānyeva dadātyarkaḥ punaḥ punaḥ /",
  "GP12vprevk_u:11402": "śatamindukṣaye dānaṃ sahasraṃ tu dinakṣaye // RKV_153.10 //",
  "GP12vprevk_u:11403": "saṃkrāntau śatasāhasraṃ vyatīpāte tvanantakam // RKV_153.11 //",
  "GP12vprevk_u:11404": "yudhiṣṭhira uvāca:",
  "GP12vprevk_u:11405": "ravitīrthaṃ kathaṃ tāta puṇyātpuṇyataraṃ smṛtam /",
  "GP12vprevk_u:11406": "vistareṇa mamākhyāhi śravaṇau mama lampaṭau // RKV_153.12 //",
  "GP12vprevk_u:11407": "śrīmārkaṇḍeya uvāca:",
  "GP12vprevk_u:11408": "śṛṇuṣvāvahito bhūtvā hyādityeśvaramuttamam /",
  "GP12vprevk_u:11409": "uttare narmadākūle sarvavyādhivināśanam // RKV_153.13 //",
  "GP12vprevk_u:11410": "purā kṛtayugasyādau jābālirbrāhmaṇo 'bhavat /",
  "GP12vprevk_u:11411": "vasiṣṭhānvayasambhūto vedaśāstrārthapāragaḥ // RKV_153.14 //",
  "GP12vprevk_u:11412": "pativratā sādhuśīlā tasya bhāryā manasvinī /",
  "GP12vprevk_u:11413": "ṛtukāle tu sā gatvā bhartāram idam abravīt // RKV_153.15 //",
  "GP12vprevk_u:11414": "vartate ṛtukālo me bhartāraṃ tvāmupasthitā /",
  "GP12vprevk_u:11415": "bhaja māṃ prītisaṃyuktaḥ putrakāmāṃ tu kāminīm // RKV_153.16 //",
  "GP12vprevk_u:11416": "evamukto dvijaḥ prāha priye 'dyāhaṃ vratānvitaḥ /",
  "GP12vprevk_u:11417": "gacchedānīṃ varārohe dāsya ṛtvantare punaḥ // RKV_153.17 //",
  "GP12vprevk_u:11418": "punardvitīye samprāpte ṛtukāle 'pyupasthitā /",
  "GP12vprevk_u:11419": "punaḥ sā chanditā tena vratastho 'dyeti bhārata // RKV_153.18 //",
  "GP12vprevk_u:11420": "itthaṃ vā bahuśastena chanditā ca punaḥ punaḥ /",
  "GP12vprevk_u:11421": "nirāśā cābhavattatra bhartāraṃ prati bhāminī // RKV_153.19 //",
  "GP12vprevk_u:11422": "duḥkhena mahatāviṣṭā vidhāyānaśanaṃ mṛtā /",
  "GP12vprevk_u:11423": "tena bhrūṇahatenaiva pāpena sahasā dvijaḥ // RKV_153.20 //",
  "GP12vprevk_u:11424": "śīrṇaghrāṇāṅghrirabhavattapaḥ sarvaṃ nanāśa ca /",
  "GP12vprevk_u:11425": "dṛṣṭvātmānaṃ sa kuṣṭhena vyāptaṃ brāhmaṇasattamaḥ // RKV_153.21 //",
  "GP12vprevk_u:11426": "viṣādaṃ paramaṃ gatvā narmadātaṭamāśritaḥ /",
  "GP12vprevk_u:11427": "apṛcchadbhāskaraṃ tīrthaṃ dvijebhyo dvijasattamaḥ // RKV_153.22 //",
  "GP12vprevk_u:11428": "ārogyaṃ bhāskarādicchediti saṃcintya cetasi /",
  "GP12vprevk_u:11429": "kutastadbhāskaraṃ tīrthaṃ bho dvijāḥ kathyatāṃ mama // RKV_153.23 //",
  "GP12vprevk_u:11430": "tapas tapyāmyahaṃ gatvā tasmiṃstīrthe subhāvitaḥ // RKV_153.24 //",
  "GP12vprevk_u:11431": "dvijā ūcuḥ /",
  "GP12vprevk_u:11432": "revāyā uttare kūle ādityeśvaranāmataḥ /",
  "GP12vprevk_u:11433": "vidyate bhāskaraṃ tīrthaṃ sarvavyādhivināśanam // RKV_153.25 //",
  "GP12vprevk_u:11434": "tatra yāhyavicāreṇa gantuṃ cecchakyate tvayā /",
  "GP12vprevk_u:11435": "evamukto dvijairvipro gantuṃ tatra pracakrame // RKV_153.26 //",
  "GP12vprevk_u:11436": "vyādhinā paribhūtastu ghoreṇa prāṇahāriṇā /",
  "GP12vprevk_u:11437": "yadā gantuṃ na śaknoti tadā tena vicintitam // RKV_153.27 //",
  "GP12vprevk_u:11438": "sāmarthyaṃ brāhmaṇānāṃ hi vidyate bhuvanatraye /",
  "GP12vprevk_u:11439": "liṅgapātaḥ kṛto viprairdevadevasya śūlinaḥ // RKV_153.28 //",
  "GP12vprevk_u:11440": "samudraḥ śoṣito viprairvindhyaścāpi nivāritaḥ /",
  "GP12vprevk_u:11441": "ahamapyatra saṃsthastu hyānayiṣyāmi bhāskaram // RKV_153.29 //",
  "GP12vprevk_u:11442": "tapobalena mahatā hyādityeśvarasaṃjñitam /",
  "GP12vprevk_u:11443": "iti niścitya manasā hyugre tapasi saṃsthitaḥ // RKV_153.30 //",
  "GP12vprevk_u:11444": "vāyubhakṣo nirāhāro grīṣme pañcāgnimadhyagaḥ /",
  "GP12vprevk_u:11445": "śiśire toyamadhyastho varṣāsvaprāvṛtākṛtiḥ // RKV_153.31 //",
  "GP12vprevk_u:11446": "sāgre varṣaśate pūrṇe ravistuṣṭo 'bravīd idam // RKV_153.32 //",
  "GP12vprevk_u:11447": "sūrya uvāca:",
  "GP12vprevk_u:11448": "varaṃ varaya bhadraṃ te kiṃ te manasi vāñchitam /",
  "GP12vprevk_u:11449": "adeyamapi dāsyāmi brūhi māṃ tvaṃ ciraṃ kṛthāḥ // RKV_153.33 //",
  "GP12vprevk_u:11450": "kimasādhyaṃ hi te vipra idānīṃ tapasi sthitaḥ // RKV_153.34 //",
  "GP12vprevk_u:11451": "jābāliruvāca:",
  "GP12vprevk_u:11452": "yadi tuṣṭo 'si deveśa yadi deyo varo mama /",
  "GP12vprevk_u:11453": "mama pratijñā deveśa hyādityeśvaradarśane // RKV_153.35 //",
  "GP12vprevk_u:11454": "kṛtā tāṃ pārituṃ deva na śakto vyādhinā vṛtaḥ /",
  "GP12vprevk_u:11455": "śuklatīrthe 'tra tiṣṭha tvam ādityeśvaramūrtidhṛk // RKV_153.36 //",
  "GP12vprevk_u:11456": "evamukte tu deveśo bahurūpo divākaraḥ /",
  "GP12vprevk_u:11457": "uttare narmadākūle kṣaṇādeva vyadṛśyata // RKV_153.37 //",
  "GP12vprevk_u:11458": "tadāprabhṛti bhūpāla taddhi tīrthaṃ pracakṣate /",
  "GP12vprevk_u:11459": "sarvapāpaharaṃ proktaṃ sarvaduḥkhavināśanam // RKV_153.38 //",
  "GP12vprevk_u:11460": "yastu saṃvatsaraṃ pūrṇaṃ nityam ādityavāsare /",
  "GP12vprevk_u:11461": "snātvā pradakṣiṇāḥ sapta dattvā paśyati bhāskaram // RKV_153.39 //",
  "GP12vprevk_u:11462": "yatphalaṃ labhate tena tacchṛṇuṣva mayoditam /",
  "GP12vprevk_u:11463": "prasuptaṃ maṇḍalānīha dadrukuṣṭhavicarcikāḥ // RKV_153.40 //",
  "GP12vprevk_u:11464": "naśyanti satvaraṃ rājaṃstūlarāśirivānale /",
  "GP12vprevk_u:11465": "dhanaputrakalatrāṇāṃ pūrayedvatsaratrayāt // RKV_153.41 //",
  "GP12vprevk_u:11466": "yastu śrāddhapradastatra pitḥnuddiśya saṃkrame /",
  "GP12vprevk_u:11467": "tṛpyanti pitarastasya pitṛdevo hi bhāskaraḥ // RKV_153.42 //",
  "GP12vprevk_u:11468": "iti te kathitaṃ sarvamādityeśvaramuttamam /",
  "GP12vprevk_u:11469": "sarvapāpaharaṃ divyaṃ sarvarogavināśanam // RKV_153.43 //",
  "GP12vprevk_u:11470": "||",
  "GP12vprevk_u:11471": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ādityeśvaratīrthamāhātmyavarṇanaṃ nāma tripañcāśadadhikaśatatamo 'dhyāyaḥ ||",
  "GP12vprevk_u:11472": "RKV adhyāya 154",
  "GP12vprevk_u:11473": "śrīmārkaṇḍeya uvāca:",
  "GP12vprevk_u:11474": "narmadādakṣiṇe kūle tīrthaṃ kalakaleśvaram /",
  "GP12vprevk_u:11475": "vikhyātaṃ sarvalokeṣu svayaṃ devena nirmitam // RKV_154.1 //",
  "GP12vprevk_u:11476": "andhakaṃ samare hatvā devadevo maheśvaraḥ /",
  "GP12vprevk_u:11477": "sahito devagandharvaiḥ kinnaraiśca mahoragaiḥ // RKV_154.2 //",
  "GP12vprevk_u:11478": "śaṅkhatūryaninādaiśca mṛdaṅgapaṇavādibhiḥ /",
  "GP12vprevk_u:11479": "vīṇāveṇuravaiścānyaiḥ stutibhiḥ puṣkalādibhiḥ // RKV_154.3 //",
  "GP12vprevk_u:11480": "gāyanti sāmāni yajūṃṣi cānye chandāṃsi cānye ṛcamudgiranti /",
  "GP12vprevk_u:11481": "stotrair anekair apare gṛṇanti maheśvaraṃ tatra mahānubhāvāḥ // RKV_154.4 //",
  "GP12vprevk_u:11482": "pramathānāṃ ninādena kalkalena ca bandinām /",
  "GP12vprevk_u:11483": "yasmātpratiṣṭhitaṃ liṅgaṃ tasmājjātaṃ tadākhyayā // RKV_154.5 //",
  "GP12vprevk_u:11484": "tatra tīrthe tu yaḥ snātvā vīkṣetkalakaleśvaram /",
  "GP12vprevk_u:11485": "vājapeyātparaṃ puṇyaṃ sa labhenmānavo bhuvi // RKV_154.6 //",
  "GP12vprevk_u:11486": "tena puṇyena pūtātmā prāṇatyāgāddivaṃ vrajet /",
  "GP12vprevk_u:11487": "ārūḍhaḥ paramaṃ yānaṃ gīyamāno 'psarogaṇaiḥ // RKV_154.7 //",
  "GP12vprevk_u:11488": "upabhujya mahābhogānkālena mahatā tataḥ /",
  "GP12vprevk_u:11489": "martyaloke mahātmāsau jāyate vimale kule // RKV_154.8 //",
  "GP12vprevk_u:11490": "brāhmaṇaḥ subhago loke vedavedāṅgapāragaḥ /",
  "GP12vprevk_u:11491": "vyādhiśokavinirmukto jīvecca śaradāṃ śatam // RKV_154.9 //",
  "GP12vprevk_u:11492": "||",
  "GP12vprevk_u:11493": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kalakaleśvaratīrthaphalamāhātmyavarṇanaṃ nāma catuḥpañcāśadadhikaśatatamo 'dhyāyaḥ ||",
  "GP12vprevk_u:11494": "RKV adhyāya 155",
  "GP12vprevk_u:11495": "śrīmārkaṇḍeya uvāca:",
  "GP12vprevk_u:11496": "ataḥ paraṃ pravakṣyāmi sarvatīrthādanuttamam /",
  "GP12vprevk_u:11497": "uttare narmadākūle śuklatīrthaṃ yudhiṣṭhira // RKV_155.1 //",
  "GP12vprevk_u:11498": "tasya tīrthasya cānyāni puṇyatvācchubhadarśanāt /",
  "GP12vprevk_u:11499": "pṛthivyāṃ sarvatīrthāni kalāṃ nārhanti ṣoḍaśīm // RKV_155.2 //",
  "GP12vprevk_u:11500": "yudhiṣṭhira uvāca:",
  "GP12vprevk_u:11501": "tasya tīrthasya māhātmyaṃ śrotumicchāmi tattvataḥ /",
  "GP12vprevk_u:11502": "bhrātṛbhiḥ sahitaḥ sarvais tathānyair dvijasattamaiḥ // RKV_155.3 //",
  "GP12vprevk_u:11503": "śrīmārkaṇḍeya uvāca:",
  "GP12vprevk_u:11504": "śuklatīrthasya cotpattimākarṇaya nareśvara /",
  "GP12vprevk_u:11505": "yasya saṃdarśanādeva brahmahatyā pralīyate // RKV_155.4 //",
  "GP12vprevk_u:11506": "narmadā saritāṃ śreṣṭhā sarvapāpapraṇāśinī /",
  "GP12vprevk_u:11507": "yacca bālyaṃ kṛtaṃ pāpaṃ darśanādeva naśyati // RKV_155.5 //",
  "GP12vprevk_u:11508": "mokṣadāni na sarvatra śuklatīrthamṛte nṛpa /",
  "GP12vprevk_u:11509": "śuklatīrthasya māhātmyaṃ purāṇe yacchrutaṃ mayā // RKV_155.6 //",
  "GP12vprevk_u:11510": "samāgame munīnāṃ tu devānāṃ hi tathaiva ca /",
  "GP12vprevk_u:11511": "kathitaṃ devadevena śitikaṇṭhena bhārata /",
  "GP12vprevk_u:11512": "kailāse parvataśreṣṭhe tatte saṃkathayāmyaham // RKV_155.7 //",
  "GP12vprevk_u:11513": "purā kṛtayugasyādau toṣituṃ girijāpatim /",
  "GP12vprevk_u:11514": "tapaścacāra vipulaṃ viṣṇurvarṣasahasrakam /",
  "GP12vprevk_u:11515": "vāyubhakṣo nirāhāraḥ śuklatīrthe vyavasthitaḥ // RKV_155.8 //",
  "GP12vprevk_u:11516": "tataḥ pratyakṣatāmāgāddevadevo maheśvaraḥ /",
  "GP12vprevk_u:11517": "prādurbhūtastu sahasā tatra tīrthe narādhipa // RKV_155.9 //",
  "GP12vprevk_u:11518": "krośadvayamidaṃ cakre bhuktimuktipradāyakam /",
  "GP12vprevk_u:11519": "tasmiṃstīrthe naraḥ snātvā mucyate sarvakilbiṣaiḥ // RKV_155.10 //",
  "GP12vprevk_u:11520": "gaṅgā kanakhale puṇyā kurukṣetre sarasvatī /",
  "GP12vprevk_u:11521": "grāme vā yadi vāraṇye puṇyā sarvatra narmadā // RKV_155.11 //",
  "GP12vprevk_u:11522": "sarvauṣadhīnāmaśanaṃ pradhānaṃ sarveṣu peyeṣu jalaṃ pradhānam /",
  "GP12vprevk_u:11523": "nidrā sukhānāṃ pramadā ratīnāṃ sarveṣu gātreṣu śiraḥ pradhānam // RKV_155.12 //",
  "GP12vprevk_u:11524": "snātasyāpi yathā puṇyaṃ lalāṭaṃ nṛpasattama /",
  "GP12vprevk_u:11525": "śuklatīrthaṃ tathā puṇyaṃ narmadāyāṃ yudhiṣṭhira // RKV_155.13 //",
  "GP12vprevk_u:11526": "saritāṃ ca yathā gaṅgā devatānāṃ janārdanaḥ /",
  "GP12vprevk_u:11527": "śuklatīrthaṃ tathā puṇyaṃ narmadāyāṃ vyavasthitam // RKV_155.14 //",
  "GP12vprevk_u:11528": "catuṣpadānāṃ surabhirvarṇānāṃ brāhmaṇo yathā /",
  "GP12vprevk_u:11529": "pradhānaṃ sarvatīrthānāṃ śuklatīrthaṃ tathā nṛpa // RKV_155.15 //",
  "GP12vprevk_u:11530": "grahāṇāṃ tu yathādityo nakṣatrāṇāṃ yathā śaśī /",
  "GP12vprevk_u:11531": "śiro vā sarvagātrāṇāṃ dharmāṇāṃ satyamiṣyate // RKV_155.16 //",
  "GP12vprevk_u:11532": "tathaiva pārtha tīrthānāṃ śuklatīrthamanuttamam /",
  "GP12vprevk_u:11533": "durvijñeyo yathā loke paramātmā sanātanaḥ // RKV_155.17 //",
  "GP12vprevk_u:11534": "susūkṣmatvādanirdeśyaḥ śuklatīrthaṃ tathā nṛpa /",
  "GP12vprevk_u:11535": "mandaprajñatvamāpanne mahāmohasamanvitaḥ // RKV_155.18 //",
  "GP12vprevk_u:11536": "śuklatīrthaṃ nā jānāti narmadātaṭasaṃsthitam /",
  "GP12vprevk_u:11537": "bahunātra kimuktena dharmaputra punaḥ punaḥ // RKV_155.19 //",
  "GP12vprevk_u:11538": "śuklatīrthaṃ mahāpuṇyaṃ samprāptaṃ kalmaṣakṣayāt /",
  "GP12vprevk_u:11539": "yo 'tra datte śucirbhūtvā ekaṃ revājalāñjalim // RKV_155.20 //",
  "GP12vprevk_u:11540": "kalpakoṭisahasrāṇi pitarastena tarpitāḥ // RKV_155.21 //",
  "GP12vprevk_u:11541": "ekaḥ putro dharāpṛṣṭhe pitḥṇāmārtināśanaḥ /",
  "GP12vprevk_u:11542": "cāṇakyo nāma rājābhūcchuklatīrthaṃ ca veda saḥ // RKV_155.22 //",
  "GP12vprevk_u:11543": "yudhiṣṭhira uvāca:",
  "GP12vprevk_u:11544": "ko 'sau dvijavaraśreṣṭha cāṇakyo nāma nāmataḥ /",
  "GP12vprevk_u:11545": "śuklatīrthasya yo vettā nānyo vettā hi kaścana // RKV_155.23 //",
  "GP12vprevk_u:11546": "kenopāyena tattīrthaṃ tena jñātaṃ dharātale /",
  "GP12vprevk_u:11547": "tadahaṃ śrotumicchāmi paraṃ kautūhalaṃ hi me // RKV_155.24 //",
  "GP12vprevk_u:11548": "śrīmārkaṇḍeya uvāca:",
  "GP12vprevk_u:11549": "ikṣvākuprabhavo rājā naptā śuddhodanasya ca /",
  "GP12vprevk_u:11550": "cāṇakyo nāma rājarṣir bubhuje pṛthivīmimām // RKV_155.25 //",
  "GP12vprevk_u:11551": "vikrānto matimāñchūraḥ sarvalokairavañcitaḥ /",
  "GP12vprevk_u:11552": "vañcitaḥ sahasā dhūrtavāyasābhyāṃ nṛpottamaḥ // RKV_155.26 //",
  "GP12vprevk_u:11553": "yudhiṣṭhira uvāca:",
  "GP12vprevk_u:11554": "kathaṃ sa vañcito rājā vāyasābhyāṃ kuto 'thavā /",
  "GP12vprevk_u:11555": "purā yena pratijñātaṃ dhīgarbheṇa mahātmanā // RKV_155.27 //",
  "GP12vprevk_u:11556": "na jīve vañcito 'nyena prāṇāṃstyakṣye na saṃśayaḥ /",
  "GP12vprevk_u:11557": "etanme vada viprendra paraṃ kautūhalaṃ mama // RKV_155.28 //",
  "GP12vprevk_u:11558": "śrīmārkaṇḍeya uvāca:",
  "GP12vprevk_u:11559": "ātmānaṃ vañcitaṃ jñātvā tadā saṃgṛhya vāyasau /",
  "GP12vprevk_u:11560": "preṣayāmāsa tīvreṇa daṇḍena yamasādanam // RKV_155.29 //",
  "GP12vprevk_u:11561": "vāyasāvūcatuḥ /",
  "GP12vprevk_u:11562": "sundopasundayoḥ putrāvāvāṃ kākatvamāgatau /",
  "GP12vprevk_u:11563": "mā vadhīstvaṃ mahābhāga kasmiṃścitkāraṇāntare // RKV_155.30 //",
  "GP12vprevk_u:11564": "tāvāvāṃ kṛtasaṃkalpau tvayā kopena mānada /",
  "GP12vprevk_u:11565": "nirastāvanirastau vā yāsyāvaḥ paramāṃ gatim // RKV_155.31 //",
  "GP12vprevk_u:11566": "tadādeśaya rājendra kṛtvā tava mahatpriyam /",
  "GP12vprevk_u:11567": "muktaśāpau bhaviṣyāvo brahmaṇo vacanaṃ tathā // RKV_155.32 //",
  "GP12vprevk_u:11568": "tacchrutvā kākavacanaṃ cāṇakyo nṛpasattamaḥ /",
  "GP12vprevk_u:11569": "nāhaṃ jīve viditvaivaṃ vañcitaḥ kena karhicit // RKV_155.33 //",
  "GP12vprevk_u:11570": "tasmāttīrthaṃ vijānītaṃ yamasya sadane dvijau /",
  "GP12vprevk_u:11571": "preṣayāmi yathānyāyaṃ śrutvā tatkathayiṣyathaḥ // RKV_155.34 //",
  "GP12vprevk_u:11572": "tenaiva muktau tau kākau srakcandanavibhūṣitau /",
  "GP12vprevk_u:11573": "śīghragau preṣayāmāsa yamasya sadanaṃ prati // RKV_155.35 //",
  "GP12vprevk_u:11574": "rājovāca:",
  "GP12vprevk_u:11575": "tatra dharmapuraṃ gatvā vicarantāvitastataḥ /",
  "GP12vprevk_u:11576": "yadi pṛcchati dharmātmā yamaḥ saṃyamano mahān // RKV_155.36 //",
  "GP12vprevk_u:11577": "kuto vāmāgataṃ brūtaṃ kena vā bhūṣitāvubhau /",
  "GP12vprevk_u:11578": "madīyā bhāratī tasya kathanīyā hyaśaṅkitam // RKV_155.37 //",
  "GP12vprevk_u:11579": "ikṣvākusaṃbhavo rājā cāṇakyo nāma dhārmikaḥ /",
  "GP12vprevk_u:11580": "dvādaśāhe mṛtasyāsya tarpitāvaśanādinā // RKV_155.38 //",
  "GP12vprevk_u:11581": "tacchrutvā vacanaṃ rājño gatau tau yamasādanam /",
  "GP12vprevk_u:11582": "krīḍitau prāṅgaṇe tasya srakcandanavibhūṣitau /",
  "GP12vprevk_u:11583": "dharmarājena tau dṛṣṭau pṛṣṭau dhṛṣṭau ca vāyasau // RKV_155.39 //",
  "GP12vprevk_u:11584": "yama uvāca:",
  "GP12vprevk_u:11585": "kutaḥ sthānātsamāyātau kena vā bhūṣitāvubhau /",
  "GP12vprevk_u:11586": "vṛttaṃ vai kathyatāmetadvāyasāvaviśaṅkayā // RKV_155.40 //",
  "GP12vprevk_u:11587": "kākāvūcatuḥ /",
  "GP12vprevk_u:11588": "ikṣvākusambhavo rājā cāṇakyo nāma dhārmikaḥ /",
  "GP12vprevk_u:11589": "dvādaśāhe mṛtasyāsya tarpitāvaśanādibhiḥ // RKV_155.41 //",
  "GP12vprevk_u:11590": "tayostadvacanaṃ śrutvā sadā vaivasvato yamaḥ /",
  "GP12vprevk_u:11591": "citraguptaṃ kaliṃ kālaṃ vīkṣyatām idam abravīt // RKV_155.42 //",
  "GP12vprevk_u:11592": "aṇḍajasvedajātīnāṃ bhūtānāṃ sacarācare /",
  "GP12vprevk_u:11593": "vihitaṃ lokakartḥṇāṃ sānnidhyaṃ brahmaṇā mama // RKV_155.43 //",
  "GP12vprevk_u:11594": "gataḥ kutra durācāraścāṇakyo nāmatastviha /",
  "GP12vprevk_u:11595": "anviṣyatāṃ purāṇeṣu tvitihāseṣu yā gatiḥ // RKV_155.44 //",
  "GP12vprevk_u:11596": "tatas tair dharmapālais tu dharmarājapracoditaiḥ /",
  "GP12vprevk_u:11597": "nirīkṣitā purāṇoktā karmajā gatirāgatiḥ // RKV_155.45 //",
  "GP12vprevk_u:11598": "tataḥ provāca vacanaṃ dharmo dharmabhṛtāṃ varaḥ /",
  "GP12vprevk_u:11599": "śṛṇvatāṃ dharmapālānāṃ meghagambhīrayā girā // RKV_155.46 //",
  "GP12vprevk_u:11600": "śuklatīrthe mṛtānāṃ tu narmadāvimale jale /",
  "GP12vprevk_u:11601": "aṇḍajasvedajātīnāṃ na gatirmama sannidhau // RKV_155.47 //",
  "GP12vprevk_u:11602": "tattīrthaṃ dhārmikaṃ loke brahmaviṣṇumaheśvaraiḥ /",
  "GP12vprevk_u:11603": "nirmitaṃ parayā bhaktyā lokānāṃ hitakāmyayā // RKV_155.48 //",
  "GP12vprevk_u:11604": "pāpopapātakairyuktā ye narā narmadājale /",
  "GP12vprevk_u:11605": "śuklatīrthe mṛtāḥ śuddhā na te madviṣayāḥ kvacit // RKV_155.49 //",
  "GP12vprevk_u:11606": "etacchrutvā tu vacanaṃ tau kākau yamabhāṣitam /",
  "GP12vprevk_u:11607": "āgatau śīghragau pārtha dṛṣṭvā yamapuraṃ mahat // RKV_155.50 //",
  "GP12vprevk_u:11608": "pṛṣṭau tau praṇatau rājñā yathāvṛttaṃ yathāśrutam /",
  "GP12vprevk_u:11609": "kathayāmāsatuḥ pārtha dānavau kākatāṃ gatau // RKV_155.51 //",
  "GP12vprevk_u:11610": "asmātsthānādgatāvāvāṃ yamasya puramuttamam /",
  "GP12vprevk_u:11611": "pṛthivyā dakṣiṇe bhāge hyatītya bahuyonijam // RKV_155.52 //",
  "GP12vprevk_u:11612": "tatpuraṃ kāmagaṃ divyaṃ svarṇaprākāratoraṇam /",
  "GP12vprevk_u:11613": "anekagṛhasambādhaṃ maṇikāñcanabhūṣitam // RKV_155.53 //",
  "GP12vprevk_u:11614": "catuṣpathaiścatvaraiśca ghaṇṭāmārgopaśobhitam /",
  "GP12vprevk_u:11615": "udyānavanasaṃchannaṃ padminīkhaṇḍamanditam // RKV_155.54 //",
  "GP12vprevk_u:11616": "haṃsasārasasaṃghuṣṭaṃ kokilākulasaṃkulam /",
  "GP12vprevk_u:11617": "siṃhavyāghragajākīrṇam ṛkṣavānarasevitam // RKV_155.55 //",
  "GP12vprevk_u:11618": "naranārīsamākīrṇaṃ nityotsavavibhūṣitam /",
  "GP12vprevk_u:11619": "śaṃkhadundubhirnirghoṣair vīṇāveṇunināditam // RKV_155.56 //",
  "GP12vprevk_u:11620": "yamamārge 'pi vihitaṃ svargalokamivāparam /",
  "GP12vprevk_u:11621": "gatau tatra punaścānyairyamadūtairyamājñayā // RKV_155.57 //",
  "GP12vprevk_u:11622": "viditau preṣitau tatra yatra devo jagatprabhuḥ /",
  "GP12vprevk_u:11623": "prāṇasya bhītyā dṛṣṭo 'sau siṃhāsanagataḥ prabhuḥ // RKV_155.58 //",
  "GP12vprevk_u:11624": "mahākāyo mahājaṅgho mahāskandho mahodaraḥ /",
  "GP12vprevk_u:11625": "mahāvakṣā mahābāhur mahāvaktrekṣaṇo mahān // RKV_155.59 //",
  "GP12vprevk_u:11626": "mahāmahiṣamārūḍho mahāmukuṭabhūṣitaḥ /",
  "GP12vprevk_u:11627": "tatrānyaśca kaliḥ kālaścitragupto mahāmatiḥ // RKV_155.60 //",
  "GP12vprevk_u:11628": "samāgatau tadā dṛṣṭau madhye jvalitapāvakau /",
  "GP12vprevk_u:11629": "puṇyapāpāni jantūnāṃ śrutismṛtyarthapāragau // RKV_155.61 //",
  "GP12vprevk_u:11630": "vicārayantau satataṃ tiṣṭhāte tau divāniśam /",
  "GP12vprevk_u:11631": "tato hyāvāṃ praṇāmānte yamena yamamūrtinā // RKV_155.62 //",
  "GP12vprevk_u:11632": "pṛṣṭāvāgamane hetuṃ tamabrūva śṛṇuṣva tat /",
  "GP12vprevk_u:11633": "ujjayinyāṃ mahīpālaścāṇakyo 'bhūt pratāpavān // RKV_155.63 //",
  "GP12vprevk_u:11634": "dvādaśāhe mṛtasyāsya bhuktvā prāptau yamālayam /",
  "GP12vprevk_u:11635": "tato 'smākaṃ vacaḥ śrutvā kampayitvā śiro yamaḥ // RKV_155.64 //",
  "GP12vprevk_u:11636": "uvāca vacanaṃ satyaṃ sabhāmadhye hasanniva /",
  "GP12vprevk_u:11637": "asti tatkāraṇaṃ yena cāṇakyaḥ pāpapūruṣaḥ // RKV_155.65 //",
  "GP12vprevk_u:11638": "nāyāto mama loke tu sarvapāpabhayaṃkare /",
  "GP12vprevk_u:11639": "śuklatīrthe mṛtānāṃ tu narmadāyāṃ paraṃ padam // RKV_155.66 //",
  "GP12vprevk_u:11640": "jāyate sarvajantūnāṃ nātra kācidvicāraṇā /",
  "GP12vprevk_u:11641": "avaśaḥ svavaśo vāpi jantustatkṣetramaṇḍale // RKV_155.67 //",
  "GP12vprevk_u:11642": "mṛtaḥ sa vai na sandeho rudrasyānucaro bhavet /",
  "GP12vprevk_u:11643": "taddharmavacanaṃ śrutvā nirgatya nagarādbahiḥ // RKV_155.68 //",
  "GP12vprevk_u:11644": "paśyantau vividhāṃ ghorāṃ narake lokayātanām /",
  "GP12vprevk_u:11645": "triṃśatkoṭyo hi ghorāṇāṃ narakāṇāṃ nṛpottama // RKV_155.69 //",
  "GP12vprevk_u:11646": "dṛṣṭā bhītau parāmārtigatau tatra mahāpathi /",
  "GP12vprevk_u:11647": "narako rauravastatra mahāraurava eva ca // RKV_155.70 //",
  "GP12vprevk_u:11648": "peṣaṇaḥ śoṣaṇaścaiva kālasūtro 'sthibhañjanaḥ /",
  "GP12vprevk_u:11649": "tāmisraścāndhatāmisraḥ kṛmipūtivahastathā // RKV_155.71 //",
  "GP12vprevk_u:11650": "dṛṣṭaścānyo mahājvālastatraiva viṣabhojanaḥ /",
  "GP12vprevk_u:11651": "narakau daṃśamaśakau tathā yamalaparvatau // RKV_155.72 //",
  "GP12vprevk_u:11652": "nadī vaitaraṇī dṛṣṭā sarvapāpapraṇāśinī /",
  "GP12vprevk_u:11653": "śītalaṃ salilaṃ yatra pibanti hyamṛtopamam // RKV_155.73 //",
  "GP12vprevk_u:11654": "tadeva nīraṃ pāpānāṃ śoṇitaṃ parivartate /",
  "GP12vprevk_u:11655": "asipatravanaṃ cānyaddṛṣṭānyā mahatī śilā // RKV_155.74 //",
  "GP12vprevk_u:11656": "agnipuṃjanibhākārā viśālā śālmalī parā /",
  "GP12vprevk_u:11657": "ityādayastathaivānye śatasāhasrasaṃjñitāḥ // RKV_155.75 //",
  "GP12vprevk_u:11658": "ghoraghoratarā dṛṣṭāḥ kliśyante yatra mānavāḥ /",
  "GP12vprevk_u:11659": "vācikairmānasaiḥ pāpaiḥ karmajaiśca pṛthagvidhaiḥ // RKV_155.76 //",
  "GP12vprevk_u:11660": "ahaṃkārakṛtair doṣair māyāvacanapūrvakaiḥ /",
  "GP12vprevk_u:11661": "pitā mātā gururbhrātā anāthā vikalendriyāḥ // RKV_155.77 //",
  "GP12vprevk_u:11662": "bhramanti noddhṛtā yeṣāṃ gatisteṣāṃ hi raurave /",
  "GP12vprevk_u:11663": "tatra te dvādaśābdāni kṣapitvā raurave 'dhamāḥ // RKV_155.78 //",
  "GP12vprevk_u:11664": "iha mānuṣyake loke dīnāndhāśca bhavanti te /",
  "GP12vprevk_u:11665": "devabrahmasvahartḥṇāṃ narāṇāṃ pāpakarmaṇām // RKV_155.79 //",
  "GP12vprevk_u:11666": "mahārauravamāśritya dhruvaṃ vāso yamālaye /",
  "GP12vprevk_u:11667": "tataḥ kālena mahatā pāpāḥ pāpena veṣṭitāḥ // RKV_155.80 //",
  "GP12vprevk_u:11668": "jāyante kaṇṭakairbhinnāḥ kośe vā kośakārakāḥ /",
  "GP12vprevk_u:11669": "mṛgapakṣivihaṅgānāṃ ghātakā māṃsabhakṣakāḥ // RKV_155.81 //",
  "GP12vprevk_u:11670": "peṣaṇaṃ narakaṃ yānti śoṣaṇaṃ jīvabandhanāt /",
  "GP12vprevk_u:11671": "tatratyāṃ yātanāṃ ghorāṃ sahitvā śāstracoditām // RKV_155.82 //",
  "GP12vprevk_u:11672": "iha mānuṣyatāṃ prāpya paṅgvandhabadhirā narāḥ /",
  "GP12vprevk_u:11673": "gavārthe brāhmaṇārthe ca hyanṛtaṃ vadatāmiha // RKV_155.83 //",
  "GP12vprevk_u:11674": "patanaṃ jāyate puṃsāṃ narake kālasūtrake /",
  "GP12vprevk_u:11675": "tatratyā yātanā ghorā vihitā śāstrakartṛbhiḥ // RKV_155.84 //",
  "GP12vprevk_u:11676": "bhuktvā samāgatā hyatra te yāsyantyantyajāṃ gatim /",
  "GP12vprevk_u:11677": "bandhayanti ca ye jīvāṃstyaktvātmakulasantatim // RKV_155.85 //",
  "GP12vprevk_u:11678": "patanti nātra sandeho narake te 'sthibhañjane /",
  "GP12vprevk_u:11679": "tatra varṣaśatasyānta iha mānuṣyatāṃ gatāḥ // RKV_155.86 //",
  "GP12vprevk_u:11680": "kubjā vāmanakāḥ pāpā jāyante duḥkhabhāginaḥ /",
  "GP12vprevk_u:11681": "ye tyajanti svakāṃ bhāryāṃ mūḍhāḥ paṇḍitamāninaḥ // RKV_155.87 //",
  "GP12vprevk_u:11682": "te yānti narakaṃ ghoraṃ tāmisraṃ nātra saṃśayaḥ /",
  "GP12vprevk_u:11683": "tatra varṣaśatasyānte iha mānuṣyatāṃ gatāḥ // RKV_155.88 //",
  "GP12vprevk_u:11684": "duścarmāṇo durbhagāśca jāyante mānavā hi te /",
  "GP12vprevk_u:11685": "mānakūṭaṃ tulākūṭaṃ kūṭakaṃ tu vadanti ye // RKV_155.89 //",
  "GP12vprevk_u:11686": "narake te 'ndhatāmisre prapacyante narādhamāḥ /",
  "GP12vprevk_u:11687": "śatasāhasrikaṃ kālamuṣitvā tatra te narāḥ // RKV_155.90 //",
  "GP12vprevk_u:11688": "iha śatrugṛhe tvandhā bhramante dīnamūrtayaḥ /",
  "GP12vprevk_u:11689": "pitṛdevadvijebhyo 'nnamadattvā ye 'tra bhuñjate // RKV_155.91 //",
  "GP12vprevk_u:11690": "narake kṛmibhakṣye te patanti svātmapoṣakāḥ /",
  "GP12vprevk_u:11691": "tataḥ prasūtikāle hi kṛmibhuktaśca savraṇaḥ // RKV_155.92 //",
  "GP12vprevk_u:11692": "jāyate 'śucigandho 'tra parabhāgyopajīvakaḥ /",
  "GP12vprevk_u:11693": "svakarmavicyutāḥ pāpā varṇāśramavivarjitāḥ // RKV_155.93 //",
  "GP12vprevk_u:11694": "narake pūyasampūrṇe kliśyante hyayutaṃ samāḥ /",
  "GP12vprevk_u:11695": "pūrṇe tatra tataḥ kāle prāpya mānuṣyakaṃ bhavam // RKV_155.94 //",
  "GP12vprevk_u:11696": "udvejanīyā bhūtānāṃ jāyante vyādhibhirvṛtāḥ /",
  "GP12vprevk_u:11697": "agnido garadaścaiva lobhamohānvito naraḥ // RKV_155.95 //",
  "GP12vprevk_u:11698": "narake viṣasampūrṇe nimajjati durātmavān /",
  "GP12vprevk_u:11699": "tatra varṣaśatātkālādunmajjanamavasthitaḥ // RKV_155.96 //",
  "GP12vprevk_u:11700": "bhuvi mānuṣatāṃ prāpya kṛpaṇo jāyate punaḥ /",
  "GP12vprevk_u:11701": "pādukopānahau chatraṃ śayyāṃ prāvaraṇāni ca // RKV_155.97 //",
  "GP12vprevk_u:11702": "adattvā daṃśamaśakairbhakṣyante janyasaptatim /",
  "GP12vprevk_u:11703": "piturdravyāpahartārastāḍanakrośane ratāḥ // RKV_155.98 //",
  "GP12vprevk_u:11704": "pīḍanaṃ kriyate teṣāṃ yatra tau yugmaparvatau /",
  "GP12vprevk_u:11705": "yā sā vaitaraṇī ghorā nadī raktapravāhinī // RKV_155.99 //",
  "GP12vprevk_u:11706": "pibanti rudhiraṃ tatra ye 'bhiyānti rajasvalām /",
  "GP12vprevk_u:11707": "asipatravane ghore pīḍyante pāpakāriṇaḥ // RKV_155.100 //",
  "GP12vprevk_u:11708": "parapīḍākarā nityaṃ ye naro 'ntyajagāminaḥ /",
  "GP12vprevk_u:11709": "gurudāraratānāṃ tu mahāpātakināmapi // RKV_155.101 //",
  "GP12vprevk_u:11710": "śilāvagūhanaṃ teṣāṃ jāyate janmasaptatim /",
  "GP12vprevk_u:11711": "jvalantīmāyasīṃ ghorāṃ bahukaṇṭakasaṃvṛtām // RKV_155.102 //",
  "GP12vprevk_u:11712": "śālmalīṃ te 'vagūhanti paradāraratā hi ye /",
  "GP12vprevk_u:11713": "parasya yoṣitaṃ hṛtvā brahmasvamapahṛtya ca // RKV_155.103 //",
  "GP12vprevk_u:11714": "araṇye nirjale deśe sa bhavetkrūrarākṣasaḥ /",
  "GP12vprevk_u:11715": "devasvaṃ brāhmaṇasvaṃ ca lobhenaivāharecca yaḥ // RKV_155.104 //",
  "GP12vprevk_u:11716": "sa pāpātmā pare loke gṛdhrocchiṣṭena jīvati /",
  "GP12vprevk_u:11717": "evamādīni pāpāni bhuñjante yamaśāsanāt // RKV_155.105 //",
  "GP12vprevk_u:11718": "yeṣāṃ tu darśanādeva śravaṇājjāyate bhayam /",
  "GP12vprevk_u:11719": "tathā dānaphalaṃ cānye bhuñjānā yamamandire // RKV_155.106 //",
  "GP12vprevk_u:11720": "dṛṣṭāḥ śrutaṃ kathayatāṃ dūtānāṃ ca yamājñayā /",
  "GP12vprevk_u:11721": "rathairanye gajairanye kecidvājibhir āvṛtāḥ // RKV_155.107 //",
  "GP12vprevk_u:11722": "dṛṣṭāstatra mahābhāga tapaḥsaṃcayasaṃsthitāḥ /",
  "GP12vprevk_u:11723": "godātā svarṇadātā ca bhūmiratnapradā narāḥ // RKV_155.108 //",
  "GP12vprevk_u:11724": "śayyāśanagṛhādīnāṃ sa lokaḥ kāmado nṛṇām /",
  "GP12vprevk_u:11725": "annaṃ pānīyasahitaṃ dadate ye 'tra mānavāḥ // RKV_155.109 //",
  "GP12vprevk_u:11726": "tatra tṛptāḥ susaṃtuṣṭāḥ krīḍante yamasādane /",
  "GP12vprevk_u:11727": "atra yaddīyate dānamapi vālāgramātrakam // RKV_155.110 //",
  "GP12vprevk_u:11728": "tadakṣayaphalaṃ sarvaṃ śuklatīrthe nṛpottama /",
  "GP12vprevk_u:11729": "etatte kathitaṃ sarvaṃ yaddṛṣṭaṃ yacca vai śrutam // RKV_155.111 //",
  "GP12vprevk_u:11730": "kuruṣva yadabhipretaṃ yadi śaknoṣi mucyatām /",
  "GP12vprevk_u:11731": "tayostadvacanaṃ śrutvā cāṇakyo hṛṣṭamānasaḥ // RKV_155.112 //",
  "GP12vprevk_u:11732": "visarjayāmāsa khagāvabhinandya punaḥpunaḥ /",
  "GP12vprevk_u:11733": "tābhyāṃ gatābhyāṃ sarvasvaṃ dattvā vipreṣu bhārata // RKV_155.113 //",
  "GP12vprevk_u:11734": "kāmakrodhau parityajya jagāmāmaraparvatam /",
  "GP12vprevk_u:11735": "tatra baddhvoḍupaṃ gāḍhaṃ kṛṣṇarajjvāvalambitam // RKV_155.114 //",
  "GP12vprevk_u:11736": "plavamāno 'śu dhyāyandevaṃ janārdanam /",
  "GP12vprevk_u:11737": "ārogyaṃ bhāskarādiccheddhanaṃ vai jātavedasaḥ // RKV_155.115 //",
  "GP12vprevk_u:11738": "prāpnoti jñānamīśānānmokṣaṃ prāpnoti keśavāt /",
  "GP12vprevk_u:11739": "nīlaṃ raktaṃ tadabhavanmecakaṃ yaddhi sūtrakam // RKV_155.116 //",
  "GP12vprevk_u:11740": "śuddhasphaṭikasaṅkāśaṃ dṛṣṭvā rajjuṃ mahāmatiḥ /",
  "GP12vprevk_u:11741": "āplutya vimale toye gato 'sau vaiṣṇavaṃ padam // RKV_155.117 //",
  "GP12vprevk_u:11742": "gāyanti yadvedavidaḥ purāṇaṃ nārāyaṇaṃ śāśvatamacyutāhvayam /",
  "GP12vprevk_u:11743": "prāptaḥ sa taṃ rājasuto mahātmā nikṣipya dehaṃ śubhaśuklatīrthe // RKV_155.118 //",
  "GP12vprevk_u:11744": "eṣā te kathitā rājansiddhiścāṇakyabhūbhṛtaḥ /",
  "GP12vprevk_u:11745": "tathānyattava vakṣyāmi śṛṇuṣvaikāgramānasaḥ // RKV_155.119 //",
  "GP12vprevk_u:11746": "||",
  "GP12vprevk_u:11747": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe cāṇakyasiddhiprāptivarṇanaṃ nāma pañcapañcāśadadhikaśatatamo 'dhyāyaḥ ||",
  "GP12vprevk_u:11748": "RKV adhyāya 156",
  "GP12vprevk_u:11749": "śrīmārkaṇḍeya uvāca:",
  "GP12vprevk_u:11750": "nāsti lokeṣu tattīrthaṃ pṛthivyāṃ yannareśvara /",
  "GP12vprevk_u:11751": "śuklatīrthena sadṛśamupamānena gīyate // RKV_156.1 //",
  "GP12vprevk_u:11752": "śuklatīrthaṃ mahātīrthaṃ narmadāyāṃ vyavasthitam /",
  "GP12vprevk_u:11753": "prāgudakpravaṇe deśe munisaṅghaniṣevitam // RKV_156.2 //",
  "GP12vprevk_u:11754": "vaiśākhe ca tathā māsi kṛṣṇapakṣe caturdaśī /",
  "GP12vprevk_u:11755": "kailāsādumayā sārddhaṃ svayamāyāti śaṅkaraḥ // RKV_156.3 //",
  "GP12vprevk_u:11756": "madhyāhnasamaye snātvā paśyatyātmānamātmanā /",
  "GP12vprevk_u:11757": "brahmaviṣṇvindrasahitaḥ śuklatīrthe samāhitaḥ // RKV_156.4 //",
  "GP12vprevk_u:11758": "kārttikyāṃ tu viśeṣeṇa vaiśākhyāṃ ca narottama /",
  "GP12vprevk_u:11759": "brahmaviṣṇumahādevān snātvā paśyati taddine // RKV_156.5 //",
  "GP12vprevk_u:11760": "devarājaḥ suraiḥ sārddhaṃ vāyumārgavyavasthitaḥ /",
  "GP12vprevk_u:11761": "kṛṣṇapakṣe caturdaśyāṃ snātvā paśyati śaṅkaram // RKV_156.6 //",
  "GP12vprevk_u:11762": "gandharvāpsaraso yakṣāḥ siddhavidyādharoragāḥ /",
  "GP12vprevk_u:11763": "taddine te 'pi deveśaṃ dṛṣṭvā muñcanti kilbiṣam // RKV_156.7 //",
  "GP12vprevk_u:11764": "ardhayojanavistāraṃ tadarddhenaiva cāyatam /",
  "GP12vprevk_u:11765": "śuklatīrthaṃ mahāpuṇyaṃ mahāpātakanāśanam // RKV_156.8 //",
  "GP12vprevk_u:11766": "yatra sthitaiḥ pradṛśyante vṛkṣāgrāṇi narottamaiḥ /",
  "GP12vprevk_u:11767": "tatra sthitā mahāpāpair mucyante pūrvasaṃcitaiḥ // RKV_156.9 //",
  "GP12vprevk_u:11768": "pāpopapātakairyukto naraḥ snātvā pramucyate /",
  "GP12vprevk_u:11769": "upārjitā vinaśyeta bhrūṇahatyāpi dustyajā // RKV_156.10 //",
  "GP12vprevk_u:11770": "yasmāttatraiva deveśa umayā saha tiṣṭhati /",
  "GP12vprevk_u:11771": "vaiśākhyāṃ ca viśeṣeṇa kailāsādeti śaṅkaraḥ // RKV_156.11 //",
  "GP12vprevk_u:11772": "tena tīrthaṃ mahāpuṇyaṃ sarvapātakanāśanam /",
  "GP12vprevk_u:11773": "kathitaṃ brahmaṇā pūrvaṃ mayā tava tathā nṛpa // RKV_156.12 //",
  "GP12vprevk_u:11774": "rajakena yathā dhautaṃ vastraṃ bhavati nirmalam /",
  "GP12vprevk_u:11775": "tathā tatra vapuḥsnānaṃ puruṣasya bhavecchuci // RKV_156.13 //",
  "GP12vprevk_u:11776": "pūrve vayasi pāpāni kṛtvā puṣṭāni mānavaḥ /",
  "GP12vprevk_u:11777": "ahorātroṣito bhūtvā śuklatīrthe vyapohati // RKV_156.14 //",
  "GP12vprevk_u:11778": "śuklatīrthe mahārāja rākāṃ revājalāñjalim /",
  "GP12vprevk_u:11779": "kalpakoṭisahasrāṇi dattvā syuḥ pitaraḥ śivāḥ // RKV_156.15 //",
  "GP12vprevk_u:11780": "na mātā na pitā bandhuḥ patanaṃ narakārṇave /",
  "GP12vprevk_u:11781": "uddharanti yathā puṇyaṃ śuklatīrthe nareśvara // RKV_156.16 //",
  "GP12vprevk_u:11782": "tapasā brahmacaryeṇa na tāṃ gacchanti sadgatim /",
  "GP12vprevk_u:11783": "śuklatīrthe mṛto janturdehatyāgena yāṃ labhet // RKV_156.17 //",
  "GP12vprevk_u:11784": "kārttikasya tu māsasya kṛṣṇapakṣe caturdaśīm /",
  "GP12vprevk_u:11785": "ghṛtena snāpayed devamupoṣya prayato naraḥ // RKV_156.18 //",
  "GP12vprevk_u:11786": "snātvā prabhāte revāyāṃ dadyātsaghṛtakambalam /",
  "GP12vprevk_u:11787": "sahiraṇyaṃ yathāśakti devamuddiśya śaṅkaraṃ // RKV_156.19 //",
  "GP12vprevk_u:11788": "devasya pūraṇaṃ kuryādghṛtena ghṛtakambalam /",
  "GP12vprevk_u:11789": "sa gacchati mahātejāḥ śivalokaṃ mṛto naraḥ // RKV_156.20 //",
  "GP12vprevk_u:11790": "ekaviṃśakulopeto yāvadābhūtasamplavam /",
  "GP12vprevk_u:11791": "śuklatīrthe naraḥ snātvā hyumāṃ rudraṃ ca yo 'rcayet // RKV_156.21 //",
  "GP12vprevk_u:11792": "gandhapuṣpādidhūpaiśca so 'śvamedhaphalaṃ labhet /",
  "GP12vprevk_u:11793": "māsopavāsaṃ yaḥ kuryāt tatra tīrthe nareśvara // RKV_156.22 //",
  "GP12vprevk_u:11794": "mucyate sa mahatpāpaiḥ saptajanmasusaṃcitaiḥ /",
  "GP12vprevk_u:11795": "uṣṭrīkṣīramavikṣīraṃ navaśrāddhe ca bhojanam // RKV_156.23 //",
  "GP12vprevk_u:11796": "vṛṣalīgamanaṃ caiva tathābhakṣyasya bhakṣaṇam /",
  "GP12vprevk_u:11797": "avikraye 'nṛte pāpaṃ māhiṣe 'yājyayājake // RKV_156.24 //",
  "GP12vprevk_u:11798": "vārddhuṣye paṅktigarade devabrāhmaṇadūṣake /",
  "GP12vprevk_u:11799": "evamādīni pāpāni tathānyānyapi bhārata // RKV_156.25 //",
  "GP12vprevk_u:11800": "cāndrāyaṇena naśyanti śuklatīrthe na saṃśayaḥ /",
  "GP12vprevk_u:11801": "śuklatīrthe tu yaḥ snātvā tarpayet pitṛdevatāḥ // RKV_156.26 //",
  "GP12vprevk_u:11802": "tasya te dvādaśābdāni tṛptiṃ yānti sutarpitāḥ /",
  "GP12vprevk_u:11803": "pādukopānahau chatraṃ śayyāmāsanam eva ca // RKV_156.27 //",
  "GP12vprevk_u:11804": "suvarṇaṃ dhanadhānyaṃ ca śrāddhaṃ yuktahalaṃ tathā /",
  "GP12vprevk_u:11805": "annaṃ pānīyasaṃhitaṃ tasmiṃstīrthe dadanti ye // RKV_156.28 //",
  "GP12vprevk_u:11806": "hṛṣṭāḥ puṣṭā mṛtā yānti śivalokaṃ na saṃśayaḥ /",
  "GP12vprevk_u:11807": "tatra tīrthe tu yo bhaktyā śivamuddiśya bhārata // RKV_156.29 //",
  "GP12vprevk_u:11808": "bhikṣāmātraṃ tathānnaṃ ye te 'pi svaryānti vai narāḥ /",
  "GP12vprevk_u:11809": "yajvināṃ vratināṃ caiva tatra tīrthanivāsinām // RKV_156.30 //",
  "GP12vprevk_u:11810": "api vālāgramātraṃ hi dattaṃ bhavati cākṣayam /",
  "GP12vprevk_u:11811": "agnipraveśaṃ yaḥ kuryācchuklatīrthe samāhitaḥ // RKV_156.31 //",
  "GP12vprevk_u:11812": "rāgadveṣavinirmukto hṛdi dhyātvā janārdanam /",
  "GP12vprevk_u:11813": "sarvakāmasusampūrṇaḥ sa gacched vāruṇaṃ puram // RKV_156.32 //",
  "GP12vprevk_u:11814": "na rogo na jarā tatra yatra devo 'ṃbhasāṃ patiḥ /",
  "GP12vprevk_u:11815": "anāśakaṃ tu yaḥ kuryāt tasmiṃstīrthe yudhiṣṭhira // RKV_156.33 //",
  "GP12vprevk_u:11816": "anivartikā gatis tasya rudralokād asaṃśayam /",
  "GP12vprevk_u:11817": "avaśaḥ svavaśo vāpi jantustatkṣetramaṇḍale // RKV_156.34 //",
  "GP12vprevk_u:11818": "mṛtaḥ sa tu na sandeho rudrasyānucaro bhavet /",
  "GP12vprevk_u:11819": "śuklatīrthe tu yaḥ kanyāṃ śaktyā dadyād alaṃkṛtām // RKV_156.35 //",
  "GP12vprevk_u:11820": "vidhinā yo nṛpaśreṣṭha kurute vṛṣamokṣaṇam /",
  "GP12vprevk_u:11821": "tasya yat phalam uddiṣṭaṃ purāṇe rudrabhāṣitam // RKV_156.36 //",
  "GP12vprevk_u:11822": "tadahaṃ sampravakṣyāmi śṛṇuṣvaikamanā nṛpa /",
  "GP12vprevk_u:11823": "yāvanto romakūpāḥ syuḥ sarvāṅgeṣu pṛthakpṛthak // RKV_156.37 //",
  "GP12vprevk_u:11824": "tāvad varṣasahasrāṇi rudraloke mahīyate /",
  "GP12vprevk_u:11825": "śuklatīrthe tu yad dattaṃ grahaṇe candrasūryayoḥ // RKV_156.38 //",
  "GP12vprevk_u:11826": "vardhate tadguṇaṃ tāvaddināni daśa pañca ca /",
  "GP12vprevk_u:11827": "śuklatīrthe śucirbhūtvā yaḥ karoti pradakṣiṇam // RKV_156.39 //",
  "GP12vprevk_u:11828": "pṛthvī pradakṣiṇā tena kṛtā yattasya tatphalam /",
  "GP12vprevk_u:11829": "śobhanaṃ mithunaṃ yastu rudram uddiśya pūjayet // RKV_156.40 //",
  "GP12vprevk_u:11830": "sapta janmāni tasyaiva viyogo na ca vai kvacit /",
  "GP12vprevk_u:11831": "etatte kathitaṃ rājan saṃkṣepeṇa phalaṃ mahat // RKV_156.41 //",
  "GP12vprevk_u:11832": "śuklatīrthasya yatpuṇyaṃ yathā devācchrutaṃ mayā /",
  "GP12vprevk_u:11833": "ya idaṃ śṛṇuyādbhaktyā purāṇe vihitaṃ phalam // RKV_156.42 //",
  "GP12vprevk_u:11834": "sa labhennātra sandehaḥ satyaṃ satyaṃ punaḥ punaḥ /",
  "GP12vprevk_u:11835": "putrārthī labhate putraṃ dhanārthī labhate dhanam // RKV_156.43 //",
  "GP12vprevk_u:11836": "mokṣārthī labhate mokṣaṃ snānadānaphalaṃ mahat // RKV_156.44 //",
  "GP12vprevk_u:11837": "||",
  "GP12vprevk_u:11838": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śuklatīrthamahātmyavarṇanaṃ nāma ṣaṭpañcāśadadhikaśatatamo 'dhyāyaḥ ||",
  "GP12vprevk_u:11839": "RKV adhyāya 157",
  "GP12vprevk_u:11840": "śrīmārkaṇḍeya uvāca:",
  "GP12vprevk_u:11841": "tasyaivānantaraṃ rājañchuklatīrthasamīpataḥ /",
  "GP12vprevk_u:11842": "vāsudevasya tīrthaṃ tu sarvalokeṣu pūjitam // RKV_157.1 //",
  "GP12vprevk_u:11843": "taddhi puṇyaṃ suvikhyātaṃ narmadāyāṃ purātanam /",
  "GP12vprevk_u:11844": "yatra huṅkāramātreṇa revā krośaṃ jagāma sā // RKV_157.2 //",
  "GP12vprevk_u:11845": "yadā prabhṛti rājendra huṅkāreṇa gatā sarit /",
  "GP12vprevk_u:11846": "tadāprabhṛti sa svāmī huṅkāraḥ śabdito budhaiḥ // RKV_157.3 //",
  "GP12vprevk_u:11847": "huṅkāratīrthe yaḥ snātvā paśyatyavyayamacyutam /",
  "GP12vprevk_u:11848": "sa mucyate naraḥ pāpaiḥ saptajanma kṛtairapi // RKV_157.4 //",
  "GP12vprevk_u:11849": "saṃsārārṇavamagnānāṃ narāṇāṃ pāpakarmiṇām /",
  "GP12vprevk_u:11850": "naivoddhartā jagannāthaṃ vinā nārāyaṇaṃ paraḥ // RKV_157.5 //",
  "GP12vprevk_u:11851": "sā jihvā yā hariṃ stauti taccittaṃ yattadarpitam /",
  "GP12vprevk_u:11852": "tāveva kevalau ślāghyau yau tatpūjākarau karau // RKV_157.6 //",
  "GP12vprevk_u:11853": "sarvadā sarvakāryeṣu nāsti teṣāmamaṅgalam /",
  "GP12vprevk_u:11854": "yeṣāṃ hṛdistho bhagavānmaṅgalāyatano hariḥ // RKV_157.7 //",
  "GP12vprevk_u:11855": "yad anyad devatārcāyāḥ phalaṃ prāpnoti mānavaḥ /",
  "GP12vprevk_u:11856": "sāṣṭāṅgapraṇipātena tatphalaṃ labhate hareḥ // RKV_157.8 //",
  "GP12vprevk_u:11857": "reṇuguṇṭhitagātrasya yāvanto 'sya rajaḥkaṇāḥ /",
  "GP12vprevk_u:11858": "tāvadvarṣasahasrāṇi viṣṇuloke mahīyate // RKV_157.9 //",
  "GP12vprevk_u:11859": "sammārjanābhyukṣaṇalepanena tadālaye naśyati sarvapāpam /",
  "GP12vprevk_u:11860": "nārī narāṇāṃ parayā tu bhaktyā dṛṣṭvā tu revāṃ narasattamasya // RKV_157.10 //",
  "GP12vprevk_u:11861": "yenārcito bhagavānvāsudevo janmārjitaṃ naśyati tasya pāpam /",
  "GP12vprevk_u:11862": "sa yāti lokaṃ garuḍadhvajasya vidhūtapāpaḥ surasaṅghapūjyatām // RKV_157.11 //",
  "GP12vprevk_u:11863": "śāṭhyenāpi namaskāraṃ prayuñjaṃś cakrapāṇinaḥ /",
  "GP12vprevk_u:11864": "saptajanmārjitaṃ pāpaṃ gacchatyāśu na saṃśayaḥ // RKV_157.12 //",
  "GP12vprevk_u:11865": "pūjāyāṃ prīyate rudro japahomair divākaraḥ /",
  "GP12vprevk_u:11866": "śaṅkhacakragadāpāṇiḥ praṇipātena tuṣyati // RKV_157.13 //",
  "GP12vprevk_u:11867": "bhavajaladhigatānāṃ dvandvavātāhatānāṃ sutaduhitṛkalatratrāṇabhārārditānām /",
  "GP12vprevk_u:11868": "viṣamaviṣayatoye majjatāmaplavānāṃ bhavati śaraṇameko viṣṇupoto narāṇām // RKV_157.14 //",
  "GP12vprevk_u:11869": "huṅkāratīrthe rājendra śubhaṃ vā yadi vāśubham /",
  "GP12vprevk_u:11870": "yatkṛtaṃ puruṣavyāghra tannaśyati na karhicit // RKV_157.15 //",
  "GP12vprevk_u:11871": "||",
  "GP12vprevk_u:11872": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe huṅkārasvāmitīrthamāhātmyavarṇanaṃ nāma saptapañcāśadadhikaśatatamo 'dhyāyaḥ ||",
  "GP12vprevk_u:11873": "RKV adhyāya 158",
  "GP12vprevk_u:11874": "śrīmārkaṇḍeya uvāca:",
  "GP12vprevk_u:11875": "tato gacchetparaṃ tīrthaṃ saṅgameśvaramuttamam /",
  "GP12vprevk_u:11876": "narmadādakṣiṇe kūle sarvapāpabhayāpaham // RKV_158.1 //",
  "GP12vprevk_u:11877": "dhanadastatra viśrānto muhūrtaṃ nṛpasattama /",
  "GP12vprevk_u:11878": "pitṛlokātsamāyātaḥ kailāsaṃ dharaṇīdharam // RKV_158.2 //",
  "GP12vprevk_u:11879": "pratyayārthaṃ nṛpaśreṣṭha hyadyāpi dharaṇītale /",
  "GP12vprevk_u:11880": "kṛṣṇavarṇā hi pāṣāṇā dṛśyante sphaṭikojjvalāḥ // RKV_158.3 //",
  "GP12vprevk_u:11881": "vindhyanirjharaniṣkrāntā puṇyatoyā saridvarā /",
  "GP12vprevk_u:11882": "praviṣṭā narmadātoye sarvapāpapraṇāśane // RKV_158.4 //",
  "GP12vprevk_u:11883": "saṅgame tatra yaḥ snātvā pūjayet saṅgameśvaram /",
  "GP12vprevk_u:11884": "aśvamedhasya yajñasya phalaṃ prāpnoty asaṃśayam // RKV_158.5 //",
  "GP12vprevk_u:11885": "ghaṇṭāpatākāvitanaṃ yo dadetsaṅgameśvare /",
  "GP12vprevk_u:11886": "haṃsayuktavimānastho divyastrīśatasaṃvṛtaḥ // RKV_158.6 //",
  "GP12vprevk_u:11887": "sa rudrapadamāpnoti rudrasyānucaro bhavet /",
  "GP12vprevk_u:11888": "dadhi bhakte na devasya yaḥ kuryālliṅgapūraṇam // RKV_158.7 //",
  "GP12vprevk_u:11889": "sikthasaṃkhyaṃ śive loke sa vaset kālam īpsitam /",
  "GP12vprevk_u:11890": "śrīphalaiḥ pūrayelliṅgaṃ niḥsvo bhūtvā bhavasya tu // RKV_158.8 //",
  "GP12vprevk_u:11891": "so 'pi tatphalamāpnoti gataḥ svarge nareśvara /",
  "GP12vprevk_u:11892": "akṣayā santatistasya jāyate saptajanmasu // RKV_158.9 //",
  "GP12vprevk_u:11893": "snapanaṃ devadevasya dadhnā madhughṛtena vā /",
  "GP12vprevk_u:11894": "yaḥ karoti vidhānena tasya puṇyaphalaṃ śṛṇu // RKV_158.10 //",
  "GP12vprevk_u:11895": "dhṛtakṣīravahā nadyo yatra vṛkṣā madhusravāḥ /",
  "GP12vprevk_u:11896": "tatra te mānavā yānti suprasanne maheśvare // RKV_158.11 //",
  "GP12vprevk_u:11897": "patraṃ puṣpaṃ phalaṃ toyaṃ yastu dadyānmaheśvare /",
  "GP12vprevk_u:11898": "tatsarvaṃ saptajanmāni hyakṣayaṃ phalam aśnute // RKV_158.12 //",
  "GP12vprevk_u:11899": "sarveṣāmeva pātrāṇāṃ mahāpātraṃ maheśvaraḥ /",
  "GP12vprevk_u:11900": "tasmāt sarvaprayatnena pūjanīyo maheśvaraḥ // RKV_158.13 //",
  "GP12vprevk_u:11901": "brahmacaryasthito nityaṃ yastu pūjayate śivam /",
  "GP12vprevk_u:11902": "iha jīvansa deveśo mṛto gacched anāmayam // RKV_158.14 //",
  "GP12vprevk_u:11903": "śive tu pūjite pārtha yatphalaṃ prāpyate budhaiḥ /",
  "GP12vprevk_u:11904": "yogīndre caiva tatpārtha pūjite labhate phalam // RKV_158.15 //",
  "GP12vprevk_u:11905": "te dhanyāste mahātmānas teṣāṃ janma sujīvitam /",
  "GP12vprevk_u:11906": "yeṣāṃ gṛheṣu bhuñjanti śivabhaktiratā narāḥ // RKV_158.16 //",
  "GP12vprevk_u:11907": "saṃnirudhyendriyagrāmaṃ yatrayatra vasenmuniḥ /",
  "GP12vprevk_u:11908": "tatra tatra kurukṣetraṃ naimiṣaṃ puṣkarāṇi ca // RKV_158.17 //",
  "GP12vprevk_u:11909": "yatphalaṃ vedaviduṣi bhojite śatasaṃkhyayā /",
  "GP12vprevk_u:11910": "tatphalaṃ jāyate pārtha hyekena śivayoginā // RKV_158.18 //",
  "GP12vprevk_u:11911": "yatra bhuñjati bhasmāṅgī mūrkho vā yadi paṇḍitaḥ /",
  "GP12vprevk_u:11912": "tatra bhuñjati deveśaḥ sapatnīko vṛṣadhvajaḥ // RKV_158.19 //",
  "GP12vprevk_u:11913": "viprāṇāṃ vedaviduṣāṃ koṭiṃ saṃbhojya yatphalam /",
  "GP12vprevk_u:11914": "bhikṣāmātrapradānena tatphalaṃ śivayoginām // RKV_158.20 //",
  "GP12vprevk_u:11915": "saṅgameśvaramāsādya prāṇatyāgaṃ karoti yaḥ /",
  "GP12vprevk_u:11916": "na tasya punarāvṛttiḥ śivalokāt kadācana // RKV_158.21 //",
  "GP12vprevk_u:11917": "||",
  "GP12vprevk_u:11918": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe saṅgameśvaratīrthamāhātmyavarṇanaṃ nāmāṣṭapañcāśadadhikaśatatamo 'dhyāyaḥ ||",
  "GP12vprevk_u:11919": "RKV adhyāya 159",
  "GP12vprevk_u:11920": "śrīmārkaṇḍeya uvāca:",
  "GP12vprevk_u:11921": "tato gacchenmahārāja tīrthaṃ paramapāvanam /",
  "GP12vprevk_u:11922": "narmadāyāṃ suduṣprāpaṃ siddhaṃ hyanarakeśvaram // RKV_159.1 //",
  "GP12vprevk_u:11923": "tasmiṃstīrthe naraḥ snātvā pāpakarmāpi bhārata /",
  "GP12vprevk_u:11924": "na paśyati mahāghoraṃ narakadvārasaṃjñikam // RKV_159.2 //",
  "GP12vprevk_u:11925": "yudhiṣṭhira uvāca:",
  "GP12vprevk_u:11926": "śubhāśubhaphalaistāta bhuktabhogā narāstviha /",
  "GP12vprevk_u:11927": "jāyante lakṣaṇairyaistu tāni me vada sattama // RKV_159.3 //",
  "GP12vprevk_u:11928": "yathā nirgacchate jīvastyaktvā dehaṃ na paśyati /",
  "GP12vprevk_u:11929": "tathā gacchanpunardehaṃ pañcabhūtasamanvitaḥ // RKV_159.4 //",
  "GP12vprevk_u:11930": "tvagasthimāṃsamedo'sṛkkeśasnāyuśataiḥ saha /",
  "GP12vprevk_u:11931": "viṇmūtraretaḥsaṅghāte kā saṃjñā jāyate nṛṇām // RKV_159.5 //",
  "GP12vprevk_u:11932": "evamuktaḥ sa mārkaṇḍaḥ kathayāmāsa yogavit /",
  "GP12vprevk_u:11933": "dhyātvā sanātanaṃ sarvaṃ devadevaṃ maheśvaram // RKV_159.6 //",
  "GP12vprevk_u:11934": "mārkaṇḍeya uvāca:",
  "GP12vprevk_u:11935": "śṛṇu pārtha mahāpraśnaṃ kathayāmi yathāśrutam /",
  "GP12vprevk_u:11936": "sakāśādbrahmaṇaḥ pūrvamṛṣidevasamāgame // RKV_159.7 //",
  "GP12vprevk_u:11937": "gururātmavatāṃ śāstā rājā śāstā durātmanām /",
  "GP12vprevk_u:11938": "iha pracchannapāpānāṃ śāstā vaivasvato yamaḥ // RKV_159.8 //",
  "GP12vprevk_u:11939": "acīrṇaprāyaścittānāṃ yamaloke hyanekadhā /",
  "GP12vprevk_u:11940": "yātanābhirviyuktānāmanekāṃ jīvasantatim // RKV_159.9 //",
  "GP12vprevk_u:11941": "gatvā manuṣyabhāve tu pāpacihnā bhavanti te /",
  "GP12vprevk_u:11942": "tatte 'haṃ sampravakṣyāmi śṛṇuṣvaikamanā nṛpa // RKV_159.10 //",
  "GP12vprevk_u:11943": "sahitvā yātanāṃ sarvāṃ gatvā vaivasvatakṣayam /",
  "GP12vprevk_u:11944": "vistīrṇayātanā ye tu lokamāyānti cihnitāḥ // RKV_159.11 //",
  "GP12vprevk_u:11945": "gadgado 'nṛtavādī syānmūkaścaiva gavānṛte /",
  "GP12vprevk_u:11946": "brahmahā jāyate kuṣṭhī śyāvadantastu madyapaḥ // RKV_159.12 //",
  "GP12vprevk_u:11947": "kunakhī svarṇaharaṇād duḥścarmā gurutalpagaḥ /",
  "GP12vprevk_u:11948": "saṃyogī hīnayoniḥ syād daridro 'dattadānataḥ // RKV_159.13 //",
  "GP12vprevk_u:11949": "grāmaśūkaratāṃ yāti hyayājyayājako nṛpa /",
  "GP12vprevk_u:11950": "kharo vai bahuyājī syācchvānimantritabhojanāt // RKV_159.14 //",
  "GP12vprevk_u:11951": "aparīkṣitabhojī syādvānaro vijane vane /",
  "GP12vprevk_u:11952": "vitarjako 'tha mārjāraḥ khadyotaḥ kakṣadāhataḥ // RKV_159.15 //",
  "GP12vprevk_u:11953": "avidyāṃ yaḥ prayaccheta balīvardo bhaveddhi saḥ /",
  "GP12vprevk_u:11954": "annaṃ paryuṣitaṃ vipre dadānaḥ klībatāṃ vrajet // RKV_159.16 //",
  "GP12vprevk_u:11955": "mātsaryādatha jātyandho janmāndhaḥ pustakaṃ haran /",
  "GP12vprevk_u:11956": "phalānyāharato 'patyaṃ mriyate nātra saṃśayaḥ // RKV_159.17 //",
  "GP12vprevk_u:11957": "mṛto vānaratāṃ yāti tanmukto 'tha galāḍavān /",
  "GP12vprevk_u:11958": "adattvā bhakṣayaṃstāni hyanapatyo bhavennaraḥ // RKV_159.18 //",
  "GP12vprevk_u:11959": "haranvastraṃ bhavedgodhā garadaḥ pavanāśanaḥ /",
  "GP12vprevk_u:11960": "pravrājī gamanād rājan bhaven marupiśācakaḥ // RKV_159.19 //",
  "GP12vprevk_u:11961": "vātako jalahartā ca dhānyahartā ca mūṣakaḥ /",
  "GP12vprevk_u:11962": "aprāptayauvanāṃ gacchan bhavet sarpa iti śrutiḥ // RKV_159.20 //",
  "GP12vprevk_u:11963": "gurudārābhilāṣī ca kṛkalāso bhavecciram /",
  "GP12vprevk_u:11964": "jalaprasravaṇaṃ yastu bhindyānmatsyo bhavennaraḥ // RKV_159.21 //",
  "GP12vprevk_u:11965": "avikreyān vikrayan vai vikaṭākṣo bhavennaraḥ /",
  "GP12vprevk_u:11966": "ayonigo vṛko hi syād ulūkaḥ krayavañcanāt // RKV_159.22 //",
  "GP12vprevk_u:11967": "mṛtasyaikādaśāhe tu bhuñjānaḥ śvopajāyate /",
  "GP12vprevk_u:11968": "pratiśrutya dvijāyārtham adadan madhuko bhavet // RKV_159.23 //",
  "GP12vprevk_u:11969": "rājñīgamādbhavedduṣṭataskaro viḍvarāhakaḥ /",
  "GP12vprevk_u:11970": "parivādī dvijātīnāṃ labhate kācchapīṃ tanum // RKV_159.24 //",
  "GP12vprevk_u:11971": "vrajeddevalako rājanyoniṃ cāṇḍālasaṃjñitām /",
  "GP12vprevk_u:11972": "durbhagaḥ phalavikretā vṛściko vṛṣalīpatiḥ // RKV_159.25 //",
  "GP12vprevk_u:11973": "mārjāro 'gniṃ padā spṛṣṭvā rogavānparamāṃsabhuk /",
  "GP12vprevk_u:11974": "sodaryāgamanātṣaṇḍho durgandhaśca sugandhahṛt // RKV_159.26 //",
  "GP12vprevk_u:11975": "grāmabhaṭṭo divākīrtir daivajño gardabho bhavet /",
  "GP12vprevk_u:11976": "kupaṇḍitaḥ syānmārjāro bhaṣaṇo vyāsa eva ca // RKV_159.27 //",
  "GP12vprevk_u:11977": "sa eva dṛśyate rājanprakāśāt paramarmaṇām /",
  "GP12vprevk_u:11978": "yadvā tadvāpi pārakyaṃ svalpaṃ vā yadi vā bahu // RKV_159.28 //",
  "GP12vprevk_u:11979": "kṛtvā vai yonimāpnoti tairaścīṃ nātra saṃśayaḥ /",
  "GP12vprevk_u:11980": "evamādīni cānyāni cihnāni nṛpasattama // RKV_159.29 //",
  "GP12vprevk_u:11981": "svakarmavihitānyeva dṛśyante yaistu mānavāḥ /",
  "GP12vprevk_u:11982": "tato janma tato mṛtyuḥ sarvajantuṣu bhārata // RKV_159.30 //",
  "GP12vprevk_u:11983": "jāyate nātra sandehaḥ samībhūte śubhāśubhe /",
  "GP12vprevk_u:11984": "strīpuṃsoḥ samprayogeṇa viṣuddhe śukraśoṇite // RKV_159.31 //",
  "GP12vprevk_u:11985": "pañcabhūtasamopetaḥ saṣaṣṭhaḥ parameśvaraḥ /",
  "GP12vprevk_u:11986": "indriyāṇi manaḥ prāṇā jñānamāyuḥ sukhaṃ dhṛtiḥ // RKV_159.32 //",
  "GP12vprevk_u:11987": "dhāraṇaṃ preraṇaṃ duḥkhamicchāhaṅkāra eva ca /",
  "GP12vprevk_u:11988": "prayatna ākṛtirvarṇaḥ svaradveṣau bhavābhavau // RKV_159.33 //",
  "GP12vprevk_u:11989": "tasyedamātmanaḥ sarvamanāderādimicchataḥ /",
  "GP12vprevk_u:11990": "prathame māsi sa kledabhūto dhātuvimūrchitaḥ // RKV_159.34 //",
  "GP12vprevk_u:11991": "māsyarbudaṃ dvitīye tu tṛtīye cendriyairyutaḥ /",
  "GP12vprevk_u:11992": "ākāśāllāghavaṃ saukṣmyaṃ śabdaṃ śrotrabalādikam /",
  "GP12vprevk_u:11993": "vāyostu sparśanaṃ ceṣṭāṃ dahanaṃ raukṣyameva ca // RKV_159.35 //",
  "GP12vprevk_u:11994": "pittāttu darśanaṃ paktimauṣṇyaṃ rūpaṃ prakāśanam /",
  "GP12vprevk_u:11995": "salilādrasanāṃ śaityaṃ snehaṃ kledaṃ samārdavam // RKV_159.36 //",
  "GP12vprevk_u:11996": "bhūmergandhaṃ tathā ghrāṇaṃ gauravaṃ mūrtimeva ca /",
  "GP12vprevk_u:11997": "ātmā gṛhṇātyajaḥ pūrvaṃ tṛtīye spandate ca saḥ // RKV_159.37 //",
  "GP12vprevk_u:11998": "daurhṛdasyāpradānena garbho doṣamavāpnuyāt /",
  "GP12vprevk_u:11999": "vairūpyaṃ maraṇaṃ vāpi tasmātkāryaṃ priyaṃ striyāḥ // RKV_159.38 //",
  "GP12vprevk_u:12000": "sthairyaṃ caturthe tvaṅgānāṃ pañcame śoṇitodbhavaḥ /",
  "GP12vprevk_u:12001": "ṣaṣṭhe balaṃ ca varṇaśca nakharomṇāṃ ca sambhavaḥ // RKV_159.39 //",
  "GP12vprevk_u:12002": "manasā cetanāyukto nakharomaśatāvṛtaḥ /",
  "GP12vprevk_u:12003": "saptame cāṣṭame caiva tvacāvān smṛtivān api // RKV_159.40 //",
  "GP12vprevk_u:12004": "punargarbhaṃ punar dhātrīm enastasya pradhāvati /",
  "GP12vprevk_u:12005": "aṣṭame māsyato garbho jātaḥ prāṇairviyujyate // RKV_159.41 //",
  "GP12vprevk_u:12006": "navame daśame vāpi prabalaiḥ sūtimārutaiḥ /",
  "GP12vprevk_u:12007": "nirgacchate bāṇa iva yantracchidreṇa sajvaraḥ // RKV_159.42 //",
  "GP12vprevk_u:12008": "śarīrāvayavairyukto hyaṅgapratyaṅgasaṃyutaḥ /",
  "GP12vprevk_u:12009": "aṣṭottaraṃ marmaśataṃ tatrāsthā tu śatatrayam // RKV_159.43 //",
  "GP12vprevk_u:12010": "sapta śiraḥkapālāni vihitāni svayambhuvā /",
  "GP12vprevk_u:12011": "tisraḥ koṭyo 'rdhakoṭī ca romṇāmaṅgeṣu bhārata // RKV_159.44 //",
  "GP12vprevk_u:12012": "dvāsaptatisahasrāṇi hṛdayād abhinisṛtāḥ /",
  "GP12vprevk_u:12013": "hitānāma hi tā nāḍyas tāsāṃ madhye śaśiprabhā // RKV_159.45 //",
  "GP12vprevk_u:12014": "evaṃ pravartate cakraṃ bhūtagrāme caturvidhe /",
  "GP12vprevk_u:12015": "utpattiśca vināśaśca bhavataḥ sarvadehinām // RKV_159.46 //",
  "GP12vprevk_u:12016": "gatirūrdhvā ca dharmeṇa hyadharmeṇa tvadhogatiḥ /",
  "GP12vprevk_u:12017": "jāyate sarvavarṇānāṃ svadharmacalanān nṛpa // RKV_159.47 //",
  "GP12vprevk_u:12018": "devatve mānavatve ca dānabhogādikāḥ kriyāḥ /",
  "GP12vprevk_u:12019": "dṛśyante yā mahārāja tatsarvaṃ karmajaṃ phalam // RKV_159.48 //",
  "GP12vprevk_u:12020": "svakarma vihite ghore kāmaksodhārjite śubhe /",
  "GP12vprevk_u:12021": "nimajjennarake ghore yasyottāro na vidyate // RKV_159.49 //",
  "GP12vprevk_u:12022": "uttāraṇāya jantūnāṃ narmadātaṭasaṃsthitam /",
  "GP12vprevk_u:12023": "evametanmahātīrthaṃ narakeśvaramuttamam // RKV_159.50 //",
  "GP12vprevk_u:12024": "narakāpahaṃ mahāpuṇyaṃ mahāpātakanāśanam /",
  "GP12vprevk_u:12025": "tattīrthaṃ sarvatīrthānāmuttamaṃ bhuvi durlabham // RKV_159.51 //",
  "GP12vprevk_u:12026": "tatra tīrthe tu yaḥ snātvā pūjayeta maheśvaram /",
  "GP12vprevk_u:12027": "mahāpātakayukto 'pi narakaṃ naiva paśyati // RKV_159.52 //",
  "GP12vprevk_u:12028": "tatra tīrthe tu yo dadyād dhenuṃ vaitaraṇīṃ śubhām /",
  "GP12vprevk_u:12029": "sa mucyate sukhenaiva vaitaraṇyāṃ na saṃśayaḥ // RKV_159.53 //",
  "GP12vprevk_u:12030": "yudhiṣṭhira uvāca:",
  "GP12vprevk_u:12031": "yamadvāre mahāghore yā sā vaitaraṇī nadī /",
  "GP12vprevk_u:12032": "kiṃrūpā kiṃpramāṇā sā kathaṃ sā vahati dvija // RKV_159.54 //",
  "GP12vprevk_u:12033": "kathaṃ tasyāḥ pramucyante keṣāṃ vāsastu saṃtatam /",
  "GP12vprevk_u:12034": "keṣāṃ tu sānukūlā sā hyetadvistarato vada // RKV_159.55 //",
  "GP12vprevk_u:12035": "śrīmārkaṇḍeya uvāca:",
  "GP12vprevk_u:12036": "dharmaputra mahābāho śṛṇu sarvaṃ mayoditam /",
  "GP12vprevk_u:12037": "yā sā vaitaraṇī nāma yamadvāre mahāsarit // RKV_159.56 //",
  "GP12vprevk_u:12038": "agādhā pārarahitā dṛṣṭamātrā bhayāvahā /",
  "GP12vprevk_u:12039": "pūyaśoṇitatoyā sā māṃsakardamanirmitā // RKV_159.57 //",
  "GP12vprevk_u:12040": "tattoyaṃ bhramate tūrṇaṃ tāpīmadhye ghṛtaṃ yathā /",
  "GP12vprevk_u:12041": "kṛmibhiḥ saṅkulaṃ pūyaṃ vajratuṇḍairayomukhaiḥ // RKV_159.58 //",
  "GP12vprevk_u:12042": "śiśumāraiśca makarair vajrakartarisaṃyutaiḥ /",
  "GP12vprevk_u:12043": "anyaiśca jalajīvaiḥ sā suhiṃsrairmarmabhedibhiḥ // RKV_159.59 //",
  "GP12vprevk_u:12044": "tapanti dvādaśādityāḥ pralayānta ivolbaṇāḥ /",
  "GP12vprevk_u:12045": "patanti tatra vai martyāḥ krandanto bhṛśadāruṇam // RKV_159.60 //",
  "GP12vprevk_u:12046": "hā bhrātaḥ putra hā mātaḥ pralapanti muhurmuhuḥ /",
  "GP12vprevk_u:12047": "asipattravane ghore patantaṃ yo 'bhirakṣati // RKV_159.61 //",
  "GP12vprevk_u:12048": "prataranti nimajjanti glāniṃ gacchanti jantavaḥ /",
  "GP12vprevk_u:12049": "caturvidhaiḥ prāṇigaṇairdraṣṭavyā sā mahānadī // RKV_159.62 //",
  "GP12vprevk_u:12050": "taranti tasyāṃ saddānairanyathā tu patanti te /",
  "GP12vprevk_u:12051": "mātaraṃ ye na manyante hyācāryaṃ gurumeva ca // RKV_159.63 //",
  "GP12vprevk_u:12052": "avajānanti mūḍhā ye teṣāṃ vāsastu saṃtatam /",
  "GP12vprevk_u:12053": "pativratāṃ sādhuśīlāmūḍhāṃ dharmeṣu niścalām // RKV_159.64 //",
  "GP12vprevk_u:12054": "parityajanti ye pāpāḥ saṃtataṃ tu vasanti te /",
  "GP12vprevk_u:12055": "viśvāsapratipannānāṃ svāmimitratapasvinām // RKV_159.65 //",
  "GP12vprevk_u:12056": "strībālavṛddhadīnānāṃ chidram anveṣayanti ye /",
  "GP12vprevk_u:12057": "pacyante tatra madhye vai krandamānāḥ supāpinaḥ // RKV_159.66 //",
  "GP12vprevk_u:12058": "śrāntaṃ bubhukṣitaṃ vipraṃ yo vighnayati durmatiḥ /",
  "GP12vprevk_u:12059": "kṛmibhir bhakṣyate tatra yāvatkalpaśatatrayam // RKV_159.67 //",
  "GP12vprevk_u:12060": "brāhmaṇāya pratiśrutya yo dānaṃ na prayacchati /",
  "GP12vprevk_u:12061": "āhūya nāsti yo brūte tasya vāsastu saṃtatam // RKV_159.68 //",
  "GP12vprevk_u:12062": "agnido garadaścaiva rājagāmī ca paiśunī /",
  "GP12vprevk_u:12063": "kathābhaṅgakaraścaiva kūṭasākṣī ca madyapaḥ // RKV_159.69 //",
  "GP12vprevk_u:12064": "vajravidhvaṃsakaścaiva svayaṃdattāpahārakaḥ /",
  "GP12vprevk_u:12065": "sukṣetrasetubhedī ca paradārapradharṣakaḥ // RKV_159.70 //",
  "GP12vprevk_u:12066": "brāhmaṇo rasavikretā vṛṣalīpatireva ca /",
  "GP12vprevk_u:12067": "gokulasya tṛṣārtasya pālībhedaṃ karoti yaḥ // RKV_159.71 //",
  "GP12vprevk_u:12068": "kanyābhidūṣakaścaiva dānaṃ dattvā tu tāpakaḥ /",
  "GP12vprevk_u:12069": "śūdrastu kapilāpānī brāhmaṇo māṃsabhojanī // RKV_159.72 //",
  "GP12vprevk_u:12070": "ete vasanti satataṃ mā vicāraṃ kṛthā nṛpa /",
  "GP12vprevk_u:12071": "sānukūlā bhavedyena tac chṛṇuṣva narādhipa // RKV_159.73 //",
  "GP12vprevk_u:12072": "ayane viṣuve caiva vyatīpāte dinakṣaye /",
  "GP12vprevk_u:12073": "anyeṣu puṇyakāleṣu dīyate dānamuttamam // RKV_159.74 //",
  "GP12vprevk_u:12074": "kṛṣṇāṃ vā pāṭalāṃ vāpi kuryādvaitaraṇīṃ śubhām /",
  "GP12vprevk_u:12075": "svarṇaśṛṅgīṃ rūpyakhurāṃ kāṃsyapātrasya dohinīm // RKV_159.75 //",
  "GP12vprevk_u:12076": "kṛṣṇavastrayugācchannāṃ saptadhānyasamanvitām /",
  "GP12vprevk_u:12077": "kuryātsadroṇaśikhara āsīnāṃ tāmrabhājane // RKV_159.76 //",
  "GP12vprevk_u:12078": "yamaṃ haimaṃ prakurvīta lohadaṇḍasamanvitam /",
  "GP12vprevk_u:12079": "ikṣudaṇḍamayaṃ baddhvā hyuḍupaṃ paṭṭabandhanaiḥ // RKV_159.77 //",
  "GP12vprevk_u:12080": "uḍupopari tāṃ dhenuṃ sūryadehasamudbhavām /",
  "GP12vprevk_u:12081": "kṛtvā prakalpayed vidvāñ chattropānadyugānvitām // RKV_159.78 //",
  "GP12vprevk_u:12082": "aṅgulīyakavāsāṃsi brāhmaṇāya nivedayet /",
  "GP12vprevk_u:12083": "imamuccārayenmantraṃ saṃgṛhyāsyāśca pucchakam // RKV_159.79 //",
  "GP12vprevk_u:12084": "oṃ yamadvāre mahāghore yā sā vaitaraṇī nadī /",
  "GP12vprevk_u:12085": "tartukāmo dadāmyenāṃ tubhyaṃ vaitaraṇi namaḥ /",
  "GP12vprevk_u:12086": "ityadhivāsanamantraḥ // RKV_159.80 //",
  "GP12vprevk_u:12087": "gāvo me cāgrataḥ santu gāvo me santu pṛṣṭhataḥ /",
  "GP12vprevk_u:12088": "gāvo me hṛdaye santu gavāṃ madhye vasāmyaham // RKV_159.81 //",
  "GP12vprevk_u:12089": "oṃ viṣṇurūpa dvijaśreṣṭha bhūdeva paṅktipāvana /",
  "GP12vprevk_u:12090": "sadakṣiṇā mayā dattā tubhyaṃ vaitaraṇi namaḥ /",
  "GP12vprevk_u:12091": "iti dānamantraḥ // RKV_159.82 //",
  "GP12vprevk_u:12092": "brāhmaṇaṃ dharmarājaṃ ca dhenuṃ vaitaraṇīṃ śivām /",
  "GP12vprevk_u:12093": "sarvaṃ pradakṣiṇīkṛtya brāhmaṇāya nivedayet // RKV_159.83 //",
  "GP12vprevk_u:12094": "pucchaṃ saṃgṛhya surabheragre kṛtvā dvijaṃ tataḥ // RKV_159.84 //",
  "GP12vprevk_u:12095": "dhenuke tvaṃ pratīkṣasva yamadvāre mahābhaye /",
  "GP12vprevk_u:12096": "uttitīrṣurahaṃ dheno vaitaraṇyai namo 'stu te /",
  "GP12vprevk_u:12097": "ityanuvrajamantraḥ // RKV_159.85 //",
  "GP12vprevk_u:12098": "anuvrajeta gacchantaṃ sarvaṃ tasya gṛhaṃ nayet /",
  "GP12vprevk_u:12099": "evaṃ kṛte mahīpāla saritsyātsukhavāhinī // RKV_159.86 //",
  "GP12vprevk_u:12100": "tārayate tayā dhenvā sā sarijjalavāhinī /",
  "GP12vprevk_u:12101": "sarvānkāmānavāpnoti ye divyā ye ca mānuṣāḥ // RKV_159.87 //",
  "GP12vprevk_u:12102": "rogī rogādvimuktaḥ syācchāmyanti paramāpadaḥ /",
  "GP12vprevk_u:12103": "svasthe sahasraguṇitamāture śatasaṃmitam // RKV_159.88 //",
  "GP12vprevk_u:12104": "mṛtasyaiva tu yaddānaṃ parokṣe tatsamaṃ smṛtam /",
  "GP12vprevk_u:12105": "svahastena tato deyaṃ mṛte kaḥ kasya dāsyati /",
  "GP12vprevk_u:12106": "iti matvā mahārāja svadattaṃ syānmahāphalam // RKV_159.89 //",
  "GP12vprevk_u:12107": "ityevamuktaṃ tava dharmasūno dānaṃ mayā vaitaraṇīsamuttham /",
  "GP12vprevk_u:12108": "śṛṇoti bhaktyā paṭhatīha samyaksa yāti viṣṇoḥ padamaprameyam // RKV_159.90 //",
  "GP12vprevk_u:12109": "śrīmārkaṇḍeya uvāca:",
  "GP12vprevk_u:12110": "prāpte cāśvayuje māsi tasminkṛṣṇā caturdaśī /",
  "GP12vprevk_u:12111": "snātvā kṛtvā tataḥ śrāddhaṃ sampūjya ca maheśvaram // RKV_159.91 //",
  "GP12vprevk_u:12112": "pitṛbhyo dīyate dānaṃ bhaktiśraddhāsamanvitaiḥ /",
  "GP12vprevk_u:12113": "paścājjāgaraṇaṃ kuryāt satkathāśravaṇādibhiḥ // RKV_159.92 //",
  "GP12vprevk_u:12114": "tataḥ prabhātasamaye snātvā vai narmadājale /",
  "GP12vprevk_u:12115": "tarpaṇaṃ vidhivatkṛtvā pitḥṇāṃ devapūrvakam // RKV_159.93 //",
  "GP12vprevk_u:12116": "sauvarṇe ghṛtasaṃyuktaṃ dīpaṃ dadyād dvijātaye /",
  "GP12vprevk_u:12117": "paścāt saṃbhojayed viprān svayaṃ caiva vimatsaraḥ // RKV_159.94 //",
  "GP12vprevk_u:12118": "evaṃ kṛte naraśreṣṭha na janturnarakaṃ vrajet /",
  "GP12vprevk_u:12119": "avaśyameva manujairdraṣṭavyā nārakī sthitiḥ // RKV_159.95 //",
  "GP12vprevk_u:12120": "anena vidhinā kṛtvā na paśyennarakānnaraḥ /",
  "GP12vprevk_u:12121": "tatra tīrthe mṛtānāṃ tu narāṇāṃ vidhinā nṛpa // RKV_159.96 //",
  "GP12vprevk_u:12122": "manvantaraṃ śive loke vāso bhavati durlabhe /",
  "GP12vprevk_u:12123": "vimānenārkavarṇena kiṃkiṇīśataśobhinā // RKV_159.97 //",
  "GP12vprevk_u:12124": "sa gacchati mahābhāga sevyamāno 'psarogaṇaiḥ /",
  "GP12vprevk_u:12125": "bhunakti vividhānbhogānuktakālaṃ na saṃśayaḥ // RKV_159.98 //",
  "GP12vprevk_u:12126": "pūrṇe caiva tataḥ kāla iha mānuṣyatāṃ gataḥ /",
  "GP12vprevk_u:12127": "sarvavyādhivinirmukto jīvecca śaradāṃ śatam // RKV_159.99 //",
  "GP12vprevk_u:12128": "prāpya cāśvayuje māsi kṛṣṇapakṣe caturdaśīm /",
  "GP12vprevk_u:12129": "ahorātroṣito bhūtvā pūjayitvā maheśvaram /",
  "GP12vprevk_u:12130": "mahāpātakayukto 'pi mucyate nātra saṃśayaḥ // RKV_159.100 //",
  "GP12vprevk_u:12131": "aṣṭāviṃśatikoṭyo vai narakāṇāṃ yudhiṣṭhira /",
  "GP12vprevk_u:12132": "vimuktā narakairduḥkhaiḥ śivalokaṃ vrajanti te // RKV_159.101 //",
  "GP12vprevk_u:12133": "tatra bhuktvā mahābhogāndivyaiśvaryasamanvitān /",
  "GP12vprevk_u:12134": "labhante mānuṣaṃ janma durlabhaṃ bhuvi mānavāḥ // RKV_159.102 //",
  "GP12vprevk_u:12135": "||",
  "GP12vprevk_u:12136": "iti śrīskande mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe 'narakeśvaratīrthamāhātmyavarṇanaṃ nāmaikonaṣaṣṭyuttaraśatatamo 'dhyāyaḥ ||",
  "GP12vprevk_u:12137": "RKV adhyāya 160",
  "GP12vprevk_u:12138": "śrīmārkaṇḍeya uvāca:",
  "GP12vprevk_u:12139": "tato gacchetpāṇḍuputra mokṣatīrthamanuttamam /",
  "GP12vprevk_u:12140": "sevitaṃ devagandharvairmunibhiśca tapodhanaiḥ // RKV_160.1 //",
  "GP12vprevk_u:12141": "bahavastanna jānanti viṣṇumāyāvimohitāḥ /",
  "GP12vprevk_u:12142": "yatra siddhā mahābhāgā ṛṣayaḥ satapodhanāḥ // RKV_160.2 //",
  "GP12vprevk_u:12143": "pulastyaḥ pulaho vidvānkratuścaiva mahāmatiḥ /",
  "GP12vprevk_u:12144": "prācetaso vasiṣṭhaśca dakṣo nārada eva ca // RKV_160.3 //",
  "GP12vprevk_u:12145": "ete cānye mahābhāgāḥ saptasāhasrasaṃjñitāḥ /",
  "GP12vprevk_u:12146": "mokṣaṃ gatāḥ saha sutaistattīrthaṃ tena mokṣadam // RKV_160.4 //",
  "GP12vprevk_u:12147": "tatra pravāhamadhye tu patitā tamahā nadī /",
  "GP12vprevk_u:12148": "tatra tatsaṅgamaṃ tīrthaṃ sarvapāpakṣayaṃkaram // RKV_160.5 //",
  "GP12vprevk_u:12149": "ṛgyajuḥsāmasaṃjñānām abhyastānāṃ tu yatphalam /",
  "GP12vprevk_u:12150": "samyagjaptvā tu vidhinā gāyatrīṃ tatra tallabhet // RKV_160.6 //",
  "GP12vprevk_u:12151": "tatra dattaṃ hutaṃ japtaṃ tīrthasevārjitaṃ phalam /",
  "GP12vprevk_u:12152": "sarvamakṣayatāṃ yāti mokṣasādhanamuttamam // RKV_160.7 //",
  "GP12vprevk_u:12153": "tatra tīrthe mṛtānāṃ tu saṃnyāsena dvijanmanām /",
  "GP12vprevk_u:12154": "anivartikā gatisteṣāṃ mokṣatīrthaprabhāvataḥ // RKV_160.8 //",
  "GP12vprevk_u:12155": "eṣa te vidhiruddiṣṭaḥ saṃkṣepeṇa mayānagha /",
  "GP12vprevk_u:12156": "vyuṣṭistīrthasya mahatī purāṇe yābhidhīyate // RKV_160.9 //",
  "GP12vprevk_u:12157": "||",
  "GP12vprevk_u:12158": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe mokṣatīrthamāhātmyavarṇanaṃ nāma ṣaṣṭyuttaraśatatamo 'dhyāyaḥ ||",
  "GP12vprevk_u:12159": "RKV adhyāya 161",
  "GP12vprevk_u:12160": "śrīmārkaṇḍeya uvāca:",
  "GP12vprevk_u:12161": "tato gacchenmahārāja sarpatīrthamanuttamam /",
  "GP12vprevk_u:12162": "yatra siddhā mahāsarpāstapastaptvā yudhiṣṭhira // RKV_161.1 //",
  "GP12vprevk_u:12163": "vāsukistakṣako ghoraḥ sārpa airāvatastathā /",
  "GP12vprevk_u:12164": "kāliyaśca mahābhāgaḥ karkoṭakadhanaṃjayau // RKV_161.2 //",
  "GP12vprevk_u:12165": "śaṅkhacūḍo mahātejā dhṛtarāṣṭro vṛkodaraḥ /",
  "GP12vprevk_u:12166": "kuliko vāmanaścaiva teṣāṃ ye putrapautriṇaḥ // RKV_161.3 //",
  "GP12vprevk_u:12167": "tatra tīrthe mahāpuṇye tapastaptvā suduṣkaram /",
  "GP12vprevk_u:12168": "bhuñjanti vividhānbhogānkrīḍanti ca yathāsukham // RKV_161.4 //",
  "GP12vprevk_u:12169": "tatra tīrthe tu yaḥ snātvā tarpayet pitṛdevatāḥ /",
  "GP12vprevk_u:12170": "vājapeyaphalaṃ tasya purā provāca śaṅkaraḥ // RKV_161.5 //",
  "GP12vprevk_u:12171": "snātānāṃ sarpatīrthe tu narāṇāṃ bhuvi bhārata /",
  "GP12vprevk_u:12172": "sarpavṛścikajātibhyo na bhayaṃ vidyate kvacit // RKV_161.6 //",
  "GP12vprevk_u:12173": "mṛto bhogavatīṃ gatvā pūjyamāno mahoragaiḥ /",
  "GP12vprevk_u:12174": "nāgakanyāparivṛto mahābhogapatirbhavet // RKV_161.7 //",
  "GP12vprevk_u:12175": "mārgaśīrṣasya māsasya kṛṣṇapakṣe ca yāṣṭamī /",
  "GP12vprevk_u:12176": "sopavāsaḥ śucirbhūtvā liṅgaṃ sampūrayet tilaiḥ /",
  "GP12vprevk_u:12177": "yathāvibhavasāreṇa gandhapuṣpaiḥ samarcayet // RKV_161.8 //",
  "GP12vprevk_u:12178": "evaṃ vidhāya vidhivatpraṇipatya kṣamāpayet /",
  "GP12vprevk_u:12179": "tasya yatphalamuddiṣṭaṃ tacchṛṇuṣva nareśvara // RKV_161.9 //",
  "GP12vprevk_u:12180": "tilāstatra ca yatsaṃkhyāḥ patrapuṣpaphalāni ca /",
  "GP12vprevk_u:12181": "tāvat svargapure rājanmodate kālamīpsitam // RKV_161.10 //",
  "GP12vprevk_u:12182": "tataḥ svargātparibhraṣṭo jāyate vimale kule /",
  "GP12vprevk_u:12183": "surūpaḥ subhagaścaiva dhanakoṭipatirbhavet // RKV_161.11 //",
  "GP12vprevk_u:12184": "||",
  "GP12vprevk_u:12185": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe sarpatīrthamāhātmyavarṇanaṃ nāmaikaṣaṣṭyuttaraśatatamo 'dhyāyaḥ ||",
  "GP12vprevk_u:12186": "RKV adhyāya 162",
  "GP12vprevk_u:12187": "śrīmārkaṇḍeya uvāca:",
  "GP12vprevk_u:12188": "gopeśvaraṃ tato gacchet sarpakṣetrādanantaram /",
  "GP12vprevk_u:12189": "yatra snānena caikena mucyante pātakairnarāḥ // RKV_162.1 //",
  "GP12vprevk_u:12190": "tatra tīrthe tu yaḥ snātvā kurute prāṇasaṃkṣayam /",
  "GP12vprevk_u:12191": "sa gacchedyadi yukto 'pi pāpena śivamandiram // RKV_162.2 //",
  "GP12vprevk_u:12192": "tatra tīrthe tu yaḥ snātvā pūjayeddevamīśvaram /",
  "GP12vprevk_u:12193": "mucyate sarvapāpaiśca rudralokaṃ sa gacchati // RKV_162.3 //",
  "GP12vprevk_u:12194": "krīḍitvā ca yathākāmaṃ rudraloke mahātapāḥ /",
  "GP12vprevk_u:12195": "iha mānuṣyatāṃ prāpya rājā bhavati dhārmikaḥ // RKV_162.4 //",
  "GP12vprevk_u:12196": "hastyaśvarathasampanno dāsīdāsasamanvitaḥ /",
  "GP12vprevk_u:12197": "pūjyamāno narendraiśca jīvedvarṣaśataṃ sukhī // RKV_162.5 //",
  "GP12vprevk_u:12198": "||",
  "GP12vprevk_u:12199": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe gopeśvaratīrthamāhātmyavarṇanaṃ nāma dviṣaṣṭyuttaraśatatamo 'dhyāyaḥ ||",
  "GP12vprevk_u:12200": "RKV adhyāya 163",
  "GP12vprevk_u:12201": "śrīmārkaṇḍeya uvāca:",
  "GP12vprevk_u:12202": "tato gacchenmahārāja nāgatīrthamanuttamam /",
  "GP12vprevk_u:12203": "āśvinasya site pakṣe pañcamyāṃ niyataḥ śuciḥ // RKV_163.1 //",
  "GP12vprevk_u:12204": "rātrau jāgaraṇaṃ kṛtvā gandhadhūpanivedanaiḥ /",
  "GP12vprevk_u:12205": "prabhāte vimale snātvā śrāddhaṃ kṛtvā yathāvidhi // RKV_163.2 //",
  "GP12vprevk_u:12206": "mucyate sarvapāpebhyo nātra kāryā vicāraṇā /",
  "GP12vprevk_u:12207": "tatra tīrthe tu yo rājanprāṇatyāgaṃ kariṣyati // RKV_163.3 //",
  "GP12vprevk_u:12208": "anivartikā gatistasya provāceti śivaḥ svayam // RKV_163.4 //",
  "GP12vprevk_u:12209": "||",
  "GP12vprevk_u:12210": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe nāgatīrthamāhātmyavarṇanaṃ nāma triṣaṣṭyuttaraśatatamo 'dhyāyaḥ ||",
  "GP12vprevk_u:12211": "RKV adhyāya 164",
  "GP12vprevk_u:12212": "śrīmārkaṇḍeya uvāca:",
  "GP12vprevk_u:12213": "tato gacchenmahārāja sāṃvauraṃ tīrthamuttamam /",
  "GP12vprevk_u:12214": "yatra saṃnihito bhānuḥ pūjyamānaḥ surāsuraiḥ // RKV_164.1 //",
  "GP12vprevk_u:12215": "tatra ye paṅgutāṃ prāptāḥ śīrṇaghrāṇanakhā narāḥ /",
  "GP12vprevk_u:12216": "dadrumaṇḍalabhinnāṅgā makṣikākṛmisaṃkulāḥ // RKV_164.2 //",
  "GP12vprevk_u:12217": "mātāpitṛbhyāṃ rahitā bhrātṛbhāryāvivarjitāḥ /",
  "GP12vprevk_u:12218": "anāthā vikalā vyaṅgā magnā ye duḥkhasāgare // RKV_164.3 //",
  "GP12vprevk_u:12219": "teṣāṃ nātho jagadyonirnarmadātaṭamāśritaḥ /",
  "GP12vprevk_u:12220": "sāṃvauranātho lokānāmārtihā duḥkhanāśanaḥ // RKV_164.4 //",
  "GP12vprevk_u:12221": "tatra tīrthe tu yaḥ snātvā māsamekaṃ nirantaram /",
  "GP12vprevk_u:12222": "pūjayed bhāskaraṃ devaṃ tasya puṇyaphalaṃ śṛṇu // RKV_164.5 //",
  "GP12vprevk_u:12223": "yatphalaṃ cottare pārtha tathā vai pūrvasāgare /",
  "GP12vprevk_u:12224": "dakṣiṇe paścime snātvā tatra tīrthe tu tat phalam // RKV_164.6 //",
  "GP12vprevk_u:12225": "kaumāre yauvane pāpaṃ vārddhake yacca saṃcitam /",
  "GP12vprevk_u:12226": "tat praṇaśyati sāṃvaure snānamātrānna saṃśayaḥ // RKV_164.7 //",
  "GP12vprevk_u:12227": "na vyādhirnaiva dāridryaṃ na caiveṣṭaviyojanam /",
  "GP12vprevk_u:12228": "saptajanmāni rājendra sāṃvauraparisevanāt // RKV_164.8 //",
  "GP12vprevk_u:12229": "saptamyāmupavāsena taddine cāpyupoṣite /",
  "GP12vprevk_u:12230": "sa tatphalamavāpnoti tatra snātvā na saṃśayaḥ // RKV_164.9 //",
  "GP12vprevk_u:12231": "raktacandanamiśreṇa yadarghyeṇa phalaṃ smṛtam /",
  "GP12vprevk_u:12232": "tatra tīrthe nṛpaśreṣṭha snātvā tatphalamāpnuyāt // RKV_164.10 //",
  "GP12vprevk_u:12233": "narmadāsalilaṃ ramyaṃ sarvapātakanāśanam /",
  "GP12vprevk_u:12234": "nirīkṣitaṃ viśeṣeṇa sāṃvaureṇa mahātmanā // RKV_164.11 //",
  "GP12vprevk_u:12235": "te dhanyāste mahātmānas teṣāṃ janma sujīvitam /",
  "GP12vprevk_u:12236": "snātvā paśyanti deveśaṃ sāṃvaureśvaramuttamam // RKV_164.12 //",
  "GP12vprevk_u:12237": "sūryaloke vaset tāvad yāvad ābhūtasamplavam // RKV_164.13 //",
  "GP12vprevk_u:12238": "||",
  "GP12vprevk_u:12239": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe sāṃvaureśvaratīrthamāhātmyavarṇanaṃ nāma catuḥṣaṣṭyuttaraśatatamo 'dhyāyaḥ ||",
  "GP12vprevk_u:12240": "RKV adhyāya 165",
  "GP12vprevk_u:12241": "śrīmārkaṇḍeya uvāca:",
  "GP12vprevk_u:12242": "narmadādakṣiṇe kūle siddheśvaramiti śrutam /",
  "GP12vprevk_u:12243": "tīrthaṃ paraṃ mahārāja siddhaiḥ kṛtamiti prabho // RKV_165.1 //",
  "GP12vprevk_u:12244": "tatra tīrthaṃ mahāpuṇyaṃ sarvatīrtheṣu pāvanam /",
  "GP12vprevk_u:12245": "narmadāyā mahārāja dakṣiṇaṃ kūlamāśritam // RKV_165.2 //",
  "GP12vprevk_u:12246": "tatra tīrthe naraḥ snātvā tarpayet pitṛdevatāḥ /",
  "GP12vprevk_u:12247": "śrāddhaṃ tatraiva yo dadyāt pitḥn uddiśya bhārata // RKV_165.3 //",
  "GP12vprevk_u:12248": "tṛpyanti pitarastasya dvādaśābdānna saṃśayaḥ /",
  "GP12vprevk_u:12249": "tatra tīrthe tu yo bhaktyā snātvā pūjayate śivam // RKV_165.4 //",
  "GP12vprevk_u:12250": "rātrau jāgaraṇaṃ kṛtvā paṭhetpaurāṇikīṃ kathām /",
  "GP12vprevk_u:12251": "tataḥ prabhāte vimale snānaṃ kuryādyathāvidhi // RKV_165.5 //",
  "GP12vprevk_u:12252": "vīkṣate girijākāntaṃ sa gacchet paramāṃ gatim /",
  "GP12vprevk_u:12253": "purā siddhā mahābhāgāḥ kapilādyā maharṣayaḥ // RKV_165.6 //",
  "GP12vprevk_u:12254": "japantaśca paraṃ brahma yogasiddhā mahāvratāḥ /",
  "GP12vprevk_u:12255": "siddhiṃ te paramāṃ prāptā narmadāyāḥ prabhāvataḥ // RKV_165.7 //",
  "GP12vprevk_u:12256": "||",
  "GP12vprevk_u:12257": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe siddheśvaratīrthamāhātmyavarṇanaṃ nāma pañcaṣaṣṭyuttaraśatatamo 'dhyāyaḥ ||",
  "GP12vprevk_u:12258": "RKV adhyāya 166",
  "GP12vprevk_u:12259": "mārkaṇḍeya uvāca:",
  "GP12vprevk_u:12260": "tataḥ siddheśvarī devī vaiṣṇavī pāpanāśinī /",
  "GP12vprevk_u:12261": "ānandaṃ paramaṃ prāptā dṛṣṭvā sthānaṃ suśobhanam // RKV_166.1 //",
  "GP12vprevk_u:12262": "tatra tīrthe naraḥ snātvā pūjayet pitṛdevatāḥ /",
  "GP12vprevk_u:12263": "devīṃ paśyati yo bhaktyā mucyate sarvapātakaiḥ // RKV_166.2 //",
  "GP12vprevk_u:12264": "mṛtavatsā tu yā nārī vandhyā strījananī tathā /",
  "GP12vprevk_u:12265": "putraṃ sā labhate nārī śīlavantaṃ guṇānvitam // RKV_166.3 //",
  "GP12vprevk_u:12266": "tatra tīrthe tu yaḥ snātvā paśyeddevīṃ subhaktitaḥ /",
  "GP12vprevk_u:12267": "aṣṭamyāṃ vā caturdaśyāṃ sarvakāle 'thavā nṛpa // RKV_166.4 //",
  "GP12vprevk_u:12268": "saṅgame tu tataḥ snātā nārī vā puruṣo 'pi vā /",
  "GP12vprevk_u:12269": "putraṃ dhanaṃ tathā devī dadāti paritoṣitā // RKV_166.5 //",
  "GP12vprevk_u:12270": "gotrarakṣāṃ prakurute dṛṣṭā devī supūjitā /",
  "GP12vprevk_u:12271": "prajāṃ ca pāti satataṃ pūjyamānā na saṃśayaḥ // RKV_166.6 //",
  "GP12vprevk_u:12272": "navamyāṃ ca mahārāja snātvā devīmupoṣitaḥ /",
  "GP12vprevk_u:12273": "pūjayet parayā bhaktyā śraddhāpūtena cetasā // RKV_166.7 //",
  "GP12vprevk_u:12274": "sa gacchet paramaṃ lokaṃ yaḥ surairapi durlabhaḥ // RKV_166.8 //",
  "GP12vprevk_u:12275": "||",
  "GP12vprevk_u:12276": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe siddheśvaratīrthamāhātmyavarṇanaṃ nāma ṣaṭṣaṣṭyuttaraśatatamo 'dhyāyaḥ ||",
  "GP12vprevk_u:12277": "RKV adhyāya 167",
  "GP12vprevk_u:12278": "yudhiṣṭhira uvāca:",
  "GP12vprevk_u:12279": "narmadādakṣiṇe kūle tvaccihnenopalakṣitam /",
  "GP12vprevk_u:12280": "tīrtham etan mamākhyāhi sambhavaṃ ca mahāmune // RKV_167.1 //",
  "GP12vprevk_u:12281": "mārkaṇḍeya uvāca:",
  "GP12vprevk_u:12282": "purā kṛtayugasyādau dakṣiṇe girimuttamam /",
  "GP12vprevk_u:12283": "vindhyaṃ sarvaguṇopetaṃ niyato niyatāśanaḥ // RKV_167.2 //",
  "GP12vprevk_u:12284": "ṛṣisaṅghaiḥ kṛtātithyo daṇḍake nyavasaṃ ciram /",
  "GP12vprevk_u:12285": "uṣitvā suciraṃ kālaṃ varṣāṇāmayutaṃ sukhī // RKV_167.3 //",
  "GP12vprevk_u:12286": "tān ṛṣīn samanujñāpya śiṣyairanugatastataḥ /",
  "GP12vprevk_u:12287": "nivṛttaḥ sumahābhāga narmadākūlam āgataḥ // RKV_167.4 //",
  "GP12vprevk_u:12288": "puṇyaṃ ca ramaṇīyaṃ ca sarvapāpavināśanam /",
  "GP12vprevk_u:12289": "kṛtvāhamāspadaṃ tatra dvijasaṃghasamāyutaḥ // RKV_167.5 //",
  "GP12vprevk_u:12290": "brahmacāribhirākīrṇaṃ gārhasthye supratiṣṭhitaiḥ /",
  "GP12vprevk_u:12291": "vānaprasthaiśca yatibhiryatāhārair yatātmabhiḥ // RKV_167.6 //",
  "GP12vprevk_u:12292": "tapasvibhirmahābhāgaiḥ kāmakrodhavivarjitaiḥ /",
  "GP12vprevk_u:12293": "tatrāhaṃ varṣamayutaṃ tapaḥ kṛtvā sudāruṇam // RKV_167.7 //",
  "GP12vprevk_u:12294": "ārādhayaṃ vāsudevaṃ prabhuṃ kartāram īśvaram /",
  "GP12vprevk_u:12295": "japaṃstapobhirniyamairnarmadākūlamāśritaḥ // RKV_167.8 //",
  "GP12vprevk_u:12296": "tatastau varadau devau samāyātau yudhiṣṭhira /",
  "GP12vprevk_u:12297": "pratyakṣau bhāskarau rājannumāśrībhyāṃ vibhūṣitau // RKV_167.9 //",
  "GP12vprevk_u:12298": "praṇamyāhaṃ tato devau bhaktiyukto vaco 'bruvam /",
  "GP12vprevk_u:12299": "bhavantau prārthayāmi sma varārhau varadau śivau // RKV_167.10 //",
  "GP12vprevk_u:12300": "dharmasthitiṃ mahābhāgau bhaktiṃ vānuttamāṃ yuvām /",
  "GP12vprevk_u:12301": "ajaro vyādhirahitaḥ pañcaviṃśativarṣavat /",
  "GP12vprevk_u:12302": "asminsthāne sadā stheyaṃ saha devairasaṃśayam // RKV_167.11 //",
  "GP12vprevk_u:12303": "evamuktau mayā pārtha tau devau kṛṣṇaśaṅkarau /",
  "GP12vprevk_u:12304": "māmūcatuḥ prahṛṣṭau tau nivāsārthaṃ yudhiṣṭhira // RKV_167.12 //",
  "GP12vprevk_u:12305": "devāvūcatuḥ /",
  "GP12vprevk_u:12306": "asminsthāne sthitau viddhi saha devaiḥ savāsavaiḥ /",
  "GP12vprevk_u:12307": "evamuktvā tato devau tatraivāntaradhīyatām // RKV_167.13 //",
  "GP12vprevk_u:12308": "ahaṃ ca sthāpayitvā tau śaṅkaraṃ kṛṣṇamavyayam /",
  "GP12vprevk_u:12309": "kṛtakṛtyastato jātaḥ sampūjya susamāhitaḥ // RKV_167.14 //",
  "GP12vprevk_u:12310": "tasmiṃstīrthe naraḥ snātvā pūjayet parameśvaram /",
  "GP12vprevk_u:12311": "mārkaṇḍeśvaranāmnā vai viṣṇuṃ tribhuvaneśvaram // RKV_167.15 //",
  "GP12vprevk_u:12312": "sa gacchetparamaṃ sthānaṃ vaiṣṇavaṃ śaivameva ca /",
  "GP12vprevk_u:12313": "ghṛtena payasā vātha dadhnā ca madhunā tathā // RKV_167.16 //",
  "GP12vprevk_u:12314": "nārmadenodakenātha gandhadhūpaiḥ suśobhanaiḥ /",
  "GP12vprevk_u:12315": "puṣpopahāraiśca tathā naivedyair niyatātmavān // RKV_167.17 //",
  "GP12vprevk_u:12316": "evaṃ viṣṇoḥ prakurvīta jāgaraṃ bhaktitatparaḥ /",
  "GP12vprevk_u:12317": "snānādīni tathā rājanprayataḥ śucimānasaḥ // RKV_167.18 //",
  "GP12vprevk_u:12318": "jyeṣṭhe māsi site pakṣe caturdaśyāmupoṣitaḥ /",
  "GP12vprevk_u:12319": "dvādaśyāṃ kārayed devapūjanaṃ vaiṣṇavo naraḥ // RKV_167.19 //",
  "GP12vprevk_u:12320": "evaṃ kṛtvā caturdaśyāmekādaśyāṃ narottama /",
  "GP12vprevk_u:12321": "vaiṣṇavaṃ lokam āpnoti viṣṇutulyo bhavennaraḥ // RKV_167.20 //",
  "GP12vprevk_u:12322": "māheśvare ca rājendra gaṇavanmodate pure /",
  "GP12vprevk_u:12323": "śrāddhaṃ ca kurute tatra pitḥn uddiśya susthiraḥ // RKV_167.21 //",
  "GP12vprevk_u:12324": "tasya te hyakṣayāṃ tṛptiṃ prāpnuvanti na saṃśayaḥ /",
  "GP12vprevk_u:12325": "narmadāyāṃ dvijaḥ snātvā maunī niyatamānasaḥ // RKV_167.22 //",
  "GP12vprevk_u:12326": "upāsya sandhyāṃ tatrastho japaṃ kṛtvā suśobhanam /",
  "GP12vprevk_u:12327": "tarpayitvā pitḥndevānmanuṣyāṃśca yathāvidhi // RKV_167.23 //",
  "GP12vprevk_u:12328": "kṛṣṇasya purataḥ sthitvā mārkaṇḍeśasya vā punaḥ /",
  "GP12vprevk_u:12329": "ṛgyajuḥsāmamantrāṃśca japedatra prayatnataḥ // RKV_167.24 //",
  "GP12vprevk_u:12330": "ṛcamekāṃ japedyastu ṛgvedasya phalaṃ labhet /",
  "GP12vprevk_u:12331": "yajurvedasya yajuṣā sāmnā sāmaphalaṃ labhet // RKV_167.25 //",
  "GP12vprevk_u:12332": "ekasminbhojite vipre koṭirbhavati bhojitā /",
  "GP12vprevk_u:12333": "mṛtaprajā tu yā nārī vandhyā strījananī tathā // RKV_167.26 //",
  "GP12vprevk_u:12334": "rudrāṃstu vidhivajjaptvā brāhmaṇo vedatattvavit /",
  "GP12vprevk_u:12335": "liṅgasya dakṣiṇe pārśve sthāpayet kalaśaṃ śivam // RKV_167.27 //",
  "GP12vprevk_u:12336": "rudraikādaśabhirmantraiḥ snāpayet kalaśāmbhasā /",
  "GP12vprevk_u:12337": "putramāpnoti rājendra dīrghāyuṣamakalmaṣam // RKV_167.28 //",
  "GP12vprevk_u:12338": "mārkaṇḍeśvaravṛkṣānyo dūrasthān api paśyati /",
  "GP12vprevk_u:12339": "brahmahatyādipāpebhyo mucyate śaṅkaro 'bravīt // RKV_167.29 //",
  "GP12vprevk_u:12340": "ya idaṃ śṛṇuyādbhaktyā paṭhedvā nṛpasattama /",
  "GP12vprevk_u:12341": "sarvapāpaviśuddhātmā jāyate nātra saṃśayaḥ // RKV_167.30 //",
  "GP12vprevk_u:12342": "idaṃ yaśasyamāyuṣyaṃ dhanyaṃ duḥkhapraṇāśanam /",
  "GP12vprevk_u:12343": "paṭhatāṃ śṛṇvatāṃ vāpi sarvapāpapramocanam // RKV_167.31 //",
  "GP12vprevk_u:12344": "||",
  "GP12vprevk_u:12345": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe mārkaṇḍeśvaratīrthamāhātmyavarṇanaṃ nāma saptaṣaṣṭyuttaraśatatamo 'dhyāyaḥ ||",
  "GP12vprevk_u:12346": "RKV adhyāya 168",
  "GP12vprevk_u:12347": "śrīmārkaṇḍeya uvāca:",
  "GP12vprevk_u:12348": "narmadādakṣiṇe rodhasyaṅkūreśvaramuttamam /",
  "GP12vprevk_u:12349": "tīrthaṃ sarvaguṇopetaṃ triṣu lokeṣu viśrutam // RKV_168.1 //",
  "GP12vprevk_u:12350": "yatra siddhaṃ mahārakṣa ārādhya tu maheśvaram /",
  "GP12vprevk_u:12351": "śaṅkaraṃ jagataḥ prāṇaṃ smṛtimātrāvahāriṇam // RKV_168.2 //",
  "GP12vprevk_u:12352": "yudhiṣṭhira uvāca:",
  "GP12vprevk_u:12353": "kiṃ tadrakṣo dvijaśreṣṭha kiṃnāma kasya vānvaye /",
  "GP12vprevk_u:12354": "etadvistarataḥ sarvaṃ kathayasva mamānagha // RKV_168.3 //",
  "GP12vprevk_u:12355": "ajñānatimirāndhā ye pumāṃsaḥ pāpakāriṇaḥ /",
  "GP12vprevk_u:12356": "yuṣmadvidhair dīpabhūtaiḥ paśyanti sacarācaram // RKV_168.4 //",
  "GP12vprevk_u:12357": "dharmaputravacaḥ śrutvā mārkaṇḍeyo munīśvaraḥ /",
  "GP12vprevk_u:12358": "smitaṃ kṛtvā babhāṣe tāṃ kathāṃ pāpapraṇāśanīm // RKV_168.5 //",
  "GP12vprevk_u:12359": "mārkaṇḍeya uvāca:",
  "GP12vprevk_u:12360": "mānaso brahmaṇaḥ putraḥ pulastyo nāma pārthiva /",
  "GP12vprevk_u:12361": "vedaśāstrapravaktā ca sākṣādvedhā ivāparaḥ // RKV_168.6 //",
  "GP12vprevk_u:12362": "tṛṇabindusutā tasya bhāryāsītparameṣṭhinaḥ /",
  "GP12vprevk_u:12363": "tasya dharmaprasaṅgena putro jāto mahāmanāḥ // RKV_168.7 //",
  "GP12vprevk_u:12364": "yasmādvedetihāsaiśca saṣaḍaṅgapadakramāḥ /",
  "GP12vprevk_u:12365": "viśrāntā brahmaṇā dattā nāma viśravaseti ca // RKV_168.8 //",
  "GP12vprevk_u:12366": "kasmiṃścid atha kāle ca bharadvājo mahāmuniḥ /",
  "GP12vprevk_u:12367": "svasutāṃ pradadau rājanmudā viśravase nṛpa // RKV_168.9 //",
  "GP12vprevk_u:12368": "sa tayā ramate sārdhaṃ paulomyā maghavā iva /",
  "GP12vprevk_u:12369": "mudā paramayā rājanbrāhmaṇo vedavittamaḥ // RKV_168.10 //",
  "GP12vprevk_u:12370": "kenacit tvatha kālena putraḥ putraguṇairyutaḥ /",
  "GP12vprevk_u:12371": "jajñe viśravaso rājannāmnā vaiśravaṇaḥ śrutaḥ // RKV_168.11 //",
  "GP12vprevk_u:12372": "so 'pi maunavrataṃ kṛtvā bālabhāvādyudhiṣṭhira /",
  "GP12vprevk_u:12373": "sarvabhūtābhayaṃ dattvā cacāra paramaṃ vratam // RKV_168.12 //",
  "GP12vprevk_u:12374": "tasya tuṣṭo mahādevo brahmā brahmarṣibhiḥ saha /",
  "GP12vprevk_u:12375": "sakhitvaṃ ceśvaro dattvā dhanadatvaṃ jagāma ha // RKV_168.13 //",
  "GP12vprevk_u:12376": "yamendravaruṇānāṃ ca caturthastvaṃ bhaviṣyasi /",
  "GP12vprevk_u:12377": "brahmāpyuktvā jagāmāśu lokapālatvam īpsitam // RKV_168.14 //",
  "GP12vprevk_u:12378": "tatastvanantare kāle kaikasī nāma rākṣasī /",
  "GP12vprevk_u:12379": "pātālaṃ bhūtalaṃ tyaktvā viśravaṃ cakame patim // RKV_168.15 //",
  "GP12vprevk_u:12380": "putro 'tha rāvaṇo jātastasyā bharatasattama /",
  "GP12vprevk_u:12381": "kumbhakarṇo mahārakṣo dharmātmā ca vibhīṣaṇaḥ // RKV_168.16 //",
  "GP12vprevk_u:12382": "kumbhaścaiva vikumbhaśca kumbhakarṇasutāvubhau /",
  "GP12vprevk_u:12383": "mahābalau mahāvīryau mahāntau puruṣottama // RKV_168.17 //",
  "GP12vprevk_u:12384": "aṅkūro rākṣasaśreṣṭhaḥ kumbhasya tanayo mahān /",
  "GP12vprevk_u:12385": "vibhīṣaṇaṃ ca guṇavaddṛṣṭvaivaṃ rākṣasottamaḥ // RKV_168.18 //",
  "GP12vprevk_u:12386": "tataḥ sa yauvanaṃ prāpya jñātvā rakṣaḥ pitāmaham /",
  "GP12vprevk_u:12387": "paraṃ nirvedamāpannaścacāra sumahattapaḥ // RKV_168.19 //",
  "GP12vprevk_u:12388": "dakṣiṇaṃ paścimaṃ gatvā sāgaraṃ pūrvamuttaram /",
  "GP12vprevk_u:12389": "narmadāyāṃ prasaṅgena hyaṅkūro rākṣaseśvaraḥ // RKV_168.20 //",
  "GP12vprevk_u:12390": "tapaścacāra sumahaddivyaṃ varṣaśataṃ kila /",
  "GP12vprevk_u:12391": "tatastuṣṭo mahādevaḥ sākṣāt parapuraṃjayaḥ // RKV_168.21 //",
  "GP12vprevk_u:12392": "vareṇa chandayāmāsa rākṣasaṃ vṛṣaketanaḥ /",
  "GP12vprevk_u:12393": "varaṃ vṛṇīṣva bhadraṃ te tava dāsyāmi suvrata // RKV_168.22 //",
  "GP12vprevk_u:12394": "provāca rākṣaso vākyaṃ devadevaṃ maheśvaram /",
  "GP12vprevk_u:12395": "varadaṃ so 'grato dṛṣṭvā praṇamya ca punaḥpunaḥ // RKV_168.23 //",
  "GP12vprevk_u:12396": "yadi tuṣṭo mahādeva varado 'si sureśvara /",
  "GP12vprevk_u:12397": "durlabhaṃ sarvabhūtānāmamaratvaṃ prayaccha me // RKV_168.24 //",
  "GP12vprevk_u:12398": "mama nāmnā sthito 'nena vareṇa tripurāntaka /",
  "GP12vprevk_u:12399": "sadā saṃnihito 'pyatra tīrthe bhavitum arhasi // RKV_168.25 //",
  "GP12vprevk_u:12400": "īśvara uvāca:",
  "GP12vprevk_u:12401": "yāvad vibhīṣaṇamataṃ yāvad dharmaniṣevaṇam /",
  "GP12vprevk_u:12402": "kariṣyasi dṛḍhātmā tvaṃ tāvadetadbhaviṣyati // RKV_168.26 //",
  "GP12vprevk_u:12403": "evamuktvā yayau devaḥ sarvadaivatapūjitaḥ /",
  "GP12vprevk_u:12404": "vimānenārkavarṇena kailāsaṃ dharaṇīdharam // RKV_168.27 //",
  "GP12vprevk_u:12405": "gate cādarśanaṃ deve snātvācamya vidhānataḥ /",
  "GP12vprevk_u:12406": "sthāpayāmāsa rājendra hyaṅkūreśvaramuttamam // RKV_168.28 //",
  "GP12vprevk_u:12407": "gandhapuṣpaistathā dhūpairvastrālaṅkārabhūṣaṇaiḥ /",
  "GP12vprevk_u:12408": "patākaiś cāmaraiś chatrair jayaśabdādimaṃgalaiḥ // RKV_168.29 //",
  "GP12vprevk_u:12409": "pūjayitvā sureśānaṃ stotrairhṛdyaiḥ supuṣkalaiḥ /",
  "GP12vprevk_u:12410": "jagāma bhavanaṃ rakṣo yatra rājā vibhīṣaṇaḥ // RKV_168.30 //",
  "GP12vprevk_u:12411": "pūjitaḥ sa yathānyāyaṃ dānasanmānagauravaiḥ /",
  "GP12vprevk_u:12412": "saudarye sthāpito bhāve so 'vātsītparayāmudā // RKV_168.31 //",
  "GP12vprevk_u:12413": "tatra tīrthe tu yaḥ snātvā pūjayet parameśvaram /",
  "GP12vprevk_u:12414": "aṅkūreśvaranāmānaṃ so 'śvamedhaphalaṃ labhet // RKV_168.32 //",
  "GP12vprevk_u:12415": "māṇḍavyakhātamārabhya saṅgamaṃ vāpi yacchubham /",
  "GP12vprevk_u:12416": "revāyā āmalakyāśca devakṣetraṃ maheśvaram // RKV_168.33 //",
  "GP12vprevk_u:12417": "māṇḍavyakhātāt paścimatastīrthaṃ tadaṅkūreśvaram /",
  "GP12vprevk_u:12418": "tatra tīrthe naraḥ snātvā śuciḥ prayatamānasaḥ // RKV_168.34 //",
  "GP12vprevk_u:12419": "sandhyāmācamya yatnena japaṃ kṛtvātha bhārata /",
  "GP12vprevk_u:12420": "tarpayitvā pitḥndevān manuṣyān bharatarṣabha // RKV_168.35 //",
  "GP12vprevk_u:12421": "sacailaḥ klinnavasano maunamāsthāya saṃyataḥ /",
  "GP12vprevk_u:12422": "aṣṭamyāṃ vā caturdaśyām upoṣya vidhivannaraḥ // RKV_168.36 //",
  "GP12vprevk_u:12423": "pūjāṃ yaḥ kurute rājaṃstasya puṇyaphalaṃ śṛṇu /",
  "GP12vprevk_u:12424": "sāgraṃ tu yojanaśataṃ tīrthānyāyatanāni ca // RKV_168.37 //",
  "GP12vprevk_u:12425": "bhavanti tāni dṛṣṭāni tataḥ pāpaiḥ pramucyate /",
  "GP12vprevk_u:12426": "tatra tīrthe tu yaddānaṃ devamuddiśya dīyate // RKV_168.38 //",
  "GP12vprevk_u:12427": "snātvā tu vidhivatpātre tadakṣayamudāhṛtam /",
  "GP12vprevk_u:12428": "homāddaśaguṇaṃ proktaṃ phalaṃ jāpye tato 'dhikam // RKV_168.39 //",
  "GP12vprevk_u:12429": "triguṇaṃ copavāsena snānena ca caturguṇam /",
  "GP12vprevk_u:12430": "saṃnyāsaṃ kurute yastu prāṇatyāgaṃ karoti vā // RKV_168.40 //",
  "GP12vprevk_u:12431": "anivartikā gatistasya rudralokādasaṃśayam /",
  "GP12vprevk_u:12432": "kṛmikīṭapataṅgānāṃ tatra tīrthe yudhiṣṭhira /",
  "GP12vprevk_u:12433": "aṅkūreśvaranāmākhye mṛtānāṃ sugatirbhavet // RKV_168.41 //",
  "GP12vprevk_u:12434": "etatte kathitaṃ rājannaṅkūreśvarasambhavam /",
  "GP12vprevk_u:12435": "tīrthaṃ sarvaguṇopetaṃ paramaṃ pāpanāśanam // RKV_168.42 //",
  "GP12vprevk_u:12436": "ye 'pi śṛṇvanti bhaktyedaṃ kīrtyamānaṃ mahāphalam /",
  "GP12vprevk_u:12437": "labhante nātra sandehaḥ śivasya bhuvanaṃ hi te // RKV_168.43 //",
  "GP12vprevk_u:12438": "||",
  "GP12vprevk_u:12439": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe aṅkūreśvaratīrthamāhātmyavarṇanaṃ nāmāṣṭaṣaṣṭyuttaraśatatamo 'dhyāyaḥ ||",
  "GP12vprevk_u:12440": "RKV adhyāya 169",
  "GP12vprevk_u:12441": "śrīmārkaṇḍeya uvāca:",
  "GP12vprevk_u:12442": "tato gacchetparaṃ tīrthaṃ puṇyaṃ pāpapraṇāśanam /",
  "GP12vprevk_u:12443": "māṇḍavyo yatra saṃsiddha ṛṣirnārāyaṇastathā // RKV_169.1 //",
  "GP12vprevk_u:12444": "nārāyaṇena śuśrūṣā śūlasthena kṛtā purā /",
  "GP12vprevk_u:12445": "tatra snātvā mahārāja mucyate pāpakañcukāt // RKV_169.2 //",
  "GP12vprevk_u:12446": "yudhiṣṭhira uvāca:",
  "GP12vprevk_u:12447": "āścaryametallokeṣu yattvayā kathitaṃ mune /",
  "GP12vprevk_u:12448": "na dṛṣṭaṃ na śrutaṃ tāta śūlasthena tapaḥ kṛtam // RKV_169.3 //",
  "GP12vprevk_u:12449": "etatsarvaṃ kathaya me ṛṣibhiḥ sahitasya vai /",
  "GP12vprevk_u:12450": "asya tīrthasya māhātmyaṃ māṇḍavyasya kutūhalāt // RKV_169.4 //",
  "GP12vprevk_u:12451": "śrīmārkaṇḍeya uvāca:",
  "GP12vprevk_u:12452": "śṛṇu rājanyathāvṛttapurā tretāyuge kṣitau /",
  "GP12vprevk_u:12453": "lokapālopamo rājā devapanno mahāmatiḥ // RKV_169.5 //",
  "GP12vprevk_u:12454": "dharmajñaśca kṛtajñaśca yajvā dānarataḥ sadā /",
  "GP12vprevk_u:12455": "prajā rarakṣa yatnena pitā putrān ivaurasān // RKV_169.6 //",
  "GP12vprevk_u:12456": "dātyāyanī priyā bhāryā tasya rājño vaśānugā /",
  "GP12vprevk_u:12457": "hāranūpuraghoṣeṇa jhaṅkāraravanāditā // RKV_169.7 //",
  "GP12vprevk_u:12458": "parasparaṃ tayoḥ prītir vardhate 'nudinaṃ nṛpa /",
  "GP12vprevk_u:12459": "vaṃśastambe sthito rājā saṃśāsti pṛthivīmimām // RKV_169.8 //",
  "GP12vprevk_u:12460": "hastyaśvarathasampūrṇāṃ dhanavāhanasaṃyutām /",
  "GP12vprevk_u:12461": "alaṃkṛto guṇaiḥ sarvair anapatyo mahīpatiḥ // RKV_169.9 //",
  "GP12vprevk_u:12462": "duḥkhena mahatāviṣṭaḥ saṃtaptaḥ santatiṃ vinā /",
  "GP12vprevk_u:12463": "snānahomarato nityaṃ dvādaśābdāni bhārata // RKV_169.10 //",
  "GP12vprevk_u:12464": "vratopavāsaniyamaiḥ patnībhiḥ saha tasthivān /",
  "GP12vprevk_u:12465": "ārādhayadbhagavatīṃ cāmuṇḍāṃ muṇḍamardinīm // RKV_169.11 //",
  "GP12vprevk_u:12466": "stotrair anekair bhaktyā ca pūjāvidhisamādhinā /",
  "GP12vprevk_u:12467": "jaya vārāhi cāmuṇḍe jaya devi trilocane // RKV_169.12 //",
  "GP12vprevk_u:12468": "brāhmi raudri ca kaumāri kātyāyani namo 'stu te /",
  "GP12vprevk_u:12469": "pracaṇḍe bhairave raudri yoginyākāśagāmini // RKV_169.13 //",
  "GP12vprevk_u:12470": "nāsti kiṃcittvayā hīnaṃ trailokye sacarācare /",
  "GP12vprevk_u:12471": "rājñā stutā ca saṃtuṣṭā devī vacanamabravīt // RKV_169.14 //",
  "GP12vprevk_u:12472": "varayasva yathākāmaṃ yaste manasi vartate /",
  "GP12vprevk_u:12473": "ārādhitā tvayā bhaktyā tuṣṭā dāsyāmi te varam // RKV_169.15 //",
  "GP12vprevk_u:12474": "devapanna uvāca:",
  "GP12vprevk_u:12475": "yadi tuṣṭāsi deveśi varārho yadi vāpyaham /",
  "GP12vprevk_u:12476": "putrasantānarahitaṃ saṃtaptaṃ māṃ samuddhara // RKV_169.16 //",
  "GP12vprevk_u:12477": "santānaṃ naya me vṛddhiṃ gotrarakṣāṃ kuruṣva me /",
  "GP12vprevk_u:12478": "aputriṇāṃ gṛhāṇīha śmaśānasadṛśāni hi // RKV_169.17 //",
  "GP12vprevk_u:12479": "pitarastasya nāśnanti devatā ṛṣibhiḥ saha /",
  "GP12vprevk_u:12480": "kriyamāṇe 'pyaharahaḥ śrāddhe matpitaraḥ sadā // RKV_169.18 //",
  "GP12vprevk_u:12481": "darśayanti sadātmānaṃ svapne kṣutpīḍitaṃ mama /",
  "GP12vprevk_u:12482": "iti rājño vacaḥ śrutvā devī dhyānamupāgatā // RKV_169.19 //",
  "GP12vprevk_u:12483": "divyena cakṣuṣā dṛṣṭaṃ trailokyaṃ sacarācaram /",
  "GP12vprevk_u:12484": "prasannavadanā devī rājānamidamabravīt // RKV_169.20 //",
  "GP12vprevk_u:12485": "santānaṃ nāsti te rājaṃstrailokye sacarācare /",
  "GP12vprevk_u:12486": "yajasva yajñapuruṣamapatyaṃ nāsti te 'nyathā // RKV_169.21 //",
  "GP12vprevk_u:12487": "mayā dṛṣṭaṃ mahīpāla trailokyaṃ divyacakṣuṣā /",
  "GP12vprevk_u:12488": "evamuktvā gatā devī rājā svagṛhamāgamat // RKV_169.22 //",
  "GP12vprevk_u:12489": "iyāja yajñapuruṣaṃ saṃjātā kanyakā tataḥ /",
  "GP12vprevk_u:12490": "tejasvinī rūpavatī sarvalokamanoharā // RKV_169.23 //",
  "GP12vprevk_u:12491": "devagandharvaloke 'pi tādṛśī nāsti kāminī /",
  "GP12vprevk_u:12492": "tasyā nāma kṛtaṃ pitrā harṣāt kāmapramodinī // RKV_169.24 //",
  "GP12vprevk_u:12493": "tataḥ kālena vavṛdhe rūpeṇāstambhayajjagat /",
  "GP12vprevk_u:12494": "haṃsalīlāgatiḥ subhrūḥ stanabhārāvanāmitā // RKV_169.25 //",
  "GP12vprevk_u:12495": "raktamālyāmbaradharā kuṇḍalābharaṇojjvalā /",
  "GP12vprevk_u:12496": "divyānulepanavatī sakhībhiḥ sā surakṣitā // RKV_169.26 //",
  "GP12vprevk_u:12497": "kucamadhyagato hāro vidyunmāleva rājate /",
  "GP12vprevk_u:12498": "bhramarāñcitakeśī sā bimboṣṭhī cāruhāsinī // RKV_169.27 //",
  "GP12vprevk_u:12499": "karṇāntaprāptanetrābhyāṃ pibantīvātha kāminaḥ /",
  "GP12vprevk_u:12500": "candratāmbūlasaurabhyairākarṣantīva manmatham // RKV_169.28 //",
  "GP12vprevk_u:12501": "kambugrīvā cārumadhyā tāmrapādāṅgulīnakhā /",
  "GP12vprevk_u:12502": "nimnanābhiḥ sujaghanā rambhorū sudatī śubhā // RKV_169.29 //",
  "GP12vprevk_u:12503": "mātāpitṛsuhṛdvarge krīḍānandavivardhinī /",
  "GP12vprevk_u:12504": "ekasmindivase bālā sakhīvṛndasamanvitā // RKV_169.30 //",
  "GP12vprevk_u:12505": "candanāgarutāṃbūladhūpasaumanasāñcitā /",
  "GP12vprevk_u:12506": "gṛhītvā puṣpadhūpādi gatā devīprapūjane // RKV_169.31 //",
  "GP12vprevk_u:12507": "taḍāgataṭa utsṛjya bhūṣaṇānyaṅgaveṣṭakān /",
  "GP12vprevk_u:12508": "cakruḥ sarasitāḥ krīḍāṃ jalamadhyagatāstadā // RKV_169.32 //",
  "GP12vprevk_u:12509": "krīḍantīṃ tāmavekṣyātha sasakhīṃ vimale jale /",
  "GP12vprevk_u:12510": "rākṣasaḥ śambaro nāma śyenarūpeṇa cāgamat // RKV_169.33 //",
  "GP12vprevk_u:12511": "gṛhītā jalamadhyasthā tena sā kāmamodinī /",
  "GP12vprevk_u:12512": "khamutpapāta duṣṭātmā gṛhītvābharaṇānyapi // RKV_169.34 //",
  "GP12vprevk_u:12513": "vāyumārgaṃ gataḥ so 'tha kāminyā saha bhārata /",
  "GP12vprevk_u:12514": "apatankuṇḍalādīni yatra toye mahāmuniḥ // RKV_169.35 //",
  "GP12vprevk_u:12515": "māṇḍavyo narmadātīre kāṣṭhavatsaṃjitendriyaḥ /",
  "GP12vprevk_u:12516": "līno māheśvare sthāne nārāyaṇapade pare // RKV_169.36 //",
  "GP12vprevk_u:12517": "tasya cānucaro bhrātā bhrātuḥ śuśrūṣaṇe rataḥ /",
  "GP12vprevk_u:12518": "tapojapakṛśībhūto dadhyau devaṃ janārdanam // RKV_169.37 //",
  "GP12vprevk_u:12519": "||",
  "GP12vprevk_u:12520": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kāmamodinīharaṇavarṇanaṃ nāmaikonasaptatyadhiśatatamo 'dhyāyaḥ ||",
  "GP12vprevk_u:12521": "RKV adhyāya 170",
  "GP12vprevk_u:12522": "śrīmārkaṇḍeya uvāca:",
  "GP12vprevk_u:12523": "kāmapramodinīsakhyo nīyamānāṃ ca tena tu /",
  "GP12vprevk_u:12524": "dṛṣṭvā tāś cukruśuḥ sarvā niḥsṛtya jalamadhyataḥ // RKV_170.1 //",
  "GP12vprevk_u:12525": "gatā rājagṛhe sarvāḥ kathayanti suduḥkhitāḥ /",
  "GP12vprevk_u:12526": "kāmapramodinī rājanhṛtā śyenena pakṣiṇā // RKV_170.2 //",
  "GP12vprevk_u:12527": "krīḍantī ca jalasthāne taḍāge devasannidhau /",
  "GP12vprevk_u:12528": "anveṣyā ca tvayā rājaṃstasya mārgaṃ vijānatā // RKV_170.3 //",
  "GP12vprevk_u:12529": "tāsāṃ tadvacanaṃ śrutvā devapannaḥ suduḥkhitaḥ /",
  "GP12vprevk_u:12530": "hāhetyuktvā samutthāya rudamāno varāsanāt // RKV_170.4 //",
  "GP12vprevk_u:12531": "mantribhiḥ sahitastasmiṃstaḍāge jalasannidhau /",
  "GP12vprevk_u:12532": "na cihnaṃ na ca panthānaṃ dṛṣṭvā duḥkhānmumoha ca // RKV_170.5 //",
  "GP12vprevk_u:12533": "tasya rājñastu duḥkhena duḥkhito nāgaro janaḥ /",
  "GP12vprevk_u:12534": "kṣaṇenāśvāsito rājā mantribhiḥ sapurohitaiḥ // RKV_170.6 //",
  "GP12vprevk_u:12535": "kiṃ kurma ityuvācedamasminkāle vidhīyatām /",
  "GP12vprevk_u:12536": "sarvaistatsaṃvidaṃ kṛtvā vāhinīṃ caturaṅgiṇīm // RKV_170.7 //",
  "GP12vprevk_u:12537": "preṣayāmi diśaḥ sarvā hastyaśvarathasaṃkulā /",
  "GP12vprevk_u:12538": "vāditrāṇi ca vādyante vyākulībhūtasaṃkule // RKV_170.8 //",
  "GP12vprevk_u:12539": "nārācaistomarairbhallaiḥ khaḍgaiḥ paraśvadhādibhiḥ /",
  "GP12vprevk_u:12540": "rājā saṃnāhabaddho 'bhūdganaṃ grasate kila // RKV_170.9 //",
  "GP12vprevk_u:12541": "na devo na ca gandharvo na daityo na ca rākṣasaḥ /",
  "GP12vprevk_u:12542": "kiṃ kariṣyati rājādya na jāne roṣaniṣkṛtim // RKV_170.10 //",
  "GP12vprevk_u:12543": "nāgaro 'pi janastatra dṛṣṭvā cakitamānasaḥ /",
  "GP12vprevk_u:12544": "caturdaśasahasrāṇi dantināṃ sṛṇidhāriṇām // RKV_170.11 //",
  "GP12vprevk_u:12545": "aśvārohasahasrāṇi hyaśītiḥ śastrapāṇinām /",
  "GP12vprevk_u:12546": "rathānāṃ trisahasrāṇi viṃśatirbharatarṣabha // RKV_170.12 //",
  "GP12vprevk_u:12547": "saṅgrāmabherīninadaiḥ khurareṇurnabhogatā /",
  "GP12vprevk_u:12548": "etasminnantare tāta rakṣako nagarasya hi // RKV_170.13 //",
  "GP12vprevk_u:12549": "gṛhītvābharaṇaṃ tasyāstvaṅgapratyaṅgikaṃ tathā /",
  "GP12vprevk_u:12550": "kuṇḍalāṅgadakeyūrahāranūpurajhallarīḥ // RKV_170.14 //",
  "GP12vprevk_u:12551": "nivedyākathayadrājñe mayā dṛṣṭaṃ tvavekṣaṇāt /",
  "GP12vprevk_u:12552": "tāpasānāmāśrame tu māṇḍavyo yatra tiṣṭhati // RKV_170.15 //",
  "GP12vprevk_u:12553": "tāpasairveṣṭito yatra dadṛśe tatra sannidhau /",
  "GP12vprevk_u:12554": "daṇḍavāsivacaḥ śrutvā pratyakṣāṅgavibhūṣaṇam // RKV_170.16 //",
  "GP12vprevk_u:12555": "sa krodharaktanayano mantriṇo vīkṣya naigamān /",
  "GP12vprevk_u:12556": "īdṛgbhūtasamācāro brāhmaṇo nagare mama // RKV_170.17 //",
  "GP12vprevk_u:12557": "cauracaryāṃ vratacchannaḥ paradravyāpaharakaḥ /",
  "GP12vprevk_u:12558": "tena kanyā hṛtā me 'dya tapasvipāpakarmiṇā // RKV_170.18 //",
  "GP12vprevk_u:12559": "śākuntaṃ rūpamāsthāya jalastho gaganaṃ yayau /",
  "GP12vprevk_u:12560": "pākhaṇḍino vikarmasthān biḍālavratikāñchaṭhān // RKV_170.19 //",
  "GP12vprevk_u:12561": "cāṭutaskaradurvṛttān hanyānnastyasya pātakam /",
  "GP12vprevk_u:12562": "na draṣṭavyo mayā pāpaḥ steyī kanyāpahārakaḥ // RKV_170.20 //",
  "GP12vprevk_u:12563": "śūlam āropyatāṃ kṣipraṃ na vicārastu tasya vai /",
  "GP12vprevk_u:12564": "sa ca vadhyo mayā duṣṭo rakṣorūpī tapodhanaḥ // RKV_170.21 //",
  "GP12vprevk_u:12565": "evaṃ bruvaṃścalankrodhādādiśya daṇḍavāsinam /",
  "GP12vprevk_u:12566": "kāryākāryaṃ na vijñāya śūlamāropayaddvijam // RKV_170.22 //",
  "GP12vprevk_u:12567": "paurā jānapadāḥ sarve aśrupūrṇamukhāstadā /",
  "GP12vprevk_u:12568": "hāhetyuktvā rudantyanye vadanti ca pṛthakpṛthak // RKV_170.23 //",
  "GP12vprevk_u:12569": "kutsitaṃ ca kṛtaṃ karma rājñā caṇḍālacāriṇā /",
  "GP12vprevk_u:12570": "brāhmaṇo naiva vadhyo hi viśeṣeṇa tapovṛtaḥ // RKV_170.24 //",
  "GP12vprevk_u:12571": "yadi roṣasamācāro nirvāsyo nagarādbahiḥ /",
  "GP12vprevk_u:12572": "na jātu brāhmaṇaṃ hanyāt sarvapāpe 'pyavasthitam // RKV_170.25 //",
  "GP12vprevk_u:12573": "rāṣṭrādenaṃ bahiṣkuryāt samagradhanamakṣatam /",
  "GP12vprevk_u:12574": "nāśnāti ca gṛhe rājannāgnirnagaravāsinām /",
  "GP12vprevk_u:12575": "sarve 'pyudvignamanaso gṛhavyāptivivarjitāḥ // RKV_170.26 //",
  "GP12vprevk_u:12576": "||",
  "GP12vprevk_u:12577": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe māṇḍavyaśūlāropaṇavarṇanaṃ nāma saptatyadhikaśatatamo 'dhyāyaḥ ||",
  "GP12vprevk_u:12578": "RKV adhyāya 171",
  "GP12vprevk_u:12579": "śrīmārkaṇḍeya uvāca:",
  "GP12vprevk_u:12580": "kathitaṃ brāhmaṇaṃ draṣṭuṃ śūle kṣiptaṃ tapodhanaiḥ /",
  "GP12vprevk_u:12581": "nārāyaṇasamīpe tu gatāḥ sarve maharṣayaḥ // RKV_171.1 //",
  "GP12vprevk_u:12582": "nārado devalo raibhyo yamaḥ śātātapo 'ṅgirāḥ /",
  "GP12vprevk_u:12583": "vasiṣṭho jamadagniśca yājñavalkyo bṛhaspatiḥ // RKV_171.2 //",
  "GP12vprevk_u:12584": "kaśyapo 'trirbharadvājo viśvāmitro 'ruṇirmuniḥ /",
  "GP12vprevk_u:12585": "vālakhilyādayo 'nye ca sarve 'pyṛṣigaṇānvayāḥ // RKV_171.3 //",
  "GP12vprevk_u:12586": "dadṛśuḥ śūlamārūḍhaṃ māṇḍavyamṛṣipuṃgavāḥ /",
  "GP12vprevk_u:12587": "procurnārāyaṇaṃ vipraṃ kiṃ kurmastava cepsitam // RKV_171.4 //",
  "GP12vprevk_u:12588": "sarve te tatra sāṃnidhyān māṇḍavyasya mahātmanaḥ /",
  "GP12vprevk_u:12589": "saṃbhrāntā āgatā ūcuḥ kiṃ mṛtaḥ kiṃ nu jīvati // RKV_171.5 //",
  "GP12vprevk_u:12590": "avasthāṃ tasya te dṛṣṭvā viṣādamagamanparam /",
  "GP12vprevk_u:12591": "asahitvā tu tadduḥkhaṃ sarve te manasā dvijāḥ // RKV_171.6 //",
  "GP12vprevk_u:12592": "pṛcchayatāṃ yadi manyeta rājānaṃ bhasmasātkuru /",
  "GP12vprevk_u:12593": "teṣāṃ tadvacanaṃ śrutvā vākyaṃ nārāyaṇo 'bravīt // RKV_171.7 //",
  "GP12vprevk_u:12594": "mayi jīvati madbhrātā hyavasthāmīdṛśīṃ gataḥ /",
  "GP12vprevk_u:12595": "dhig jīvitaṃ ca me kiṃtu tapaso vidyate phalam // RKV_171.8 //",
  "GP12vprevk_u:12596": "dṛṣṭvā śūlasthitaṃ jyeṣṭhaṃ manmano nu vidīryate /",
  "GP12vprevk_u:12597": "paraṃ kiṃ tu kariṣyāmi yena rāṣṭraṃ sarājakam // RKV_171.9 //",
  "GP12vprevk_u:12598": "bhasmasācca karomyadya bhavadbhiḥ kṣamyatāmiha /",
  "GP12vprevk_u:12599": "evamuktvā gṛhītvāsau karasthamabhimantrayet // RKV_171.10 //",
  "GP12vprevk_u:12600": "krodhena paśyate yāvattāvaddhuṃkārako 'bhavat /",
  "GP12vprevk_u:12601": "tena huṅkāraśabdena ṛṣayo vismitāstadā // RKV_171.11 //",
  "GP12vprevk_u:12602": "māṇḍavyasya samīpe tu hyapṛcchaṃste dvijottamāḥ /",
  "GP12vprevk_u:12603": "nivārayasi kiṃ vipra śāpaṃ nṛpajighāṃsanam // RKV_171.12 //",
  "GP12vprevk_u:12604": "apāpasya tu yeneha kṛtamasya jighāṃsanam /",
  "GP12vprevk_u:12605": "ṛṣīṇāṃ vacanaṃ śrutvā kṛcchrān māṇḍavyako 'bravīt // RKV_171.13 //",
  "GP12vprevk_u:12606": "abhivandāmi vo mūrdhnā svāgataṃ ṛṣayaḥ sadā /",
  "GP12vprevk_u:12607": "arghyasanmānapūjārhāḥ sarve 'tropaviśantu te // RKV_171.14 //",
  "GP12vprevk_u:12608": "niviṣṭaikāgramanasā sarvānmāṇḍavyako 'bravīt // RKV_171.15 //",
  "GP12vprevk_u:12609": "prāptaṃ duḥkhaṃ mayā ghoraṃ pūrvajanmārjitaṃ phalam /",
  "GP12vprevk_u:12610": "mā viṣādaṃ kurudhvaṃ bhoḥ kṛtaṃ pāpaṃ tu bhujyate // RKV_171.16 //",
  "GP12vprevk_u:12611": "ṛṣaya ūcuḥ /",
  "GP12vprevk_u:12612": "kena karmavipākena iha jātyantaraṃ vrajet /",
  "GP12vprevk_u:12613": "dānadharmaphalenaiva kena svargaṃ ca gacchati // RKV_171.17 //",
  "GP12vprevk_u:12614": "māṇḍavya uvāca:",
  "GP12vprevk_u:12615": "adattadānā jāyante parabhāgyopajīvinaḥ /",
  "GP12vprevk_u:12616": "na snānaṃ na japo homo nātithyaṃ na surārcanam // RKV_171.18 //",
  "GP12vprevk_u:12617": "na parvaṇi pitṛśrāddhaṃ na dānaṃ dvijasattamāḥ /",
  "GP12vprevk_u:12618": "vrajanti narake ghore yānti te tvantyajāṃ gatim // RKV_171.19 //",
  "GP12vprevk_u:12619": "punardaridrāḥ punareva pāpāḥ pāpaprabhāvānnarake vasanti /",
  "GP12vprevk_u:12620": "tenaiva saṃsariṇi martyaloke jīvādibhūte kṛmayaḥ pataṅgāḥ // RKV_171.20 //",
  "GP12vprevk_u:12621": "ye snānaśīlā dvijadevabhaktā jitendriyā jīvadayānuśīlāḥ /",
  "GP12vprevk_u:12622": "te devalokeṣu vasanti hṛṣṭā ye dharmaśīlā jitamānaroṣāḥ // RKV_171.21 //",
  "GP12vprevk_u:12623": "vidyāvinītā na paropatāpinaḥ svadāratuṣṭāḥ paradāravarjitāḥ /",
  "GP12vprevk_u:12624": "teṣāṃ na loke bhayamasti kiṃcitsvabhāvaśuddhā gatakalmaṣā hi te // RKV_171.22 //",
  "GP12vprevk_u:12625": "ṛṣaya ūcuḥ /",
  "GP12vprevk_u:12626": "pūrvajanmani viprendra kiṃ tvayā duṣkṛtaṃ kṛtam /",
  "GP12vprevk_u:12627": "yena kaṣṭamidaṃ prāptaṃ sandhānaṃ śūlagarhitam // RKV_171.23 //",
  "GP12vprevk_u:12628": "śūlasthaṃ tvāṃ samālakṣya hyāgatāḥ sarva eva hi /",
  "GP12vprevk_u:12629": "jīvantaṃ tvāṃ prapaśyāma tvantarannavatārayan /",
  "GP12vprevk_u:12630": "rujāsaṃtāpajaṃ duḥkhaṃ soḍhvāpi tvamavedanaḥ // RKV_171.24 //",
  "GP12vprevk_u:12631": "māṇḍavya uvāca:",
  "GP12vprevk_u:12632": "svayameva kṛtaṃ karma svayamevopabhujyate /",
  "GP12vprevk_u:12633": "sukṛtaṃ duṣkṛtaṃ pūrve nānye bhuñjanti karhicit // RKV_171.25 //",
  "GP12vprevk_u:12634": "yathā dhenusahasreṣu vatso vindati mātaram /",
  "GP12vprevk_u:12635": "tathā pūrvakṛtaṃ karma kartāram upagacchati // RKV_171.26 //",
  "GP12vprevk_u:12636": "na mātā na pitā bhrātā na bhāryā na sutāḥ suhṛt /",
  "GP12vprevk_u:12637": "na kasya karmaṇāṃ lepaḥ svayamevopabhujyate // RKV_171.27 //",
  "GP12vprevk_u:12638": "śrūyatāṃ mama vākyaṃ ca bhavadbhiḥ pṛcchito hyaham /",
  "GP12vprevk_u:12639": "pūrve vayasi bho viprā malasnānakṛtakṣaṇaḥ // RKV_171.28 //",
  "GP12vprevk_u:12640": "ajñānādbālabhāvena yūkā kaṇṭe 'dhiropitā /",
  "GP12vprevk_u:12641": "tailābhyaktaśirogātre mayā yūkā ghṛtā na hi // RKV_171.29 //",
  "GP12vprevk_u:12642": "kaṅkatīṃ ropya keśeṣu sāsā kaṇṭe 'dhiropitā /",
  "GP12vprevk_u:12643": "teṣu pāpaṃ kṛtaṃ sadyaḥ phalametanmamābhavat // RKV_171.30 //",
  "GP12vprevk_u:12644": "kiṃcitkālaṃ kṣapitvāhaṃ prāpsye mokṣaṃ nirāmayam /",
  "GP12vprevk_u:12645": "bhavantastviha santāpaṃ māṃ kurudhvaṃ maharṣayaḥ // RKV_171.31 //",
  "GP12vprevk_u:12646": "imām avasthāṃ bhuktvāhaṃ kaṃcicchape na coccare /",
  "GP12vprevk_u:12647": "ahani katicicchūle kṣapayiṣyāmi kilbiṣam // RKV_171.32 //",
  "GP12vprevk_u:12648": "prāktanaṃ karma bhuñjāmi yanmayā saṃcitaṃ dvijāḥ /",
  "GP12vprevk_u:12649": "kṣantavyamasya rājño 'tha kopaścaiva visarjyatām // RKV_171.33 //",
  "GP12vprevk_u:12650": "śrutvā tu tasya tadvākyaṃ māṇḍavyasya maharṣayaḥ /",
  "GP12vprevk_u:12651": "praharṣamatulaṃ labdhvā sādhu sādhvityapūjayan // RKV_171.34 //",
  "GP12vprevk_u:12652": "nārāyaṇa uvāca:",
  "GP12vprevk_u:12653": "idaṃ jalaṃ mantrapūtaṃ kasminsthāne kṣipāmyaham /",
  "GP12vprevk_u:12654": "yena rājā bhavedbhasma sarāṣṭraḥ sapurohitaḥ // RKV_171.35 //",
  "GP12vprevk_u:12655": "māṇḍavya uvāca:",
  "GP12vprevk_u:12656": "idaṃ jalaṃ ca rakṣasva kālakūṭaviṣopamam /",
  "GP12vprevk_u:12657": "samudre kṣipayiṣyāmi devakāryaṃ samutthitam // RKV_171.36 //",
  "GP12vprevk_u:12658": "atha te munayaḥ sarve māṇḍavyaṃ praṇipatya ca /",
  "GP12vprevk_u:12659": "āmantrayitvā harṣācca kaśyapādyā gṛhānyayuḥ // RKV_171.37 //",
  "GP12vprevk_u:12660": "gacchamānāstu te coktāḥ pañcame 'hani tāpasāḥ /",
  "GP12vprevk_u:12661": "āgantavyaṃ bhavadbhiśca matsakāśaṃ pratijñayā // RKV_171.38 //",
  "GP12vprevk_u:12662": "tatheti te pratijñāya nāradādyā adarśanam /",
  "GP12vprevk_u:12663": "gateṣu vipramukhyeṣu śāṇḍilī ca tapodhanā // RKV_171.39 //",
  "GP12vprevk_u:12664": "dvitīye 'hni samāyātā na tu buddhvātha taṃ ṛṣim /",
  "GP12vprevk_u:12665": "bhartāraṃ śirasā dhārya rātrau paryaṭate sma sā // RKV_171.40 //",
  "GP12vprevk_u:12666": "na dṛṣṭaḥ śūlake vipro bharākrāntyā yudhiṣṭhira /",
  "GP12vprevk_u:12667": "skhalitā tasya jānubhyāṃ śūlasthasya pativratā // RKV_171.41 //",
  "GP12vprevk_u:12668": "sarvāṅgeṣu vyathā jātā tasyāḥ praskhalanān muneḥ /",
  "GP12vprevk_u:12669": "īdṛśīṃ vartamānāṃ ca hyavasthāṃ pūrvadaivikīm // RKV_171.42 //",
  "GP12vprevk_u:12670": "punaḥ pāpaphalaṃ kiṃciddhā kaṣṭaṃ mama vartate /",
  "GP12vprevk_u:12671": "vyathito 'haṃ tvayā pāpe kimarthaṃ sūnakarmaṇi // RKV_171.43 //",
  "GP12vprevk_u:12672": "svairiṇīṃ tvāṃ prapaśyāmi rākṣasī taskarī nu kim /",
  "GP12vprevk_u:12673": "evamuktvā kṣaṇaṃ mohātkrandamāno muhurmuhuḥ // RKV_171.44 //",
  "GP12vprevk_u:12674": "tapasvino 'tha ṛṣayaḥ sarve saṃtrastamānasāḥ /",
  "GP12vprevk_u:12675": "paśyamānā muneḥ kaṣṭaṃ pṛcchante te yudhiṣṭhira // RKV_171.45 //",
  "GP12vprevk_u:12676": "paryaṭase kimarthaṃ tvaṃ niśīye vahanaṃ nu kim /",
  "GP12vprevk_u:12677": "kṣiptaṃ tu jholikābhāraṃ kiṃvāgamanakāraṇam /",
  "GP12vprevk_u:12678": "vyathāmutpādya ṛṣaye duḥkhādduḥkhavilāsini // RKV_171.46 //",
  "GP12vprevk_u:12679": "śāṇḍilyuvāca:",
  "GP12vprevk_u:12680": "nāsurīṃ na ca gandharvīṃ na piśācīṃ na rākṣasīm /",
  "GP12vprevk_u:12681": "pativratāṃ tu māṃ sarve jānantu tapasi sthitām // RKV_171.47 //",
  "GP12vprevk_u:12682": "na me kāmo na me krodho na vairaṃ na ca matsaraḥ /",
  "GP12vprevk_u:12683": "ajñānād dṛṣṭimāndyācca skhalanaṃ kṣantumarhatha // RKV_171.48 //",
  "GP12vprevk_u:12684": "vahanaṃ bhartṛsaukhyāya divā sampīḍyate rujā /",
  "GP12vprevk_u:12685": "ayaṃ bhartā vijānītha jholikāsaṃsthitaḥ sadā // RKV_171.49 //",
  "GP12vprevk_u:12686": "bharaṇaṃ pānaṃ vastraṃ ca dadāmyetasya rogiṇaḥ /",
  "GP12vprevk_u:12687": "ṛṣiḥ śaunakamukhyo 'sau śāṇḍilīṃ māṃ vijānata // RKV_171.50 //",
  "GP12vprevk_u:12688": "svabhartṛdharmiṇīṃ kopaṃ mā kuruṣvātithiṃ kuru /",
  "GP12vprevk_u:12689": "satāṃ samīpaṃ samprāptāṃ sarvaṃ me kṣantum arhatha // RKV_171.51 //",
  "GP12vprevk_u:12690": "ṛṣaya ūcuḥ /",
  "GP12vprevk_u:12691": "paravyathāṃ na jānīṣe vyacarantī yadṛcchayā /",
  "GP12vprevk_u:12692": "prabhāte 'bhyudite sūrye tava bhartā mariṣyati // RKV_171.52 //",
  "GP12vprevk_u:12693": "ātmaduḥkhāt paraṃ duḥkhaṃ na jānāsi kulādhame /",
  "GP12vprevk_u:12694": "tena vākyena ghoreṇa śāṇḍilī vimanābhavat // RKV_171.53 //",
  "GP12vprevk_u:12695": "paraṃ viṣādamāpannā kṣaṇaṃ dhyātvābravīd vacaḥ /",
  "GP12vprevk_u:12696": "kopāt saṃraktanayanā nirīkṣantī munīṃs tadā // RKV_171.54 //",
  "GP12vprevk_u:12697": "satāṃ gehe kila prāptā bhavatāṃ cāpakāriṇī /",
  "GP12vprevk_u:12698": "sāmenātithipūjāyāṃ śiṣṭe ca gṛhamāgate // RKV_171.55 //",
  "GP12vprevk_u:12699": "bhavadbhir īdṛgātithyaṃ kṛtaṃ caiva mamaiva tu /",
  "GP12vprevk_u:12700": "svargāpavargadharmaśca bhavadbhir na nirīkṣitam // RKV_171.56 //",
  "GP12vprevk_u:12701": "prājāpatyām imāṃ dṛṣṭvā māṃ yathā prākṛtāḥ striyaḥ /",
  "GP12vprevk_u:12702": "bhavantaḥ strībalaṃ me'dya paśyantu divi devatāḥ // RKV_171.57 //",
  "GP12vprevk_u:12703": "mariṣyati na me bhartā hyādityo nodayiṣyati /",
  "GP12vprevk_u:12704": "andhakāraṃ jagatsarvaṃ kṣīyate nādya śarvarī // RKV_171.58 //",
  "GP12vprevk_u:12705": "evamukte tayā vākye stambhite 'rke tamomayam /",
  "GP12vprevk_u:12706": "na ca prajāyate sarvaṃ nirvaṣaṭkārasatkriyam // RKV_171.59 //",
  "GP12vprevk_u:12707": "svāhākāraḥ svadhākāraḥ pañcayajñavidhirnahi /",
  "GP12vprevk_u:12708": "snānaṃ dānaṃ japo nāsti sandhyālopavyatikramaḥ /",
  "GP12vprevk_u:12709": "ṣaṇmāsaṃ ca tadā pārtha luptapiṇḍodakakriyam // RKV_171.60 //",
  "GP12vprevk_u:12710": "||",
  "GP12vprevk_u:12711": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śāṇḍilīṛṣisaṃvādavarṇanaṃ nāmaikasaptatyuttaraśatatamo 'dhyāyaḥ ||",
  "GP12vprevk_u:12712": "RKV adhyāya 172",
  "GP12vprevk_u:12713": "śrīmārkaṇḍeya uvāca:",
  "GP12vprevk_u:12714": "atha te ṛṣayaḥ sarve devāścendrapurogamāḥ /",
  "GP12vprevk_u:12715": "māṇḍavyasyāśrame puṇye samīyurnarmadātaṭe // RKV_172.1 //",
  "GP12vprevk_u:12716": "śaṅkhadundubhinādena dīpikājvalanena ca /",
  "GP12vprevk_u:12717": "apsarogītanādena nṛtyantyo vārayoṣitaḥ // RKV_172.2 //",
  "GP12vprevk_u:12718": "kathānakaiḥ stuvatyanye tasya śūlāgradhāriṇaḥ /",
  "GP12vprevk_u:12719": "aṣṭāśītisahasrāṇi snātakānāṃ tapasvinām // RKV_172.3 //",
  "GP12vprevk_u:12720": "samāje tridaśaiḥ sārddhaṃ tatra te ca didṛkṣayā /",
  "GP12vprevk_u:12721": "brahmaviṣṇumaheśānāstatra harṣātsamāgatāḥ // RKV_172.4 //",
  "GP12vprevk_u:12722": "mātaro mallikādyāśca kṣetrapālā vināyakāḥ /",
  "GP12vprevk_u:12723": "dikpālā lokapālāśca gaṅgādyāśca saridvarāḥ // RKV_172.5 //",
  "GP12vprevk_u:12724": "ṛṣidevasamāje tu nityaṃ harṣapramodane /",
  "GP12vprevk_u:12725": "tatra rājā samāyātaḥ paurajānapadaiḥ saha // RKV_172.6 //",
  "GP12vprevk_u:12726": "dṛṣṭvā kautūhalaṃ tatra vyākulīkṛtamānasam /",
  "GP12vprevk_u:12727": "vitrastamanaso bhūtvā bhayātsarve samāsthitāḥ // RKV_172.7 //",
  "GP12vprevk_u:12728": "tasminsamāgame divye brahmaviṣṇvīśamabruvan /",
  "GP12vprevk_u:12729": "bho māṇḍavya mahāsattva varadāste 'maraiḥ saha // RKV_172.8 //",
  "GP12vprevk_u:12730": "anekakaṣṭatapasā tava siddhirbhaviṣyati /",
  "GP12vprevk_u:12731": "prārthayasva yathākāmaṃ yaste manasi rocate // RKV_172.9 //",
  "GP12vprevk_u:12732": "anādityamayaṃ lokaṃ nirvaṣaṭkāramākulam /",
  "GP12vprevk_u:12733": "naṣṭadharmaṃ vijānīhi prakṛtisthaṃ kuruṣva ca /",
  "GP12vprevk_u:12734": "anugrahaṃ tu śāṇḍilyāḥ prārthayāma dvijottama // RKV_172.10 //",
  "GP12vprevk_u:12735": "eṣa te kaṣṭado rājā samāyātastavāgrataḥ /",
  "GP12vprevk_u:12736": "saṃbhūṣayasva viprarṣe janaṃ devāsuraṃ gaṇam // RKV_172.11 //",
  "GP12vprevk_u:12737": "māṇḍavya uvāca:",
  "GP12vprevk_u:12738": "yadi prasannā me devāḥ samāyātāḥ suraiḥ saha /",
  "GP12vprevk_u:12739": "trikālamatra tīrthe ca sthātavyam ṛṣibhiḥ saha // RKV_172.12 //",
  "GP12vprevk_u:12740": "bhavatāṃ tu prasādena rujā me śāmyatāṃ sadā /",
  "GP12vprevk_u:12741": "evamastviti deveśā yāvajjalpanti pāṇḍava // RKV_172.13 //",
  "GP12vprevk_u:12742": "tāvadrakṣo gṛhītvā 'gre kanyāṃ kāmapramodinīm /",
  "GP12vprevk_u:12743": "uvāca bhagavañchāpaṃ purā dattvorvaśī mama // RKV_172.14 //",
  "GP12vprevk_u:12744": "yadā kanyāṃ hare rakṣaḥśāpāntaste bhaviṣyati /",
  "GP12vprevk_u:12745": "tena me garhitaṃ karma śāpenākṛtabuddhinā // RKV_172.15 //",
  "GP12vprevk_u:12746": "kṣantavyam iti coktvā ca gataścādarśanaṃ punaḥ /",
  "GP12vprevk_u:12747": "gate caiva tu sā kanyā dṛṣṭvā padmadalekṣaṇā // RKV_172.16 //",
  "GP12vprevk_u:12748": "mantrayitvā suraiḥ sarvair dattā māṇḍavyadhīmate /",
  "GP12vprevk_u:12749": "tāṃ vajraśūlikāṃ plāvya pavitrair narmadodakaiḥ // RKV_172.17 //",
  "GP12vprevk_u:12750": "māṇḍavyam ṛṣimuttārya jayaśabdādimaṅgalaiḥ /",
  "GP12vprevk_u:12751": "vivāhayitvā tāṃ kanyāṃ māṇḍavyarṣipuṃgavaḥ // RKV_172.18 //",
  "GP12vprevk_u:12752": "abhivādya ca tān sarvān dānasanmānagauravaiḥ /",
  "GP12vprevk_u:12753": "atha rājā samīpastho ratnaiśca vividhairapi // RKV_172.19 //",
  "GP12vprevk_u:12754": "dhigvādairninditaḥ sarvaistairjanairbhūṣitaḥ punaḥ /",
  "GP12vprevk_u:12755": "rājñā ca brāhmaṇāḥ sarve bhūṣaṇācchādanāśanaiḥ // RKV_172.20 //",
  "GP12vprevk_u:12756": "suvarṇakoṭidānena tuṣṭānkṛtvā kṣamāpitāḥ /",
  "GP12vprevk_u:12757": "vṛtte vivāha āhūya śāṇḍilīṃ tāmathābravīt // RKV_172.21 //",
  "GP12vprevk_u:12758": "mānayasva imān viprān mocayasva divākaram /",
  "GP12vprevk_u:12759": "apahṛtya tamo yena kṛpā sadyaḥ pravartate // RKV_172.22 //",
  "GP12vprevk_u:12760": "ṛṣīṇāṃ vacanaṃ śrutvā śāṇḍilī duḥkhitābravīt /",
  "GP12vprevk_u:12761": "udite 'rke tu me bhartā mṛtyuṃ yāsyati bho dvijāḥ // RKV_172.23 //",
  "GP12vprevk_u:12762": "taṃ kathaṃ mocayāmīha hyātmano 'niṣṭasiddhaye /",
  "GP12vprevk_u:12763": "kriyāpravartanāc cādya kiṃ kāryaṃ me maharṣayaḥ // RKV_172.24 //",
  "GP12vprevk_u:12764": "niḥpuṃsī strī hyanāthāhaṃ bhavāmi bhavato matam /",
  "GP12vprevk_u:12765": "tiṣṭha tvamandhakāre tu necchāmi raviṇodayam // RKV_172.25 //",
  "GP12vprevk_u:12766": "tena vākyena te sarve devāsuramaharṣayaḥ /",
  "GP12vprevk_u:12767": "śiraḥsaṃcālanāḥ sarve sādhu sādhviti cābruvan // RKV_172.26 //",
  "GP12vprevk_u:12768": "pativrate mahābhāge śṛṇu vākyaṃ tapodhane /",
  "GP12vprevk_u:12769": "manyase yadi naḥ sarvānkuruṣva vacanaṃ ca yat // RKV_172.27 //",
  "GP12vprevk_u:12770": "śāṇḍilyuvāca:",
  "GP12vprevk_u:12771": "yena me na maredbhartā yena satyaṃ muner vacaḥ /",
  "GP12vprevk_u:12772": "tatkurudhvaṃ vicāryāśu yena saṃvardhate sukham // RKV_172.28 //",
  "GP12vprevk_u:12773": "tasyāstadvacanaṃ śrutvā svapnāvasthākṛto hṛṣiḥ /",
  "GP12vprevk_u:12774": "antarhito muhūrtaṃ ca śāṇḍilyāśca prapaśya tām // RKV_172.29 //",
  "GP12vprevk_u:12775": "punarādāya te sarve kṛtvā nirvraṇasattanum snāpito narmadātoye śāṇḍilyāyai samarpitaḥ // RKV_172.30 //",
  "GP12vprevk_u:12776": "tataḥ sā hṛṣṭamanasā patiṃ dṛṣṭvā tu taijasam /",
  "GP12vprevk_u:12777": "praṇamya tān ṛṣīn devān vimalārkaṃ jagatkṛtam // RKV_172.31 //",
  "GP12vprevk_u:12778": "kriyāpravartitāḥ sarve devagandharvamānuṣāḥ /",
  "GP12vprevk_u:12779": "hṛṣṭatuṣṭā gatāḥ sarve svamāśramapadaṃ mahat // RKV_172.32 //",
  "GP12vprevk_u:12780": "pativratā svabhartrā sā māsamevāśrame sthitā /",
  "GP12vprevk_u:12781": "māṇḍavyenāpyanujñātā yayau natvā svamāśramam // RKV_172.33 //",
  "GP12vprevk_u:12782": "gateṣu teṣu sarveṣu sthāpayāmāsa cācyutam /",
  "GP12vprevk_u:12783": "māṇḍavyeśvaranāmānaṃ nārāyaṇa iti smṛtam // RKV_172.34 //",
  "GP12vprevk_u:12784": "divyaṃ varṣasahasraṃ tu pūjayāmāsa bhārata /",
  "GP12vprevk_u:12785": "gato 'sāvṛṣisaṅghaiśca sahito 'maraparvatam // RKV_172.35 //",
  "GP12vprevk_u:12786": "tapastapantau tau tatra hyadyāpi kila bhārata /",
  "GP12vprevk_u:12787": "bhrātarau saṃyatātmānau dhyāyataḥ paramaṃ padam // RKV_172.36 //",
  "GP12vprevk_u:12788": "tatra tīrthe tu yaḥ snātvā tarpayet pitṛdevatāḥ /",
  "GP12vprevk_u:12789": "pitarastasya tṛpyanti piṇḍadānāddaśābdikam // RKV_172.37 //",
  "GP12vprevk_u:12790": "devagṛhe tu pakṣādau yaḥ karoti vilepanam /",
  "GP12vprevk_u:12791": "godānaśatasāhasre datte bhavati yatphalam // RKV_172.38 //",
  "GP12vprevk_u:12792": "upalepanena dviguṇamarcane tu caturguṇam /",
  "GP12vprevk_u:12793": "dīpaprajvalane puṇyamaṣṭadhā parikīrtitam // RKV_172.39 //",
  "GP12vprevk_u:12794": "divyanetradharo bhūtvā trailokye sacarācare /",
  "GP12vprevk_u:12795": "dadhnā madhughṛtairdevaṃ payasā narmadodakaiḥ // RKV_172.40 //",
  "GP12vprevk_u:12796": "snapanaṃ ye prakurvanti puṣpamālāvilepanaiḥ /",
  "GP12vprevk_u:12797": "ye 'rcayanti virūpākṣaṃ devaṃ nārāyaṇaṃ harim // RKV_172.41 //",
  "GP12vprevk_u:12798": "te 'pi divyavimānena krīḍante kalpasaṃkhyayā /",
  "GP12vprevk_u:12799": "dīpāṣṭakaṃ tu yaḥ kuryād aṣṭamīṃ ca caturdaśīm // RKV_172.42 //",
  "GP12vprevk_u:12800": "ekādaśyāṃ tu kṛṣṇasya na paśyanti yamaṃ tu te /",
  "GP12vprevk_u:12801": "phalairnānāvidhaiḥ śubhrair yaḥ kuryāl liṅgapūraṇam // RKV_172.43 //",
  "GP12vprevk_u:12802": "te 'pi yānti vimānena siddhacāraṇasevitāḥ /",
  "GP12vprevk_u:12803": "ghaṇṭā caiva patākā ca vimāne puṣpamālikā // RKV_172.44 //",
  "GP12vprevk_u:12804": "vāditrāṇi yathārhāṇi prānte ca gacchate śivam /",
  "GP12vprevk_u:12805": "devālayaṃ tu yaḥ kuryād vaiṣṇavaṃ māṇḍaveśvaram // RKV_172.45 //",
  "GP12vprevk_u:12806": "svarge vasati dharmātmā yāvadābhūtasamplavam /",
  "GP12vprevk_u:12807": "māṇḍavyanārāyaṇākhye viprān bhojayate 'grataḥ // RKV_172.46 //",
  "GP12vprevk_u:12808": "ekasmin bhojite vipre koṭir bhavati bhojitā /",
  "GP12vprevk_u:12809": "āśvine māsi samprāpte śuklapakṣe caturdaśīm // RKV_172.47 //",
  "GP12vprevk_u:12810": "kṛtopavāsaniyamo rātrau jāgaraṇena ca /",
  "GP12vprevk_u:12811": "dīpamālāṃ caturdikṣu pūjāṃ kṛtvā tu śaktitaḥ // RKV_172.48 //",
  "GP12vprevk_u:12812": "nārī vā puruṣo vāpi nṛtyagītapravādanaiḥ /",
  "GP12vprevk_u:12813": "prabhāte vimale sūrye snānādikavidhiṃ nṛpa // RKV_172.49 //",
  "GP12vprevk_u:12814": "abhinirvartya maunena paśyate devamīdṛśam /",
  "GP12vprevk_u:12815": "sarvapāpavinirmukto rudraloke mahīyate // RKV_172.50 //",
  "GP12vprevk_u:12816": "athavā mārgaśīrṣe ca caitravaiśākhayorapi /",
  "GP12vprevk_u:12817": "śrāvaṇe vā mahārāja sarvakāle 'thavāpi ca // RKV_172.51 //",
  "GP12vprevk_u:12818": "śivarātrisamaṃ puṇyam ityevaṃ śivabhāṣitam /",
  "GP12vprevk_u:12819": "vājapeyāśvamedhābhyāṃ phalaṃ bhavati nānyathā // RKV_172.52 //",
  "GP12vprevk_u:12820": "durbhagā duḥkhitā vandhyā daridrā ca mṛtaprajā /",
  "GP12vprevk_u:12821": "snāti rudraghaṭairyā strī sarvānkāmānavāpnuyāt // RKV_172.53 //",
  "GP12vprevk_u:12822": "kṛmikīṭapataṅgāśca tasmiṃstīrthe tu ye mṛtāḥ /",
  "GP12vprevk_u:12823": "svargaṃ prayānti te sarve divyarūpadharā nṛpa // RKV_172.54 //",
  "GP12vprevk_u:12824": "anāśake jale 'gnau tu ye mṛtā vyādhipīḍitāḥ /",
  "GP12vprevk_u:12825": "anivartikā gatis teṣāṃ rudraloke hyasaṃśayam // RKV_172.55 //",
  "GP12vprevk_u:12826": "nityaṃ namati yo rāja śivanārāyaṇāvubhau /",
  "GP12vprevk_u:12827": "godānaphalamāpnoti tasya tīrthaprabhāvataḥ // RKV_172.56 //",
  "GP12vprevk_u:12828": "devālaye tu rājendra yaśca kuryāt pradakṣiṇām /",
  "GP12vprevk_u:12829": "pradakṣiṇīkṛtā tena sasāgaradharā dharā // RKV_172.57 //",
  "GP12vprevk_u:12830": "sārddhaṃ śataṃ ca tīrthāni mallikābhavanād bahiḥ /",
  "GP12vprevk_u:12831": "tasya tīrthapramāṇaṃ tu vistaraṃ rājasattama // RKV_172.58 //",
  "GP12vprevk_u:12832": "sūtreṇa veṣṭayet kṣetramathavā śivamandiram /",
  "GP12vprevk_u:12833": "athavā śivaliṅgaṃ ca tasya puṇyaphalaṃ śṛṇu // RKV_172.59 //",
  "GP12vprevk_u:12834": "jambūdvīpaśca kṛtasnaśca śālmalī kuśakrauñcakau /",
  "GP12vprevk_u:12835": "śākapuṣkaragomedaiḥ saptadvīpā vasuṃdharā // RKV_172.60 //",
  "GP12vprevk_u:12836": "bhūṣitā tena rājendra saśailavanakānanā /",
  "GP12vprevk_u:12837": "revāyāṃ dakṣiṇe bhāge śivakṣetrātsamīpataḥ // RKV_172.61 //",
  "GP12vprevk_u:12838": "devakhātaṃ mahāpuṇyaṃ nirmitaṃ tridaśairapi /",
  "GP12vprevk_u:12839": "tasmin yaḥ kurute snānaṃ mucyate sarvapātakaiḥ // RKV_172.62 //",
  "GP12vprevk_u:12840": "pūrṇimāyāmamāvasyāṃ vyatīpāte 'rkasaṃkrame /",
  "GP12vprevk_u:12841": "śrāddhaṃ ca saṃgrahe kuryātsa gacchet paramāṃ gatim // RKV_172.63 //",
  "GP12vprevk_u:12842": "devakhāte trayo devā brahmaviṣṇumaheśvarāḥ /",
  "GP12vprevk_u:12843": "tiṣṭhanti ṛṣibhiḥ sārddhaṃ pitṛdevagaṇaiḥ saha // RKV_172.64 //",
  "GP12vprevk_u:12844": "tatra tīrthe 'śvine māsi caturdaśyāṃ viśeṣataḥ /",
  "GP12vprevk_u:12845": "vāyumārge sthitaḥ śakrastiṣṭhate daivataiḥ saha // RKV_172.65 //",
  "GP12vprevk_u:12846": "pṛthivyāṃ yāni tīrthāni saritaḥ sāgarāstathā /",
  "GP12vprevk_u:12847": "viṃśati tāni sarvāṇi devakhāte dinadvayam // RKV_172.66 //",
  "GP12vprevk_u:12848": "gayāśire ca yatpuṇyaṃ prayāge makarakaṇṭake /",
  "GP12vprevk_u:12849": "prayāge somatīrthe ca tatpuṇyaṃ māṇḍaveśvare // RKV_172.67 //",
  "GP12vprevk_u:12850": "paṭṭabandhena yatpuṇyaṃ mātrāyāṃ lakuleśvare /",
  "GP12vprevk_u:12851": "āśvinyāmaśvinīyoge tatpuṇyaṃ māṇḍaveśvare // RKV_172.68 //",
  "GP12vprevk_u:12852": "ujjayinyāṃ mahākāle vārāṇasyāṃ tripuṣkare /",
  "GP12vprevk_u:12853": "saṃnihatyāṃ ravigraste māṇḍavyākhye sanātanam // RKV_172.69 //",
  "GP12vprevk_u:12854": "iti jñātvā mahārāja sarvatīrtheṣu cottamam /",
  "GP12vprevk_u:12855": "pitḥndevān samabhyarcya snānadānādipūjanaiḥ // RKV_172.70 //",
  "GP12vprevk_u:12856": "caturdaśyāṃ nirāhāraḥ sthito bhūtvā śucivrataḥ /",
  "GP12vprevk_u:12857": "pūjayet parayā bhaktyā rātrau jāgaraṇe śivam // RKV_172.71 //",
  "GP12vprevk_u:12858": "snānaiśca vividhairdevaṃ puṣpāgaruvilepanaiḥ /",
  "GP12vprevk_u:12859": "prabhāte paurṇamāsyāṃ tu snānādividhitarpaṇaiḥ // RKV_172.72 //",
  "GP12vprevk_u:12860": "śrāddhena havyakavyena śivapūjārcanena ca /",
  "GP12vprevk_u:12861": "agniṣṭomādiyajñaiśca vidhivaccāptadakṣiṇaiḥ // RKV_172.73 //",
  "GP12vprevk_u:12862": "dhautapāpo viśuddhātmā phalate phalamuttamam /",
  "GP12vprevk_u:12863": "gosahasrapradānena dattaṃ bhavati bhārata // RKV_172.74 //",
  "GP12vprevk_u:12864": "snānādyair vidhivat tatra taddine śivasannidhau /",
  "GP12vprevk_u:12865": "hiraṇyaṃ vṛṣabhaṃ dhenuṃ bhūmiṃ gomithunaṃ hayam // RKV_172.75 //",
  "GP12vprevk_u:12866": "śivamuddiśya vai vastrayugme dadyāt surūpiṇe /",
  "GP12vprevk_u:12867": "pādukopānahau chatraṃ bhājanaṃ raktavāsasī // RKV_172.76 //",
  "GP12vprevk_u:12868": "homaṃ jāpyaṃ tathā dānamakṣayaṃ sarvameva tat /",
  "GP12vprevk_u:12869": "ṛcamekāṃ tu ṛgvede yajurvede yajustathā // RKV_172.77 //",
  "GP12vprevk_u:12870": "sāmaikaṃ sāmavede tu japed devāgrasaṃsthitaḥ /",
  "GP12vprevk_u:12871": "samyagvedaphalaṃ tasya bhavedvai nātra saṃśayaḥ // RKV_172.78 //",
  "GP12vprevk_u:12872": "gāyatrījāpyamātras tu vedatrayaphalaṃ labhet /",
  "GP12vprevk_u:12873": "kulakoṭiśataṃ sāgraṃ labhate tu śivārcanāt // RKV_172.79 //",
  "GP12vprevk_u:12874": "snāne dāne tathā śrāddhe jāgare gītavādite /",
  "GP12vprevk_u:12875": "anivartikā gatistasya śivalokātkadācana // RKV_172.80 //",
  "GP12vprevk_u:12876": "kālena mahatāviṣṭo martyaloke samāviśet /",
  "GP12vprevk_u:12877": "rājā bhavati medhāvī sarvavyādhivivarjitaḥ // RKV_172.81 //",
  "GP12vprevk_u:12878": "jīvedvarṣaśataṃ sāgraṃ putrapautradhanānvitaḥ /",
  "GP12vprevk_u:12879": "tacca tīrthaṃ punaḥ smṛtvā līyamāno maheśvare // RKV_172.82 //",
  "GP12vprevk_u:12880": "upāste yastu vai sandhyāṃ tasmiṃstīrthe ca parvaṇi /",
  "GP12vprevk_u:12881": "sāṅgopāṅgaiś caturvedair labhate phalamuttamam // RKV_172.83 //",
  "GP12vprevk_u:12882": "tatra sarvaṃ śivakṣetrāccharapātaṃ samantataḥ /",
  "GP12vprevk_u:12883": "na saṃcared bhayodvignā brahmahatyā narādhipa // RKV_172.84 //",
  "GP12vprevk_u:12884": "yatra tatra sthito vṛkṣān paśyate tīrthatatparaḥ /",
  "GP12vprevk_u:12885": "vividhaiḥ pātakair mukto mucyate nātra saṃśayaḥ // RKV_172.85 //",
  "GP12vprevk_u:12886": "śvabhrī tatra mahārāja jalamadhye pradṛśyate /",
  "GP12vprevk_u:12887": "kathānikā purāṇoktā vānarī tīrthasevanāt // RKV_172.86 //",
  "GP12vprevk_u:12888": "tatra kūpo mahārāja tiṣṭhate devanirmitaḥ /",
  "GP12vprevk_u:12889": "śivasya paścime bhāge śivakṣetramanuttamam // RKV_172.87 //",
  "GP12vprevk_u:12890": "vṛṣotsargaṃ tu yaḥ kuryāttasmiṃstīrthe narādhipa /",
  "GP12vprevk_u:12891": "krīḍanti pitarastasya svargaloke yadṛcchayā // RKV_172.88 //",
  "GP12vprevk_u:12892": "agamyāgamane pāpam ayājyayājane kṛte /",
  "GP12vprevk_u:12893": "steyācca brahmagohatyāgurughātācca pātakam /",
  "GP12vprevk_u:12894": "tatsarvaṃ naśyate pāpaṃ vṛṣotsarge kṛte tu vai // RKV_172.89 //",
  "GP12vprevk_u:12895": "māṇḍavyatīrthamāhātmyaṃ yaḥ śṛṇoti samādhinā /",
  "GP12vprevk_u:12896": "mucyate sarvapāpebhyo nātra kāryā vicāraṇā // RKV_172.90 //",
  "GP12vprevk_u:12897": "||",
  "GP12vprevk_u:12898": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye māṇḍavyatīrthamāhātmyavarṇanaṃ nāma dvisaptatyadhikaśatatamo 'dhyāyaḥ ||",
  "GP12vprevk_u:12899": "RKV adhyāya 173",
  "GP12vprevk_u:12900": "śrīmārkaṇḍeya uvāca:",
  "GP12vprevk_u:12901": "tato gacchettu rājendra tīrthaṃ paramaśobhanam /",
  "GP12vprevk_u:12902": "narmadādakṣiṇe kūle sarvapāpapraṇāśanam // RKV_173.1 //",
  "GP12vprevk_u:12903": "siddheśvaramiti khyātaṃ mahāpātakanāśanam /",
  "GP12vprevk_u:12904": "yatra śuddhiṃ parāṃ prāpto devadevo maheśvaraḥ /",
  "GP12vprevk_u:12905": "purā hatyāyutaḥ pārtha devadevas triśūladhṛk // RKV_173.2 //",
  "GP12vprevk_u:12906": "purā pañcaśirā āsīdbrahmā lokapitāmahaḥ /",
  "GP12vprevk_u:12907": "tenānṛtaṃ vacaścoktaṃ kasmiṃścitkāraṇāntare // RKV_173.3 //",
  "GP12vprevk_u:12908": "tacchrutvā sahasā tasmai cukopa parameśvaraḥ /",
  "GP12vprevk_u:12909": "chedayāmāsa bhagavānmūrdhānaṃ karajaistadā // RKV_173.4 //",
  "GP12vprevk_u:12910": "tasya tatkarasaṃlagnaṃ cyavate na kadācana /",
  "GP12vprevk_u:12911": "tato hi devadeveśaḥ paryaṭan pṛthivīmimām // RKV_173.5 //",
  "GP12vprevk_u:12912": "tato vārāṇasīṃ prāptastasyāṃ tadapatacchiraḥ /",
  "GP12vprevk_u:12913": "patite tu kapāle ca brahmahatyā na muñcati // RKV_173.6 //",
  "GP12vprevk_u:12914": "tatastu sāgare gatvā pūrve ca dakṣiṇe tathā /",
  "GP12vprevk_u:12915": "paścime cottare pārtha devadevo maheśvaraḥ // RKV_173.7 //",
  "GP12vprevk_u:12916": "paryaṭansarvatīrtheṣu brahmahatyā na muñcati /",
  "GP12vprevk_u:12917": "narmadādakṣiṇe kūle sutīrthaṃ prāptavān prabhuḥ // RKV_173.8 //",
  "GP12vprevk_u:12918": "kulakoṭiṃ samāsādya prārthayāmāsa cātmavān /",
  "GP12vprevk_u:12919": "prāyaścittaṃ tataḥ kṛtvā babhūva gatakalmaṣaḥ // RKV_173.9 //",
  "GP12vprevk_u:12920": "tato niṣkalmaṣo jāto devadevo maheśvaraḥ /",
  "GP12vprevk_u:12921": "hatvā surebhyastatsthānaṃ tataścāntardadhe prabhuḥ // RKV_173.10 //",
  "GP12vprevk_u:12922": "tadāprabhṛti tattīrthaṃ śuddharudreti kīrtitam /",
  "GP12vprevk_u:12923": "vikhyātaṃ triṣu loke brahmahatyāharaṃ param // RKV_173.11 //",
  "GP12vprevk_u:12924": "māse māse site pakṣe 'māvāsyāyāṃ yudhiṣṭhira /",
  "GP12vprevk_u:12925": "snātvā tatra vidhānena tarpayet pitṛdevatāḥ // RKV_173.12 //",
  "GP12vprevk_u:12926": "dadyāt piṇḍaṃ pitḥṇāṃ tu bhāvitenāntarātmanā /",
  "GP12vprevk_u:12927": "tasya te dvādaśābdāni sutṛptāḥ pitaro nṛpa // RKV_173.13 //",
  "GP12vprevk_u:12928": "gandhadhūpapradīpādyairabhyarcya parameśvaram /",
  "GP12vprevk_u:12929": "śuddheśvarābhidhānaṃ tu śivaloke mahīyate // RKV_173.14 //",
  "GP12vprevk_u:12930": "etatte kathitaṃ rājañchuddharudram anuttamam /",
  "GP12vprevk_u:12931": "mayā śrutaṃ yathā devasakāśācchūlapāṇinaḥ /",
  "GP12vprevk_u:12932": "mucyate sarvapāpebhyo rudralokaṃ sa gacchati // RKV_173.15 //",
  "GP12vprevk_u:12933": "||",
  "GP12vprevk_u:12934": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śuddheśvaratīrthamāhātmyavarṇanaṃ nāma trisaptatyuttaraśatatamo 'dhyāyaḥ ||",
  "GP12vprevk_u:12935": "RKV adhyāya 174",
  "GP12vprevk_u:12936": "śrīmārkaṇḍeya uvāca:",
  "GP12vprevk_u:12937": "gopeśvaraṃ tato gaccheduttare narmadātaṭe /",
  "GP12vprevk_u:12938": "yatra snānena caikena mucyante pātakair narāḥ // RKV_174.1 //",
  "GP12vprevk_u:12939": "tatra tīrthe tu yaḥ snātvā kurute prāṇasaṃkṣayam /",
  "GP12vprevk_u:12940": "barhiyuktena yānena sa gacchecchivamandire // RKV_174.2 //",
  "GP12vprevk_u:12941": "krīḍitvā suciraṃ kālaṃ śivaloke narādhipa /",
  "GP12vprevk_u:12942": "iha mānuṣyatāṃ prāpya rājā bhavati vīryavān // RKV_174.3 //",
  "GP12vprevk_u:12943": "hastyaśvarathasampanno dāsīdāsasamanvitaḥ /",
  "GP12vprevk_u:12944": "pūjyamāno narendraiśca jīvedvarṣaśataṃ naraḥ // RKV_174.4 //",
  "GP12vprevk_u:12945": "samprāpte kārttike māsi navamyāṃ śuklapakṣataḥ /",
  "GP12vprevk_u:12946": "sopavāsaḥ śucirbhūtvā dīpakāṃstatra dāpayet // RKV_174.5 //",
  "GP12vprevk_u:12947": "gandhapuṣpaiḥ samabhyarcya rātrau kurvīta jāgaram /",
  "GP12vprevk_u:12948": "tasya yatphalamuddiṣṭaṃ tacchṛṇuṣva narādhipa // RKV_174.6 //",
  "GP12vprevk_u:12949": "yāvatpuṇyaṃ phalaṃ saṃkhyā dīpakānāṃ tathaiva ca /",
  "GP12vprevk_u:12950": "tāvadyugasahasrāṇi śivaloke mahīyate // RKV_174.7 //",
  "GP12vprevk_u:12951": "tasmiṃstīrthe tu rājendra liṅgapūraṇakaṃ vidhim /",
  "GP12vprevk_u:12952": "tathaiva padmakaiścaiva dadhibhaktaistathaiva ca // RKV_174.8 //",
  "GP12vprevk_u:12953": "yastu kuryān naraśreṣṭha tasya puṇyaphalaṃ śṛṇu /",
  "GP12vprevk_u:12954": "yāvanti tilasaṃkhyāni dadhibhaktaṃ tathaiva ca // RKV_174.9 //",
  "GP12vprevk_u:12955": "padmasaṃkhyā śive loke modate kālamīpsitam /",
  "GP12vprevk_u:12956": "tasmiṃstīrthe tu rājendra yatkiṃcid dīyate nṛpa // RKV_174.10 //",
  "GP12vprevk_u:12957": "sarvaṃ koṭiguṇaṃ tasya saṃkhyātuṃ vā na śakyate /",
  "GP12vprevk_u:12958": "evaṃ te kathitaṃ sarvaṃ sarvatīrthamanuttamam // RKV_174.11 //",
  "GP12vprevk_u:12959": "||",
  "GP12vprevk_u:12960": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe gopeśvaratīrthamāhātmyavarṇanaṃ nāma catuḥsaptatyuttaraśatatamo 'dhyāyaḥ ||",
  "GP12vprevk_u:12961": "RKV adhyāya 175",
  "GP12vprevk_u:12962": "śrīmārkaṇḍeya uvāca:",
  "GP12vprevk_u:12963": "uttare narmadākūle bhṛgukṣetrasya madhyataḥ /",
  "GP12vprevk_u:12964": "kapileśvaraṃ tu vikhyātaṃ viśeṣātpāpanāśanam // RKV_175.1 //",
  "GP12vprevk_u:12965": "yo 'sau sanātano devaḥ purāṇe paripaṭhyate /",
  "GP12vprevk_u:12966": "vāsudevo jagannāthaḥ kapilatvamupāgataḥ // RKV_175.2 //",
  "GP12vprevk_u:12967": "pātālaṃ sutalaṃ nāma tasyaiva nitalaṃ hyadhaḥ /",
  "GP12vprevk_u:12968": "gabhastigaṃ ca tasyādho hyandhatāmisrameva ca // RKV_175.3 //",
  "GP12vprevk_u:12969": "pātālaṃ saptamaṃ yacca hyadhastātsaṃsthitaṃ mahat /",
  "GP12vprevk_u:12970": "vasate tatra vai devaḥ purāṇaḥ parameśvaraḥ // RKV_175.4 //",
  "GP12vprevk_u:12971": "sa brahmā sa mahādevaḥ sa devo garuḍadhvajaḥ /",
  "GP12vprevk_u:12972": "pūjyamānaḥ suraiḥ siddhais tiṣṭhate brahmavādibhiḥ // RKV_175.5 //",
  "GP12vprevk_u:12973": "vasatas tasya rājendra kapilasya jagadguroḥ /",
  "GP12vprevk_u:12974": "vināśaṃ cāgrataḥ prāptāḥ kṣaṇena sagarātmajāḥ // RKV_175.6 //",
  "GP12vprevk_u:12975": "bhasmībhūtāṃstu tāndṛṣṭvā kapilo munisattamaḥ /",
  "GP12vprevk_u:12976": "jagāma paramaṃ śokaṃ cintyamāno 'tha kilbiṣam // RKV_175.7 //",
  "GP12vprevk_u:12977": "sarvasaṅgaparityāge citte nirviṣayīkṛte /",
  "GP12vprevk_u:12978": "ayuktaṃ ṣaṣṭisahasrāṇāṃ kartaṃ mama vināśanam // RKV_175.8 //",
  "GP12vprevk_u:12979": "kṛtasya karaṇaṃ nāsti tasmātpāpavināśanam /",
  "GP12vprevk_u:12980": "gatvā tu kāpilaṃ tīrthaṃ mocayāmyaghamātmanaḥ // RKV_175.9 //",
  "GP12vprevk_u:12981": "pātālaṃ tu tato muktvā kapilo munisattamaḥ /",
  "GP12vprevk_u:12982": "tapaścacāra sumahannarmadātaṭamāsthitaḥ // RKV_175.10 //",
  "GP12vprevk_u:12983": "vratopavāsairvividhaiḥ snānadānajapādikaiḥ /",
  "GP12vprevk_u:12984": "paraṃ nirvāṇamāpannaḥ pūjayanrudramavyayam // RKV_175.11 //",
  "GP12vprevk_u:12985": "tatra tīrthe tu yaḥ snātvā pūjayet parameśvaram /",
  "GP12vprevk_u:12986": "gosahasraphalaṃ tasya labhate nātra saṃśayaḥ // RKV_175.12 //",
  "GP12vprevk_u:12987": "jyeṣṭhamāse tu samprāpte śuklapakṣe caturdaśī /",
  "GP12vprevk_u:12988": "tatra snātvā vidhānena bhaktyā dānaṃ prayacchati // RKV_175.13 //",
  "GP12vprevk_u:12989": "pātrabhūtāya viprāya svalpaṃ vā yadi vā bahu /",
  "GP12vprevk_u:12990": "akṣayaṃ tatphalaṃ proktaṃ śivena parameṣṭhinā // RKV_175.14 //",
  "GP12vprevk_u:12991": "aṅgārakadine prāpte caturthyāṃ navamīṣu ca /",
  "GP12vprevk_u:12992": "snānaṃ karoti puruṣo bhaktyopoṣya varāṅganā // RKV_175.15 //",
  "GP12vprevk_u:12993": "rūpamaiśvaryamatulaṃ saubhāgyaṃ saṃtatiṃ parām /",
  "GP12vprevk_u:12994": "labhate saptajanmāni nityaṃ nityaṃ punaḥ punaḥ // RKV_175.16 //",
  "GP12vprevk_u:12995": "paurṇamāsyāmamāvāsyāṃ snātvā piṇḍaṃ prayacchati /",
  "GP12vprevk_u:12996": "tasya te dvādaśābdāni tṛptā yānti surālayam // RKV_175.17 //",
  "GP12vprevk_u:12997": "tatra tīrthe tu yo bhaktyā dadyāddīpaṃ suśobhanam /",
  "GP12vprevk_u:12998": "jāyate tasya rājendra mahādīptiḥ śārīrajā // RKV_175.18 //",
  "GP12vprevk_u:12999": "tatra tīrthe mṛtānāṃ tu jantūnāṃ sarvadā kila /",
  "GP12vprevk_u:13000": "anivartikā bhavetteṣāṃ gatistu śivamandirāt // RKV_175.19 //",
  "GP12vprevk_u:13001": "||",
  "GP12vprevk_u:13002": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kapileśvaratīrthamāhātmyavarṇanaṃ nāma pañcasaptādhikaśatatamo 'dhyāyaḥ ||",
  "GP12vprevk_u:13003": "RKV adhyāya 176",
  "GP12vprevk_u:13004": "śrīmārkaṇḍeya uvāca:",
  "GP12vprevk_u:13005": "tato gacchenmahīpāla piṅgalāvartamuttamam /",
  "GP12vprevk_u:13006": "tīrthaṃ sarvaguṇopetaṃ kāmikaṃ bhuvi durlabham // RKV_176.1 //",
  "GP12vprevk_u:13007": "vācikaṃ mānasaṃ pāpaṃ karmajaṃ yatpurā kṛtam /",
  "GP12vprevk_u:13008": "piṅgaleśvaramāsādya tatsarvaṃ vilayaṃ vrajet // RKV_176.2 //",
  "GP12vprevk_u:13009": "tatra snānaṃ ca dānaṃ ca devakhāte kṛtaṃ nṛpa /",
  "GP12vprevk_u:13010": "akṣayaṃ tadbhavetsarvamityevaṃ śaṅkaro 'bravīt // RKV_176.3 //",
  "GP12vprevk_u:13011": "pṛthivyāṃ sarvatīrtheṣu samuddhṛtya śubhodakam /",
  "GP12vprevk_u:13012": "muktaṃ tatra suraiḥ khātvā devakhātaṃ tato 'bhavat // RKV_176.4 //",
  "GP12vprevk_u:13013": "yudhiṣṭhira uvāca:",
  "GP12vprevk_u:13014": "kathaṃ tu devakhātaṃ tatsaṃjātaṃ dvijasattama /",
  "GP12vprevk_u:13015": "surāḥ sarve kathaṃ tatra mumucur vāri tīrthajam /",
  "GP12vprevk_u:13016": "sarvaṃ kathaya me vipra śravaṇe lampaṭaṃ manaḥ // RKV_176.5 //",
  "GP12vprevk_u:13017": "śrīmārkaṇḍeya uvāca:",
  "GP12vprevk_u:13018": "yadā tu śūlaśuddhyarthaṃ rudro devagaṇaiḥ saha /",
  "GP12vprevk_u:13019": "babhrāma pṛthivīṃ sarvāṃ kamaṇḍaludharaḥ śubhām // RKV_176.6 //",
  "GP12vprevk_u:13020": "prabhāsādyeṣu tīrtheṣu snānaṃ cakruḥ surāstadā /",
  "GP12vprevk_u:13021": "sarvatīrthotthitaṃ toyaṃ pātre vai nihitaṃ tu taiḥ // RKV_176.7 //",
  "GP12vprevk_u:13022": "śūlabhedamanuprāpya śūlaṃ śuddhaṃ tu śūlinaḥ /",
  "GP12vprevk_u:13023": "tatrotthamudakaṃ gṛhya āgatā bhṛgukacchake // RKV_176.8 //",
  "GP12vprevk_u:13024": "tatrāpaśyaṃstato hyagniṃ ca piṅgalākṣaṃ ca rogiṇam /",
  "GP12vprevk_u:13025": "tapasyugre vyavasitaṃ dhyāyamānaṃ maheśvaram // RKV_176.9 //",
  "GP12vprevk_u:13026": "havirbhāgaistu viprāṇāṃ rājñāṃ caivāmayāvinām /",
  "GP12vprevk_u:13027": "dṛṣṭvā tu bahurogārtamagniṃ devamukhaṃ surāḥ /",
  "GP12vprevk_u:13028": "prāhuste sahitā devaṃ śaṅkaraṃ lokaśaṅkaram // RKV_176.10 //",
  "GP12vprevk_u:13029": "devā ūcuḥ /",
  "GP12vprevk_u:13030": "prasādaḥ kriyatāṃ śambho piṅgalasyāmayāvinaḥ /",
  "GP12vprevk_u:13031": "yathā hi nīrujaḥ kāyo haviṣāṃ grahaṇakṣamaḥ /",
  "GP12vprevk_u:13032": "punarbhavati piṅgastu tathā kuru maheśvara // RKV_176.11 //",
  "GP12vprevk_u:13033": "īśvara uvāca:",
  "GP12vprevk_u:13034": "bhobhoḥ surā hi tapasā tuṣṭo 'haṃ vo viśeṣataḥ /",
  "GP12vprevk_u:13035": "vacanācca viśeṣeṇa dadāmyabhimataṃ varam // RKV_176.12 //",
  "GP12vprevk_u:13036": "piṅgala uvāca:",
  "GP12vprevk_u:13037": "yadi tuṣṭo 'si deveśa dīyate deva cepsitam /",
  "GP12vprevk_u:13038": "candrādityau ca nayane kṛtvātra kalayā sthitaḥ // RKV_176.13 //",
  "GP12vprevk_u:13039": "tathā punarnavaḥ kāyo bhavedvai mama śaṅkara /",
  "GP12vprevk_u:13040": "tathā kuru virūpākṣa namastubhyaṃ punaḥ punaḥ // RKV_176.14 //",
  "GP12vprevk_u:13041": "mārkaṇḍeya uvāca:",
  "GP12vprevk_u:13042": "tataḥ sa bhagavāñchambhur mūrtimādityarūpiṇīm /",
  "GP12vprevk_u:13043": "kṛtvā tu tasya tadrogam apānudata śaṅkaraḥ // RKV_176.15 //",
  "GP12vprevk_u:13044": "tataḥ punarnavībhūtaḥ punaḥ provāca śaṅkaram /",
  "GP12vprevk_u:13045": "atraiva sthīyatāṃ śambho tathaiva bhāskaraḥ svayam // RKV_176.16 //",
  "GP12vprevk_u:13046": "prāṇināmupakārāya rogāṇāmupaśāntaye /",
  "GP12vprevk_u:13047": "pāpānāṃ dhvaṃsanārthāya śreyasāṃ caiva vṛddhaye // RKV_176.17 //",
  "GP12vprevk_u:13048": "evamuktastu bhagavānpiṅgalena mahātmanā /",
  "GP12vprevk_u:13049": "avatāraṃ ca kṛtavān gīrvāṇān idam abravīt // RKV_176.18 //",
  "GP12vprevk_u:13050": "īśvara uvāca:",
  "GP12vprevk_u:13051": "muñcadhvamudakaṃ devāstīrthebhyo yatsamāhṛtam /",
  "GP12vprevk_u:13052": "mama cottarataḥ kṛtvā khātaṃ devamayaṃ śubham // RKV_176.19 //",
  "GP12vprevk_u:13053": "tatra nikṣipyatāṃ vāri sarvarogavināśanam /",
  "GP12vprevk_u:13054": "sarvapāpaharaṃ divyaṃ sarvairapi surādibhiḥ // RKV_176.20 //",
  "GP12vprevk_u:13055": "evamuktāḥ surāḥ sarve khātaṃ kṛtvā tathottare /",
  "GP12vprevk_u:13056": "vayastriṃśatkoṭigaṇairmuktaṃ tattīrthajaṃ jalam // RKV_176.21 //",
  "GP12vprevk_u:13057": "procuste sahitāḥ sarve virūpākṣapurogamāḥ /",
  "GP12vprevk_u:13058": "yaḥ kaściddevakhāte 'sminmṛdālambhanapūrvakam // RKV_176.22 //",
  "GP12vprevk_u:13059": "snānaṃ kṛtvā ravidine saṃsnāya narmadājale /",
  "GP12vprevk_u:13060": "śrāddhaṃ kṛtvā pitṛbhyo vai dānaṃ dattvā svaśaktitaḥ // RKV_176.23 //",
  "GP12vprevk_u:13061": "pūjayiṣyati piṅgeśaṃ tasya vāsastriviṣṭape /",
  "GP12vprevk_u:13062": "bhaviṣyati surairuktaṃ śṛṇoti sakalaṃ jagat // RKV_176.24 //",
  "GP12vprevk_u:13063": "āmayā bhuvi martyānāṃ kṣayarogavicarcikāḥ /",
  "GP12vprevk_u:13064": "vyādhayo vikṛtākārāḥ kāsaśvāsajvarodbhavāḥ // RKV_176.25 //",
  "GP12vprevk_u:13065": "ekadvitricaturthāhā ye jvarā bhūtasambhavāḥ /",
  "GP12vprevk_u:13066": "ye cānye vikṛtā doṣā dadruśca kāmalaṃ tathā // RKV_176.26 //",
  "GP12vprevk_u:13067": "dinaiste saptabhiryānti nāśaṃ snānair raverdine /",
  "GP12vprevk_u:13068": "śatabhedaprabhinnā ye kuṣṭhā bahuvidhās tathā // RKV_176.27 //",
  "GP12vprevk_u:13069": "śatamādityavārāṇāṃ snāyādaṣṭottaraṃ tu yaḥ /",
  "GP12vprevk_u:13070": "sampūjya śaṅkaraṃ dadyāttilapātraṃ dvijātaye // RKV_176.28 //",
  "GP12vprevk_u:13071": "naśyanti tasya kuṣṭhāni garuḍeneva pannagāḥ /",
  "GP12vprevk_u:13072": "evamuktvā gatāḥ sarve tridaśāstridaśālayam // RKV_176.29 //",
  "GP12vprevk_u:13073": "mārkaṇḍeya uvāca:",
  "GP12vprevk_u:13074": "nadīṣu devakhāteṣu taḍāgeṣu saritsu ca /",
  "GP12vprevk_u:13075": "snānaṃ samācarennityaṃ naraḥ pāpaiḥ pramucyate // RKV_176.30 //",
  "GP12vprevk_u:13076": "ṣaṣṭitīrthasahasreṣu ṣaṣṭitīrthaśateṣu ca /",
  "GP12vprevk_u:13077": "yatphalaṃ snānadāneṣu devakhāte tato 'dhikam // RKV_176.31 //",
  "GP12vprevk_u:13078": "devakhāteṣu yaḥ snātvā tarpayitvā pitḥnnṛpa /",
  "GP12vprevk_u:13079": "pūjayed devadeveśaṃ piṅgaleśvaramuttamam // RKV_176.32 //",
  "GP12vprevk_u:13080": "so 'śvamedhasya yajñasya vājapeyasya bhārata /",
  "GP12vprevk_u:13081": "dvayoḥ puṇyamavāpnoti nātra kāryā vicāraṇā // RKV_176.33 //",
  "GP12vprevk_u:13082": "||",
  "GP12vprevk_u:13083": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe piṅgaleśvaratīrthamāhātmyavarṇanaṃ nāma ṣaṭsaptatyuttaraśatatamo 'dhyāyaḥ ||",
  "GP12vprevk_u:13084": "RKV adhyāya 177",
  "GP12vprevk_u:13085": "śrīmārkaṇḍeya uvāca:",
  "GP12vprevk_u:13086": "bhūtīśvaraṃ tato gacchetsarvatīrtheṣvanuttamam /",
  "GP12vprevk_u:13087": "darśanād eva rājendra yasya pāpaṃ praṇaśyati // RKV_177.1 //",
  "GP12vprevk_u:13088": "tatra sthāne purā pārtha devadevena śūlinā /",
  "GP12vprevk_u:13089": "uddhūlanaṃ kṛtaṃ gātre tena bhūtīśvaraṃ tu tat // RKV_177.2 //",
  "GP12vprevk_u:13090": "puṣye vā janmanakṣatre amāvāsyāṃ viśeṣataḥ /",
  "GP12vprevk_u:13091": "bhūtīśvare naraḥ snātvā kulakoṭiṃ samuddharet // RKV_177.3 //",
  "GP12vprevk_u:13092": "tatra sthāne tu yo bhaktyā kurute hyaṅgaguṇṭhanam /",
  "GP12vprevk_u:13093": "tasya yatphalamuddiṣṭaṃ tacchṛṇuṣva narādhipa // RKV_177.4 //",
  "GP12vprevk_u:13094": "yāvanto bhūtikaṇikā gātre lagnāḥ śivālaye /",
  "GP12vprevk_u:13095": "tāvadvarṣasahasrāṇi śivaloke mahīyate // RKV_177.5 //",
  "GP12vprevk_u:13096": "sarveṣāmeva snānānāṃ bhasmasnānaṃ paraṃ smṛtam /",
  "GP12vprevk_u:13097": "purāṇair ṛṣibhiḥ proktaṃ sarvaśāstreṣvanuttamam // RKV_177.6 //",
  "GP12vprevk_u:13098": "ekakālaṃ dvikālaṃ vā trikālaṃ cāpi yaḥ sadā /",
  "GP12vprevk_u:13099": "snānaṃ karoti cāgneyaṃ pāpaṃ tasya praṇaśyati // RKV_177.7 //",
  "GP12vprevk_u:13100": "divyasnānādvaraṃ snānaṃ vāyavyaṃ bharatarṣabha /",
  "GP12vprevk_u:13101": "vāyavyāduttamaṃ brāhmyaṃ varaṃ brāhmyāt tu vāruṇam // RKV_177.8 //",
  "GP12vprevk_u:13102": "āgneyaṃ vāruṇācchreṣṭhaṃ yasmāduktaṃ svayambhuvā /",
  "GP12vprevk_u:13103": "tasmātsarvaprayatnena hyāgneyaṃ snānam ācaret // RKV_177.9 //",
  "GP12vprevk_u:13104": "yudhiṣṭhira uvāca:",
  "GP12vprevk_u:13105": "āgneyaṃ vāruṇaṃ brāhmyaṃ vāyavyaṃ divyameva ca /",
  "GP12vprevk_u:13106": "kimuktaṃ śrotum icchāmi paraṃ kautūhalaṃ hi me // RKV_177.10 //",
  "GP12vprevk_u:13107": "mārkaṇḍeya uvāca:",
  "GP12vprevk_u:13108": "āgneyaṃ bhasmanā snānamavagāhya ca vāruṇam /",
  "GP12vprevk_u:13109": "āpohiṣṭheti ca brāhmyaṃ vāyavyaṃ gorajaḥ smṛtam // RKV_177.11 //",
  "GP12vprevk_u:13110": "sūrye dṛṣṭe tu yatsnānaṃ gaṅgātoyena tatsamam /",
  "GP12vprevk_u:13111": "tatsnānaṃ pañcamaṃ proktaṃ divyaṃ pāṇḍavasattama // RKV_177.12 //",
  "GP12vprevk_u:13112": "tasmātsarvaprayatnena snātvā bhūtīśvare tu yaḥ /",
  "GP12vprevk_u:13113": "pūjayed devamīśānaṃ sa bāhyābhyantaraḥ śuciḥ // RKV_177.13 //",
  "GP12vprevk_u:13114": "tatra sthāne tu ye nityaṃ dhyāyanti paramaṃ padam /",
  "GP12vprevk_u:13115": "sūkṣmaṃ cātīndriyaṃ nityaṃ te dhanyā nātra saṃśayaḥ // RKV_177.14 //",
  "GP12vprevk_u:13116": "muktitīrthaṃ tu tattīrthaṃ sarvatīrtheṣvanuttamam /",
  "GP12vprevk_u:13117": "darśanādeva yasyaiva pāpaṃ yāti mahatkṣayam // RKV_177.15 //",
  "GP12vprevk_u:13118": "jāyate pūjayā rājyaṃ tatra stutvā maheśvaram /",
  "GP12vprevk_u:13119": "japena pāpasaṃśuddhirdhyānenānantyamaśnute // RKV_177.16 //",
  "GP12vprevk_u:13120": "oṃ jyotiḥ svarūpam anādimadhyam anutpādyamānam anucāryamāṇākṣaram /",
  "GP12vprevk_u:13121": "sarvabhūtasthitaṃ śivaṃ sarvayogeśvaraṃ sarvalokeśvaraṃ mohaśokahīnaṃ mahājñānagamyam // RKV_177.17 //",
  "GP12vprevk_u:13122": "tatra tīrthe tu yo gatvā snānaṃ kuryānnareśvara /",
  "GP12vprevk_u:13123": "aśvamedhasya yajñasya phalaṃ prāpnoti mānavaḥ /",
  "GP12vprevk_u:13124": "evambhūtaṃ na jānanti mokṣāpekṣaṇikā narāḥ // RKV_177.18 //",
  "GP12vprevk_u:13125": "||",
  "GP12vprevk_u:13126": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe bhūtīśvaratīrthamāhātmyavarṇanaṃ nāma saptasaptatyadhikaśatatamo 'dhyāyaḥ ||",
  "GP12vprevk_u:13127": "RKV adhyāya 178",
  "GP12vprevk_u:13128": "śrīmārkaṇḍeya uvāca:",
  "GP12vprevk_u:13129": "tato gacchettu rājendra gaṅgāvāhakamuttamam /",
  "GP12vprevk_u:13130": "narmadāyāṃ mahāpuṇyaṃ bhṛgutīrthasamīpataḥ // RKV_178.1 //",
  "GP12vprevk_u:13131": "tatra gaṅgā mahāpuṇyā cacāra vipulaṃ tapaḥ /",
  "GP12vprevk_u:13132": "purā varṣaśataṃ sāgraṃ paramaṃ vratamāsthitā // RKV_178.2 //",
  "GP12vprevk_u:13133": "dhyātvā devaṃ jagadyoniṃ nārāyaṇamakalmaṣam /",
  "GP12vprevk_u:13134": "ātmānaṃ paramaṃ dhāma saritsā jagatīpate // RKV_178.3 //",
  "GP12vprevk_u:13135": "tato janārdano deva āgatyedamuvāca ha // RKV_178.4 //",
  "GP12vprevk_u:13136": "viṣṇuruvāca:",
  "GP12vprevk_u:13137": "tapasā tava tuṣṭo 'haṃ matpādāmbujasambhave /",
  "GP12vprevk_u:13138": "mattaḥ kimicchase devi brūhi kiṃ karavāṇi te // RKV_178.5 //",
  "GP12vprevk_u:13139": "gaṅgovāca:",
  "GP12vprevk_u:13140": "tvatpādakamalādbhraṣṭā gaṅgā sahacarā vibho /",
  "GP12vprevk_u:13141": "yadṛcchayā trilokeśa vandyamānā divaukasaiḥ // RKV_178.6 //",
  "GP12vprevk_u:13142": "nṛpo bhagīrathas tasmāt tapaḥ kṛtvā suduṣkaram /",
  "GP12vprevk_u:13143": "samārādhya jagannāthaṃ śaṅkaraṃ lokaśaṅkaram // RKV_178.7 //",
  "GP12vprevk_u:13144": "avatārayāmāsa hi māṃ pṛthivyāṃ dharaṇīdhara /",
  "GP12vprevk_u:13145": "mayā vai yuvayor vākyādavatāraḥ kṛto bhuvi // RKV_178.8 //",
  "GP12vprevk_u:13146": "vaiṣṇavīmiti māṃ matvā janaḥ sarvāpluto mayi /",
  "GP12vprevk_u:13147": "ye vai brahmaṇo loke ye ca vai gurutalpagāḥ // RKV_178.9 //",
  "GP12vprevk_u:13148": "tyāginaḥ pitṛmātṛbhyāṃ ye ca svarṇaharā narāḥ /",
  "GP12vprevk_u:13149": "goghnā ye manujā loke tathā ye prāṇihiṃsakāḥ // RKV_178.10 //",
  "GP12vprevk_u:13150": "agamyāgāmino ye ca hyabhakṣyasya ca bhakṣakāḥ /",
  "GP12vprevk_u:13151": "ye cānṛtapravaktāro ye ca viśvāsaghātakāḥ // RKV_178.11 //",
  "GP12vprevk_u:13152": "devabrāhmaṇavittānāṃ hartāro ye narādhamāḥ /",
  "GP12vprevk_u:13153": "devabrahmagurustrīṇāṃ ye ca nindākarā narāḥ // RKV_178.12 //",
  "GP12vprevk_u:13154": "brahmaśāpapradagdhā ye ye caivātmahano dvijāḥ /",
  "GP12vprevk_u:13155": "bhraṣṭānaśanasaṃnyāsaniyatavratacāriṇaḥ // RKV_178.13 //",
  "GP12vprevk_u:13156": "tathaivāpeyapeyāśca ye ca svagurunindakāḥ /",
  "GP12vprevk_u:13157": "niṣedhakā ye dānānāṃ pātradānaparāṅmukhāḥ // RKV_178.14 //",
  "GP12vprevk_u:13158": "ṛtughnā ye svapatnīnāṃ pitroḥ sehaparā na hi /",
  "GP12vprevk_u:13159": "bāndhaveṣu ca dīneṣu karuṇā yasya nāsti vai // RKV_178.15 //",
  "GP12vprevk_u:13160": "kṣetrasetuvibhedī ca pūrvamārgapralopakaḥ /",
  "GP12vprevk_u:13161": "nāstikaḥ śāstrahīnastu vipraḥ sandhyāvivarjitaḥ // RKV_178.16 //",
  "GP12vprevk_u:13162": "ahutāśī hyasaṃtuṣṭaḥ sarvāśī sarvavikrayī /",
  "GP12vprevk_u:13163": "kadaryā nāstikāḥ krūrāḥ kṛtaghnā ye dvijāyaḥ // RKV_178.17 //",
  "GP12vprevk_u:13164": "paiśunyā rasavikreyāḥ sarvakālavinākṛtāḥ /",
  "GP12vprevk_u:13165": "svagotrāṃ paragotrāṃ vā ye bhuñjanti dvijādhamāḥ // RKV_178.18 //",
  "GP12vprevk_u:13166": "te māṃ prāpya vimucyante pāpasaṅghaiḥ susaṃcitaiḥ /",
  "GP12vprevk_u:13167": "tatpāpakṣārataptāyā na śarma mama vidyate // RKV_178.19 //",
  "GP12vprevk_u:13168": "tathā kuru jagannātha yathāhaṃ śarma cāpnuyām /",
  "GP12vprevk_u:13169": "evamuktastu deveśastuṣṭaḥ provāca jāhnavīm // RKV_178.20 //",
  "GP12vprevk_u:13170": "viṣṇuruvāca:",
  "GP12vprevk_u:13171": "ahamatra vasiṣyāmi gaṅgādharasahāyavān /",
  "GP12vprevk_u:13172": "praviśasva sadā revāṃ tvamatraiva ca mūrtinā // RKV_178.21 //",
  "GP12vprevk_u:13173": "mama pādatalaṃ prāpya vaha tripathagāmini /",
  "GP12vprevk_u:13174": "yadā bahūdakakāle narmadājalasaṃbhṛtā // RKV_178.22 //",
  "GP12vprevk_u:13175": "prāvṛṭkālaṃ samāsādya bhaviṣyati jalākulā /",
  "GP12vprevk_u:13176": "plāvyobhayataṭaṃ devī prāpya māmuttarasthitam // RKV_178.23 //",
  "GP12vprevk_u:13177": "plāvayiṣyati toyena yadā śaṅkhaṃ kare sthitam /",
  "GP12vprevk_u:13178": "tadā parvaśatodyuktaṃ vaiṣṇavaṃ parvasaṃjñitam // RKV_178.24 //",
  "GP12vprevk_u:13179": "na tena sadṛśaṃ kiṃcidvyatīpātādisaṃkramam /",
  "GP12vprevk_u:13180": "ayane dve ca na tathā puṇyātpuṇyataraṃ yathā // RKV_178.25 //",
  "GP12vprevk_u:13181": "tasminparvaṇi deveśi śaṅkhaṃ saṃspṛśya mānavaḥ /",
  "GP12vprevk_u:13182": "snānamācarate toye miśre gāṅgeyanārmade // RKV_178.26 //",
  "GP12vprevk_u:13183": "puṇyaṃ tvaśeṣapuṇyānāṃ maṅgalānāṃ ca maṅgalam /",
  "GP12vprevk_u:13184": "viṣṇunā vidhṛto yena tasmācchāntiḥ pracakrame // RKV_178.27 //",
  "GP12vprevk_u:13185": "tatrāntaṃ pāpasaṅghasya dhruvamāpnoti mānavaḥ /",
  "GP12vprevk_u:13186": "śaṅkhoddhāre naraḥ snātvā tarpayet pitṛdevatāḥ // RKV_178.28 //",
  "GP12vprevk_u:13187": "tṛptāste dvādaśābdāni siddhiṃ ca sārvakāmikīm /",
  "GP12vprevk_u:13188": "gaṅgāvahe tu yaḥ śrāddhaṃ śaṅkhoddhāre pradāsyati // RKV_178.29 //",
  "GP12vprevk_u:13189": "tena piṇḍapradānena nṛtyanti pitarastathā /",
  "GP12vprevk_u:13190": "śaṅkhoddhāre naraḥ snātvā pūjayed balakeśavau // RKV_178.30 //",
  "GP12vprevk_u:13191": "rātrau jāgaraṇaṃ kṛtvā śuddho bhavati jāhnavi /",
  "GP12vprevk_u:13192": "yattvaṃ lokakṛtaṃ karma manyase bhuvi duḥsaham // RKV_178.31 //",
  "GP12vprevk_u:13193": "tasminparvaṇi tatsarvaṃ tatra snātvā vyapohaya /",
  "GP12vprevk_u:13194": "evamuktvā naraśreṣṭha viṣṇuścāntaradhīyata // RKV_178.32 //",
  "GP12vprevk_u:13195": "tadāprabhṛti tattīrthaṃ gaṅgāvāhakamuttamam /",
  "GP12vprevk_u:13196": "brahmādyairṛṣibhistāta pāramparyakramāgataiḥ // RKV_178.33 //",
  "GP12vprevk_u:13197": "tatra tīrthe tu yaḥ snātvā bhaktibhāvena bhārata /",
  "GP12vprevk_u:13198": "gaṅgātīrthe tu sa snātaḥ samasteṣu na saṃśayaḥ // RKV_178.34 //",
  "GP12vprevk_u:13199": "tatra tīrthe mṛtānāṃ tu narāṇāṃ bhāvitātmanām /",
  "GP12vprevk_u:13200": "anivartikā gatisteṣāṃ viṣṇulokātkadācana // RKV_178.35 //",
  "GP12vprevk_u:13201": "||",
  "GP12vprevk_u:13202": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe gaṅgāvahakatīrthamāhātmyavarṇanaṃ nāmāṣṭasaptatyuttaraśatatamo 'dhyāyaḥ ||",
  "GP12vprevk_u:13203": "RKV adhyāya 179",
  "GP12vprevk_u:13204": "mārkaṇḍeya uvāca:",
  "GP12vprevk_u:13205": "tato gacchettu rājendra gautameśvaramuttamam /",
  "GP12vprevk_u:13206": "sarvapāpaharaṃ tīrthaṃ triṣu lokeṣu viśrutam // RKV_179.1 //",
  "GP12vprevk_u:13207": "gautamena tapastaptaṃ tatra tīrthe yudhiṣṭhira /",
  "GP12vprevk_u:13208": "divyaṃ varṣasahasraṃ tu tatastuṣṭo maheśvaraḥ // RKV_179.2 //",
  "GP12vprevk_u:13209": "praṇamya śirasā tatra sthāpitaḥ parameśvaraḥ /",
  "GP12vprevk_u:13210": "sthāpito gautameneśo gautameśvara ucyate // RKV_179.3 //",
  "GP12vprevk_u:13211": "tatra devaiśca gandharvair ṛṣibhiḥ pitṛdaivataiḥ /",
  "GP12vprevk_u:13212": "samprāptā hyuttamā siddhir ārādhya parameśvaram // RKV_179.4 //",
  "GP12vprevk_u:13213": "tatra tīrthe tu yaḥ snātvā pūjayet pitṛdevatāḥ /",
  "GP12vprevk_u:13214": "pūjayet paramīśānaṃ sarvapāpaiḥ pramucyate // RKV_179.5 //",
  "GP12vprevk_u:13215": "bahavastanna jānanti viṣṇumāyāvimohitāḥ /",
  "GP12vprevk_u:13216": "tatra saṃnihitaṃ devaṃ śūlapāṇiṃ maheśvaram // RKV_179.6 //",
  "GP12vprevk_u:13217": "brahmacārī tu yo bhūtvā tatra tīrthe nareśvara /",
  "GP12vprevk_u:13218": "snātvārcayen mahādevaṃ so 'śvamedhaphalaṃ labhet // RKV_179.7 //",
  "GP12vprevk_u:13219": "brahmacārī tu yo bhūtvā tarpayet pitṛdevatāḥ /",
  "GP12vprevk_u:13220": "pūjayet paramīśānaṃ sarvapāpaiḥ pramucyate // RKV_179.8 //",
  "GP12vprevk_u:13221": "tatra tīrthe tu yo dānaṃ bhaktyā dadyād dvijātaye /",
  "GP12vprevk_u:13222": "tadakṣayaphalaṃ sarvaṃ nātra kāryā vicāraṇā // RKV_179.9 //",
  "GP12vprevk_u:13223": "māse cāśvayuje rājan kṛṣṇapakṣe caturdaśīm /",
  "GP12vprevk_u:13224": "snātvā tatra vidhānena dīpakānāṃ śataṃ dadet // RKV_179.10 //",
  "GP12vprevk_u:13225": "pūjayitvā mahādevaṃ gandhapuṣpādibhir naraḥ /",
  "GP12vprevk_u:13226": "mucyate sarvapāpebhyo mṛtaḥ śivapuraṃ vrajet // RKV_179.11 //",
  "GP12vprevk_u:13227": "aṣṭamyāṃ ca caturdaśyāṃ kārttikyāṃ tu viśeṣataḥ /",
  "GP12vprevk_u:13228": "upoṣya prayato bhūtvā ghṛtena snāpayecchivam // RKV_179.12 //",
  "GP12vprevk_u:13229": "pañcagavyena madhunā dadhnā vā śītavāriṇā /",
  "GP12vprevk_u:13230": "sa ca sarvasya yajñasya phalaṃ prāpnoti mānavaḥ // RKV_179.13 //",
  "GP12vprevk_u:13231": "bhaktyā tu pūjayet paścāt sa labhet phalamuttamam /",
  "GP12vprevk_u:13232": "bilvapatrairakhaṇḍaiśca puṣpairunmattakodbhavaiḥ // RKV_179.14 //",
  "GP12vprevk_u:13233": "kuśāpāmārgasahitaiḥ kadambadroṇajairapi /",
  "GP12vprevk_u:13234": "mallikākaravīraiśca raktapītaiḥ sitāsitaiḥ // RKV_179.15 //",
  "GP12vprevk_u:13235": "puṣpairanyairyathālābhaṃ yo naraḥ pūjayecchivam /",
  "GP12vprevk_u:13236": "nairantaryeṇa ṣaṇmāsaṃ yo 'rcayed gautameśvaram /",
  "GP12vprevk_u:13237": "sarvānkāmānavāpnoti mṛtaḥ śivapuraṃ vrajet // RKV_179.16 //",
  "GP12vprevk_u:13238": "||",
  "GP12vprevk_u:13239": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe gautameśvaratīrthamāhātmyavarṇanaṃ nāma ekonāśītyadhikaśatatamo 'dhyāyaḥ ||",
  "GP12vprevk_u:13240": "RKV adhyāya 180",
  "GP12vprevk_u:13241": "śrīmārkaṇḍeya uvāca:",
  "GP12vprevk_u:13242": "tato gacchenmahīpāla daśāśvamedhikaṃ param /",
  "GP12vprevk_u:13243": "tīrthaṃ sarvaguṇopetaṃ mahāpātakanāśanam // RKV_180.1 //",
  "GP12vprevk_u:13244": "yatra gatvā mahārāja snātvā sampūjya ceśvaram /",
  "GP12vprevk_u:13245": "daśānāmaśvamedhānāṃ phalaṃ prāpnoti mānavaḥ // RKV_180.2 //",
  "GP12vprevk_u:13246": "yudhiṣṭhira uvāca:",
  "GP12vprevk_u:13247": "aśvamedho mahāyajño bahusambhāradakṣiṇaḥ /",
  "GP12vprevk_u:13248": "aśakyaḥ prākṛtaiḥ kartuṃ kathaṃ teṣāṃ phalaṃ labhet // RKV_180.3 //",
  "GP12vprevk_u:13249": "atyāścaryamidaṃ tattvaṃ tvayoktaṃ vadatā satā /",
  "GP12vprevk_u:13250": "yathā me jāyate śraddhā dīrghāyustvaṃ tathā vada // RKV_180.4 //",
  "GP12vprevk_u:13251": "mārkaṇḍeya uvāca:",
  "GP12vprevk_u:13252": "idamāścaryabhūtaṃ hi gauryā pṛṣṭastriyambakaḥ /",
  "GP12vprevk_u:13253": "tatte 'haṃ sampravakṣyāmi pṛcchate nipuṇāya vai // RKV_180.5 //",
  "GP12vprevk_u:13254": "purā vṛṣastho deveśa hyumayā saha śaṅkaraḥ /",
  "GP12vprevk_u:13255": "kadācitparyaṭanpṛthivīṃ narmadātaṭamāśritaḥ // RKV_180.6 //",
  "GP12vprevk_u:13256": "daśāśvamedhikaṃ tīrthaṃ dṛṣṭvā devo maheśvaraḥ /",
  "GP12vprevk_u:13257": "tīrthaṃ pratyañjaliṃ baddhvā namaścakre trilocanaḥ // RKV_180.7 //",
  "GP12vprevk_u:13258": "kṛtāñjalipuṭaṃ devaṃ dṛṣṭvā devīdamabravīt // RKV_180.8 //",
  "GP12vprevk_u:13259": "devyuvāca:",
  "GP12vprevk_u:13260": "kimetaddevadeveśa carācaranamaskṛta /",
  "GP12vprevk_u:13261": "prahvanamrāñjaliṃ baddhvā bhaktyā paramayā yutaḥ // RKV_180.9 //",
  "GP12vprevk_u:13262": "etadāścaryamatulaṃ sarvaṃ kathaya me prabho // RKV_180.10 //",
  "GP12vprevk_u:13263": "īśvara uvāca:",
  "GP12vprevk_u:13264": "pratyakṣaṃ paśya tīrthasya phalaṃ mā vismitā bhava /",
  "GP12vprevk_u:13265": "viyatsthā me bhuvisthasya kṣaṇaṃ devi sthirā bhava // RKV_180.11 //",
  "GP12vprevk_u:13266": "evamuktvā tu deveśo gauravarṇo dvijo 'bhavat /",
  "GP12vprevk_u:13267": "kṣutkṣāmakaṇṭho jaṭilaḥ śuṣko dhamanisaṃtataḥ // RKV_180.12 //",
  "GP12vprevk_u:13268": "upaviśya bhuvaḥ pṛṣṭhe susvaraṃ mantramuccaran /",
  "GP12vprevk_u:13269": "kramapriyo mahādevo mādhuryeṇa pramodayan // RKV_180.13 //",
  "GP12vprevk_u:13270": "śrutvā tāṃ madhurāṃ vāṇīṃ svayaṃ devena nirmitām /",
  "GP12vprevk_u:13271": "saṃbhrāntā brāhmaṇāḥ sarve snātuṃ ye tatra cāgatāḥ // RKV_180.14 //",
  "GP12vprevk_u:13272": "nityakriyā ca sarveṣāṃ vismṛtā śrutivibhramāt /",
  "GP12vprevk_u:13273": "taṃ dṛṣṭvā paṭhamānaṃ tu kṣutpipāsābhipīḍitam // RKV_180.15 //",
  "GP12vprevk_u:13274": "dvijo 'nyamantrayat kaścid bhaktyā taṃ bhojanāya vai /",
  "GP12vprevk_u:13275": "prasādaḥ kriyatāṃ brahmanbhojanāya gṛhe mama // RKV_180.16 //",
  "GP12vprevk_u:13276": "adya me saphalaṃ janma hyadya me saphalāḥ kriyāḥ /",
  "GP12vprevk_u:13277": "sarvānkāmānpradāsyanti prītā me 'dya pitāmahāḥ // RKV_180.17 //",
  "GP12vprevk_u:13278": "tvayi bhukte dvijaśreṣṭha prasīda tvaṃ dhruvaṃ mama /",
  "GP12vprevk_u:13279": "evamukto mahādevo dvijarūpadharastadā // RKV_180.18 //",
  "GP12vprevk_u:13280": "prahasya pratyuvācedaṃ brāhmaṇaṃ ślakṣṇayā girā /",
  "GP12vprevk_u:13281": "mayā varṣasahasraṃ tu nirāhāraṃ tapaḥ kṛtam // RKV_180.19 //",
  "GP12vprevk_u:13282": "idānīṃ tu gṛhe tasya kariṣye dvijasattama /",
  "GP12vprevk_u:13283": "daśabhirvājimedhaiśca yeneṣṭaṃ pāraṇaṃ tathā // RKV_180.20 //",
  "GP12vprevk_u:13284": "ityukto devadevena brāhmaṇo vismayānvitaḥ /",
  "GP12vprevk_u:13285": "uttamāṅgaṃ vidhunvanvai jagāma svagṛhaṃ prati // RKV_180.21 //",
  "GP12vprevk_u:13286": "evaṃ te bahavo viprāḥ pratyākhyāte nimantraṇe /",
  "GP12vprevk_u:13287": "purāṇārthamajānanto nāstikā bahavo gatāḥ // RKV_180.22 //",
  "GP12vprevk_u:13288": "atha kaściddvijo vidvānpurāṇārthasya tattvavit /",
  "GP12vprevk_u:13289": "devaṃ nimantrayāmāsa dvijarūpadharaṃ śivam // RKV_180.23 //",
  "GP12vprevk_u:13290": "tathaiva so 'pi devena proktaḥ sa prāha taṃ punaḥ /",
  "GP12vprevk_u:13291": "manasā cintayitvā tu purāṇoktaṃ dvijottamaḥ // RKV_180.24 //",
  "GP12vprevk_u:13292": "smṛtivedapurāṇeṣu yaduktaṃ tattathā bhavet /",
  "GP12vprevk_u:13293": "iti niścitya taṃ vipramuvāca prahasanniva // RKV_180.25 //",
  "GP12vprevk_u:13294": "bhobho vipra pratīkṣasva yāvadāgamanaṃ punaḥ /",
  "GP12vprevk_u:13295": "ityuktvā tu dvijo gatvā daśāśvamedhikaṃ param // RKV_180.26 //",
  "GP12vprevk_u:13296": "snānaṃ mahālambhanādi kṛtaṃ tena dvijanmanā /",
  "GP12vprevk_u:13297": "japaṃ śrāddhaṃ tathā dānaṃ kṛtvā dharmānusārataḥ // RKV_180.27 //",
  "GP12vprevk_u:13298": "saṃkalpya kapilāṃ tatra purāṇoktavidhānataḥ /",
  "GP12vprevk_u:13299": "samāyāttvaritaṃ tatra yatrāsau tiṣṭhate dvijaḥ // RKV_180.28 //",
  "GP12vprevk_u:13300": "athāgatya dvijaṃ prāha vājimedhaḥ kṛto mayā /",
  "GP12vprevk_u:13301": "uttiṣṭha me gṛhaṃ ramyaṃ bhojanārthaṃ hi gamyatām // RKV_180.29 //",
  "GP12vprevk_u:13302": "ityuktaḥ śaṅkarastena brāhmaṇenātivismitaḥ /",
  "GP12vprevk_u:13303": "uvāca brāhmaṇaṃ deva idānīṃ tvamito gataḥ // RKV_180.30 //",
  "GP12vprevk_u:13304": "dvijavarya kathaṃ ceṣṭā daśa yajñā mahādhanāḥ // RKV_180.31 //",
  "GP12vprevk_u:13305": "dvija uvāca:",
  "GP12vprevk_u:13306": "na vicārastvayā kāryaḥ kṛtā yajñā na saṃśayaḥ /",
  "GP12vprevk_u:13307": "yadi vedāḥ pramāṇaṃ taṃ bhuvi devā dvijāstathā // RKV_180.32 //",
  "GP12vprevk_u:13308": "daśāśvamedhikaṃ tīrthaṃ tathā satyaṃ dvijottama /",
  "GP12vprevk_u:13309": "yadi vedapurāṇoktaṃ vākyaṃ niḥsaṃśayaṃ bhavet // RKV_180.33 //",
  "GP12vprevk_u:13310": "tadā prāptaṃ mayā sarvaṃ nātra kāryā vicāraṇā /",
  "GP12vprevk_u:13311": "evamuktastu deveśa āstikyaṃ tasya cetasaḥ // RKV_180.34 //",
  "GP12vprevk_u:13312": "vimṛśya bahubhiḥ kiṃciduttaraṃ na prapadyata /",
  "GP12vprevk_u:13313": "jagāma tadgṛhaṃ ramyaṃ paṭhanbrahma sanātanam // RKV_180.35 //",
  "GP12vprevk_u:13314": "samprāptaṃ taṃ dvijaṃ bhaktyā pādyārghyeṇa tamarcayat /",
  "GP12vprevk_u:13315": "ṣaḍrasaṃ bhojanaṃ tena dattaṃ paścādyathāvidhi // RKV_180.36 //",
  "GP12vprevk_u:13316": "tato bhukte mahādeve sarvadevamaye śive /",
  "GP12vprevk_u:13317": "puṣpavṛṣṭiḥ papātāśu gaganāttasya mūrdhani /",
  "GP12vprevk_u:13318": "tasyāstikyaṃ tu saṃlakṣya tuṣṭaḥ provāca śaṅkaraḥ // RKV_180.37 //",
  "GP12vprevk_u:13319": "īśvara uvāca:",
  "GP12vprevk_u:13320": "kiṃ te 'dya kriyatāṃ brūhi varado 'haṃ dvijottama /",
  "GP12vprevk_u:13321": "adeyamapi dāsyāmi ekacittasya te dhruvam // RKV_180.38 //",
  "GP12vprevk_u:13322": "brāhmaṇa uvāca:",
  "GP12vprevk_u:13323": "yadi prīto 'si me deva yadi deyo varo mama /",
  "GP12vprevk_u:13324": "asmiṃstīrthe mahādeva sthātavyaṃ sarvadaiva hi // RKV_180.39 //",
  "GP12vprevk_u:13325": "upakārāya deveśa eṣa me vara uttamaḥ /",
  "GP12vprevk_u:13326": "evamuktastu devena āruroha dvijottamaḥ // RKV_180.40 //",
  "GP12vprevk_u:13327": "gandharvāpsaraḥsambādhaṃ vimānaṃ sārvakāmikam /",
  "GP12vprevk_u:13328": "pūjyamāno gatastatra yatra lokā nirāmayāḥ // RKV_180.41 //",
  "GP12vprevk_u:13329": "mārkaṇḍeya uvāca:",
  "GP12vprevk_u:13330": "etadāścaryamatulaṃ dṛṣṭvā devī suvismitā /",
  "GP12vprevk_u:13331": "vismayotphullanayanā punaḥ papraccha śaṅkaram // RKV_180.42 //",
  "GP12vprevk_u:13332": "pārvatyuvāca:",
  "GP12vprevk_u:13333": "katham etad bhavet satyaṃ yatredam asamañjasam /",
  "GP12vprevk_u:13334": "snānaṃ kurvanti bahavo lokā hyatra maheśvara // RKV_180.43 //",
  "GP12vprevk_u:13335": "teṣāṃ tu svargagamanaṃ yathaiṣa svargatiṃ gataḥ /",
  "GP12vprevk_u:13336": "katham etat samācakṣva vismayaḥ paramo mama // RKV_180.44 //",
  "GP12vprevk_u:13337": "etacchrutvā tu deveśaḥ prahasanpratyuvāca tām /",
  "GP12vprevk_u:13338": "vedavākye purāṇārthe smṛtyarthe dvijabhāṣite // RKV_180.45 //",
  "GP12vprevk_u:13339": "vismayo hi na kartavyo hyanumānaṃ hi tat tathā /",
  "GP12vprevk_u:13340": "asaṃbhāvyaṃ hi lokānāṃ purāṇe yatpragīyate // RKV_180.46 //",
  "GP12vprevk_u:13341": "yadi pakṣaṃ puraskṛtya lokāḥ kurvanti pārvati /",
  "GP12vprevk_u:13342": "tasmānna siddhir eteṣāṃ bhavatyeko na vismayaḥ // RKV_180.47 //",
  "GP12vprevk_u:13343": "nāstikā bhinnamaryādā ye niścayabahiṣkṛtāḥ /",
  "GP12vprevk_u:13344": "teṣāṃ siddhir na vidyeta āstikyād bhavate dhruvam // RKV_180.48 //",
  "GP12vprevk_u:13345": "śrutvākhyānam idaṃ devī vavande tīrthamuttamam /",
  "GP12vprevk_u:13346": "sarvapāpaharaṃ puṇyaṃ narmadāyāṃ vyavasthitam // RKV_180.49 //",
  "GP12vprevk_u:13347": "mārkaṇḍeya uvāca:",
  "GP12vprevk_u:13348": "daśāśvamedhaṃ rājendra sarvatīrthottamottamam /",
  "GP12vprevk_u:13349": "tīrthaṃ sarvaguṇopetaṃ mahāpātakanāśanam // RKV_180.50 //",
  "GP12vprevk_u:13350": "tatrāgatā mahābhāgā snātukāmā sarasvatī /",
  "GP12vprevk_u:13351": "puṇyānāṃ paramā puṇyā nadīnām uttamā nadī // RKV_180.51 //",
  "GP12vprevk_u:13352": "nāmamātreṇa yasyāstu sarvapāpaiḥ pramucyate /",
  "GP12vprevk_u:13353": "snātāstatra divaṃ yānti ye mṛtāste 'punarbhavāḥ // RKV_180.52 //",
  "GP12vprevk_u:13354": "daśāśvamedhe sā rājanniyatā brahmacāriṇī /",
  "GP12vprevk_u:13355": "ārādhayitvā deveśaṃ paraṃ nirvāṇamāgatīḥ // RKV_180.53 //",
  "GP12vprevk_u:13356": "kāluṣyaṃ brahmasambhūtā saṃvatsarasamudbhavam /",
  "GP12vprevk_u:13357": "prakṣālayitum āyāti daśamyāmāśvinasya ca // RKV_180.54 //",
  "GP12vprevk_u:13358": "upoṣya rajanīṃ tāṃ tu sampūjya tripurāntakam /",
  "GP12vprevk_u:13359": "rājanniṣkalmaṣā yānti śvobhūte śāśvataṃ padam // RKV_180.55 //",
  "GP12vprevk_u:13360": "yudhiṣṭhira uvāca:",
  "GP12vprevk_u:13361": "sarasvatī mahāpuṇyā nadīnāmuttamā nadī /",
  "GP12vprevk_u:13362": "śrīmārkaṇḍeya uvāca:",
  "GP12vprevk_u:13363": "rājannāśvayuje māsi daśamyāṃ tadviśiṣyate /",
  "GP12vprevk_u:13364": "pārthiveṣu ca tīrthe tu sarveṣveva na saṃśayaḥ // RKV_180.56 //",
  "GP12vprevk_u:13365": "daśāśvamedhike rājannityaṃ hi daśamī śubhā /",
  "GP12vprevk_u:13366": "viśeṣādāśvine śuklā mahāpātakanāśinī // RKV_180.57 //",
  "GP12vprevk_u:13367": "tasyāsnātvārcayed devānupavāsaparāyaṇaḥ /",
  "GP12vprevk_u:13368": "śrāddhaṃ kṛtvā vidhānena paścāt sampūjayecchivam // RKV_180.58 //",
  "GP12vprevk_u:13369": "tatrasthāṃ pūjayed devīṃ snātukāmāṃ sarasvatīm /",
  "GP12vprevk_u:13370": "namo namaste deveśi brahmadehasamudbhave // RKV_180.59 //",
  "GP12vprevk_u:13371": "kuru pāpakṣayaṃ devi saṃsārānmāṃ samuddhara /",
  "GP12vprevk_u:13372": "gandhadhūpaiśca sampūjya hyarcayitvā punaḥpunaḥ // RKV_180.60 //",
  "GP12vprevk_u:13373": "daśa pradakṣiṇā dattvā sūtreṇa pariveṣṭayet /",
  "GP12vprevk_u:13374": "kapilāṃ tu tato vipre dadyād vigatamatsaraḥ // RKV_180.61 //",
  "GP12vprevk_u:13375": "sarvalakṣaṇasampannāṃ sarvopaskarasaṃyutām /",
  "GP12vprevk_u:13376": "dattvā viprāya kapilāṃ na śocati kṛtākṛte // RKV_180.62 //",
  "GP12vprevk_u:13377": "paścājjāgaraṇaṃ kuryād ghṛtenājvālya dīpakam /",
  "GP12vprevk_u:13378": "purāṇapaṭhanenaiva nṛtyagītavivādanaiḥ // RKV_180.63 //",
  "GP12vprevk_u:13379": "vedoktaiścaiva pūjayec chaśiśekharam /",
  "GP12vprevk_u:13380": "prabhāte vimale paścātsnātvā vai narmadājale // RKV_180.64 //",
  "GP12vprevk_u:13381": "brāhmaṇān bhojayed bhaktyā śivabhaktāṃśca yoginaḥ /",
  "GP12vprevk_u:13382": "evaṃ kṛte tato rājan samyak tīrthaphalaṃ labhet // RKV_180.65 //",
  "GP12vprevk_u:13383": "tatra tīrthe tu yaḥ snātvā pūjayecchaṅkaraṃ naraḥ /",
  "GP12vprevk_u:13384": "daśāśvamedhāvabhṛthaṃ labhate puṇyamuttamam // RKV_180.66 //",
  "GP12vprevk_u:13385": "pūtātmā tena puṇyena rudralokaṃ sa gacchati /",
  "GP12vprevk_u:13386": "ārūḍhaḥ paramaṃ yānaṃ kāmagaṃ ca suśobhanam // RKV_180.67 //",
  "GP12vprevk_u:13387": "tatra divyāpsarobhistu vījyamāno 'tha cāmaraiḥ /",
  "GP12vprevk_u:13388": "krīḍate suciraṃ kālaṃ jayaśabdādimaṅgalaiḥ // RKV_180.68 //",
  "GP12vprevk_u:13389": "tato 'vatīrṇaḥ kālena iha rājā bhaved dhruvam /",
  "GP12vprevk_u:13390": "hastyaśvarathasampanno mahābhogī paraṃtapaḥ // RKV_180.69 //",
  "GP12vprevk_u:13391": "daśāśvamedhe yaddānaṃ dīyate śivayoginām /",
  "GP12vprevk_u:13392": "daśāśvamedhasadṛśaṃ bhavet tannātra saṃśayaḥ // RKV_180.70 //",
  "GP12vprevk_u:13393": "sarveṣāmeva yajñānām aśvamedho viśiṣyate /",
  "GP12vprevk_u:13394": "durlabhaḥ svalpavittānāṃ bhūriśaḥ pāpakarmaṇām // RKV_180.71 //",
  "GP12vprevk_u:13395": "tatra tīrthe tu rājendra durlabho 'pi surāsuraiḥ /",
  "GP12vprevk_u:13396": "prāpyate snānadānena ityevaṃ śaṅkaro 'bravīt // RKV_180.72 //",
  "GP12vprevk_u:13397": "akāmo vā sakāmo vā mṛtastatra nareśvara /",
  "GP12vprevk_u:13398": "devatvaṃ prāpnuyāt so 'pi nātra kāryā vicāraṇā // RKV_180.73 //",
  "GP12vprevk_u:13399": "agnipraveśaṃ yaḥ kuryāt tatra tīrthe narottama /",
  "GP12vprevk_u:13400": "agniloke vaset tāvad yāvad ābhūtasamplavam // RKV_180.74 //",
  "GP12vprevk_u:13401": "jalapraveśaṃ yaḥ kuryāt tatra tīrthe narādhipa /",
  "GP12vprevk_u:13402": "dhyāyamāno mahādevaṃ vāruṇaṃ lokamāpnuyāt // RKV_180.75 //",
  "GP12vprevk_u:13403": "daśāśvamedhe yaḥ kaścicchūravṛttyā tanuṃ tyajet /",
  "GP12vprevk_u:13404": "akṣayā nu gatistasya ityevaṃ śrutinodanā // RKV_180.76 //",
  "GP12vprevk_u:13405": "na tāṃ gatiṃ yānti bhṛguprapātino na daṇḍino naiva ca sāṃkhyayoginaḥ /",
  "GP12vprevk_u:13406": "dhvajākule dundubhiśaṅkhanādite kṣaṇena yāṃ yānti mahāhave mṛtāḥ // RKV_180.77 //",
  "GP12vprevk_u:13407": "yatra tatra hataḥ śūraḥ śatrubhiḥ pariveṣṭitaḥ /",
  "GP12vprevk_u:13408": "akṣayāṃl labhate lokānyadi klībaṃ na bhāṣate // RKV_180.78 //",
  "GP12vprevk_u:13409": "daśāśvamedhe saṃnyāsaṃ yaḥ karoti vidhānataḥ /",
  "GP12vprevk_u:13410": "anivartikā gatis tasya rudralokātkadācana // RKV_180.79 //",
  "GP12vprevk_u:13411": "daśāśvamedhe yatpuṇyaṃ saṃkṣepeṇa yudhiṣṭhira /",
  "GP12vprevk_u:13412": "kathitaṃ parayā bhaktyā sarvapāpapraṇāśanam // RKV_180.80 //",
  "GP12vprevk_u:13413": "||",
  "GP12vprevk_u:13414": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe daśāśvamedhatīrthamāhātmyavarṇanaṃ nāmāśītyuttaraśatatamo 'dhyāyaḥ ||",
  "GP12vprevk_u:13415": "RKV adhyāya 181",
  "GP12vprevk_u:13416": "śrīmārkaṇḍeya uvāca:",
  "GP12vprevk_u:13417": "ataḥ paraṃ pravakṣyāmi bhṛgutīrthasya vistaram /",
  "GP12vprevk_u:13418": "yaṃ śrutvā brahmahā goghno mucyate sarvapātakaiḥ // RKV_181.1 //",
  "GP12vprevk_u:13419": "tatra tīrthe tu vikhyātaṃ vṛṣakhātam iti śrutam /",
  "GP12vprevk_u:13420": "bhṛguṇā tatra rājendra tapastaptaṃ purā kila // RKV_181.2 //",
  "GP12vprevk_u:13421": "yudhiṣṭhira uvāca:",
  "GP12vprevk_u:13422": "bhṛgukacche sa viprendro nivasan kena hetunā /",
  "GP12vprevk_u:13423": "tapastaptvā suvipulaṃ parāṃ siddhim upāgataḥ // RKV_181.3 //",
  "GP12vprevk_u:13424": "ko vā vṛṣa iti proktas tat khātaṃ yena khānitam /",
  "GP12vprevk_u:13425": "etatsarvaṃ yathānyāyaṃ kathayasva mamānagha // RKV_181.4 //",
  "GP12vprevk_u:13426": "śrīmārkaṇḍeya uvāca:",
  "GP12vprevk_u:13427": "eṣa praśno mahārāja yastvayā paripṛcchitaḥ /",
  "GP12vprevk_u:13428": "tatsarvaṃ kathayiṣyāmi śṛṇuṣvaikamanā nṛpa // RKV_181.5 //",
  "GP12vprevk_u:13429": "ṣaṣṭhastu brahmaṇaḥ putro mānaso bhṛgusattamaḥ /",
  "GP12vprevk_u:13430": "tapaścacāra vipulaṃ śrīvṛte kṣetra uttame // RKV_181.6 //",
  "GP12vprevk_u:13431": "divyaṃ varṣasahasraṃ tu saṃśuṣko munisattamaḥ /",
  "GP12vprevk_u:13432": "nirāhāro nirānandaḥ kāṣṭhapāṣāṇavatsthitaḥ // RKV_181.7 //",
  "GP12vprevk_u:13433": "tataḥ kadācid deveśo vimānavaramāsthitaḥ /",
  "GP12vprevk_u:13434": "umayā sahitaḥ śrīmāṃstena mārgeṇa cāgataḥ // RKV_181.8 //",
  "GP12vprevk_u:13435": "dṛṣṭvā tatra mahābhāgaṃ bhṛguṃ valmīkavatsthitam /",
  "GP12vprevk_u:13436": "uvāca devī deveśaṃ kimidaṃ dṛśyate prabho // RKV_181.9 //",
  "GP12vprevk_u:13437": "īśvara uvāca:",
  "GP12vprevk_u:13438": "bhṛgurnāma mahādevi tapastaptvā sudāruṇam /",
  "GP12vprevk_u:13439": "divyaṃ varṣasahasraṃ tu mama dhyānaparāyaṇaḥ // RKV_181.10 //",
  "GP12vprevk_u:13440": "jalabindu kuśāgreṇa māse māse pibecca saḥ /",
  "GP12vprevk_u:13441": "saṃvatsaraśataṃ sāgraṃ tiṣṭhate ca varānane // RKV_181.11 //",
  "GP12vprevk_u:13442": "tacchrutvā vacanaṃ gaurī krodhasaṃvartitekṣaṇā /",
  "GP12vprevk_u:13443": "uvāca devī deveśaṃ śūlapāṇiṃ maheśvaram // RKV_181.12 //",
  "GP12vprevk_u:13444": "satyamugro 'si loke tvaṃ khyāpito vṛṣabhadhvaja /",
  "GP12vprevk_u:13445": "niṣkāruṇyo durārādhyaḥ sarvabhūtabhayaṃkaraḥ // RKV_181.13 //",
  "GP12vprevk_u:13446": "divyaṃ varṣasahasraṃ tu dhyāyamānasya śaṅkaram /",
  "GP12vprevk_u:13447": "brāhmaṇasya varaṃ kasmān na prayacchasi śaṃsa me // RKV_181.14 //",
  "GP12vprevk_u:13448": "evamukto 'tha deveśaḥ prahasya girinandinīm /",
  "GP12vprevk_u:13449": "uvāca naraśārdūla meghagambhīrayā girā // RKV_181.15 //",
  "GP12vprevk_u:13450": "strī vinaśyati garveṇa tapaḥ krodhena naśyati /",
  "GP12vprevk_u:13451": "gāvo dūrapracāreṇa śūdrānnena dvijottamāḥ // RKV_181.16 //",
  "GP12vprevk_u:13452": "krodhānvito dvijo gaurī tena siddhir na vidyate /",
  "GP12vprevk_u:13453": "varṣāyutais tathā lakṣair na kiṃcit kāraṇaṃ priye // RKV_181.17 //",
  "GP12vprevk_u:13454": "evambhūtasya tasyāpi krodhasya caritaṃ mahat /",
  "GP12vprevk_u:13455": "evamuktvā tataḥ śambhurvṛṣaṃ dadhyau ca tatkṣaṇe // RKV_181.18 //",
  "GP12vprevk_u:13456": "vṛṣo hi bhagavanbrahmā vṛṣarūpī maheśvaraḥ /",
  "GP12vprevk_u:13457": "dhyānaprāptaḥ kṣaṇād eva garjayan vai muhurmuhuḥ // RKV_181.19 //",
  "GP12vprevk_u:13458": "kiṃ karomi suraśreṣṭha dhyātaḥ kenaiva hetunā /",
  "GP12vprevk_u:13459": "karomi kasya nidhanamakāle parameśvara // RKV_181.20 //",
  "GP12vprevk_u:13460": "īśvara uvāca:",
  "GP12vprevk_u:13461": "kopayasva dvijaśreṣṭhaṃ gatvā tvaṃ bhṛgusattamam /",
  "GP12vprevk_u:13462": "yena me śraddadhatyeṣā gaurī lokaikasundarī // RKV_181.21 //",
  "GP12vprevk_u:13463": "etacchrutvā vṛṣo gatvā dharṣaṇārthaṃ dvijottamam /",
  "GP12vprevk_u:13464": "narmadāyāstaṭe ramye samīpe cāśrame bhṛguḥ // RKV_181.22 //",
  "GP12vprevk_u:13465": "tataḥ śṛṅgairgṛhītvā tu prakṣipto narmadājale /",
  "GP12vprevk_u:13466": "tataḥ kruddho bhṛgustatra daṇḍahasto mahāmuniḥ // RKV_181.23 //",
  "GP12vprevk_u:13467": "paśuvatte vadhiṣyāmi daṇḍaghātena mastake /",
  "GP12vprevk_u:13468": "śikhāyajñopavīte ca paridhānaṃ varāsane // RKV_181.24 //",
  "GP12vprevk_u:13469": "susaṃvṛtaṃ kṛtaṃ tena dhāvanvai pṛṣṭhato bravīt // RKV_181.25 //",
  "GP12vprevk_u:13470": "bhṛguruvāca:",
  "GP12vprevk_u:13471": "pāpakarmandurācāra kathaṃ yāsyasi me vṛṣa /",
  "GP12vprevk_u:13472": "avamānaṃ samutpādya kṛtvā gartaṃ khuraistathā // RKV_181.26 //",
  "GP12vprevk_u:13473": "garjayitvā mahānādaṃ tato vipramapātayat /",
  "GP12vprevk_u:13474": "ātmānaṃ pātitaṃ jñātvā vṛṣeṇa parameṣṭhinā // RKV_181.27 //",
  "GP12vprevk_u:13475": "bhṛguḥ krodhena jajvāla hutāhutirivānalaḥ /",
  "GP12vprevk_u:13476": "kare gṛhya mahādaṇḍaṃ brahmadaṇḍam ivāparam // RKV_181.28 //",
  "GP12vprevk_u:13477": "hantukāmo vṛṣaṃ vipro 'bhyadhāvata yudhiṣṭhira /",
  "GP12vprevk_u:13478": "dhāvamānaṃ tato dṛṣṭvā sa vṛṣaḥ pūrvasāgare // RKV_181.29 //",
  "GP12vprevk_u:13479": "jambūdvīpaṃ kuśāṃ krauñcaṃ śālmaliṃ śākameva ca /",
  "GP12vprevk_u:13480": "gomedaṃ puṣkaraṃ prāptaḥ pūrvato dakṣiṇāpatham // RKV_181.30 //",
  "GP12vprevk_u:13481": "uttaraṃ paścimaṃ caiva dvīpāddvīpaṃ nareśvara /",
  "GP12vprevk_u:13482": "pātālaṃ sutalaṃ paścādvitalaṃ ca talātalam // RKV_181.31 //",
  "GP12vprevk_u:13483": "tāmisramandhatāmisraṃ pātālaṃ saptamaṃ yayau /",
  "GP12vprevk_u:13484": "tato jagāma bhūrlokaṃ prāṇārthī sa vṛṣottamaḥ // RKV_181.32 //",
  "GP12vprevk_u:13485": "bhuvaḥ svaścaiva ca mahastapaḥ satyaṃ janastathā /",
  "GP12vprevk_u:13486": "anugamyamāno vipreṇa na śarma labhate kvacit // RKV_181.33 //",
  "GP12vprevk_u:13487": "pāpaṃ kṛtvaiva puruṣaḥ kāmakrodhabalārditaḥ /",
  "GP12vprevk_u:13488": "tato jagāma śaraṇaṃ brahmāṇaṃ viṣṇumeva ca // RKV_181.34 //",
  "GP12vprevk_u:13489": "indraṃ candraṃ tathādityair yāmyavāruṇamārutaiḥ /",
  "GP12vprevk_u:13490": "yadā sarvaiḥ parityakto lokālokaiḥ sureśvaraiḥ // RKV_181.35 //",
  "GP12vprevk_u:13491": "tadā devaṃ namaskṛtvā rakṣa rakṣasva cābravīt /",
  "GP12vprevk_u:13492": "vadhyamānaṃ mahādevo bhṛguṇā parameṣṭhinā // RKV_181.36 //",
  "GP12vprevk_u:13493": "sarvalokaiḥ parityaktamanāthamiva taṃ prabho /",
  "GP12vprevk_u:13494": "dṛṣṭvā śrāntaṃ vṛṣaṃ devaḥ patitaṃ caraṇāgrataḥ // RKV_181.37 //",
  "GP12vprevk_u:13495": "tataḥ provāca bhagavān smitapūrvam idaṃ vacaḥ // RKV_181.38 //",
  "GP12vprevk_u:13496": "īśvara uvāca:",
  "GP12vprevk_u:13497": "paśya devi mahābhāge śamaṃ viprasya sundari // RKV_181.39 //",
  "GP12vprevk_u:13498": "pārvatyuvāca:",
  "GP12vprevk_u:13499": "yāvadvipro na cāsmākaṃ kupyate parameśvara /",
  "GP12vprevk_u:13500": "tāvadvaraṃ prayacchāśu yadi cecchasi matpriyam // RKV_181.40 //",
  "GP12vprevk_u:13501": "tato bhasmī jaṭī śūlī candrārdhakṛtaśekharaḥ /",
  "GP12vprevk_u:13502": "umārddhadeho bhagavānbhūtvā vipramuvāca ha // RKV_181.41 //",
  "GP12vprevk_u:13503": "bhobho dvijavaraśreṣṭha krodhaste na śamaṃ gataḥ /",
  "GP12vprevk_u:13504": "yasmāt tasmād idaṃ tāta krodhasthānaṃ bhaviṣyati // RKV_181.42 //",
  "GP12vprevk_u:13505": "tato dṛṣṭvā ca taṃ śambhuṃ bhṛguḥ śreṣṭhaṃ trilocanam /",
  "GP12vprevk_u:13506": "jānubhyām avaniṃ gatvā idaṃ stotram udairayat // RKV_181.43 //",
  "GP12vprevk_u:13507": "bhṛguruvāca:",
  "GP12vprevk_u:13508": "praṇipatya bhūtanāthaṃ bhavodbhavaṃ bhūtidaṃ bhayātītam /",
  "GP12vprevk_u:13509": "bhavabhīto bhuvanapate vijñaptuṃ kiṃcidicchāmi // RKV_181.44 //",
  "GP12vprevk_u:13510": "tvadguṇanikarānvaktuṃ kā śaktirmānuṣasyāsya /",
  "GP12vprevk_u:13511": "vāsukirapi na tāvadvaktuṃ vadanasahasraṃ bhavedyasya // RKV_181.45 //",
  "GP12vprevk_u:13512": "bhaktyā tathāpi śaṅkara śaśidhara karajāladhavalitāśeṣa /",
  "GP12vprevk_u:13513": "stutimukharasya maheśvara prasīda tava caraṇaniratasya // RKV_181.46 //",
  "GP12vprevk_u:13514": "sattvaṃ rajastamastvaṃ sthityutpattivināśanaṃ deva /",
  "GP12vprevk_u:13515": "bhavabhīto bhuvanapate bhuvaneśa śaraṇaniratasya // RKV_181.47 //",
  "GP12vprevk_u:13516": "yamaniyamayajñadānaṃ vedābhyāsaśca dhāraṇāyogaḥ /",
  "GP12vprevk_u:13517": "tvadbhakteḥ sarvamidaṃ nārhanti vai kalāsahasrāṃśam // RKV_181.48 //",
  "GP12vprevk_u:13518": "utkṛṣṭarasarasāyanakhaḍgāṃ janavivarapādukāsiddhiḥ /",
  "GP12vprevk_u:13519": "cihnaṃ hi tava natānāṃ dṛśyata iha janmani prakaṭam // RKV_181.49 //",
  "GP12vprevk_u:13520": "śāṭhyena yadi praṇamati vitarasi tasyāpi bhūtimicchayā deva /",
  "GP12vprevk_u:13521": "bhavati bhavacchedakarī bhaktirmokṣāya nirmitā nātha // RKV_181.50 //",
  "GP12vprevk_u:13522": "paradāraparasvarataṃ paraparibhavaduḥkhaśokasaṃtaptam /",
  "GP12vprevk_u:13523": "paravadanavīkṣaṇaparaṃ parameśvara māṃ paritrāhi // RKV_181.51 //",
  "GP12vprevk_u:13524": "adhikābhimānamuditaṃ kṣaṇabhaṅguravibhavavilasantam /",
  "GP12vprevk_u:13525": "krūraṃ kupathābhimukhaṃ śaṅkara śaraṇāgataṃ paritrāhi // RKV_181.52 //",
  "GP12vprevk_u:13526": "dīnaṃ dvijaṃ varārthe bandhujane naiva pūritā hyāśā /",
  "GP12vprevk_u:13527": "chinddhi maheśvara tṛṣṇāṃ kiṃ mūḍhaṃ māṃ viḍambayasi // RKV_181.53 //",
  "GP12vprevk_u:13528": "tṛṣṇāṃ harasva śīghraṃ lakṣmīṃ dada hṛdayavāsinīṃ nityam /",
  "GP12vprevk_u:13529": "chinddhi madamohapāśaṃ māmuttāraya bhavācca deveśa // RKV_181.54 //",
  "GP12vprevk_u:13530": "karuṇābhyudayaṃ nāma stotram idaṃ sarvasiddhidaṃ divyam /",
  "GP12vprevk_u:13531": "yaḥ paṭhati bhṛguṃ smarati ca śivalokam asau prayāti dehānte // RKV_181.55 //",
  "GP12vprevk_u:13532": "etacchrutvā mahādevaḥ stotraṃ ca bhṛgubhāṣitam /",
  "GP12vprevk_u:13533": "uvāca varado 'smīti devyā saha varottamam // RKV_181.56 //",
  "GP12vprevk_u:13534": "bhṛguruvāca:",
  "GP12vprevk_u:13535": "prasanno devadeveśa yadi deyo varo mama /",
  "GP12vprevk_u:13536": "siddhikṣetram idaṃ sarvaṃ bhavitā mama nāmataḥ // RKV_181.57 //",
  "GP12vprevk_u:13537": "bhavadbhiḥ sannidhānena sthātavyaṃ hi sahomayā /",
  "GP12vprevk_u:13538": "devakṣetramidaṃ puṇyaṃ yena sarvaṃ bhaviṣyati // RKV_181.58 //",
  "GP12vprevk_u:13539": "atra sthāne mahāsthānaṃ karomi jagadīśvara /",
  "GP12vprevk_u:13540": "tava prasādāddeveśa pūryantāṃ me manorathāḥ // RKV_181.59 //",
  "GP12vprevk_u:13541": "īśvara uvāca:",
  "GP12vprevk_u:13542": "śriyā kṛtamidaṃ pūrvaṃ kiṃ na jñātaṃ tvayā dvija /",
  "GP12vprevk_u:13543": "anumānya śriyaṃ devīṃ yadīyaṃ manyate bhavān // RKV_181.60 //",
  "GP12vprevk_u:13544": "kuruṣva yadabhipretaṃ tvatkṛtaṃ naḥ tadanyathā /",
  "GP12vprevk_u:13545": "evamuktvā gate deve snātvā gatvā bhṛguḥ śriyam // RKV_181.61 //",
  "GP12vprevk_u:13546": "kṛtvā ca pāraṇaṃ tatra vasanviprastayā saha /",
  "GP12vprevk_u:13547": "śriyā ca sahitaḥ kāla idaṃ vacanam abravīt // RKV_181.62 //",
  "GP12vprevk_u:13548": "bhṛguruvāca:",
  "GP12vprevk_u:13549": "yadi te rocate bhadre duḥkhāsīnaṃ ca te yadi /",
  "GP12vprevk_u:13550": "tvayā vṛte mahākṣetre svīyaṃ sthānaṃ karomyaham // RKV_181.63 //",
  "GP12vprevk_u:13551": "śrīruvāca:",
  "GP12vprevk_u:13552": "mama nāmnā tu viprarṣe tava nāmnā tu śobhanam /",
  "GP12vprevk_u:13553": "sthānaṃ kuruṣvābhipretamavirodhena me matiḥ // RKV_181.64 //",
  "GP12vprevk_u:13554": "bhṛguruvāca:",
  "GP12vprevk_u:13555": "kacchapādhiṣṭhitaṃ hyetattasya pṛṣṭhigataṃ rame /",
  "GP12vprevk_u:13556": "saṃmantrya sahitaṃ tena śobhanaṃ bhavatī kuru // RKV_181.65 //",
  "GP12vprevk_u:13557": "||",
  "GP12vprevk_u:13558": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe bhṛgukacchotpattivarṇanaṃ nāmaikāśītyuttaraśatatamo 'dhyāyaḥ ||",
  "GP12vprevk_u:13559": "RKV adhyāya 182",
  "GP12vprevk_u:13560": "śrīmārkaṇḍeya uvāca:",
  "GP12vprevk_u:13561": "tato bhṛguḥ śriyā caiva sametaḥ kacchapaṃ gataḥ /",
  "GP12vprevk_u:13562": "abhinandya yathānyāyam uvāca vacanaṃ śubham // RKV_182.1 //",
  "GP12vprevk_u:13563": "tvayā dhṛtā dharā sarvā tathā lokāścarācarāḥ /",
  "GP12vprevk_u:13564": "tathaiva puṇyabhāvatvātsthitastatra mahāmate // RKV_182.2 //",
  "GP12vprevk_u:13565": "cāturvidyasya saṃsthānaṃ karomi ramayā saha /",
  "GP12vprevk_u:13566": "yadi tvaṃ manyase deva tadādeśaya māṃ vibho // RKV_182.3 //",
  "GP12vprevk_u:13567": "kūrma uvāca:",
  "GP12vprevk_u:13568": "evameva dvijaśreṣṭha mama nāmāṅkitaṃ puram /",
  "GP12vprevk_u:13569": "bhaviṣyati mahatkālaṃ mamopari susaṃsthitam // RKV_182.4 //",
  "GP12vprevk_u:13570": "acalaṃ susthiraṃ tāta na bhīḥ kāryā sulocane /",
  "GP12vprevk_u:13571": "etacchrutvā śubhaṃ vākyaṃ kacchapasya mukhāccyutam // RKV_182.5 //",
  "GP12vprevk_u:13572": "hṛṣṭastuṣṭaḥ śriyā sārddhaṃ padmayonisuto bhṛguḥ /",
  "GP12vprevk_u:13573": "abhīci udaye prāpte kṛtakautukamaṅgalaḥ // RKV_182.6 //",
  "GP12vprevk_u:13574": "nandane vatsare māghe pañcamyāṃ bharatarṣabha /",
  "GP12vprevk_u:13575": "śaste tu hyuttarāyoge kumbhasthe śaśimaṇḍale // RKV_182.7 //",
  "GP12vprevk_u:13576": "revāyā uttare tīre gambhīre cābhivāruṇi /",
  "GP12vprevk_u:13577": "prāgudakpravaṇe deśe koṭitīrthasamanvitam // RKV_182.8 //",
  "GP12vprevk_u:13578": "krośapramāṇaṃ tatkṣetraṃ prāsādaśatasaṃkulam /",
  "GP12vprevk_u:13579": "acireṇaiva kālena tapobalasamanvitaḥ /",
  "GP12vprevk_u:13580": "vicintya viśvakarmāṇaṃ cakāra bhṛgusattamaḥ // RKV_182.9 //",
  "GP12vprevk_u:13581": "brāhmaṇā vedavidvāṃsaḥ kṣatriyā rājyapālakāḥ /",
  "GP12vprevk_u:13582": "vaiśyā vṛttiratāstatra śūdrāḥ śuśrūṣakāstriṣu // RKV_182.10 //",
  "GP12vprevk_u:13583": "evaṃ śriyā vṛtaṃ kṣetraṃ paramānandananditam /",
  "GP12vprevk_u:13584": "nirmitaṃ bhṛguṇā tāta sarvapātakanāśanam /",
  "GP12vprevk_u:13585": "iti bhṛgukacchotpattiḥ // RKV_182.11 //",
  "GP12vprevk_u:13586": "mārkaṇḍeya uvāca:",
  "GP12vprevk_u:13587": "tataḥ kālena mahatā kasmiṃścit kāraṇāntare /",
  "GP12vprevk_u:13588": "devalokaṃ jagāmāśu lakṣmīr ṛṣisamāgame // RKV_182.12 //",
  "GP12vprevk_u:13589": "samarpya kuñcikāṭṭālaṃ bhṛgave brahmavādine /",
  "GP12vprevk_u:13590": "pālayasva yathārthaṃ vai sthānakaṃ mama suvrata // RKV_182.13 //",
  "GP12vprevk_u:13591": "devakāryāṇyaśeṣāṇi kṛtvā śrīḥ punarāgatā /",
  "GP12vprevk_u:13592": "ājagāma ramā devī bhṛgukacchaṃ tvarānvitā // RKV_182.14 //",
  "GP12vprevk_u:13593": "prārthitaṃ kuñcikāṭṭālaṃ svagṛhaṃ saparigraham /",
  "GP12vprevk_u:13594": "bhṛguryadā tadā pārtha mithyā nāsti tadā vadata // RKV_182.15 //",
  "GP12vprevk_u:13595": "eva vivādaḥ sumahānsaṃjātaśca nareśvara /",
  "GP12vprevk_u:13596": "mameti mama caiveti parasparasamāgame // RKV_182.16 //",
  "GP12vprevk_u:13597": "tataḥ kālena mahatā bhṛguṇā paramarṣiṇā /",
  "GP12vprevk_u:13598": "cāturvidyapramāṇārthaṃ cakāra mahatīṃ sthitim // RKV_182.17 //",
  "GP12vprevk_u:13599": "asmadīyaṃ yathā sarvaṃ nagaraṃ mṛgalocane /",
  "GP12vprevk_u:13600": "cāturvidyā dvijāḥ sarve tathā jānanti sundari // RKV_182.18 //",
  "GP12vprevk_u:13601": "śrīruvāca:",
  "GP12vprevk_u:13602": "pramāṇaṃ mama viprendra cāturvaṇyā na saṃśayaḥ /",
  "GP12vprevk_u:13603": "madīyaṃ vā tvadīyaṃ vā kathayantu dvijottamāḥ // RKV_182.19 //",
  "GP12vprevk_u:13604": "tataḥ samastairvibudhaiḥ sampradhārya parasparam /",
  "GP12vprevk_u:13605": "dvidhā tairvāksthalaṃ dṛṣṭvā brāhmaṇā nṛpasaṃhitam // RKV_182.20 //",
  "GP12vprevk_u:13606": "aṣṭādaśasahasrāṇi nocurvai kiṃciduttaram /",
  "GP12vprevk_u:13607": "aṣṭādaśasahasreṣu bhṛgukopabhayānnṛpa /",
  "GP12vprevk_u:13608": "uktaṃ ca tālakaṃ haste yasya tasyedamuttaram // RKV_182.21 //",
  "GP12vprevk_u:13609": "etacchrutvā tu sā devī nigamaṃ naigamaiḥ kṛtam /",
  "GP12vprevk_u:13610": "krodhena mahatāviṣṭā śaśāpa dvijapuṃgavān // RKV_182.22 //",
  "GP12vprevk_u:13611": "śrīdevyuvāca:",
  "GP12vprevk_u:13612": "yasmātsatyaṃ samutsṛjya lobhopahatamānasaiḥ /",
  "GP12vprevk_u:13613": "madīyaṃ lopitaṃ sthānaṃ tasmācchṛṇvantu me giram // RKV_182.23 //",
  "GP12vprevk_u:13614": "tripauruṣā bhavedvidyā tripuruṣaṃ na bhaveddhanam /",
  "GP12vprevk_u:13615": "na dvitīyastu vo vedaḥ paṭhito bhavati dvijāḥ // RKV_182.24 //",
  "GP12vprevk_u:13616": "gṛhāṇi na dvibhaumāni na ca bhūtiḥ sthirā dvijāḥ /",
  "GP12vprevk_u:13617": "pakṣapātena vo dharmo na ca niḥśreyabhāvataḥ // RKV_182.25 //",
  "GP12vprevk_u:13618": "iṣṭo gotrajanaḥ kaścillobhenāvṛtamānasaḥ /",
  "GP12vprevk_u:13619": "na ca dvaidhaṃ parityajya hyekaṃ satyaṃ bhaviṣyati // RKV_182.26 //",
  "GP12vprevk_u:13620": "adyaprabhṛti sarveṣām ahaṅkāro dvijanmanām /",
  "GP12vprevk_u:13621": "na pitā putravākyena na putraḥ pitṛkarmaṇi // RKV_182.27 //",
  "GP12vprevk_u:13622": "ahaṅkārakṛtāḥ sarve bhaviṣyanti na saṃśayaḥ /",
  "GP12vprevk_u:13623": "iti śaptvā ramādevī tadaiva ca divaṃ yayau // RKV_182.28 //",
  "GP12vprevk_u:13624": "tato gatāyāṃ vai lakṣmyāṃ devā brahmarṣayo 'malāḥ /",
  "GP12vprevk_u:13625": "krodhalobhamidaṃ sthānaṃ te 'pi coktvā divaṃ yayuḥ // RKV_182.29 //",
  "GP12vprevk_u:13626": "gatāṃ dṛṣṭvā tato devīm ṛṣīṃścaiva tapodhanān /",
  "GP12vprevk_u:13627": "bhṛguśca parameṣṭhī sa viṣādam agamat param /",
  "GP12vprevk_u:13628": "prasādayāmāsa punaḥ śaṅkaraṃ tripurāntakam // RKV_182.30 //",
  "GP12vprevk_u:13629": "tapasā mahatā pārtha tatastuṣṭo maheśvaraḥ /",
  "GP12vprevk_u:13630": "uvāca vacanaṃ kāle harṣayan bhṛgusattamam // RKV_182.31 //",
  "GP12vprevk_u:13631": "kiṃ viṣaṇṇo 'si viprendra kiṃ vā santāpakāraṇam /",
  "GP12vprevk_u:13632": "mayi prasanne 'pi tava hyetatkathaya me 'nagha // RKV_182.32 //",
  "GP12vprevk_u:13633": "bhṛguruvāca:",
  "GP12vprevk_u:13634": "śāpayitvā dvijānsarvānpurā lakṣmīrvinirgatā /",
  "GP12vprevk_u:13635": "apavitramidaṃ coktvā tato devā vinirgatāḥ // RKV_182.33 //",
  "GP12vprevk_u:13636": "īśvara uvāca:",
  "GP12vprevk_u:13637": "purā mayā yathā proktaṃ tattathā na tadanyathā /",
  "GP12vprevk_u:13638": "krodhasthānam asaṃdehaṃ tathānyadapi tacchṛṇu // RKV_182.34 //",
  "GP12vprevk_u:13639": "tatra sthānasamudbhūtā mahadbhayavivarjitāḥ /",
  "GP12vprevk_u:13640": "brāhmaṇā matprasādena bhaviṣyanti na saṃśayaḥ // RKV_182.35 //",
  "GP12vprevk_u:13641": "vedavidyāvratasnātāḥ sarvaśāstraviśāradāḥ /",
  "GP12vprevk_u:13642": "ye 'pi te śatasāhasrāstvaritā hyāgatāstviha // RKV_182.36 //",
  "GP12vprevk_u:13643": "apaṭhasyāpi mūrkhasya sarvāvasthāṃ gatasya ca /",
  "GP12vprevk_u:13644": "uttarāduttaraṃ śakro dātuṃ na tu bhṛgūttama // RKV_182.37 //",
  "GP12vprevk_u:13645": "koṭitīrtham idaṃ sthānaṃ sarvapāpapraṇāśanam /",
  "GP12vprevk_u:13646": "adyaprabhṛti viprendra bhaviṣyati na saṃśayaḥ // RKV_182.38 //",
  "GP12vprevk_u:13647": "matprasādāddevagaṇaiḥ sevitaṃ ca bhaviṣyati /",
  "GP12vprevk_u:13648": "bhṛgukṣetre mṛtā ye tu kṛmikīṭapataṃgakāḥ // RKV_182.39 //",
  "GP12vprevk_u:13649": "vāsas teṣāṃ śive loke matprasādād bhaviṣyati /",
  "GP12vprevk_u:13650": "vṛṣakhāte naraḥ snātvā pūjayitvā maheśvaram // RKV_182.40 //",
  "GP12vprevk_u:13651": "sarvamedhasya yajñasya phalaṃ prāpnotyasaṃśayam /",
  "GP12vprevk_u:13652": "bhṛgutīrthe naraḥ snātvā tarpayet pitṛdevatāḥ // RKV_182.41 //",
  "GP12vprevk_u:13653": "tasya te dvādaśābdāni śāntiṃ gacchanti tarpitāḥ /",
  "GP12vprevk_u:13654": "dadhikṣīreṇa toyena ghṛtena madhunā saha // RKV_182.42 //",
  "GP12vprevk_u:13655": "ye snapanti virūpākṣaṃ teṣāṃ vāsastriviṣṭape /",
  "GP12vprevk_u:13656": "matprasādād dvijaśreṣṭha sarvadevānusevitam // RKV_182.43 //",
  "GP12vprevk_u:13657": "bhaviṣyati bhṛgukṣetraṃ kurukṣetrādibhiḥ samam /",
  "GP12vprevk_u:13658": "mārtaṇḍagrahaṇe prāpte yavaṃ kṛtvā hiraṇmayam // RKV_182.44 //",
  "GP12vprevk_u:13659": "dattvā śirasi yaḥ snāti bhṛgukṣetre dvijottama /",
  "GP12vprevk_u:13660": "avicāreṇa taṃ viddhi saṃsnātaṃ kurujāṅgale // RKV_182.45 //",
  "GP12vprevk_u:13661": "ahaṃ caiva vasiṣyāmi ambikā ca mama priyā /",
  "GP12vprevk_u:13662": "sarvaduḥkhāpahā devī nāmnā saubhāgyasundarī // RKV_182.46 //",
  "GP12vprevk_u:13663": "vasiṣyāmi tayā devyā sahito bhṛgukacchake /",
  "GP12vprevk_u:13664": "evamuktvā sthito devo bhṛgukacche 'mbikā tathā // RKV_182.47 //",
  "GP12vprevk_u:13665": "bhṛgustu svapuraṃ prāyādbrahmaghoṣanināditam /",
  "GP12vprevk_u:13666": "ṛgyajuḥsāmaghoṣeṇa hyatharvaṇanināditam // RKV_182.48 //",
  "GP12vprevk_u:13667": "tatra tīrthe tu yaḥ snātvā vṛṣamutsṛjate naraḥ /",
  "GP12vprevk_u:13668": "sa yāti śivasāyujyamityevaṃ śaṅkaro 'bravīt // RKV_182.49 //",
  "GP12vprevk_u:13669": "tatra tīrthe tu yaḥ snātvā caitre māsi samācaret /",
  "GP12vprevk_u:13670": "dadyācca lavaṇaṃ vipre pūjya saubhāgyasundarīm // RKV_182.50 //",
  "GP12vprevk_u:13671": "gobhūhiraṇyaṃ viprebhyaḥ prīyetāṃ lalitāśivau /",
  "GP12vprevk_u:13672": "na duḥkhaṃ durbhagatvaṃ ca viyogaṃ patinā saha // RKV_182.51 //",
  "GP12vprevk_u:13673": "prāpnoti nārī rājendra bhṛgutīrthāplavena ca /",
  "GP12vprevk_u:13674": "yastu nityaṃ bhṛguṃ devaṃ paśyedvai pāṇḍunandana // RKV_182.52 //",
  "GP12vprevk_u:13675": "ā brahmasadanaṃ yāvattatrasthairdaivataiḥ saha /",
  "GP12vprevk_u:13676": "yatphalaṃ samavāpnoti tacchṛṇuṣva nṛpottama // RKV_182.53 //",
  "GP12vprevk_u:13677": "suvarṇaśṛṅgīṃ kapilāṃ payasvinīṃ sādhvīṃ suśīlāṃ taruṇīṃ savatsām /",
  "GP12vprevk_u:13678": "dattvā dvije sarvavratopapanne phalaṃ ca yatsyāttadihaiva nūnam // RKV_182.54 //",
  "GP12vprevk_u:13679": "samāḥ sahasrāṇi tu sapta vai jale mriyel labhed dvādaśavahnimadhye /",
  "GP12vprevk_u:13680": "tyajaṃstanuṃ śūravṛttyā narendra śakrātithyaṃ yāti vai martyadharmā // RKV_182.55 //",
  "GP12vprevk_u:13681": "ākhyānametacca sadā yaśasyaṃ svargyaṃ dhanyaṃ putryamāyuṣyakāri /",
  "GP12vprevk_u:13682": "śṛṇvaṃllabhetsarvametaddhi bhaktyā parvaṇi parvaṇyājamīḍhas sadaiva // RKV_182.56 //",
  "GP12vprevk_u:13683": "saṃnyāsaṃ kurute yastu bhṛgutīrthe vidhānataḥ /",
  "GP12vprevk_u:13684": "sa mṛtaḥ paramaṃ sthānaṃ gacchedvai yacca durlabham // RKV_182.57 //",
  "GP12vprevk_u:13685": "etacchrutvā bhṛguśreṣṭho devadevena bhāṣitam /",
  "GP12vprevk_u:13686": "prahṛṣṭavadano bhūtvā tatraiva saṃsthito dvijaḥ // RKV_182.58 //",
  "GP12vprevk_u:13687": "tirobhāvaṃ gate deve bhṛguḥ śreṣṭho dvijottamaḥ /",
  "GP12vprevk_u:13688": "svamūrti tatra muktvā tu brahmalokaṃ jagāma ha // RKV_182.59 //",
  "GP12vprevk_u:13689": "bhṛgukacchasya cotpattiḥ kathitā tava pāṇḍava /",
  "GP12vprevk_u:13690": "saṃkṣepeṇa mahārāja sarvapāmapraṇāśanī // RKV_182.60 //",
  "GP12vprevk_u:13691": "etatpuṇyaṃ pāpaharaṃ kṣetraṃ devena kīrtitam /",
  "GP12vprevk_u:13692": "caturyugasahasreṇa pitāmahadinaṃ smṛtam // RKV_182.61 //",
  "GP12vprevk_u:13693": "prāpte brahmadine viprā jāyate yugasambhavaḥ /",
  "GP12vprevk_u:13694": "na paśyāmi tvidaṃ kṣetram iti rudraḥ svayaṃ jagau // RKV_182.62 //",
  "GP12vprevk_u:13695": "yaḥ śṛṇoti tvidaṃ bhaktyā nārī vā puruṣo 'pi vā /",
  "GP12vprevk_u:13696": "sa yāti paramaṃ lokam iti rudraḥ svayaṃ jagau // RKV_182.63 //",
  "GP12vprevk_u:13697": "devakhāte naraḥ snātvā piṇḍadānādisatkriyām /",
  "GP12vprevk_u:13698": "yāṃ karoti nṛpaśreṣṭha tām akṣayaphalāṃ viduḥ // RKV_182.64 //",
  "GP12vprevk_u:13699": "ya imaṃ śṛṇuyād bhaktyā bhṛgukacchasya vistaram /",
  "GP12vprevk_u:13700": "koṭitīrthaphalaṃ tasya bhaved vai nātra saṃśayaḥ // RKV_182.65 //",
  "GP12vprevk_u:13701": "||",
  "GP12vprevk_u:13702": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe bhṛgukacchatīrthamāhātmyavarṇanaṃ nāma dvyaśītyuttaraśatatamo 'dhyāyaḥ ||",
  "GP12vprevk_u:13703": "RKV adhyāya 183",
  "GP12vprevk_u:13704": "śrīmārkaṇḍeya uvāca:",
  "GP12vprevk_u:13705": "ataḥ paraṃ mahārāja gacchet kedārasaṃjñakam /",
  "GP12vprevk_u:13706": "yatra gatvā mahārāja śrāddhaṃ kṛtvā pibejjalam /",
  "GP12vprevk_u:13707": "sampūjya devadeveśaṃ kedārotthaṃ phalaṃ labhet // RKV_183.1 //",
  "GP12vprevk_u:13708": "yudhiṣṭhira uvāca:",
  "GP12vprevk_u:13709": "katham atra suraśreṣṭha kedārākhyaḥ sthitaḥ svayam /",
  "GP12vprevk_u:13710": "uttare narmadākūle etadvistarato vada // RKV_183.2 //",
  "GP12vprevk_u:13711": "śrīmārkaṇḍeya uvāca:",
  "GP12vprevk_u:13712": "purā kṛtayugasyādau śaṅkaras tu maheśvaraḥ /",
  "GP12vprevk_u:13713": "bhṛguṇārādhitaḥ śaptaḥ śriyā ca bhṛgukacchake // RKV_183.3 //",
  "GP12vprevk_u:13714": "apavitramidaṃ kṣetraṃ sarvavedavivarjitam /",
  "GP12vprevk_u:13715": "bhaviṣyati nṛpaśreṣṭha gatetyuktvā haripriyā // RKV_183.4 //",
  "GP12vprevk_u:13716": "tapaścacāra vipulaṃ bhṛgurvarṣasahasrakam /",
  "GP12vprevk_u:13717": "vāyubhakṣo nirāhāraściraṃ dhamanisaṃtataḥ // RKV_183.5 //",
  "GP12vprevk_u:13718": "tataḥ pratyakṣatāmāgāl liṅgībhūto maheśvaraḥ /",
  "GP12vprevk_u:13719": "prādurbhūtastu sahasā bhittvā pātālasaptakam // RKV_183.6 //",
  "GP12vprevk_u:13720": "dadarśātha bhṛgurdevam autpalīṃ kelikāmiva /",
  "GP12vprevk_u:13721": "stutiṃ cakre sa devāya sthāṇave tryambaketi ca // RKV_183.7 //",
  "GP12vprevk_u:13722": "evaṃ stutaḥ sa bhagavān provāca prahasanniva /",
  "GP12vprevk_u:13723": "punaḥ punarbhṛguṃ mattaḥ kiṃtu prārthayase mune // RKV_183.8 //",
  "GP12vprevk_u:13724": "bhṛguruvāca:",
  "GP12vprevk_u:13725": "pañcakrośamidaṃ kṣetraṃ padmayā śāpitaṃ vibho /",
  "GP12vprevk_u:13726": "upavitram idaṃ kṣetraṃ sarvavedavivarjitam /",
  "GP12vprevk_u:13727": "bhaviṣyatīti ca procya gatā devī vidaṃ prati // RKV_183.9 //",
  "GP12vprevk_u:13728": "punaḥ pavitratāṃ yāti yathedaṃ kṣetramuttamam /",
  "GP12vprevk_u:13729": "tathā kuru maheśāna prasanno yadi śaṅkara // RKV_183.10 //",
  "GP12vprevk_u:13730": "īśvara uvāca:",
  "GP12vprevk_u:13731": "kedārākhyamidaṃ brahmaṃl liṅgamādyaṃ bhaviṣyati /",
  "GP12vprevk_u:13732": "kṛtvedamādiliṅgāni bhaviṣyanti daśaiva hi // RKV_183.11 //",
  "GP12vprevk_u:13733": "ekādaśam adṛśyaṃ hi kṣetramadhye bhaviṣyati /",
  "GP12vprevk_u:13734": "pāvayiṣyati tatkṣetramekādaśaḥ svayaṃ vibhuḥ // RKV_183.12 //",
  "GP12vprevk_u:13735": "tathā vai dvādaśādityā matprasādāttu mūrtitaḥ /",
  "GP12vprevk_u:13736": "vasiṣyanti bhṛgukṣetre rogaduḥkhanibarhaṇāḥ // RKV_183.13 //",
  "GP12vprevk_u:13737": "durgāḥ hyaṣṭādaśa tathā kṣetrapālāstu ṣoḍaśa /",
  "GP12vprevk_u:13738": "bhṛgukṣetre bhaviṣyanti vīrabhadrāśca mātaraḥ // RKV_183.14 //",
  "GP12vprevk_u:13739": "pavitrīkṛtametaddhi nityaṃ kṣetraṃ bhaviṣyati /",
  "GP12vprevk_u:13740": "nāghamāse hyuṣaḥkāle snātvā māsaṃ jitendriyaḥ // RKV_183.15 //",
  "GP12vprevk_u:13741": "yaḥ pūjayati kedāraṃ sa gacchecchivamandiram /",
  "GP12vprevk_u:13742": "tasmiṃstīrthe naraḥ snātvā pitḥnuddiśya bhārata /",
  "GP12vprevk_u:13743": "śrāddhaṃ dadāti vidhivat tasya prītāḥ pitāmahāḥ // RKV_183.16 //",
  "GP12vprevk_u:13744": "iti te kathitaṃ samyakkedārākhyaṃ savistaram /",
  "GP12vprevk_u:13745": "sarvapāpaharaṃ puṇyaṃ sarvaduḥkhapraṇāśanam // RKV_183.17 //",
  "GP12vprevk_u:13746": "||",
  "GP12vprevk_u:13747": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kedāreśvaratīrthamāhātmyavarṇanaṃ nāma tryaśītyuttaraśatatamo 'dhyāyaḥ ||",
  "GP12vprevk_u:13748": "RKV adhyāya 184",
  "GP12vprevk_u:13749": "śrīmārkaṇḍeya uvāca:",
  "GP12vprevk_u:13750": "dhautapāpaṃ tato gacchedbhṛgutīrthasamīpataḥ /",
  "GP12vprevk_u:13751": "vṛṣeṇa tu bhṛgustatra bhūyobhūyo dhutastataḥ // RKV_184.1 //",
  "GP12vprevk_u:13752": "dhautapāpaṃ tu tattena nāmnā lokeṣu viśrutam /",
  "GP12vprevk_u:13753": "tatra sthito mahādevastuṣṭyarthaṃ bhṛgusattame // RKV_184.2 //",
  "GP12vprevk_u:13754": "tatra tīrthe tu yaḥ snātvā śāṭhyenāpi nareśvara /",
  "GP12vprevk_u:13755": "mucyate sarvapāpebhyo nātra kāryā vicāraṇā // RKV_184.3 //",
  "GP12vprevk_u:13756": "yastu samyagvidhānena tatra snātvārcayecchivam /",
  "GP12vprevk_u:13757": "devānpitḥnsamabhyarcya mucyate sarvapātakaiḥ // RKV_184.4 //",
  "GP12vprevk_u:13758": "brahmahatyā gavāṃ vadhyā tatra tīrthe yudhiṣṭhira /",
  "GP12vprevk_u:13759": "praviśenna sadā bhītā praviṣṭāpi kṣayaṃ vrajet // RKV_184.5 //",
  "GP12vprevk_u:13760": "yudhiṣṭhira uvāca:",
  "GP12vprevk_u:13761": "āścaryabhūtaṃ loke 'sminkathayasva dvijottama /",
  "GP12vprevk_u:13762": "praviśenna brahmahatyā yathā vai dhautapāpmani // RKV_184.6 //",
  "GP12vprevk_u:13763": "brahmahatyāsamaṃ pāpaṃ bhavitā neha kiṃcana /",
  "GP12vprevk_u:13764": "kathaṃ vā dhautapāpe tu praviṣṭaṃ naśyate dvija /",
  "GP12vprevk_u:13765": "etadvistarataḥ sarvaṃ pṛcchāmi vada kautukāt // RKV_184.7 //",
  "GP12vprevk_u:13766": "mārkaṇḍeya uvāca:",
  "GP12vprevk_u:13767": "ādisarge purā śambhurbrahmaṇaḥ parameṣṭhinaḥ /",
  "GP12vprevk_u:13768": "vikāraṃ pañcamaṃ dṛṣṭvā śiro 'śvamukhasannibham // RKV_184.8 //",
  "GP12vprevk_u:13769": "aṅguṣṭhāṅguliyogena tacchirastena kṛntitam /",
  "GP12vprevk_u:13770": "kṛttamātre tu śirasi brahmahatyābhaktadā // RKV_184.9 //",
  "GP12vprevk_u:13771": "brahmahatyāyutaścāsīd uttare narmadātaṭe /",
  "GP12vprevk_u:13772": "dhunitaṃ tu yato rājanvṛṣeṇa dharmamūrtinā // RKV_184.10 //",
  "GP12vprevk_u:13773": "tatra dhauteśvarīṃ devīṃ sthāpitāṃ vṛṣabheṇa tu /",
  "GP12vprevk_u:13774": "dadarśa bhagavāñchambhuḥ sarvadaivatapūjitām // RKV_184.11 //",
  "GP12vprevk_u:13775": "dṛṣṭvā dhauteśvarīṃ durgāṃ brahmahatyāvināśinīm /",
  "GP12vprevk_u:13776": "tatra viśramamāṇaśca śaṅkarastripurāntakaḥ // RKV_184.12 //",
  "GP12vprevk_u:13777": "sa śaṅkaro brahmahatyāvihīnaṃ mene ātmānaṃ tasya tīrthasya bhāvāt /",
  "GP12vprevk_u:13778": "suvismito devadevo vareṇyo dṛṣṭvā dūre brahmahatyāṃ ca tīrthāt // RKV_184.13 //",
  "GP12vprevk_u:13779": "vidhautapāpaṃ mahitaṃ dharmaśaktyā viśenna hatyā devībhayāt prabhītā /",
  "GP12vprevk_u:13780": "raktāmbarā raktamālyopayuktā kṛṣṇā nārī raktadāmaprasaktā // RKV_184.14 //",
  "GP12vprevk_u:13781": "māṃ vāñchantī skandhadeśaṃ rahasye dūre sthitā tīrthavaryaprabhāvāt /",
  "GP12vprevk_u:13782": "saṃcintya devo manasā smarārirvāsāya buddhiṃ tatra tīrthe cakāra // RKV_184.15 //",
  "GP12vprevk_u:13783": "vimṛśya devo bahuśaḥ sthitaḥ svayaṃ vidhautapāpaḥ prathitaḥ pṛthivyām /",
  "GP12vprevk_u:13784": "babhūva tatraiva nivāsakārī vidhūtapāpanikaṭapradeśe // RKV_184.16 //",
  "GP12vprevk_u:13785": "tadāprabhṛti rājendra brahmahatyāvināśanam /",
  "GP12vprevk_u:13786": "vidhautapāpaṃ tattīrthaṃ narmadāyāṃ vyavasthitam // RKV_184.17 //",
  "GP12vprevk_u:13787": "āśvayukśuklanavamī tatra tīrthe viśiṣyate /",
  "GP12vprevk_u:13788": "dinatrayaṃ tu rājendra saptamyādiviśeṣataḥ // RKV_184.18 //",
  "GP12vprevk_u:13789": "samupoṣyāṣṭamīṃ bhaktyā sāṅgaṃ vedaṃ paṭhettu yaḥ /",
  "GP12vprevk_u:13790": "ahorātreṇa caikena ṛgyajuḥsāmasaṃjñakam // RKV_184.19 //",
  "GP12vprevk_u:13791": "abhyasanbrahmahatyāyā mucyate nātra saṃśayaḥ /",
  "GP12vprevk_u:13792": "vṛṣalīgamanaṃ caiva yaśca gurvaṅganāgamaḥ // RKV_184.20 //",
  "GP12vprevk_u:13793": "snātvā brahmarasotkṛṣṭe kumbhenaiva pramucyate /",
  "GP12vprevk_u:13794": "vandhyā strījananī yā tu kākavandhyā mṛtaprajā // RKV_184.21 //",
  "GP12vprevk_u:13795": "sāpi kumbhodakaiḥ snātā jīvatputrā prajāvatī /",
  "GP12vprevk_u:13796": "apaṭhastu nara upoṣya ṛgyajuḥsāmasambhavām // RKV_184.22 //",
  "GP12vprevk_u:13797": "ṛcamekāṃ japanviprastathā parvaṇi yo nṛpa /",
  "GP12vprevk_u:13798": "anṛcopoṣya gāyatrīṃ japedvai vedamātaram // RKV_184.23 //",
  "GP12vprevk_u:13799": "japannavamyāṃ viprendro mucyate pāpasañcayāt /",
  "GP12vprevk_u:13800": "evaṃ tu kathitaṃ tāta purāṇoktaṃ maharṣibhiḥ // RKV_184.24 //",
  "GP12vprevk_u:13801": "dhautapāpaṃ mahāpuṇyaṃ śivena kathitaṃ mama /",
  "GP12vprevk_u:13802": "prāṇatyāgaṃ tu yaḥ kuryājjale vāgnau sthale 'pi vā // RKV_184.25 //",
  "GP12vprevk_u:13803": "sa gacchati vimānena jvalanārkasamaprabhaḥ /",
  "GP12vprevk_u:13804": "haṃsabarhiprayuktena sevyamāno 'psarogaṇaiḥ // RKV_184.26 //",
  "GP12vprevk_u:13805": "śivasya paramaṃ sthānaṃ yatsurairapi durlabham /",
  "GP12vprevk_u:13806": "krīḍate svecchayā tatra yāvaccandrārkatārakam // RKV_184.27 //",
  "GP12vprevk_u:13807": "dhautapāpe tu yā nārī kurute prāṇasaṃkṣayam /",
  "GP12vprevk_u:13808": "tatkṣaṇādeva sā pārtha puruṣatvamavāpnuyāt // RKV_184.28 //",
  "GP12vprevk_u:13809": "atha kiṃ bahunoktena śubhaṃ vā yadi vāśubham /",
  "GP12vprevk_u:13810": "tadakṣayaphalaṃ sarvaṃ dhautapāpe kṛtaṃ nṛpa // RKV_184.29 //",
  "GP12vprevk_u:13811": "saṃnyasenniyamenānnaṃ saṃnyased viṣayādikam /",
  "GP12vprevk_u:13812": "phalamūlādikaṃ caiva jalamekaṃ na saṃtyajet // RKV_184.30 //",
  "GP12vprevk_u:13813": "evaṃ yaḥ kurute pārtha rudralokaṃ sa gacchati /",
  "GP12vprevk_u:13814": "tatra bhuktākhilānbhogāñjāyate bhuvi bhūpatiḥ // RKV_184.31 //",
  "GP12vprevk_u:13815": "||",
  "GP12vprevk_u:13816": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe dhautapāpatīrthamāhātmyavarṇanaṃ nāma caturaśītyuttaraśatatamo 'dhyāyaḥ ||",
  "GP12vprevk_u:13817": "RKV adhyāya 185",
  "GP12vprevk_u:13818": "śrīmārkaṇḍeya uvāca:",
  "GP12vprevk_u:13819": "tato gacchenmahīpāla eraṇḍītīrthamuttamam /",
  "GP12vprevk_u:13820": "snānamātreṇa tatraiva brahmahatyā praṇaśyati // RKV_185.1 //",
  "GP12vprevk_u:13821": "māsi cāśvayuje tatra śuklapakṣe caturdaśīm /",
  "GP12vprevk_u:13822": "upoṣya prayataḥ snātastarpayet pitṛdevatāḥ // RKV_185.2 //",
  "GP12vprevk_u:13823": "putrarddhirūpasampanno jīvecca śaradāṃ śatam /",
  "GP12vprevk_u:13824": "śivalokaṃ mṛto yāti nātra kāryā vicāraṇā // RKV_185.3 //",
  "GP12vprevk_u:13825": "||",
  "GP12vprevk_u:13826": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe eraṇḍītīrthamāhātmyavarṇanaṃ nāma pañcāśītyuttaraśatatamo 'dhyāyaḥ ||",
  "GP12vprevk_u:13827": "RKV adhyāya 186",
  "GP12vprevk_u:13828": "śrīmārkaṇḍeya uvāca:",
  "GP12vprevk_u:13829": "tato gacchenmahīpāla tīrthaṃ kanakhalottamam /",
  "GP12vprevk_u:13830": "garuḍena tapastaptaṃ pūjayitvā maheśvaram // RKV_186.1 //",
  "GP12vprevk_u:13831": "divyaṃ varṣaśataṃ yāvajjātamātreṇa bhārata /",
  "GP12vprevk_u:13832": "tapojapaiḥ kṛśībhūto dṛṣṭo devena śambhunā // RKV_186.2 //",
  "GP12vprevk_u:13833": "tatastuṣṭo mahādevo vainateyaṃ manojavam /",
  "GP12vprevk_u:13834": "uvāca paramaṃ vākyaṃ vinatānandavardhanam // RKV_186.3 //",
  "GP12vprevk_u:13835": "prasannaste mahābhāga varaṃ varaya suvrata /",
  "GP12vprevk_u:13836": "durlabhaṃ triṣu lokeṣu dadāmi tava khecara // RKV_186.4 //",
  "GP12vprevk_u:13837": "garuḍa uvāca:",
  "GP12vprevk_u:13838": "icchāmi vāhanaṃ viṣṇordvijendratvaṃ sureśvara /",
  "GP12vprevk_u:13839": "prasanne tvayi me sarvaṃ bhavatviti matirmama // RKV_186.5 //",
  "GP12vprevk_u:13840": "śrīmaheśa uvāca:",
  "GP12vprevk_u:13841": "durlabhaḥ prāṇināṃ tāta yo varaḥ prārthito 'nagha /",
  "GP12vprevk_u:13842": "devadevasya vāhanaṃ dvijendratvaṃ sudurlabham // RKV_186.6 //",
  "GP12vprevk_u:13843": "nārāyaṇodare sarvaṃ trailokyaṃ sacarācaram /",
  "GP12vprevk_u:13844": "tvayā sa katham ūhyeta devadevo jagadguruḥ // RKV_186.7 //",
  "GP12vprevk_u:13845": "tenaiva sthāpitaścendrastrailokye sacarācare /",
  "GP12vprevk_u:13846": "kathamanyasya cendratvaṃ bhavatīti sudurlabham // RKV_186.8 //",
  "GP12vprevk_u:13847": "tathāpi mama vākyena vāhanaṃ tvaṃ bhaviṣyasi /",
  "GP12vprevk_u:13848": "śaṅkhacakragadāpāṇer vahato 'pi jagattrayam // RKV_186.9 //",
  "GP12vprevk_u:13849": "indrastvaṃ pakṣiṇāṃ madhye bhaviṣyasi na saṃśayaḥ /",
  "GP12vprevk_u:13850": "iti dattvā varaṃ tasmā antardhānaṃ gato haraḥ // RKV_186.10 //",
  "GP12vprevk_u:13851": "tato gate mahādeve hyuruṇasyānujo nṛpa /",
  "GP12vprevk_u:13852": "ārādhayāmāsa tadā cāmuṇḍāṃ muṇḍamaṇḍitām // RKV_186.11 //",
  "GP12vprevk_u:13853": "śmaśānavāsinīṃ devīṃ bahubhūtasamanvitām /",
  "GP12vprevk_u:13854": "yoginīṃ yogasaṃsiddhāṃ vasāmāṃsāsavapriyām // RKV_186.12 //",
  "GP12vprevk_u:13855": "dhyātamātrā tu tenaiva pratyakṣā hyabhavat tadā /",
  "GP12vprevk_u:13856": "jālaṃdhare ca yā siddhiḥ kaulīne uḍḍiśe pare // RKV_186.13 //",
  "GP12vprevk_u:13857": "samagrā sā bhṛgukṣetre siddhakṣetre tu saṃsthitā /",
  "GP12vprevk_u:13858": "cāmuṇḍā tatra sā devī siddhakṣetre vyavasthitā // RKV_186.14 //",
  "GP12vprevk_u:13859": "saṃstutā ṛṣibhir devair yogakṣemārthasiddhaye /",
  "GP12vprevk_u:13860": "vinatānandajananas tatra tāṃ yoginīṃ nṛpa /",
  "GP12vprevk_u:13861": "bhaktyā prasādayāmāsa stotrairvaidikalaukikaiḥ // RKV_186.15 //",
  "GP12vprevk_u:13862": "garuḍa uvāca:",
  "GP12vprevk_u:13863": "oṃ yā sā kṣutkṣāmakaṇṭhā navarudhiramukhā pretapadmāsanasthā bhūtānāṃ vṛndavṛndaiḥ pitṛvananilayā krīḍate śūlahastā /",
  "GP12vprevk_u:13864": "śastradhvastapravīravrajarudhiragalanmuṇḍamālottarīyā devī śrīvīramātā vimalaśaśinibhā pātu vaścarmamuṇḍā // RKV_186.16 //",
  "GP12vprevk_u:13865": "yā sā kṣutkṣāmakaṇṭhā vikṛtabhayakarī trāsinī duṣkṛtānāṃ muñcajjvālākalāpair daśanakasamasaiḥ khādati pretamāṃsam /",
  "GP12vprevk_u:13866": "yā sā dordaṇḍacaṇḍair ḍamaruraṇaraṇāṭopaṭaṃkāraghaṇṭaiḥ kalpāntotpātavātāhatapaṭupaṭahair valgate bhūtamātā /",
  "GP12vprevk_u:13867": "kṣutkṣāmā śuṣkakukṣiḥ khavarataranaravaraiḥ kṣodati pretamāṃsaṃ muñcantī cāṭṭahāsaṃ ghuraghuritaravā pātu vaścarmamuṇḍā // RKV_186.17 //",
  "GP12vprevk_u:13868": "yā sā nimnodarābhā vikṛtabhavabhayatrāsinī śūlahastā cāmuṇḍā muṇḍaghātā raṇaraṇitaraṇajhallarīnādaramyā /",
  "GP12vprevk_u:13869": "trailokyaṃ trāsayanti kakahakahakahair ghorarāvair anekair nṛtyantī mātṛmadhye pitṛvananilayā pātu vaścarmamuṇḍā // RKV_186.18 //",
  "GP12vprevk_u:13870": "yā dhatte viśvamakhilaṃ nijāṃśena mahojjvalā /",
  "GP12vprevk_u:13871": "kanakaprasave līnā pātu māṃ kanakeśvarī // RKV_186.19 //",
  "GP12vprevk_u:13872": "himādrisambhavā devī dayādarśitavigrahā /",
  "GP12vprevk_u:13873": "śivapriyā śive saktā pātu māṃ kanakeśvarī // RKV_186.20 //",
  "GP12vprevk_u:13874": "anādijagadādiryā ratnagarbhā vasupriyā /",
  "GP12vprevk_u:13875": "rathāṅgapāṇinā padmā pātu māṃ kanakeśvarī // RKV_186.21 //",
  "GP12vprevk_u:13876": "sāvitrī yā ca gāyatrī mṛḍānī vāgathendirā /",
  "GP12vprevk_u:13877": "smartḥṇāṃ yā sukhaṃ datte pātu māṃ kanakeśvarī // RKV_186.22 //",
  "GP12vprevk_u:13878": "saumyāsaumyaiḥ sadā rūpaiḥ sṛjatyavati yā jagat /",
  "GP12vprevk_u:13879": "parā śaktiḥ parā buddhiḥ pātu māṃ kanakeśvarī // RKV_186.23 //",
  "GP12vprevk_u:13880": "brahmaṇaḥ sargasamaye sṛjyaśaktiḥ parā tu yā /",
  "GP12vprevk_u:13881": "jaganmāyā jagaddhātrī pātu māṃ kanakeśvarī // RKV_186.24 //",
  "GP12vprevk_u:13882": "viśvasya pālane viṣṇoryā śaktiḥ paripālikā /",
  "GP12vprevk_u:13883": "madanonmādinī mukhyā pātu māṃ kanakeśvarī // RKV_186.25 //",
  "GP12vprevk_u:13884": "viśvasaṃlayane mukhyā yā rudreṇa samāśritā /",
  "GP12vprevk_u:13885": "raudrī śaktiḥ śivānantā pātu māṃ kanakeśvarī // RKV_186.26 //",
  "GP12vprevk_u:13886": "kailāsasānusaṃrūḍha kanakaprasaveśayā /",
  "GP12vprevk_u:13887": "bhasmakābhihṛtā pūrvaṃ pātu māṃ kanakeśvarī // RKV_186.27 //",
  "GP12vprevk_u:13888": "patiprabhāvamicchantī trasyantī yā vinā patim /",
  "GP12vprevk_u:13889": "abalā tvekabhāvā ca pātu māṃ kanakeśvarī // RKV_186.28 //",
  "GP12vprevk_u:13890": "viśvasaṃrakṣaṇe saktā rakṣitā kanakena yā /",
  "GP12vprevk_u:13891": "ā brahmastambajananī pātu māṃ kanakeśvarī // RKV_186.29 //",
  "GP12vprevk_u:13892": "brahmaviṣṇvīśvarāḥ śaktyā śarīragrahaṇaṃ yayā /",
  "GP12vprevk_u:13893": "prāpitāḥ prathamā śaktiḥ pātu māṃ kanakeśvarī // RKV_186.30 //",
  "GP12vprevk_u:13894": "śrutvā tu garuḍenoktaṃ devīvṛttacatuṣṭayam /",
  "GP12vprevk_u:13895": "prasannā saṃmukhī bhūtvā vākyametad uvāca ha // RKV_186.31 //",
  "GP12vprevk_u:13896": "śrīcāmuṇḍovāca:",
  "GP12vprevk_u:13897": "prasannā te mahāsattva varaṃ varaya vāñchitam /",
  "GP12vprevk_u:13898": "dadāmi te dvijaśreṣṭha yatte manasi rocate // RKV_186.32 //",
  "GP12vprevk_u:13899": "garuḍa uvāca:",
  "GP12vprevk_u:13900": "ajaraścāmaraścaiva adhṛṣyaśca surāsuraiḥ /",
  "GP12vprevk_u:13901": "tava prasādāccaivānyairajeyaśca bhavāmyaham // RKV_186.33 //",
  "GP12vprevk_u:13902": "tvayā cātra sadā devi sthātavyaṃ tīrthasannidhau /",
  "GP12vprevk_u:13903": "mārkaṇḍeya uvāca:",
  "GP12vprevk_u:13904": "evaṃ bhaviṣyatītyuktvā devī devairabhiṣṭutā // RKV_186.34 //",
  "GP12vprevk_u:13905": "jagāmākāśamāviśya bhūtasaṅghasamanvitā /",
  "GP12vprevk_u:13906": "yadā lakṣmyā nṛpaśreṣṭha sthāpitaṃ puramuttamam // RKV_186.35 //",
  "GP12vprevk_u:13907": "anumānya tadā devīṃ kṛtaṃ tasyāṃ samarpitam /",
  "GP12vprevk_u:13908": "lakṣmīruvāca:",
  "GP12vprevk_u:13909": "rakṣaṇāya mayā devi yogakṣemārthasiddhaye // RKV_186.36 //",
  "GP12vprevk_u:13910": "mātṛvatpratipālyaṃ te sadā devi puraṃ mama /",
  "GP12vprevk_u:13911": "garuḍo 'pi tataḥ snātvā sampūjya kanakeśvarīm // RKV_186.37 //",
  "GP12vprevk_u:13912": "tīrthaṃ tatraiva saṃsthāpya jagāmākāśamuttamam /",
  "GP12vprevk_u:13913": "tatra tīrthe tu yaḥ snātvā pūjayet pitṛdevatāḥ // RKV_186.38 //",
  "GP12vprevk_u:13914": "sarvakāmasamṛddhasya yajñasya phalamaśnute /",
  "GP12vprevk_u:13915": "gandhapuṣpādibhir yastu pūjayet kanakeśvaram // RKV_186.39 //",
  "GP12vprevk_u:13916": "tasya yogaiśvaryasiddhiryogapīṭheṣu jāyate /",
  "GP12vprevk_u:13917": "mṛto yogeśvaraṃ lokaṃ jayaśabdādimaṅgalaiḥ /",
  "GP12vprevk_u:13918": "sa gacchennātra sandeho yoginīgaṇasaṃyutaḥ // RKV_186.40 //",
  "GP12vprevk_u:13919": "||",
  "GP12vprevk_u:13920": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kanakhaleśvaratīrthamāhātmyavarṇanaṃ nāma ṣaḍaśītyuttaraśatatamo 'dhyāyaḥ ||",
  "GP12vprevk_u:13921": "RKV adhyāya 187",
  "GP12vprevk_u:13922": "śrīmārkaṇḍeya uvāca:",
  "GP12vprevk_u:13923": "jāleśvaraṃ tato gacchelliṅgamādyaṃ svayambhuvaḥ /",
  "GP12vprevk_u:13924": "kālāgnirudraṃ vikhyātaṃ bhṛgukacche vyavasthitam // RKV_187.1 //",
  "GP12vprevk_u:13925": "sarvapāpapraśamanaṃ sarvopadravanāśanam /",
  "GP12vprevk_u:13926": "kṣetrapāpavināśāya kṛpayā ca samutthitam // RKV_187.2 //",
  "GP12vprevk_u:13927": "purā kalpe 'suragaṇairākrānte bhuvanatraye /",
  "GP12vprevk_u:13928": "vedoktakarmanāśe ca dharme ca vilayaṃ gate // RKV_187.3 //",
  "GP12vprevk_u:13929": "devarṣimunisiddheṣu viśvāsaparameṣu ca /",
  "GP12vprevk_u:13930": "kālāgnirudrād utpanno dhūmaḥ kālodbhavodbhavaḥ // RKV_187.4 //",
  "GP12vprevk_u:13931": "dhūmātsamutthitaṃ liṅgaṃ bhittvā pātālasaptakam /",
  "GP12vprevk_u:13932": "avaṭaṃ dakṣiṇe kṛtvā liṅgaṃ tatraiva tiṣṭhati // RKV_187.5 //",
  "GP12vprevk_u:13933": "tatra tīrthe nṛpaśreṣṭha kuṇḍaṃ jvālāsamudbhavam /",
  "GP12vprevk_u:13934": "yatra sā patitā jvālā śivasya dahataḥ puram // RKV_187.6 //",
  "GP12vprevk_u:13935": "tatrāvaṭaṃ samudbhūtaṃ dhūmāvartas tato 'bhavat /",
  "GP12vprevk_u:13936": "tasminkuṇḍe tu yaḥ snānaṃ kṛtvā vai narmadājale // RKV_187.7 //",
  "GP12vprevk_u:13937": "kuryācchrāddhaṃ pitṛbhyo vai pūjayecca trilocanam /",
  "GP12vprevk_u:13938": "kālāgnirudranāmāni sa gacchet paramāṃ gatim // RKV_187.8 //",
  "GP12vprevk_u:13939": "yatkiṃcitkāmikaṃ karma hyābhicārikameva vā /",
  "GP12vprevk_u:13940": "ripusaṃkṣayakṛdvāpi sāṃtānikamathāpi vā /",
  "GP12vprevk_u:13941": "atra tīrthe kṛtaṃ sarvam acirāt sidhyate nṛpa // RKV_187.9 //",
  "GP12vprevk_u:13942": "||",
  "GP12vprevk_u:13943": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kālāgnirudratīrthamāhātmyavarṇanaṃ nāma saptāśītyuttaraśatatamo 'dhyāyaḥ ||",
  "GP12vprevk_u:13944": "RKV adhyāya 188",
  "GP12vprevk_u:13945": "śrīmārkaṇḍeya uvāca:",
  "GP12vprevk_u:13946": "tataḥ paraṃ mahārāja catvāriṃśatkramāntare /",
  "GP12vprevk_u:13947": "śālagrāmaṃ tato gacchet sarvadaivatapūjitam // RKV_188.1 //",
  "GP12vprevk_u:13948": "yatrādidevo bhagavānvāsudevastrivikramaḥ /",
  "GP12vprevk_u:13949": "svayaṃ tiṣṭhati lokātmā sarveṣāṃ hitakāmyayā // RKV_188.2 //",
  "GP12vprevk_u:13950": "nāradena tapastaptvā kṛtā śālā dvijanmanām /",
  "GP12vprevk_u:13951": "siddhikṣetraṃ bhṛgukṣetraṃ jñātvā revātaṭe svayam // RKV_188.3 //",
  "GP12vprevk_u:13952": "śālagrāmābhidho devo viprāṇāṃ tvadhivāsitaḥ /",
  "GP12vprevk_u:13953": "sādhūnāṃ copakārāya vāsudevaḥ pratiṣṭhitaḥ // RKV_188.4 //",
  "GP12vprevk_u:13954": "yogināmupakārāya yogidhyeyo janārdanaḥ /",
  "GP12vprevk_u:13955": "śālagrāmeti tenaiva narmadātaṭamāśritaḥ // RKV_188.5 //",
  "GP12vprevk_u:13956": "māsi mārgaśire śuklā bhavatyekādaśī yadā /",
  "GP12vprevk_u:13957": "snātvā revājale puṇye taddinaṃ samupoṣayet // RKV_188.6 //",
  "GP12vprevk_u:13958": "rātrau jāgaraṇaṃ kuryāt sampūjya ca janārdanam /",
  "GP12vprevk_u:13959": "punaḥ prabhātasamaye dvādaśyāṃ narmadājale // RKV_188.7 //",
  "GP12vprevk_u:13960": "snātvā saṃtarpya devāṃśca pitḥnmātḥs tathaiva ca /",
  "GP12vprevk_u:13961": "śrāddhaṃ kṛtvā tataḥ paścāt pitṛbhyo vidhipūrvakam // RKV_188.8 //",
  "GP12vprevk_u:13962": "śaktito brāhmaṇānpūjya svarṇavastrānnadānataḥ /",
  "GP12vprevk_u:13963": "kṣamāpayitvā tānviprāṃstathā devaṃ khagadhvajam // RKV_188.9 //",
  "GP12vprevk_u:13964": "evaṃ kṛte mahārāja yatpuṇyaṃ ca bhavennḥṇām /",
  "GP12vprevk_u:13965": "śṛṇuṣvāvahito bhūtvā tatpuṇyaṃ nṛpasattama // RKV_188.10 //",
  "GP12vprevk_u:13966": "na śokaduḥkhe pratipatsyatīha jīvanmṛto yāti murārisāmyam /",
  "GP12vprevk_u:13967": "mahānti pāpāni visṛjya dugdhaṃ punarna mātuḥ pibate stanodyat // RKV_188.11 //",
  "GP12vprevk_u:13968": "śālagrāmaṃ paśyate yo hi nityaṃ snātvā jale nārmade 'ghaughahāre /",
  "GP12vprevk_u:13969": "sa mucyate brahmahatyādipāpairnārāyaṇānusmaraṇena tena // RKV_188.12 //",
  "GP12vprevk_u:13970": "vasanti ye saṃnyasitvā ca tatra nigṛhya duḥkhāni vimuktasaṅghāḥ /",
  "GP12vprevk_u:13971": "dhyāyanto vai sāṃkhyavṛttyā turīyaṃ padaṃ murāreste 'pi tatraiva yānti // RKV_188.13 //",
  "GP12vprevk_u:13972": "||",
  "GP12vprevk_u:13973": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śālagrāmatīrthamahātmyavarṇanaṃ nāmāṣṭāśītyuttaraśatatamo 'dhyāyaḥ ||",
  "GP12vprevk_u:13974": "RKV adhyāya 189",
  "GP12vprevk_u:13975": "śrīmārkaṇḍeya uvāca:",
  "GP12vprevk_u:13976": "tato gacchettu rājendra tīrthaṃ paramaśobhanam /",
  "GP12vprevk_u:13977": "udīrṇo yatra vārāho hyabhavaddharaṇīdharaḥ // RKV_189.1 //",
  "GP12vprevk_u:13978": "dhanvadaṃṣṭrāṃ karālāgrāṃ bibhracca pṛthivīm imām /",
  "GP12vprevk_u:13979": "sa eva pañcamaḥ prokto vārāho muktidāyakaḥ // RKV_189.2 //",
  "GP12vprevk_u:13980": "yudhiṣṭhira uvāca:",
  "GP12vprevk_u:13981": "kathamudīrṇarūpo 'bhūdvārāho dharaṇīdharaḥ /",
  "GP12vprevk_u:13982": "vārāhatvaṃ gataḥ kena pañcamaḥ kena saṃjñitaḥ // RKV_189.3 //",
  "GP12vprevk_u:13983": "mārkaṇḍeya uvāca:",
  "GP12vprevk_u:13984": "ādikalpe purā rājankṣīrode bhagavān hariḥ /",
  "GP12vprevk_u:13985": "śete sa bhogiśayane yoganidrāvimohitaḥ // RKV_189.4 //",
  "GP12vprevk_u:13986": "babhūva nṛpatiśreṣṭha gatvā vai devasaṃnidhau /",
  "GP12vprevk_u:13987": "avocadbhārakhinnāhaṃ gamiṣyāmi rasātalam // RKV_189.5 //",
  "GP12vprevk_u:13988": "dṛṣṭvā devāḥ samudvignā gatā yatra janārdanaḥ /",
  "GP12vprevk_u:13989": "tuṣṭuvurvāgbhiriṣṭābhiḥ keśavaṃ jagatpatim // RKV_189.6 //",
  "GP12vprevk_u:13990": "devā ūcuḥ /",
  "GP12vprevk_u:13991": "namo namaste deveśa surārtihara sarvaga /",
  "GP12vprevk_u:13992": "viśvamūrte namastubhyaṃ trāhi sarvānmahadbhayāt // RKV_189.7 //",
  "GP12vprevk_u:13993": "ityukto daivatairdevo hyuvāca kimupasthitam /",
  "GP12vprevk_u:13994": "kāryaṃ vadadhvaṃ me devā yatkṛtyaṃ mā ciraṃ kṛthāḥ // RKV_189.8 //",
  "GP12vprevk_u:13995": "devā ūcuḥ /",
  "GP12vprevk_u:13996": "dharā dharitrī bhūtānāṃ bhārodvignā nimajjati /",
  "GP12vprevk_u:13997": "tāmuddhara hṛṣīkeśa lokānsaṃsthāpaya sthitau // RKV_189.9 //",
  "GP12vprevk_u:13998": "evamuktaḥ suraiḥ sarvaiḥ keśavaḥ parameśvaraḥ /",
  "GP12vprevk_u:13999": "vārāhaṃ rūpamāsthāya sarvayajñamayaṃ vibhuḥ // RKV_189.10 //",
  "GP12vprevk_u:14000": "daṃṣṭrākarālaṃ piṅgākṣaṃ samākuñcitamūrdhajam /",
  "GP12vprevk_u:14001": "kṛtvā 'nantaṃ pādapīṭhaṃ daṃṣṭrāgreṇoddharanbhuvam // RKV_189.11 //",
  "GP12vprevk_u:14002": "saparvatavanām urvīṃ samudraparimekhalām /",
  "GP12vprevk_u:14003": "uddhṛtya bhagavān viṣṇur udīrṇaḥ samajāyata // RKV_189.12 //",
  "GP12vprevk_u:14004": "darśayanpañcadhātmānamuttare narmadātaṭe /",
  "GP12vprevk_u:14005": "tathādyaṃ koralāyāṃ tu dvitīyaṃ yodhanīpure // RKV_189.13 //",
  "GP12vprevk_u:14006": "jayakṣetrābhidhāne tu jayeti parikīrtitam /",
  "GP12vprevk_u:14007": "asurān mohayalliṅgastṛtīyaḥ parikīrtitaḥ // RKV_189.14 //",
  "GP12vprevk_u:14008": "pāvanāya jagaddhetoḥ sthito yasmācchaśiprabhaḥ /",
  "GP12vprevk_u:14009": "atastu nṛpaśārdūla śveta ityābhidhīyate // RKV_189.15 //",
  "GP12vprevk_u:14010": "uddhṛtya jagatāṃ devīmudīrṇo bhṛgukacchake /",
  "GP12vprevk_u:14011": "tataḥ pañcama udīrṇo varāha iti saṃjñitaḥ // RKV_189.16 //",
  "GP12vprevk_u:14012": "iti pañcavarāhāste kathitaḥ pāṇḍunandana /",
  "GP12vprevk_u:14013": "yugapaddarśanaṃ caiṣāṃ brahmahatyāṃ vyapohati // RKV_189.17 //",
  "GP12vprevk_u:14014": "jyeṣṭhe māsi site pakṣa ekādaśyāṃ viśeṣataḥ /",
  "GP12vprevk_u:14015": "gatvā hyādivarāhaṃ tu samprāpte daśamīdine // RKV_189.18 //",
  "GP12vprevk_u:14016": "haviṣyamannaṃ bhuñjīyāl laghusāyaṃ gate ravau /",
  "GP12vprevk_u:14017": "rātrau jāgaraṇaṃ kuryād vārāhe hyādisaṃjñake // RKV_189.19 //",
  "GP12vprevk_u:14018": "tataḥ prabhāte hyuṣasi saṃsnātvā narmadājale /",
  "GP12vprevk_u:14019": "saṃtarpya pitṛdevāṃśca tilairyavavimiśritaiḥ // RKV_189.20 //",
  "GP12vprevk_u:14020": "dhenuṃ dadyāddvije yogye sarvābharaṇabhūṣitām /",
  "GP12vprevk_u:14021": "nirmamo nirahaṅkāro dānaṃ dadyād dvijātaye // RKV_189.21 //",
  "GP12vprevk_u:14022": "gatvā sampūjayed devaṃ vārāhaṃ hyādisaṃjñitam /",
  "GP12vprevk_u:14023": "anena vidhinā pūjya paścādgacchejjayaṃ tvaran // RKV_189.22 //",
  "GP12vprevk_u:14024": "tvaritaṃ tu jayaṃ gatvā pūrvakaṃ vidhimācaret /",
  "GP12vprevk_u:14025": "aśvaṃ dadyād dvijāgryāya jayapūrvābhinirgatam // RKV_189.23 //",
  "GP12vprevk_u:14026": "liṅge caiva tilā deyāḥ śvete hiraṇyameva ca /",
  "GP12vprevk_u:14027": "udīrṇe ca bhuvaṃ dadyāt pūrvakaṃ vidhim ācaret // RKV_189.24 //",
  "GP12vprevk_u:14028": "anastamita āditye varāhānpañca paśyataḥ /",
  "GP12vprevk_u:14029": "yatphalaṃ labhate pārtha tadihaikamanāḥ śṛṇu // RKV_189.25 //",
  "GP12vprevk_u:14030": "brahmahatyā surāpānaṃ steyaṃ gurvaṅganāgamaḥ /",
  "GP12vprevk_u:14031": "ebhistu saha saṃyogo viśvastānāṃ ca vañcanam // RKV_189.26 //",
  "GP12vprevk_u:14032": "svasṛduhitṛbhaginīkuladāropabṛṃhaṇam /",
  "GP12vprevk_u:14033": "ā janmamaraṇādyāvatpāpaṃ bharatasattama // RKV_189.27 //",
  "GP12vprevk_u:14034": "tīrthapañcakapūtasya vaiṣṇavasya viśeṣataḥ /",
  "GP12vprevk_u:14035": "yugapaccavinaśyeta tūlarāśirivānalāt // RKV_189.28 //",
  "GP12vprevk_u:14036": "nārāyaṇānusmaraṇājjapadhyānād viśeṣataḥ /",
  "GP12vprevk_u:14037": "vipraṇaśyanti pāpāni girikūṭasamānyapi // RKV_189.29 //",
  "GP12vprevk_u:14038": "dṛṣṭvā pañca varāhānvai pauruṣe mahati sthitaḥ /",
  "GP12vprevk_u:14039": "āplavannarmadātoye śrāddhaṃ kṛtvā yathāvidhi // RKV_189.30 //",
  "GP12vprevk_u:14040": "udayāstamanād arvāg yaḥ paśyel loṭaṇeśvaram /",
  "GP12vprevk_u:14041": "kalevaravimuktaḥ sa ityevaṃ śaṅkaro 'bravīt // RKV_189.31 //",
  "GP12vprevk_u:14042": "muktiṃ prayāti sahasā duṣprāpāṃ parameśvarīm /",
  "GP12vprevk_u:14043": "pauruṣe kriyamāṇe 'pi na siddhirjāyate yadi // RKV_189.32 //",
  "GP12vprevk_u:14044": "bruvanti svargagamanam api pāpānvitasya ca /",
  "GP12vprevk_u:14045": "yatra tatra gatasyaiva bhavet pañcavarāhakī // RKV_189.33 //",
  "GP12vprevk_u:14046": "jyeṣṭhasyaikādaśītithau dhruvaṃ tatra vasennaraḥ /",
  "GP12vprevk_u:14047": "ādiṃ jayaṃ tathā śvetaṃ liṅgamudīrṇameva ca // RKV_189.34 //",
  "GP12vprevk_u:14048": "āśritya tasyā draṣṭavyā varāhāstu yatastataḥ /",
  "GP12vprevk_u:14049": "jyeṣṭhasyaikādaśītithau viṣṇunā prabhuviṣṇunā // RKV_189.35 //",
  "GP12vprevk_u:14050": "vārāhaṃ rūpamāsthāya uddhṛtā dharaṇī vibho /",
  "GP12vprevk_u:14051": "puṇyātpuṇyatamā tena hyaśeṣāghaughanāśinī // RKV_189.36 //",
  "GP12vprevk_u:14052": "dṛṣṭvā pañcavarāhānvai kroḍamudīrṇarūpiṇam /",
  "GP12vprevk_u:14053": "pūjayitvā vidhānena paścājjāgaraṇaṃ caret // RKV_189.37 //",
  "GP12vprevk_u:14054": "sapañcavartikān dīpān ghṛtenojjvālya bhaktitaḥ /",
  "GP12vprevk_u:14055": "purāṇaśravaṇair nṛtyair gītavādyaiḥ sumaṅgalaiḥ // RKV_189.38 //",
  "GP12vprevk_u:14056": "vedajāpyaiḥ pavitraiśca kṣapayitvā ca śarvarīm /",
  "GP12vprevk_u:14057": "yatpuṇyaṃ labhate martyo hyājamīḍha śṛṇuṣva tat // RKV_189.39 //",
  "GP12vprevk_u:14058": "revājalaṃ puṇyatamaṃ pṛthivyāṃ tathā ca devo jagatāṃ patirhariḥ /",
  "GP12vprevk_u:14059": "ekādaśī pāpaharā narendra bahvāyāsair labhyate mānavānām // RKV_189.40 //",
  "GP12vprevk_u:14060": "ekaikaśo brahmahatyādikāni śaktāni hantuṃ pāpasaṅghāni rājan /",
  "GP12vprevk_u:14061": "naite sarve yugapadvai sametā hantuṃ śaktāḥ kiṃ na tadbrūhi rājan // RKV_189.41 //",
  "GP12vprevk_u:14062": "yathedamuktaṃ tava dharmasūno śrutaṃ ca yacchaṅkarāccandramauleḥ /",
  "GP12vprevk_u:14063": "śrutvedam icchanmucyate sarvapāpaiḥ paṭhanpadaṃ yāti hi vṛtraśatroḥ // RKV_189.42 //",
  "GP12vprevk_u:14064": "||",
  "GP12vprevk_u:14065": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye udīrṇavarāhatīrthamāhātmyavarṇanaṃ nāmaikonanavatyuttaraśatatamo 'dhyāyaḥ ||",
  "GP12vprevk_u:14066": "RKV adhyāya 190",
  "GP12vprevk_u:14067": "śrīmārkaṇḍeya uvāca:",
  "GP12vprevk_u:14068": "tato gacchenmahīpāla somatīrthamanuttamam /",
  "GP12vprevk_u:14069": "candrahāseti vikhyātaṃ sarvadaivatapūjitam // RKV_190.1 //",
  "GP12vprevk_u:14070": "yatra siddhiṃ parāṃ prāptaḥ somo rājā surottamaḥ // RKV_190.2 //",
  "GP12vprevk_u:14071": "yudhiṣṭhira uvāca:",
  "GP12vprevk_u:14072": "kathaṃ siddhimanuprāptaḥ somo rājā jagatpatiḥ /",
  "GP12vprevk_u:14073": "tatsarvaṃ śrotumicchāmi kathayasva mamānagha // RKV_190.3 //",
  "GP12vprevk_u:14074": "mārkaṇḍeya uvāca:",
  "GP12vprevk_u:14075": "purā śapto munīndreṇa dakṣeṇa kila bhārata /",
  "GP12vprevk_u:14076": "asevanāddhi dārāṇāṃ kṣayarogī bhaviṣyasi // RKV_190.4 //",
  "GP12vprevk_u:14077": "udvāhitānāṃ patnīnāṃ ye na kurvanti sevanam /",
  "GP12vprevk_u:14078": "yā niṣṭhā jāyate teṣāṃ tāṃ śṛṇuṣva narottama // RKV_190.5 //",
  "GP12vprevk_u:14079": "ṛtukāle tu nārīṇāṃ sevanājjāyate sutaḥ /",
  "GP12vprevk_u:14080": "sutātsvargaśca mokṣaśca hītyevaṃ śrutinodanā // RKV_190.6 //",
  "GP12vprevk_u:14081": "tatkālocitadharmeṇa ye na sevanti tāṃ narāḥ /",
  "GP12vprevk_u:14082": "teṣāṃ brahmaghnajaṃ pāpaṃ jāyate nātra saṃśayaḥ // RKV_190.7 //",
  "GP12vprevk_u:14083": "tena pāpena ghoreṇa veṣṭato raurave patet /",
  "GP12vprevk_u:14084": "tasya tadrudhiraṃ pāpāḥ pibante kālamīpsitam // RKV_190.8 //",
  "GP12vprevk_u:14085": "tato 'vatīrṇakālena yāṃ yāṃ yoniṃ prayāsyati /",
  "GP12vprevk_u:14086": "tasyāṃ tasyāṃ sa duṣṭātmā durbhago jāyate sadā // RKV_190.9 //",
  "GP12vprevk_u:14087": "nārīṇāṃ tu sadā kāmo hyadhikaḥ parivartate /",
  "GP12vprevk_u:14088": "viśeṣeṇa ṛtoḥ kāle bhidyate kāmasāyakaiḥ // RKV_190.10 //",
  "GP12vprevk_u:14089": "paribhūtā hi sā bhartrā dhyāyate 'nyaṃ patiṃ tataḥ /",
  "GP12vprevk_u:14090": "tasyāḥ putraḥ samutpanno hyaṭate kulamuttamam // RKV_190.11 //",
  "GP12vprevk_u:14091": "svargasthāstena pitaraḥ pūrvaṃ jātā mahīpate /",
  "GP12vprevk_u:14092": "patanti jātamātreṇa kulaṭas tena cocyate // RKV_190.12 //",
  "GP12vprevk_u:14093": "tena karmavipākena kṣayarogī śaśī hyabhūt /",
  "GP12vprevk_u:14094": "tyaktvā lokaṃ surendrāṇāṃ martyalokam upāgataḥ // RKV_190.13 //",
  "GP12vprevk_u:14095": "tatra tīrthānyanekāni puṇyānyāyatanāni ca /",
  "GP12vprevk_u:14096": "bhramitvā narmadāṃ prāptaḥ sarvapāpapraṇāśinīm // RKV_190.14 //",
  "GP12vprevk_u:14097": "upavāsastu dānāni vratāni niyamāśca ye /",
  "GP12vprevk_u:14098": "cacāra dvādaśābdāni tato muktaḥ sa kilbiṣaiḥ // RKV_190.15 //",
  "GP12vprevk_u:14099": "sthāpayitvā mahādevaṃ sarvapātakanāśanam /",
  "GP12vprevk_u:14100": "jagāma prabhayā pūrṇaḥ somalokamanuttamam // RKV_190.16 //",
  "GP12vprevk_u:14101": "yenaiva sthāpito devaḥ pūjyate varṣasaṃkhyayā /",
  "GP12vprevk_u:14102": "tāvad yugasahasrāṇi tasya lokaṃ samaśnute // RKV_190.17 //",
  "GP12vprevk_u:14103": "tena devān vidhānoktān sthāpayanti narā bhuvi /",
  "GP12vprevk_u:14104": "akṣayaṃ cāvyayaṃ yasmātphalaṃ bhavati nānyathā // RKV_190.18 //",
  "GP12vprevk_u:14105": "somatīrthe tu yaḥ snātvā pūjayed devamīśvaram /",
  "GP12vprevk_u:14106": "jāyate sa naro bhūtvā somavitpriyadarśanaḥ // RKV_190.19 //",
  "GP12vprevk_u:14107": "candraprabhāse yo gatvā snānaṃ vidhivad ācaret /",
  "GP12vprevk_u:14108": "vyādhinā nābhibhūtaḥ syāt kṣayarogeṇa vā yutaḥ // RKV_190.20 //",
  "GP12vprevk_u:14109": "candrahāsye naraḥ snātvā dvādaśyāṃ tu nareśvara /",
  "GP12vprevk_u:14110": "caturdaśyām upoṣyaiva kṣīrasya juhuyāccarum // RKV_190.21 //",
  "GP12vprevk_u:14111": "mantraiḥ pañcabhir īśānaṃ puruṣastryambakaṃ yajet /",
  "GP12vprevk_u:14112": "haviḥśeṣaṃ svayaṃ prāśya candrahāsyeśamīkṣayet // RKV_190.22 //",
  "GP12vprevk_u:14113": "anena vidhinā rājaṃstuṣṭo devo maheśvaraḥ /",
  "GP12vprevk_u:14114": "vidhinā tīrthayogena kṣayarogād vimucyate // RKV_190.23 //",
  "GP12vprevk_u:14115": "saptabhiḥ somavārair yaḥ snānaṃ tatra samācaret /",
  "GP12vprevk_u:14116": "sa vai karṇakṛtādrogānmucyate pūjayañchivam // RKV_190.24 //",
  "GP12vprevk_u:14117": "akṣirogas tathā rājaṃścandrahāsye vinaśyati /",
  "GP12vprevk_u:14118": "candrahāsye tu yo gatvā grahaṇe candrasūryayoḥ /",
  "GP12vprevk_u:14119": "snānaṃ samācared bhaktyā mucyate sarvapātakaiḥ // RKV_190.25 //",
  "GP12vprevk_u:14120": "tatra snānaṃ ca dānaṃ ca candrahāsye śubhaśubham /",
  "GP12vprevk_u:14121": "kṛtaṃ nṛpavaraśreṣṭha sarvaṃ bhavati cākṣayam // RKV_190.26 //",
  "GP12vprevk_u:14122": "te dhanyāste mahātmānas teṣāṃ janma sujīvitam /",
  "GP12vprevk_u:14123": "candrahāsye tu ye snātvā paśyanti grahaṇaṃ narāḥ // RKV_190.27 //",
  "GP12vprevk_u:14124": "vācikaṃ mānasaṃ pāpaṃ karmajaṃ yatpurā kṛtam /",
  "GP12vprevk_u:14125": "snānamātrāt tu rājendra tatra tīrthe praṇaśyati // RKV_190.28 //",
  "GP12vprevk_u:14126": "bahavastanna jānanti mahāmohasamanvitāḥ /",
  "GP12vprevk_u:14127": "dehastha iva sarveṣāṃ paramātmeva saṃsthitam // RKV_190.29 //",
  "GP12vprevk_u:14128": "paścime sāgare gatvā somatīrthe tu yatphalam /",
  "GP12vprevk_u:14129": "tatsamagramavāpnoti candrahāsye na saṃśayaḥ // RKV_190.30 //",
  "GP12vprevk_u:14130": "saṃkrāntau ca vyatīpāte viṣuve cāyane tathā /",
  "GP12vprevk_u:14131": "candrahāsye naraḥ snātvā sarvapāpaiḥ pramucyate // RKV_190.31 //",
  "GP12vprevk_u:14132": "te mūḍhāste durācārās teṣāṃ janma nirarthakam /",
  "GP12vprevk_u:14133": "candrahāsyaṃ na jānanti narmadāyāṃ vyavasthitam // RKV_190.32 //",
  "GP12vprevk_u:14134": "candrahāsye tu yaḥ kaścit saṃnyāsaṃ kurute nṛpa /",
  "GP12vprevk_u:14135": "anivartikā gatistasya somalokātkadācana // RKV_190.33 //",
  "GP12vprevk_u:14136": "||",
  "GP12vprevk_u:14137": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe candrahāsyatīrthamahātmyavarṇanaṃ nāma navatyuttaraśatatamo 'dhyāyaḥ ||",
  "GP12vprevk_u:14138": "RKV adhyāya 191",
  "GP12vprevk_u:14139": "śrīmārkaṇḍeya uvāca:",
  "GP12vprevk_u:14140": "siddheśvaraṃ tato gacchet tasyaiva tu samīpataḥ /",
  "GP12vprevk_u:14141": "amṛtasrāvi talliṅgamādyaṃ svāyambhuvaṃ tathā // RKV_191.1 //",
  "GP12vprevk_u:14142": "dṛṣṭamātreṇa yeneha hyanṛṇo jāyate naraḥ /",
  "GP12vprevk_u:14143": "purā varṣaśataṃ sāgramārādhya parameśvaram // RKV_191.2 //",
  "GP12vprevk_u:14144": "prāpnuyuḥ paramāṃ siddhimādityā dvādaśaiva tu /",
  "GP12vprevk_u:14145": "ataḥ siddheśvaraḥ proktaḥ siddhidaḥ siddhikāṅkṣiṇām // RKV_191.3 //",
  "GP12vprevk_u:14146": "yudhiṣṭhira uvāca:",
  "GP12vprevk_u:14147": "kathaṃ siddheśvare prāptāḥ siddhiṃ devā dvijottama /",
  "GP12vprevk_u:14148": "ādityā iti yaccoktaṃ tanme vismāpanaṃ kṛtam // RKV_191.4 //",
  "GP12vprevk_u:14149": "tapasyugre vyavasitā ādityāḥ kena hetunā /",
  "GP12vprevk_u:14150": "samprāptāstu dvijaśreṣṭha siddhiṃ caivābhilāṣikīm // RKV_191.5 //",
  "GP12vprevk_u:14151": "saṃkṣipya tu mayā pṛṣṭaṃ vistarāddvija śaṃsa me // RKV_191.6 //",
  "GP12vprevk_u:14152": "mārkaṇḍeya uvāca:",
  "GP12vprevk_u:14153": "aditer dvādaśādityā jātāḥ śakrapurogamāḥ /",
  "GP12vprevk_u:14154": "indro dhātā bhagastvaṣṭā mitro 'tha varuṇo 'ryamā // RKV_191.7 //",
  "GP12vprevk_u:14155": "vivasvānsavitā pūṣā hyaṃśumānviṣṇur eva ca /",
  "GP12vprevk_u:14156": "ta ime dvādaśādityā icchanto bhāskaraṃ padam // RKV_191.8 //",
  "GP12vprevk_u:14157": "narmadātaṭamāśritya tapasyugre vyavasthitāḥ /",
  "GP12vprevk_u:14158": "siddheśvare mahārāja kāśyapeyairmahātmabhiḥ // RKV_191.9 //",
  "GP12vprevk_u:14159": "parā siddhiranuprāptā dvādaśādityasaṃjñitaiḥ /",
  "GP12vprevk_u:14160": "sthāpitaśca jagaddhātā tasmiṃstīrthe divākaraḥ // RKV_191.10 //",
  "GP12vprevk_u:14161": "svakīyāṃśavibhāgena dvādaśādityasaṃjñitaiḥ /",
  "GP12vprevk_u:14162": "tadāprabhṛti tattīrthaṃ rājankhyātiṃ gataṃ bhuvi // RKV_191.11 //",
  "GP12vprevk_u:14163": "pralaye samanuprāpte hyādityā dvādaśaiva te /",
  "GP12vprevk_u:14164": "dvādaśādityato rājan sambhavanti yugakṣaye // RKV_191.12 //",
  "GP12vprevk_u:14165": "indrastapati pūrveṇa dhātā caivāgnigocare /",
  "GP12vprevk_u:14166": "gabhastipatirvai yāmye tvaṣṭā nairṛtadiṅmukhaḥ // RKV_191.13 //",
  "GP12vprevk_u:14167": "varuṇaḥ paścime bhāge mitrastu vāyave tathā /",
  "GP12vprevk_u:14168": "viṣṇuśca saumyadigbhāge vivasvānīśagocare // RKV_191.14 //",
  "GP12vprevk_u:14169": "ūrdhvataścaiva savitā hyadhaḥ pūṣā viśoṣayan /",
  "GP12vprevk_u:14170": "aṃśumāṃs tu tathā viṣṇur mukhato nirgataṃ jagat // RKV_191.15 //",
  "GP12vprevk_u:14171": "pradahanvai naraśreṣṭha babhramuśca itastataḥ /",
  "GP12vprevk_u:14172": "yathaiva te mahārāja dahanti sakalaṃ jagat // RKV_191.16 //",
  "GP12vprevk_u:14173": "tathaiva dvādaśādityā bhaktānāṃ bhāvasādhanāḥ /",
  "GP12vprevk_u:14174": "prātarutthāya yaḥ snātvā dvādaśādityasaṃjñitam // RKV_191.17 //",
  "GP12vprevk_u:14175": "paśyate devadeveśaṃ śṛṇu tasyaiva yatphalam /",
  "GP12vprevk_u:14176": "vācikaṃ mānasaṃ pāpaṃ karmajaṃ yatpurākṛtam // RKV_191.18 //",
  "GP12vprevk_u:14177": "naśyate tatkṣaṇādeva dvādaśādityadarśanāt /",
  "GP12vprevk_u:14178": "pradakṣiṇaṃ tu yaḥ kuryāt tasya devasya bhārata // RKV_191.19 //",
  "GP12vprevk_u:14179": "pradakṣiṇīkṛtā tena pṛthivī nātra saṃśayaḥ /",
  "GP12vprevk_u:14180": "tatra tīrthe tu saptamyāmupavāsena yatphalam // RKV_191.20 //",
  "GP12vprevk_u:14181": "anyatra saptasaptamyāṃ labhanti na labhanti ca /",
  "GP12vprevk_u:14182": "ṣaṣṭhyāṃ vāre dainakare dvādaśādityadarśanāt // RKV_191.21 //",
  "GP12vprevk_u:14183": "pradakṣiṇaṃ tu yaḥ kuryāt tasya pāpaṃ tu naśyati /",
  "GP12vprevk_u:14184": "arogī saptajanmāni bhavedvai nātra saṃśayaḥ // RKV_191.22 //",
  "GP12vprevk_u:14185": "yastu pradakṣiṇaśataṃ dadyādbhaktyā dine dine /",
  "GP12vprevk_u:14186": "dadrūpiṭakakuṣṭhāni maṇḍalāni vicarcikāḥ // RKV_191.23 //",
  "GP12vprevk_u:14187": "naśyanti vyādhayaḥ sarve garuḍeneva pannagāḥ /",
  "GP12vprevk_u:14188": "putraprāptir bhavet tasya ṣaṣṭyā vāsarasevanāt // RKV_191.24 //",
  "GP12vprevk_u:14189": "||",
  "GP12vprevk_u:14190": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe dvādaśādityatīrthamāhātmyavarṇanaṃ nāmaikanavatyuttaraśatatamo 'dhyāyaḥ ||",
  "GP12vprevk_u:14191": "RKV adhyāya 192",
  "GP12vprevk_u:14192": "mārkaṇḍeya uvāca:",
  "GP12vprevk_u:14193": "tasyaivānantaraṃ tāta devatīrthamanuttamam /",
  "GP12vprevk_u:14194": "dṛṣṭvā tu śrīpatiṃ pāpair mucyate mānavo bhuvi // RKV_192.1 //",
  "GP12vprevk_u:14195": "maharṣes tasya jāmātā bhṛgordevo janārdanaḥ // RKV_192.2 //",
  "GP12vprevk_u:14196": "yudhiṣṭhira uvāca:",
  "GP12vprevk_u:14197": "ko 'yaṃ śriyaḥ patirdevo devānāmadhipo vibhuḥ /",
  "GP12vprevk_u:14198": "kathaṃ janmābhavat tasya deveṣu triṣu vā mune // RKV_192.3 //",
  "GP12vprevk_u:14199": "sambandhī ca kathaṃ jāto bhṛguṇā saha keśavaḥ /",
  "GP12vprevk_u:14200": "etadvistarato brahman vaktum arhasi bhārgava // RKV_192.4 //",
  "GP12vprevk_u:14201": "mārkaṇḍeya uvāca:",
  "GP12vprevk_u:14202": "saṃkṣepāt kathayiṣyāmi sādhyasya caritaṃ mahat /",
  "GP12vprevk_u:14203": "na hi vistarato vaktuṃ śaktāḥ sarve maharṣayaḥ // RKV_192.5 //",
  "GP12vprevk_u:14204": "nārāyaṇasya nābhyabjājjāto devaścaturmukhaḥ /",
  "GP12vprevk_u:14205": "tasya dakṣo 'ṅgajo rājan dakṣiṇāṅguṣṭhasambhavaḥ // RKV_192.6 //",
  "GP12vprevk_u:14206": "dharmaḥ stanāntātsaṃjātas tasya putro 'bhavatkila /",
  "GP12vprevk_u:14207": "nārāyaṇasahāyo 'sāvajo 'pi bharatarṣabha // RKV_192.7 //",
  "GP12vprevk_u:14208": "marutvatī vasurjñānā lambā bhānumatī satī /",
  "GP12vprevk_u:14209": "saṃkalpā ca muhūrtā ca sādhyā viśvāvatī kakup // RKV_192.8 //",
  "GP12vprevk_u:14210": "dharmapatnyo daśaivaitā dākṣāyaṇyo mahāprabhāḥ /",
  "GP12vprevk_u:14211": "tāsāṃ sādhyā mahābhāgā putrānajanayan nṛpa // RKV_192.9 //",
  "GP12vprevk_u:14212": "naro nārāyaṇaścaiva hariḥ kṛṣṇastathaiva ca /",
  "GP12vprevk_u:14213": "viṣṇoraṃśāṃśakā hyete catvāro dharmasūnavaḥ // RKV_192.10 //",
  "GP12vprevk_u:14214": "tathā nārāyaṇanarau gandhamādanaparvate /",
  "GP12vprevk_u:14215": "ātmanyātmānamādhāya tepatuḥ paramaṃ tapaḥ // RKV_192.11 //",
  "GP12vprevk_u:14216": "dhyāyamānāvanaupamyaṃ svaṃ kāraṇamakāraṇam /",
  "GP12vprevk_u:14217": "vāsudevamanirdeśyamapratarkyamanantaram // RKV_192.12 //",
  "GP12vprevk_u:14218": "yogayuktau mahātmānāvāsthitāvurutāpasau /",
  "GP12vprevk_u:14219": "tayostapaḥprabhāveṇa na tatāpa divākaraḥ // RKV_192.13 //",
  "GP12vprevk_u:14220": "vavāha śaṅkito vāyuḥ sukhasparśo hyaśaṅkitaḥ /",
  "GP12vprevk_u:14221": "śiśiro 'bhavad atyarthaṃ jvalannapi vibhāvasuḥ // RKV_192.14 //",
  "GP12vprevk_u:14222": "siṃhavyāghrādayaḥ saumyāśceruḥ saha mṛgairgirau /",
  "GP12vprevk_u:14223": "tayor gaur iva bhārārtā pṛthivī pṛthivīpate // RKV_192.15 //",
  "GP12vprevk_u:14224": "ceruśca bhūdharāścaiva cukṣubhe ca mahodadhiḥ /",
  "GP12vprevk_u:14225": "devāśca sveṣu dhiṣṇyeṣu niṣprabheṣu hataprabhāḥ /",
  "GP12vprevk_u:14226": "babhūvuravanīpāla paramaṃ kṣobhamāgatāḥ // RKV_192.16 //",
  "GP12vprevk_u:14227": "devarājastathā śakraḥ saṃtaptastapasā tayoḥ /",
  "GP12vprevk_u:14228": "yuyojāpsarasastatra tayorvighnacikīrṣayā // RKV_192.17 //",
  "GP12vprevk_u:14229": "indra uvāca:",
  "GP12vprevk_u:14230": "rambhe tilottame kubje ghṛtāci lalite śubhe /",
  "GP12vprevk_u:14231": "pramloce subhru sumloce saurabheyi mahoddhate // RKV_192.18 //",
  "GP12vprevk_u:14232": "alambuṣe miśrakeśi puṇḍarīke varūthini /",
  "GP12vprevk_u:14233": "vilokanīyaṃ bibhrāṇā vapurmanmathabodhanam // RKV_192.19 //",
  "GP12vprevk_u:14234": "gandhamādanamāsādya kurudhvaṃ vacanaṃ mama /",
  "GP12vprevk_u:14235": "naranārāyaṇau tatra tapodīkṣānvitau dvijau // RKV_192.20 //",
  "GP12vprevk_u:14236": "tepāte dharmatanayau tapaḥ paramaduścaram /",
  "GP12vprevk_u:14237": "tāvasmākaṃ varārohāḥ kurvāṇau paramaṃ tapaḥ // RKV_192.21 //",
  "GP12vprevk_u:14238": "karmātiśayaduḥkhārtipradāvāyatināśanau /",
  "GP12vprevk_u:14239": "tadgacchata na bhīḥ kāryā bhavatībhir idaṃ vacaḥ // RKV_192.22 //",
  "GP12vprevk_u:14240": "smaraḥ sahāyo bhavitā vasantaśca varāṅganāḥ /",
  "GP12vprevk_u:14241": "rūpaṃ vayaḥ samālokya madanoddīpanaṃ param /",
  "GP12vprevk_u:14242": "kandarpavaśamabhyeti vivaśaḥ ko na mānavaḥ // RKV_192.23 //",
  "GP12vprevk_u:14243": "mārkaṇḍeya uvāca:",
  "GP12vprevk_u:14244": "ityuktvā devarājena madanena samaṃ tadā /",
  "GP12vprevk_u:14245": "jagmurapsarasaḥ sarvā vasantaśca mahīpate // RKV_192.24 //",
  "GP12vprevk_u:14246": "gandhamādanamāsādya puṃskokilakulākulam /",
  "GP12vprevk_u:14247": "cacāra mādhavo ramyaṃ protphullavanapādapam // RKV_192.25 //",
  "GP12vprevk_u:14248": "pravavau dakṣiṇāśāyāṃ malayānugato 'nilaḥ /",
  "GP12vprevk_u:14249": "bhṛṅgamālārutaravai ramaṇīyamabhūdvanam // RKV_192.26 //",
  "GP12vprevk_u:14250": "gandhaśca surabhiḥ sadyo vanarājisamudbhavaḥ /",
  "GP12vprevk_u:14251": "kinnaroragayakṣāṇāṃ babhūva ghrāṇatarpaṇaḥ // RKV_192.27 //",
  "GP12vprevk_u:14252": "varāṅganāśca tāḥ sarvā naranārāyaṇāvṛṣī /",
  "GP12vprevk_u:14253": "vilobhayitum ārabdhā vāgaṅgalalitasmitaiḥ // RKV_192.28 //",
  "GP12vprevk_u:14254": "jagau manoharaṃ kācinnanarta tatra cāpsarāḥ /",
  "GP12vprevk_u:14255": "avādayat tathaivānyā manoharataraṃ nṛpa // RKV_192.29 //",
  "GP12vprevk_u:14256": "hāvairbhāvaiḥ sṛtairhāsyais tathānyā valgubhāṣitaiḥ /",
  "GP12vprevk_u:14257": "tayoḥ kṣobhāya tanvaṅgyaścakrurudyamamaṅganāḥ // RKV_192.30 //",
  "GP12vprevk_u:14258": "tathāpi na tayoḥ kaścinmanasaḥ pṛthivīpate /",
  "GP12vprevk_u:14259": "vikāro 'bhavadadhyātmapārasamprāptacetasoḥ // RKV_192.31 //",
  "GP12vprevk_u:14260": "nivātasthau yathā dīpāvakampau nṛpa tiṣṭhataḥ /",
  "GP12vprevk_u:14261": "vāsudevārpaṇasvasthe tathaiva manasī tayoḥ // RKV_192.32 //",
  "GP12vprevk_u:14262": "pūryamāṇo 'pi cāmbhobhirbhuvamanyāṃ mahodadhiḥ /",
  "GP12vprevk_u:14263": "yathā na yāti saṃkṣobhaṃ tathā tanmānasaṃ kvacit // RKV_192.33 //",
  "GP12vprevk_u:14264": "sarvabhūtahitaṃ brahma vāsudevamayaṃ param /",
  "GP12vprevk_u:14265": "manyamānau na rāgasya dveṣasya ca vaśaṃgatau // RKV_192.34 //",
  "GP12vprevk_u:14266": "smaro 'pi na śaśākātha praveṣṭuṃ hṛdayaṃ tayoḥ /",
  "GP12vprevk_u:14267": "vidyāmayaṃ dīpayutamandhakāra ivālayam // RKV_192.35 //",
  "GP12vprevk_u:14268": "puṣpojjvalāṃs taruvarān vasantaṃ dakṣiṇānilam /",
  "GP12vprevk_u:14269": "tāścaivāpsarasaḥ sarvāḥ kandarpaṃ ca mahāmunī // RKV_192.36 //",
  "GP12vprevk_u:14270": "yaccārabdhaṃ tapastābhyāmātmānaṃ gandhamādanam /",
  "GP12vprevk_u:14271": "dadarśāte 'khilaṃ rūpaṃ brahmaṇaḥ puruṣarṣabha // RKV_192.37 //",
  "GP12vprevk_u:14272": "dāhāya nāmalo vahnernāpaḥ kledāya cāmbhasaḥ /",
  "GP12vprevk_u:14273": "taddravyameva taddravyavikārāya na vai yataḥ // RKV_192.38 //",
  "GP12vprevk_u:14274": "tato vijñāya vijñāya paraṃ brahma svarūpataḥ /",
  "GP12vprevk_u:14275": "madhukandarpayoṣitsu vikāro nābhavattayoḥ // RKV_192.39 //",
  "GP12vprevk_u:14276": "tato gurutaraṃ yatnaṃ vasantamadanau nṛpa /",
  "GP12vprevk_u:14277": "cakrāte tāśca tanvaṅgyastatkṣobhāya punaḥpunaḥ // RKV_192.40 //",
  "GP12vprevk_u:14278": "atha nārāyaṇo dhairyaṃ saṃdhāyodīrṇamānasaḥ /",
  "GP12vprevk_u:14279": "ūrorutpādayāmāsa varāṅgīmabalāṃ tadā // RKV_192.41 //",
  "GP12vprevk_u:14280": "trailokyasundarīratnam aśeṣam avanīpate /",
  "GP12vprevk_u:14281": "guṇairlāghavamabhyeti yasyāḥ saṃdarśanādanu // RKV_192.42 //",
  "GP12vprevk_u:14282": "tāṃ vilokya mahīpāla cakampe manasānilaḥ /",
  "GP12vprevk_u:14283": "vasanto vismayaṃ yātaḥ smaraḥ sasmāra kiṃcana // RKV_192.43 //",
  "GP12vprevk_u:14284": "rambhātilottamādyāśca vailakṣyaṃ devayoṣitaḥ /",
  "GP12vprevk_u:14285": "na rejuravanīpāla tallakṣyahṛdayekṣaṇāḥ // RKV_192.44 //",
  "GP12vprevk_u:14286": "tataḥ kāmo vasantaśca pārthivāpsarasaśca tāḥ /",
  "GP12vprevk_u:14287": "praṇamya bhagavantau tau tuṣṭuvur munisattamau // RKV_192.45 //",
  "GP12vprevk_u:14288": "vasantakāmāpsarasa ūcuḥ /",
  "GP12vprevk_u:14289": "prasīdatu jagaddhātā yasya devasya māyayā /",
  "GP12vprevk_u:14290": "mohitāḥ sma vijānīmo nāntaraṃ vidyate dvayoḥ // RKV_192.46 //",
  "GP12vprevk_u:14291": "prasīdatu sa vāṃ devo yasya rūpamidaṃ dvidhā /",
  "GP12vprevk_u:14292": "dhāmabhūtasya lokānām anāder apratiṣṭhataḥ // RKV_192.47 //",
  "GP12vprevk_u:14293": "naranārāyaṇau devau śaṅkhacakrāyudhāvubhau /",
  "GP12vprevk_u:14294": "āstāṃ prasādasumukhāvasmākamaparādhinām // RKV_192.48 //",
  "GP12vprevk_u:14295": "nidhānaṃ sarvavidyānāṃ sarvapāpavanānalaḥ /",
  "GP12vprevk_u:14296": "nārāyaṇo 'to bhagavān sarvapāpaṃ vyapohatu // RKV_192.49 //",
  "GP12vprevk_u:14297": "śārṅgacihnāyudhaḥ śrīmānātmajñānamayo 'naghaḥ /",
  "GP12vprevk_u:14298": "naraḥ samastapāpāni hatātmā sarvadehinām // RKV_192.50 //",
  "GP12vprevk_u:14299": "jaṭākalāpabaddho 'yamanayor naḥ kṣamāvatoḥ /",
  "GP12vprevk_u:14300": "saumyāsyadṛṣṭiḥ pāpāni hantuṃ janmārjitāni vai // RKV_192.51 //",
  "GP12vprevk_u:14301": "tathātmavidyādoṣeṇa yo 'parādhaḥ kṛto mahān /",
  "GP12vprevk_u:14302": "trailokyavandyau yau nāthau vilobhayitum āgatāḥ // RKV_192.52 //",
  "GP12vprevk_u:14303": "prasīda deva vijñānadhana mūḍhadṛśāmiva /",
  "GP12vprevk_u:14304": "bhavanti santaḥ satataṃ svadharmaparipālakāḥ // RKV_192.53 //",
  "GP12vprevk_u:14305": "dṛṣṭvaitannaḥ samutpannaṃ yathā strīratnamuttamam /",
  "GP12vprevk_u:14306": "tvayi nārāyaṇotpannā śreṣṭhā pāravatī matiḥ // RKV_192.54 //",
  "GP12vprevk_u:14307": "tena satyena satyātmanparamātmansanātana /",
  "GP12vprevk_u:14308": "nārāyaṇa prasīdeśa sarvalokaparāyaṇa // RKV_192.55 //",
  "GP12vprevk_u:14309": "prasannabuddhe śāntātmanprasannavadanekṣaṇa /",
  "GP12vprevk_u:14310": "prasīda yogināmīśa nara sarvagatācyuta // RKV_192.56 //",
  "GP12vprevk_u:14311": "namasyāmo naraṃ devaṃ tathā nārāyaṇaṃ harim /",
  "GP12vprevk_u:14312": "namo narāya namyāya namo nārāyaṇāya ca // RKV_192.57 //",
  "GP12vprevk_u:14313": "prasannānāmanāthānāṃ tathā nāthavatāṃ prabho /",
  "GP12vprevk_u:14314": "śaṃ karotu naro 'smākaṃ śaṃ nārāyaṇa dehi naḥ // RKV_192.58 //",
  "GP12vprevk_u:14315": "mārkaṇḍeya uvāca:",
  "GP12vprevk_u:14316": "evamabhyarcitaḥ stutyā rāgadveṣādivarjitaḥ /",
  "GP12vprevk_u:14317": "prāheśaḥ sarvabhūtānāṃ madhye nārāyaṇo nṛpa // RKV_192.59 //",
  "GP12vprevk_u:14318": "nārāyaṇa uvāca:",
  "GP12vprevk_u:14319": "svāgataṃ mādhave kāme bhavatvapsarasāmapi /",
  "GP12vprevk_u:14320": "yatkāryam āgatānāṃ ca ihāsmābhistaducyatām // RKV_192.60 //",
  "GP12vprevk_u:14321": "yūyaṃ saṃsiddhaye nūnamasmākaṃ balaśatruṇā /",
  "GP12vprevk_u:14322": "saṃpreṣitāstato 'smākaṃ nṛtyayogādidarśanam // RKV_192.61 //",
  "GP12vprevk_u:14323": "na vayaṃ gītanṛtyena nāṅgaceṣṭādibhāṣitaiḥ /",
  "GP12vprevk_u:14324": "lubdhā vai viṣayair manye viṣayā dāruṇātmakāḥ // RKV_192.62 //",
  "GP12vprevk_u:14325": "śabdādisaṅgaduṣṭāni yadā nākṣāṇi naḥ śubhāḥ /",
  "GP12vprevk_u:14326": "tadā nṛtyādayo bhāvāḥ kathaṃ lobhapradāyinaḥ // RKV_192.63 //",
  "GP12vprevk_u:14327": "te siddhāḥ sma na vai sādhyā bhavatīnāṃ smarasya ca /",
  "GP12vprevk_u:14328": "mādhavasya ca śākro 'pi svāsthyaṃ yātvaviśaṅkitāḥ // RKV_192.64 //",
  "GP12vprevk_u:14329": "yo 'sau paraśca paramaḥ puruṣaḥ parameśvaraḥ /",
  "GP12vprevk_u:14330": "paramātmā samastasya sthāvarasya carasya ca // RKV_192.65 //",
  "GP12vprevk_u:14331": "utpattiheturete ca yasminsarvaṃ pralīyate /",
  "GP12vprevk_u:14332": "sarvāvāsīti devatvād vāsudevety udāhṛtaḥ // RKV_192.66 //",
  "GP12vprevk_u:14333": "vayamaṃśāṃśakāstasya caturvyūhasya māninaḥ /",
  "GP12vprevk_u:14334": "tadādeśitavārtmānau jagadbodhāya dehinām // RKV_192.67 //",
  "GP12vprevk_u:14335": "tatsarvabhūtaṃ sarveśaṃ sarvatra samadarśinam /",
  "GP12vprevk_u:14336": "kutaḥ paśyantau rāgādīnkariṣyāmo vibhedinaḥ // RKV_192.68 //",
  "GP12vprevk_u:14337": "vasante mayi cendre ca bhavatīṣu tathā smare /",
  "GP12vprevk_u:14338": "yadā sa eva bhūtātmā tadā dveṣādayaḥ katham // RKV_192.69 //",
  "GP12vprevk_u:14339": "tanmayānyavibhaktāni yadā sarveṣu jantuṣu /",
  "GP12vprevk_u:14340": "sarveśvareśvaro viṣṇuḥ kuto rāgādayastataḥ // RKV_192.70 //",
  "GP12vprevk_u:14341": "brahmāṇam indram īśānam ādityamaruto 'khilān /",
  "GP12vprevk_u:14342": "viśvedevān ṛṣīn sādhyānvasūnpitṛgaṇāṃs tathā // RKV_192.71 //",
  "GP12vprevk_u:14343": "yakṣarākṣasabhūtādīnnāgānsarpānsarīsṛpān /",
  "GP12vprevk_u:14344": "manuṣyapakṣigorūpagajasiṃhajalecarān // RKV_192.72 //",
  "GP12vprevk_u:14345": "makṣikāmaśakāndaṃśāñchalabhāñjalajān kṛmīn /",
  "GP12vprevk_u:14346": "gulmavṛkṣalatāvallītvaksāratṛṇajātiṣu // RKV_192.73 //",
  "GP12vprevk_u:14347": "yacca kiṃcidadṛśyaṃ vā dṛśyaṃ vā tridaśāṅganāḥ /",
  "GP12vprevk_u:14348": "manyadhvaṃ jātamekasya tatsarvaṃ paramātmanaḥ // RKV_192.74 //",
  "GP12vprevk_u:14349": "jāyamānaḥ kathaṃ viṣṇumātmānaṃ paramaṃ ca yat /",
  "GP12vprevk_u:14350": "rāgadveṣau tathā lobhaṃ kaḥ kuryād amarāṅganāḥ // RKV_192.75 //",
  "GP12vprevk_u:14351": "sarvabhūtamaye viṣṇau sarvage sarvadhātari /",
  "GP12vprevk_u:14352": "nipātya taṃ pṛthagbhūte kuto rāgādiko guṇaḥ // RKV_192.76 //",
  "GP12vprevk_u:14353": "evamasmāsu yuṣmāsu sarvabhūteṣu cābalāḥ /",
  "GP12vprevk_u:14354": "tanmathaikatvabhūteṣu rāgādyavasaraḥ kutaḥ // RKV_192.77 //",
  "GP12vprevk_u:14355": "samyag dṛṣṭir iyaṃ proktā samastaikyāvalokinī /",
  "GP12vprevk_u:14356": "pṛthagvijñānamātraiva lokasaṃvyavahāravat // RKV_192.78 //",
  "GP12vprevk_u:14357": "bhūtendriyāntaḥ karaṇapradhānapuruṣātmakam /",
  "GP12vprevk_u:14358": "jagadvai hyetad akhilaṃ tadā bhedaḥ kimātmakaḥ // RKV_192.79 //",
  "GP12vprevk_u:14359": "bhavanti layamāyānti samudrasalilormayaḥ /",
  "GP12vprevk_u:14360": "na vāribhedato bhinnāstathaivaikyādidaṃ jagat // RKV_192.80 //",
  "GP12vprevk_u:14361": "yathāgner arciṣaḥ pītāḥ piṅgalāruṇadhūsarāḥ /",
  "GP12vprevk_u:14362": "tathāpi nāgnito bhinnās tathaitad brahmaṇo jagat // RKV_192.81 //",
  "GP12vprevk_u:14363": "bhavatībhiśca yat kṣobham asmākaṃ sa puraṃdaraḥ /",
  "GP12vprevk_u:14364": "kārayatyasad etac ca vivekācāracetasām // RKV_192.82 //",
  "GP12vprevk_u:14365": "bhavantyaḥ sa ca devendro lokāśca sasurāsurāḥ /",
  "GP12vprevk_u:14366": "samudrādrivanopetā maddehāntaragocarāḥ // RKV_192.83 //",
  "GP12vprevk_u:14367": "yatheyaṃ cārusarvāṅgī bhavatīnāṃ mayāgrataḥ /",
  "GP12vprevk_u:14368": "darśitā darśayiṣyāmi tathā caivākhilaṃ jagat // RKV_192.84 //",
  "GP12vprevk_u:14369": "prayātu śakro mā garvamindratvaṃ kasya susthiram /",
  "GP12vprevk_u:14370": "yūyaṃ ca mā smayaṃ yāta santi rūpānvitāḥ striyaḥ // RKV_192.85 //",
  "GP12vprevk_u:14371": "kiṃ surūpaṃ kurūpaṃ vā yadā bhedo na dṛśyate /",
  "GP12vprevk_u:14372": "tāratamyaṃ surūpatve satataṃ bhinnadarśanāt // RKV_192.86 //",
  "GP12vprevk_u:14373": "bhavatīnāṃ smayaṃ matvā rūpaudāryaguṇodbhavam /",
  "GP12vprevk_u:14374": "mayeyaṃ darśitā tanvī tatastu śamameṣyatha // RKV_192.87 //",
  "GP12vprevk_u:14375": "yasmān madūrorniṣpannā tviyamindīvarekṣaṇā /",
  "GP12vprevk_u:14376": "urvaśī nāma kalyāṇī bhaviṣyati varāpsarāḥ // RKV_192.88 //",
  "GP12vprevk_u:14377": "tadiyaṃ devarājasya nīyatāṃ varavarṇinī /",
  "GP12vprevk_u:14378": "bhavatyastena cāsmākaṃ preṣitāḥ prītimicchatā // RKV_192.89 //",
  "GP12vprevk_u:14379": "vaktavyaśca sahasrākṣo nāsmākaṃ bhogakāraṇāt /",
  "GP12vprevk_u:14380": "tapaścaryā na vāprāpyaphalaṃ prāptum abhīpsatā // RKV_192.90 //",
  "GP12vprevk_u:14381": "sanmārgamasya jagato darśayiṣye karomyaham /",
  "GP12vprevk_u:14382": "tathā nareṇa sahito jagataḥ pālanodyataḥ // RKV_192.91 //",
  "GP12vprevk_u:14383": "yadi kaścittavābādhāṃ karoti tridaśeśvara /",
  "GP12vprevk_u:14384": "tamahaṃ vārayiṣyāmi nivṛtto bhava vāsava // RKV_192.92 //",
  "GP12vprevk_u:14385": "kartāsi cet tvam ābādhāṃ na duṣṭasyeha kasyacit /",
  "GP12vprevk_u:14386": "taṃ cāpi śāstā tadahaṃ pravartiṣyāmy asaṃśayam // RKV_192.93 //",
  "GP12vprevk_u:14387": "etajjñātvā na santāpastvayā kāryo hi māṃ prati /",
  "GP12vprevk_u:14388": "upakārāya jagatām avatīrṇo 'smi vāsava // RKV_192.94 //",
  "GP12vprevk_u:14389": "yā ceyamurvaśī mattaḥ samudbhūtā puraṃdara tretāgnihetubhūteyaṃ evaṃ prāpya bhaviṣyati // RKV_192.95 //",
  "GP12vprevk_u:14390": "||",
  "GP12vprevk_u:14391": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye śrīpatyutpattivarṇanaṃ nāma dvinavatyuttaraśatatamo 'dhyāyaḥ ||",
  "GP12vprevk_u:14392": "RKV adhyāya 193",
  "GP12vprevk_u:14393": "śrīmārkaṇḍeya uvāca:",
  "GP12vprevk_u:14394": "ityukte 'psarasaḥ sarvāḥ praṇipatya punaḥ punaḥ /",
  "GP12vprevk_u:14395": "ūcur nārāyaṇaṃ devaṃ taddarśanasamīhayā // RKV_193.1 //",
  "GP12vprevk_u:14396": "vasantakāmāpsarasa ūcuḥ /",
  "GP12vprevk_u:14397": "bhagavanbhavatā yo 'yamupadeśo hitārthinā /",
  "GP12vprevk_u:14398": "proktaḥ sa sarvo vijñāto māhātmyaṃ viditaṃ ca te // RKV_193.2 //",
  "GP12vprevk_u:14399": "yattvetadbhavatā proktaṃ prasannenāntarātmanā /",
  "GP12vprevk_u:14400": "darśiteyaṃ viśālākṣī darśayiṣyāmi vo jagat // RKV_193.3 //",
  "GP12vprevk_u:14401": "tatrārthe sarvabhāvena prapannānāṃ jagatpate /",
  "GP12vprevk_u:14402": "darśayātmānamakhilaṃ darśiteyaṃ yathorvaśī // RKV_193.4 //",
  "GP12vprevk_u:14403": "yadi devāparādhe 'pi nāsmāsu kupitaṃ tava /",
  "GP12vprevk_u:14404": "namaste jagatāmīśa darśayātmānamātmanā // RKV_193.5 //",
  "GP12vprevk_u:14405": "nārāyaṇa uvāca:",
  "GP12vprevk_u:14406": "paśyatehākhilāṃl lokān mama dehe surāṅganāḥ /",
  "GP12vprevk_u:14407": "madhuṃ madanam ātmānaṃ yac cānyad draṣṭumicchatha // RKV_193.6 //",
  "GP12vprevk_u:14408": "śrīmārkaṇḍeya uvāca:",
  "GP12vprevk_u:14409": "ityuktvā bhagavāndevastadā nārāyaṇo nṛpa /",
  "GP12vprevk_u:14410": "uccairjahāsa svanavattatrābhūdakhilaṃ jagat // RKV_193.7 //",
  "GP12vprevk_u:14411": "brahmā prajāpatiḥ śakraḥ saha rudraiḥ pinākadhṛk /",
  "GP12vprevk_u:14412": "ādityā vasavaḥ sādhyā viśvedevā maharṣayaḥ // RKV_193.8 //",
  "GP12vprevk_u:14413": "nāsatyadasrāvanilaḥ sarvaśaśca tathāgnayaḥ /",
  "GP12vprevk_u:14414": "yakṣagandharvasiddhāśca piśācoragakinnarāḥ // RKV_193.9 //",
  "GP12vprevk_u:14415": "samastāpsaraso vidyāḥ sāṅgā vedāstaduktayaḥ /",
  "GP12vprevk_u:14416": "manuṣyāḥ paśavaḥ kīṭāḥ pakṣiṇaḥ pādapāstathā // RKV_193.10 //",
  "GP12vprevk_u:14417": "sarīsṛpāścātha sūkṣmā yaccānyajjīvasaṃjñitam /",
  "GP12vprevk_u:14418": "samudrāḥ sakalāḥ śailāḥ saritaḥ kānanāni ca // RKV_193.11 //",
  "GP12vprevk_u:14419": "dvīpānyaśeṣāṇi tathā tathā sarvasarāṃsi ca /",
  "GP12vprevk_u:14420": "nagaragrāmapūrṇā ca medinī medinīpate /",
  "GP12vprevk_u:14421": "devāṅganābhirdevasya dehe dṛṣṭaṃ mahātmanaḥ // RKV_193.12 //",
  "GP12vprevk_u:14422": "nakṣatragrahatārābhiḥ susampūrṇaṃ nabhastalam /",
  "GP12vprevk_u:14423": "dadṛśus tāḥ sucārvaṅgyas tasyāntarviśvaṃ rūpiṇaḥ // RKV_193.13 //",
  "GP12vprevk_u:14424": "ūrdhvaṃ na tiryaṅnādhastādyadāntas tasya dṛśyate /",
  "GP12vprevk_u:14425": "tamanantamanādiṃ ca tatastās tuṣṭuvuḥ prabhum // RKV_193.14 //",
  "GP12vprevk_u:14426": "madanena samaṃ sarvā madhunā ca varāṅganāḥ /",
  "GP12vprevk_u:14427": "sasādhvasā bhaktiparāḥ paraṃ vismayamāgatāḥ // RKV_193.15 //",
  "GP12vprevk_u:14428": "vasantakāmāpsarasa ūcuḥ /",
  "GP12vprevk_u:14429": "paśyāma nādiṃ tava deva nāntaṃ na madhyamavyākṛtarūpapāram /",
  "GP12vprevk_u:14430": "parāyaṇaṃ tvāṃ jagatām anantaṃ natāḥ sma nārāyaṇamātmabhūtam // RKV_193.16 //",
  "GP12vprevk_u:14431": "mahīnabhovāyujalāgnayastvaṃ śabdādirūpastu parāparātman /",
  "GP12vprevk_u:14432": "tvatto bhavatyacyute sarvam etadbhedādirūpo 'si vibho tvamātman // RKV_193.17 //",
  "GP12vprevk_u:14433": "draṣṭāsi rūpasya parasya vettā śrotā ca śabdasya hare tvamekaḥ /",
  "GP12vprevk_u:14434": "sraṣṭā bhavān sarvagato 'khilasya ghrātā ca gandhasya pṛthak śarīrī // RKV_193.18 //",
  "GP12vprevk_u:14435": "sureṣu sarveṣu na so 'sti kaścin manuṣyalokeṣu na so 'sti kaścit /",
  "GP12vprevk_u:14436": "paśvādivargeṣu na so 'sti kaścid yo nāṃśabhūtastava devadeva // RKV_193.19 //",
  "GP12vprevk_u:14437": "brahmāmbudhīndupramukhāni saumya śakrādirūpāṇi tavottamāni /",
  "GP12vprevk_u:14438": "samudrarūpaṃ tava dhairyavatsu tejaḥ svarūpeṣu ravistathāgniḥ // RKV_193.20 //",
  "GP12vprevk_u:14439": "kṣamādhaneṣu kṣitirūpamagryaṃ śīghro balavatsu vāyuḥ /",
  "GP12vprevk_u:14440": "manuṣyarūpaṃ tava rājaveṣo mūḍheṣu sarveśvara pādapo 'si // RKV_193.21 //",
  "GP12vprevk_u:14441": "sarvānayeṣvacyuta dānavastvaṃ sanatsajātaśca vivekavatsu /",
  "GP12vprevk_u:14442": "rasasvarūpeṇa jalasthito 'si gandhasvarūpaṃ bhavato dharitryām // RKV_193.22 //",
  "GP12vprevk_u:14443": "dṛśyasvarūpaśca hutāśanastvaṃ sparśasvarūpaṃ bhavataḥ samīre /",
  "GP12vprevk_u:14444": "śabdādikaṃ te nabhasi svarūpaṃ mantavyarūpo manasi prabho tvam // RKV_193.23 //",
  "GP12vprevk_u:14445": "bodhasvarūpaśca matau tvamekaḥ sarvatra sarveśvara sarvabhūta /",
  "GP12vprevk_u:14446": "paśyāmi te nābhisarojamadhye brahmāṇamīśaṃ ca haraṃ bhṛkuṭyām // RKV_193.24 //",
  "GP12vprevk_u:14447": "tavāśvinau karṇagatau samastāstavāsthitā bāhuṣu lokapālāḥ /",
  "GP12vprevk_u:14448": "ghrāṇo 'nilo netragatau ravīndu jihvā ca te nātha sarasvatīyam // RKV_193.25 //",
  "GP12vprevk_u:14449": "pādau dharitrī jaṭharaṃ samastāṃl lokān hṛṣīkeśa vilokayāmaḥ /",
  "GP12vprevk_u:14450": "jaṅghe vayaṃ pādatalāṅgulīṣu piśācayakṣoragasiddhasaṅghāḥ // RKV_193.26 //",
  "GP12vprevk_u:14451": "puṃstve prajānāṃ patiroṣṭhayugme pratiṣṭhitāste kratavaḥ samastāḥ /",
  "GP12vprevk_u:14452": "sarve vayaṃ te daśaneṣu deva daṃṣṭrāsu devā hyabhavaṃśca dantāḥ // RKV_193.27 //",
  "GP12vprevk_u:14453": "romāṇyaśeṣās tava devasaṅghā vidyādharā nātha tavāṅghrirekhāḥ /",
  "GP12vprevk_u:14454": "sāṅgāḥ samastāstava deva vedāḥ samāsthitāḥ sandhiṣu bāhubhūtāḥ // RKV_193.28 //",
  "GP12vprevk_u:14455": "varāhabhūtaṃ dharaṇīdharaste nṛsiṃharūpaṃ ca sadā karālam /",
  "GP12vprevk_u:14456": "paśyāma te vājiśirastathoccaistrivikrame yacca tadāprameyam // RKV_193.29 //",
  "GP12vprevk_u:14457": "amī samudrāstava deva dehe maurvālayaḥ śailadharās tathāmī /",
  "GP12vprevk_u:14458": "imāśca gaṅgāpramukhāḥ sravantyo dvīpāṇyaśeṣāṇi vanādideśāḥ // RKV_193.30 //",
  "GP12vprevk_u:14459": "stuvanti ceme munayastaveśa dehe sthitāstvanmahimānamagryam /",
  "GP12vprevk_u:14460": "tvāmīśitāraṃ jagatāmanantaṃ yajanti yajñaiḥ kila yajñino 'mī // RKV_193.31 //",
  "GP12vprevk_u:14461": "tvattohi saumyaṃ jagatīha kiṃcit tvatto na raudraṃ ca samastamūrte /",
  "GP12vprevk_u:14462": "tvatto na śītaṃ ca na keśavoṣṇaṃ sarvasvarūpātiśayī tvameva // RKV_193.32 //",
  "GP12vprevk_u:14463": "prasīda sarveśvara sarvabhūta sanātanātmaparameśvareśa /",
  "GP12vprevk_u:14464": "tvanmāyayā mohitamānasābhiryatte 'parāddhaṃ tadidaṃ kṣamasva // RKV_193.33 //",
  "GP12vprevk_u:14465": "kiṃ vāparāddhaṃ tava devadeva yanmāyayā no hṛdayaṃ tavāpi /",
  "GP12vprevk_u:14466": "māyābhiśaṅkipraṇatārtihantar mano hi no vihvalatāmupaiti // RKV_193.34 //",
  "GP12vprevk_u:14467": "na te 'parāddhaṃ yadi te 'parāddham asmābhir unmārgavivartinībhiḥ /",
  "GP12vprevk_u:14468": "tatkṣamyatāṃ sṛṣṭikṛtastavaiva devāparādhaḥ sṛjato vivekam // RKV_193.35 //",
  "GP12vprevk_u:14469": "namo namaste govinda nārāyaṇa janārdana /",
  "GP12vprevk_u:14470": "tvannāmasmaraṇāt pāpamaśeṣaṃ naḥ praṇaśyatu // RKV_193.36 //",
  "GP12vprevk_u:14471": "namo 'nanta namas tubhyaṃ viśvātmanviśvabhāvana /",
  "GP12vprevk_u:14472": "tvannāmasmaraṇāt pāpamaśeṣaṃ naḥ praṇaśyatu // RKV_193.37 //",
  "GP12vprevk_u:14473": "vareṇya yajñapuruṣa prajāpālana vāmana /",
  "GP12vprevk_u:14474": "tvannāmasmaraṇāt pāpamaśeṣaṃ naḥ praṇaśyatu // RKV_193.38 //",
  "GP12vprevk_u:14475": "namo 'stu te 'bjanābhāya prajāpatikṛte hara /",
  "GP12vprevk_u:14476": "tvannāmasmaraṇāt pāpamaśeṣaṃ naḥ praṇaśyatu // RKV_193.39 //",
  "GP12vprevk_u:14477": "saṃsārārṇavapotāya namas tubhyamadhokṣaja /",
  "GP12vprevk_u:14478": "tvannāmasmaraṇāt pāpamaśeṣaṃ naḥ praṇaśyatu // RKV_193.40 //",
  "GP12vprevk_u:14479": "namaḥ parasmai śrīśāya vāsudevāya vedhase /",
  "GP12vprevk_u:14480": "svecchayā guṇayuktāya sargasthityantakāriṇe // RKV_193.41 //",
  "GP12vprevk_u:14481": "upasaṃhara viśvātmanrūpametatsanātanam /",
  "GP12vprevk_u:14482": "vardhamānaṃ na no draṣṭuṃ samarthaṃ cakṣurīśvara // RKV_193.42 //",
  "GP12vprevk_u:14483": "pralayāgnisahasrasya samā dīptistavācyuta /",
  "GP12vprevk_u:14484": "pramāṇena diśo bhūmirgaganaṃ ca samāvṛtam // RKV_193.43 //",
  "GP12vprevk_u:14485": "na vidmaḥ kutra vartāmo bhavānnāthopalakṣyate /",
  "GP12vprevk_u:14486": "sarvaṃ jagadiaikasthaṃ piṇḍitaṃ lakṣayāmahe // RKV_193.44 //",
  "GP12vprevk_u:14487": "kiṃ varṇayāmo rūpaṃ te kiṃ pramāṇamidaṃ hare /",
  "GP12vprevk_u:14488": "māhātmyaṃ kiṃ nu te deva yajjihvāyā na gocare // RKV_193.45 //",
  "GP12vprevk_u:14489": "vaktāro vāyutenāpi buddhīnāmayutāyutaiḥ /",
  "GP12vprevk_u:14490": "guṇanirvarṇanaṃ nātha kartuṃ tava na śakyate // RKV_193.46 //",
  "GP12vprevk_u:14491": "tadetaddarśitaṃ rūpaṃ prasādaḥ paramaḥ kṛtaḥ /",
  "GP12vprevk_u:14492": "chandato jagatāmīśa tadetadupasaṃhara // RKV_193.47 //",
  "GP12vprevk_u:14493": "mārkaṇḍeya uvāca:",
  "GP12vprevk_u:14494": "ityevaṃ saṃstutas tābhir apsarobhir janārdanaḥ /",
  "GP12vprevk_u:14495": "divyajñānopapannānāṃ tāsāṃ pratyakṣamīśvaraḥ // RKV_193.48 //",
  "GP12vprevk_u:14496": "viveśa sarvabhūtāni svairaṃśairbhūtabhāvanaḥ /",
  "GP12vprevk_u:14497": "taṃ dṛṣṭvā sarvabhūteṣu līyamānamadhokṣajam // RKV_193.49 //",
  "GP12vprevk_u:14498": "vismayaṃ paramaṃ cakruḥ samastā devayoṣitaḥ /",
  "GP12vprevk_u:14499": "sa ca sarveśvaraḥ śailānpādapānsāgarānbhuvam // RKV_193.50 //",
  "GP12vprevk_u:14500": "jalamagniṃ tathā vāyum ākāśaṃ ca viveśa ha /",
  "GP12vprevk_u:14501": "kāle dikṣvatha sarvātma hy ātmanaścānyathāpi ca // RKV_193.51 //",
  "GP12vprevk_u:14502": "ātmarūpasthitaṃ svena mahimnā bhāvayañjagat /",
  "GP12vprevk_u:14503": "devadānavarakṣāṃsi yakṣīvidyādharoragāḥ // RKV_193.52 //",
  "GP12vprevk_u:14504": "manuṣyapaśukīṭādimṛgapaśvantarikṣagāḥ /",
  "GP12vprevk_u:14505": "ye 'ntarikṣe tathā bhūmau divi ye ca jalāśrayāḥ // RKV_193.53 //",
  "GP12vprevk_u:14506": "tānviveśa sa viśvātmā punastadrūpam āsthitaḥ /",
  "GP12vprevk_u:14507": "nareṇa sārdhaṃ yat tābhir dṛṣṭapūrvam arindama // RKV_193.54 //",
  "GP12vprevk_u:14508": "tāḥ paraṃ vismayaṃ jagmuḥ sarvāstridaśayoṣitaḥ /",
  "GP12vprevk_u:14509": "praṇemuḥ sādhvasāt pāṇḍuvadanā nṛpasattama // RKV_193.55 //",
  "GP12vprevk_u:14510": "nārāyaṇo 'pi bhagavānāha tāstridaśāṅganāḥ // RKV_193.56 //",
  "GP12vprevk_u:14511": "nārāyaṇa uvāca:",
  "GP12vprevk_u:14512": "nīyatāmurvaśī bhadrā yatrāsau tridaśeśvaraḥ /",
  "GP12vprevk_u:14513": "bhavatīnāṃ hitārthāya sarvabhūteṣvasāviti // RKV_193.57 //",
  "GP12vprevk_u:14514": "jñānamutpāditaṃ bhūyo layaṃ bhūteṣu kurvatā /",
  "GP12vprevk_u:14515": "tadgacchadhvaṃ samasto 'yaṃ bhūtagrāmo madaṃśakaḥ // RKV_193.58 //",
  "GP12vprevk_u:14516": "ahamadyātmabhūtasya vāsudevasya yoginaḥ /",
  "GP12vprevk_u:14517": "asmātparataraṃ nāsti yo 'nantaḥ paripathyate // RKV_193.59 //",
  "GP12vprevk_u:14518": "tamajaṃ sarvabhūteśaṃ jānīta paramaṃ padam /",
  "GP12vprevk_u:14519": "ahaṃ bhavatyo devāśca manuṣyāḥ paśavaśca ye /",
  "GP12vprevk_u:14520": "etatsarvamanantasya vāsudevasya vai kṛtam // RKV_193.60 //",
  "GP12vprevk_u:14521": "evaṃ jñātvā samaṃ sarvaṃ sadevāsuramānuṣam /",
  "GP12vprevk_u:14522": "sapaśvādiguṇaṃ caiva draṣṭavyaṃ tridaśāṅganāḥ // RKV_193.61 //",
  "GP12vprevk_u:14523": "mārkaṇḍeya uvāca:",
  "GP12vprevk_u:14524": "ityuktās tena devena samastāstāḥ surastriyaḥ /",
  "GP12vprevk_u:14525": "praṇamya tau samadanāḥ savasantāśca pārthiva // RKV_193.62 //",
  "GP12vprevk_u:14526": "ādāya corvaśīṃ bhūyo devarājamupāgatāḥ /",
  "GP12vprevk_u:14527": "ācakhyuśca yathāvṛttaṃ devarājāya tattathā // RKV_193.63 //",
  "GP12vprevk_u:14528": "mārkaṇḍeya uvāca:",
  "GP12vprevk_u:14529": "tathā tvamapi rājendra sarvabhūteṣu keśavam /",
  "GP12vprevk_u:14530": "cintayansamatāṃ gaccha samataiva hi muktaye // RKV_193.64 //",
  "GP12vprevk_u:14531": "rājannevaṃ viśeṣeṇa bhūteṣu parameśvaram /",
  "GP12vprevk_u:14532": "vāsudeva kathaṃ doṣāṃl lobhādīnna prahāsyasi // RKV_193.65 //",
  "GP12vprevk_u:14533": "sarvabhūtāni govindād yadā nānyāni bhūpate /",
  "GP12vprevk_u:14534": "tadā vairādayo bhāvāḥ kriyatām na tu putraka // RKV_193.66 //",
  "GP12vprevk_u:14535": "iti paśya jagatsarvaṃ vāsudevātmakaṃ nṛpa /",
  "GP12vprevk_u:14536": "etadeva hi kṛṣṇena rūpamāviṣkṛtaṃ nṛpa // RKV_193.67 //",
  "GP12vprevk_u:14537": "parameśvareti yadrūpaṃ tadetatkathitaṃ tava /",
  "GP12vprevk_u:14538": "janmādibhāvarahitaṃ tad viṣṇoḥ paramaṃ padam // RKV_193.68 //",
  "GP12vprevk_u:14539": "saṃkṣepeṇātha bhūpāla śrūyatāṃ yadvadāmi te /",
  "GP12vprevk_u:14540": "yanmataṃ puruṣaḥ kṛtvā paraṃ nirvāṇamṛcchati // RKV_193.69 //",
  "GP12vprevk_u:14541": "sarvo viṣṇusamāso hi bhāvābhāvau ca tanmayau /",
  "GP12vprevk_u:14542": "sadasatsarvamīśo 'sau mahādevaḥ paraṃ padam // RKV_193.70 //",
  "GP12vprevk_u:14543": "bhavajaladhigatānāṃ dvandvavātāhatānāṃ sutaduhitṛkalatratrāṇabhārārditānām /",
  "GP12vprevk_u:14544": "viṣamaviṣayatoye majjatāmaplavānāṃ bhavati śaraṇameko viṣṇupoto narāṇām // RKV_193.71 //",
  "GP12vprevk_u:14545": "||",
  "GP12vprevk_u:14546": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śrīpatimāhātmyavarṇanaṃ nāma trinavatyuttaraśatatamo 'dhyāyaḥ ||",
  "GP12vprevk_u:14547": "RKV adhyāya 194",
  "GP12vprevk_u:14548": "śrīmārkaṇḍeya uvāca:",
  "GP12vprevk_u:14549": "tacchrutvānāntadevena viśvarūpamudāhṛtam /",
  "GP12vprevk_u:14550": "devarājastathā devāḥ paraṃ vismayamāgatāḥ // RKV_194.1 //",
  "GP12vprevk_u:14551": "dṛṣṭvā cāpsarasaṃ puṇyām urvaśīṃ kamalānanām /",
  "GP12vprevk_u:14552": "saṃtrasto vismitaścābhūdindro rājaśriyā vṛtaḥ // RKV_194.2 //",
  "GP12vprevk_u:14553": "na kiṃciduttaraṃ vākyamuktavāñjoṣamāsthitaḥ /",
  "GP12vprevk_u:14554": "iti vṛttāntabhūtaṃ hi nārāyaṇaviceṣṭitam // RKV_194.3 //",
  "GP12vprevk_u:14555": "bhṛgoḥ khātyāṃ samutpannā lakṣmīḥ śrutvā tu vai nṛpa /",
  "GP12vprevk_u:14556": "vaiśvarūpaṃ paraṃ rūpaṃ vismitācintayat tadā // RKV_194.4 //",
  "GP12vprevk_u:14557": "kenopāyena sa syān me bhartā nārāyaṇaḥ prabhuḥ /",
  "GP12vprevk_u:14558": "vratena tapasā vāpi dānena niyamena ca // RKV_194.5 //",
  "GP12vprevk_u:14559": "vṛddhānāṃ sevanenātha devatārādhanena vā /",
  "GP12vprevk_u:14560": "iti cintāparāṃ kanyāṃ satī jñātvā yudhiṣṭhira // RKV_194.6 //",
  "GP12vprevk_u:14561": "prāha prāpto mayā bhartā śaṅkarastapasā kila /",
  "GP12vprevk_u:14562": "prajāpatiśca gāyatryā hyanyābhirabhivāñchitāḥ // RKV_194.7 //",
  "GP12vprevk_u:14563": "tapasaiva hi te prāpyastasmāttaccara suvrate /",
  "GP12vprevk_u:14564": "tapastvaṃ hi mahaccograṃ sarvavāñchitadāyakam // RKV_194.8 //",
  "GP12vprevk_u:14565": "mārkaṇḍeya uvāca:",
  "GP12vprevk_u:14566": "sāgarāntaṃ samāsādya lakṣmīḥ parapuraṃjaya /",
  "GP12vprevk_u:14567": "cacāra vipulaṃ kālaṃ tapaḥ paramaduścaram // RKV_194.9 //",
  "GP12vprevk_u:14568": "sthāṇuvatsaṃsthitā sābhūddivyaṃ varṣasahasrakam /",
  "GP12vprevk_u:14569": "tata indrādayo devāḥ śaṅkhacakragadādharāḥ // RKV_194.10 //",
  "GP12vprevk_u:14570": "bhūtvā jagmustadarthaṃ te sā tu pṛṣṭavatī surān /",
  "GP12vprevk_u:14571": "viśvarūpaṃ vaiṣṇavaṃ yattaddarśayata māciram // RKV_194.11 //",
  "GP12vprevk_u:14572": "vilakṣā vrīḍitā devā gatvā nārāyaṇaṃ tadā /",
  "GP12vprevk_u:14573": "abruvan vaiśvarūpaṃ no śaktā darśayituṃ vayam // RKV_194.12 //",
  "GP12vprevk_u:14574": "tato yatheṣṭaṃ te jagmuḥ sa ca viṣṇur acintayat /",
  "GP12vprevk_u:14575": "ugrarūpā sthitā devī dehaṃ dahati bhārgavī // RKV_194.13 //",
  "GP12vprevk_u:14576": "tāṃ tasmāt tatra gatvāhaṃ varaṃ dattvā tu vāñchitam /",
  "GP12vprevk_u:14577": "punas tapaḥ kariṣyāmi darśayiṣyāmi vā punaḥ /",
  "GP12vprevk_u:14578": "vaiṣṇavaṃ viśvarūpaṃ yad durdaśyaṃ devadānavaiḥ // RKV_194.14 //",
  "GP12vprevk_u:14579": "mārkaṇḍeya uvāca:",
  "GP12vprevk_u:14580": "tato gatvā hṛṣīkeśaḥ sāgarāntasthitāṃ śriyam /",
  "GP12vprevk_u:14581": "prāha tuṣṭo 'smi te devi varaṃ vṛṇu yathepsitam // RKV_194.15 //",
  "GP12vprevk_u:14582": "śrīruvāca:",
  "GP12vprevk_u:14583": "yadi tuṣṭo 'si me deva prapannāyā janārdana /",
  "GP12vprevk_u:14584": "tadā darśaya yaddṛṣṭamapsarobhis tavānagha // RKV_194.16 //",
  "GP12vprevk_u:14585": "viśvarūpamanantaṃ ca bhūtabhāvana keśava /",
  "GP12vprevk_u:14586": "gandhamādanam āsādya kṛtaṃ yacca tapastvayā // RKV_194.17 //",
  "GP12vprevk_u:14587": "tadvadasva vibho viṣṇo na mithyā yadi keśava /",
  "GP12vprevk_u:14588": "śraddadhāmi na caivāhaṃ rūpasyāsya kathaṃcana // RKV_194.18 //",
  "GP12vprevk_u:14589": "bahubhiryakṣarakṣobhir māyācāripracāribhiḥ /",
  "GP12vprevk_u:14590": "chanditā mama jānadbhirbhāvam antargataṃ harau // RKV_194.19 //",
  "GP12vprevk_u:14591": "bhūtvā viṣṇusvarūpāste cakriṇaśca caturbhujāḥ /",
  "GP12vprevk_u:14592": "suvrīḍitā gatāḥ sarve viśvarūpo sahāyataḥ // RKV_194.20 //",
  "GP12vprevk_u:14593": "mārkaṇḍeya uvāca:",
  "GP12vprevk_u:14594": "nārāyaṇo 'tha bhagavāñchaṅkhacakragadābhṛtam /",
  "GP12vprevk_u:14595": "tayā tathoktas tad rūpaṃ muktvā vai surapūjitam // RKV_194.21 //",
  "GP12vprevk_u:14596": "rūpaṃ paraṃ yathoktaṃ vai viśvarūpam adarśayat /",
  "GP12vprevk_u:14597": "darśayitvā vacaḥ prāha pañcarātravidhānataḥ // RKV_194.22 //",
  "GP12vprevk_u:14598": "yo 'rcayiṣyati māṃ nityaṃ sa pūjyaḥ sa ca pūjitaḥ /",
  "GP12vprevk_u:14599": "dhanadhānyasamāyuktaḥ sarvabhogasamanvitaḥ // RKV_194.23 //",
  "GP12vprevk_u:14600": "mūlaṃ hi sarvadharmāṇāṃ brahmacaryaṃ paraṃ tapaḥ /",
  "GP12vprevk_u:14601": "tenāhaṃ tatra sthāsyāmi mūlaśrīpatisaṃjñitaḥ // RKV_194.24 //",
  "GP12vprevk_u:14602": "mūlaśrīḥ procyate brāhmī brahmacaryasvarūpiṇī /",
  "GP12vprevk_u:14603": "sarvayogamayī puṇyā sarvapāpaharī śubhā // RKV_194.25 //",
  "GP12vprevk_u:14604": "patis tasyāḥ prabhurahaṃ varadaḥ prāṇināṃ priye /",
  "GP12vprevk_u:14605": "revājale naraḥ snātvā yo 'rcayen māṃ yatavrataḥ // RKV_194.26 //",
  "GP12vprevk_u:14606": "mūlaśrīpatināmānaṃ vāñchite prāpnuyāt phalam /",
  "GP12vprevk_u:14607": "dānāni tatra yo dadyānmahādānāni ca priye // RKV_194.27 //",
  "GP12vprevk_u:14608": "sahasraguṇitaṃ puṇyamanyasthānādavāpyate /",
  "GP12vprevk_u:14609": "dṛṣṭaṃ tvayā tatra deśe samyakcaivāvadhāritam /",
  "GP12vprevk_u:14610": "tadarcitvā parān kāmān āpsyasi tvaṃ na saṃśayaḥ // RKV_194.28 //",
  "GP12vprevk_u:14611": "varaṃ vṛṇīṣva deveśi vāñchitaṃ durlabhaṃ suraiḥ /",
  "GP12vprevk_u:14612": "durgasaṃsārakāntārapatitaiḥ parameśvari // RKV_194.29 //",
  "GP12vprevk_u:14613": "śrīruvāca:",
  "GP12vprevk_u:14614": "nārāyaṇa jagaddhātar nārāyaṇa jagatpate /",
  "GP12vprevk_u:14615": "nārāyaṇa parabrahma nārāyaṇaparāyaṇa // RKV_194.30 //",
  "GP12vprevk_u:14616": "prasīda pāhi māṃ bhaktyā samyaksarge niyojaya /",
  "GP12vprevk_u:14617": "priyo hyasi priyāhaṃ te yathā syāṃ tattathā kuru // RKV_194.31 //",
  "GP12vprevk_u:14618": "gṛhaṃ dharmārthakāmānāṃ kāraṇaṃ deva saṃmatam /",
  "GP12vprevk_u:14619": "tadāsthāyāśramaṃ puṇyaṃ māṃ śreyasi niyojaya // RKV_194.32 //",
  "GP12vprevk_u:14620": "nārāyaṇa uvāca:",
  "GP12vprevk_u:14621": "nārāyaṇagirā devi vijñapto 'smi yatastvayā /",
  "GP12vprevk_u:14622": "nārāyaṇagirirnāma tena me'tra bhaviṣyati // RKV_194.33 //",
  "GP12vprevk_u:14623": "nārāyaṇasmṛtau yāti duritaṃ janmakoṭijam /",
  "GP12vprevk_u:14624": "yasmād girati tasmācca girirityeva śabditam // RKV_194.34 //",
  "GP12vprevk_u:14625": "tasmātsarvāśrayo devi giriḥ parvatarāṅ bhavet /",
  "GP12vprevk_u:14626": "surāsuramanuṣyāṇāṃ yathāhamapi cāśrayaḥ // RKV_194.35 //",
  "GP12vprevk_u:14627": "ya etat pūjayiṣyanti maṇḍalasthaṃ paraṃ mama /",
  "GP12vprevk_u:14628": "nārāyaṇagirirnāma devarūpaṃ śubhekṣaṇe // RKV_194.36 //",
  "GP12vprevk_u:14629": "te divyajñānasampannā divyadehaviceṣṭitāḥ /",
  "GP12vprevk_u:14630": "divyaṃ lokamavāpsyanti divyabhogasamanvitāḥ // RKV_194.37 //",
  "GP12vprevk_u:14631": "mārkaṇḍeya uvāca:",
  "GP12vprevk_u:14632": "tayorevaṃ saṃvadatordevā indrapurogamāḥ /",
  "GP12vprevk_u:14633": "samāgatā vanoddeśaṃ sāgarānte maharṣayaḥ // RKV_194.38 //",
  "GP12vprevk_u:14634": "tato bhṛguṃ devarājo nārāyaṇavicintitam /",
  "GP12vprevk_u:14635": "vavre jñātvā tu tatkanyāṃ dharmātmā sa dadau ca tām // RKV_194.39 //",
  "GP12vprevk_u:14636": "dharmo 'pi vidhivadvatsa vivāhaṃ samakārayat /",
  "GP12vprevk_u:14637": "devadevasya rājarṣe devatārthe samāhitaḥ // RKV_194.40 //",
  "GP12vprevk_u:14638": "yudhiṣṭhira uvāca:",
  "GP12vprevk_u:14639": "dharmo vivāhamakarodvidhivadyattvayoditam /",
  "GP12vprevk_u:14640": "ko vidhistatra kā dattā dakṣiṇā bhṛguṇāpi ca // RKV_194.41 //",
  "GP12vprevk_u:14641": "vivāhayajñe samabhūtsruksruvagrahaṇe ca kaḥ /",
  "GP12vprevk_u:14642": "ṛtvijaḥ ke sadasyāśca tasyāsan dvijasattama // RKV_194.42 //",
  "GP12vprevk_u:14643": "kiṃ tasyāvabhṛthaṃ tvāsīt tatsarvaṃ vada vistarāt /",
  "GP12vprevk_u:14644": "tvadvākyāmṛtapānena tṛptirmama na vidyate // RKV_194.43 //",
  "GP12vprevk_u:14645": "mārkaṇḍeya uvāca:",
  "GP12vprevk_u:14646": "nārāyaṇavivāhasya yajñasya ca yudhiṣṭhira /",
  "GP12vprevk_u:14647": "tapasastasya devasya samyag ācaraṇasya ca // RKV_194.44 //",
  "GP12vprevk_u:14648": "vaktuṃ samartho na guṇānbrahmāpi parameśvaraḥ /",
  "GP12vprevk_u:14649": "tathāpyuddeśato vacmi śṛṇu bhūtvā samāhitaḥ // RKV_194.45 //",
  "GP12vprevk_u:14650": "brahmā saptarṣayastatra sruksruvagrahaṇe ratāḥ /",
  "GP12vprevk_u:14651": "agnīñjuhuvire rājanvedirdhātrī sasāgarā // RKV_194.46 //",
  "GP12vprevk_u:14652": "daduḥ samudrā ratnāni brahmarṣibhyo nṛpottama /",
  "GP12vprevk_u:14653": "dhanado 'pi dadau vittaṃ sarvabrāhmaṇavāñchitam // RKV_194.47 //",
  "GP12vprevk_u:14654": "viśvakarmā 'pi devānāṃ brahmarṣīṇāṃ paraṃtapa /",
  "GP12vprevk_u:14655": "veśmāni suvicitrāṇi sarvaratnamayāni ca // RKV_194.48 //",
  "GP12vprevk_u:14656": "kṛtvā pradarśayāmāsa devendrāya yaśasvine /",
  "GP12vprevk_u:14657": "śatakratustato viprānkāpiṣṭhalapurogamān // RKV_194.49 //",
  "GP12vprevk_u:14658": "śaunakādīṃśca papraccha baṣkalāñchāgalānapi /",
  "GP12vprevk_u:14659": "ātreyānapi rājendra vṛṇudhvamabhivāñchitam // RKV_194.50 //",
  "GP12vprevk_u:14660": "dṛṣṭvā te citraratnāni prāhuḥ sarveśvareśvaram /",
  "GP12vprevk_u:14661": "devānāṃ ca ṛṣīṇāṃ ca saṅgamo 'yaṃ supuṇyakṛt // RKV_194.51 //",
  "GP12vprevk_u:14662": "asminpuṇye sureśāna vastuṃ vāñchāmahe sadā /",
  "GP12vprevk_u:14663": "śatakratuḥ prāha punarvāso vātra bhaviṣyati /",
  "GP12vprevk_u:14664": "satyadharmaratā yūyaṃ yāvatkālaṃ bhaviṣyatha // RKV_194.52 //",
  "GP12vprevk_u:14665": "mārkaṇḍeya uvāca:",
  "GP12vprevk_u:14666": "pṛṣṭaṃ yadrājaśārdūla ke makhe hotriṇo 'bhavan /",
  "GP12vprevk_u:14667": "tatprocyamānamadhunā śṛṇu bhūtvā samāhitaḥ // RKV_194.53 //",
  "GP12vprevk_u:14668": "sanatkumārapramukhāḥ sadasyāstasya cābhavan /",
  "GP12vprevk_u:14669": "audgātramatryaṅgirasau marīciśca cakāra ha // RKV_194.54 //",
  "GP12vprevk_u:14670": "hautraṃ dharmavasiṣṭhau ca brahmatvaṃ sanako muniḥ /",
  "GP12vprevk_u:14671": "ṣaṭtriṃśadgrāmasāhasraṃ prādāttebhyaḥ śatakratuḥ // RKV_194.55 //",
  "GP12vprevk_u:14672": "lakṣmīrbhartrā ca saṃyuktābhavattatkṛtavānprabhuḥ /",
  "GP12vprevk_u:14673": "brahmaṇo juhvato vahniṃ yāvaddeśasthitaiḥ suraiḥ // RKV_194.56 //",
  "GP12vprevk_u:14674": "dṛṣṭaṃ lalāṭaṃ deśo 'sau lalāṭa iti saṃjñitaḥ /",
  "GP12vprevk_u:14675": "sa deśaḥ śrīpateḥ kṣetrapuṇyaṃ devarṣisevitam // RKV_194.57 //",
  "GP12vprevk_u:14676": "sarvāścaryamayaṃ divyaṃ divyasiddhisamanvitam /",
  "GP12vprevk_u:14677": "brāhmaṇānāṃ tataḥ paṅktiṃ niveśayitum udyatā // RKV_194.58 //",
  "GP12vprevk_u:14678": "lakṣmīḥ śrīpatināmānamāha devaṃ vacastadā /",
  "GP12vprevk_u:14679": "śrīruvāca:",
  "GP12vprevk_u:14680": "ya ete brāhmaṇāḥ śiṣyā bhṛgvādīnāṃ yatavratāḥ // RKV_194.59 //",
  "GP12vprevk_u:14681": "tānniveśayitumicchāmi tvatprasādādadhokṣaja /",
  "GP12vprevk_u:14682": "marīcyādayaḥ surendreṇa sthāpitā garuḍadhvaja // RKV_194.60 //",
  "GP12vprevk_u:14683": "naiṣṭhikavratino viprā bahavo 'tra yatavratāḥ /",
  "GP12vprevk_u:14684": "prājāpatye vrate brāhme kecidatra vyavasthitāḥ /",
  "GP12vprevk_u:14685": "tān ahaṃ sthāpayiṣyāmi tvatprasādādadhokṣaja // RKV_194.61 //",
  "GP12vprevk_u:14686": "mārkaṇḍeya uvāca:",
  "GP12vprevk_u:14687": "tataḥ kautūhaladharo bhagavānvṛṣabhadhvajaḥ /",
  "GP12vprevk_u:14688": "papraccha vratinaḥ sarvānvṛttibhede vyavasthitān // RKV_194.62 //",
  "GP12vprevk_u:14689": "nārado 'pi mahādevamupetya ca satīpatim /",
  "GP12vprevk_u:14690": "prāha kṛṣṇājinadharo naiṣṭhikā brāhmaṇā hyamī // RKV_194.63 //",
  "GP12vprevk_u:14691": "amī kāryāḥ suvastreṇa channaguhyā dvijottamāḥ /",
  "GP12vprevk_u:14692": "prājāpatyāś caturviṃśasahasrāṇi nareśvara // RKV_194.64 //",
  "GP12vprevk_u:14693": "brahmacaryavratasthānāṃ vratabrahmavicāriṇām /",
  "GP12vprevk_u:14694": "dvādaśaiṣāṃ sahasrāṇi santi vai vṛṣabhadhvaja // RKV_194.65 //",
  "GP12vprevk_u:14695": "nāradasya vacaḥ śrutvā devā devarṣayo 'pi ca /",
  "GP12vprevk_u:14696": "sādhu sādhvityamanyanta nocuḥ kecana kiṃcana // RKV_194.66 //",
  "GP12vprevk_u:14697": "samāhvayat tato lakṣmīs tān viprān bhaktisaṃyutā /",
  "GP12vprevk_u:14698": "uvāca caraṇāngṛhya prasādaḥ kriyatāṃ mayi // RKV_194.67 //",
  "GP12vprevk_u:14699": "ṣaṭtriṃśacca sahasrāṇi veśmanāmatra saṃsthitiḥ /",
  "GP12vprevk_u:14700": "viśvakarmakṛtānāṃ tu teṣu tiṣṭhantu vo 'khilāḥ // RKV_194.68 //",
  "GP12vprevk_u:14701": "te tatheti pratijñāya sthitāḥ saṃprītamānasāḥ /",
  "GP12vprevk_u:14702": "dhanadhānyasamṛddhāśca vāñchitaprāptilakṣaṇāḥ /",
  "GP12vprevk_u:14703": "sarvakāmasamṛddhāśca hyanārambheṣu karmaṇām // RKV_194.69 //",
  "GP12vprevk_u:14704": "iti saṃsthāpya tān viprān sā sthitā paryapālayat /",
  "GP12vprevk_u:14705": "caturdhā tu sthito viṣṇuḥ śriyā devyāḥ priye rataḥ // RKV_194.70 //",
  "GP12vprevk_u:14706": "evaṃ vaivāhikamakhe nivṛtte ṛṣayastu tam /",
  "GP12vprevk_u:14707": "ūcuścāvabhṛthasnānaṃ kutra kurmo janārdana // RKV_194.71 //",
  "GP12vprevk_u:14708": "iti śrutvā tu vacanaṃ śrīpatiḥ pādapaṅkajāt /",
  "GP12vprevk_u:14709": "mumoca jāhnavītoyaṃ revāmadhyagamaṃ śuci // RKV_194.72 //",
  "GP12vprevk_u:14710": "hareḥ pādodakaṃ dṛṣṭvā niḥsṛtaṃ munayastu te /",
  "GP12vprevk_u:14711": "vismitāḥ samapadyanta jānantastasya gauravam // RKV_194.73 //",
  "GP12vprevk_u:14712": "rudreṇa sahitāḥ sarve devatā ṛṣayas tathā /",
  "GP12vprevk_u:14713": "saṃkathā vismitāścakrur vidhunvantaḥ śirāṃsi ca // RKV_194.74 //",
  "GP12vprevk_u:14714": "ṛṣaya ūcuḥ /",
  "GP12vprevk_u:14715": "brūhi śambho kimatrāyaṃ akasmād vārisambhavaḥ /",
  "GP12vprevk_u:14716": "viṣṇoḥ pādāmbujotthaśca sammohakaraṇaḥ paraḥ // RKV_194.75 //",
  "GP12vprevk_u:14717": "īśvara uvāca:",
  "GP12vprevk_u:14718": "pādodakam idaṃ viṣṇorahaṃ jānāmi vai surāḥ /",
  "GP12vprevk_u:14719": "daśāśvamedhāvabhṛthaiḥ snānamatrātiricyate // RKV_194.76 //",
  "GP12vprevk_u:14720": "yuṣmābhiḥ śrīpatiḥ pūjyaḥ snānaṃ cāvabhṛthaṃ kutaḥ /",
  "GP12vprevk_u:14721": "bhaviṣyatīti tenāśu idaṃ vo 'rthe vinirmitam // RKV_194.77 //",
  "GP12vprevk_u:14722": "snātvātra tridaśeśānā yat phalaṃ samprapadyate /",
  "GP12vprevk_u:14723": "vaktuṃ na kenacidyāti tataḥ kimuttaraṃ vacaḥ // RKV_194.78 //",
  "GP12vprevk_u:14724": "mārkaṇḍeya uvāca:",
  "GP12vprevk_u:14725": "evamuktvā tu te sarve snānaṃ kṛtvā yathāgatam /",
  "GP12vprevk_u:14726": "jagmurdevā maheśānapurogā bharatarṣabha // RKV_194.79 //",
  "GP12vprevk_u:14727": "brāhmaṇāśca tataḥ sarve svaveśmānyeva bhejire /",
  "GP12vprevk_u:14728": "devatīrthe mahārāja sarvapāpapraṇāśane // RKV_194.80 //",
  "GP12vprevk_u:14729": "||",
  "GP12vprevk_u:14730": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śrīpativivāhavarṇanaṃ nāma caturnavatyuttaraśatatamo 'dhyāyaḥ ||",
  "GP12vprevk_u:14731": "RKV adhyāya 195",
  "GP12vprevk_u:14732": "yudhiṣṭhira uvāca:",
  "GP12vprevk_u:14733": "devatīrthe tu kiṃ nāma māhātmyaṃ samudāhṛtam /",
  "GP12vprevk_u:14734": "phalaṃ kiṃ snānadānādikāriṇāṃ jāyate mune // RKV_195.1 //",
  "GP12vprevk_u:14735": "mārkaṇḍeya uvāca:",
  "GP12vprevk_u:14736": "pṛthivyāṃ yāni tīrthāni devairmunigaṇairapi /",
  "GP12vprevk_u:14737": "sevitāni mahābāho tāni dhyātāni viṣṇunā // RKV_195.2 //",
  "GP12vprevk_u:14738": "samāgatānyekatāṃ vai tatra tīrthe yudhiṣṭhira /",
  "GP12vprevk_u:14739": "tat tīrthaṃ vaiṣṇavaṃ puṇyaṃ devatīrtham iti śrutam // RKV_195.3 //",
  "GP12vprevk_u:14740": "kurukṣetraṃ bhuvi paramantarikṣe tripuṣkaram /",
  "GP12vprevk_u:14741": "puruṣottamaṃ divi paraṃ devatīrthaṃ parātparam // RKV_195.4 //",
  "GP12vprevk_u:14742": "devatīrthasamaṃ nāsti tīrtham atra paratra ca /",
  "GP12vprevk_u:14743": "yatprāpya manujastapyenna kadācid yudhiṣṭhira // RKV_195.5 //",
  "GP12vprevk_u:14744": "devairuktāni tīrthāni yo 'tra snānaṃ samācaret /",
  "GP12vprevk_u:14745": "devatīrthe sa sarvatra snāto bhavati mānavaḥ // RKV_195.6 //",
  "GP12vprevk_u:14746": "evamastviti tairuktā devā ṛṣigaṇā api /",
  "GP12vprevk_u:14747": "saṃtuṣṭāḥ śrīśamabhyarcya svaṃ svaṃ sthānaṃ tu bhejire // RKV_195.7 //",
  "GP12vprevk_u:14748": "sūryagrahe 'tra vai kṣetre snātvā yatphalamaśnute /",
  "GP12vprevk_u:14749": "snātvā śrīśaṃ samabhyarcya samupoṣya yathāvidhi // RKV_195.8 //",
  "GP12vprevk_u:14750": "yaddadāti hiraṇyāni dānāni vidhivannṛpa /",
  "GP12vprevk_u:14751": "tadanantaphalaṃ sarvaṃ sūryasya grahaṇe yathā // RKV_195.9 //",
  "GP12vprevk_u:14752": "bhūmidānaṃ dhenudānaṃ svarṇadānamanantakam /",
  "GP12vprevk_u:14753": "vajradānamanantaṃ ca phalaṃ prāha śatakratuḥ // RKV_195.10 //",
  "GP12vprevk_u:14754": "somo vai vastradānena mauktikānāṃ ca bhārgavaḥ /",
  "GP12vprevk_u:14755": "suvarṇasya ravirdānaṃ dharmarājo hyanantakam // RKV_195.11 //",
  "GP12vprevk_u:14756": "devatīrthe tu yaddānaṃ śraddhāyuktena dīyate /",
  "GP12vprevk_u:14757": "tadanantaphalaṃ prāha bṛhaspatirudāradhīḥ // RKV_195.12 //",
  "GP12vprevk_u:14758": "devatīrthe bhṛgukṣetre sarvatīrthādhika nṛpa /",
  "GP12vprevk_u:14759": "devatīrthe naraḥ snātvā śrīpatiṃ yo 'nupaśyati // RKV_195.13 //",
  "GP12vprevk_u:14760": "somagrahe kulaśataṃ sa samuddhṛtya nākabhāk /",
  "GP12vprevk_u:14761": "dānāni dvijamukhyebhyo devatīrthe narādhipa // RKV_195.14 //",
  "GP12vprevk_u:14762": "yairdattāni narairbhogabhāginaḥ pretya ceha te /",
  "GP12vprevk_u:14763": "devatīrthe viprabhojyaṃ harim uddiśya yaścaret // RKV_195.15 //",
  "GP12vprevk_u:14764": "sa sarvāhlādamāpnoti svargaloke yudhiṣṭhira /",
  "GP12vprevk_u:14765": "devatīrthe naro nārī snātvā niyatamānasau // RKV_195.16 //",
  "GP12vprevk_u:14766": "upoṣyaikādaśīṃ bhaktyā pūjayed yaḥ śriyaḥ patim /",
  "GP12vprevk_u:14767": "rātrau jāgaraṇaṃ kṛtvā ghṛtenodbodhya dīpakam // RKV_195.17 //",
  "GP12vprevk_u:14768": "dvādaśyāṃ prātarutthāya tathā vai narmadājale /",
  "GP12vprevk_u:14769": "vipradāmpatyam abhyarcya vidhivatkurunandana // RKV_195.18 //",
  "GP12vprevk_u:14770": "vastrābharaṇatāmbūlapuṣpadhūpavilepanaiḥ /",
  "GP12vprevk_u:14771": "akṣaye viṣṇuloke 'sau modate caritavrataḥ // RKV_195.19 //",
  "GP12vprevk_u:14772": "yaḥ sadaikādaśītithau snātvopoṣyārcayeddharim /",
  "GP12vprevk_u:14773": "rātrau jāgaraṇaṃ kuryād vedaśāstravidhānataḥ // RKV_195.20 //",
  "GP12vprevk_u:14774": "dharmarājakṛtāṃ pāpāṃ na sa paśyati yātanām /",
  "GP12vprevk_u:14775": "pañcarātravidhānena śrīpatiṃ yo 'rcayiṣyati // RKV_195.21 //",
  "GP12vprevk_u:14776": "dīkṣāmavāpya vidhivadvaiṣṇavīṃ pāpanāśinīm /",
  "GP12vprevk_u:14777": "svargamokṣapradāṃ puṇyāṃ bhogadāṃ vittadāmatha // RKV_195.22 //",
  "GP12vprevk_u:14778": "rājyadāṃ vā mahābhāga putradāṃ bhāgyadām atha /",
  "GP12vprevk_u:14779": "sukalatrapradāṃ vāpi viṣṇor bhaktipradām iti // RKV_195.23 //",
  "GP12vprevk_u:14780": "tariṣyati bhavāmbhodhiṃ sa naraḥ kurunandana /",
  "GP12vprevk_u:14781": "yo 'rcayiṣyati tatraiva devatīrthe śriyaḥ patim // RKV_195.24 //",
  "GP12vprevk_u:14782": "viśvarūpamatho samyaṅmūlaśrīpatimeva vā /",
  "GP12vprevk_u:14783": "nārāyaṇagiriṃ vāpi gṛhe vaikādaśītithau // RKV_195.25 //",
  "GP12vprevk_u:14784": "bhaktimāñchraddhayā yuktaḥ kṣīraistīrthodakairapi /",
  "GP12vprevk_u:14785": "susūkṣmair ahatair vastrair mahākauśeyakair nṛpa // RKV_195.26 //",
  "GP12vprevk_u:14786": "vicitrair netrajair vāpi dhūpairagurucandanaiḥ /",
  "GP12vprevk_u:14787": "guggulair ghṛtamiśraiśca naivedyair vividhair api // RKV_195.27 //",
  "GP12vprevk_u:14788": "pāyasādyair manuṣyendra payasā vā yudhiṣṭhira /",
  "GP12vprevk_u:14789": "piṣṭadīpaiḥ suvimalair vardhamānair manoharaiḥ // RKV_195.28 //",
  "GP12vprevk_u:14790": "pūjayitvā naro yāti yathā tacchṛṇu bhārata /",
  "GP12vprevk_u:14791": "śaṅkhī cakrī gadī padmī bhūtvāsau garuḍadhvajaḥ // RKV_195.29 //",
  "GP12vprevk_u:14792": "devalokān atikramya viṣṇulokaṃ prapadyate /",
  "GP12vprevk_u:14793": "yastu vai parayā bhaktyā śrīpateḥ pādapaṅkajam // RKV_195.30 //",
  "GP12vprevk_u:14794": "caturdhādhiṣṭhitaṃ paśyecchriyaṃ trailokyamātaram /",
  "GP12vprevk_u:14795": "nṛtyagītavinodena mucyate pātakardhruvam // RKV_195.31 //",
  "GP12vprevk_u:14796": "nīrājane tu devasya prātarmadhye dine tathā /",
  "GP12vprevk_u:14797": "sāyaṃ ca niyato nityaṃ yaḥ paśyet pūjayeddharim // RKV_195.32 //",
  "GP12vprevk_u:14798": "sa tīrtvā hyāpadaṃ durgāṃ naivārtiṃ samavāpnuyāt /",
  "GP12vprevk_u:14799": "āyuḥśrīvardhanaṃ puṃsāṃ cakṣuṣām api pūrakam // RKV_195.33 //",
  "GP12vprevk_u:14800": "upapāpaharaṃ caiva sadā nīrājanaṃ hareḥ /",
  "GP12vprevk_u:14801": "tadā nīrājanākāle yo hareḥ paṭhati stavam // RKV_195.34 //",
  "GP12vprevk_u:14802": "sa dhanyo devadevasya prasannenāntarātmanā /",
  "GP12vprevk_u:14803": "harer nīrājanāśeṣaṃ pāṇibhyāṃ yaḥ prayacchati // RKV_195.35 //",
  "GP12vprevk_u:14804": "saṃgṛhya cakṣuṣī tena yojayen mārjayanmukham /",
  "GP12vprevk_u:14805": "timirādīnakṣirogān nāśayed dīptimanmukham // RKV_195.36 //",
  "GP12vprevk_u:14806": "bhavaty aśeṣaduṣṭānāṃ nāśāyālaṃ narottama /",
  "GP12vprevk_u:14807": "dīpaprajvalanaṃ yasya nityamagre śriyaḥ pateḥ // RKV_195.37 //",
  "GP12vprevk_u:14808": "snātvā revājale puṇye pradadyādadhikaṃ vratī /",
  "GP12vprevk_u:14809": "saptadvīpavatī tena sasāgaravanāpagā // RKV_195.38 //",
  "GP12vprevk_u:14810": "pradakṣiṇīkṛtā syādvai dharaṇī śaṅkaro 'bravīt /",
  "GP12vprevk_u:14811": "idaṃ yaḥ paṭhyamānaṃ tu śṛṇuyāt paṭhate 'pi vā // RKV_195.39 //",
  "GP12vprevk_u:14812": "smaraṇaṃ so 'tasamaye vipāpmā prāpnuyāddhareḥ /",
  "GP12vprevk_u:14813": "idaṃ yaśasyamāyuṣyaṃ svargyaṃ pitṛguṇapriyam // RKV_195.40 //",
  "GP12vprevk_u:14814": "māhātmyaṃ śrāvayed viprāñchrīpateḥ śrāddhakarmaṇi /",
  "GP12vprevk_u:14815": "ghṛtena madhunā tena tarpitāḥ syuḥ pitāmahāḥ // RKV_195.41 //",
  "GP12vprevk_u:14816": "||",
  "GP12vprevk_u:14817": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śrīpatimāhātmyavarṇanaṃ nāma pañcanavatyuttaraśatatamo 'dhyāyaḥ ||",
  "GP12vprevk_u:14818": "RKV adhyāya 196",
  "GP12vprevk_u:14819": "śrīmārkaṇḍeya uvāca:",
  "GP12vprevk_u:14820": "tato gacched dharādhīśa haṃsatīrthamanuttamam /",
  "GP12vprevk_u:14821": "yatra haṃsastapastaptvā brahmavāhanatāṃ gataḥ // RKV_196.1 //",
  "GP12vprevk_u:14822": "haṃsatīrthe naraḥ snātvā dānaṃ dattvā ca kāñcanam /",
  "GP12vprevk_u:14823": "sarvapāpavinirmukto brahmalokaṃ sa gacchati // RKV_196.2 //",
  "GP12vprevk_u:14824": "haṃsayuktena yānena taruṇādityavarcasā /",
  "GP12vprevk_u:14825": "sarvakāmasamṛddhena sevyamāno 'psarogaṇaiḥ // RKV_196.3 //",
  "GP12vprevk_u:14826": "tatra bhuktvā yathākāmaṃ sarvān bhogān yathepsitān /",
  "GP12vprevk_u:14827": "jātismaro hi jāyeta punarmānuṣyam āgataḥ // RKV_196.4 //",
  "GP12vprevk_u:14828": "saṃnyāsena tyajed dehaṃ mokṣam āpnoti bhārata // RKV_196.5 //",
  "GP12vprevk_u:14829": "etatte kathitaṃ pārtha haṃsatīrthasya yatphalam /",
  "GP12vprevk_u:14830": "sarvapāpaharaṃ puṇyaṃ sarvaduḥkhavināśanam // RKV_196.6 //",
  "GP12vprevk_u:14831": "||",
  "GP12vprevk_u:14832": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe haṃsatīrthamāhātmyavarṇanaṃ nāma ṣaṇṇavatyuttaraśatatamo 'dhyāyaḥ ||",
  "GP12vprevk_u:14833": "RKV adhyāya 197",
  "GP12vprevk_u:14834": "śrīmārkaṇḍeya uvāca:",
  "GP12vprevk_u:14835": "tasyaivānantaraṃ gacchet sūryatīrtham anuttamam /",
  "GP12vprevk_u:14836": "mūlasthānamiti khyātaṃ padmajasthāpitaṃ śubham // RKV_197.1 //",
  "GP12vprevk_u:14837": "mūlaśrīpatinā devī proktā sthāpaya bhāskaram /",
  "GP12vprevk_u:14838": "śrutvā devoditaṃ devī sthāpayāmāsa bhāskaram // RKV_197.2 //",
  "GP12vprevk_u:14839": "procyate narmadātīre mūlasthānākhyabhāskaraḥ // RKV_197.3 //",
  "GP12vprevk_u:14840": "tatra tīrthe naro yastu snātvā niyatamānasaḥ /",
  "GP12vprevk_u:14841": "saṃtarpya pitṛdevāṃśca piṇḍena salilena ca // RKV_197.4 //",
  "GP12vprevk_u:14842": "mūlasthānaṃ tataḥ paśyet sa gacchet paramāṃ gatim /",
  "GP12vprevk_u:14843": "guhyādguhyatarastatra viśeṣastu śruto mayā // RKV_197.5 //",
  "GP12vprevk_u:14844": "samāgame munīnāṃ tu śaṅkarācchaśiśekharāt /",
  "GP12vprevk_u:14845": "sadā vai śuklasaptamyāṃ mūlamādityavāsaraḥ // RKV_197.6 //",
  "GP12vprevk_u:14846": "tadā revājalaṃ gatvā snātvā saṃtarpya devatāḥ /",
  "GP12vprevk_u:14847": "pitḥṃśca bharataśreṣṭha dattvā dānaṃ svaśaktitaḥ // RKV_197.7 //",
  "GP12vprevk_u:14848": "karavīrais tato gatvā raktacandanavāriṇā /",
  "GP12vprevk_u:14849": "saṃsthāpya bhāskaraṃ bhaktyā sampūjya ca yathāvidhi // RKV_197.8 //",
  "GP12vprevk_u:14850": "tataḥ sāgurukair dhūpaiḥ kundaraiśca viśeṣataḥ /",
  "GP12vprevk_u:14851": "dhūpayed devadeveśaṃ dīpān bodhya diśo daśa // RKV_197.9 //",
  "GP12vprevk_u:14852": "upoṣya jāgaraṃ kuryādgītavādyaṃ viśeṣataḥ /",
  "GP12vprevk_u:14853": "evaṃ kṛte mahīpāla na bhaved ugraduḥkhabhāk // RKV_197.10 //",
  "GP12vprevk_u:14854": "sūryaloke vaset tāvad yāvat kalpaśatatrayam /",
  "GP12vprevk_u:14855": "gandharvair apsarobhiśca sevyamāno nṛpottama // RKV_197.11 //",
  "GP12vprevk_u:14856": "||",
  "GP12vprevk_u:14857": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe mūlasthānatīrthamāhātmyavarṇanaṃ nāma saptanavatyuttaraśatatamo 'dhyāyaḥ ||",
  "GP12vprevk_u:14858": "RKV adhyāya 198",
  "GP12vprevk_u:14859": "mārkaṇḍeya uvāca:",
  "GP12vprevk_u:14860": "tato gacchenmahīpāla bhadrakālītisaṅgamam /",
  "GP12vprevk_u:14861": "śūlatīrthamiti khyātaṃ svayaṃ devena nirmitam // RKV_198.1 //",
  "GP12vprevk_u:14862": "pañcāyatanamadhye tu tiṣṭhate parameśvaraḥ /",
  "GP12vprevk_u:14863": "śūlapāṇirmahādevaḥ sarvadevatapūjitaḥ // RKV_198.2 //",
  "GP12vprevk_u:14864": "sa saṅgamo nṛpaśreṣṭha nityaṃ devairniṣevitaḥ /",
  "GP12vprevk_u:14865": "darśanāttasya tīrthasya snānadānādviśeṣataḥ // RKV_198.3 //",
  "GP12vprevk_u:14866": "daurbhāgyaṃ durnimittaṃ ca hyabhiśāpo nṛpagrahaḥ /",
  "GP12vprevk_u:14867": "yadanyadduṣkṛtaṃ karma naśyate śaṅkaro 'bravīt // RKV_198.4 //",
  "GP12vprevk_u:14868": "yudhiṣṭhira uvāca:",
  "GP12vprevk_u:14869": "kathaṃ śūleśvarī devī kathaṃ śūleśvaro haraḥ /",
  "GP12vprevk_u:14870": "prathito narmadātīre etadvistarato vada // RKV_198.5 //",
  "GP12vprevk_u:14871": "mārkaṇḍeya uvāca:",
  "GP12vprevk_u:14872": "babhūva brāhmaṇaḥ kaścinmāṇḍavya iti viśrutaḥ /",
  "GP12vprevk_u:14873": "vṛttimānsarvadharmajñaḥ satye tapasi ca sthitaḥ // RKV_198.6 //",
  "GP12vprevk_u:14874": "aśokāśramamadhyastho vṛkṣamūle mahātapāḥ /",
  "GP12vprevk_u:14875": "ūrdhvabāhurmahātejāstasthau maunavratānvitaḥ // RKV_198.7 //",
  "GP12vprevk_u:14876": "tasya kālena mahatā tīvre tapasi vartataḥ /",
  "GP12vprevk_u:14877": "tamāśramamanuprāptā dasyavo loptrahāriṇaḥ // RKV_198.8 //",
  "GP12vprevk_u:14878": "anusarpyamāṇā bahubhiḥ puruṣair bharatarṣabha /",
  "GP12vprevk_u:14879": "te tasyāvasathe loptraṃ nyadadhuḥ kurunandana // RKV_198.9 //",
  "GP12vprevk_u:14880": "nidhāya ca tadā līnāstatraivāśramamaṇḍale /",
  "GP12vprevk_u:14881": "teṣu līneṣvatho śīghraṃ tatas tadrakṣiṇāṃ balam // RKV_198.10 //",
  "GP12vprevk_u:14882": "ājagāma tato 'paśyaṃstam ṛṣiṃ taskarānugāḥ /",
  "GP12vprevk_u:14883": "tamapṛcchaṃstadā vṛttaṃ rakṣiṇastaṃ tapodhanam // RKV_198.11 //",
  "GP12vprevk_u:14884": "vada kena pathā yātā dasyavo dvijasattama /",
  "GP12vprevk_u:14885": "tena gacchāmahe brahman yathā śīghrataraṃ vayam // RKV_198.12 //",
  "GP12vprevk_u:14886": "tathā tu vacanaṃ teṣāṃ bruvatāṃ sa tapodhanaḥ /",
  "GP12vprevk_u:14887": "na kiṃcid vacanaṃ rājannavadatsādhvasādhu vā // RKV_198.13 //",
  "GP12vprevk_u:14888": "tataste rājapuruṣā vicinvantastamāśramam /",
  "GP12vprevk_u:14889": "saṃyamyainaṃ tato rājñe sarvān dasyūn nyavedayan // RKV_198.14 //",
  "GP12vprevk_u:14890": "taṃ rājā sahitaiś corair anvaśād vadhyatām iti /",
  "GP12vprevk_u:14891": "sambadhya taṃ ca tair rājañchūle proto mahātapāḥ // RKV_198.15 //",
  "GP12vprevk_u:14892": "tataste śūlamāropya taṃ muniṃ rakṣiṇastadā /",
  "GP12vprevk_u:14893": "pratijagmur mahīpāla dhanānyādāya tānyatha // RKV_198.16 //",
  "GP12vprevk_u:14894": "śūlasthaḥ sa tu dharmātmā kālena mahatā tadā /",
  "GP12vprevk_u:14895": "dhyāyandevaṃ trilokeśaṃ śaṅkaraṃ tamumāpatim // RKV_198.17 //",
  "GP12vprevk_u:14896": "bahukālaṃ maheśānaṃ manasādhyāya saṃsthitaḥ /",
  "GP12vprevk_u:14897": "nirāhāro 'pi viprarṣirmaraṇaṃ nābhyapadyata // RKV_198.18 //",
  "GP12vprevk_u:14898": "dhārayāmāsa viprāṇām ṛṣabhaḥ sa hṛdā harim /",
  "GP12vprevk_u:14899": "śūlāgre tapyamānena tapastena kṛtaṃ tadā // RKV_198.19 //",
  "GP12vprevk_u:14900": "santāpaṃ paramaṃ jagmuḥ śrutvaitan munayo 'khilāḥ /",
  "GP12vprevk_u:14901": "te rātrau śakunā bhūtvā saṃnyavartanta bhārata // RKV_198.20 //",
  "GP12vprevk_u:14902": "darśayanto muneḥ śaktiṃ tamapṛcchan dvijottamam /",
  "GP12vprevk_u:14903": "śrotum icchāma te brahman kiṃ pāpaṃ kṛtavānasi // RKV_198.21 //",
  "GP12vprevk_u:14904": "śrīmārkaṇḍeya uvāca:",
  "GP12vprevk_u:14905": "tataḥ sa muniśārdūlas tān uvāca tapodhanān /",
  "GP12vprevk_u:14906": "doṣataḥ kiṃ gamiṣyāmi na hi me 'nyo parādhyati // RKV_198.22 //",
  "GP12vprevk_u:14907": "evamuktvā tataḥ sarvān ācacakṣe tato muniḥ /",
  "GP12vprevk_u:14908": "munayaśca tato rājñe dvitīye 'hni nyavedayan // RKV_198.23 //",
  "GP12vprevk_u:14909": "rājā tu tamṛṣiṃ śrutvā niṣkrāntaḥ saha bandhubhiḥ /",
  "GP12vprevk_u:14910": "prasādayāmāsa tadā śūlastham ṛṣisattamam // RKV_198.24 //",
  "GP12vprevk_u:14911": "rājovāca:",
  "GP12vprevk_u:14912": "yanmayā 'pakṛtaṃ tāta tavājñānavaśādbahu /",
  "GP12vprevk_u:14913": "prasādaye tvāṃ tatrāhaṃ na me tvaṃ kroddhum arhasi // RKV_198.25 //",
  "GP12vprevk_u:14914": "evamuktas tato rājñā prasādam akaron muniḥ /",
  "GP12vprevk_u:14915": "kṛtaprasādaṃ rājā taṃ tataḥ samavatārayat // RKV_198.26 //",
  "GP12vprevk_u:14916": "avatīryamāṇastu muniḥ śūle māṃsatvam āgate /",
  "GP12vprevk_u:14917": "atisaṃpīḍito vipraḥ śaṅkaraṃ manasāgamat // RKV_198.27 //",
  "GP12vprevk_u:14918": "saṃdhyātaḥ śaṅkaras tena bahukālopavāsataḥ /",
  "GP12vprevk_u:14919": "prādurbhūto mahādevaḥ śūlaṃ tasya tathāchinat // RKV_198.28 //",
  "GP12vprevk_u:14920": "śūlamūlasthitaḥ śambhustuṣṭaḥ prāha punaḥpunaḥ /",
  "GP12vprevk_u:14921": "brūhi kiṃ kriyatāṃ vipra sattvasthānaparāyaṇa // RKV_198.29 //",
  "GP12vprevk_u:14922": "adeyamapi dāsyāmi tuṣṭo 'smyadyomayā saha /",
  "GP12vprevk_u:14923": "kiṃ tu satyavatāṃ loke siddhirna syācca bhūyasī // RKV_198.30 //",
  "GP12vprevk_u:14924": "svakarmaṇo 'nurūpaṃ hi phalaṃ bhuñjanti jantavaḥ /",
  "GP12vprevk_u:14925": "śubhena karmaṇā bhūtirduḥkhaṃ syāt pātakena tu // RKV_198.31 //",
  "GP12vprevk_u:14926": "bahubhedaprabhinnaṃ tu manuṣyeṣu vipacyate /",
  "GP12vprevk_u:14927": "keṣāṃ daridrabhāvena keṣāṃ dhanavipattijam // RKV_198.32 //",
  "GP12vprevk_u:14928": "santatyabhāvajaṃ keṣāṃ keṣāṃcit tadviparyayaḥ /",
  "GP12vprevk_u:14929": "tathā durvṛttitasteṣāṃ phalamāvirbhaven nṛṇām // RKV_198.33 //",
  "GP12vprevk_u:14930": "keṣāṃcitputramaraṇe viyogāt priyamitrayoḥ /",
  "GP12vprevk_u:14931": "rājacaurāgnitaḥ keṣāṃ duḥkhaṃ syāddaivanirmitam // RKV_198.34 //",
  "GP12vprevk_u:14932": "taccharīre tu keṣāṃcitkarmaṇā sampradṛśyate /",
  "GP12vprevk_u:14933": "jarāśca vividhāḥ keṣāṃ dṛśyante vyādhayas tathā // RKV_198.35 //",
  "GP12vprevk_u:14934": "dṛśyante cābhiśāpāśca pūrvakarmānusaṃcitāḥ /",
  "GP12vprevk_u:14935": "kaṣṭāḥ kaṣṭatarāvasthā gatāḥ kecid anāgasaḥ // RKV_198.36 //",
  "GP12vprevk_u:14936": "pūrvakarmavipākena dharmeṇa tapasi sthitāḥ /",
  "GP12vprevk_u:14937": "dāntāḥ svadāraniratā bhūridāḥ paripūjakāḥ // RKV_198.37 //",
  "GP12vprevk_u:14938": "hrīmanto nayasaṃyuktā anye bahuguṇair yutāḥ /",
  "GP12vprevk_u:14939": "durgamāmāpadaṃ prāpya nijakarmasamudbhavām // RKV_198.38 //",
  "GP12vprevk_u:14940": "na saṃjvaranti ye martyā dharmanindāṃ na kurvate /",
  "GP12vprevk_u:14941": "idameva tapo matvā kṣipanti suvicetasaḥ // RKV_198.39 //",
  "GP12vprevk_u:14942": "hā bhrātarmātaḥ putreti kaṣṭeṣu na vadanti ye /",
  "GP12vprevk_u:14943": "smaranti māṃ maheśānamathavā puṣkarekṣaṇam // RKV_198.40 //",
  "GP12vprevk_u:14944": "duṣkṛtaṃ pūrvajaṃ bhoktuṃ dhruvaṃ tadupaśāmyati // RKV_198.41 //",
  "GP12vprevk_u:14945": "dināni yāvanti vasetsa kaṣṭe yathākṛtaṃ cintayad devamīśam /",
  "GP12vprevk_u:14946": "tāvanti saumyāni kṛtāni tena bhavanti vipra śrutinodanaiṣā // RKV_198.42 //",
  "GP12vprevk_u:14947": "yasmāttvayā kaṣṭagatena nityaṃ smṛtaścāhaṃ manasā pūjitaśca /",
  "GP12vprevk_u:14948": "gaurīsahāyastena ihāgato 'smi brūhyadya kṛtyaṃ kriyatāṃ kiṃ nu vipra // RKV_198.43 //",
  "GP12vprevk_u:14949": "māṇḍavya uvāca:",
  "GP12vprevk_u:14950": "tuṣṭo yadyumayā sārdhaṃ varado yadi śaṅkara /",
  "GP12vprevk_u:14951": "tadā me śūlasaṃsthasya saṃśayaṃ paramaṃ vada // RKV_198.44 //",
  "GP12vprevk_u:14952": "na rujā mama kāpi syācchūlasaṃprotite 'gake /",
  "GP12vprevk_u:14953": "amṛtasrāvi tacchūlaṃ prabhāvāt kasya śaṃsa me // RKV_198.45 //",
  "GP12vprevk_u:14954": "śrīśūlapāṇir uvāca:",
  "GP12vprevk_u:14955": "śūlasthena tvayā vipra manasā cintito 'smi yat /",
  "GP12vprevk_u:14956": "anayānāṃ nihantāhaṃ duḥkhānāṃ vinibarhaṇaḥ // RKV_198.46 //",
  "GP12vprevk_u:14957": "dhyātamātro hyahaṃ vipra pātāle vāpi saṃsthitaḥ /",
  "GP12vprevk_u:14958": "śūlamūle tvahaṃ śambhuragre devī svayaṃ sthitā /",
  "GP12vprevk_u:14959": "jaganmātāmbikā devī tvāmṛtenānvapūrayat // RKV_198.47 //",
  "GP12vprevk_u:14960": "māṇḍavya uvāca:",
  "GP12vprevk_u:14961": "pūrvameva sthito yasmācchūlaṃ vyāpyomayā saha /",
  "GP12vprevk_u:14962": "prasādapravaṇo mahyamidānīṃ cānayā saha // RKV_198.48 //",
  "GP12vprevk_u:14963": "yasyāḥ saṃsmaraṇād eva daurbhāgyaṃ pralayaṃ vrajet /",
  "GP12vprevk_u:14964": "na daurbhāgyāt paraṃ loke duḥkhādduḥkhataraṃ kila // RKV_198.49 //",
  "GP12vprevk_u:14965": "kilaivaṃ śrūyate gāthā purāṇeṣu surottama /",
  "GP12vprevk_u:14966": "trailokyaṃ dahatas tubhyaṃ saubhāgyamekatāṃ gatam // RKV_198.50 //",
  "GP12vprevk_u:14967": "viṣṇorvakṣaḥsthalaṃ prāpya tatsthitaṃ ceti naḥ śrutam /",
  "GP12vprevk_u:14968": "pītaṃ tadvakṣasastrastadakṣeṇa parameṣṭhinā // RKV_198.51 //",
  "GP12vprevk_u:14969": "tasmāt satīti saṃjajña iyamindīvarekṣaṇā /",
  "GP12vprevk_u:14970": "yajatastasya deveśa tava mānāvakhaṇḍanāt // RKV_198.52 //",
  "GP12vprevk_u:14971": "juhāvāgnau tu sā devī hyātmānaṃ prāṇasaṃjñikam /",
  "GP12vprevk_u:14972": "ātmānaṃ bhasmasātkṛtvā prāleyādrestataḥ sutā // RKV_198.53 //",
  "GP12vprevk_u:14973": "menakāyāṃ prabho jātā sāmprataṃ yā hyumābhidhā /",
  "GP12vprevk_u:14974": "anādinidhanā devī hyapratarkyā sureśvara // RKV_198.54 //",
  "GP12vprevk_u:14975": "yadi tuṣṭo 'si deveśa hyumā me varadā yadi /",
  "GP12vprevk_u:14976": "ubhāvapyatra vai sthāne sthitau śūlāgramūlayoḥ // RKV_198.55 //",
  "GP12vprevk_u:14977": "avatāro yatra tatra saṃsthitiṃ vai tataḥ kuru // RKV_198.56 //",
  "GP12vprevk_u:14978": "śrīmārkaṇḍeya uvāca:",
  "GP12vprevk_u:14979": "tenaivamukte sahasā kṛtvā bhūmaṇḍalaṃ dvidhā /",
  "GP12vprevk_u:14980": "niḥsṛtau śūlamūlāgrālliṅgārcāpratirūpiṇau // RKV_198.57 //",
  "GP12vprevk_u:14981": "pradyotayaddiśaḥ sarvā liṅgaṃ mūle pradṛśyate /",
  "GP12vprevk_u:14982": "vāmataḥ pratimā devī tadā śūleśvarī sthitā // RKV_198.58 //",
  "GP12vprevk_u:14983": "vilobhayantī ca jagadbhāti pūrayatī diśaḥ /",
  "GP12vprevk_u:14984": "dṛṣṭvā kṛtāñjalipuṭaḥ stutiṃ cakre dvijottamaḥ // RKV_198.59 //",
  "GP12vprevk_u:14985": "māṇḍavya uvāca:",
  "GP12vprevk_u:14986": "tvamasya jagato mātā jagatsaubhāgyadevatā /",
  "GP12vprevk_u:14987": "na tvayā rahitaṃ kiṃcid brahmāṇḍe 'sti varānane // RKV_198.60 //",
  "GP12vprevk_u:14988": "prasādaṃ kuru dharmajñe mama tvājñaptum arhasi /",
  "GP12vprevk_u:14989": "īdṛśenaiva rūpeṇa keṣu sthāneṣu tiṣṭhasi /",
  "GP12vprevk_u:14990": "prasādapravaṇā bhūtvā vada tāni maheśvari // RKV_198.61 //",
  "GP12vprevk_u:14991": "śrīdevyuvāca:",
  "GP12vprevk_u:14992": "sarvagā sarvabhūteṣu draṣṭavyā sarvato bhuvi /",
  "GP12vprevk_u:14993": "sarvalokeṣu yatkiṃcidvihitaṃ na mayā vinā // RKV_198.62 //",
  "GP12vprevk_u:14994": "tathāpi yeṣu sthāneṣu draṣṭavyā siddhim īpsubhiḥ /",
  "GP12vprevk_u:14995": "smartavyā bhūtikāmena tāni vakṣyāmi tattvataḥ // RKV_198.63 //",
  "GP12vprevk_u:14996": "vārāṇasyāṃ viśālākṣī naimiṣe liṅgadhāriṇī /",
  "GP12vprevk_u:14997": "prayāge lalitā devī kāmukā gandhamādane // RKV_198.64 //",
  "GP12vprevk_u:14998": "mānase kumudā nāma viśvakāyā tathā 'pare /",
  "GP12vprevk_u:14999": "gomante gomatī nāma mandare kāmacāriṇī // RKV_198.65 //",
  "GP12vprevk_u:15000": "madotkaṭā caitrarathe hayantī hāstine pure /",
  "GP12vprevk_u:15001": "kānyakubje sthitā gaurī rambhā hyamalaparvate // RKV_198.66 //",
  "GP12vprevk_u:15002": "ekāmrake kīrtimatī viśvāṃ viśveśvare viduḥ /",
  "GP12vprevk_u:15003": "puṣkare puruhūtā ca kedāre mārgadāyinī // RKV_198.67 //",
  "GP12vprevk_u:15004": "nandā himavataḥ prasthe gokarṇe bhadrakarṇikā /",
  "GP12vprevk_u:15005": "sthāneśvare bhavānī tu bilvake bilvapattrikā // RKV_198.68 //",
  "GP12vprevk_u:15006": "śrīśaile mādhavī nāma bhadre bhadreśvarīti ca /",
  "GP12vprevk_u:15007": "jayā varāhaśaile tu kamalā kamalālaye // RKV_198.69 //",
  "GP12vprevk_u:15008": "rudrakoṭyāṃ tu kalyāṇī kālī kālañjare tathā /",
  "GP12vprevk_u:15009": "mahāliṅge tu kapilā mākoṭe mukuṭeśvarī // RKV_198.70 //",
  "GP12vprevk_u:15010": "śāligrāme mahādevī śivaliṅge jalapriyā /",
  "GP12vprevk_u:15011": "māyāpuryāṃ kumārī tu saṃtāne lalitā tathā // RKV_198.71 //",
  "GP12vprevk_u:15012": "utpalākṣī sahasrākṣe hiraṇyākṣe mahotpalā /",
  "GP12vprevk_u:15013": "gayāyāṃ vimalā nāma maṅgalā puruṣottame // RKV_198.72 //",
  "GP12vprevk_u:15014": "vipāśāyāmamoghākṣī pāṭalā puṇḍravardhane /",
  "GP12vprevk_u:15015": "nārāyaṇī supārśve tu trikūṭe bhadrasundarī // RKV_198.73 //",
  "GP12vprevk_u:15016": "vipule vipulā nāma kalyāṇī malayācale /",
  "GP12vprevk_u:15017": "koṭavī koṭitīrtheṣu sugandhā gandhamādane // RKV_198.74 //",
  "GP12vprevk_u:15018": "godāśrame trisandhyā tu gaṅgādvāre ratipriyā /",
  "GP12vprevk_u:15019": "śivacaṇḍe sabhānandā nandinī devikātaṭe // RKV_198.75 //",
  "GP12vprevk_u:15020": "rukmiṇī dvāravatyāṃ tu rādhā vṛndāvane vane /",
  "GP12vprevk_u:15021": "devakī mathurāyāṃ tu pātāle parameśvarī // RKV_198.76 //",
  "GP12vprevk_u:15022": "citrakūṭe tathā sītā vindhye vindhyanivāsinī /",
  "GP12vprevk_u:15023": "sahyādrāvekavīrā tu hariścandre tu caṇḍikā // RKV_198.77 //",
  "GP12vprevk_u:15024": "ramaṇā rāmatīrthe tu yamunāyāṃ mṛgāvatī /",
  "GP12vprevk_u:15025": "karavīre mahālakṣmī rūpādevī vināyake // RKV_198.78 //",
  "GP12vprevk_u:15026": "ārogyā vaidyanāthe tu mahākāle maheśvarī /",
  "GP12vprevk_u:15027": "abhayetyuṣṇatīrthe tu mṛgī vā vindhyakandare // RKV_198.79 //",
  "GP12vprevk_u:15028": "māṇḍavye māṇḍukī nāma svāhā māheśvare pure /",
  "GP12vprevk_u:15029": "chāgaliṅge pracaṇḍā tu caṇḍikāmarakaṇṭake // RKV_198.80 //",
  "GP12vprevk_u:15030": "someśvare varārohā prabhāse puṣkarāvatī /",
  "GP12vprevk_u:15031": "vedamātā sarasvatyāṃ pārā pārātaṭe mune // RKV_198.81 //",
  "GP12vprevk_u:15032": "mahālaye mahābhāgā payoṣṇyāṃ piṅgaleśvarī /",
  "GP12vprevk_u:15033": "siṃhikā kṛtaśauce tu kartike caiva śāṃkarī // RKV_198.82 //",
  "GP12vprevk_u:15034": "utpalāvartake lolā subhadrā śoṇasaṅgame /",
  "GP12vprevk_u:15035": "matā siddhavaṭe lakṣmīs taraṃgā bhāratāśrame // RKV_198.83 //",
  "GP12vprevk_u:15036": "jālandhare viśvamukhī tārā kiṣkindhaparvate /",
  "GP12vprevk_u:15037": "devadāruvane puṣṭirmedhā kāśmīramaṇḍale // RKV_198.84 //",
  "GP12vprevk_u:15038": "bhīmādevī himādrau tu puṣṭirvastreśvare tathā /",
  "GP12vprevk_u:15039": "kapālamocane śuddhirmātā kāyāvarohaṇe // RKV_198.85 //",
  "GP12vprevk_u:15040": "śaṅkhoddhāre dhvanirnāma dhṛtiḥ piṇḍārake tathā /",
  "GP12vprevk_u:15041": "kālā tu candrabhāgāyāmacchode śaktidhāriṇī // RKV_198.86 //",
  "GP12vprevk_u:15042": "veṇāyāmamṛtā nāma badaryāmurvaśī tathā /",
  "GP12vprevk_u:15043": "oṣadhī cottarakurau kuśadvīpe kuśodakā // RKV_198.87 //",
  "GP12vprevk_u:15044": "manmathā hemakūṭe tu kumude satyavādinī /",
  "GP12vprevk_u:15045": "aśvatthe vandinīkā tu nidhirvaiśravaṇālaye // RKV_198.88 //",
  "GP12vprevk_u:15046": "gāyatrī vedavadane pārvatī śivasannidhau /",
  "GP12vprevk_u:15047": "devaloke tathendrāṇī brahmāsye tu sarasvatī // RKV_198.89 //",
  "GP12vprevk_u:15048": "sūryabimbe prabhā nāma mātḥṇāṃ vaiṣṇavī matā /",
  "GP12vprevk_u:15049": "arundhatī satīnāṃ tu rāmāsu ca tilottamā // RKV_198.90 //",
  "GP12vprevk_u:15050": "citre brahmakalā nāma śaktiḥ sarvaśarīriṇām /",
  "GP12vprevk_u:15051": "śūleśvarī bhṛgukṣetre bhṛgau saubhāgyasundarī // RKV_198.91 //",
  "GP12vprevk_u:15052": "etaduddeśataḥ proktaṃ nāmāṣṭaśatamuttamam /",
  "GP12vprevk_u:15053": "aṣṭottaraṃ ca tīrthānāṃ śatametad udāhṛtam // RKV_198.92 //",
  "GP12vprevk_u:15054": "idameva paraṃ vipra sarveṣāṃ tu bhaviṣyati /",
  "GP12vprevk_u:15055": "paṭhatyaṣṭottaraśataṃ nāmnāṃ yaḥ śivasannidhau // RKV_198.93 //",
  "GP12vprevk_u:15056": "sa mucyate naraḥ pāpaiḥ prāpnoti striyamīpsitām /",
  "GP12vprevk_u:15057": "snātvā nārī tṛtīyāyāṃ māṃ samabhyarcya bhaktitaḥ // RKV_198.94 //",
  "GP12vprevk_u:15058": "na sā syādduḥkhinī jātu matprabhāvānnarottama /",
  "GP12vprevk_u:15059": "nityaṃ maddarśane nārī niyatāyā bhaviṣyati // RKV_198.95 //",
  "GP12vprevk_u:15060": "patiputrakṛtaṃ duḥkhaṃ na sā prāpsyati karhicit /",
  "GP12vprevk_u:15061": "madālaye tu yā nārī tulāpuruṣasaṃjñitam // RKV_198.96 //",
  "GP12vprevk_u:15062": "sampūjya maṇḍayed devāṃllokapālāṃśca sāgnikān /",
  "GP12vprevk_u:15063": "sapatnīkāndvijānpūjya vāsobhir bhūṣaṇais tathā // RKV_198.97 //",
  "GP12vprevk_u:15064": "bhūtebhyas tu baliṃ dadyādṛtvigbhiḥ saha deśikaḥ /",
  "GP12vprevk_u:15065": "tataḥ pradakṣiṇīkṛtya tulāmityabhimantrayet // RKV_198.98 //",
  "GP12vprevk_u:15066": "śuciraktāmbaro vā syād gṛhītvā kusumāñjalim /",
  "GP12vprevk_u:15067": "namaste sarvadevānāṃ śaktistvaṃ paramā sthitā // RKV_198.99 //",
  "GP12vprevk_u:15068": "sākṣibhūtā jagaddhātrī nirmitā viśvayoninā /",
  "GP12vprevk_u:15069": "tvaṃ tule sarvabhūtānāṃ pramāṇamiha kīrtitā // RKV_198.100 //",
  "GP12vprevk_u:15070": "karābhyāṃ baddhamuṣṭibhyāmāste paśyannumāmukham /",
  "GP12vprevk_u:15071": "tato 'pare tulābhāgenyaseyur dvijapuṃgavāḥ // RKV_198.101 //",
  "GP12vprevk_u:15072": "dravyamaṣṭavidhaṃ tatra hyātmavittānusārataḥ /",
  "GP12vprevk_u:15073": "mandaśabhūte viprendra pṛthivyāṃ yadadhiṣṭhitam // RKV_198.102 //",
  "GP12vprevk_u:15074": "suvarṇaṃ caiva niṣpāvāṃstathā rājikusumbhakam /",
  "GP12vprevk_u:15075": "tṛṇarājendulavaṇaṃ kuṅkumaṃ tu tathāṣṭamam // RKV_198.103 //",
  "GP12vprevk_u:15076": "eṣāmekatamaṃ kuryād yathā vittānusārataḥ /",
  "GP12vprevk_u:15077": "sāmyādabhyadhikaṃ yāvat kāñcanādi bhaveddvija // RKV_198.104 //",
  "GP12vprevk_u:15078": "tāvattiṣṭhennaro nārī paścādidamudīrayet /",
  "GP12vprevk_u:15079": "namo namaste lalite tulāpuruṣasaṃjñite // RKV_198.105 //",
  "GP12vprevk_u:15080": "tvamume tārayasvāsmānasmātsaṃsārakardamāt /",
  "GP12vprevk_u:15081": "tato 'vatīrya murave pūrvamarddhaṃ nivedayet // RKV_198.106 //",
  "GP12vprevk_u:15082": "ṛtvigbhyo 'paramarddhaṃ ca dadyādudakapūrvakam /",
  "GP12vprevk_u:15083": "tebhyo labdhā tato 'nujñāṃ dadyād anyeṣu cārthiṣu // RKV_198.107 //",
  "GP12vprevk_u:15084": "sapatnīkaṃ guruṃ raktavāsasī paridhāpayet /",
  "GP12vprevk_u:15085": "anyāṃśca ṛtvijaḥ śaktyā guruṃ keyūrakaṅkaṇaiḥ // RKV_198.108 //",
  "GP12vprevk_u:15086": "śuklāṃ gāṃ kṣīriṇīṃ dadyāllalitā prīyatāmiti /",
  "GP12vprevk_u:15087": "anena vidhinā yā tu kuryānnārī mamālaye // RKV_198.109 //",
  "GP12vprevk_u:15088": "mattulyā sā bhavedrājñāṃ tejasā śrīrivāmalā /",
  "GP12vprevk_u:15089": "sāvitrīva ca saundarye janmāni daśa pañca ca // RKV_198.110 //",
  "GP12vprevk_u:15090": "śrīmārkaṇḍeya uvāca:",
  "GP12vprevk_u:15091": "evaṃ niśamya vacanaṃ gauryā dvijavarottamaḥ /",
  "GP12vprevk_u:15092": "namaskṛtya jagāmāśu dharmarāja niveśanam // RKV_198.111 //",
  "GP12vprevk_u:15093": "tadā prabhṛti tattīrthaṃ khyātaṃ śūleśvarīti ca /",
  "GP12vprevk_u:15094": "tasmiṃstīrthe tu yaḥ snātvā tarpayetpitṛdevatāḥ // RKV_198.112 //",
  "GP12vprevk_u:15095": "brāhmaṇān annavāsobhiḥ piṇḍaiḥ pitṛpitāmahān /",
  "GP12vprevk_u:15096": "bhaktopahārairdeveśamumayā saha śaṅkaraṃ // RKV_198.113 //",
  "GP12vprevk_u:15097": "dhūpagugguladānaiśca dīpadānaiḥ subodhitaiḥ /",
  "GP12vprevk_u:15098": "sarvapāpavinirmuktaḥ sa gacchecchivasannidhim // RKV_198.114 //",
  "GP12vprevk_u:15099": "tasmiṃstīrthe tu yaḥ kaścid abhiyukto nareśvara /",
  "GP12vprevk_u:15100": "ambhiśāpi tathā snātastridinaṃ mucyate naraḥ // RKV_198.115 //",
  "GP12vprevk_u:15101": "kṛṣṇapakṣe caturdaśyāṃ rātrau jāgarti yo naraḥ /",
  "GP12vprevk_u:15102": "upavāsaparaḥ śuddhaḥ śivaṃ sampūjayennaraḥ /",
  "GP12vprevk_u:15103": "pramucya pāpasaṃmohaṃ rudralokaṃ sa gacchati // RKV_198.116 //",
  "GP12vprevk_u:15104": "trinetraśca caturbāhuḥ sākṣādrudro 'paraḥ /",
  "GP12vprevk_u:15105": "krīḍate devakanyābhiryāvaccandrārkatārakam // RKV_198.117 //",
  "GP12vprevk_u:15106": "||",
  "GP12vprevk_u:15107": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūleśvaratīrthamāhātmyavarṇanaṃ nāmāṣṭanavatyuttaraśatatamo 'dhyāyaḥ ||",
  "GP12vprevk_u:15108": "RKV adhyāya 199",
  "GP12vprevk_u:15109": "śrīmārkaṇḍeya uvāca:",
  "GP12vprevk_u:15110": "tasyaivānantaraṃ rājannāśvinaṃ tīrthamuttamam /",
  "GP12vprevk_u:15111": "kāmikaṃ sarvatīrthānāṃ prāṇināṃ siddhidāyakam // RKV_199.1 //",
  "GP12vprevk_u:15112": "tatra tīrthe 'śvinau devau surūpau bhiṣajāṃ varau /",
  "GP12vprevk_u:15113": "tapaḥ kṛtvā suvipulaṃ saṃjātau yajñabhāginau // RKV_199.2 //",
  "GP12vprevk_u:15114": "saṃmatau sarvadevānāmādityatanayāvubhau /",
  "GP12vprevk_u:15115": "nāsatyau sattvaṃ pannau sarvaduḥkhaghnasattamau // RKV_199.3 //",
  "GP12vprevk_u:15116": "yudhiṣṭhira uvāca:",
  "GP12vprevk_u:15117": "ādityasya sutau tāta nāsatyau yena hetunā /",
  "GP12vprevk_u:15118": "saṃjātau śrotum icchāmi nirṇayaṃ paramaṃ dvija // RKV_199.4 //",
  "GP12vprevk_u:15119": "mārkaṇḍeya uvāca:",
  "GP12vprevk_u:15120": "purāṇe bhāskare tāta etadvistarato mayā /",
  "GP12vprevk_u:15121": "saṃśrutaṃ devadevasya mārtaṇḍasya mahātmanaḥ // RKV_199.5 //",
  "GP12vprevk_u:15122": "tatte saṃkṣepataḥ sarvaṃ bhaktiyuktasya bhārata /",
  "GP12vprevk_u:15123": "kathayāmi na sandeho vṛddhabhāvena karśitaḥ // RKV_199.6 //",
  "GP12vprevk_u:15124": "atitejoraverdṛṣṭvā rājñī devī narottama /",
  "GP12vprevk_u:15125": "cacāra merukāntāre vaḍavā tapa ulbaṇam // RKV_199.7 //",
  "GP12vprevk_u:15126": "tataḥ katipayāhasya kālasya bhagavānraviḥ /",
  "GP12vprevk_u:15127": "dṛṣṭvā tu rūpamutsṛjya paramaṃ teja ujjvalam // RKV_199.8 //",
  "GP12vprevk_u:15128": "manobhavavaśībhūto hayo bhūtvā laghukramaḥ /",
  "GP12vprevk_u:15129": "visphurantī yathāprāṇaṃ dhāvamānā itastataḥ // RKV_199.9 //",
  "GP12vprevk_u:15130": "heṣamāṇaḥ svareṇāsau maithunāyopacakrame /",
  "GP12vprevk_u:15131": "sammukhī tu tato devī nivṛttā laghuvikramā // RKV_199.10 //",
  "GP12vprevk_u:15132": "yathā tathā nāsikāyāṃ praviṣṭaṃ bījamuttamam /",
  "GP12vprevk_u:15133": "tato nāsāgate bīje saṃjāto garbha uttamaḥ // RKV_199.11 //",
  "GP12vprevk_u:15134": "jātau yataḥ sutau pārtha nāsatyau viśrutau tataḥ /",
  "GP12vprevk_u:15135": "susamau suvibhaktāṅgau bimbādbimbamivodyatau // RKV_199.12 //",
  "GP12vprevk_u:15136": "adhikau sarvadevānāṃ rūpaiś caryasamanvitau /",
  "GP12vprevk_u:15137": "narmadātaṭamāśritya bhṛgukacche gatāvubhau /",
  "GP12vprevk_u:15138": "parāṃ siddhimanuprāptau tapaḥ kṛtvā suduścaram // RKV_199.13 //",
  "GP12vprevk_u:15139": "tatra tīrthe tu yaḥ snātvā tarpayet pitṛdevatāḥ /",
  "GP12vprevk_u:15140": "surūpaḥ subhagaḥ pārtha jāyate yatra tatra ca // RKV_199.14 //",
  "GP12vprevk_u:15141": "||",
  "GP12vprevk_u:15142": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe āśvinatīrthamāhātmyavarṇanaṃ nāmaikonadviśatatamo 'dhyāyaḥ ||",
  "GP12vprevk_u:15143": "RKV adhyāya 200",
  "GP12vprevk_u:15144": "śrīmārkaṇḍeya uvāca:",
  "GP12vprevk_u:15145": "tasyaivānantaraṃ pārtha sāvitrītīrthamuttamam /",
  "GP12vprevk_u:15146": "yatra siddhā mahābhāgā sāvitrī vedamātṛkā // RKV_200.1 //",
  "GP12vprevk_u:15147": "yudhiṣṭhira uvāca:",
  "GP12vprevk_u:15148": "sāvitrī kā dvijaśreṣṭha kathaṃ vārādhyate budhaiḥ /",
  "GP12vprevk_u:15149": "prasannā vā varaṃ kaṃ ca dadāti kathayasva me // RKV_200.2 //",
  "GP12vprevk_u:15150": "śrīmārkaṇḍeya uvāca:",
  "GP12vprevk_u:15151": "padmā padmāsanasthenādhiṣṭhitā padmayoginī /",
  "GP12vprevk_u:15152": "sāvitratejaḥsadṛśī sāvitrī tena cocyate // RKV_200.3 //",
  "GP12vprevk_u:15153": "padmānanā padmavarṇā padmapatranibhekṣaṇā /",
  "GP12vprevk_u:15154": "dhyātavyā brāhmaṇairnityaṃ kṣatravaiśyair yathāvidhi // RKV_200.4 //",
  "GP12vprevk_u:15155": "brahmahatyābhayātsā hi na tu śūdraiḥ kadācana /",
  "GP12vprevk_u:15156": "uccāraṇād dhāraṇād vā narake patati dhruvam // RKV_200.5 //",
  "GP12vprevk_u:15157": "vedoccāraṇamātreṇa kṣatriyair dharmapālakaiḥ /",
  "GP12vprevk_u:15158": "jihvāchedo 'sya kartavyaḥ śūdrasyeti viniścayaḥ // RKV_200.6 //",
  "GP12vprevk_u:15159": "bālā bālendusadṛśī raktavastrānulepanā /",
  "GP12vprevk_u:15160": "uṣaḥkāle tu dhyātavyā sandhyā sandhāna uttame // RKV_200.7 //",
  "GP12vprevk_u:15161": "uttuṅgapīvarakucā sumukhī śubhadarśanā /",
  "GP12vprevk_u:15162": "sarvābharaṇasampannā śvetamālyānulepanā // RKV_200.8 //",
  "GP12vprevk_u:15163": "śvetavastraparicchannā śvetayajñopavītinī /",
  "GP12vprevk_u:15164": "madhyāhnasandhyā dhyātavyā taruṇā bhuktimuktidā // RKV_200.9 //",
  "GP12vprevk_u:15165": "pradoṣe tu punaḥ pārtha śvetā pāṇḍuramūrdhajā /",
  "GP12vprevk_u:15166": "sumṛtā tu durgakāntāre mātṛvatparirakṣati // RKV_200.10 //",
  "GP12vprevk_u:15167": "viśeṣeṇa tu rājendra sāvitrītīrthamuttamam /",
  "GP12vprevk_u:15168": "snātvācamya vidhānena manovākkāyakarmabhiḥ // RKV_200.11 //",
  "GP12vprevk_u:15169": "prāṇāyāmair dahed doṣān saptajanmārjitānbahūn /",
  "GP12vprevk_u:15170": "āpohiṣṭheti mantreṇa prokṣayedātmanastanum // RKV_200.12 //",
  "GP12vprevk_u:15171": "navaṣaṭ ca tathā tisrastatra tīrthe nṛpottama /",
  "GP12vprevk_u:15172": "āpohiṣṭheti trirāvṛtya pratigrāhair na lipyate // RKV_200.13 //",
  "GP12vprevk_u:15173": "aghamarṣaṇaṃ tryṛcaṃ toyaṃ yathāvedam athāpi vā /",
  "GP12vprevk_u:15174": "upapāpair na lipyeta padmapatramivāmbhasā // RKV_200.14 //",
  "GP12vprevk_u:15175": "tryāpaṃ hi kurute vipra ullekhatrayam ācaret /",
  "GP12vprevk_u:15176": "caturthaṃ kārayed yas tu brahmahatyāṃ vyapohati // RKV_200.15 //",
  "GP12vprevk_u:15177": "drupadākhyaśca yo mantro vede vājasaneyake /",
  "GP12vprevk_u:15178": "antarjale sakṛjjaptaḥ sarvapāpakṣayaṃkaraḥ // RKV_200.16 //",
  "GP12vprevk_u:15179": "udutyam iti mantreṇa pūjayitvā divākaram /",
  "GP12vprevk_u:15180": "gāyatrīṃ ca japed devīṃ pavitrāṃ vedamātaram // RKV_200.17 //",
  "GP12vprevk_u:15181": "gāyatrīṃ tu japed devīṃ yaḥ sandhyānantaraṃ dvijaḥ /",
  "GP12vprevk_u:15182": "sarvapāpavinirmukto brahmalokaṃ sa gacchati // RKV_200.18 //",
  "GP12vprevk_u:15183": "daśabhirjanmabhirlabdhaṃ śatena tu purākṛtam /",
  "GP12vprevk_u:15184": "triyugaṃ tu sahasreṇa gāyatrī hanti kilbiṣam // RKV_200.19 //",
  "GP12vprevk_u:15185": "gāyatrīsāramātro 'pi varaṃ vipraḥ suyantritaḥ /",
  "GP12vprevk_u:15186": "nāyantritaścaturvedī sarvāśī sarvavikrayī // RKV_200.20 //",
  "GP12vprevk_u:15187": "sandhyāhīno 'śucir nityamanarhaḥ sarvakarmasu /",
  "GP12vprevk_u:15188": "yadanyat kurute kiṃcinna tasya phalabhāg bhavet // RKV_200.21 //",
  "GP12vprevk_u:15189": "sandhyāṃ nopāsate yastu brāhmaṇo mandabuddhimān /",
  "GP12vprevk_u:15190": "sa jīvanneva śūdraḥ syān mṛtaḥ śvā samprajāyate // RKV_200.22 //",
  "GP12vprevk_u:15191": "sāvitrītīrthamāsādya sāvitrīṃ yo japeddvijaḥ /",
  "GP12vprevk_u:15192": "traividyaṃ tu phalaṃ tasya jāyate nātra saṃśayaḥ // RKV_200.23 //",
  "GP12vprevk_u:15193": "pitḥnuddiśya yaḥ snātvā piṇḍanirvapaṇaṃ nṛpa /",
  "GP12vprevk_u:15194": "kurute dvādaśābdāni tṛpyanti tatpitāmahāḥ // RKV_200.24 //",
  "GP12vprevk_u:15195": "sāvitrītīrthamāsādya yaḥ kuryāt prāṇasaṃkṣayam /",
  "GP12vprevk_u:15196": "brahmalokaṃ vaset tāvad yāvad ābhūtasamplavam // RKV_200.25 //",
  "GP12vprevk_u:15197": "pūrṇe caiva tataḥ kāla iha mānuṣyatāṃ gataḥ /",
  "GP12vprevk_u:15198": "caturvedo dvijo rājañjāyate vimale kule // RKV_200.26 //",
  "GP12vprevk_u:15199": "dhanadhānyacayopetaḥ putrapautrasamanvitaḥ /",
  "GP12vprevk_u:15200": "vyādhiśokavinirmukto jīvecca śaradāṃ śatam // RKV_200.27 //",
  "GP12vprevk_u:15201": "||",
  "GP12vprevk_u:15202": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe sāvitrītīrthamāhātmyavarṇanaṃ nāma dviśatatamo 'dhyāyaḥ ||",
  "GP12vprevk_u:15203": "RKV adhyāya 201",
  "GP12vprevk_u:15204": "śrīmārkaṇḍeya uvāca:",
  "GP12vprevk_u:15205": "tato gacchen mahīpāla devatīrthamanuttamam /",
  "GP12vprevk_u:15206": "yatra siddhā mahābhāgā devāḥ sendrā yudhiṣṭhira // RKV_201.1 //",
  "GP12vprevk_u:15207": "snānaṃ dānaṃ japo homaḥ svādhyāyo devatārcanam /",
  "GP12vprevk_u:15208": "tatra tīrthaprabhāvena kṛtamānantyamaśnute // RKV_201.2 //",
  "GP12vprevk_u:15209": "viśeṣādbhādrapade tu kṛṣṇapakṣe trayodaśīm /",
  "GP12vprevk_u:15210": "pradhānaṃ sarvatīrthānāṃ devairadhyāsitaṃ purā // RKV_201.3 //",
  "GP12vprevk_u:15211": "snātvā trayodaśīdine śrāddhaṃ kṛtvā vidhānataḥ /",
  "GP12vprevk_u:15212": "devaiḥ saṃsthāpitaṃ devaṃ sampūjya vṛṣabhadhvajam /",
  "GP12vprevk_u:15213": "sarvapāpavinirmukto rudralokamavāpnuyāt // RKV_201.4 //",
  "GP12vprevk_u:15214": "||",
  "GP12vprevk_u:15215": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe devatīrthamāhātmyavarṇanaṃ nāmaikottaradviśatatamo 'dhyāyaḥ ||",
  "GP12vprevk_u:15216": "RKV adhyāya 202",
  "GP12vprevk_u:15217": "mārkaṇḍeya uvāca:",
  "GP12vprevk_u:15218": "tasyaivānantaraṃ cānyacchikhitīrthamanuttamam /",
  "GP12vprevk_u:15219": "pradhānaṃ sarvatīrthānāṃ pañcāyatanamuttamam // RKV_202.1 //",
  "GP12vprevk_u:15220": "tatra tīrthe tapastaptvā śikhārthaṃ havyavāhanaḥ /",
  "GP12vprevk_u:15221": "śikhāṃ prāpya śikhī bhūtvā śikhākhyaṃ sthāpayañchivam // RKV_202.2 //",
  "GP12vprevk_u:15222": "pratipacchuklapakṣe yā bhavedāśvayuje nṛpa /",
  "GP12vprevk_u:15223": "tadā tīrthavare gatvā snātvā vai narmadājale // RKV_202.3 //",
  "GP12vprevk_u:15224": "devān ṛṣīn pitḥṃścānyāṃs tarpayet tilavāriṇā /",
  "GP12vprevk_u:15225": "hiraṇyaṃ brāhmaṇe dadyāt saṃtarpya ca hutāśanam // RKV_202.4 //",
  "GP12vprevk_u:15226": "gandhamālyais tathā dhūpais tataḥ sampūjayecchivam /",
  "GP12vprevk_u:15227": "anena vidhinābhyarcya śikhitīrthe maheśvaram // RKV_202.5 //",
  "GP12vprevk_u:15228": "vimānenārkavarṇena hyapsarogaṇasaṃvṛtaḥ /",
  "GP12vprevk_u:15229": "gīyamānastu gandharvair rudralokaṃ sa gacchati // RKV_202.6 //",
  "GP12vprevk_u:15230": "śatrukṣayamavāpnoti tejasvī jāyate bhuvi // RKV_202.7 //",
  "GP12vprevk_u:15231": "||",
  "GP12vprevk_u:15232": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śikhitīrthamāhātmyavarṇanaṃ nāma dvyadhikadviśatatamo 'dhyāyaḥ ||",
  "GP12vprevk_u:15233": "RKV adhyāya 203",
  "GP12vprevk_u:15234": "śrīmārkaṇḍeya uvāca:",
  "GP12vprevk_u:15235": "tato gaccheddharādhīśa koṭitīrthamanuttamam /",
  "GP12vprevk_u:15236": "yatra siddhā mahābhāgāḥ koṭisaṃkhyā maharṣayaḥ // RKV_203.1 //",
  "GP12vprevk_u:15237": "tapaḥ kṛtvā suvipulamṛṣibhiḥ sthāpitaḥ śivaḥ /",
  "GP12vprevk_u:15238": "tathā koṭīśvarī devī cāmuṇḍā mahiṣārdinī // RKV_203.2 //",
  "GP12vprevk_u:15239": "kṛṣṇapakṣe caturdaśyāṃ māsi bhādrapade nṛpa /",
  "GP12vprevk_u:15240": "tīrthakoṭīḥ samāhūya munibhiḥ sthāpitaḥ śivaḥ // RKV_203.3 //",
  "GP12vprevk_u:15241": "tasyāṃ tithau ca hastarkṣaṃ sarvapāpapraṇāśanam /",
  "GP12vprevk_u:15242": "tatra tīrthe tadā gatvā snānaṃ kṛtvā samāhitaḥ // RKV_203.4 //",
  "GP12vprevk_u:15243": "narakād uddharaty āśu puruṣānekaviṃśatim /",
  "GP12vprevk_u:15244": "tilodakapradānena kimuta śrāddhado naraḥ // RKV_203.5 //",
  "GP12vprevk_u:15245": "snānaṃ dānaṃ japo homaḥ svādhyāyo devatārcanam /",
  "GP12vprevk_u:15246": "tasya tīrthasya yogena sarvaṃ koṭiguṇaṃ bhavet // RKV_203.6 //",
  "GP12vprevk_u:15247": "||",
  "GP12vprevk_u:15248": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe koṭitīrthamāhātmyavarṇanaṃ nāma tryuttaradviśatatamo 'dhyāyaḥ ||",
  "GP12vprevk_u:15249": "RKV adhyāya 204",
  "GP12vprevk_u:15250": "śrīmārkaṇḍeya uvāca:",
  "GP12vprevk_u:15251": "bhṛgutīrthaṃ tato gacchet tīrtharājamanuttamam /",
  "GP12vprevk_u:15252": "paitāmahaṃ mahāpuṇyaṃ sarvapātakanāśanam // RKV_204.1 //",
  "GP12vprevk_u:15253": "brahmaṇā tatra tīrthe tu purā varṣaśatatrayam /",
  "GP12vprevk_u:15254": "ārādhanaṃ kṛtaṃ śambhoḥ kasmiṃścit kāraṇāntare // RKV_204.2 //",
  "GP12vprevk_u:15255": "yudhiṣṭhira uvāca:",
  "GP12vprevk_u:15256": "kimarthaṃ muniśārdūla brahmā lokapitāmahaḥ /",
  "GP12vprevk_u:15257": "ārādhayad devadevaṃ mahābhaktyā maheśvaram // RKV_204.3 //",
  "GP12vprevk_u:15258": "ārādhyaḥ sarvabhūtānāṃ jagadbhartā jagadguruḥ /",
  "GP12vprevk_u:15259": "śrotavyaṃ śrotum icchāmi mahadāścaryamuttamam // RKV_204.4 //",
  "GP12vprevk_u:15260": "dharmaputravacaḥ śrutvā mārkaṇḍeyo munīśvaraḥ /",
  "GP12vprevk_u:15261": "kathayāmāsa tadvṛttamitihāsaṃ purātanam // RKV_204.5 //",
  "GP12vprevk_u:15262": "mārkaṇḍeya uvāca:",
  "GP12vprevk_u:15263": "svaputrikāmabhigantumicchanpūrvaṃ pitāmahaḥ /",
  "GP12vprevk_u:15264": "śaptastu devadevena kopāviṣṭena sattama // RKV_204.6 //",
  "GP12vprevk_u:15265": "vedāstava vinaśyanti jñānaṃ ca kamalāsana /",
  "GP12vprevk_u:15266": "apūjyaḥ sarvalokānāṃ bhaviṣyasi na saṃśayaḥ // RKV_204.7 //",
  "GP12vprevk_u:15267": "evaṃ datte tataḥ śāpe brahmā khedāvṛtastadā /",
  "GP12vprevk_u:15268": "revāyā uttare kūle snātvā varṣaśatatrayam /",
  "GP12vprevk_u:15269": "toṣayāmāsa deveśaṃ tuṣṭaḥ provāca śaṅkaraḥ // RKV_204.8 //",
  "GP12vprevk_u:15270": "pūjyastvaṃ bhavitā loke prāpte parvaṇi parvaṇi /",
  "GP12vprevk_u:15271": "ahamatra ca vatsyāmi devaiśca pitṛbhiḥ saha // RKV_204.9 //",
  "GP12vprevk_u:15272": "śrīmārkaṇḍeya uvāca:",
  "GP12vprevk_u:15273": "tadāprabhṛti tattīrthaṃ khyātiṃ prāptaṃ pitāmahāt /",
  "GP12vprevk_u:15274": "sarvapāpaharaṃ puṇyaṃ sarvatīrtheṣvanuttamam // RKV_204.10 //",
  "GP12vprevk_u:15275": "tatra bhādrapade māsi kṛṣṇapakṣe viśeṣataḥ /",
  "GP12vprevk_u:15276": "amāvāsyāṃ tu yaḥ snātvā tarpayetpitṛdevatāḥ // RKV_204.11 //",
  "GP12vprevk_u:15277": "piṇḍadānena caikena tilatoyena vā nṛpa /",
  "GP12vprevk_u:15278": "tṛpyanti dvādaśābdāni pitaro nātra saṃśayaḥ // RKV_204.12 //",
  "GP12vprevk_u:15279": "kanyāgate tu yastatra nityaṃ śrāddhaprado bhavet /",
  "GP12vprevk_u:15280": "avāpya tṛptiṃ tatpūrve valganti ca hasanti ca // RKV_204.13 //",
  "GP12vprevk_u:15281": "sarveṣu pitṛtīrtheṣu śrāddhaṃ kṛtvāsti yatphalam /",
  "GP12vprevk_u:15282": "tatphalaṃ samavāpnoti darśe tatra na saṃśayaḥ // RKV_204.14 //",
  "GP12vprevk_u:15283": "paitāmahe naraḥ snātvā pūjayanpārvatīpatim /",
  "GP12vprevk_u:15284": "mucyate nātra sandehaḥ pātakaiścopapātakaiḥ // RKV_204.15 //",
  "GP12vprevk_u:15285": "tatra tīrthe mṛtānāṃ tu narāṇāṃ bhāvitātmanām /",
  "GP12vprevk_u:15286": "anivartikā gatī rājanrudralokādasaṃśayam // RKV_204.16 //",
  "GP12vprevk_u:15287": "||",
  "GP12vprevk_u:15288": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe paitāmahatīrthamāhātmyavarṇanaṃ nāma caturadhikadviśatatamo 'dhyāyaḥ ||",
  "GP12vprevk_u:15289": "RKV adhyāya 205",
  "GP12vprevk_u:15290": "śrīmārkaṇḍeya uvāca:",
  "GP12vprevk_u:15291": "gacchet tataḥ kṣoṇinātha tīrthaṃ paramaśobhanam /",
  "GP12vprevk_u:15292": "kurkurīnāma vikhyātaṃ sarvapāpapraṇāśanam // RKV_205.1 //",
  "GP12vprevk_u:15293": "yaṃ yaṃ prārthayate kāmaṃ paśuputradhanādikam /",
  "GP12vprevk_u:15294": "taṃ taṃ dadāti deveśī kurkurī tīrthadevatā // RKV_205.2 //",
  "GP12vprevk_u:15295": "kṣetrapālo vasettatra ḍhauṇḍheśo nāma nāmataḥ /",
  "GP12vprevk_u:15296": "tasya cārādhanaṃ kṛtvā nārī vā puruṣo 'pi vā // RKV_205.3 //",
  "GP12vprevk_u:15297": "vandanādapi rājendra daurbhāgyaṃ nāśamāpnuyāt /",
  "GP12vprevk_u:15298": "aputro labhate putramadhano dhanamuttamam // RKV_205.4 //",
  "GP12vprevk_u:15299": "nārī narastathāpyevaṃ labhate kāmamuttamam /",
  "GP12vprevk_u:15300": "sparśanād darśanāt tasya tīrthasya vidhipūrvakam // RKV_205.5 //",
  "GP12vprevk_u:15301": "||",
  "GP12vprevk_u:15302": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kurkurītīrthamāhātmyavarṇanaṃ nāma pañcādhikadviśatatamo 'dhyāyaḥ||",
  "GP12vprevk_u:15303": "RKV adhyāya 206",
  "GP12vprevk_u:15304": "śrīmārkaṇḍeya uvāca:",
  "GP12vprevk_u:15305": "gacchettataḥ kṣoṇinātha tīrthaṃ paramaśobhanam /",
  "GP12vprevk_u:15306": "sarvapāpaharaṃ puṇyaṃ daśakanyeti viśrutam /",
  "GP12vprevk_u:15307": "mahādevakṛtaṃ puṇyaṃ sarvakāmaphalapradam // RKV_206.1 //",
  "GP12vprevk_u:15308": "tatra tīrthe mahādevo daśakanyā guṇānvitāḥ /",
  "GP12vprevk_u:15309": "brahmaṇo varayāmāsa hyudvāhena yuyoja ha // RKV_206.2 //",
  "GP12vprevk_u:15310": "tadāprabhṛti tattīrthaṃ daśakanyeti viśrutam /",
  "GP12vprevk_u:15311": "sarvapāpaharaṃ puṇyamakṣayaṃ kīrtitaṃ phalam // RKV_206.3 //",
  "GP12vprevk_u:15312": "tatra tīrthe tu yaḥ kanyāṃ dadāti samalaṃkṛtām /",
  "GP12vprevk_u:15313": "prāpnoti puruṣo dattvā yathāśaktyā svalaṃkṛtām // RKV_206.4 //",
  "GP12vprevk_u:15314": "tena dānotthapuṇyena pūtātmāno narādhipa /",
  "GP12vprevk_u:15315": "vasanti romasaṃkhyāni varṣāṇi śivasannidhau // RKV_206.5 //",
  "GP12vprevk_u:15316": "tataḥ kālena mahatā tviha loke nareśvara /",
  "GP12vprevk_u:15317": "mānuṣyaṃ prāpya duṣprāpyaṃ dhanakoṭīpatirbhavet // RKV_206.6 //",
  "GP12vprevk_u:15318": "tatra tīrthe tu yo bhaktyā snātvā viprāya kāñcanam /",
  "GP12vprevk_u:15319": "samprayacchati śāntāya so 'tyantaṃ sukham aśnute // RKV_206.7 //",
  "GP12vprevk_u:15320": "vācikaṃ mānasaṃ vāpi karmajaṃ yatpurā kṛtam /",
  "GP12vprevk_u:15321": "tatsarvaṃ vilayaṃ yāti svarṇadānena bhārata // RKV_206.8 //",
  "GP12vprevk_u:15322": "naro dattvā suvarṇaṃ cāpi vālāgramātrakam /",
  "GP12vprevk_u:15323": "tatra tīrthe divaṃ yāti mṛto nāstyatra saṃśayaḥ // RKV_206.9 //",
  "GP12vprevk_u:15324": "tatra vidyādharaiḥ siddhairvimānavaramāsthitaḥ /",
  "GP12vprevk_u:15325": "pūjyamāno vaset tāvad yāvad ābhūtasamplavam // RKV_206.10 //",
  "GP12vprevk_u:15326": "||",
  "GP12vprevk_u:15327": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe daśakanyātīrthamāhātmyavarṇanaṃ nāma ṣaḍuttaradviśatatamo 'dhyāyaḥ ||",
  "GP12vprevk_u:15328": "RKV adhyāya 207",
  "GP12vprevk_u:15329": "śrīmārkaṇḍeya uvāca:",
  "GP12vprevk_u:15330": "tasyāgre pāvanaṃ tīrthaṃ svarṇabindviti viśrutam /",
  "GP12vprevk_u:15331": "yatra snātvā divaṃ yānti mṛtāśca na punarbhavam // RKV_207.1 //",
  "GP12vprevk_u:15332": "tatra tīrthe tu yaḥ snātvā datte viprāya kāñcanam /",
  "GP12vprevk_u:15333": "tena yattu phalaṃ proktaṃ tacchṛṇuṣva mahīpate // RKV_207.2 //",
  "GP12vprevk_u:15334": "sarveṣām eva ratnānāṃ kāñcanaṃ ratnamuttamam /",
  "GP12vprevk_u:15335": "agnitejaḥsamudbhūtaṃ tena tatparamaṃ bhuvi // RKV_207.3 //",
  "GP12vprevk_u:15336": "tenaiva dattā pṛthivī saśailavanakānanā /",
  "GP12vprevk_u:15337": "sapattanapurā sarvā kāñcanaṃ yaḥ prayacchati // RKV_207.4 //",
  "GP12vprevk_u:15338": "mānasaṃ vācikaṃ pāpaṃ karmaṇā yatpurā kṛtam /",
  "GP12vprevk_u:15339": "tatsarvaṃ naśyati kṣipraṃ svarṇadānena bhārata // RKV_207.5 //",
  "GP12vprevk_u:15340": "svarṇadānaṃ tu yo dattvā hyapi vālāgramātrakam /",
  "GP12vprevk_u:15341": "tatra tīrthe mṛto yāti divaṃ nāstyatra saṃśayaḥ // RKV_207.6 //",
  "GP12vprevk_u:15342": "tatra vidyādharaiḥ siddhair vimānavaramāsthitaḥ /",
  "GP12vprevk_u:15343": "pūjyamāno vasettāvadyāvadābhūtasamplavam // RKV_207.7 //",
  "GP12vprevk_u:15344": "pūrṇe tatra tataḥ kāle prāpya mānuṣyamuttamam /",
  "GP12vprevk_u:15345": "suvarṇakoṭisahite gṛhe vai jāyate dvijaḥ // RKV_207.8 //",
  "GP12vprevk_u:15346": "sarvavyādhivinirmuktaḥ sarvalokeṣu pūjitaḥ /",
  "GP12vprevk_u:15347": "jīvedvarṣaśataṃ sāgraṃ rājasaṃ satsu viśrutaḥ // RKV_207.9 //",
  "GP12vprevk_u:15348": "||",
  "GP12vprevk_u:15349": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe suvarṇabindutīrthamāhātmyavarṇanaṃ nāma saptādhikadviśatatamo 'dhyāyaḥ ||",
  "GP12vprevk_u:15350": "RKV adhyāya 208",
  "GP12vprevk_u:15351": "śrīmārkaṇḍeya uvāca:",
  "GP12vprevk_u:15352": "bhūmipāla tato gacchettīrthaṃ paramaśobhanam /",
  "GP12vprevk_u:15353": "vikhyātaṃ triṣu lokeṣu pitḥṇām ṛṇamocanam // RKV_208.1 //",
  "GP12vprevk_u:15354": "tatra snātvā vidhānena saṃtarpya pitṛdevatāḥ /",
  "GP12vprevk_u:15355": "manuṣyaśca nṛpaśreṣṭha dānaṃ dattvānṛṇo bhavet // RKV_208.2 //",
  "GP12vprevk_u:15356": "icchanti pitaraḥ sarve svārthahetoḥ sutaṃ yataḥ /",
  "GP12vprevk_u:15357": "punnāmno narakātputro 'smānayaṃ mocayiṣyati // RKV_208.3 //",
  "GP12vprevk_u:15358": "piṇḍadānaṃ jalaṃ tāta ṛṇamuttamamucyate /",
  "GP12vprevk_u:15359": "pitḥṇāṃ taddhi vai proktamṛṇaṃ daivamataḥ param // RKV_208.4 //",
  "GP12vprevk_u:15360": "agnihotraṃ tathā yajñāḥ paśubandhāstatheṣṭayaḥ /",
  "GP12vprevk_u:15361": "iti devarṇaṃ proktaṃ śṛṇu mānuṣyakaṃ tataḥ // RKV_208.5 //",
  "GP12vprevk_u:15362": "brāhmaṇeṣu ca tīrtheṣu devāyatanakarmasu /",
  "GP12vprevk_u:15363": "pratiśrutya dadettattadvyavahāraḥ kṛto yathā // RKV_208.6 //",
  "GP12vprevk_u:15364": "ṛṇatrayamidaṃ proktaṃ putrāṇāṃ dharmanandana /",
  "GP12vprevk_u:15365": "satputrāste tu rājendra snātā ya ṛṇamocane // RKV_208.7 //",
  "GP12vprevk_u:15366": "ṛṇatrayādvimucyante hyaputrāḥ putriṇastathā /",
  "GP12vprevk_u:15367": "tasmāttīrthavaraṃ prāpya putreṇa niyatātmanā /",
  "GP12vprevk_u:15368": "pitṛbhyastarpaṇaṃ kāryaṃ piṇḍadānaṃ viśeṣataḥ // RKV_208.8 //",
  "GP12vprevk_u:15369": "tatra tīrthe hutaṃ dattaṃ guravastoṣitā yadi /",
  "GP12vprevk_u:15370": "mṛtānāṃ sapta janmāni phalamakṣayamaśnute // RKV_208.9 //",
  "GP12vprevk_u:15371": "||",
  "GP12vprevk_u:15372": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ṛṇamocanatīrthamāhātmyavarṇanaṃ nāmāṣṭottaradviśatatamo 'dhyāyaḥ ||",
  "GP12vprevk_u:15373": "RKV adhyāya 209",
  "GP12vprevk_u:15374": "śrīmārkaṇḍeya uvāca:",
  "GP12vprevk_u:15375": "tasyaivānantaraṃ pārtha puṣkalītīrthamuttamam /",
  "GP12vprevk_u:15376": "tatra tīrthe naraḥ snātvā hyaśvamedhaphalaṃ labhet // RKV_209.1 //",
  "GP12vprevk_u:15377": "kṣamānāthaṃ tato gacchet tīrthaṃ trailokyaviśrutam /",
  "GP12vprevk_u:15378": "dānavagandharvairapsarobhiśca sevitam // RKV_209.2 //",
  "GP12vprevk_u:15379": "tatra tiṣṭhati deveśaḥ sākṣādrudro maheśvaraḥ /",
  "GP12vprevk_u:15380": "bhāreṇa mahatā jāto bhārabhūtiriti smṛtaḥ // RKV_209.3 //",
  "GP12vprevk_u:15381": "yudhiṣṭhira uvāca:",
  "GP12vprevk_u:15382": "bhārabhūtīti vikhyātaṃ tīrthaṃ sarvaguṇānvitam /",
  "GP12vprevk_u:15383": "śrotum icchāmi viprendra paraṃ kautūhalaṃ hi me // RKV_209.4 //",
  "GP12vprevk_u:15384": "śrīmārkaṇḍeya uvāca:",
  "GP12vprevk_u:15385": "bhārabhūtisamutpattiṃ śṛṇu pāṇḍavasattama /",
  "GP12vprevk_u:15386": "vistareṇa yathā proktā purā devena śambhunā // RKV_209.5 //",
  "GP12vprevk_u:15387": "āsītkṛtayuge vipro vedavedāṅgapāragaḥ /",
  "GP12vprevk_u:15388": "viṣṇuśarmeti vikhyātaḥ sarvaśāstrārthapāragaḥ // RKV_209.6 //",
  "GP12vprevk_u:15389": "kṣamā damo dayā dānaṃ satyaṃ śaucaṃ dhṛtistathā /",
  "GP12vprevk_u:15390": "vidyā vijñānamāstikyaṃ sarvaṃ tasminpratiṣṭhitam // RKV_209.7 //",
  "GP12vprevk_u:15391": "īdṛgguṇā hi ye viprā bhavanti nṛpasattama /",
  "GP12vprevk_u:15392": "patitānnarake ghore tārayanti pitḥṃs tu te // RKV_209.8 //",
  "GP12vprevk_u:15393": "indriyaṃ lolupā viprā ye bhavanti nṛpottama /",
  "GP12vprevk_u:15394": "patanti narake ghore raurave pāpamohitāḥ // RKV_209.9 //",
  "GP12vprevk_u:15395": "ye kṣāntadāntāḥ śrutipūrṇakarṇā jitendriyāḥ prāṇivadhān nivṛttāḥ /",
  "GP12vprevk_u:15396": "pratigrahe saṃkucitāgrahastāste brāhmaṇāstārayituṃ samarthāḥ // RKV_209.10 //",
  "GP12vprevk_u:15397": "evaṃ guṇagaṇākīrṇo brāhmaṇo narmadātaṭe /",
  "GP12vprevk_u:15398": "vasate brāhmaṇaiḥ sārdhaṃ śiloñchavṛttijīvanaḥ // RKV_209.11 //",
  "GP12vprevk_u:15399": "tādṛśaṃ brāhmaṇaṃ jñātvā devadevo maheśvaraḥ /",
  "GP12vprevk_u:15400": "dvijarūpadharo bhūtvā tasyāśramamagātsvayam // RKV_209.12 //",
  "GP12vprevk_u:15401": "dṛṣṭvā taṃ brāhmaṇaiḥ sārdhamuccarantaṃ padakramam /",
  "GP12vprevk_u:15402": "abhivādayate vipraṃ svāgatena ca pūjitaḥ // RKV_209.13 //",
  "GP12vprevk_u:15403": "provāca taṃ muhūrtena brāhmaṇo vismayānvitaḥ /",
  "GP12vprevk_u:15404": "kimatha tadbaṭo brūhi kiṃ karomi tavepsitam // RKV_209.14 //",
  "GP12vprevk_u:15405": "baṭuruvāca:",
  "GP12vprevk_u:15406": "vidyārthinamanuprāptaṃ viddhi māṃ dvijasattama /",
  "GP12vprevk_u:15407": "dadāsi yadi me vidyāṃ tataḥ sthāsyāmi te gṛhe // RKV_209.15 //",
  "GP12vprevk_u:15408": "brāhmaṇa uvāca:",
  "GP12vprevk_u:15409": "sarveṣāmeva viprāṇāṃ baṭo tvaṃ gotra uttame /",
  "GP12vprevk_u:15410": "dānānāṃ paramaṃ dānaṃ kathaṃ vidyā ca dīyate // RKV_209.16 //",
  "GP12vprevk_u:15411": "guruśuśrūṣayā vidyā puṣkalena dhanena vā /",
  "GP12vprevk_u:15412": "athavā vidyayā vidyā bhavatīha phalapradā // RKV_209.17 //",
  "GP12vprevk_u:15413": "baṭuruvāca:",
  "GP12vprevk_u:15414": "yathānye bālakāḥ snātāḥ śuśrūṣanti hyaharniśam /",
  "GP12vprevk_u:15415": "tathāhaṃ baṭubhiḥ sārdhaṃ śuśrūṣāmi na saṃśayaḥ // RKV_209.18 //",
  "GP12vprevk_u:15416": "tatheti coktvā viprendraḥ pāṭhayaṃstaṃ dine dine /",
  "GP12vprevk_u:15417": "vartate saha śiṣyaiḥ sa śiloñchānupahārayan // RKV_209.19 //",
  "GP12vprevk_u:15418": "tataḥ katipayāhobhiḥ prokto baṭubhirīśvaraḥ /",
  "GP12vprevk_u:15419": "pacanādyaṃ baṭo karma kuru kramata āgatam // RKV_209.20 //",
  "GP12vprevk_u:15420": "tatheti cokto deveśo bhāragrāmam upāgataḥ /",
  "GP12vprevk_u:15421": "dhyātvā vanaspatīḥ sarvā idaṃ vacanam abravīt // RKV_209.21 //",
  "GP12vprevk_u:15422": "yāvadāgacchate vipro baṭubhiḥ saha mandiram /",
  "GP12vprevk_u:15423": "adarśanābhiḥ kartavyaṃ tāvadannaṃ susaṃskṛtam // RKV_209.22 //",
  "GP12vprevk_u:15424": "evamuktvā tu tāḥ sarvā viśvarūpo maheśvaraḥ /",
  "GP12vprevk_u:15425": "krīḍanārthaṃ gatastatra baṭuveṣadharaḥ pṛthak // RKV_209.23 //",
  "GP12vprevk_u:15426": "dṛṣṭvā samāgataṃ tatra baṭuveṣadharaṃ pṛthak /",
  "GP12vprevk_u:15427": "dhik tvāṃ ca paruṣaṃ vākyam ūcus te girisannidhau // RKV_209.24 //",
  "GP12vprevk_u:15428": "kṣutkṣāmakaṃṭhāḥ sarve ca gatvā tu kila mandiram /",
  "GP12vprevk_u:15429": "tvayā siddhena cānnena tṛptiṃ yāsyāmahe vayam // RKV_209.25 //",
  "GP12vprevk_u:15430": "tadvṛthā cintitaṃ sava tvayāgatya kṛtaṃ dvija /",
  "GP12vprevk_u:15431": "mithyāpratijñena satā duranuṣṭhitamadya te // RKV_209.26 //",
  "GP12vprevk_u:15432": "baṭuruvāca:",
  "GP12vprevk_u:15433": "santāpamanutāpaṃ vā bhojanārthaṃ dvijarṣabhāḥ /",
  "GP12vprevk_u:15434": "mā kurudhvaṃ yathānyāyaṃ siddhe 'gre gṛhameṣyathā // RKV_209.27 //",
  "GP12vprevk_u:15435": "baṭur uvāca:",
  "GP12vprevk_u:15436": "dinaśeṣeṇa cāsmākaṃ pañcatāṃ ca dine dine /",
  "GP12vprevk_u:15437": "niṣpattiṃ yāti vā neti tad asiddham aśeṣataḥ // RKV_209.28 //",
  "GP12vprevk_u:15438": "asiddhaṃ siddhamasmākaṃ yat tvayā samudāhṛtam /",
  "GP12vprevk_u:15439": "dṛṣṭvānṛtaṃ gatās tatra tvāṃ baddhāmbhasi nikṣipe // RKV_209.29 //",
  "GP12vprevk_u:15440": "baṭuruvāca:",
  "GP12vprevk_u:15441": "bhobhoḥ śṛṇudhva sarve 'tra sopādhyāyā dvijottamāḥ /",
  "GP12vprevk_u:15442": "pratijñāṃ mama durdharṣāṃ yāṃ śrutvā vismayo bhavet // RKV_209.30 //",
  "GP12vprevk_u:15443": "yadi siddhamidaṃ sarvamannaṃ syād āśrame guroḥ /",
  "GP12vprevk_u:15444": "yūyaṃ baddhvā mayā sarve kṣeptavyā narmadāmbhasi // RKV_209.31 //",
  "GP12vprevk_u:15445": "athavānnaṃ na siddhaṃ syād bhavadbhirdṛḍhabandhanaiḥ /",
  "GP12vprevk_u:15446": "gurostu paśyato baddhvā kṣeptavyo 'haṃ narmadāhrade // RKV_209.32 //",
  "GP12vprevk_u:15447": "tatheti kṛtvā te sarve samayaṃ gurusannidhau /",
  "GP12vprevk_u:15448": "snātvā jāpyavidhānena bhūtagrāmaṃ tato yayuḥ // RKV_209.33 //",
  "GP12vprevk_u:15449": "dṛṣṭvā te vismayaṃ jagmurvistṛte bhakṣyabhojane /",
  "GP12vprevk_u:15450": "ṣaḍrasena nṛpaśreṣṭha bhuktvā hutvā pṛthakpṛthak // RKV_209.34 //",
  "GP12vprevk_u:15451": "tataḥ provāca vacanaṃ hṛṣṭapuṣṭo dvijottamaḥ /",
  "GP12vprevk_u:15452": "varado 'smi varaṃ vatsa vṛṇu yattava rocate // RKV_209.35 //",
  "GP12vprevk_u:15453": "sāṅgopāṅgās tu te vedāḥ śāstrāṇi vividhāni ca /",
  "GP12vprevk_u:15454": "pratibhāsyanti te vipra madīyo 'stu varastvayam // RKV_209.36 //",
  "GP12vprevk_u:15455": "praṇamya baṭubhiḥ sārdhaṃ sa cikrīḍa yathāsukham /",
  "GP12vprevk_u:15456": "dvitīye tu tataḥ prāpte divase narmadājale // RKV_209.37 //",
  "GP12vprevk_u:15457": "krīḍanārthaṃ gatāḥ sarve sopādhyāyā yudhiṣṭhira /",
  "GP12vprevk_u:15458": "tataḥ smṛtvā paṇaṃ sarve bhāṣayitvā vidhānataḥ // RKV_209.38 //",
  "GP12vprevk_u:15459": "upādhyāyamathovāca natvā devaḥ kṛtāñjaliḥ /",
  "GP12vprevk_u:15460": "jale prakṣepayāmyadya niṣpratijñān baṭūn prabho // RKV_209.39 //",
  "GP12vprevk_u:15461": "taddevasya vacaḥ śrutvā naṣṭāste baṭavo nṛpa /",
  "GP12vprevk_u:15462": "gurostu paśyato rājandhāvamānā diśo daśa // RKV_209.40 //",
  "GP12vprevk_u:15463": "vāyuvegena devena luñjitāste samantataḥ /",
  "GP12vprevk_u:15464": "bhāraṃ baddhvā tu sarveṣāṃ baṭūnāṃ ca nareśvara // RKV_209.41 //",
  "GP12vprevk_u:15465": "śāpānugrahako devo 'kṣipattoye yathā gṛhe /",
  "GP12vprevk_u:15466": "tato viṣādamagamaddṛṣṭvā tān narmadājale // RKV_209.42 //",
  "GP12vprevk_u:15467": "guruṇā baṭurukto 'tha kimetatsāhasaṃ kṛtam /",
  "GP12vprevk_u:15468": "eteṣāṃ mātṛpitaro bālakānāṃ gṛhe 'ṅganāḥ // RKV_209.43 //",
  "GP12vprevk_u:15469": "yadi pṛcchanti te bālān kva gatān kathayāmyaham /",
  "GP12vprevk_u:15470": "evaṃ sthite mahābhāga yadi kaścinmariṣyati // RKV_209.44 //",
  "GP12vprevk_u:15471": "tadā svakīyajīvena tvaṃ yojayitum arhasi /",
  "GP12vprevk_u:15472": "mṛteṣu teṣu vipreṣu na jīve niścayo mṛtaḥ // RKV_209.45 //",
  "GP12vprevk_u:15473": "brahmahatyāśca te bahvyo bhaviṣyanti mṛte mayi /",
  "GP12vprevk_u:15474": "dvijabandhanamātreṇa narako bhavati dhruvam // RKV_209.46 //",
  "GP12vprevk_u:15475": "maraṇādyāṃ gatiṃ yāsi na tāṃ vedmi dvijādhama /",
  "GP12vprevk_u:15476": "evamuktaḥ smitaṃ kṛtvā devadevo maheśvaraḥ // RKV_209.47 //",
  "GP12vprevk_u:15477": "bhārabhūteśvare tīrtha ujjahāra jalāddvijān /",
  "GP12vprevk_u:15478": "muktvā bhāraṃ tu devena chādayitvā tu tāndvijān // RKV_209.48 //",
  "GP12vprevk_u:15479": "liṅgaṃ pratiṣṭhitaṃ tatra bhārabhūteti viśrutam /",
  "GP12vprevk_u:15480": "mṛtāṃs tān vai dvijān dṛṣṭvā brahmahatyā nirākṛtā // RKV_209.49 //",
  "GP12vprevk_u:15481": "gatāni pañca vai dṛṣṭvā brahmahatyāśatāni vai /",
  "GP12vprevk_u:15482": "tataḥ sa vismayāviṣṭo dṛṣṭvā tānbālakān guruḥ // RKV_209.50 //",
  "GP12vprevk_u:15483": "nānyasya kasyacicchaktirevaṃ syād īśvaraṃ vinā /",
  "GP12vprevk_u:15484": "jñātvā taṃ devadeveśaṃ praṇāmam akarod dvijaḥ // RKV_209.51 //",
  "GP12vprevk_u:15485": "ajñānena mayā sava yaduktaṃ parameśvara /",
  "GP12vprevk_u:15486": "apriyaṃ yatkṛtaṃ sarvaṃ kṣantavyaṃ tanmama prabho // RKV_209.52 //",
  "GP12vprevk_u:15487": "deva uvāca:",
  "GP12vprevk_u:15488": "bhagavangururbhavāndevo bhavānmama pitāmahaḥ /",
  "GP12vprevk_u:15489": "vedagarbha namaste'stu nāsti kaścidvyatikramaḥ // RKV_209.53 //",
  "GP12vprevk_u:15490": "janitā copanetā ca yastu vidyāṃ prayacchati /",
  "GP12vprevk_u:15491": "annadātā bhayatrātā pañcaite pitaraḥ smṛtāḥ // RKV_209.54 //",
  "GP12vprevk_u:15492": "evamuktvā jagannātho viṣṇuśarmāṇamānataḥ /",
  "GP12vprevk_u:15493": "tatra tīrthe jagāmāśu kailāsaṃ dharaṇīdharam // RKV_209.55 //",
  "GP12vprevk_u:15494": "tadāprabhṛti tattīrthaṃ bhārabhūtīti viśrutam /",
  "GP12vprevk_u:15495": "vikhyātaṃ sarvalokeṣu mahāpātakanāśanam // RKV_209.56 //",
  "GP12vprevk_u:15496": "tatra tīrthe punarvṛttamitihāsaṃ bravīmi te /",
  "GP12vprevk_u:15497": "sarvapāpaharaṃ divyamekāgrastvaṃ śṛṇuṣva tat // RKV_209.57 //",
  "GP12vprevk_u:15498": "purā kṛtayugasyādau vaiśyaḥ kaścinmahāmanāḥ /",
  "GP12vprevk_u:15499": "sukeśa iti vikhyātastasya putro 'tidhārmikaḥ // RKV_209.58 //",
  "GP12vprevk_u:15500": "somaśarmeti vikhyāto mṛtaḥ pṛthulalocanaḥ /",
  "GP12vprevk_u:15501": "sa sakhāyaṃ vaṇikputraṃ kaṃcic cakre daridriṇam // RKV_209.59 //",
  "GP12vprevk_u:15502": "sudevamiti khyātaṃ sarvakarmasu kovidam /",
  "GP12vprevk_u:15503": "ekadā tu samaṃ tena vyavahāramacintayat // RKV_209.60 //",
  "GP12vprevk_u:15504": "sakhe samudrayānena gacchāvottaraṇaiḥ śubhaiḥ /",
  "GP12vprevk_u:15505": "bhāṇḍaṃ bahu samādāya madīye dravyasādhane // RKV_209.61 //",
  "GP12vprevk_u:15506": "paraṃ tīraṃ gamiṣyāva utkarṣastvāvayoḥ samaḥ /",
  "GP12vprevk_u:15507": "iti tau mantrayitvā tu mantravat samabhīpsitam // RKV_209.62 //",
  "GP12vprevk_u:15508": "sarvaṃ prayāṇakaṃ gṛhya hyārūḍhau lavaṇodadhim /",
  "GP12vprevk_u:15509": "tau gatvā tu paraṃ bhāṇḍaṃ vikrīya puratastadā // RKV_209.63 //",
  "GP12vprevk_u:15510": "prāptau bahu suvarṇaṃ ca ratnāni vividhāni ca /",
  "GP12vprevk_u:15511": "nāvaṃ tāṃ saṃgatāṃ kṛtvā paścāt tāvārurohatuḥ // RKV_209.64 //",
  "GP12vprevk_u:15512": "nāvamantarjale dṛṣṭvā niśīthe svarṇasaṃbhṛtām /",
  "GP12vprevk_u:15513": "dṛṣṭvā tu somaśarmāṇamutsaṅge kṛtamastakam // RKV_209.65 //",
  "GP12vprevk_u:15514": "śayānamativiśvastaṃ sahadevo vyacintayat /",
  "GP12vprevk_u:15515": "eṣa nidrāvaśaṃ yāto mayi prāṇānnidhāya vai // RKV_209.66 //",
  "GP12vprevk_u:15516": "asyādhīnamidaṃ sarvaṃ dravyaratnam aśeṣataḥ /",
  "GP12vprevk_u:15517": "utkarṣārddhaṃ tu me dadyāttatra gatveti vā na vā // RKV_209.67 //",
  "GP12vprevk_u:15518": "iti niścitya manasā pāpastaṃ lavaṇodadhau /",
  "GP12vprevk_u:15519": "cikṣepa somaśarmāṇaṃ pāpadhyātena cetasā // RKV_209.68 //",
  "GP12vprevk_u:15520": "uttīrya taraṇāt tasmād gatvā saṃgṛhya taddhanam /",
  "GP12vprevk_u:15521": "tataḥ katipayāhobhiḥ saṃyuktaḥ kāladharmaṇā // RKV_209.69 //",
  "GP12vprevk_u:15522": "gato yamapuraṃ ghoraṃ gṛhīto yamakiṃkaraiḥ /",
  "GP12vprevk_u:15523": "sa nītastena mārgeṇa yatra saṃtapate raviḥ // RKV_209.70 //",
  "GP12vprevk_u:15524": "kṛtvā dvādaśadhātmānaṃ samprāpte pralaye yathā /",
  "GP12vprevk_u:15525": "sutīkṣṇāḥ kaṇṭakā yatra yatra śvānaḥ sudāruṇāḥ // RKV_209.71 //",
  "GP12vprevk_u:15526": "tīkṣṇadaṃṣṭrā mahāvyālā vyāghrā yatra mahāvṛkāḥ /",
  "GP12vprevk_u:15527": "sutaptā vālukā yatra kṣudhā tṛṣṇā tamo mahat // RKV_209.72 //",
  "GP12vprevk_u:15528": "pānīyasya kathā nāsti na chāyā nāśramaḥ kvacit /",
  "GP12vprevk_u:15529": "annaṃ pānīyasahitaṃ yāvattaddīyate viṣam // RKV_209.73 //",
  "GP12vprevk_u:15530": "chāyāṃ saṃprārthamānānāṃ bhṛśaṃ jvalati pāvakaḥ /",
  "GP12vprevk_u:15531": "tair dahyamānā bahuśo vilapanti muhurmuhuḥ // RKV_209.74 //",
  "GP12vprevk_u:15532": "hā bhrātarmātaḥ putreti patanti pathi mūrchitāḥ /",
  "GP12vprevk_u:15533": "itthaṃbhūtena mārgeṇa sa gīto yamakiṃkaraiḥ // RKV_209.75 //",
  "GP12vprevk_u:15534": "yatra tiṣṭhati deveśaḥ prajāsaṃyamano yamaḥ /",
  "GP12vprevk_u:15535": "te dvāradeśe taṃ muktvācakṣuryamakiṃkarāḥ // RKV_209.76 //",
  "GP12vprevk_u:15536": "baddhvā taṃ galapāśena hyāsīnaṃ mitraghātinam /",
  "GP12vprevk_u:15537": "avadhāraya deveśa budhyasva yadanantaram // RKV_209.77 //",
  "GP12vprevk_u:15538": "yama uvāca:",
  "GP12vprevk_u:15539": "na tu pūrvaṃ mukhaṃ dṛṣṭaṃ mayā viśvāsaghātinām /",
  "GP12vprevk_u:15540": "ye mitradrohiṇaḥ pāpās teṣāṃ kiṃ śāsanaṃ bhavet // RKV_209.78 //",
  "GP12vprevk_u:15541": "ṛṣayo 'tra vicārārthaṃ niyuktā nipuṇāḥ sthitāḥ /",
  "GP12vprevk_u:15542": "te yatra bruvate tatra kṣipadhvaṃ mā vicāryatām // RKV_209.79 //",
  "GP12vprevk_u:15543": "ityuktās te tamādāya kiṃkarāḥ śīghragāminaḥ /",
  "GP12vprevk_u:15544": "munīśāṃs tatra tānūcus taṃ nivedya yamājñayā // RKV_209.80 //",
  "GP12vprevk_u:15545": "dvijā anena mitraṃ svaṃ prasuptaṃ niśi ghātitam /",
  "GP12vprevk_u:15546": "viśvastaṃ dhanalobhena ko daṇḍo 'sya bhaviṣyati // RKV_209.81 //",
  "GP12vprevk_u:15547": "munaya ūcuḥ /",
  "GP12vprevk_u:15548": "adṛṣṭapūrvamasmābhirvadanaṃ mitraghātinām /",
  "GP12vprevk_u:15549": "kṛtvā paṭāntare hyenaṃ śṛṇvantu gatimasya tām // RKV_209.82 //",
  "GP12vprevk_u:15550": "te śāstrāṇi vicāryātha ṛṣayaśca parasparam /",
  "GP12vprevk_u:15551": "āhūya yamadūtāṃs tānūcurbrāhmaṇapuṃgavāḥ // RKV_209.83 //",
  "GP12vprevk_u:15552": "ālokitāni śāstrāṇi vedāḥ sāṅgāḥ smṛtīrapi /",
  "GP12vprevk_u:15553": "purāṇāni ca mīmāṃsā dṛṣṭamasmābhiratra ca // RKV_209.84 //",
  "GP12vprevk_u:15554": "brahmaghne ca surāpe ca steye gurvaṅganāgame /",
  "GP12vprevk_u:15555": "niṣkṛtirvihitā śāstre kṛtaghne nāsti niṣkṛtiḥ // RKV_209.85 //",
  "GP12vprevk_u:15556": "ye strīghnāśca gurughnāśca ye bālabrahmaghātinaḥ /",
  "GP12vprevk_u:15557": "vihitā niṣkṛtiḥ śāstre kṛtaghne nāsti niṣkṛtiḥ // RKV_209.86 //",
  "GP12vprevk_u:15558": "vāpīkūpataḍāgānāṃ bhettāro ye ca pāpinaḥ /",
  "GP12vprevk_u:15559": "udyānavāṭikānāṃ ca chettāro ye ca durjanāḥ // RKV_209.87 //",
  "GP12vprevk_u:15560": "dāvāgnidāhakā ye ca satataṃ ye 'suhiṃsakāḥ /",
  "GP12vprevk_u:15561": "nyāsāpahāriṇo ye ca garadāḥ svāmivañcakāḥ // RKV_209.88 //",
  "GP12vprevk_u:15562": "mātāpitṛgurūṇāṃ ca tyāgino doṣadāyinaḥ /",
  "GP12vprevk_u:15563": "svabhartṛvañcanaparā yā strī garbhapraghātinī // RKV_209.89 //",
  "GP12vprevk_u:15564": "vivekarahitā yā strī yāsnātā bhojane ratā /",
  "GP12vprevk_u:15565": "dvikālabhojanaratāstathā vaiṣṇavavāsare // RKV_209.90 //",
  "GP12vprevk_u:15566": "tāsāṃ strīṇāṃ gatirdṛṣṭā na tu viśvāsaghātinām /",
  "GP12vprevk_u:15567": "viśvāsaghātināṃ puṃsāṃ mitradrohakṛtāṃ tathā // RKV_209.91 //",
  "GP12vprevk_u:15568": "teṣāṃ gatirna vedeṣu purāṇeṣu ca kā kathā /",
  "GP12vprevk_u:15569": "iti sthiteṣu pāpeṣu gatireṣāṃ na vidyate // RKV_209.92 //",
  "GP12vprevk_u:15570": "nānyā gatirmitrahanane viśvastaghne ca naḥ śrutam /",
  "GP12vprevk_u:15571": "ito nītvā yamadūtā enaṃ viśvastaghātinam // RKV_209.93 //",
  "GP12vprevk_u:15572": "kalpakoṭiśataṃ sāgraṃ paryāyeṇa pṛthakpṛthak /",
  "GP12vprevk_u:15573": "narakeṣu ca sarveṣu triṃśatkoṭiṣu saṃkhyayā // RKV_209.94 //",
  "GP12vprevk_u:15574": "kṣipyatām eṣa mitraghno vicāro mā vidhīyatām /",
  "GP12vprevk_u:15575": "iti te vacanaṃ śrutvā kiṃkarās taṃ nigṛhya ca // RKV_209.95 //",
  "GP12vprevk_u:15576": "yatra te narakā ghorāstatra kṣeptuṃ gatāstataḥ /",
  "GP12vprevk_u:15577": "te tamādāya hi narake ghore rauravasaṃjñite // RKV_209.96 //",
  "GP12vprevk_u:15578": "cikṣipustatra pāpiṣṭhaṃ kṣipte rāvo 'bhavanmahān /",
  "GP12vprevk_u:15579": "narakasthitabhūteṣu moktavyo naiṣa pāpakṛt // RKV_209.97 //",
  "GP12vprevk_u:15580": "asya saṃsparśanād eva pīḍā śataguṇā bhavet /",
  "GP12vprevk_u:15581": "yathā vyathāsikāṣṭhaiśca samiddhairdahanātmakaiḥ // RKV_209.98 //",
  "GP12vprevk_u:15582": "bhavati sparśanāttasya kimetena kṛtāmalam /",
  "GP12vprevk_u:15583": "yathā durjanasaṃsargāt sujano yāti lāghavam // RKV_209.99 //",
  "GP12vprevk_u:15584": "sannidhānāt tathāsyāśu kṣate kṣārāvasecanam /",
  "GP12vprevk_u:15585": "prasādaḥ kriyatāmāśu nīyatāṃ narake 'nyataḥ // RKV_209.100 //",
  "GP12vprevk_u:15586": "evamuktās tatas tais tu gatāste tvaśuciṃ prati /",
  "GP12vprevk_u:15587": "tatra te nārakāḥ santi pūrvavatte 'pi cukruśuḥ // RKV_209.101 //",
  "GP12vprevk_u:15588": "evaṃ te kiṃkarāḥ sarve paryaṭannarakamaṇḍale /",
  "GP12vprevk_u:15589": "narake 'pi sthitis tasya nāsti pāpasya durmateḥ // RKV_209.102 //",
  "GP12vprevk_u:15590": "yadā tadā tu te sarve taṃ gṛhya yamasannidhau /",
  "GP12vprevk_u:15591": "gatvā nivedya tatsarvaṃ yaduktaṃ nārakairnaraiḥ /",
  "GP12vprevk_u:15592": "narake na sthitiryasya tasya kiṃ kriyatāṃ vada // RKV_209.103 //",
  "GP12vprevk_u:15593": "yama uvāca:",
  "GP12vprevk_u:15594": "pāpiṣṭha eṣa vai yātu yoniṃ tiryaṅniṣevitām /",
  "GP12vprevk_u:15595": "kālaṃ munibhiruddiṣṭaḥ tiryagyoniṃ praveśyatām // RKV_209.104 //",
  "GP12vprevk_u:15596": "evamukte tu vacane prajāsaṃyamanena ca /",
  "GP12vprevk_u:15597": "sa gataḥ kṛmitāṃ pāpo viṣṭhāsu ca pṛthakpṛthak // RKV_209.105 //",
  "GP12vprevk_u:15598": "tato 'sau daṃśamaśakān pipīlikasamudbhavān /",
  "GP12vprevk_u:15599": "yūkāmatkuṇakāḍhyāṃśca gatvā pakṣitvam āgataḥ // RKV_209.106 //",
  "GP12vprevk_u:15600": "sthāvaratvaṃ gataḥ paścāt pāṣāṇatvaṃ tataḥ param /",
  "GP12vprevk_u:15601": "sarīsṛpānajagaravarāhamṛgahastinaḥ // RKV_209.107 //",
  "GP12vprevk_u:15602": "vṛkaśvānakharoṣṭrāṃśca sūkarīṃ grāmajātikām /",
  "GP12vprevk_u:15603": "yonim āśvatarīṃ prāpya tathā mahiṣasambhavām // RKV_209.108 //",
  "GP12vprevk_u:15604": "etāścānyāśca bahvīrvai prāpa yonīḥ krameṇa vai /",
  "GP12vprevk_u:15605": "sa tā yonīranuprāpya dhuryo 'bhūdbhāravāhakaḥ // RKV_209.109 //",
  "GP12vprevk_u:15606": "sa gṛhe pārthiveśasya dhārmikasya yaśasvinaḥ /",
  "GP12vprevk_u:15607": "sa dṛṣṭvā kārttikīṃ prāptāmekadā nṛpasattamaḥ // RKV_209.110 //",
  "GP12vprevk_u:15608": "purohitaṃ samāhūya brāhmaṇāṃśca tathā bahūn /",
  "GP12vprevk_u:15609": "na gṛhe kārttikīṃ kuryād etan me bahuśaḥ śrutam // RKV_209.111 //",
  "GP12vprevk_u:15610": "sametāḥ kutra yāsyāma iti brūta dvijottamāḥ /",
  "GP12vprevk_u:15611": "yo gṛhe kārttikīṃ kuryāt snānadānādivarjitaḥ // RKV_209.112 //",
  "GP12vprevk_u:15612": "saṃvatsarakṛtātpuṇyāt sa bahirbhavati śrutiḥ /",
  "GP12vprevk_u:15613": "tasmāt sarvaprayatnena tīrthaṃ sarvaguṇānvitam // RKV_209.113 //",
  "GP12vprevk_u:15614": "sahitāstatra gacchāmaḥ snātuṃ dātuṃ ca śaktitaḥ /",
  "GP12vprevk_u:15615": "evamukte tu vacane pārthivena dvijottamāḥ // RKV_209.114 //",
  "GP12vprevk_u:15616": "ūcuḥ śreṣṭhaṃ nṛpatheṣṭha revāyā uttare taṭe /",
  "GP12vprevk_u:15617": "bhāreśvareti vikhyātaṃ muktitīrthaṃ nṛpottama // RKV_209.115 //",
  "GP12vprevk_u:15618": "tatra yāmo vayaṃ sarve sarvapāpakṣayāvaham /",
  "GP12vprevk_u:15619": "evamuktaḥ sa nṛpatirgṛhītvā pracuraṃ vasu // RKV_209.116 //",
  "GP12vprevk_u:15620": "śakaṭaṃ saṃbhṛtaṃ kṛtvā tatra yuktaḥ sa dhūrvahaḥ /",
  "GP12vprevk_u:15621": "yaḥ kṛtvā mitrahananaṃ goyoniṃ samupāgataḥ // RKV_209.117 //",
  "GP12vprevk_u:15622": "itthaṃ sa narmadātīre samprāptastīrthamuttamam /",
  "GP12vprevk_u:15623": "gatvā caturdaśīdine hyupavāsakṛtakṣaṇaḥ // RKV_209.118 //",
  "GP12vprevk_u:15624": "gatvā sa narmadātīre nāma rudretyanusmaran /",
  "GP12vprevk_u:15625": "śucipradeśācca mṛdaṃ mantreṇānena gṛhyatām // RKV_209.119 //",
  "GP12vprevk_u:15626": "uddhṛtāsi varāheṇa rudreṇa śatabāhunā /",
  "GP12vprevk_u:15627": "ahamapyuddhariṣyāmi prajayā bandhanena ca // RKV_209.120 //",
  "GP12vprevk_u:15628": "sa evaṃ tāṃ mṛdaṃ nītvā muktvā tīre tathottare /",
  "GP12vprevk_u:15629": "dadarśa bhāskaraṃ paścānmantreṇānena cālabhet // RKV_209.121 //",
  "GP12vprevk_u:15630": "aśvakrānte rathakrānte viṣṇukrānte vasuṃdhare /",
  "GP12vprevk_u:15631": "mṛttike hara me pāpaṃ janmakoṭiśatārjitam // RKV_209.122 //",
  "GP12vprevk_u:15632": "tata evaṃ vigāhyāpo mantrametamudīrayet /",
  "GP12vprevk_u:15633": "tvaṃ narmade puṇyajale tavāmbhaḥ śaṅkarodbhavam // RKV_209.123 //",
  "GP12vprevk_u:15634": "snānaṃ prakurvato me 'dya pāpaṃ haratu cārjitam /",
  "GP12vprevk_u:15635": "sa snātvānena vidhinā saṃtarpya pitṛdevatāḥ // RKV_209.124 //",
  "GP12vprevk_u:15636": "yayau devālayaṃ paścād upahāraiḥ samanvitaḥ /",
  "GP12vprevk_u:15637": "bhaktyā saṃcintya sānnidhye śaṅkaraṃ lokaśaṅkaram // RKV_209.125 //",
  "GP12vprevk_u:15638": "purāṇoktavidhānena pūjāṃ samupacakrame /",
  "GP12vprevk_u:15639": "pūjācatuṣṭayaṃ devi śivarātryāṃ nigadyate // RKV_209.126 //",
  "GP12vprevk_u:15640": "saṃsnāpya prathame yāme pañcagavyena śaṅkaram /",
  "GP12vprevk_u:15641": "ghṛtena pūraṇaṃ paścātkṛtaṃ nṛpavareṇa tu // RKV_209.127 //",
  "GP12vprevk_u:15642": "dhūpadīpanaivedyādyaṃ saṃkalpya ca yathāvidhi /",
  "GP12vprevk_u:15643": "argheṇānena deveśaṃ mantreṇānena śaṅkaram // RKV_209.128 //",
  "GP12vprevk_u:15644": "namaste devadeveśa śambho paramakāraṇa /",
  "GP12vprevk_u:15645": "gṛhāṇārghamimaṃ deva saṃsārāghamapākuru // RKV_209.129 //",
  "GP12vprevk_u:15646": "vittānurūpato dattaṃ suvarṇaṃ mantrakalpitam /",
  "GP12vprevk_u:15647": "agnirhi devāḥ sarve suvarṇaṃ ca hutāśanāt // RKV_209.130 //",
  "GP12vprevk_u:15648": "ataḥ suvarṇadānena prītāḥ syuḥ sarvadevatāḥ /",
  "GP12vprevk_u:15649": "tadarghaṃ sarvadā dātuḥ prīto bhavatu śaṅkaraḥ // RKV_209.131 //",
  "GP12vprevk_u:15650": "anena vidhinā tena pūjitaḥ prathame śivaḥ /",
  "GP12vprevk_u:15651": "yāme dvitīye tu punaḥ pūrvoktavidhinā caret // RKV_209.132 //",
  "GP12vprevk_u:15652": "snāpayāmāsa dugdhena gavyena tripurāntakam /",
  "GP12vprevk_u:15653": "taṃdulaiḥ pūraṇaṃ paścātkṛtaṃ liṅgasya śūlinaḥ // RKV_209.133 //",
  "GP12vprevk_u:15654": "kṛtvā vidhānaṃ pūrvoktaṃ dattaṃ vastrayugaṃ sitam /",
  "GP12vprevk_u:15655": "śvetavastrayugaṃ yasmācchaṅkarasyātivallabham // RKV_209.134 //",
  "GP12vprevk_u:15656": "prīto bhavati vai śambhurdattena śvetavāsasā /",
  "GP12vprevk_u:15657": "yāmaṃ tṛtīyaṃ samprāptaṃ dṛṣṭvā nṛpatisattamaḥ // RKV_209.135 //",
  "GP12vprevk_u:15658": "devaṃ saṃsnāpya madhunā pūraṇaṃ cakrivāṃs tilaiḥ /",
  "GP12vprevk_u:15659": "tiladroṇapradānaṃ ca kuryānmantramudīrayan // RKV_209.136 //",
  "GP12vprevk_u:15660": "tilāḥ śvetāstilāḥ kṛṣṇāḥ sarvapāpaharāstilāḥ /",
  "GP12vprevk_u:15661": "tiladroṇapradānenu saṃsāraśchidyatāṃ mama // RKV_209.137 //",
  "GP12vprevk_u:15662": "anena vidhinā rājā yāminīyāmapūjanam /",
  "GP12vprevk_u:15663": "ativāhya vinodena brahmaghoṣeṇa jāgaram // RKV_209.138 //",
  "GP12vprevk_u:15664": "cakāra pūjanaṃ śambhorbahupuṇyaprasādhakam /",
  "GP12vprevk_u:15665": "ye jāgare trinetrasya śivarātryāṃ śivasthitāḥ // RKV_209.139 //",
  "GP12vprevk_u:15666": "te yāṃ gatiṃ gatāḥ pārtha na tāṃ gacchanti yajvinaḥ /",
  "GP12vprevk_u:15667": "pāpāni yāni kāni syuḥ koṭijanmārjitānyapi // RKV_209.140 //",
  "GP12vprevk_u:15668": "harakeśavayoḥ snānti jāgare yānti saṃkṣayam /",
  "GP12vprevk_u:15669": "yāvanto nimiṣā nṛṇāṃ bhavanti niśi jāgratām // RKV_209.141 //",
  "GP12vprevk_u:15670": "nimiṣe nimiṣe rājannaśvamedhaphalaṃ dhruvam /",
  "GP12vprevk_u:15671": "upavāsaparāṇāṃ ca devāyatanavāsinām // RKV_209.142 //",
  "GP12vprevk_u:15672": "śṛṇvatāṃ dharmamākhyānaṃ dhyāyatāṃ harakeśavau /",
  "GP12vprevk_u:15673": "na tāṃ bahusuvarṇena kratunā gatimāpnuyuḥ // RKV_209.143 //",
  "GP12vprevk_u:15674": "śivarātristithiḥ puṇyā kārttikī ca viśeṣataḥ /",
  "GP12vprevk_u:15675": "revāyā uttaraṃ kūlaṃ tīraṃ bhāreśvareti ca // RKV_209.144 //",
  "GP12vprevk_u:15676": "jāgṛtaś cātiduḥkhena kathaṃ pāpaṃ na hāsyati /",
  "GP12vprevk_u:15677": "itthaṃsa jāgaraṃ kṛtvā śivarātryāṃ nareśvaraḥ // RKV_209.145 //",
  "GP12vprevk_u:15678": "prabhāte vimale gatvā narmadātīramuttamam /",
  "GP12vprevk_u:15679": "snāpitās tena te sarve vāhanāni gajādayaḥ // RKV_209.146 //",
  "GP12vprevk_u:15680": "yaistu vāhairgatas tīrthaṃ snāto 'haṃ snāpayāmi tān /",
  "GP12vprevk_u:15681": "tatra madhyasthitaḥ snātas tiryaktvānnirgato vaṇik // RKV_209.147 //",
  "GP12vprevk_u:15682": "dānaṃ dadau tānuddiśya kiṃcicchaktyanurūpataḥ /",
  "GP12vprevk_u:15683": "tena vāhakṛtāddoṣānmukto bhavati mānavaḥ // RKV_209.148 //",
  "GP12vprevk_u:15684": "anyathāsau kṛto lābhaḥ kṛto vrajati tān prati /",
  "GP12vprevk_u:15685": "saṃsnāpya taṃ tato rājā svayaṃ snātvā vidhānataḥ // RKV_209.149 //",
  "GP12vprevk_u:15686": "saṃtarpya pitṛdevāṃśca kṛtvā śrāddhaṃ yathāvidhi /",
  "GP12vprevk_u:15687": "kṛtvā piṇḍānpitṛbhyaśca vṛṣamutsṛjya lakṣaṇam // RKV_209.150 //",
  "GP12vprevk_u:15688": "gatvā devālayaṃ paścāddevaṃ tīrthodakena ca /",
  "GP12vprevk_u:15689": "saṃsnāpya pañcagavyena tataḥ pañcāmṛtena ca // RKV_209.151 //",
  "GP12vprevk_u:15690": "sarvauṣadhijalenaiva tataḥ śuddhodakena ca /",
  "GP12vprevk_u:15691": "candanena sugandhena samālabhya ca śaṅkaram // RKV_209.152 //",
  "GP12vprevk_u:15692": "kuṅkumaiśca sakarpūrairgandhaiśca vividhaistathā /",
  "GP12vprevk_u:15693": "puṣpaughaiśca sugandhāḍhyaiścaturthaṃ liṅgapūraṇam // RKV_209.153 //",
  "GP12vprevk_u:15694": "kṛtaṃ nṛpavareṇātra kurvatā pūrvakaṃ vidhim /",
  "GP12vprevk_u:15695": "godānaṃ ca kṛtaṃ paścād vidhidṛṣṭena karmaṇā // RKV_209.154 //",
  "GP12vprevk_u:15696": "dhenuke rudrarūpāsi rudreṇa parinirmitā /",
  "GP12vprevk_u:15697": "asminnagādhe saṃsāre patantaṃ māṃ samuddhara // RKV_209.155 //",
  "GP12vprevk_u:15698": "dhenuṃ svalaṃkṛtāṃ dadyād anena vidhinā tataḥ /",
  "GP12vprevk_u:15699": "kṣamāpya devadeveśaṃ brāhmaṇān bhojayed bahūn // RKV_209.156 //",
  "GP12vprevk_u:15700": "ṣaḍvidhair bhojanair bhakṣyair vāsobhis tān samarcayet /",
  "GP12vprevk_u:15701": "dakṣiṇābhirvicitrābhiḥ pūjayitvā kṣamāpayet // RKV_209.157 //",
  "GP12vprevk_u:15702": "sa svayaṃ bubhuje paścāt parivārasamanvitaḥ /",
  "GP12vprevk_u:15703": "tāmeva rajanīṃ tatra nyavasajjagatīpatiḥ // RKV_209.158 //",
  "GP12vprevk_u:15704": "tasya tatroṣitasyaivaṃ niśīthe 'tha nareśvara /",
  "GP12vprevk_u:15705": "ākāśe so 'ti śuśrāva divyavāṇīsamīritam // RKV_209.159 //",
  "GP12vprevk_u:15706": "vāguvāca:",
  "GP12vprevk_u:15707": "rājansamaṃ tato loke phalaṃ bhavati sāmpratam /",
  "GP12vprevk_u:15708": "saṃsārasāgare hyatra patitānāṃ durātmanām // RKV_209.160 //",
  "GP12vprevk_u:15709": "yadi saṃnidhimātreṇa phalaṃ tatrocyate katham /",
  "GP12vprevk_u:15710": "yadi śaṃtanuvaṃśasya tatronmādakaraṃ bhavet // RKV_209.161 //",
  "GP12vprevk_u:15711": "ya eṣa tvadgṛhe voḍhā hyatibhāradhuraṃdharaḥ /",
  "GP12vprevk_u:15712": "anena mitrahananaṃ pāpaṃ viśvāsaghātanam // RKV_209.162 //",
  "GP12vprevk_u:15713": "kṛtaṃ janmasahasrāṇāmatīte parijanmani /",
  "GP12vprevk_u:15714": "gatena pāpmanātmānaṃ narakeṣu ca saṃsthitiḥ // RKV_209.163 //",
  "GP12vprevk_u:15715": "tato yonisahasreṣu gatistiryakṣu caiva hi /",
  "GP12vprevk_u:15716": "goyoniṃ samanuprāptastvadgṛhe sa sudurmatiḥ // RKV_209.164 //",
  "GP12vprevk_u:15717": "snāpitaśca tvayā tīrthe hyasmin parvasamāgame /",
  "GP12vprevk_u:15718": "dṛṣṭvā pūjāṃ tvayā kḷptāṃ kṛtā jāgaraṇakriyā // RKV_209.165 //",
  "GP12vprevk_u:15719": "tena niṣkalmaṣo jāto muktvā dehaṃ tavāgrataḥ /",
  "GP12vprevk_u:15720": "svargaṃ prati vimānasthaḥ so'dya rājangamiṣyati // RKV_209.166 //",
  "GP12vprevk_u:15721": "śrīmārkaṇḍeya uvāca:",
  "GP12vprevk_u:15722": "evamukte nipatito dhuryaḥ prāṇairvyayujyata /",
  "GP12vprevk_u:15723": "vimānavaramārūḍhastatkṣaṇātsamadṛśyata // RKV_209.167 //",
  "GP12vprevk_u:15724": "sa taṃ praṇamya rājendram uvāca prahasanniva // RKV_209.168 //",
  "GP12vprevk_u:15725": "vṛṣa uvāca:",
  "GP12vprevk_u:15726": "bhobho nṛpavaraśreṣṭha tīrthamāhātmyamuttamam /",
  "GP12vprevk_u:15727": "yatra cāsmadvidhastīrthe mucyate pātakairnaraḥ /",
  "GP12vprevk_u:15728": "mayā jñātamaśeṣeṇa matsamo nāsti pātakī // RKV_209.169 //",
  "GP12vprevk_u:15729": "ataḥ paraṃ kiṃ tu kuryāṃ paraṃ tīrthānukīrtanam /",
  "GP12vprevk_u:15730": "bhavānmātā bhavanbhrātā bhavāṃścaiva pitāmahaḥ // RKV_209.170 //",
  "GP12vprevk_u:15731": "kṣantavyaṃ praṇato 'smyadya yasmiṃstīrthe hi mādṛśāḥ /",
  "GP12vprevk_u:15732": "gatimīdṛgvidhāṃ yānti na jāne tava kā gatiḥ // RKV_209.171 //",
  "GP12vprevk_u:15733": "samārādhya maheśānaṃ sampūjya ca yathāvidhi /",
  "GP12vprevk_u:15734": "kā gatistava saṃbhāṣyā dehyanujñāṃ mama prabho // RKV_209.172 //",
  "GP12vprevk_u:15735": "tvarayanti ca māṃ hyete divisthāḥ praṇayādgaṇāḥ /",
  "GP12vprevk_u:15736": "svastyastu te gamiṣyāmītyuktvā so 'ntardadhe kṣaṇāt // RKV_209.173 //",
  "GP12vprevk_u:15737": "śrīmārkaṇḍeya uvāca:",
  "GP12vprevk_u:15738": "gate cādarśanaṃ tatra sa rājā vismayānvitaḥ /",
  "GP12vprevk_u:15739": "tīrthamāhātmyamatulaṃ varṇayansvapuraṃ gataḥ // RKV_209.174 //",
  "GP12vprevk_u:15740": "itthaṃbhūtaṃ hi tattīrthaṃ narmadāyāṃ vyavasthitam /",
  "GP12vprevk_u:15741": "sarvapāpakṣayakaraṃ sarvaduḥkhaghnamuttamam // RKV_209.175 //",
  "GP12vprevk_u:15742": "upapāpāni naśyanti snānamātreṇa bhārata /",
  "GP12vprevk_u:15743": "kārttikasya caturdaśyām upavāsaparāyaṇaḥ // RKV_209.176 //",
  "GP12vprevk_u:15744": "caturdhā pūrayelliṅgaṃ tasya puṇyaphalaṃ śṛṇu /",
  "GP12vprevk_u:15745": "brahmahatyā surāpānaṃ steyaṃ gurvaṅganāgamaḥ // RKV_209.177 //",
  "GP12vprevk_u:15746": "mahāpāpāni catvāri caturbhiryānti saṃkṣayam /",
  "GP12vprevk_u:15747": "so 'śvamedhasya yajñasya labhate phalamuttamam // RKV_209.178 //",
  "GP12vprevk_u:15748": "kārttike śuklapakṣasya caturdaśyāmupoṣitaḥ /",
  "GP12vprevk_u:15749": "svarṇadānācca tattīrthe yajñasya labhate phalam // RKV_209.179 //",
  "GP12vprevk_u:15750": "aṣṭamyāṃ vā caturdaśyāṃ vaiśākhe māsi pūrvavat /",
  "GP12vprevk_u:15751": "dīpaṃ piṣṭamayaṃ kṛtvā pitḥn sarvān vimokṣayet // RKV_209.180 //",
  "GP12vprevk_u:15752": "tatra yaddīyate dānamapi vālāgramātrakam /",
  "GP12vprevk_u:15753": "tadakṣayaphalaṃ sarvamevamāha maheśvaraḥ // RKV_209.181 //",
  "GP12vprevk_u:15754": "bhārabhūtyāṃ mṛtānāṃ tu narāṇāṃ bhāvitātmanām /",
  "GP12vprevk_u:15755": "anivartikā gatī rājañchivalokān nirantaram // RKV_209.182 //",
  "GP12vprevk_u:15756": "athavā lokavṛttyarthaṃ martyalokaṃ jigīṣati /",
  "GP12vprevk_u:15757": "sāṅgavedajñaviprāṇāṃ jāyate vimale kule // RKV_209.183 //",
  "GP12vprevk_u:15758": "dhanadhānyasamāyukto vedavidyāsamanvitaḥ /",
  "GP12vprevk_u:15759": "sarvavyādhivinirmukto jīvecca śaradāṃ śatam // RKV_209.184 //",
  "GP12vprevk_u:15760": "punastattīrthamāsādya hyakṣayaṃ padamāpnuyāt // RKV_209.185 //",
  "GP12vprevk_u:15761": "etatpuṇyaṃ pāpaharaṃ kathitaṃ te nṛpottama /",
  "GP12vprevk_u:15762": "bhāratedaṃ mahākhyānaṃ śṛṇu caiva tataḥ param // RKV_209.186 //",
  "GP12vprevk_u:15763": "||",
  "GP12vprevk_u:15764": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe bhārabhūtitīrthamāhātmyavarṇanaṃ nāma navādhikadviśatatamo 'dhyāyaḥ ||",
  "GP12vprevk_u:15765": "RKV adhyāya 210",
  "GP12vprevk_u:15766": "śrīmārkaṇḍeya uvāca:",
  "GP12vprevk_u:15767": "tasyaivānantaraṃ tāta puṅkhilaṃ tīrthamuttamam /",
  "GP12vprevk_u:15768": "tatra tīrthe purā puṅkhaḥ pārtha siddhimupāgataḥ // RKV_210.1 //",
  "GP12vprevk_u:15769": "jāmadagnyo mahātejāḥ kṣatriyāntakaraḥ prabhuḥ /",
  "GP12vprevk_u:15770": "tapaḥ kṛtvā suvipulaṃ narmadottaratīrabhāk // RKV_210.2 //",
  "GP12vprevk_u:15771": "tataḥ prabhṛti vikhyātaṃ puṅkhatīrthaṃ nareśvara /",
  "GP12vprevk_u:15772": "tatra tīrthe tu yaḥ snātvā hyārādhya parameśvaram // RKV_210.3 //",
  "GP12vprevk_u:15773": "ihaloke balairyuktaḥ pare mokṣamavāpnuyāt /",
  "GP12vprevk_u:15774": "devānpitḥn samabhyarcya pitḥṇām anṛṇī bhavet // RKV_210.4 //",
  "GP12vprevk_u:15775": "tatra tīrthe naro yastu prāṇatyāgaṃ karoti vai /",
  "GP12vprevk_u:15776": "anivartikā gatis tasya rudralokād asaṃśayam // RKV_210.5 //",
  "GP12vprevk_u:15777": "tatra tīrthe naraḥ snātvā hayamedhaphalaṃ labhet // RKV_210.6 //",
  "GP12vprevk_u:15778": "tatra tīrthe naro yastu brāhmaṇān bhojayen nṛpa /",
  "GP12vprevk_u:15779": "ekasmin bhojite vipre koṭirbhavati bhojitā // RKV_210.7 //",
  "GP12vprevk_u:15780": "tatra tīrthe tu yaḥ kaścit pūjayed vṛṣabhadhvajam /",
  "GP12vprevk_u:15781": "vājapeyasya yajñasya phalaṃ prāpnotyasaṃśayam // RKV_210.8 //",
  "GP12vprevk_u:15782": "||",
  "GP12vprevk_u:15783": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe puṅkhilatīrthamāhātmyavarṇanaṃ nāma daśottaradviśatatamo 'dhyāyaḥ ||",
  "GP12vprevk_u:15784": "RKV adhyāya 211",
  "GP12vprevk_u:15785": "śrīmārkaṇḍeya uvāca:",
  "GP12vprevk_u:15786": "āścaryabhūtaṃ lokasya devadevena yatkṛtam /",
  "GP12vprevk_u:15787": "tatte sarvaṃ pravakṣyāmi narmadātaṭavāsinām // RKV_211.1 //",
  "GP12vprevk_u:15788": "dvijān sukṛtpaṇān devaḥ kuṣṭhī bhūtvā yayāca ha /",
  "GP12vprevk_u:15789": "śrāddhakāle tu samprāpte raktagandhānulepanaḥ // RKV_211.2 //",
  "GP12vprevk_u:15790": "sravadbudbudagātrastu makṣikākṛmisaṃvṛtaḥ /",
  "GP12vprevk_u:15791": "duścarmā durmukho gandhī praskhalaṃśca pade pade // RKV_211.3 //",
  "GP12vprevk_u:15792": "brāhmaṇāvasathaṃ gatvā skhalandvāre 'bravīd idam /",
  "GP12vprevk_u:15793": "bhobho gṛhapate tvadya brāhmaṇaiḥ saha bhojanam // RKV_211.4 //",
  "GP12vprevk_u:15794": "tvadgṛhe kartum icchāmi hyebhiḥ saha susaṃskṛtam /",
  "GP12vprevk_u:15795": "tatastaṃ brahmāṇaṃ dṛṣṭvā yajamānasamanvitāḥ // RKV_211.5 //",
  "GP12vprevk_u:15796": "sravantaṃ sarvagātreṣu dhig dhig ityevam abruvan /",
  "GP12vprevk_u:15797": "nirgacchasvāśu durgandha gṛhācchīghraṃ dvijādhama // RKV_211.6 //",
  "GP12vprevk_u:15798": "abhojyametatsarveṣāṃ darśanāt tava satkṛtam /",
  "GP12vprevk_u:15799": "evameva tathetyuktvā devadevo maheśvaraḥ // RKV_211.7 //",
  "GP12vprevk_u:15800": "jagāmākāśamamalaṃ dṛśyamāno dvijottamaiḥ /",
  "GP12vprevk_u:15801": "gate cādarśanaṃ deve snātvābhyukṣya samantataḥ // RKV_211.8 //",
  "GP12vprevk_u:15802": "bhuñjate 'sma dvijā rājanyāvat pātre pṛthakpṛthak /",
  "GP12vprevk_u:15803": "yatrayatra ca paśyanti tatratatra kṛmirbahuḥ // RKV_211.9 //",
  "GP12vprevk_u:15804": "dṛṣṭvā vismayamāpannāḥ sarve kimiti cābruvan /",
  "GP12vprevk_u:15805": "tataḥ kaścid uvācedaṃ brāhmaṇo guṇavānajaḥ // RKV_211.10 //",
  "GP12vprevk_u:15806": "yogīndraḥ śaṅkayā tatra bahuviprasamāgame /",
  "GP12vprevk_u:15807": "yo 'tra pūrvaṃ samāyātaḥ sa yogī parameśvaraḥ // RKV_211.11 //",
  "GP12vprevk_u:15808": "tasyedaṃ krīḍitaṃ manye bhartsitasya vipākajam /",
  "GP12vprevk_u:15809": "phalaṃ bhavati nānyasya hyatitheḥ śāstraniścayāt // RKV_211.12 //",
  "GP12vprevk_u:15810": "sampūjya paramātmā vai hyatithiśca viśeṣataḥ /",
  "GP12vprevk_u:15811": "śrāddhakāle tu samprāptam atithiṃ yo na pūjayet // RKV_211.13 //",
  "GP12vprevk_u:15812": "piśācā rākṣasāstasya tadvilumpantyasaṃśayam /",
  "GP12vprevk_u:15813": "rūpānvitaṃ virūpaṃ vā malinaṃ malināmbaram // RKV_211.14 //",
  "GP12vprevk_u:15814": "yogīndraṃ śvapacaṃ vāpi atithiṃ na vicārayet /",
  "GP12vprevk_u:15815": "tacchrutvā vacanaṃ tasya yajamānapurogamāḥ // RKV_211.15 //",
  "GP12vprevk_u:15816": "brāhmaṇā dvijamanveṣṭuṃ dhāvitāḥ sarvatodiśam /",
  "GP12vprevk_u:15817": "tāvat kathaṃcit kenāpi gahanaṃ vanamāśritaḥ // RKV_211.16 //",
  "GP12vprevk_u:15818": "dṛṣṭo dṛṣṭa iti proktaṃ tena te sarva āgatāḥ /",
  "GP12vprevk_u:15819": "tataḥ paśyanti taṃ vipraṃ sthāṇuvanniścalaṃ sthitam // RKV_211.17 //",
  "GP12vprevk_u:15820": "krandate na calati spandate na ca paśyati /",
  "GP12vprevk_u:15821": "jalpanti karuṇaṃ kecit stuvanti ca tathāpare // RKV_211.18 //",
  "GP12vprevk_u:15822": "vāgbhiḥ satatam iṣṭābhiḥ stūyamānastrilocanaḥ /",
  "GP12vprevk_u:15823": "kṣudhārditānāṃ deveśa brāhmaṇānāṃ viśeṣataḥ /",
  "GP12vprevk_u:15824": "vinaṣṭamannaṃ sarveṣāṃ punaḥ saṃkartum arhasi // RKV_211.19 //",
  "GP12vprevk_u:15825": "śrutvā tu vacanaṃ teṣāṃ brāhmaṇānāṃ yudhiṣṭhira /",
  "GP12vprevk_u:15826": "parayā kṛpayā devaḥ prasannas tān uvāca ha // RKV_211.20 //",
  "GP12vprevk_u:15827": "mayā prasannena mahānubhāvāstadeva vo 'nnaṃ vihitaṃ sudheva /",
  "GP12vprevk_u:15828": "bhuñjantu viprāḥ saha bandhubhṛtyair arcantu nityaṃ mama maṇḍalaṃ ca // RKV_211.21 //",
  "GP12vprevk_u:15829": "tataścāyatanaṃ pārtha devadevasya śūlinaḥ /",
  "GP12vprevk_u:15830": "muṇḍināmeti vikhyātaṃ sarvapāpaharaṃ śubham /",
  "GP12vprevk_u:15831": "kārttikyāṃ tu viśeṣeṇa gayātīrthena tatsamam // RKV_211.22 //",
  "GP12vprevk_u:15832": "||",
  "GP12vprevk_u:15833": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe muṇḍitīrthamāhātmyavarṇanaṃ nāmaikādaśottaradviśatatamo 'dhyāyaḥ ||",
  "GP12vprevk_u:15834": "RKV adhyāya 212",
  "GP12vprevk_u:15835": "śrīmārkaṇḍeya uvāca:",
  "GP12vprevk_u:15836": "athānyat sampravakṣyāmi devasya caritaṃ mahat /",
  "GP12vprevk_u:15837": "śrutamātreṇa yenāśu sarvapāpaiḥ pramucyate // RKV_212.1 //",
  "GP12vprevk_u:15838": "bhikṣurūpaṃ paraṃ kṛtvā devadevo maheśvaraḥ /",
  "GP12vprevk_u:15839": "ekaśālāṃ gato grāmaṃ bhikṣārthī kṣutpipāsitaḥ // RKV_212.2 //",
  "GP12vprevk_u:15840": "akṣasūtrodyatakaro bhasmaguṇṭhitavigrahaḥ /",
  "GP12vprevk_u:15841": "sphurattriśūlo viśveśo jaṭākuṇḍalabhūṣitaḥ // RKV_212.3 //",
  "GP12vprevk_u:15842": "kṛttivāsā mahākāyo mahāhikṛtabhūṣaṇaḥ /",
  "GP12vprevk_u:15843": "vādayanvai ḍamarukaṃ ḍiṇḍimapratimaṃ śubham // RKV_212.4 //",
  "GP12vprevk_u:15844": "kapālapāṇirbhagavānbālakair bahubhir vṛtaḥ /",
  "GP12vprevk_u:15845": "kvacidgāyanhasaṃścaiva nṛtyanvadan kvacit kvacit // RKV_212.5 //",
  "GP12vprevk_u:15846": "yatra yatra gṛhe devo līlayā ḍiṇḍamaṃ nyaset /",
  "GP12vprevk_u:15847": "bhārākrāntaṃ gṛhaṃ pārtha tatratatra vinaśyati // RKV_212.6 //",
  "GP12vprevk_u:15848": "evaṃ sampracaran devo veṣṭito bahubhir janaiḥ /",
  "GP12vprevk_u:15849": "dṛśyādṛśyena rūpeṇa nirjagāma bahiḥ prabhuḥ // RKV_212.7 //",
  "GP12vprevk_u:15850": "itaścetaśca dhāvantaṃ na paśyanti yadā janāḥ /",
  "GP12vprevk_u:15851": "vismitāste sthitāḥ śambhurbhaviṣyati tato 'stuvan // RKV_212.8 //",
  "GP12vprevk_u:15852": "teṣāṃ tu stuvatāṃ bhaktyā śaṅkaraṃ jagatāṃ patim /",
  "GP12vprevk_u:15853": "ḍiṇḍirūpo hi bhagavāṃstadāsau pratyadṛśyata // RKV_212.9 //",
  "GP12vprevk_u:15854": "tadāprabhṛti deveśo ḍiṇḍimeśvara ucyate /",
  "GP12vprevk_u:15855": "darśanāt sparśanād rājan sarvapāpaiḥ pramucyate // RKV_212.10 //",
  "GP12vprevk_u:15856": "||",
  "GP12vprevk_u:15857": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ekaśālaḍiṇḍimeśvaratīrthamāhātmyavarṇanaṃ nāma dvādaśottaradviśatatamo 'dhyāyaḥ ||",
  "GP12vprevk_u:15858": "RKV adhyāya 213",
  "GP12vprevk_u:15859": "śrīmārkaṇḍeya uvāca:",
  "GP12vprevk_u:15860": "punar anyat pravakṣyāmi devasya caritaṃ mahat /",
  "GP12vprevk_u:15861": "śrutamātreṇa yenaiva sarvapāpaiḥ pramucyate // RKV_213.1 //",
  "GP12vprevk_u:15862": "abālo bālarūpeṇa grāmaṇyair bālakaiḥ saha /",
  "GP12vprevk_u:15863": "āmalaiḥ krīḍate śambhustatte vakṣyāmi bhārata // RKV_213.2 //",
  "GP12vprevk_u:15864": "sarvaistair āmalāḥ kṣiptā ye te devena pāṇḍava /",
  "GP12vprevk_u:15865": "ānītāstatkṣaṇādeva tataḥ paścāt kṣipeddharaḥ // RKV_213.3 //",
  "GP12vprevk_u:15866": "yāvadgatvā diśo digbhya āgacchanti pṛthakpṛthak /",
  "GP12vprevk_u:15867": "tāvattamāmalaṃ bhūtaṃ paśyanti parameśvaram // RKV_213.4 //",
  "GP12vprevk_u:15868": "tṛtīye caiva yatkarma devadevasya dhīmataḥ /",
  "GP12vprevk_u:15869": "sthānānāṃ paramaṃ sthānam āmaleśvaramuttamam // RKV_213.5 //",
  "GP12vprevk_u:15870": "tena pūjitamātreṇa prāpyate paramaṃ padam // RKV_213.6 //",
  "GP12vprevk_u:15871": "||",
  "GP12vprevk_u:15872": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe āmaleśvaratīrthamāhātmyavarṇanaṃ nāma trayodaśottaradviśatatamo 'dhyāyaḥ ||",
  "GP12vprevk_u:15873": "RKV adhyāya 214",
  "GP12vprevk_u:15874": "śrīmārkaṇḍeya uvāca:",
  "GP12vprevk_u:15875": "caturthaṃ sampravakṣyāmi devasya caritaṃ mahat /",
  "GP12vprevk_u:15876": "śrutamātreṇa yenaiva sarvapāpaiḥ pramucyate // RKV_214.1 //",
  "GP12vprevk_u:15877": "kapālī kānthiko bhūtvā yathā sa vyacaranmahīm /",
  "GP12vprevk_u:15878": "piśācair rākṣasair bhūtair ḍākinīyoginīvṛtaḥ // RKV_214.2 //",
  "GP12vprevk_u:15879": "bhairavaṃ rūpamāsthāya pretāsanaparigrahaḥ /",
  "GP12vprevk_u:15880": "trailokyasyābhayaṃ dattvā cacāra vipulaṃ tapaḥ // RKV_214.3 //",
  "GP12vprevk_u:15881": "āṣāḍhī tu kṛtā tatra hyāṣāḍhīnāma viśrutam /",
  "GP12vprevk_u:15882": "kanthā muktā tato 'nyatra devena parameṣṭhinā // RKV_214.4 //",
  "GP12vprevk_u:15883": "tadāprabhṛti rājendra sa kantheśvara ucyate /",
  "GP12vprevk_u:15884": "tasya darśanamātreṇa hyaśvamedhaphalaṃ labhet // RKV_214.5 //",
  "GP12vprevk_u:15885": "devo mārge punastatra bhramate ca yadṛcchayā /",
  "GP12vprevk_u:15886": "vikrīṇāti balākāro dṛṣṭvā cokto hareṇa tu // RKV_214.6 //",
  "GP12vprevk_u:15887": "yadi bhadra na cetkopaṃ karoṣi mayi sāmpratam /",
  "GP12vprevk_u:15888": "balābhirbhara me liṅgaṃ dadāmi bahu te dhanam // RKV_214.7 //",
  "GP12vprevk_u:15889": "evamukto 'tha devena sa vaṇiglobhamohitaḥ /",
  "GP12vprevk_u:15890": "yojayāmāsa balakā liṅge cottamamadhyamān // RKV_214.8 //",
  "GP12vprevk_u:15891": "tāvadyāvatkṣayaṃ sarve gatāḥ kāle susaṃcitāḥ /",
  "GP12vprevk_u:15892": "sthitaṃ samunnataṃ liṅgaṃ dṛṣṭvā śokamupāgamat // RKV_214.9 //",
  "GP12vprevk_u:15893": "kṛtvā tu khaṇḍakhaṇḍāni sa devaḥ parameśvaraḥ /",
  "GP12vprevk_u:15894": "uvāca prahasanvākyaṃ taṃ dṛṣṭvā gatasādhvasam // RKV_214.10 //",
  "GP12vprevk_u:15895": "na ca me pūritaṃ liṅgaṃ yāsyāmi yadi manyase /",
  "GP12vprevk_u:15896": "dadāmi tatra vittaṃ te yadi liṅgaṃ prapūritam // RKV_214.11 //",
  "GP12vprevk_u:15897": "vaṇiguvāca:",
  "GP12vprevk_u:15898": "adhanyaḥ kṛtapuṇyo 'haṃ nigrāhyaḥ parameśvara /",
  "GP12vprevk_u:15899": "tava priyam akurvāṇaḥ śociṣye śāśvatīḥ samāḥ // RKV_214.12 //",
  "GP12vprevk_u:15900": "etacchrutvā vacas tasya vaṇikputrasya bhārata /",
  "GP12vprevk_u:15901": "asaṃkṣayaṃ dhanaṃ dattvā sthitas tatra maheśvaraḥ // RKV_214.13 //",
  "GP12vprevk_u:15902": "tadā prabhṛti rājendra balākairiva bhūṣitam /",
  "GP12vprevk_u:15903": "pratyayārthaṃ sthitaṃ liṅgaṃ lokānugrahakāmyayā // RKV_214.14 //",
  "GP12vprevk_u:15904": "devena racitaṃ pārtha krīḍayā supratiṣṭhitam /",
  "GP12vprevk_u:15905": "devamārgam iti khyātaṃ triṣu lokeṣu viśrutam /",
  "GP12vprevk_u:15906": "paśyan prapūjayan vāpi sarvapāpaiḥ pramucyate // RKV_214.15 //",
  "GP12vprevk_u:15907": "devamārge tu yo gatvā pūjayed balākeśvaram /",
  "GP12vprevk_u:15908": "pañcāyatanamāsādya rudralokaṃ sa gacchati // RKV_214.16 //",
  "GP12vprevk_u:15909": "devamārge mṛtānāṃ tu narāṇāṃ bhāvitātmanām /",
  "GP12vprevk_u:15910": "na bhavet punarāvṛttī rudralokāt kadācana // RKV_214.17 //",
  "GP12vprevk_u:15911": "devamārgasya māhātmyaṃ bhaktyā śrutvā narottama /",
  "GP12vprevk_u:15912": "mucyate sarvapāpebhyo nātra kāryā vicāraṇā // RKV_214.18 //",
  "GP12vprevk_u:15913": "||",
  "GP12vprevk_u:15914": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śrīkapālatīrthamāhātmyavarṇanaṃ nāma caturdaśottaradviśatatamo 'dhyāyaḥ ||",
  "GP12vprevk_u:15915": "RKV adhyāya 215",
  "GP12vprevk_u:15916": "śrīmārkaṇḍeya uvāca:",
  "GP12vprevk_u:15917": "śṛṅgitīrthaṃ tato gacchen mokṣadaṃ sarvadehinām /",
  "GP12vprevk_u:15918": "mṛtānāṃ tatra rājendra mokṣaprāptirna saṃśayaḥ // RKV_215.1 //",
  "GP12vprevk_u:15919": "tatraiva piṇḍadānena pitḥṇām anṛṇo bhavet /",
  "GP12vprevk_u:15920": "tena puṇyena pūtātmā labhed gāṇeśvarīṃ gatim // RKV_215.2 //",
  "GP12vprevk_u:15921": "||",
  "GP12vprevk_u:15922": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śṛṅgitīrthamāhātmyavarṇanaṃ nāma pañcadaśottaradviśatatamo 'dhyāyaḥ ||",
  "GP12vprevk_u:15923": "RKV adhyāya 216",
  "GP12vprevk_u:15924": "śrīmārkaṇḍeya uvāca:",
  "GP12vprevk_u:15925": "aṣāḍhītīrtham āgacchet tato bhūpālanandana /",
  "GP12vprevk_u:15926": "kāmikaṃ rūpamāsthāya sthito yatra maheśvaraḥ // RKV_216.1 //",
  "GP12vprevk_u:15927": "cāturyugam idaṃ tīrthaṃ sarvatīrtheṣvanuttamam /",
  "GP12vprevk_u:15928": "tatra snātvā naro rājan rudrasyānucaro bhavet // RKV_216.2 //",
  "GP12vprevk_u:15929": "tatra tīrthe tu yaḥ kaścit kurute prāṇamokṣaṇam /",
  "GP12vprevk_u:15930": "anivartikā gatistasya rudralokād asaṃśayam // RKV_216.3 //",
  "GP12vprevk_u:15931": "||",
  "GP12vprevk_u:15932": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe aṣāḍhītīrthamāhātmyavarṇanaṃ nāma ṣoḍaśottaradviśatatamo 'dhyāyaḥ ||",
  "GP12vprevk_u:15933": "RKV adhyāya 217",
  "GP12vprevk_u:15934": "śrīmārkaṇḍeya uvāca:",
  "GP12vprevk_u:15935": "eraṇḍīsaṅgamaṃ gacchet surāsuranamaskṛtam /",
  "GP12vprevk_u:15936": "tattu tīrthaṃ mahāpuṇyaṃ mahāpātakanāśanam // RKV_217.1 //",
  "GP12vprevk_u:15937": "upavāsaparo bhūtvā niyatendriyamānasaḥ /",
  "GP12vprevk_u:15938": "tatra snātvā vidhānena mucyate brahmahatyayā // RKV_217.2 //",
  "GP12vprevk_u:15939": "tatra tīrthe tu yo bhaktyā prāṇatyāgaparo bhavet /",
  "GP12vprevk_u:15940": "anivartikā gatis tasya rudralokād asaṃśayam // RKV_217.3 //",
  "GP12vprevk_u:15941": "||",
  "GP12vprevk_u:15942": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe eraṇḍītīrthamāhātmyavarṇanaṃ nāma saptadaśottaradviśatatamo 'dhyāyaḥ ||",
  "GP12vprevk_u:15943": "RKV adhyāya 218",
  "GP12vprevk_u:15944": "śrīmārkaṇḍeya uvāca:",
  "GP12vprevk_u:15945": "tato gaccheddharādhīśa tīrthaṃ paramaśobhanam /",
  "GP12vprevk_u:15946": "jamadagniriti khyātaṃ yatra siddho janārdanaḥ // RKV_218.1 //",
  "GP12vprevk_u:15947": "yudhiṣṭhira uvāca:",
  "GP12vprevk_u:15948": "kathaṃ siddho dvijaśreṣṭha vāsudevo jagadguruḥ /",
  "GP12vprevk_u:15949": "mānuṣaṃ rūpamāsthāya lokānāṃ hitakāmyayā // RKV_218.2 //",
  "GP12vprevk_u:15950": "etatsarvaṃ yathānyāyaṃ devadevasya cakriṇaḥ /",
  "GP12vprevk_u:15951": "caritaṃ śrotum icchāmi kathyamānaṃ tvayānagha // RKV_218.3 //",
  "GP12vprevk_u:15952": "śrīmārkaṇḍeya uvāca:",
  "GP12vprevk_u:15953": "āsītpūrvaṃ mahārāja haihayādhipatirmahān /",
  "GP12vprevk_u:15954": "kārtavīrya iti khyāto rājā bāhusahasravān // RKV_218.4 //",
  "GP12vprevk_u:15955": "hastyaśvarathasampannaḥ sarvaśastrabhṛtāṃ varaḥ /",
  "GP12vprevk_u:15956": "vedavidyāvratasnātaḥ sarvabhūtābhayapradaḥ // RKV_218.5 //",
  "GP12vprevk_u:15957": "māhiṣmatyāḥ patiḥ śrīmānrājā hyakṣauhiṇīpatiḥ /",
  "GP12vprevk_u:15958": "sa kadācinmṛgānhantuṃ nirjagāma mahābalaḥ // RKV_218.6 //",
  "GP12vprevk_u:15959": "bahubhir divasaiḥ prāpto bhṛgukacchamanuttamam /",
  "GP12vprevk_u:15960": "jamadagnir mahātejā yatra tiṣṭhati tāpasaḥ // RKV_218.7 //",
  "GP12vprevk_u:15961": "reṇukāsahitaḥ śrīmānsarvabhūtābhayapradaḥ /",
  "GP12vprevk_u:15962": "tasya putro 'bhavadrāmaḥ sākṣānnārāyaṇaḥ prabhuḥ // RKV_218.8 //",
  "GP12vprevk_u:15963": "sarvakṣatraguṇairyukto brahmavidbrāhmaṇottamaḥ /",
  "GP12vprevk_u:15964": "toṣayanparayā bhaktyā pitarau paramārthavat // RKV_218.9 //",
  "GP12vprevk_u:15965": "taṃ tadā cārjunaṃ dṛṣṭvā jamadagniḥ pratāpavān /",
  "GP12vprevk_u:15966": "carantaṃ mṛgayāṃ gatvā hyātithyena nyamantrayat // RKV_218.10 //",
  "GP12vprevk_u:15967": "tatheti coktvā sa nṛpaḥ sabhṛtyabalavāhanaḥ /",
  "GP12vprevk_u:15968": "jagāma cāśramaṃ puṇyamṛṣestasya mahātmanaḥ // RKV_218.11 //",
  "GP12vprevk_u:15969": "tatkṣaṇād eva sampannaṃ śriyā paramayā vṛtam /",
  "GP12vprevk_u:15970": "vismayaṃ paramaṃ tatra dṛṣṭvā rājā jagāma ha // RKV_218.12 //",
  "GP12vprevk_u:15971": "gatamātrastu siddhena paramānnena bhojitaḥ /",
  "GP12vprevk_u:15972": "sabhṛtyabalavānrājā brāhmaṇena yadṛcchayā /",
  "GP12vprevk_u:15973": "kimetad iti papraccha kāraṇaṃ śaktimeva ca // RKV_218.13 //",
  "GP12vprevk_u:15974": "kāmadhenoḥ prabhāvaṃ taṃ jñātvā prāha tato dvijam /",
  "GP12vprevk_u:15975": "dakṣiṇāṃ dehi me vipra kalmaṣāṃ dhenumuttamām // RKV_218.14 //",
  "GP12vprevk_u:15976": "śataṃ śatasahasrāṇām ayutaṃ niyutaṃ param /",
  "GP12vprevk_u:15977": "bhūṣitānāṃ ca dhenūnāṃ dadāmi tava cārbudam // RKV_218.15 //",
  "GP12vprevk_u:15978": "jamadagnir uvāca:",
  "GP12vprevk_u:15979": "ayutaiḥ prayutair nāhaṃ śatakoṭibhiruttamām /",
  "GP12vprevk_u:15980": "kāmadhenumimāṃ tāta na dadmi pratigamyatām // RKV_218.16 //",
  "GP12vprevk_u:15981": "evamuktaḥ sa rājendras tena vipreṇa bhārata /",
  "GP12vprevk_u:15982": "krodhasaṃraktanayana idaṃ vacanamabravīt // RKV_218.17 //",
  "GP12vprevk_u:15983": "yasyedṛśaḥ kāmacāro mayyapi dvijapāṃsana /",
  "GP12vprevk_u:15984": "ahaṃ te paśyatastasmānnayāmi surabhiṃ gṛhāt // RKV_218.18 //",
  "GP12vprevk_u:15985": "dvija uvāca:",
  "GP12vprevk_u:15986": "kaḥ krīḍati saroṣeṇa nirbhayo hi mahāhinā /",
  "GP12vprevk_u:15987": "mṛtyudṛṣṭotareṇāpi mama dhenuṃ nayeta yaḥ // RKV_218.19 //",
  "GP12vprevk_u:15988": "evamuktvā mahādaṇḍaṃ brahmadaṇḍamivāparam /",
  "GP12vprevk_u:15989": "gṛhītvā paramakruddho jamadagniruvāca ha // RKV_218.20 //",
  "GP12vprevk_u:15990": "yasyāsti śaktistejo vā kṣatriyasya kulādhamaḥ /",
  "GP12vprevk_u:15991": "dhenuṃ nayatu me sadyaḥ kṣīṇāyuḥ saparicchadaḥ // RKV_218.21 //",
  "GP12vprevk_u:15992": "etacchrutvā vacaḥ krūraṃ haihayaḥ śataśo vṛtaḥ /",
  "GP12vprevk_u:15993": "dhāvamānaḥ kṣititale brahmadaṇḍahato 'patat // RKV_218.22 //",
  "GP12vprevk_u:15994": "huṃkṛtena tato dhenvāḥ khaḍgapāśāsipāṇayaḥ /",
  "GP12vprevk_u:15995": "nirgacchantaḥ pradṛśyante kalmaṣāyāḥ sahasraśaḥ // RKV_218.23 //",
  "GP12vprevk_u:15996": "nāsāpuṭāgrādromāgrātkirātā māgadhā gudāt /",
  "GP12vprevk_u:15997": "randhrāntareṣu cotpannāḥ śataśo 'tha sahasraśaḥ // RKV_218.24 //",
  "GP12vprevk_u:15998": "evamanyo 'nyamāhatya haihayaṣṭaṅkaṇāndahan /",
  "GP12vprevk_u:15999": "vināśaṃ saha vipreṇa gatā hyarjunatejasā // RKV_218.25 //",
  "GP12vprevk_u:16000": "kārtavīryo jayaṃ labdhvā saṃkhye hatvā dvijottamam /",
  "GP12vprevk_u:16001": "jagāma svāṃ purīṃ hṛṣṭaḥ kṛtāntavaśamohitaḥ // RKV_218.26 //",
  "GP12vprevk_u:16002": "tatastvarānvitaḥ prāptaḥ paścādrāmo gate ripau /",
  "GP12vprevk_u:16003": "ākrandamānāṃ jananīṃ dadarśa piturantike // RKV_218.27 //",
  "GP12vprevk_u:16004": "rāma uvāca:",
  "GP12vprevk_u:16005": "kenedamātmanāśāya hyajñānāt sāhasaṃ kṛtam /",
  "GP12vprevk_u:16006": "mama tātaṃ jighāṃsuryo draṣṭuṃ mṛtyumihecchati // RKV_218.28 //",
  "GP12vprevk_u:16007": "tataḥ sā rāmavākyena gatasattveva vihvalā /",
  "GP12vprevk_u:16008": "udaraṃ karayugmena tāḍayantī hyuvāca tam // RKV_218.29 //",
  "GP12vprevk_u:16009": "arjunena nṛśaṃsena kṣatriyair aparaiḥ saha /",
  "GP12vprevk_u:16010": "ihāgatya pitā tena nihato bāhuśālinā // RKV_218.30 //",
  "GP12vprevk_u:16011": "taṃ paśya nihataṃ tātaṃ gatāsuṃ gatacetasam /",
  "GP12vprevk_u:16012": "saṃskṛtya vidhivatputra tarpayasva yathātatham // RKV_218.31 //",
  "GP12vprevk_u:16013": "etacchrutvā sa vacanaṃ jananīm abhivādya tām /",
  "GP12vprevk_u:16014": "pratijñām akarod yāṃ tāṃ śṛṇuṣva ca narādhipa // RKV_218.32 //",
  "GP12vprevk_u:16015": "triḥsaptakṛtvaḥ pṛthivīṃ niḥkṣatriyakulānvayām /",
  "GP12vprevk_u:16016": "snātvā ca teṣām asṛjā tarpayiṣyāmi te patim // RKV_218.33 //",
  "GP12vprevk_u:16017": "tasyāpi paraśunā bāhūn kārtavīryasya durmateḥ /",
  "GP12vprevk_u:16018": "chittvā pāsyāmi rudhiramiti satyaṃ śṛṇuṣva me // RKV_218.34 //",
  "GP12vprevk_u:16019": "evaṃ pratijñāṃ kṛtvāsau jāmadagnyaḥ pratāpavān /",
  "GP12vprevk_u:16020": "krodhena mahatāviṣṭaḥ saṃskṛtya pitaraṃ tataḥ // RKV_218.35 //",
  "GP12vprevk_u:16021": "māhiṣmatīṃ purīṃ rāmo jagāma krodhamūrchitaḥ /",
  "GP12vprevk_u:16022": "chittvā bāhuvanaṃ tasya hatvā taṃ kṣatriyādhamam // RKV_218.36 //",
  "GP12vprevk_u:16023": "jagāma kṣatriyāntāya pṛthivīm avalokayan /",
  "GP12vprevk_u:16024": "saptadvīpārṇavayutāṃ saśailavanakānanām // RKV_218.37 //",
  "GP12vprevk_u:16025": "pūrvataḥ paścimāmāśāṃ dakṣiṇottarataḥ kurūn /",
  "GP12vprevk_u:16026": "samantapañcake pañca cakāra rudhirahradān // RKV_218.38 //",
  "GP12vprevk_u:16027": "sa teṣu rudhirāmbhastu hradeṣu krodhamūrchitaḥ /",
  "GP12vprevk_u:16028": "pitḥn saṃtarpayāmāsa rudhireṇeti naḥ śrutam // RKV_218.39 //",
  "GP12vprevk_u:16029": "atharcīkādaya upetya pitaro brāhmaṇarṣabham /",
  "GP12vprevk_u:16030": "taṃ kṣamasveti jagadus tataḥ sa virarāma ha // RKV_218.40 //",
  "GP12vprevk_u:16031": "teṣāṃ samīpe yo deśo hradānāṃ rudhirāmbhasām /",
  "GP12vprevk_u:16032": "samaṃ tapaṃ cakram iti puṇyaṃ tatparikīrtitam // RKV_218.41 //",
  "GP12vprevk_u:16033": "nivartya karmaṇastasmāt pitḥn provāca pāṇḍava /",
  "GP12vprevk_u:16034": "rāmaḥ paramadharmātmā yadidaṃ rudhiraṃ mayā // RKV_218.42 //",
  "GP12vprevk_u:16035": "kṣiptaṃ pañcasu tīrtheṣu tadbhūyāt tīrthamuttamam /",
  "GP12vprevk_u:16036": "tathetyuktvā tu te sarve pitaro 'dṛśyatāṃ gatāḥ // RKV_218.43 //",
  "GP12vprevk_u:16037": "evaṃ rāmasya saṃsargo devamārge yudhiṣṭhira /",
  "GP12vprevk_u:16038": "sarvapāpakṣayakaro darśanātsparśanān nṛṇām // RKV_218.44 //",
  "GP12vprevk_u:16039": "reṇukāpratyayārthāya adyāpi pitṛdevatāḥ /",
  "GP12vprevk_u:16040": "dṛśyante devamārgasthāḥ sarvapāpakṣayaṃkarāḥ // RKV_218.45 //",
  "GP12vprevk_u:16041": "tatra tīrthe tu rājendra narmadodadhisaṅgame /",
  "GP12vprevk_u:16042": "sthānaṃ kṛtvā vidhānena mucyante pātakairnarāḥ // RKV_218.46 //",
  "GP12vprevk_u:16043": "kuśāgreṇāpi kaunteya na spṛṣṭavyo mahodadhiḥ /",
  "GP12vprevk_u:16044": "anena tatra mantreṇa snātavyaṃ nṛpasattama // RKV_218.47 //",
  "GP12vprevk_u:16045": "namaste viṣṇurūpāya namastubhyam apāṃ pate /",
  "GP12vprevk_u:16046": "sānnidhyaṃ kuru deveśa sāgare lavaṇāmbhasi /",
  "GP12vprevk_u:16047": "iti sparśanamantraḥ // RKV_218.48 //",
  "GP12vprevk_u:16048": "agniśca tejo mṛḍayā ca dehe reto 'tha viṣṇuramṛtasya nābhiḥ /",
  "GP12vprevk_u:16049": "etad bruvan pāṇḍava satyavākyaṃ tato 'vagāheta patiṃ nadīnām // RKV_218.49 //",
  "GP12vprevk_u:16050": "pañcaratnasamāyuktaṃ phalapuṣpākṣatairyutam /",
  "GP12vprevk_u:16051": "mantreṇānena rājendra dadyādarghaṃ mahodadheḥ // RKV_218.50 //",
  "GP12vprevk_u:16052": "sarvaratnanidhānastvaṃ sarvaratnākarākaraḥ /",
  "GP12vprevk_u:16053": "sarvāmarapradhāneśa gṛhāṇārghaṃ namo 'stu te /",
  "GP12vprevk_u:16054": "ityarghamantraḥ // RKV_218.51 //",
  "GP12vprevk_u:16055": "ā janmajanitāt pāpānmāmuddhara mahodadhe /",
  "GP12vprevk_u:16056": "yāhyarcito ratnanidhe parvatān pārvaṇottama /",
  "GP12vprevk_u:16057": "iti visarjanamantraḥ // RKV_218.52 //",
  "GP12vprevk_u:16058": "ko 'paraḥ sāgarāddevātsvargadvāravipāṭana /",
  "GP12vprevk_u:16059": "tatra sāgaraparyantaṃ mahātīrthamanuttamam // RKV_218.53 //",
  "GP12vprevk_u:16060": "jāmadagnyena rāmeṇa tatra devaḥ pratiṣṭhitaḥ /",
  "GP12vprevk_u:16061": "yatra devāḥ sagandharvā munayaḥ siddhacāraṇāḥ // RKV_218.54 //",
  "GP12vprevk_u:16062": "upāsate virūpākṣaṃ jamadagnim anuttamam /",
  "GP12vprevk_u:16063": "reṇukāṃ caiva ye devīṃ paśyanti bhuvi mānavāḥ // RKV_218.55 //",
  "GP12vprevk_u:16064": "priyavāse śive loke vasanti kālamīpsitam /",
  "GP12vprevk_u:16065": "tatra snātvā naro rājaṃstarpayanpitṛdevatāḥ // RKV_218.56 //",
  "GP12vprevk_u:16066": "tārayen narakādghorāt kulānāṃ śatamuttaram /",
  "GP12vprevk_u:16067": "snātvā dattvātra sahitāḥ śrutvā vai bhaktipūrvakam // RKV_218.57 //",
  "GP12vprevk_u:16068": "||",
  "GP12vprevk_u:16069": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe jāmadagnyatīrthamāhātmyavarṇanaṃ nāmāṣṭādaśādhikadviśatatamo 'dhyāyaḥ ||",
  "GP12vprevk_u:16070": "RKV adhyāya 219",
  "GP12vprevk_u:16071": "śrīmārkaṇḍeya uvāca:",
  "GP12vprevk_u:16072": "narmadādakṣiṇe kūle tīrthaṃ koṭīśvaraṃ param /",
  "GP12vprevk_u:16073": "yatra snānaṃ ca dānaṃ ca sarvaṃ koṭiguṇaṃ bhavet // RKV_219.1 //",
  "GP12vprevk_u:16074": "tatra devāḥ sagandharvā ṛṣayo ye tathāmalāḥ /",
  "GP12vprevk_u:16075": "koṭitīrthe parāṃ siddhiṃ samprāptā bhuvi durlabhām // RKV_219.2 //",
  "GP12vprevk_u:16076": "sthāpitaśca mahādevastatra koṭīśvaro nṛpa /",
  "GP12vprevk_u:16077": "taṃ dṛṣṭvā devadeveśaṃ siddhiṃ prāpnotyanuttamām // RKV_219.3 //",
  "GP12vprevk_u:16078": "tatra tīrthe tu yatkiṃcicchubhaṃ vā yadi vāśubham /",
  "GP12vprevk_u:16079": "kriyate tannṛpaśreṣṭha sarvaṃ koṭiguṇaṃ bhavet // RKV_219.4 //",
  "GP12vprevk_u:16080": "tatra dakṣiṇamārgasthā ye kecinmunisattamāḥ /",
  "GP12vprevk_u:16081": "siddhā mṛtāḥ padaṃ yānti pitṛlokaṃ dhruvaṃ hi te // RKV_219.5 //",
  "GP12vprevk_u:16082": "uttaraṃ narmadākūlaṃ ye śreṣṭhā munipuṃgavāḥ /",
  "GP12vprevk_u:16083": "devalokaṃ gatāḥ pūrvamiti śāstrasya niścayaḥ // RKV_219.6 //",
  "GP12vprevk_u:16084": "||",
  "GP12vprevk_u:16085": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe koṭitīrthamāhātmyavarṇanaṃ nāmaikonaviṃśadadhikadviśatatamo 'dhyāyaḥ ||",
  "GP12vprevk_u:16086": "RKV adhyāya 220",
  "GP12vprevk_u:16087": "śrīmārkaṇḍeya uvāca:",
  "GP12vprevk_u:16088": "tato gaccheddharādhīśa loṭaṇeśvaram uttamam /",
  "GP12vprevk_u:16089": "uttare narmadākūle sarvapātakanāśanam // RKV_220.1 //",
  "GP12vprevk_u:16090": "tatkṣaṇādeva tatsarvaṃ saptajanmārjitaṃ tvagham /",
  "GP12vprevk_u:16091": "naśyate devadevasya darśanādeva tannṛpa // RKV_220.2 //",
  "GP12vprevk_u:16092": "bālyātprabhṛti yatpāpaṃ yauvane cāpi yatkṛtam /",
  "GP12vprevk_u:16093": "tatsarvaṃ vilayaṃ yāti devadevasya darśanāt // RKV_220.3 //",
  "GP12vprevk_u:16094": "yudhiṣṭhira uvāca:",
  "GP12vprevk_u:16095": "āścaryabhūtaṃ lokeṣu narmadācaritaṃ mahat /",
  "GP12vprevk_u:16096": "tvayā vai kathitaṃ vipra sakalaṃ pāpanāśanam // RKV_220.4 //",
  "GP12vprevk_u:16097": "yadekaṃ paramaṃ tīrthaṃ sarvatīrthaphalapradam /",
  "GP12vprevk_u:16098": "śrotumicchāmi tatsarvaṃ dayāṃ kṛtvā vadāśu me // RKV_220.5 //",
  "GP12vprevk_u:16099": "ye kecid durlabhāḥ praśnāstriṣu lokeṣu sattama /",
  "GP12vprevk_u:16100": "tvatprasādena te sarve śrutā me saha bāndhavaiḥ // RKV_220.6 //",
  "GP12vprevk_u:16101": "etamekaṃ paraṃ praśnaṃ sarvapraśnavidāṃ vara /",
  "GP12vprevk_u:16102": "śrutvāhaṃ tvatprasādena yatra yāmi sabāndhavaḥ // RKV_220.7 //",
  "GP12vprevk_u:16103": "śrīmārkaṇḍeya uvāca:",
  "GP12vprevk_u:16104": "sādhusādhu mahāprājña yasya te matirīdṛśī /",
  "GP12vprevk_u:16105": "durlabhaṃ triṣu lokeṣu tasya te nāsti kiṃcana // RKV_220.8 //",
  "GP12vprevk_u:16106": "dharmamarthaṃ ca kāmaṃ ca mokṣaṃ ca bharatarṣabha /",
  "GP12vprevk_u:16107": "kāle kāle ca yo vetti kartavyas tena dhīmatā // RKV_220.9 //",
  "GP12vprevk_u:16108": "tasmāt te sampravakṣyāmi praśnasyāsyottaraṃ śubham /",
  "GP12vprevk_u:16109": "yacchrutvā sarvapāpebhyo mucyante bhuvi mānavāḥ // RKV_220.10 //",
  "GP12vprevk_u:16110": "narmadā saritāṃ śreṣṭhā sarvatīrthamayī śubhā /",
  "GP12vprevk_u:16111": "viśeṣaḥ kathitastasyā revāsāgarasaṅgame // RKV_220.11 //",
  "GP12vprevk_u:16112": "āgacchantīṃ nṛpaśreṣṭha dṛṣṭvā revāṃ mahodadhiḥ /",
  "GP12vprevk_u:16113": "praṇamya ca punardevīṃ saṅgame revayā saha // RKV_220.12 //",
  "GP12vprevk_u:16114": "saṃcintya manasā keyamiti māṃ vai saridvarā /",
  "GP12vprevk_u:16115": "jñātvā saṃcintya manasā revāṃ liṅgodbhavāṃ parām // RKV_220.13 //",
  "GP12vprevk_u:16116": "luṭhanvai sammukhastāta gato revāṃ mahodadhiḥ /",
  "GP12vprevk_u:16117": "samudre narmadā yatra praviṣṭāsti mahānadī // RKV_220.14 //",
  "GP12vprevk_u:16118": "tatra devādhidevasya samudre liṅgamutthitam /",
  "GP12vprevk_u:16119": "liṅgodbhūtā mahābhāgā narmadā saritāṃ varā // RKV_220.15 //",
  "GP12vprevk_u:16120": "layaṃ gatā tatra liṅge tena puṇyatamā hi sā /",
  "GP12vprevk_u:16121": "narmadāyāṃ vasannityaṃ narmadāmbu pibansadā /",
  "GP12vprevk_u:16122": "dīkṣitaḥ sarvayajñeṣu somapānaṃ dine dine // RKV_220.16 //",
  "GP12vprevk_u:16123": "saṅgame tatra yaḥ snātvā loṭaṇeśvaram arcayet /",
  "GP12vprevk_u:16124": "so 'śvamedhasya yajñasya phalaṃ prāpnoti mānavaḥ // RKV_220.17 //",
  "GP12vprevk_u:16125": "vācikaṃ mānasaṃ pāpaṃ karmaṇā yatkṛtaṃ nṛpa /",
  "GP12vprevk_u:16126": "loṭaṇeśvaram āsādya sarvaṃ vilayatāṃ vrajet // RKV_220.18 //",
  "GP12vprevk_u:16127": "kārttikyāṃ tu viśeṣeṇa kathitaṃ śaṅkareṇa tu /",
  "GP12vprevk_u:16128": "tacchṛṇuṣva nṛpaśreṣṭha sarvapāpāpanodanam // RKV_220.19 //",
  "GP12vprevk_u:16129": "samprāptāṃ kārttikīṃ dṛṣṭvā gatvā tatra nṛpottama /",
  "GP12vprevk_u:16130": "caturdaśyāmupoṣyaiva snātvā vai narmadājale // RKV_220.20 //",
  "GP12vprevk_u:16131": "saṃtarpya pitṛdevāṃśca śrāddhaṃ kṛtvā yathāvidhi /",
  "GP12vprevk_u:16132": "rātrau jāgaraṇaṃ kuryātsampūjya loṭaṇeśvaram // RKV_220.21 //",
  "GP12vprevk_u:16133": "saphalaṃ jīvitaṃ tasya saphalaṃ tasya ceṣṭitam /",
  "GP12vprevk_u:16134": "paṅgavaste na sandeho janma teṣāṃ nirarthakam // RKV_220.22 //",
  "GP12vprevk_u:16135": "ekāgramanasā yaistu na dṛṣṭo loṭaṇeśvaraḥ /",
  "GP12vprevk_u:16136": "piśācatvaṃ viyonitvaṃ na bhavettasya vai kule // RKV_220.23 //",
  "GP12vprevk_u:16137": "saṅgame tatra yo gatvā snānaṃ kṛtvā yathāvidhi /",
  "GP12vprevk_u:16138": "puṇyaiścaiva tathā kuryād gītair nṛtyaiḥ prabodhanam // RKV_220.24 //",
  "GP12vprevk_u:16139": "tataḥ prabhātāṃ rajanīṃ dṛṣṭvā natvā mahodadhim /",
  "GP12vprevk_u:16140": "āmantrya snānavidhinā snānaṃ tatra tu kārayet // RKV_220.25 //",
  "GP12vprevk_u:16141": "oṃ namo viṣṇurūpāya tīrthanāthāya te namaḥ /",
  "GP12vprevk_u:16142": "sānnidhyaṃ kuru me deva samudra lavaṇāmbhasi /",
  "GP12vprevk_u:16143": "ityāmantraṇamantraḥ // RKV_220.26 //",
  "GP12vprevk_u:16144": "agniśca tejo mṛḍayā ca deho reto 'dhā viṣṇuramṛtasya nābhiḥ /",
  "GP12vprevk_u:16145": "evaṃ bruvan pāṇḍava satyavākyaṃ tato 'vagāheta patiṃ nadīnām /",
  "GP12vprevk_u:16146": "iti snānamantraḥ // RKV_220.27 //",
  "GP12vprevk_u:16147": "ājanmaśatasāhasraṃ yatpāpaṃ kṛtavān naraḥ /",
  "GP12vprevk_u:16148": "sakṛtsnānādvyapoheta pāpaughaṃ lavaṇāmbhasi // RKV_220.28 //",
  "GP12vprevk_u:16149": "anyathā hi kuruśreṣṭha devayonirasau vibhuḥ /",
  "GP12vprevk_u:16150": "kuśāgreṇāpi vibudhairna spraṣṭavyo mahārṇavaḥ // RKV_220.29 //",
  "GP12vprevk_u:16151": "sarvaratnapradhānastvaṃ sarvaratnākarākara /",
  "GP12vprevk_u:16152": "sarvāmarapradhāneśa gṛhāṇārghaṃ namo 'stu te /",
  "GP12vprevk_u:16153": "iti arvamantra // RKV_220.30 //",
  "GP12vprevk_u:16154": "pitṛdevamanuṣyāṃśca saṃtarpya tadanantaram /",
  "GP12vprevk_u:16155": "uttīrya tīre tasyaiva pañcabhir dvijapuṃgavaiḥ // RKV_220.31 //",
  "GP12vprevk_u:16156": "śrāddhaṃ samācaret paścāllokapālānurūpibhiḥ /",
  "GP12vprevk_u:16157": "kṛtvāgre lokapālāṃstu pratiṣṭhāpya yathāvidhi // RKV_220.32 //",
  "GP12vprevk_u:16158": "sampūjya ca yathānyāyaṃ tāneva brāhmaṇaiḥ saha /",
  "GP12vprevk_u:16159": "sukṛtaṃ duṣkṛtaṃ paścāt tebhyaḥ sarvaṃ nivedayet // RKV_220.33 //",
  "GP12vprevk_u:16160": "bālyātprabhṛti yatpāpaṃ kṛtaṃ vārdhakayauvane /",
  "GP12vprevk_u:16161": "prakhyāpayitvā tebhyo'gre lokapālān nimantrayet // RKV_220.34 //",
  "GP12vprevk_u:16162": "bālyātprabhṛti yatkiṃcitkṛtam ā janmato 'śubham /",
  "GP12vprevk_u:16163": "viprebhyaḥ kathitaṃ sarvaṃ tatsāṃnidhyaṃ sthiteṣu me // RKV_220.35 //",
  "GP12vprevk_u:16164": "ityuktvā sa luṭhetpaścāttebhyo 'greṇa ca sammukham /",
  "GP12vprevk_u:16165": "anumānya ca tānpañca paścāt snānaṃ samācaret // RKV_220.36 //",
  "GP12vprevk_u:16166": "śrāddhaṃ ca kāryaṃ vidhivatpitṛbhyo nṛpasattama /",
  "GP12vprevk_u:16167": "evaṃ kṛte nṛpaśreṣṭha sarvapāpakṣayo bhavet // RKV_220.37 //",
  "GP12vprevk_u:16168": "jijñāsārthaṃ tu yaḥ kaścidātmānaṃ jñātum icchati /",
  "GP12vprevk_u:16169": "śubhāśubhaṃ ca yatkarma tasya niṣṭhāmimāṃ śṛṇu // RKV_220.38 //",
  "GP12vprevk_u:16170": "snātvā tatra mahātīrthe luṭhamāno vrajennaraḥ /",
  "GP12vprevk_u:16171": "pāpakarmānyato yāti dharmakarmā vrajen nadīm // RKV_220.39 //",
  "GP12vprevk_u:16172": "pāpakarmā tato jñātvā pāpaṃ me pūrvasaṃcitam /",
  "GP12vprevk_u:16173": "snātvā tīrthavare tasmindānaṃ dadyād yathāvidhi // RKV_220.40 //",
  "GP12vprevk_u:16174": "loṭaṇeśvaram abhyarcya sarvapāpaiḥ pramucyate /",
  "GP12vprevk_u:16175": "avakragamanaṃ gatvā mucyate sarvapātakaiḥ // RKV_220.41 //",
  "GP12vprevk_u:16176": "tasmāt sarvaprayatnena jñātvaivaṃ nṛpasattama /",
  "GP12vprevk_u:16177": "snātavyaṃ mānavaistatra yatra saṃnihito haraḥ // RKV_220.42 //",
  "GP12vprevk_u:16178": "evaṃ snātvā vidhānena brāhmaṇān vedapāragān /",
  "GP12vprevk_u:16179": "pūjayetpṛthivīpāla sarvapāpopaśāntaye // RKV_220.43 //",
  "GP12vprevk_u:16180": "evaṃ guṇaviśiṣṭaṃ hi tattīrthaṃ nṛpasattama /",
  "GP12vprevk_u:16181": "tasya tīrthasya māhātmyaṃ śṛṇuṣvaikamanā nṛpa // RKV_220.44 //",
  "GP12vprevk_u:16182": "tatra tīrthe naraḥ snātvā saṃtarpya pitṛdevatāḥ /",
  "GP12vprevk_u:16183": "śrāddhaṃ yaḥ kurute tatra pitḥṇāṃ bhaktibhāvitaḥ // RKV_220.45 //",
  "GP12vprevk_u:16184": "dānaṃ dadāti viprebhyo gobhūtilahiraṇyakam /",
  "GP12vprevk_u:16185": "ṣaṣṭivarṣasahasrāṇi koṭirvarṣaśatāni ca // RKV_220.46 //",
  "GP12vprevk_u:16186": "vimānavaramārūḍhaḥ svargaloke mahīyate /",
  "GP12vprevk_u:16187": "narmadāsarvatīrthebhyaḥ snāne dāne ca yatphalam // RKV_220.47 //",
  "GP12vprevk_u:16188": "tatphalaṃ samavāpnoti revāsāgarasaṅgame /",
  "GP12vprevk_u:16189": "suvarṇaṃ rajataṃ tāmraṃ maṇimauktikabhūṣaṇam // RKV_220.48 //",
  "GP12vprevk_u:16190": "govṛṣaṃ ca mahīṃ dhānyaṃ tatra dattvākṣayaṃ phalam /",
  "GP12vprevk_u:16191": "śubhasyāpyaśubhasyāpi tatra tīrthe na saṃśayaḥ // RKV_220.49 //",
  "GP12vprevk_u:16192": "tatra tīrthe naraḥ kaścit prāṇatyāgaṃ yudhiṣṭhira /",
  "GP12vprevk_u:16193": "karoti bhaktyā vidhivattasya puṇyaphalaṃ śṛṇu // RKV_220.50 //",
  "GP12vprevk_u:16194": "koṭivarṣaṃ tu varṣāṇāṃ krīḍitvā śivamandire /",
  "GP12vprevk_u:16195": "vedavedāṅgavidvipro jāyate vimale kule // RKV_220.51 //",
  "GP12vprevk_u:16196": "putrapautrasamṛddho 'sau dhanadhānyasamanvitaḥ /",
  "GP12vprevk_u:16197": "sarvavyādhivinirmukto jīvecca śaradāṃśatam // RKV_220.52 //",
  "GP12vprevk_u:16198": "api dvādaśayātrāsu somanāthe yadarcite /",
  "GP12vprevk_u:16199": "kārttikyāṃ kṛttikāyoge tatpuṇyaṃ loṭaṇeśvare // RKV_220.53 //",
  "GP12vprevk_u:16200": "gayā gaṅgā kurukṣetre naimiṣe puṣkare tathā /",
  "GP12vprevk_u:16201": "tatpuṇyaṃ labhate pārtha loṭaṇeśvaradarśanāt // RKV_220.54 //",
  "GP12vprevk_u:16202": "yaḥ śṛṇoti naro bhaktyā paṭhyamānam idaṃ śubham /",
  "GP12vprevk_u:16203": "sarvapāpavinirmukto rudralokaṃ sa gacchati // RKV_220.55 //",
  "GP12vprevk_u:16204": "||",
  "GP12vprevk_u:16205": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe loṭaṇeśvaratīrthamāhātmyavarṇanaṃ nāma viṃśatyuttaradviśatatamo 'dhyāyaḥ ||",
  "GP12vprevk_u:16206": "RKV adhyāya 221",
  "GP12vprevk_u:16207": "śrīmārkaṇḍeya uvāca:",
  "GP12vprevk_u:16208": "tato gacchettu rājendra revāyā dakṣiṇe taṭe /",
  "GP12vprevk_u:16209": "krośadvayāntare tīrthaṃ matṛtīrthād anuttamam // RKV_221.1 //",
  "GP12vprevk_u:16210": "nāmnā haṃseśvaraṃ puṇyaṃ vaimanasyavināśanam /",
  "GP12vprevk_u:16211": "kaśyapasya kule jāto haṃso dākṣāyaṇīsutaḥ // RKV_221.2 //",
  "GP12vprevk_u:16212": "brahmaṇo vāhanaṃ jātaḥ purā taptvā tapo mahat /",
  "GP12vprevk_u:16213": "saikadā vidhinirdeśaṃ vinā vaiyagryamāsthitaḥ // RKV_221.3 //",
  "GP12vprevk_u:16214": "abhibhūtaḥ śivagaṇaiḥ praṇanāśa yudhiṣṭhira /",
  "GP12vprevk_u:16215": "dakṣayajñapramathane kāṃdiśīko vidhiṃ vinā // RKV_221.4 //",
  "GP12vprevk_u:16216": "brahmaṇā saṃsṛto 'pyāśu nāyāti sa yadā khagaḥ /",
  "GP12vprevk_u:16217": "tadā taṃ śaptavānbrahmā pātayāmāsa vai padāt // RKV_221.5 //",
  "GP12vprevk_u:16218": "tataḥ sa śaptamātmānaṃ matvā haṃsastvarānvitaḥ /",
  "GP12vprevk_u:16219": "pitāmahamupāgamya praṇipatyedam abravīt // RKV_221.6 //",
  "GP12vprevk_u:16220": "haṃsa uvāca:",
  "GP12vprevk_u:16221": "tiryagyonisamutpannaṃ bhavāñchaptuṃ na cārhati /",
  "GP12vprevk_u:16222": "svabhāva eva tiryakṣu vivekavikalaṃ manaḥ // RKV_221.7 //",
  "GP12vprevk_u:16223": "tathāpi deva pāpo 'smi yadahaṃ svāminaṃ tyaje /",
  "GP12vprevk_u:16224": "kiṃ tu dhāvadbhir atyugrairgaṇaiḥ śārvaiḥ pitāmaha /",
  "GP12vprevk_u:16225": "sahasāhaṃ bhayākrāntastrastastyaktvā palāyitaḥ // RKV_221.8 //",
  "GP12vprevk_u:16226": "adyāpi bhayamevāhaṃ paśyannasmi vibho puraḥ /",
  "GP12vprevk_u:16227": "tena smṛto 'pi bhavatā nāvrajaṃ bhavadantike // RKV_221.9 //",
  "GP12vprevk_u:16228": "śrīmārkaṇḍeya uvāca:",
  "GP12vprevk_u:16229": "iti bruvanneva hi dhāturagre haṃsaḥ śvasatyakṣipūjyaḥ sudīnaḥ /",
  "GP12vprevk_u:16230": "tiryañcaṃ māṃ pāpinaṃ mūḍhabuddhiṃ prabho puraḥ patitaṃ pāhi pāhi // RKV_221.10 //",
  "GP12vprevk_u:16231": "eko devastvaṃ hi sargasya kartā nānāvidhaṃ sṛṣṭametattvayaiva /",
  "GP12vprevk_u:16232": "ahaṃ sṛṣṭastvīdṛśo yattvayā vai so 'yaṃ doṣo dhātar addhā tavaiva // RKV_221.11 //",
  "GP12vprevk_u:16233": "śāpasya vānugrahasyāpi śaktastvatto nānyaḥ śaraṇaṃ kaṃ vrajāmi /",
  "GP12vprevk_u:16234": "sevādharmādvicyutaṃ dāsabhūtaṃ capeṭairhantavyaṃ vai tāta māṃ trāhi bhaktam // RKV_221.12 //",
  "GP12vprevk_u:16235": "vidyāvidye tvatta evāvirāstāṃ dharmādharmau sadasad dyurniśe ca /",
  "GP12vprevk_u:16236": "nānābhāvāñjagatastvaṃ vidhatses taṃ tvāmekaṃ śaraṇaṃ vai prapadye // RKV_221.13 //",
  "GP12vprevk_u:16237": "eko 'si bahurūpo 'si nānācitraikakarmataḥ /",
  "GP12vprevk_u:16238": "niṣkarmākhilakarmāsi tvāmataḥ śaraṇaṃ vraje // RKV_221.14 //",
  "GP12vprevk_u:16239": "namonamo vareṇyāya varadāya namonamaḥ /",
  "GP12vprevk_u:16240": "namo dhātre vidhātre ca śaraṇyāya namonamaḥ // RKV_221.15 //",
  "GP12vprevk_u:16241": "śikṣākṣaraviyukteyaṃ vāṇī me stauti kiṃ vibho /",
  "GP12vprevk_u:16242": "kā śaktiḥ kiṃ parijñānamidamuktaṃ kṣamasva me // RKV_221.16 //",
  "GP12vprevk_u:16243": "śrīmārkaṇḍeya uvāca:",
  "GP12vprevk_u:16244": "evaṃ vadati haṃse vai brahmā prāha prasannadhīḥ /",
  "GP12vprevk_u:16245": "śikṣā dattā tavaiveyaṃ mā viṣādaṃ kṛthāḥ khaga // RKV_221.17 //",
  "GP12vprevk_u:16246": "tapasā śodhayātmānaṃ yathā śāpāntamāpnuyāḥ /",
  "GP12vprevk_u:16247": "revāsevāṃ kuru snātvā sthāpayitvā maheśvaram /",
  "GP12vprevk_u:16248": "acireṇaiva kālena tataḥ saṃsthānamāpsyasi // RKV_221.18 //",
  "GP12vprevk_u:16249": "yacceṣṭvā bahubhir yajñaiḥ samāptavaradakṣiṇaiḥ /",
  "GP12vprevk_u:16250": "gosvarṇakoṭidānaiśca tatphalaṃ sthāpite śive // RKV_221.19 //",
  "GP12vprevk_u:16251": "brahmaghno vā surāpo vā svarṇahṛd gurutalpagaḥ /",
  "GP12vprevk_u:16252": "revātīre śivaṃ sthāpya mucyate sarvapātakaiḥ // RKV_221.20 //",
  "GP12vprevk_u:16253": "tasmādbhargasarittīre sthāpayitvā triyambakam /",
  "GP12vprevk_u:16254": "viyuktaḥ sarvadoṣaistvaṃ yāsyase padamuttamam // RKV_221.21 //",
  "GP12vprevk_u:16255": "evamuktaḥ sa vidhinā hṛṣṭatuṣṭaḥ khagottamaḥ /",
  "GP12vprevk_u:16256": "tathetyuktvā jagāmāśu narmadātīramuttamam // RKV_221.22 //",
  "GP12vprevk_u:16257": "tapastaptvā kiyatkālaṃ sthāpayāmāsa śaṅkaram // RKV_221.23 //",
  "GP12vprevk_u:16258": "svanāmnā bharataśreṣṭha haṃseśvaramanuttamam /",
  "GP12vprevk_u:16259": "pūjayitvā paraṃ sthānaṃ prāptavānkhagasattamaḥ // RKV_221.24 //",
  "GP12vprevk_u:16260": "tatra haṃseśvare tīrthe gatvā snātvā yudhiṣṭhira /",
  "GP12vprevk_u:16261": "pūjayetparameśānaṃ sa pāpaiḥ parimucyate // RKV_221.25 //",
  "GP12vprevk_u:16262": "stuvannekamanā devaṃ na dainyaṃ prāpnuyāt kvacit /",
  "GP12vprevk_u:16263": "śrāddhaṃ dīpapradānaṃ ca brāhmaṇānāṃ ca bhojanam /",
  "GP12vprevk_u:16264": "dattvā śaktyā nṛpaśreṣṭha svargaloke mahīyate // RKV_221.26 //",
  "GP12vprevk_u:16265": "trikālam ekakālaṃ vā yo bhaktyā pūjayecchivam /",
  "GP12vprevk_u:16266": "navaprasūtāṃ dhenuṃ ca dattvā pārtha dvijottame /",
  "GP12vprevk_u:16267": "ṣaṣṭivarṣasahasrāṇi śivaloke mahīyate // RKV_221.27 //",
  "GP12vprevk_u:16268": "||",
  "GP12vprevk_u:16269": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe haṃseśvaratīrthamāhātmyavarṇanaṃ nāmaikaviṃśadadhikadviśatatamo 'dhyāyaḥ ||",
  "GP12vprevk_u:16270": "RKV adhyāya 222",
  "GP12vprevk_u:16271": "śrīmārkaṇḍeya uvāca:",
  "GP12vprevk_u:16272": "tataḥ krośāntare gacchettilādaṃ tīrthamuttamam /",
  "GP12vprevk_u:16273": "tilaprāśanakṛdyatra jābāliḥ śuddhimāptavān // RKV_222.1 //",
  "GP12vprevk_u:16274": "pitṛmātṛparityāgī bhrāturbhāryābhilāṣakṛt /",
  "GP12vprevk_u:16275": "putravikrayakṛtpāpaśchalakṛdguruṇā saha // RKV_222.2 //",
  "GP12vprevk_u:16276": "evaṃ doṣasamāviṣṭo yatra yatrāpi gacchati /",
  "GP12vprevk_u:16277": "tatra tatrāpi dhikkāraṃ labhate satsu bhārata /",
  "GP12vprevk_u:16278": "na ko'pi saṃgatiṃ dhatte tena sārddhaṃ sabhāsvapi // RKV_222.3 //",
  "GP12vprevk_u:16279": "iti lajjānvito vipraḥ kāle na mahatā nṛpa /",
  "GP12vprevk_u:16280": "cintāmavāpa mahatīm agatijño hi pāvane // RKV_222.4 //",
  "GP12vprevk_u:16281": "cakāra sarvatīrthāni revāṃ cāpyavagāhayat // RKV_222.5 //",
  "GP12vprevk_u:16282": "aṇivāpāntam āsādya dakṣiṇe narmadātaṭe /",
  "GP12vprevk_u:16283": "tasthau yatra vratī pārtha jābāliḥ prāśayaṃstilān // RKV_222.6 //",
  "GP12vprevk_u:16284": "tilairekāśanaṃ kurvaṃs tathaivaikāntarāśanam /",
  "GP12vprevk_u:16285": "tryahaṣaḍdvādaśāhāśī pakṣamāsāśanastathā // RKV_222.7 //",
  "GP12vprevk_u:16286": "kṛcchracāndrāyaṇādīni vratāni ca tilairapi /",
  "GP12vprevk_u:16287": "tilādatvamanuprāpto hyabdadvāsaptatiṃ kramāt // RKV_222.8 //",
  "GP12vprevk_u:16288": "kālena gacchatā tasya prasanno 'bhavadīśvaraḥ /",
  "GP12vprevk_u:16289": "prādād ihāmutrikīṃ tu śuddhiṃ sālokyamātmakam // RKV_222.9 //",
  "GP12vprevk_u:16290": "tena sa sthāpito devaḥ svanāmnā bharatarṣabha /",
  "GP12vprevk_u:16291": "tilādeśvarasaṃjñāṃ ca prāpa lokādapi prabhuḥ // RKV_222.10 //",
  "GP12vprevk_u:16292": "tadā prabhṛti vikhyātaṃ tīrthaṃ pāpapraṇāśanam /",
  "GP12vprevk_u:16293": "tatra tīrthe naraḥ snātvā caturdaśyaṣṭamīṣu ca // RKV_222.11 //",
  "GP12vprevk_u:16294": "upavāsaparaḥ pārtha tathaiva harivāsare /",
  "GP12vprevk_u:16295": "tilahomī tilodvartī tilasnāyī tilodakī // RKV_222.12 //",
  "GP12vprevk_u:16296": "tiladātā ca bhoktā ca nānāpāpaiḥ pramucyate /",
  "GP12vprevk_u:16297": "tilairāpūrayelliṅgaṃ tilatailena dīpadaḥ /",
  "GP12vprevk_u:16298": "rudralokam avāpnoti punāty ā saptamaṃ kulam // RKV_222.13 //",
  "GP12vprevk_u:16299": "tilapiṇḍapradānena śrāddhe nṛpatisattama /",
  "GP12vprevk_u:16300": "vikarmasthāśca gacchanti gatimiṣṭāṃ hi pūrvajāḥ // RKV_222.14 //",
  "GP12vprevk_u:16301": "svargalokasthitāḥ śrāddhair brāhmaṇānāṃ ca bhojanaiḥ /",
  "GP12vprevk_u:16302": "akṣayāṃ tṛptimāsādya modante śāśvatīḥ samāḥ // RKV_222.15 //",
  "GP12vprevk_u:16303": "pituḥ kulaṃ mātṛkulaṃ tathā bhāryākulaṃ nṛpa /",
  "GP12vprevk_u:16304": "kulatrayaṃ samuddhṛtya svargaṃ nayati vai naraḥ // RKV_222.16 //",
  "GP12vprevk_u:16305": "||",
  "GP12vprevk_u:16306": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe tilādeśvaratīrthamāhātmyavarṇanaṃ nāma dvāviṃśadadhikadviśatatamo 'dhyāyaḥ ||",
  "GP12vprevk_u:16307": "RKV adhyāya 223",
  "GP12vprevk_u:16308": "mārkaṇḍeya uvāca:",
  "GP12vprevk_u:16309": "tataḥ krośāntare pārtha vāsavaṃ tīrthamuttamam /",
  "GP12vprevk_u:16310": "vasubhiḥ sthāpitaṃ tatra sthitvā vai dvādaśābdakam // RKV_223.1 //",
  "GP12vprevk_u:16311": "dharo dhruvaśca somaśca āpaścaivānilo 'nalaḥ /",
  "GP12vprevk_u:16312": "pratyūṣaśca prabhāsaśca vasavo 'ṣṭāvime purā // RKV_223.2 //",
  "GP12vprevk_u:16313": "pitṛśāpaparikliṣṭā garbhavāsāya bhārata /",
  "GP12vprevk_u:16314": "nārmadaṃ tīrthamāsādya tapaścakruryatendriyāḥ // RKV_223.3 //",
  "GP12vprevk_u:16315": "ārādhayantaḥ paramaṃ bhavānīpatim avyam /",
  "GP12vprevk_u:16316": "dvādaśābdāni rājendra tatastuṣṭo maheśvaraḥ // RKV_223.4 //",
  "GP12vprevk_u:16317": "pratyakṣaḥ pradadau tebhyastvabhīṣṭaṃ varamuttamam /",
  "GP12vprevk_u:16318": "tataḥ svanāmnā saṃsthāpya vasavastaṃ maheśvaram /",
  "GP12vprevk_u:16319": "jagmurākāśamāviśya prasanne sati śaṅkare // RKV_223.5 //",
  "GP12vprevk_u:16320": "tataḥ prabhṛti vikhyātaṃ tīrthaṃ tadvāsavāhvayam /",
  "GP12vprevk_u:16321": "tasmiṃstīrthe mahārāja yo bhaktyā pūjayecchivam /",
  "GP12vprevk_u:16322": "yathālabdhopahāraiśca dīpaṃ dadyāt prayatnataḥ // RKV_223.6 //",
  "GP12vprevk_u:16323": "śuklapakṣe tadāṣṭamyāṃ pratyahaṃ vāpi śaktitaḥ /",
  "GP12vprevk_u:16324": "aṣṭau varṣasahasrāṇi sa vasecchivasaṃnidhau // RKV_223.7 //",
  "GP12vprevk_u:16325": "tataḥ śivālayaṃ yāti garbhavāsaṃ na paśyati /",
  "GP12vprevk_u:16326": "puṣpairvā pallavairvāpi phalairdhānyais tathāpi vā // RKV_223.8 //",
  "GP12vprevk_u:16327": "pūjayeddevamīśānaṃ sa dainyaṃ nāpnuyāt kvacit /",
  "GP12vprevk_u:16328": "sarvaśokavinirmuktaḥ svargaloke mahīyate // RKV_223.9 //",
  "GP12vprevk_u:16329": "ekāhamapi kaunteya yo vasedvāsaveśvare /",
  "GP12vprevk_u:16330": "pāparāśiṃ vinirdhūya bhānuvaddivi modate // RKV_223.10 //",
  "GP12vprevk_u:16331": "viprāṃśca bhojayedbhaktyā dadyād vāsāṃsi dakṣiṇām // RKV_223.11 //",
  "GP12vprevk_u:16332": "||",
  "GP12vprevk_u:16333": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe vāsaveśvaratīrthamāhātmyavarṇanaṃ nāma trayoviṃśatyadhikadviśatatamo 'dhyāyaḥ ||",
  "GP12vprevk_u:16334": "RKV adhyāya 224",
  "GP12vprevk_u:16335": "mārkaṇḍeya uvāca:",
  "GP12vprevk_u:16336": "tataḥ krośāntare pārtha tīrthaṃ koṭīśvaraṃ param /",
  "GP12vprevk_u:16337": "yatra snānaṃ ca dānaṃ ca japahomārcanādikam /",
  "GP12vprevk_u:16338": "bhaktyā kṛtaṃ naraistatra sarvaṃ koṭiguṇaṃ bhavet // RKV_224.1 //",
  "GP12vprevk_u:16339": "tatra devāḥ sagandharvā ṛṣayaḥ siddhacāraṇāḥ /",
  "GP12vprevk_u:16340": "jaladhiṃ pratigacchanti narmadāṃ vīkṣituṃ kila // RKV_224.2 //",
  "GP12vprevk_u:16341": "militāḥ koṭiśo rājanrevāsāgarasaṅgame /",
  "GP12vprevk_u:16342": "vinodamatulaṃ dṛṣṭvā revārṇavasamāgame // RKV_224.3 //",
  "GP12vprevk_u:16343": "snātvā śivaṃ ca saṃsthāpya pūjayitvā maheśvaram /",
  "GP12vprevk_u:16344": "koṭīśvarābhidhānaṃ tu svasvabhaktyā vidhānataḥ // RKV_224.4 //",
  "GP12vprevk_u:16345": "koṭītīrthe parāṃ siddhiṃ samprāptāḥ sarvatoṣaṇāt /",
  "GP12vprevk_u:16346": "tena tatpuṇyamatulaṃ sarvatīrtheṣu cottamam // RKV_224.5 //",
  "GP12vprevk_u:16347": "tatra tīrthe tu yatkiṃcicchubhaṃ vā yadi vāśubham /",
  "GP12vprevk_u:16348": "kriyate nṛpaśārdūla sarvaṃ koṭiguṇaṃ bhavet // RKV_224.6 //",
  "GP12vprevk_u:16349": "tatra tīrthe tu mārgasthā ye kecidṛṣisattamāḥ /",
  "GP12vprevk_u:16350": "siddhāmṛtapadaṃ yānti pitṛlokaṃ tathottamam // RKV_224.7 //",
  "GP12vprevk_u:16351": "uttare narmadātīre dakṣiṇe cāśritāśca ye /",
  "GP12vprevk_u:16352": "devalokaṃ gatās tatra iti me niścitā matiḥ // RKV_224.8 //",
  "GP12vprevk_u:16353": "bilvārkapuṣpair dhattūrakuśakāśaprasūnakaiḥ /",
  "GP12vprevk_u:16354": "ṛtūdbhavaistathānyaiśca pūjayitvā maheśvaram // RKV_224.9 //",
  "GP12vprevk_u:16355": "nānopacārair vidhivan mantrapūrvaṃ yudhiṣṭhira /",
  "GP12vprevk_u:16356": "dhūpadīpārdhanaivedyaistoṣayitvā ca dhūrjaṭim // RKV_224.10 //",
  "GP12vprevk_u:16357": "śivalokamavāpnoti yāvadindrāścaturdaśa /",
  "GP12vprevk_u:16358": "pauṣakṛṣṇāṣṭamīyoge viśeṣaḥ pūjane smṛtaḥ // RKV_224.11 //",
  "GP12vprevk_u:16359": "nityaṃ ca nṛpatiśreṣṭha caturdaśyaṣṭamīṣu ca /",
  "GP12vprevk_u:16360": "śivamabhyarcya viprāṃśca bhojayed bhaktito varān // RKV_224.12 //",
  "GP12vprevk_u:16361": "||",
  "GP12vprevk_u:16362": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe koṭīśvaratīrthamāhātmyavarṇanaṃ nāma caturviṃśatyadhikadviśatatamo 'dhyāyaḥ ||",
  "GP12vprevk_u:16363": "RKV adhyāya 225",
  "GP12vprevk_u:16364": "śrīmārkaṇḍeya uvāca:",
  "GP12vprevk_u:16365": "tataḥ krośāntare gacched alikātīrthamuttamam /",
  "GP12vprevk_u:16366": "alikā nāma gāndharvī kuśīlā kuṭilāśayā // RKV_225.1 //",
  "GP12vprevk_u:16367": "citrasenasya dauhitrī vidyānandamṛṣiṃ gatā /",
  "GP12vprevk_u:16368": "vavre te svīkṛtā tena daśavarṣāṇi taṃ śritā // RKV_225.2 //",
  "GP12vprevk_u:16369": "patiṃ jaghāna taṃ suptaṃ kasmiṃścit kāraṇāntare /",
  "GP12vprevk_u:16370": "gatvā nivedayāmāsa pitaraṃ ratnavallabham // RKV_225.3 //",
  "GP12vprevk_u:16371": "pitrā mātrā ca saṃtyaktā bahubhirbhartsitā nṛpa /",
  "GP12vprevk_u:16372": "garbhaghnī tvaṃ patighnī tvamiti darśaya mā mukham // RKV_225.4 //",
  "GP12vprevk_u:16373": "brahmaghnī yāhi pāpiṣṭhe parityaktā gṛhādvraja // RKV_225.5 //",
  "GP12vprevk_u:16374": "mārkaṇḍeya uvāca:",
  "GP12vprevk_u:16375": "iti duḥkhānvitā mūḍhā tābhyāṃ nirbhartsitā satī /",
  "GP12vprevk_u:16376": "tanuṃ tyaktuṃ manaścakre prāpya tīrthāntaraṃ kvacit // RKV_225.6 //",
  "GP12vprevk_u:16377": "saṃpṛcchyamānā tīrthāni brāhmaṇebhyo yudhiṣṭhira /",
  "GP12vprevk_u:16378": "śrutvā pāpaharaṃ tīrthaṃ revāsāgarasaṅgame // RKV_225.7 //",
  "GP12vprevk_u:16379": "tatra pārtha tapaścakre nirāhārā jitavratā /",
  "GP12vprevk_u:16380": "kṛcchrātikṛcchrapārākamahāsāṃtapanādibhiḥ // RKV_225.8 //",
  "GP12vprevk_u:16381": "cāndrāyaṇairbrahmakūrcaiḥ karśayāmāsa vai tanum /",
  "GP12vprevk_u:16382": "evaṃ varṣaśataṃ sārddhaṃ vyatītaṃ tapasā nṛpa // RKV_225.9 //",
  "GP12vprevk_u:16383": "tasyā viśuddhim icchantyāḥ śivadhyānārcanādibhiḥ /",
  "GP12vprevk_u:16384": "tataḥ katipayāhobhis tasyā jñātvā haṭhaṃ param /",
  "GP12vprevk_u:16385": "parituṣṭaḥ śivaḥ prāha pārvatyā paricoditaḥ // RKV_225.10 //",
  "GP12vprevk_u:16386": "īśvara uvāca:",
  "GP12vprevk_u:16387": "putri mā sāhasaṃ kārṣīḥ śuddhadehāsi sāmpratam /",
  "GP12vprevk_u:16388": "tuṣṭo 'haṃ tapasā te 'dya varaṃ varaya vāñchitam // RKV_225.11 //",
  "GP12vprevk_u:16389": "alikovāca:",
  "GP12vprevk_u:16390": "yadi tuṣṭo 'si deveśa varārhā yadyahaṃ matā /",
  "GP12vprevk_u:16391": "nānāpāpāgnitaptāyā dehi śuddhiṃ parāṃ mama // RKV_225.12 //",
  "GP12vprevk_u:16392": "tvaṃ me nātho hyanāthāyāstvameva jagatāṃ guruḥ /",
  "GP12vprevk_u:16393": "dīnānāthasamuddhartā śaraṇyaḥ sarvadehinām // RKV_225.13 //",
  "GP12vprevk_u:16394": "īśvara uvāca:",
  "GP12vprevk_u:16395": "tvaṃ bhadre śuddhadehāsi mā kiṃcid anuśocithāḥ /",
  "GP12vprevk_u:16396": "svanāmnā sthāpayitveha māṃ tataḥ svargameṣyasi // RKV_225.14 //",
  "GP12vprevk_u:16397": "ityuktvā devadeveśastatraivāntaradhīyata /",
  "GP12vprevk_u:16398": "alikāpi tato bhaktyā snātvā saṃsthāpya śaṅkaram // RKV_225.15 //",
  "GP12vprevk_u:16399": "dattvā dānaṃ ca viprebhyo lokamāpa mahotkaṭam /",
  "GP12vprevk_u:16400": "pitaraṃ ca samāsādya mātaraṃ ca yudhiṣṭhira // RKV_225.16 //",
  "GP12vprevk_u:16401": "taiśca saṃmānitā prītyā bandhubhiḥ sālikā tataḥ /",
  "GP12vprevk_u:16402": "vimānavaramārūḍhā divyamālānvitā nṛpa // RKV_225.17 //",
  "GP12vprevk_u:16403": "gaurīlokamanuprāptasakhitve 'dyāpi modate /",
  "GP12vprevk_u:16404": "tataḥ prabhṛti tatpārtha vikhyātam alikeśvaram // RKV_225.18 //",
  "GP12vprevk_u:16405": "tatra tīrthe tu yā nārī puruṣo vā yudhiṣṭhira /",
  "GP12vprevk_u:16406": "snātvā sampūjayedbhaktyā mahādevamumāyutam // RKV_225.19 //",
  "GP12vprevk_u:16407": "sa pāpairvividhairmukto lokamāpnoti śāṃkaram /",
  "GP12vprevk_u:16408": "mānasaṃ vācikaṃ pāpaṃ kāyikaṃ yatpurā kṛtam // RKV_225.20 //",
  "GP12vprevk_u:16409": "sarvaṃ tadvilayaṃ yāti bhojayitvā dvijānsadā /",
  "GP12vprevk_u:16410": "dīpaṃ dattvā ca devāgre na rogaiḥ paribhūyate // RKV_225.21 //",
  "GP12vprevk_u:16411": "dhūpapātraṃ vimānaṃ ca ghaṇṭāṃ kalaśameva ca /",
  "GP12vprevk_u:16412": "dattvā devāya rājendra śākraṃ lokamavāpnuyāt // RKV_225.22 //",
  "GP12vprevk_u:16413": "||",
  "GP12vprevk_u:16414_0": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe",
  "GP12vprevk_u:16414_1": "revāsāgarasaṅgame 'likeśvaratīrthamāhātmyavarṇanaṃ nāma pañcaviṃśatyadhikadviśatatamo 'dhyāyaḥ ||",
  "GP12vprevk_u:16415": "RKV adhyāya 226",
  "GP12vprevk_u:16416": "mārkaṇḍeya uvāca:",
  "GP12vprevk_u:16417": "tataḥ krośāntare puṇyaṃ tīrthaṃ tadvimaleśvaram /",
  "GP12vprevk_u:16418": "yatra snānena dānena japahomārcanādibhiḥ // RKV_226.1 //",
  "GP12vprevk_u:16419": "vimaleśvaramārādhya yo yadicchetsa tallabhet /",
  "GP12vprevk_u:16420": "svargalābhādikaṃ vāpi pārthivaṃ vā yathepsitam // RKV_226.2 //",
  "GP12vprevk_u:16421": "purā triśirasaṃ hatvā tvaṣṭuḥ putraṃ śatakratuḥ /",
  "GP12vprevk_u:16422": "yasya tīrthasya māhātmyādvaimalyaṃ paramaṃ gataḥ // RKV_226.3 //",
  "GP12vprevk_u:16423": "yatra vedanidhirvipro mahattaptvā tapaḥ purā /",
  "GP12vprevk_u:16424": "nānākarmamalaiḥ kṣīṇair vimalo 'bhavad arkavat // RKV_226.4 //",
  "GP12vprevk_u:16425": "mahādevaprasādena somavat priyadarśanaḥ /",
  "GP12vprevk_u:16426": "purā bhānumatīṃ bhānuḥ sutāṃ smaraśarārditaḥ // RKV_226.5 //",
  "GP12vprevk_u:16427": "cakame tena doṣeṇa kuṣṭharogārdito 'bhavat /",
  "GP12vprevk_u:16428": "sa cāpyatra tapastaptvā vimalatvam upāgataḥ // RKV_226.6 //",
  "GP12vprevk_u:16429": "mahādevena tuṣṭena svasthānaṃ mudito 'bhajat /",
  "GP12vprevk_u:16430": "tathaiva ca purā pārtha vibhāṇḍakasuto muniḥ // RKV_226.7 //",
  "GP12vprevk_u:16431": "yogisaṅgaṃ vane prāpya pure ca nṛpates tathā /",
  "GP12vprevk_u:16432": "rājasaṃsargadoṣādvai mālinyaṃ paramātmanaḥ // RKV_226.8 //",
  "GP12vprevk_u:16433": "vicārayannabhyupetya revāsāgarasaṅgamam /",
  "GP12vprevk_u:16434": "śāntayā bhāryayā sārddhaṃ taptvā dvādaśavatsarān // RKV_226.9 //",
  "GP12vprevk_u:16435": "kṛcchracāndrāyaṇair devaṃ toṣayaṃstryambakaṃ muniḥ /",
  "GP12vprevk_u:16436": "mahādevena tuṣṭena so 'pi vaimalyamāptavān // RKV_226.10 //",
  "GP12vprevk_u:16437": "śarvāṇyā preritaḥ śarvaḥ purā dāruvane nṛpa /",
  "GP12vprevk_u:16438": "mohanānmunipatnīnāṃ svaṃ dīkṣya vimalaṃ kila // RKV_226.11 //",
  "GP12vprevk_u:16439": "vicārya paramasthānaṃ narmadodadhisaṅgamam /",
  "GP12vprevk_u:16440": "tatra sthitvā mahārāja tapastaptvā sahomayā // RKV_226.12 //",
  "GP12vprevk_u:16441": "vimalo 'sau yato jātastenāsau vimaleśvaraḥ /",
  "GP12vprevk_u:16442": "tena nāmnā svayaṃ tasthau lokānāṃ hitakāmyayā // RKV_226.13 //",
  "GP12vprevk_u:16443": "tatastilottamāṃ sṛṣṭvā brahmā lokapitāmahaḥ /",
  "GP12vprevk_u:16444": "prajānātho 'pi tāṃ sṛṣṭvā dṛṣṭvāgre sumanoharām // RKV_226.14 //",
  "GP12vprevk_u:16445": "bhāviyogabalākrāntaḥ sa tasyāmabhiko 'bhavat /",
  "GP12vprevk_u:16446": "tena vīkṣya sadoṣatvaṃ revātīradvayaṃ śritaḥ // RKV_226.15 //",
  "GP12vprevk_u:16447": "tīrthānyanusaranmaunī trisnāyī saṃsmarañchivam /",
  "GP12vprevk_u:16448": "revārṇavasamāyoge snātvā sampūjya śaṅkaram /",
  "GP12vprevk_u:16449": "kālenālpena rājarṣe brahmāpyamalatāṃ gataḥ // RKV_226.16 //",
  "GP12vprevk_u:16450": "evamanye 'pi bahuśo devarṣinṛpasattamāḥ /",
  "GP12vprevk_u:16451": "tyaktvā doṣamalaṃ tatra vimalā bahavo 'bhavan // RKV_226.17 //",
  "GP12vprevk_u:16452": "tathā tvamapi rājendra tatra snātvā śivārcanāt /",
  "GP12vprevk_u:16453": "amalo 'pi viśeṣeṇa vaimalyaṃ prāpsyase param // RKV_226.18 //",
  "GP12vprevk_u:16454": "tatra snātvā naro nārī pūjayitvā maheśvaram /",
  "GP12vprevk_u:16455": "pāpadoṣavinirmukto brahmaloke mahīyate // RKV_226.19 //",
  "GP12vprevk_u:16456": "tatropavāsaṃ yaḥ kṛtvā paśyeta vimaleśvaram /",
  "GP12vprevk_u:16457": "aṣṭamyāṃ ca caturdaśyāṃ sarvaparvasu pārthiva // RKV_226.20 //",
  "GP12vprevk_u:16458": "saptajanmakṛtaṃ pāpaṃ hitvā yāti śivālayam /",
  "GP12vprevk_u:16459": "śrāddhaṃ kṛtvā vidhānena pitḥṇām anṛṇī bhavet /",
  "GP12vprevk_u:16460": "brāhmaṇān bhojayecchaktyā tebhyo dadyācca dakṣiṇām // RKV_226.21 //",
  "GP12vprevk_u:16461": "yadyadiṣṭatamaṃ loke yaccaivātmahitaṃ gṛhe /",
  "GP12vprevk_u:16462": "tattadguṇavate deyaṃ tatraivākṣayamicchatā /",
  "GP12vprevk_u:16463": "svarṇadhānyāni vāsāṃsi chatropānatkamaṇḍalum // RKV_226.22 //",
  "GP12vprevk_u:16464": "gṛhaṃ devasya vai śaktyā kṛtvā syād bhuvi bhūpatiḥ /",
  "GP12vprevk_u:16465": "gītanṛtyakathābhiśca toṣayet parameśvaram // RKV_226.23 //",
  "GP12vprevk_u:16466": "||",
  "GP12vprevk_u:16467": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe vimaleśvaratīrthamāhātmyavarṇanaṃ nāma ṣaḍviṃśatyadhikadviśatatamo 'dhyāyaḥ ||",
  "GP12vprevk_u:16468": "RKV adhyāya 227",
  "GP12vprevk_u:16469": "mārkaṇḍeya uvāca:",
  "GP12vprevk_u:16470": "etāni tava saṃkṣepāt prādhānyāt kathitāni ca /",
  "GP12vprevk_u:16471": "na śakto vistarād vaktuṃ saṃkhyāṃ tīrtheṣu pāṇḍava // RKV_227.1 //",
  "GP12vprevk_u:16472": "eṣā pavitrā vimalā nadī trailokyaviśrutā /",
  "GP12vprevk_u:16473": "narmadā saritāṃ śreṣṭhā mahādevasya vallabhā // RKV_227.2 //",
  "GP12vprevk_u:16474": "manasā saṃsmared yastu narmadāṃ satataṃ nṛpa /",
  "GP12vprevk_u:16475": "cāndrāyaṇaśatasyāśu labhate phalamuttamam // RKV_227.3 //",
  "GP12vprevk_u:16476": "aśraddadhānāḥ puruṣā nāstikāścātra ye sthitāḥ /",
  "GP12vprevk_u:16477": "patanti narake ghore prāhaivaṃ parameśvaraḥ // RKV_227.4 //",
  "GP12vprevk_u:16478": "narmadāṃ sevate nityaṃ svayaṃ devo maheśvaraḥ /",
  "GP12vprevk_u:16479": "tena puṇyā nadī jñeyā brahmahatyāpahāriṇī // RKV_227.5 //",
  "GP12vprevk_u:16480": "iyaṃ māheśvarī gaṅgā maheśvaratanūdbhavā /",
  "GP12vprevk_u:16481": "proktā dakṣiṇagaṅgeti bhāratasya yudhiṣṭhira // RKV_227.6 //",
  "GP12vprevk_u:16482": "jāhnavī vaiṣṇavī gaṅgā brāhmī gaṅgā sarasvatī /",
  "GP12vprevk_u:16483": "iyaṃ māheśvarī gaṅgā revā nāstyatra saṃśayaḥ // RKV_227.7 //",
  "GP12vprevk_u:16484": "yathā hi puruṣe devas traimūrtatvam upāśritaḥ /",
  "GP12vprevk_u:16485": "brahmaviṣṇumaheśākhyaṃ na bhedas tatra vai yathā /",
  "GP12vprevk_u:16486": "tathā sarittraye pārtha bhedaṃ manasi mā kṛthāḥ // RKV_227.8 //",
  "GP12vprevk_u:16487": "koṭiśo hyatra tīrthāni lakṣaśaścāpi bhārata /",
  "GP12vprevk_u:16488": "tathā sahasraśo revātīradvayagatāni tu // RKV_227.9 //",
  "GP12vprevk_u:16489": "vṛkṣāntarikṣasaṃsthāni jalasthalagatāni ca /",
  "GP12vprevk_u:16490": "kaḥ śaktastāni nirṇetuṃ vāgīśo vā maheśvaraḥ // RKV_227.10 //",
  "GP12vprevk_u:16491": "smaraṇājjanmajanitaṃ darśanācca trijanmajam /",
  "GP12vprevk_u:16492": "saptajanmakṛtaṃ naśyet pāpaṃ revāvagāhanāt // RKV_227.11 //",
  "GP12vprevk_u:16493": "devakāryaṃ kṛtaṃ tena agnayo vidhivaddhutāḥ /",
  "GP12vprevk_u:16494": "vedā adhītāścatvāro yena revāvagāhitā // RKV_227.12 //",
  "GP12vprevk_u:16495": "prādhānyāccāpi saṃkṣepāt tīrthānyuktāni te mayā /",
  "GP12vprevk_u:16496": "na śakyo vistaraḥ pārtha śrotuṃ vaktuṃ ca vai mayā // RKV_227.13 //",
  "GP12vprevk_u:16497": "yudhiṣṭhira uvāca:",
  "GP12vprevk_u:16498": "vidhānaṃ ca yamāṃścaiva niyamāṃśca vadasva me /",
  "GP12vprevk_u:16499": "prāyaścittārthagamane ko vidhistaṃ vadasva me // RKV_227.14 //",
  "GP12vprevk_u:16500": "śrīmārkaṇḍeya uvāca:",
  "GP12vprevk_u:16501": "sādhu pṛṣṭaṃ mahārāja yacchreyaḥ pāralaukikam /",
  "GP12vprevk_u:16502": "śṛṇuṣvāvahito bhūtvā yathājñānaṃ vadāmi te // RKV_227.15 //",
  "GP12vprevk_u:16503": "adhruveṇa śarīreṇa dhruvaṃ karma samācaret /",
  "GP12vprevk_u:16504": "avaśyameva yāsyanti prāṇāḥ prāghūrṇikā iva // RKV_227.16 //",
  "GP12vprevk_u:16505": "dānaṃ vittādṛtaṃ vācaḥ kīrtidharmau tathā khyuṣaḥ /",
  "GP12vprevk_u:16506": "paropakaraṇaṃ kāyādasārātsāram uddharet // RKV_227.17 //",
  "GP12vprevk_u:16507": "asminmahāmohamaye kaṭāhe sūryāgninā rātridivendhanena /",
  "GP12vprevk_u:16508": "māsartudarvīparighaṭṭanena bhūtāni kālaḥ pacatīti vārtā // RKV_227.18 //",
  "GP12vprevk_u:16509": "jñātvā śāstravidhānoktaṃ karma kartum ihārhasi /",
  "GP12vprevk_u:16510": "nāyaṃ loko 'sti na paro na sukhaṃ saṃśayātmanaḥ // RKV_227.19 //",
  "GP12vprevk_u:16511": "mantre tīrthe dvije deve daivajñe bheṣaje gurau /",
  "GP12vprevk_u:16512": "yādṛśī bhāvanā yasya siddhir bhavati tādṛśī // RKV_227.20 //",
  "GP12vprevk_u:16513": "aśraddhayā hutaṃ dattaṃ tapastaptaṃ kṛtaṃ ca yat /",
  "GP12vprevk_u:16514": "asadityucyate pārtha na ca tatpretya no iha // RKV_227.21 //",
  "GP12vprevk_u:16515": "yaḥ śāstravidhim utsṛjya vartate kāmakārataḥ /",
  "GP12vprevk_u:16516": "na sa siddhim avāpnoti na sukhaṃ na parāṃ gatim // RKV_227.22 //",
  "GP12vprevk_u:16517": "santīha vividhopāyā nṛṇāṃ dehaviśodhanāḥ /",
  "GP12vprevk_u:16518": "tīrthasevāsamaṃ nāsti svaśarīrasya śodhanam // RKV_227.23 //",
  "GP12vprevk_u:16519": "kṛcchracāndrāyaṇād yair vā dvitīyaṃ tīrthasevayā /",
  "GP12vprevk_u:16520": "yadā tīrthaṃ samuddiśya prayāti puruṣo nṛpa /",
  "GP12vprevk_u:16521": "tadā devāśca pitaras taṃ vrajantyanu khecarāḥ // RKV_227.24 //",
  "GP12vprevk_u:16522": "paramā modapūrṇāste prayānty asyānuyāyinaḥ /",
  "GP12vprevk_u:16523": "kṛtvābhyudayikaṃ śrāddhaṃ samāpṛcchaya tu devatām // RKV_227.25 //",
  "GP12vprevk_u:16524": "iṣṭabandhūṃśca viṣṇuṃ ca śaṅkaraṃ sagaṇeśvaram /",
  "GP12vprevk_u:16525": "vrajeddvijābhyanujñāto gṛhītvā niyamānapi // RKV_227.26 //",
  "GP12vprevk_u:16526": "ekāśanaṃ brahmacaryaṃ bhūśayyāṃ satyavāditām /",
  "GP12vprevk_u:16527": "varjanaṃ ca parānnasya pratigrahavivarjanam // RKV_227.27 //",
  "GP12vprevk_u:16528": "varjayitvā tathā drohavañcanādi nṛpottama /",
  "GP12vprevk_u:16529": "sādhuveṣaṃ samāsthāya vinayena vibhūṣitaḥ // RKV_227.28 //",
  "GP12vprevk_u:16530": "dambhāhaṅkāramukto yaḥ sa tīrthaphalamaśnute /",
  "GP12vprevk_u:16531": "yasya hastau ca pādau ca manaścaiva susaṃyatam // RKV_227.29 //",
  "GP12vprevk_u:16532": "vidyā tapaśca kīrtiśca sa tīrthaphalamaśnute /",
  "GP12vprevk_u:16533": "akrodhanaśca rājendra satyaśīlo dṛḍhavrataḥ // RKV_227.30 //",
  "GP12vprevk_u:16534": "ātmopamaśca bhūteṣu sa tīrthaphalamaśnute /",
  "GP12vprevk_u:16535": "muṇḍanaṃ copavāsaśca sarvatīrtheṣvayaṃ vidhiḥ // RKV_227.31 //",
  "GP12vprevk_u:16536": "varjayitvā kurukṣetraṃ viśālāṃ virajāṃ gayām /",
  "GP12vprevk_u:16537": "snānaṃ surārcanaṃ caiva śrāddhe vai piṇḍapātanam // RKV_227.32 //",
  "GP12vprevk_u:16538": "viprāṇāṃ bhojanaṃ śaktyā sarvatīrtheṣvayaṃ vidhiḥ /",
  "GP12vprevk_u:16539": "prāyaścittanimittaṃ ca yo vrajedyatamānasaḥ // RKV_227.33 //",
  "GP12vprevk_u:16540": "tasyāpi ca vidhiṃ vakṣye śṛṇu pārtha samāhitaḥ /",
  "GP12vprevk_u:16541": "ekāśanaṃ brahmacaryamakṣāralavaṇāśanam // RKV_227.34 //",
  "GP12vprevk_u:16542": "snātvā tīrthābhigamanaṃ haviṣyaikānnabhojanam /",
  "GP12vprevk_u:16543": "varjayet patitālāpaṃ bahubhāṣaṇameva ca // RKV_227.35 //",
  "GP12vprevk_u:16544": "parīvādaṃ parānnaṃ ca nīcasaṅgaṃ vivarjayet /",
  "GP12vprevk_u:16545": "vrajecca nirupānatko vasāno vāsasī śuciḥ // RKV_227.36 //",
  "GP12vprevk_u:16546": "saṃkalpaṃ manasā kṛtvā brāhmaṇānujñayā vrajet /",
  "GP12vprevk_u:16547": "tīrthe gatvā tathā snātvā kṛtvā caiva surārcanam // RKV_227.37 //",
  "GP12vprevk_u:16548": "duṣkarmato vimuktaḥ syād anutāpī bhaved yadi /",
  "GP12vprevk_u:16549": "vede tīrthe ca deve ca daivajñe cauṣadhe gurau // RKV_227.38 //",
  "GP12vprevk_u:16550": "yādṛśī bhāvanā yasya siddhir bhavati tādṛśī /",
  "GP12vprevk_u:16551": "uktatīrthaphalānāṃ ca purāṇeṣu smṛtiṣvapi // RKV_227.39 //",
  "GP12vprevk_u:16552": "arthavādabhavāṃ śaṅkāṃ vihāya bharatarṣabha /",
  "GP12vprevk_u:16553": "kṛtvā vicāraṃ śāstroktaṃ parikalpya yathocitam // RKV_227.40 //",
  "GP12vprevk_u:16554": "kāyena kṛcchracaraṇe hyaśaktānāṃ viśuddhaye /",
  "GP12vprevk_u:16555": "jñātvā tīrthāviśeṣaṃ hi prāyaścittaṃ samācaret // RKV_227.41 //",
  "GP12vprevk_u:16556": "tacchṛṇuṣva mahārāja narmadāyāṃ yathocitam /",
  "GP12vprevk_u:16557": "caturviṃśatisaṃkhyebhyo yojanebhyo vrajennaraḥ // RKV_227.42 //",
  "GP12vprevk_u:16558": "caturviṃśatikṛcchrāṇāṃ phalamāpnoti śobhanam /",
  "GP12vprevk_u:16559": "ata ūrdhvaṃ yojaneṣu pādakṛcchram udāhṛtaḥ // RKV_227.43 //",
  "GP12vprevk_u:16560": "tanmadhye ca mahārāja yo vrajecchuddhikāṅkṣayā /",
  "GP12vprevk_u:16561": "yojane yojane tasya prāyaścittaṃ vidurbudhāḥ // RKV_227.44 //",
  "GP12vprevk_u:16562": "praṇavākhye mahārāja tathā revorisaṃgame /",
  "GP12vprevk_u:16563": "bhṛgukṣetre tathā gatvā phalaṃ taddviguṇaṃ smṛtam // RKV_227.45 //",
  "GP12vprevk_u:16564": "saṅgame devanadyāśca śūlabhede nṛpottama /",
  "GP12vprevk_u:16565": "dviguṇaṃ pādahīnaṃ syāt karajāsaṃgame tathā // RKV_227.46 //",
  "GP12vprevk_u:16566": "eraṇḍīsaṅgame tadvat kapilāyāśca saṃgame /",
  "GP12vprevk_u:16567": "kecit triguṇitaṃ prāhuḥ kubjārevotthasaṅgame // RKV_227.47 //",
  "GP12vprevk_u:16568": "oṃkāre ca mahārāja tadapi syāt samañjasam /",
  "GP12vprevk_u:16569": "saṅgameṣu tathānyāsāṃ nadīnāṃ revayā saha // RKV_227.48 //",
  "GP12vprevk_u:16570": "prāhuste sārdhakṛcchraṃ vai phalaṃ pūrvaṃ yudhiṣṭhira /",
  "GP12vprevk_u:16571": "triguṇaṃ kṛcchram āpnoti revāsāgarasaṅgame // RKV_227.49 //",
  "GP12vprevk_u:16572": "kṛcchraṃ caturguṇaṃ proktaṃ śuklatīrthe yudhiṣṭhira /",
  "GP12vprevk_u:16573": "yojane yojane gatvā caturviṃśatiyojanam /",
  "GP12vprevk_u:16574": "tatra tatra vasedyastu suciraṃ nṛvarottama // RKV_227.50 //",
  "GP12vprevk_u:16575": "revāsevāsamācāraḥ saṃyuktaḥ śuddhabuddhimān /",
  "GP12vprevk_u:16576": "dambhāhaṅkārarahitaḥ śuddhyarthaṃ sa vimucyate // RKV_227.51 //",
  "GP12vprevk_u:16577": "iti te kathitaṃ pārtha prāyaścittārthalakṣaṇam /",
  "GP12vprevk_u:16578": "revāyātrāvidhānaṃ ca guhyametad yudhiṣṭhira // RKV_227.52 //",
  "GP12vprevk_u:16579": "yudhiṣṭhira uvāca:",
  "GP12vprevk_u:16580": "yojanasya pramāṇaṃ me vada tvaṃ munisattama /",
  "GP12vprevk_u:16581": "yajjñātvā niścitaṃ me syān manaḥśuddhestu kāraṇam // RKV_227.53 //",
  "GP12vprevk_u:16582": "mārkaṇḍeya uvāca:",
  "GP12vprevk_u:16583": "śṛṇu pāṇḍava vakṣyāmi pramāṇaṃ yojanasya yat /",
  "GP12vprevk_u:16584": "tathā yātrāviśeṣeṇa viśeṣaṃ kṛcchrasambhavam // RKV_227.54 //",
  "GP12vprevk_u:16585": "tiryagyavodarāṇyaṣṭāvūrdhvā vā vrīhayastrayaḥ /",
  "GP12vprevk_u:16586": "pramāṇamaṅgulasyāhurvitastir dvādaśāṃgulā // RKV_227.55 //",
  "GP12vprevk_u:16587": "vitastidvitayaṃ hastaścaturhastaṃ dhanuḥ smṛtam /",
  "GP12vprevk_u:16588": "sa eva daṇḍo gadito viśeṣajñair yudhiṣṭhira // RKV_227.56 //",
  "GP12vprevk_u:16589": "dhanuḥsahasre dve krośaś catuḥkrośaṃ ca yojanam /",
  "GP12vprevk_u:16590": "etadyojanamānaṃ te kathitaṃ bharatarṣabha // RKV_227.57 //",
  "GP12vprevk_u:16591": "yena yātrāṃ vrajan vetti phalamānaṃ nijārjitam /",
  "GP12vprevk_u:16592": "uktaṃ kṛcchraphalaṃ tīrthe jalarūpe nṛpottama // RKV_227.58 //",
  "GP12vprevk_u:16593": "yathāviśeṣaṃ te vacmi pūrvokte tatra tatra ca /",
  "GP12vprevk_u:16594": "tanme śṛṇu mahīpāla śraddadhānāya kathyate // RKV_227.59 //",
  "GP12vprevk_u:16595": "yasmiṃstīrthe hi yatproktaṃ phalaṃ kṛcchrādikaṃ nṛpa /",
  "GP12vprevk_u:16596": "tatrāpyupoṣaṇāt kṛcchraphalaṃ prāpnotyathādhikam // RKV_227.60 //",
  "GP12vprevk_u:16597": "dinajāpyācca labhate phalaṃ kṛcchrasya śaktitaḥ /",
  "GP12vprevk_u:16598": "tatra vikhyātadeveśaṃ snātvā dṛṣṭvābhipūjya ca // RKV_227.61 //",
  "GP12vprevk_u:16599": "praṇamya labhate pārtha phalaṃ kṛcchrabhavaṃ sudhīḥ /",
  "GP12vprevk_u:16600": "tīrthe mukhyaphalaṃ snānād dvitīyaṃ cāpyupoṣaṇāt // RKV_227.62 //",
  "GP12vprevk_u:16601": "tṛtīyaṃ khyātadevasya darśanābhyarcanādibhiḥ /",
  "GP12vprevk_u:16602": "caturthaṃ jāpyayogena dehaśaktyā tvaharniśam // RKV_227.63 //",
  "GP12vprevk_u:16603": "pañcamaṃ sarvatīrtheṣu kalpanīyaṃ hi dūrataḥ /",
  "GP12vprevk_u:16604": "tīrastho yojanādarvāgdaśāṃśaṃ labhate phalam // RKV_227.64 //",
  "GP12vprevk_u:16605": "uktatīrthaphalātpārtha nātra kāryā vicāraṇā // RKV_227.65 //",
  "GP12vprevk_u:16606": "upavāsena sahitaṃ mahānadyāṃ hi majjanam /",
  "GP12vprevk_u:16607": "apyarvāgyojanātpārtha dadyātkṛcchraphalaṃ nṛṇām // RKV_227.66 //",
  "GP12vprevk_u:16608": "ṣaḍyojanavahā kulya nadyo 'lpā dvādaśaiva ca /",
  "GP12vprevk_u:16609": "caturviṃśatigā nadyo mahānadyas tato 'dhikāḥ // RKV_227.67 //",
  "GP12vprevk_u:16610": "||",
  "GP12vprevk_u:16611": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe tīrthayātrādividhānaviśeṣakathanaṃ nāma saptaviṃśatyadhikadviśatatamo 'dhyāyaḥ ||",
  "GP12vprevk_u:16612": "RKV adhyāya 228",
  "GP12vprevk_u:16613": "yudhiṣṭhira uvāca:",
  "GP12vprevk_u:16614": "parārthaṃ tīrthayātrāyāṃ gacchataḥ kasya kiṃ phalam /",
  "GP12vprevk_u:16615": "kiyanmātraṃ muniśreṣṭha tanme brūhi kṛpānidhe // RKV_228.1 //",
  "GP12vprevk_u:16616": "mārkaṇḍeya uvāca:",
  "GP12vprevk_u:16617": "parārthaṃ gacchatastanme vadataḥ śṛṇu pārthiva /",
  "GP12vprevk_u:16618": "yathā yāvatphalaṃ tasya yātrādivihitaṃ bhavet // RKV_228.2 //",
  "GP12vprevk_u:16619": "uttameneha varṇena dravyalobhādinā nṛpa /",
  "GP12vprevk_u:16620": "nādhamasya kvacit kāryaṃ tīrthayātrādisevanam // RKV_228.3 //",
  "GP12vprevk_u:16621": "dharmakarma mahārāja svayaṃ vidvānsamācaret /",
  "GP12vprevk_u:16622": "śarīrasyāthavā śaktyā anyadvā kāryayogataḥ // RKV_228.4 //",
  "GP12vprevk_u:16623": "dharmakarma sadā prāyaḥ savarṇenaiva kārayet /",
  "GP12vprevk_u:16624": "putrapautrādikairvāpi jñātibhir gotrasambhavaiḥ // RKV_228.5 //",
  "GP12vprevk_u:16625": "śreṣṭhaṃ hi vihitaṃ prāhurdharmakarma yudhiṣṭhira /",
  "GP12vprevk_u:16626": "taireva kārayettasmānnottamairnādhamairapi // RKV_228.6 //",
  "GP12vprevk_u:16627": "adhamena kṛtaṃ samyaṅ na bhavediti me matiḥ /",
  "GP12vprevk_u:16628": "uttamaścādhamārthe vai kurvandurgatimāpnuyāt // RKV_228.7 //",
  "GP12vprevk_u:16629": "na śūdrāya matiṃ dadyānnocchiṣṭaṃ na haviṣkṛtam /",
  "GP12vprevk_u:16630": "na cāsyopadiśeddharmaṃ na cāsya vratamādiśet // RKV_228.8 //",
  "GP12vprevk_u:16631": "japastapastīrthayātrā pravrajyā mantrasādhanam /",
  "GP12vprevk_u:16632": "devatārādhanaṃ dīkṣā strīśūdrapatanāni ṣaṭ // RKV_228.9 //",
  "GP12vprevk_u:16633": "pativatnī patatyeva vidhavā sarvamācaret /",
  "GP12vprevk_u:16634": "sabhartṛkāśake patyau sarvaṃ kuryād anujñayā // RKV_228.10 //",
  "GP12vprevk_u:16635": "gatvā parārthaṃ tīrthādau ṣoḍaśāṃśaphalaṃ labhet /",
  "GP12vprevk_u:16636": "gacchataśca prasaṅgena tīrthamarddhaphalaṃ smṛtam // RKV_228.11 //",
  "GP12vprevk_u:16637": "anusaṅgena tīrthasya snāne snānaphalaṃ viduḥ /",
  "GP12vprevk_u:16638": "naiva yātrāphalaṃ tajjñāḥ śāstroktaṃ kalmaṣāpaham // RKV_228.12 //",
  "GP12vprevk_u:16639": "pitrarthaṃ ca pitṛvyasya māturmātāmahasya ca /",
  "GP12vprevk_u:16640": "mātulasya tathā bhrātuḥ śvaśurasya sutasya ca // RKV_228.13 //",
  "GP12vprevk_u:16641": "poṣakārthādayoścāpi mātāmahyā gurostathā /",
  "GP12vprevk_u:16642": "svasurmātṛṣvasuḥ paitryā ācāryādhyāpakasya ca // RKV_228.14 //",
  "GP12vprevk_u:16643": "ityādyarthe naraḥ snātvā svayamaṣṭāṃśamāpnuyāt /",
  "GP12vprevk_u:16644": "sākṣātpitroḥ prakurvāṇaścaturthāṃśamavāpnuyāt // RKV_228.15 //",
  "GP12vprevk_u:16645": "patipatnyormithaścārddhaṃ phalaṃ prāhurmanīṣiṇaḥ /",
  "GP12vprevk_u:16646": "bhāgineyasya śiṣyasya bhrātṛvyasya sutasya ca /",
  "GP12vprevk_u:16647": "ṣaṭtripañcacaturbhāgānphalamāpnoti vai naraḥ // RKV_228.16 //",
  "GP12vprevk_u:16648": "iti te kathitaṃ pārtha pāramparyakramāgatam /",
  "GP12vprevk_u:16649": "kartavyaṃ jñātivargasya parārthe dharmasādhanam // RKV_228.17 //",
  "GP12vprevk_u:16650": "varṣāṛtusamāyoge sarvā nadyo rajasvalāḥ /",
  "GP12vprevk_u:16651": "muktvā sarasvatīṃ gaṅgāṃ narmadāṃ yamunānadīm // RKV_228.18 //",
  "GP12vprevk_u:16652": "||",
  "GP12vprevk_u:16653": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe parārthatīrthayātrāphalakathanaṃ nāmāṣṭaviṃśatyadhikadviśatatamo 'dhyāyaḥ ||",
  "GP12vprevk_u:16654": "RKV adhyāya 229",
  "GP12vprevk_u:16655": "śrīmārkaṇḍeya uvāca:",
  "GP12vprevk_u:16656": "evaṃ te kathitaṃ rājanpurāṇaṃ dharmasaṃhitam /",
  "GP12vprevk_u:16657": "śivaprītyā yathā proktaṃ vāyunā devasaṃsadi // RKV_229.1 //",
  "GP12vprevk_u:16658": "ṣaṣṭitīrthasahasrāṇi ṣaṣṭikoṭistathaiva ca /",
  "GP12vprevk_u:16659": "ādimadhyāvasāneṣu narmadāyāṃ pade pade // RKV_229.2 //",
  "GP12vprevk_u:16660": "mayā dvādaśasāhasrī saṃhitā yā śrutā purā /",
  "GP12vprevk_u:16661": "devadevasya gadataḥ sāmprataṃ kathitā tava // RKV_229.3 //",
  "GP12vprevk_u:16662": "pṛṣṭastvayāhaṃ bhūpāla parvate 'marakaṇṭake /",
  "GP12vprevk_u:16663": "sthitaḥ saṃkṣepataḥ sarvaṃ mayā tatkathitaṃ tava // RKV_229.4 //",
  "GP12vprevk_u:16664": "narmadācaritaṃ puṇyaṃ śṛṇu tasyāsti yatphalam /",
  "GP12vprevk_u:16665": "yatphalaṃ sarvavedaiḥ syāt saṣaḍaṅgapadakramaiḥ // RKV_229.5 //",
  "GP12vprevk_u:16666": "paṭhitaiśca śrutair vāpi tasmād bahutaraṃ bhavet /",
  "GP12vprevk_u:16667": "satrayājī phalaṃ yatra labhate dvādaśābdikam // RKV_229.6 //",
  "GP12vprevk_u:16668": "carite tu śrute devyā labhate tādṛśaṃ phalam /",
  "GP12vprevk_u:16669": "sarvatīrtheṣu yatpuṇyaṃ snātvā sāgaramāditaḥ // RKV_229.7 //",
  "GP12vprevk_u:16670": "sakṛtsnātvā tathā śrutvā narmadāyāṃ phalaṃ hi tat /",
  "GP12vprevk_u:16671": "ādimadhyāvasānena narmadācaritaṃ śubham // RKV_229.8 //",
  "GP12vprevk_u:16672": "yaḥ śṛṇoti naro bhaktyā tasya puṇyaphalaṃ śṛṇu /",
  "GP12vprevk_u:16673": "sa prāpya śivasaṃsthānaṃ rudrakanyāsamāvṛtaḥ // RKV_229.9 //",
  "GP12vprevk_u:16674": "rudrasyānucaro bhūtvā tenaiva saha modate /",
  "GP12vprevk_u:16675": "etad dharmamupākhyānaṃ sarvaśāstreṣu sattamam // RKV_229.10 //",
  "GP12vprevk_u:16676": "deśe vā maṇḍale vāpi vā grāme nagare 'pi vā /",
  "GP12vprevk_u:16677": "gṛhe vā tiṣṭhate yasya cāturvarṇyasya bhārata // RKV_229.11 //",
  "GP12vprevk_u:16678": "sa brahmā sa śivaḥ sākṣātsa ca devo janārdanaḥ /",
  "GP12vprevk_u:16679": "trividhaṃ kāraṇaṃ loke dharmapanthānamuttamam // RKV_229.12 //",
  "GP12vprevk_u:16680": "devatānāṃ guruṃ śāstraṃ paramaṃ siddhikāraṇam /",
  "GP12vprevk_u:16681": "śrutveśvaramukhātpārtha mayāpi tava kīrtitam // RKV_229.13 //",
  "GP12vprevk_u:16682": "dakṣiṇe cottare kūle yāni tīrthāni kānicit /",
  "GP12vprevk_u:16683": "pradhānataḥ supuṇyāni kathitāni viśeṣataḥ // RKV_229.14 //",
  "GP12vprevk_u:16684": "sparśanād darśanāt teṣāṃ kīrtanācchravaṇāt tathā /",
  "GP12vprevk_u:16685": "mucyate sarvapāpebhyo rudralokaṃ sa gacchati // RKV_229.15 //",
  "GP12vprevk_u:16686": "idaṃ yaḥ śṛṇuyān nityaṃ purāṇaṃ śivabhāṣitam /",
  "GP12vprevk_u:16687": "brāhmaṇo vedavidyāvān kṣatriyo vijayī bhavet // RKV_229.16 //",
  "GP12vprevk_u:16688": "dhanabhāgī bhaved vaiśyaḥ śūdro vai dharmabhāgbhavet /",
  "GP12vprevk_u:16689": "saubhāgyaṃ santatiṃ svargaṃ nārī śrutvāpnuyāddhanam // RKV_229.17 //",
  "GP12vprevk_u:16690": "brahmaghnaśca surāpaśca steyī ca gurutalpagaḥ /",
  "GP12vprevk_u:16691": "māhātmyaṃ narmadāyāstu śrutvā pāpabahiṣkṛtāḥ // RKV_229.18 //",
  "GP12vprevk_u:16692": "pāpabhedī kṛtaghnaśca svāmiviśvāsaghātakaḥ /",
  "GP12vprevk_u:16693": "goghnaśca garadaścaiva kanyāvikrayakārakaḥ // RKV_229.19 //",
  "GP12vprevk_u:16694": "ete śrutvaiva pāpebhyo mucyante nātra saṃśayaḥ /",
  "GP12vprevk_u:16695": "ye punarbhāvitātmānaḥ śṛṇvanti satataṃ nṛpa // RKV_229.20 //",
  "GP12vprevk_u:16696": "pūjayanta idaṃ devāḥ pūjitā guravaśca taiḥ /",
  "GP12vprevk_u:16697": "narmadā pūjitā tena bhagavāṃśca maheśvaraḥ // RKV_229.21 //",
  "GP12vprevk_u:16698": "tasmātsarvaprayatnena gandhapuṣpavibhūṣaṇaiḥ /",
  "GP12vprevk_u:16699": "pūjitaṃ parayā bhaktyā śāstrametatphalapradam // RKV_229.22 //",
  "GP12vprevk_u:16700": "lekhāpayitvā sakalaṃ narmadācaritaṃ śubham /",
  "GP12vprevk_u:16701": "uttamaṃ sarvaśāstrebhyo yo dadāti dvijanmane // RKV_229.23 //",
  "GP12vprevk_u:16702": "narmadāsarvatīrtheṣu snāne dāne ca yatphalam /",
  "GP12vprevk_u:16703": "tatphalaṃ samavāpnoti sa naro nātra saṃśayaḥ // RKV_229.24 //",
  "GP12vprevk_u:16704": "etatpurāṇaṃ rudroktaṃ mahāpuṇyaphalapradam /",
  "GP12vprevk_u:16705": "svargadaṃ putradaṃ dhanyaṃ yaśasyaṃ kīrtivardhanam // RKV_229.25 //",
  "GP12vprevk_u:16706": "sarvapāpaharaṃ pārtha duḥkhaduḥsvapnanāśanam /",
  "GP12vprevk_u:16707": "paṭhatāṃ śṛṇvatāṃ rājan sarvakāmārthasiddhidam // RKV_229.26 //",
  "GP12vprevk_u:16708": "śāntirastu śivaṃ cāstu lokāḥ santu nirāmayāḥ /",
  "GP12vprevk_u:16709": "gobrāhmaṇebhyaḥ svastyastu dharmaṃ dharmātmajāśrayaḥ // RKV_229.27 //",
  "GP12vprevk_u:16710": "narakāntakarī revā satīrthā viśvapāvanī /",
  "GP12vprevk_u:16711": "narmadā dharmadā cāstu śarmadā pārtha te sadā // RKV_229.28 //",
  "GP12vprevk_u:16712": "||",
  "GP12vprevk_u:16713_0": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe",
  "GP12vprevk_u:16713_1": "mārkaṇḍeyayudhiṣṭhirasaṃvāde revākhaṇḍapaṭhanaśravaṇadānādiphalaśrutivarṇanaṃ nāmaikonatriṃśadadhikadviśatatamo 'dhyāyaḥ ||",
  "GP12vprevk_u:16714": "RKV adhyāya 230",
  "GP12vprevk_u:16715": "sūta uvāca:",
  "GP12vprevk_u:16716": "ityuktvopararāmatha pāṇḍoḥ putrāya vai muniḥ /",
  "GP12vprevk_u:16717": "mṛkaṇḍatanayo dhīmānsaptakalpasmaraḥ puraḥ // RKV_230.1 //",
  "GP12vprevk_u:16718": "mārkaṇḍamuninā proktaṃ yathā pārthāya sattamāḥ /",
  "GP12vprevk_u:16719": "tathā vaḥ kathitaṃ sarvaṃ revāmāhātmyamuttamam // RKV_230.2 //",
  "GP12vprevk_u:16720": "iyaṃ puṇyā saricchreṣṭhā revā viśvaikapāvanī /",
  "GP12vprevk_u:16721": "rudradehasamudbhūtā sarvabhūtābhayapradā // RKV_230.3 //",
  "GP12vprevk_u:16722": "oṅkārajaladhiṃ yāvad uvāca bhṛgunandanaḥ /",
  "GP12vprevk_u:16723": "tīrthasaṅgamabhedānvai dharmaputrāya pṛcchate // RKV_230.4 //",
  "GP12vprevk_u:16724": "samāsenaiva munayastathāhaṃ kathayāmi vaḥ /",
  "GP12vprevk_u:16725": "saptaṣaṣṭisahasrāṇi ṣaṣṭikoṭyastathaiva ca // RKV_230.5 //",
  "GP12vprevk_u:16726": "kathaṃ kenātra śakyante vaktuṃ varṣaśatairapi /",
  "GP12vprevk_u:16727": "tathāpyatra muniśreṣṭhāḥ proktaṃ pārthāya vai yathā // RKV_230.6 //",
  "GP12vprevk_u:16728": "tīrthamoṃkāramārabhya vakṣye tīrthāvaliṃ śubhām /",
  "GP12vprevk_u:16729": "procyamānāṃ samāsena tāṃ śṛṇudhvaṃ maharṣayaḥ // RKV_230.7 //",
  "GP12vprevk_u:16730": "natvā somaṃ maheśānaṃ natvā brahmācyutāvubhau /",
  "GP12vprevk_u:16731": "sarasvatīṃ gaṇeśānaṃ devyāsāṅghripañkajam // RKV_230.8 //",
  "GP12vprevk_u:16732": "pūrvācāryāṃs tathā sarvāndṛṣṭvādṛṣṭārthavedinaḥ /",
  "GP12vprevk_u:16733": "praṇamya narmadāṃ devīṃ vakṣye tīrthāvaliṃ tvimām // RKV_230.9 //",
  "GP12vprevk_u:16734": "oṃ namo viśvarūpāya oṅkārāyākhilātmane /",
  "GP12vprevk_u:16735": "yamārabhye pravakṣyāmi revātīrthāvaliṃ dvijāḥ // RKV_230.10 //",
  "GP12vprevk_u:16736": "asmin mārkaṇḍagadite revātīrthakrame śubhe /",
  "GP12vprevk_u:16737": "purāṇasaṃhitādhyāyā mārkaṇḍāśramavarṇanam // RKV_230.11 //",
  "GP12vprevk_u:16738": "tataḥ praśnādhikāraśca praśaṃsā narmadodbhavā /",
  "GP12vprevk_u:16739": "tathā pañcadaśānāṃ ca pravāhānāṃ prakīrtanam // RKV_230.12 //",
  "GP12vprevk_u:16740": "nāmanirvacanaṃ tadvattathā kalpasamudbhavāḥ /",
  "GP12vprevk_u:16741": "ekaviṃśatikalpānāṃ tadvannāmānukīrtanam // RKV_230.13 //",
  "GP12vprevk_u:16742": "mārkaṇḍeyānubhūtānāṃ saptānāṃ lakṣaṇāni ca /",
  "GP12vprevk_u:16743": "māhātmyaṃ caiva revāyāḥ śivaviṣṇvos tathaiva ca // RKV_230.14 //",
  "GP12vprevk_u:16744": "saṃhāralakṣaṇaṃ tadvad oṅkārasya ca sambhavaḥ /",
  "GP12vprevk_u:16745": "tathaivauṃkāramāhātmyam amarakaṇṭakīrtanam // RKV_230.15 //",
  "GP12vprevk_u:16746": "amareśvaratīrthaṃ ca tathā dāruvanaṃ mahat /",
  "GP12vprevk_u:16747": "dārukeśvaratīrthaṃ ca tīrthaṃ vai carukeśvaram // RKV_230.16 //",
  "GP12vprevk_u:16748": "carukāsaṅgamas tadvyadvatīpāteśvaraṃ tathā /",
  "GP12vprevk_u:16749": "pātāleśvaratīrthaṃ ca koṭiyajñāhvayaṃ tathā // RKV_230.17 //",
  "GP12vprevk_u:16750": "varuṇeśvaratīrthaṃ ca liṅgānyaṣṭottaraṃ śatam /",
  "GP12vprevk_u:16751": "siddheśvaraṃ yameśaṃ ca brahmeśvaramataḥ param // RKV_230.18 //",
  "GP12vprevk_u:16752": "sārasvataṃ cāṣṭarudraṃ sāvitraṃ somasaṃjñitam /",
  "GP12vprevk_u:16753": "śivakhātaṃ mahātīrthaṃ rudrāvartaṃ dvijottamāḥ // RKV_230.19 //",
  "GP12vprevk_u:16754": "brahmāvartaṃ paraṃ tīrthaṃ sūryāvartamataḥ param /",
  "GP12vprevk_u:16755": "pippalāvartatīrthaṃ ca pippalyāścaiva saṅgamaḥ // RKV_230.20 //",
  "GP12vprevk_u:16756": "amarakaṇṭamāhātmyaṃ kapilāsaṅgamas tathā /",
  "GP12vprevk_u:16757": "viśalyāsambhavaścāpi bhṛgutuṅgādrikīrtanam // RKV_230.21 //",
  "GP12vprevk_u:16758": "viśalyāsaṅgamaḥ puṇyaḥ karamardāsamāgamaḥ /",
  "GP12vprevk_u:16759": "karamardeśvaraṃ tīrthaṃ cakratīrthamanuttamam // RKV_230.22 //",
  "GP12vprevk_u:16760": "saṅgamo nīlagaṅgāyāḥ vidhvaṃsastripurasya ca /",
  "GP12vprevk_u:16761": "kīrtanaṃ tīrthadānānāṃ madhukatṛtīyāvratam // RKV_230.23 //",
  "GP12vprevk_u:16762": "apsareśvaratīrthaṃ ca dehakṣepe vidhistataḥ /",
  "GP12vprevk_u:16763": "tīrthaṃ jvāleśvaraṃ nāma jvālāyāḥ saṅgamastathā // RKV_230.24 //",
  "GP12vprevk_u:16764": "śakratīrthaṃ kuśāvartaṃ haṃsatīrthaṃ tathaiva ca /",
  "GP12vprevk_u:16765": "ambarīṣasya tīrthaṃ ca mahākāleśvaraṃ tathā // RKV_230.25 //",
  "GP12vprevk_u:16766": "mātṛkeśvaratīrthaṃ ca bhṛgutuṅgānuvarṇanam /",
  "GP12vprevk_u:16767": "tatra bhairavamāhātmyaṃ capaleśvarakīrtanam // RKV_230.26 //",
  "GP12vprevk_u:16768": "caṇḍapāṇeśca māhātmyaṃ kāverīsaṅgamastathā /",
  "GP12vprevk_u:16769": "kubereśvaratīrthaṃ ca vārāhīsaṅgamas tathā // RKV_230.27 //",
  "GP12vprevk_u:16770": "saṅgamaścaṇḍavegāyāstīrthaṃ caṇḍeśvaraṃ tathā /",
  "GP12vprevk_u:16771": "eraṇḍīsaṅgamaḥ puṇya eraṇḍeśvaramuttamam // RKV_230.28 //",
  "GP12vprevk_u:16772": "pitṛtīrthaṃ ca tatraiva oṅkārasya ca sambhavam /",
  "GP12vprevk_u:16773": "māhātmyaṃ pañcaliṅgānām oṅkārasya munīśvarāḥ // RKV_230.29 //",
  "GP12vprevk_u:16774": "koṭitīrthasya māhātmyaṃ tīrthaṃ kākahradaṃ tathā /",
  "GP12vprevk_u:16775": "jambukeśvaratīrthaṃ ca sārasvatam ataḥ param // RKV_230.30 //",
  "GP12vprevk_u:16776": "kapilāsaṅgamastadvattīrthaṃ ca kapileśvaram /",
  "GP12vprevk_u:16777": "daityasūdanatīrthaṃ ca cakratīrthaṃ ca vāmanam // RKV_230.31 //",
  "GP12vprevk_u:16778": "tīrthalakṣaṃ viduḥ pūrve kapilāyāstu saṅgame /",
  "GP12vprevk_u:16779": "svargasya narakasyāpi lakṣaṇaṃ munibhāṣitam // RKV_230.32 //",
  "GP12vprevk_u:16780": "vyavasthānaṃ śarīrasya gopradānānuvarṇanam /",
  "GP12vprevk_u:16781": "aśokavanikātīrthaṃ mataṅgāśramavarṇanam // RKV_230.33 //",
  "GP12vprevk_u:16782": "aśokeśvaratīrthaṃ ca mataṅgeśvaramuttamam /",
  "GP12vprevk_u:16783": "tathā mṛgavanaṃ puṇyaṃ tatra tīrthaṃ manoratham // RKV_230.34 //",
  "GP12vprevk_u:16784": "saṅgamo 'ṅgāragartāyā aṅgāreśvaramuttamam /",
  "GP12vprevk_u:16785": "tathā meghavanaṃ tīrthaṃ devyā nāmānukīrtanam // RKV_230.35 //",
  "GP12vprevk_u:16786": "saṅgamaścāpi kubjāyāstīrthaṃ kubjeśvaraṃ tathā /",
  "GP12vprevk_u:16787": "bilvāmrakaṃ tathā tīrthaṃ pūrṇadvīpamataḥ param // RKV_230.36 //",
  "GP12vprevk_u:16788": "tathā hiraṇyagarbhāyāḥ saṅgamaḥ puṇyakīrtanaḥ /",
  "GP12vprevk_u:16789": "dvīpeśvaraṃ nāma tīrthaṃ puṇyaṃ yajñeśvaraṃ tathā // RKV_230.37 //",
  "GP12vprevk_u:16790": "māṇḍavyāśramatīrthaṃ ca viśokāsaṅgamastathā /",
  "GP12vprevk_u:16791": "vāgīśvaraṃ nāma tīrthaṃ puṇyo vai vāgusaṅgamaḥ // RKV_230.38 //",
  "GP12vprevk_u:16792": "sahasrāvartakaṃ tatra tīrthaṃ saugandhikaṃ tathā /",
  "GP12vprevk_u:16793": "saṅgamaśca sarasvatyā īśānaṃ tīrthamuttamam // RKV_230.39 //",
  "GP12vprevk_u:16794": "devatātrayatīrthaṃ ca śūlakhātaṃ tataḥ param /",
  "GP12vprevk_u:16795": "brahmodaṃ śāṅkaraṃ saumyaṃ sārasvatamataḥ param // RKV_230.40 //",
  "GP12vprevk_u:16796": "sahasrayajñatīrthaṃ ca kapālamocanaṃ tathā /",
  "GP12vprevk_u:16797": "āgneyam aditīśaṃ ca vārāhaṃ tīrthamuttamam // RKV_230.41 //",
  "GP12vprevk_u:16798": "tathā devapathaṃ tīrthaṃ tīrthaṃ yajñasahasrakam /",
  "GP12vprevk_u:16799": "śuklatīrthaṃ dīptikeśaṃ viṣṇutīrthaṃ ca yodhanam // RKV_230.42 //",
  "GP12vprevk_u:16800": "narmadeśvaratīrthaṃ ca varuṇeśaṃ ca mārutam /",
  "GP12vprevk_u:16801": "yogeśaṃ rohiṇītīrthaṃ dārutīrthaṃ ca sattamāḥ // RKV_230.43 //",
  "GP12vprevk_u:16802": "brahmāvartaṃ ca pattreśaṃ vāhnaṃ sauraṃ ca kīrtyate /",
  "GP12vprevk_u:16803": "meghanādaṃ dārutīrthaṃ devatīrthaṃ guhāśrayam // RKV_230.44 //",
  "GP12vprevk_u:16804": "narmadeśvarasaṃjñaṃ tatkapilātīrthamuttamam /",
  "GP12vprevk_u:16805": "karañjeśaṃ kuṇḍaleśaṃ pippalādamataḥ param // RKV_230.45 //",
  "GP12vprevk_u:16806": "vimaleśvaratīrthaṃ ca puṣkariṇyāśca saṅgamaḥ /",
  "GP12vprevk_u:16807": "praśaṃsā śūlabhedasya tatraivāndhakavikramaḥ // RKV_230.46 //",
  "GP12vprevk_u:16808": "devāśvāsanadānaṃ ca tathaivāndhakanigrahaḥ /",
  "GP12vprevk_u:16809": "śūlabhedasya cotpattistathā pātraparīkṣaṇam // RKV_230.47 //",
  "GP12vprevk_u:16810": "praśaṃsā dānadharmasya ṛṣiśṛṅgānubhāvanam /",
  "GP12vprevk_u:16811": "svargatiṃ dīrghatapaso bhānumatyāstatheṅgitam // RKV_230.48 //",
  "GP12vprevk_u:16812": "śabarasvargagamanaṃ māhātmyaṃ śūlabhedajam /",
  "GP12vprevk_u:16813": "kapileśvaratīrthaṃ ca mokṣatīrthamataḥ param // RKV_230.49 //",
  "GP12vprevk_u:16814": "saṅgamo mokṣanadyāśca tīrthaṃ ca vimaleśvaram /",
  "GP12vprevk_u:16815": "tathaivolūkatīrthaṃ ca puṣkariṇyāśca saṅgamaḥ // RKV_230.50 //",
  "GP12vprevk_u:16816": "ādityeśvaratīrthaṃ ca tīrthaṃ vai saṅgameśvaram /",
  "GP12vprevk_u:16817": "saṅgamo bhīmakulyāyāstīrthaṃ bhīmeśvaraṃ śubham // RKV_230.51 //",
  "GP12vprevk_u:16818": "mārkaṇḍeśvaratīrthaṃ ca tathā vai pippaleśvaram /",
  "GP12vprevk_u:16819": "karoṭīśvaratīrthaṃ ca tīrthamindreśvaraṃ śubham // RKV_230.52 //",
  "GP12vprevk_u:16820": "agastyeśaṃ kumāreśaṃ vyāseśvaramanuttamam /",
  "GP12vprevk_u:16821": "vaidyanāthaṃ ca kedāram ānandeśvarasaṃjñitam // RKV_230.53 //",
  "GP12vprevk_u:16822": "mātṛtīrthaṃ ca muṇḍeśaṃ cauraṃ kāmeśvaraṃ tathā /",
  "GP12vprevk_u:16823": "saṅgamaścānuduhyā vai tīrthe bhīmārjunāhvaye /",
  "GP12vprevk_u:16824": "tīrthaṃ dharmeśvaraṃ nāma luṅkeśvaram ataḥ param // RKV_230.54 //",
  "GP12vprevk_u:16825": "tato dhanadatīrthaṃ ca jaṭeśaṃ maṅgaleśvaram /",
  "GP12vprevk_u:16826": "kapileśvaratīrthaṃ ca gopāreśvaramuttamam // RKV_230.55 //",
  "GP12vprevk_u:16827": "maṇināgeśvaraṃ nāma maṇinadyāśca saṅgamaḥ /",
  "GP12vprevk_u:16828": "tilakeśvaratīrthaṃ ca gautameśamataḥ param // RKV_230.56 //",
  "GP12vprevk_u:16829": "tatraiva mātṛtīrthaṃ ca muninoktaṃ munīśvarāḥ /",
  "GP12vprevk_u:16830": "śaṅkhacūḍaṃ ca kedāraṃ pārāśaramataḥ param // RKV_230.57 //",
  "GP12vprevk_u:16831": "bhīmeśvaraṃ ca candreśam aśvavatyāśca saṅgamaḥ /",
  "GP12vprevk_u:16832": "bahvīśvaraṃ nāradeśaṃ vaidyanāthaṃ kapīśvaram // RKV_230.58 //",
  "GP12vprevk_u:16833": "kumbheśvaraṃ ca mārkaṇḍaṃ rāmeśaṃ lakṣmaṇeśvaram /",
  "GP12vprevk_u:16834": "megheśvaraṃ matsyakeśam apsarāhradasaṃjñakam // RKV_230.59 //",
  "GP12vprevk_u:16835": "dadhiskandaṃ madhuskandaṃ nandikeśaṃ ca vāruṇam /",
  "GP12vprevk_u:16836": "pāvakeśvaratīrthaṃ ca tathaiva kapileśvaram // RKV_230.60 //",
  "GP12vprevk_u:16837": "nārāyaṇāhvayaṃ tīrthaṃ cakratīrthamanuttamam /",
  "GP12vprevk_u:16838": "caṇḍādityaṃ paraṃ tīrthaṃ caṇḍikātīrthamuttamam // RKV_230.61 //",
  "GP12vprevk_u:16839": "yamahāsāhvayaṃ tīrthaṃ tathā gaṅgeśvaraṃ śubham /",
  "GP12vprevk_u:16840": "nandikeśvarasaṃjñaṃ ca naranārāyaṇāhvayam // RKV_230.62 //",
  "GP12vprevk_u:16841": "naleśvaraṃ ca mārkaṇḍaṃ śuklatīrthamataḥ param /",
  "GP12vprevk_u:16842": "vyāseśvaraṃ paraṃ tīrthaṃ tatra siddheśvaraṃ tathā // RKV_230.63 //",
  "GP12vprevk_u:16843": "koṭitīrthaṃ prabhātīrthaṃ vāsukīśvaram uttamam /",
  "GP12vprevk_u:16844": "saṅgamaśca karañjāyā mārkaṇḍeśvaramuttamam // RKV_230.64 //",
  "GP12vprevk_u:16845": "tīrthaṃ koṭīśvaraṃ nāma tathā saṃkarṣaṇāhvayam /",
  "GP12vprevk_u:16846": "kanakeśaṃ manmatheśaṃ tīrthaṃ caivānasūyakam // RKV_230.65 //",
  "GP12vprevk_u:16847": "eraṇḍīsaṅgamaḥ puṇyo mātṛtīrthaṃ ca śobhanam /",
  "GP12vprevk_u:16848": "tīrthaṃ svarṇaśalākākhyaṃ tathā caivāmbikeśvaram // RKV_230.66 //",
  "GP12vprevk_u:16849": "karañjeśaṃ bhārateśaṃ nāgeśaṃ mukuṭeśvaram /",
  "GP12vprevk_u:16850": "saubhāgyasundarī tīrthaṃ dhanadeśvaramuttamam // RKV_230.67 //",
  "GP12vprevk_u:16851": "rohiṇyaṃ cakratīrthaṃ ca uttareśvarasaṃjñitam /",
  "GP12vprevk_u:16852": "bhogeśvaraṃ ca kedāraṃ niṣkalaṅkamataḥ param // RKV_230.68 //",
  "GP12vprevk_u:16853": "mārkaṇḍaṃ dhautapāpaṃ ca tīrthamāṅgiraseśvaram /",
  "GP12vprevk_u:16854": "koṭavīsaṅgamaḥ puṇyaṃ koṭitīrthaṃ ca tatra vai // RKV_230.69 //",
  "GP12vprevk_u:16855": "ayonijaṃ paraṃ tīrtham aṅgāreśvaramuttamam /",
  "GP12vprevk_u:16856": "skāndaṃ ca nārmadaṃ brāhmaṃ vālmīkeśvarasaṃjñitam // RKV_230.70 //",
  "GP12vprevk_u:16857": "koṭitīrthaṃ kapāleśaṃ pāṇḍutīrthaṃ trilocanam /",
  "GP12vprevk_u:16858": "kapileśaṃ kambukeśaṃ prabhāsaṃ kohaneśvaram // RKV_230.71 //",
  "GP12vprevk_u:16859": "indreśaṃ vālukeśaṃ ca deveśaṃ śakrameva ca /",
  "GP12vprevk_u:16860": "nāgeśvaraṃ gautameśam ahalyātīrthamuttamam // RKV_230.72 //",
  "GP12vprevk_u:16861": "rāmeśvaraṃ mokṣatīrthaṃ tathā kuśalaveśvarau /",
  "GP12vprevk_u:16862": "narmadeśaṃ kapardīśaṃ sāgareśamataḥ param // RKV_230.73 //",
  "GP12vprevk_u:16863": "dhaurādityaṃ paraṃ tīrthaṃ tīrthaṃ cāparayonijam /",
  "GP12vprevk_u:16864": "piṅgaleśvaratīrtha ca bhṛgvīśvaramanuttamam // RKV_230.74 //",
  "GP12vprevk_u:16865": "daśāśvamedhikaṃ tīrthaṃ koṭitīrthaṃ ca sattamāḥ /",
  "GP12vprevk_u:16866": "mārkaṇḍaṃ brahmatīrthaṃ ca ādivārāhamuttamam // RKV_230.75 //",
  "GP12vprevk_u:16867": "āśāpūrābhidhaṃ tīrthaṃ kauberaṃ mārutaṃ tathā /",
  "GP12vprevk_u:16868": "varuṇeśaṃ yameśaṃ ca rāmeśaṃ karkaṭeśvaram // RKV_230.76 //",
  "GP12vprevk_u:16869": "śakreśaṃ somatīrthaṃ ca nandāhradamanuttamam /",
  "GP12vprevk_u:16870": "vaiṣṇavaṃ cakratīrthaṃ ca rāmakeśavasaṃjñitam // RKV_230.77 //",
  "GP12vprevk_u:16871": "tathaiva rukmiṇītīrthaṃ śivatīrthamanuttamam /",
  "GP12vprevk_u:16872": "jayavārāhartīrthaṃ ca tīrthamasmāhakāhvayam // RKV_230.78 //",
  "GP12vprevk_u:16873": "aṅgāreśaṃ ca siddheśaṃ tapeśvaramataḥ param /",
  "GP12vprevk_u:16874": "punaḥ siddheśvaraṃ nāmatīrthaṃ ca varuṇeśvaram // RKV_230.79 //",
  "GP12vprevk_u:16875": "parāśareśvaraṃ puṇyaṃ kusumeśamanuttamam /",
  "GP12vprevk_u:16876": "kuṇḍaleśvaratīrthaṃ ca tathā kalakaleśvaram // RKV_230.80 //",
  "GP12vprevk_u:16877": "nyaṅkuvārāhasaṃjñaṃ ca aṅkolaṃ tīrthamuttamam /",
  "GP12vprevk_u:16878": "śvetavārāhatīrthaṃ ca bhārgalaṃ sauramuttamam // RKV_230.81 //",
  "GP12vprevk_u:16879": "huṅkārasvāmitīrthaṃ ca śuklatīrthaṃ ca śobhanam /",
  "GP12vprevk_u:16880": "saṅgamo madhumatyāśca tīrthaṃ vai saṅgameśvaram // RKV_230.82 //",
  "GP12vprevk_u:16881": "narmadeśvarasaṃjñaṃ ca nadītritayasaṅgamaḥ /",
  "GP12vprevk_u:16882": "anekeśvaratīrthaṃ ca śarbheśaṃ mokṣasaṃjñitam // RKV_230.83 //",
  "GP12vprevk_u:16883": "kāverīsaṅgamaḥ puṇyastīrthaṃ gopeśvarāhvayam /",
  "GP12vprevk_u:16884": "mārkaṇḍeśaṃ ca nāgeśam udambaryāśca saṅgamaḥ // RKV_230.84 //",
  "GP12vprevk_u:16885": "sāmbādityāhvayaṃ tīrtham udambaryāśca saṅgamaḥ /",
  "GP12vprevk_u:16886": "siddheśvaraṃ ca mārkaṇḍaṃ tathā siddheśvarīkṛtam // RKV_230.85 //",
  "GP12vprevk_u:16887": "gopeśaṃ kapileśaṃ ca vaidyanāthamanuttamam /",
  "GP12vprevk_u:16888": "piṅgaleśvaratīrthaṃ ca saindhavāyatanaṃ mahat // RKV_230.86 //",
  "GP12vprevk_u:16889": "bhūtīśvarāhvayaṃ tīrthaṃ gaṅgāvāhamataḥ param /",
  "GP12vprevk_u:16890": "gautameśvaratīrthaṃ ca daśāśvamedhikaṃ tathā // RKV_230.87 //",
  "GP12vprevk_u:16891": "bhṛgutīrthaṃ tathā puṇyaṃ khyātā saubhāgyasundarī /",
  "GP12vprevk_u:16892": "vṛṣakhātaṃ ca tatraiva kedāraṃ dhūtapātakam // RKV_230.88 //",
  "GP12vprevk_u:16893": "tīrthaṃ dhūteśvarīsaṅgameraṇḍīsaṃjñakaṃ tathā /",
  "GP12vprevk_u:16894": "tīrthaṃ ca kanakeśvaryā jvāleśvaraṃ tataḥ param // RKV_230.89 //",
  "GP12vprevk_u:16895": "śālagrāmāhvayaṃ tīrthaṃ somanāthamanuttamam /",
  "GP12vprevk_u:16896": "tathaivodīrṇavārāhaṃ tīrthaṃ candraprabhāsakam // RKV_230.90 //",
  "GP12vprevk_u:16897": "dvādaśādityatīrthaṃ ca tathā siddheśvarābhidham /",
  "GP12vprevk_u:16898": "kapileśvaratīrthaṃ ca tathā traivikramaṃ śubham // RKV_230.91 //",
  "GP12vprevk_u:16899": "viśvarūpāhvayaṃ tīrthaṃ nārāyaṇakṛtaṃ tathā /",
  "GP12vprevk_u:16900": "mūlaśrīpatitīrthaṃ ca caulaśrīpatisaṃjñakam // RKV_230.92 //",
  "GP12vprevk_u:16901": "devatīrthaṃ haṃsatīrtha prabhāsaṃ tīrthamuttamam /",
  "GP12vprevk_u:16902": "mūlasthānaṃ ca kaṇṭheśamaṭṭahāsamataḥ param // RKV_230.93 //",
  "GP12vprevk_u:16903": "bhūrbhuveśvaratīrthaṃ ca khyātā śūleśvarī tathā /",
  "GP12vprevk_u:16904": "sārasvataṃ dārukeśamaśvinostīrthamuttamam // RKV_230.94 //",
  "GP12vprevk_u:16905": "sāvitrītīrthamatulaṃ vālakhilyeśvaraṃ tathā /",
  "GP12vprevk_u:16906": "narmadeśaṃ mātṛtīrthaṃ devatīrthamanuttamam // RKV_230.95 //",
  "GP12vprevk_u:16907": "macchakeśvaratīrthaṃ ca śikhitīrthaṃ ca śobhanam /",
  "GP12vprevk_u:16908": "koṭitīrthaṃ muniśreṣṭhāstatra koṭīśvarī mṛḍā // RKV_230.96 //",
  "GP12vprevk_u:16909": "tīrthaṃ paitāmahaṃ nāma māṇḍavye śvarasaṃjñitam /",
  "GP12vprevk_u:16910": "tatra nārāyaṇeśaṃ ca akrūreśamataḥ param // RKV_230.97 //",
  "GP12vprevk_u:16911": "devakhātaṃ siddharudraṃ vaidyanāthamanuttamam /",
  "GP12vprevk_u:16912": "tathaiva mātṛtīrthaṃ ca uttareśamataḥ param // RKV_230.98 //",
  "GP12vprevk_u:16913": "tathaiva narmadeśāṃ ca mātṛtīrthaṃ tathā punaḥ /",
  "GP12vprevk_u:16914": "tathā ca kurarītīrthaṃ ḍhauṇḍheśaṃ daśakanyakam // RKV_230.99 //",
  "GP12vprevk_u:16915": "suvarṇabindutīrthaṃ ca ṛṇapāpapramocanam /",
  "GP12vprevk_u:16916": "bhārabhūteśvaraṃ tīrthaṃ tathā muṇḍīśvaraṃ viduḥ // RKV_230.100 //",
  "GP12vprevk_u:16917": "ekaśālaṃ ḍiṇḍipāṇiṃ tīrthaṃ cāpsarasaṃ param /",
  "GP12vprevk_u:16918": "munyālayaṃ ca mārkaṇḍaṃ gaṇitādevatāhvayam // RKV_230.101 //",
  "GP12vprevk_u:16919": "āmaleśvaratīrthaṃ ca tīrthaṃ kantheśvaraṃ tathā /",
  "GP12vprevk_u:16920": "āṣāḍhītīrthamityāhuḥ śṛṅgītīrthaṃ tathaiva ca // RKV_230.102 //",
  "GP12vprevk_u:16921": "bakeśvaratīrthaṃ ca kapāleśaṃ tathaiva ca /",
  "GP12vprevk_u:16922": "mārkaṇḍaṃ kapileśaṃ ca eraṇḍīsaṅgamastathā // RKV_230.103 //",
  "GP12vprevk_u:16923": "eraṇḍīdevatātīrthaṃ rāmatīrthamataḥparam /",
  "GP12vprevk_u:16924": "jamadagneḥ paraṃ tīrthaṃ revāsāgarasaṅgamaḥ // RKV_230.104 //",
  "GP12vprevk_u:16925": "loṭaneśvaratīrtha tal luṅkeśanāmakaṃ tathā /",
  "GP12vprevk_u:16926": "vṛṣarakhātaṃ tatra kuṇḍaṃ tathaiva ṛṣisattamāḥ // RKV_230.105 //",
  "GP12vprevk_u:16927": "tathā haṃseśvaraṃnāma tilādaṃ vāsaveśvaram /",
  "GP12vprevk_u:16928": "tathā koṭīśvaraṃ tīrtham alikātīrthamuttamam /",
  "GP12vprevk_u:16929": "vimaleśvaratīrthaṃ ca revāsāgarasaṅgame // RKV_230.106 //",
  "GP12vprevk_u:16930": "evaṃ tīrthāvaliḥ puṇyā mayā proktā maharṣayaḥ /",
  "GP12vprevk_u:16931": "tīrthasuktāvaliḥ puṇyā grathitā taṭarajjunā // RKV_230.107 //",
  "GP12vprevk_u:16932": "narmadānīranirṇiktā mārkaṇḍeyavinirmitā /",
  "GP12vprevk_u:16933": "maṇḍanāyeha sādhūnāṃ sarvalokahitāya ca // RKV_230.108 //",
  "GP12vprevk_u:16934": "daritadhvāntaśamanīdhāryā dharmārthibhiḥ sadā /",
  "GP12vprevk_u:16935": "ahorātrakṛtaṃ pāpaṃ sakṛjjaptvāśu nāśayet // RKV_230.109 //",
  "GP12vprevk_u:16936": "trikālaṃ japtvā māsotthaṃ śivāgre ca trimāsikam /",
  "GP12vprevk_u:16937": "māsaṃ japtvātha varṣotthaṃ varṣaṃ japtvā śatābdikam // RKV_230.110 //",
  "GP12vprevk_u:16938": "śrāddhakāle ca viprāṇāṃ bhuñjatāṃ purataḥ sthitaḥ /",
  "GP12vprevk_u:16939": "paṭhaṃstīrthāvaliṃ puṇyāṃ gayāśrāddhaprado bhavet // RKV_230.111 //",
  "GP12vprevk_u:16940": "pūjākāle ca devānāṃ śraddhayā purataḥ paṭhan /",
  "GP12vprevk_u:16941": "prīṇayetsarvadevāṃśca punāti sakalaṃ kulam // RKV_230.112 //",
  "GP12vprevk_u:16942": "evaṃ tīrthāvaliḥ puṇyā revātīradvayāśritā /",
  "GP12vprevk_u:16943": "mayā proktā muniśreṣṭhāstathaivaśṛṇutānaghāḥ // RKV_230.113 //",
  "GP12vprevk_u:16944": "||",
  "GP12vprevk_u:16945": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe tīrthāvalikathanaṃ triṃśadadhikadviśatatamo 'dhyāyaḥ ||",
  "GP12vprevk_u:16946": "RKV adhyāya 231",
  "GP12vprevk_u:16947": "śrīsūta uvāca:",
  "GP12vprevk_u:16948": "tathaiva tīrthastabakān vakṣye'ham ṛṣisattamāḥ /",
  "GP12vprevk_u:16949": "yaistu tīrthāvalīgumphaḥ pūrvoktairekataḥ kṛtaḥ // RKV_231.1 //",
  "GP12vprevk_u:16950": "vibhakto bhaktalokānāmānandaprathanaḥ śubhaḥ /",
  "GP12vprevk_u:16951": "mṛkaṇḍatanayaḥ pūrvaṃ prāha pārthāya pṛcchate // RKV_231.2 //",
  "GP12vprevk_u:16952": "yathā tathāhaṃ vakṣyāmi tīrthānāṃ stabakāniha /",
  "GP12vprevk_u:16953": "śivāmbupānajā puṇyā revā kalpalatā kila // RKV_231.3 //",
  "GP12vprevk_u:16954": "tīradvayodbhūtatīrthaprasūnaiḥ puṣpitā śubhā /",
  "GP12vprevk_u:16955": "yatpuṇyagandhalakṣmyā vai trailokyaṃ surabhīkṛtam // RKV_231.4 //",
  "GP12vprevk_u:16956": "tatpuṣpamakarandasya rasāsvādaviduttamaḥ /",
  "GP12vprevk_u:16957": "bhramaraḥ khalu mārkaṇḍo munirmatimatāṃ varaḥ // RKV_231.5 //",
  "GP12vprevk_u:16958": "tatpuṣpamālāṃ hṛdaye tīrthastabakacitritām /",
  "GP12vprevk_u:16959": "dadhāti satataṃ puṇyāṃ munirbhṛgukulodvahaḥ /",
  "GP12vprevk_u:16960": "tasyāḥ stabakasaṃsthānaṃ vakṣye 'ham ṛṣisattamāḥ // RKV_231.6 //",
  "GP12vprevk_u:16961": "oṅkāratīrthamārabhya yāvatpaścimasāgaram /",
  "GP12vprevk_u:16962": "saṃgamāḥ pañcatriṃśadvai nadīnāṃ pāpanāśanāḥ // RKV_231.7 //",
  "GP12vprevk_u:16963": "daśaikamuttare tīre satriviṃśati dakṣiṇe /",
  "GP12vprevk_u:16964": "pañcatriṃśattamaḥ śreṣṭho revāsāgarasaṅgamaḥ // RKV_231.8 //",
  "GP12vprevk_u:16965": "saṅgamaḥ sahitānyevaṃ revātīradvaye 'pi ca /",
  "GP12vprevk_u:16966": "catuḥśatāni tīrthāni prasiddhāni dvijottamāḥ // RKV_231.9 //",
  "GP12vprevk_u:16967": "triśataṃ śivatīrthāni trayīstriṃśatsamanvitam /",
  "GP12vprevk_u:16968": "tatrāpi vyaktito vakṣye śṛṇudhvaṃ tāni sattamāḥ // RKV_231.10 //",
  "GP12vprevk_u:16969": "mārkaṇḍeśvaratīrthāni daśa teṣu munīśvarāḥ /",
  "GP12vprevk_u:16970": "daśādityabhavānyatra navaiva kapileśvarāḥ // RKV_231.11 //",
  "GP12vprevk_u:16971": "somasaṃsthāpitānyaṣṭau tāvanto narmadeśvarāḥ /",
  "GP12vprevk_u:16972": "koṭitīrthānyathāṣṭau ca sapta siddheśvarāstathā // RKV_231.12 //",
  "GP12vprevk_u:16973": "nāgeśvarāśca saptaiva revātīradvaye 'pi tu /",
  "GP12vprevk_u:16974": "saptaiva vahnivihitānyathāpyāvartasaptakam // RKV_231.13 //",
  "GP12vprevk_u:16975": "kedāreśvaratīrthāni pañca pañcendrajāni ca /",
  "GP12vprevk_u:16976": "varuṇeśāśca pañcaiva pañcaiva dhanadeśvarāḥ // RKV_231.14 //",
  "GP12vprevk_u:16977": "devatīrthāni pañcaiva catvāro vai yameśvarāḥ /",
  "GP12vprevk_u:16978": "vaidyanāthāśca catvāraścatvāro vānareśvarāḥ // RKV_231.15 //",
  "GP12vprevk_u:16979": "aṅgāreśvaratīrthāni tāvantyeva munīśvarāḥ /",
  "GP12vprevk_u:16980": "sārasvatāni catvāri catvāro dārukeśvarāḥ // RKV_231.16 //",
  "GP12vprevk_u:16981": "gautameśvaratīrthāni trīṇi rāmeśvarāstrayaḥ /",
  "GP12vprevk_u:16982": "kapāleśvaratīrthāni trīṇi haṃsakṛtāni ca // RKV_231.17 //",
  "GP12vprevk_u:16983": "trīṇyeva mokṣatīrthāni trayo vai vimaleśvarāḥ /",
  "GP12vprevk_u:16984": "sahasrayajñatīrthāni trīṇyeva munirabravīt // RKV_231.18 //",
  "GP12vprevk_u:16985": "bhīmeśvarāstrayaḥ khyātāḥ svarṇatīrthāni trīṇi ca /",
  "GP12vprevk_u:16986": "dhautapāpadvayaṃ proktaṃ karañjeśadvayaṃ tathā // RKV_231.19 //",
  "GP12vprevk_u:16987": "ṛṇamocanatīrthe dve tathā skandeśvaradvayam /",
  "GP12vprevk_u:16988": "daśāśvamedhatīrthe dve nandītīrthadvayaṃ dvijāḥ // RKV_231.20 //",
  "GP12vprevk_u:16989": "manmatheśadvayaṃ caiva bhṛgutīrthadvayaṃ tathā /",
  "GP12vprevk_u:16990": "parāśareśvarau dvau ca ayonīsaṃbhavadvayam // RKV_231.21 //",
  "GP12vprevk_u:16991": "vyāseśvaradvayaṃ proktaṃ pitṛtīrthadvayaṃ tathā /",
  "GP12vprevk_u:16992": "nandikeśvaratīrthe dve dvau ca gopeśvarau smṛtau // RKV_231.22 //",
  "GP12vprevk_u:16993": "māruteśadvayaṃ tadvad dvau ca jvāleśvarau smṛtau /",
  "GP12vprevk_u:16994": "śuklatīrthadvayaṃ puṇyam apsareśadvayaṃ tathā // RKV_231.23 //",
  "GP12vprevk_u:16995": "pippaleśvaratīrthe dve māṇḍavyeśvarasaṃjñite /",
  "GP12vprevk_u:16996": "dvīpeśvaradvayaṃ caiva prāha tadvadbhṛgūdvahaḥ /",
  "GP12vprevk_u:16997": "uttareśvaratīrthe dve aśokeśadvayī tathā // RKV_231.24 //",
  "GP12vprevk_u:16998": "dve yodhanapure caiva rohiṇītīrthakadvayam /",
  "GP12vprevk_u:16999": "luṅkeśvaradvayaṃ khyātamākhyānaṃ muninā tathā // RKV_231.25 //",
  "GP12vprevk_u:17000": "saikonaviṃśatiśataṃ tīrthānyekaikaśo dvijāḥ /",
  "GP12vprevk_u:17001": "stabakeṣu kṛtaṃ tīrthaṃ dviśataṃ sacaturdaśam // RKV_231.26 //",
  "GP12vprevk_u:17002": "śaivānyetāni tīrthāni vaiṣṇavāni ca sattamāḥ /",
  "GP12vprevk_u:17003": "śṛṇudhvaṃ procyamānāni brāhmaśāktāni ca kramāt // RKV_231.27 //",
  "GP12vprevk_u:17004": "aṣṭaviṃśatitīrthāni vaiṣṇavānyabravīnmuniḥ /",
  "GP12vprevk_u:17005": "teṣu vārāhatīrthāni ṣaḍeva munisattamāḥ // RKV_231.28 //",
  "GP12vprevk_u:17006": "catvāri cakratīrthāni śeṣāṇyaṣṭādaśaiva hi /",
  "GP12vprevk_u:17007": "viṣṇunādhiṣṭhitāny eva prāha pūrvaṃ mṛkaṇḍajaḥ // RKV_231.29 //",
  "GP12vprevk_u:17008": "tathaiva brahmaṇā siddhyai saptatīrthānyavīvadat /",
  "GP12vprevk_u:17009": "triṣu ca brahmaṇaḥ pūjā brahmeśāścaturo 'pare /",
  "GP12vprevk_u:17010": "aṣṭāviṃśanmayā khyātā yathāsaṅkhyaṃ yathākramam // RKV_231.30 //",
  "GP12vprevk_u:17011": "etatpavitramatulaṃ hyetat pāpaharaṃ param /",
  "GP12vprevk_u:17012": "narmadācaritaṃ puṇyaṃ māhātmyaṃ munibhāṣitam // RKV_231.31 //",
  "GP12vprevk_u:17013": "sūta uvāca:",
  "GP12vprevk_u:17014": "evamuddeśataḥ prokto revātīrthakramo mayā /",
  "GP12vprevk_u:17015": "yathā pārthāya saṃkṣepān mārkaṇḍo munirabravīt // RKV_231.32 //",
  "GP12vprevk_u:17016": "avāntarāṇi tīrthāni teṣu guptānyanekaśaḥ /",
  "GP12vprevk_u:17017": "yatra yāvatpramāṇāni tānyākarṇayatānaghāḥ // RKV_231.33 //",
  "GP12vprevk_u:17018": "oṅkāratīrthaparitaḥ parvatād amarakaṇṭāt /",
  "GP12vprevk_u:17019": "krośadvaye sarvadikṣu sārdhakoṭītrayī matā // RKV_231.34 //",
  "GP12vprevk_u:17020": "tīrthānāṃ saṃkhyayā guptaprakaṭānāṃ dvijottamāḥ /",
  "GP12vprevk_u:17021": "koṭirekā tu tīrthānāṃ kapilāsaṅgame pṛthak // RKV_231.35 //",
  "GP12vprevk_u:17022": "aśokavanikāyāśca tīrthaṃ lakṣaṃ pratiṣṭhitam /",
  "GP12vprevk_u:17023": "śatamaṃ gāragartāyāḥ saṅgame munisattamāḥ // RKV_231.36 //",
  "GP12vprevk_u:17024": "tīrthānāmayutaṃ tadvatkubjāyāḥ saṅgame sthitam /",
  "GP12vprevk_u:17025": "śataṃ hiraṇyagarbhāyāḥ saṅgame samavasthitam // RKV_231.37 //",
  "GP12vprevk_u:17026": "tīrthānāmaṣṭaṣaṣṭiśca viśokāsaṅgame sthitā /",
  "GP12vprevk_u:17027": "tathā sahasraṃ tīrthānāṃ saṃsthitaṃ vāgusaṅgame // RKV_231.38 //",
  "GP12vprevk_u:17028": "śataṃ sarasvatīsaṅge śuklatīrthe śatadvayam /",
  "GP12vprevk_u:17029": "sahasraṃ viṣṇutīrtheṣu mahiṣmatyāmathāyutam // RKV_231.39 //",
  "GP12vprevk_u:17030": "śūlabhede ca tīrthānāṃ sāgraṃ lakṣaṃ sthitaṃ dvijāḥ /",
  "GP12vprevk_u:17031": "devagrāme sahasraṃ ca tīrthānāṃ munirabravīt // RKV_231.40 //",
  "GP12vprevk_u:17032": "luṅkeśvare ca tīrthānāṃ sāgrā saptaśatī sthitā /",
  "GP12vprevk_u:17033": "tīrthānyaṣṭottaraśataṃ maṇinadyāśca saṅgame /",
  "GP12vprevk_u:17034": "vaidyanāthe ca tīrthānāṃ śatamaṣṭādhikaṃ viduḥ // RKV_231.41 //",
  "GP12vprevk_u:17035": "evaṃ tāvatpramāṇāni tīrthe kumbheśvare dvijāḥ /",
  "GP12vprevk_u:17036": "sāgraṃ lakṣaṃ ca tīrthānāṃ sthitaṃ revorasaṅgame // RKV_231.42 //",
  "GP12vprevk_u:17037": "tataścāpyadhikāni syuriti mārkaṇḍabhāṣitam /",
  "GP12vprevk_u:17038": "aṣṭāśītisahasrāṇi vyāsadvīpāśritāni ca // RKV_231.43 //",
  "GP12vprevk_u:17039": "saṅgame ca karañjāyāḥ sthitamaṣṭottarāyutam /",
  "GP12vprevk_u:17040": "eraṇḍīsaṅgame tadvattīrthānyaṣṭādhikaṃ śatam // RKV_231.44 //",
  "GP12vprevk_u:17041": "dhūtapāpe ca tīrthānāṃ ṣaṣṭiraṣṭādhikā sthitā /",
  "GP12vprevk_u:17042": "skandatīrthe śataṃ puṇyaṃ tīrthānāṃ muniruktavān // RKV_231.45 //",
  "GP12vprevk_u:17043": "kohaneśa ca tīrthānāṃ ṣaṣṭiraṣṭādhikā sthitā /",
  "GP12vprevk_u:17044": "sārdhakoṭī ca tīrthānāṃ sthitā vai korilāpure // RKV_231.46 //",
  "GP12vprevk_u:17045": "rāmakeśavatīrthe ca sahasraṃ sāgramuktavān /",
  "GP12vprevk_u:17046": "asmāhake sahasraṃ ca tīrthāni nivasanti hi // RKV_231.47 //",
  "GP12vprevk_u:17047": "lakṣāṣṭakaṃ sahasre dve śuklatīrthe dvijottamāḥ /",
  "GP12vprevk_u:17048": "tīrthāni kathayāmāsa purā pārthāya bhārgavaḥ // RKV_231.48 //",
  "GP12vprevk_u:17049": "śatamaṣṭādhikaṃ prāha pratyekaṃ saṅgameṣu ca /",
  "GP12vprevk_u:17050": "nadīnāmavaśiṣṭānāṃ kāverīsaṅgamaṃ vinā // RKV_231.49 //",
  "GP12vprevk_u:17051": "kāveryāḥ saṅgame viprāḥ sthitā pañcaśatī tathā /",
  "GP12vprevk_u:17052": "tīrthānāṃ parvasu tathā viśeṣo muninoditaḥ // RKV_231.50 //",
  "GP12vprevk_u:17053": "mokṣatīrthaṃ hi satprāhuḥ purāṇapuruṣāśritam /",
  "GP12vprevk_u:17054": "bhṛgoḥ kṣetre ca tīrthānāṃ koṭirekā samāśritā // RKV_231.51 //",
  "GP12vprevk_u:17055": "sādhikānāmṛṣiśreṣṭhā vaktuṃ śakto hi ko bhavet /",
  "GP12vprevk_u:17056": "sarvāmarāśrayaṃ proktaṃ sarvatīrthāśrayaṃ tathā // RKV_231.52 //",
  "GP12vprevk_u:17057": "triṣu lokeṣu vikhyātaṃ pūjitaṃ siddhisādhanam /",
  "GP12vprevk_u:17058": "bhārabhūtyāṃ ca tīrthānāṃ sthitamaṣṭottaraṃ śatam // RKV_231.53 //",
  "GP12vprevk_u:17059": "akrūreśvaratīrthe ca sārdhaṃ tīrthaśataṃ sthitam /",
  "GP12vprevk_u:17060": "vimaleśvaratīrthe tu revāsāgarasaṅgame /",
  "GP12vprevk_u:17061": "daśāyutāni tīrthānāṃ sādhikānyabravīnmuniḥ // RKV_231.54 //",
  "GP12vprevk_u:17062": "||",
  "GP12vprevk_u:17063": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe tīrthasaṃkhyāparigaṇanavarṇanaṃ nāmaikatriṃśadadhikadviśatatamo 'dhyāyaḥ ||",
  "GP12vprevk_u:17064": "RKV adhyāya 232",
  "GP12vprevk_u:17065": "sūta uvāca:",
  "GP12vprevk_u:17066": "iti vaḥ kathitaṃ viprā revāmāhātmyamuttamam /",
  "GP12vprevk_u:17067": "yathopadiṣṭaṃ pārthāya mārkaṇḍeyena vai purā // RKV_232.1 //",
  "GP12vprevk_u:17068": "tathā tīrthakadambāśca teṣu tīrthaviśeṣataḥ /",
  "GP12vprevk_u:17069": "prādhānyena mayā khyātā yathāsaṅkhyaṃ yathākramam // RKV_232.2 //",
  "GP12vprevk_u:17070": "etatpavitramatulaṃ hyetatpāpaharaṃ param /",
  "GP12vprevk_u:17071": "narmadācaritaṃ puṇyaṃ māhātmyaṃ munibhāṣitam // RKV_232.3 //",
  "GP12vprevk_u:17072": "saptakalpānugo vipro narmadāyāṃ munīśvarāḥ /",
  "GP12vprevk_u:17073": "mṛkaṇḍatanayo dhīmānparamārthaviduttamaḥ // RKV_232.4 //",
  "GP12vprevk_u:17074": "saṃsevya sarvatīrthāni nadīḥ sarvāśca vai purā /",
  "GP12vprevk_u:17075": "bahukalpasmarāṃ revāmālakṣya śivadehajām // RKV_232.5 //",
  "GP12vprevk_u:17076": "me kaleti ca śarvoktāṃ śaraṇaṃ śarvajāṃ yayau /",
  "GP12vprevk_u:17077": "ajarāmamarāṃ devīṃ daityadhvaṃsakarīṃ parām // RKV_232.6 //",
  "GP12vprevk_u:17078": "mahāvibhavasaṃyuktāṃ bhavaghnīṃ bhavajāhnavīm /",
  "GP12vprevk_u:17079": "tasyāmābadhya satprema jātaḥ so 'pyajarāmaraḥ // RKV_232.7 //",
  "GP12vprevk_u:17080": "ṣaṣṭitīrthasahasrāṇi ṣaṣṭikoṭyaśca sattamāḥ /",
  "GP12vprevk_u:17081": "vyavasthitāni revāyāstīrayugme pade pade // RKV_232.8 //",
  "GP12vprevk_u:17082": "sāritaḥ paritaḥ santi satīrthāstu sahasraśaḥ /",
  "GP12vprevk_u:17083": "na tulāṃ yānti revāyāstāśca manye munīśvarāḥ // RKV_232.9 //",
  "GP12vprevk_u:17084": "etadvaḥ kathitaṃ sarvaṃ yatpṛṣṭamakhilaṃ dvijāḥ /",
  "GP12vprevk_u:17085": "yanmaheśamukhācchrutvā vāyurāha ṛṣīnprati // RKV_232.10 //",
  "GP12vprevk_u:17086": "tadvanmṛkaṇḍatanayo 'pyanubhūyākhilāṃ nadīm /",
  "GP12vprevk_u:17087": "satīrthāṃ padaśaḥ prāha pāṇḍuputrāya pāvanīm // RKV_232.11 //",
  "GP12vprevk_u:17088": "etacca kathitaṃ sarvaṃ saṃkṣepeṇa dvijottamāḥ /",
  "GP12vprevk_u:17089": "narmadācaritaṃ puṇyaṃ triṣu lokeṣu durlabham // RKV_232.12 //",
  "GP12vprevk_u:17090": "kimanyaiḥ saritāṃ toyaiḥ sevitais tu sahasraśaḥ /",
  "GP12vprevk_u:17091": "yadi saṃsevyate toyaṃ revāyāḥ pāpanāśanam // RKV_232.13 //",
  "GP12vprevk_u:17092": "mekalājalasaṃsevī muktimāpnoti śāśvatīm // RKV_232.14 //",
  "GP12vprevk_u:17093": "yathā yathā bhajenmartyo yadyadicchati tīrthagaḥ /",
  "GP12vprevk_u:17094": "tattadāpnoti niyataṃ śraddhayāśraddhayāpi ca // RKV_232.15 //",
  "GP12vprevk_u:17095": "idaṃ brahmā hariridamidaṃ sākṣātparo haraḥ /",
  "GP12vprevk_u:17096": "idaṃ brahma nirākāraṃ kaivalyaṃ narmadājalam // RKV_232.16 //",
  "GP12vprevk_u:17097": "tāvadgarjanti tīrthāni nadyo hṛdayaphalapradāḥ /",
  "GP12vprevk_u:17098": "yāvanna smaryate revā sevāhevā kalau naraiḥ // RKV_232.17 //",
  "GP12vprevk_u:17099": "dhruvaṃ loke hitārthāya śivena svaśarīrataḥ /",
  "GP12vprevk_u:17100": "śaktiḥ kāpi saridrūpā reveyamavatāritā // RKV_232.18 //",
  "GP12vprevk_u:17101": "tāvadgarjanti yajñāśca vanakṣetrādayo bhṛśam /",
  "GP12vprevk_u:17102": "yāvanna narmadānāmakīrtanaṃ kriyate kalau // RKV_232.19 //",
  "GP12vprevk_u:17103": "garimā gāṇyate tāvattapodānavratādiṣu /",
  "GP12vprevk_u:17104": "narairvā prāpyate yāvadbhuvi bhargabhavā dhunī // RKV_232.20 //",
  "GP12vprevk_u:17105": "ye vasantyuttare kūle rudrasyānucarā hi te /",
  "GP12vprevk_u:17106": "vasanti yāmyatīre ye lokaṃ te yānti vaiṣṇavam // RKV_232.21 //",
  "GP12vprevk_u:17107": "dhanyāste deśavaryāste yeṣu deśeṣu narmadā /",
  "GP12vprevk_u:17108": "narakāntakarī śaśvatsaṃśritā śarvanirmitā // RKV_232.22 //",
  "GP12vprevk_u:17109": "kṛtapuṇyāśca te lokāḥ śokāya na bhavanti te /",
  "GP12vprevk_u:17110": "ye pibanti jalaṃ puṇyaṃ pārvatīpatisindhujam // RKV_232.23 //",
  "GP12vprevk_u:17111": "idaṃ pavitramatulaṃ revāyāścaritaṃ dvijāḥ /",
  "GP12vprevk_u:17112": "śṛṇoti yaḥ kīrtayate mucyate sarvapātakaḥ // RKV_232.24 //",
  "GP12vprevk_u:17113": "yatphalaṃ sarvavedaiśca saṣaḍaṅgapadakramaiḥ /",
  "GP12vprevk_u:17114": "śrutaiśca paṭhitaistasmātphalamaṣṭaguṇaṃ bhavet // RKV_232.25 //",
  "GP12vprevk_u:17115": "satrayājī phalaṃ yacca labhate dvādaśābdikam /",
  "GP12vprevk_u:17116": "śrutvā sakṛcca revāyāścaritaṃ tatphalaṃ labhet // RKV_232.26 //",
  "GP12vprevk_u:17117": "sarvatīrthāvagāhācca yatphalaṃ sāgarādiṣu /",
  "GP12vprevk_u:17118": "sakṛcchrutvā ca māhātmyaṃ revāyās tatphalaṃ labhet // RKV_232.27 //",
  "GP12vprevk_u:17119": "etaddharmyamupākhyānaṃ sarvaśāstreṣvanuttamam /",
  "GP12vprevk_u:17120": "deśe vā maṇḍale vāpi nagare grāmamadhyataḥ // RKV_232.28 //",
  "GP12vprevk_u:17121": "gṛhe vā tiṣṭhate yasya likhitaṃ sārvavārṇikam /",
  "GP12vprevk_u:17122": "sa brahmā sa śivaḥ sākṣātsa ca devo janārdanaḥ // RKV_232.29 //",
  "GP12vprevk_u:17123": "dharmārthakāmamokṣāṇāṃ mārge 'yaṃ devasevitaḥ /",
  "GP12vprevk_u:17124": "gurūṇāṃ ca guruḥ śāstraṃ paramaṃ siddhikāraṇam // RKV_232.30 //",
  "GP12vprevk_u:17125": "yaścedaṃ śṛṇuyānnityaṃ purāṇaṃ devabhāṣitam /",
  "GP12vprevk_u:17126": "brāhmaṇo vedavānbhūyātkṣatriyo vijayī bhavet // RKV_232.31 //",
  "GP12vprevk_u:17127": "dhanāḍhyo jāyate vaiśyaḥ śūdro vai dharmabhāg bhavet // RKV_232.32 //",
  "GP12vprevk_u:17128": "saubhāgyasantatiṃ nārī śrutvaitatsamavāpnuyāt /",
  "GP12vprevk_u:17129": "śriyaṃ saukhyaṃ svargavāsaṃ janma caivottame kule // RKV_232.33 //",
  "GP12vprevk_u:17130": "rasabhedī kṛtaghnaśca svāmidhruṅ mitravañcakaḥ /",
  "GP12vprevk_u:17131": "goghnaśca garadaścaiva kanyāvikrayakārakaḥ // RKV_232.34 //",
  "GP12vprevk_u:17132": "brahmaghnaśca surāpī ca steyī ca gurutalpagaḥ /",
  "GP12vprevk_u:17133": "narmadācaritaṃ śṛṇvaṃstāmabdaṃ yo 'bhiṣevate // RKV_232.35 //",
  "GP12vprevk_u:17134": "sarvapāpavinirmukto jāyate nātra saṃśayaḥ /",
  "GP12vprevk_u:17135": "pākabhedī vṛthāpākī devabrāhmaṇanindakaḥ // RKV_232.36 //",
  "GP12vprevk_u:17136": "parīvādī guroḥ pitroḥ sādhūnāṃ nṛpatestathā /",
  "GP12vprevk_u:17137": "te 'pi śrutvā ca pāpebhyo mucyante nātra saṃśayaḥ // RKV_232.37 //",
  "GP12vprevk_u:17138": "ye punarbhāvitātmānaḥ śastraṃ śṛṇvanti nityaśaḥ /",
  "GP12vprevk_u:17139": "pūjayanti ca tacchāstraṃ nārmadaṃ vastrabhūṣaṇaiḥ // RKV_232.38 //",
  "GP12vprevk_u:17140": "puṣpaiḥ phalaiś candanādyair bhojanair vividhair api /",
  "GP12vprevk_u:17141": "śāstre 'sminpūjite devāḥ pūjitā guravastathā // RKV_232.39 //",
  "GP12vprevk_u:17142": "iha loke pare caiva nātra kāryā vicāraṇā /",
  "GP12vprevk_u:17143": "tasmātsarvaprayatnena gandhavastrādibhūṣaṇaiḥ // RKV_232.40 //",
  "GP12vprevk_u:17144": "pūjayetparayā bhaktyā vācakaṃ śāstrameva ca /",
  "GP12vprevk_u:17145": "vedapāṭhaiśca yatpuṇyamagnihotraiśca pālitaiḥ // RKV_232.41 //",
  "GP12vprevk_u:17146": "tatphalaṃ samavāpnoti narmadācarite śubhe /",
  "GP12vprevk_u:17147": "kurukṣetre ca yatpuṇyaṃ prabhāse puṣkare tathā // RKV_232.42 //",
  "GP12vprevk_u:17148": "rudrāvarte gayāyāṃ ca vārāṇasyāṃ viśeṣataḥ /",
  "GP12vprevk_u:17149": "gaṅgādvāre prayāge ca gaṅgāsāgarasaṅgame // RKV_232.43 //",
  "GP12vprevk_u:17150": "evamādiṣu tīrtheṣu yatpuṇyaṃ jāyate nṛṇām /",
  "GP12vprevk_u:17151": "narmadācaritaṃ śrutvā tatpuṇyaṃ sakalaṃ labhet // RKV_232.44 //",
  "GP12vprevk_u:17152": "ādimadhyāvasāneṣu narmadācaritaṃ śubham /",
  "GP12vprevk_u:17153": "yaḥ śṛṇoti naro bhaktyā śṛṇudhvaṃ tatphalaṃ mahat // RKV_232.45 //",
  "GP12vprevk_u:17154": "samāpya śivasaṃsthānaṃ devakanyāsamāvṛtaḥ /",
  "GP12vprevk_u:17155": "rudrasyānucaro bhūtvā śivena saha modate // RKV_232.46 //",
  "GP12vprevk_u:17156": "dharmākhyānamidaṃ puṇyaṃ sarvākhyāneṣvanuttamam /",
  "GP12vprevk_u:17157": "gṛhe 'pi paṭhyate yasya caturvarṇasya sattamāḥ // RKV_232.47 //",
  "GP12vprevk_u:17158": "dhanyaṃ tasya gṛhaṃ manye gṛhasthaṃ cāpi tatkulam /",
  "GP12vprevk_u:17159": "pustakaṃ pūjayedyastu narmadācaritasya tu // RKV_232.48 //",
  "GP12vprevk_u:17160": "narmadā pūjitā tena bhagavāṃśca maheśvaraḥ /",
  "GP12vprevk_u:17161": "vācake pūjite tadvaddevāśca ṛṣayo 'rcitāḥ // RKV_232.49 //",
  "GP12vprevk_u:17162": "lekhayitvā ca sakalaṃ revācaritamuttamam /",
  "GP12vprevk_u:17163": "bhūṣaṇaṃ sarvaśāstrāṇāṃ yo dadāti dvijanmane // RKV_232.50 //",
  "GP12vprevk_u:17164": "narmadāsarvatīrtheṣu snānadānena yatphalam /",
  "GP12vprevk_u:17165": "tatphalaṃ samavāpnoti sa naro nātra saṃśayaḥ // RKV_232.51 //",
  "GP12vprevk_u:17166": "etatpurāṇaṃ rudroktaṃ mahāpuṇyaphalapradam /",
  "GP12vprevk_u:17167": "svargadaṃ putradaṃ dhanyaṃ yaśasyaṃ kīrttivardhanam // RKV_232.52 //",
  "GP12vprevk_u:17168": "dharmyamāyuṣyamatulaṃ duḥkhaduḥsvapnanāśanam /",
  "GP12vprevk_u:17169": "paṭhatāṃ śṛṇvatāṃ cāpi sarvakāmārthasiddhidam // RKV_232.53 //",
  "GP12vprevk_u:17170": "yatpradattamidaṃ puṇyaṃ purāṇaṃ vācyate dvijaiḥ /",
  "GP12vprevk_u:17171": "śivaloke sthitis tasya purāṇākṣaravatsarī // RKV_232.54 //",
  "GP12vprevk_u:17172": "iti nigaditametannarmadāyāścaritraṃ pavanagaditamagryaṃ śarvavaktrādavāpya /",
  "GP12vprevk_u:17173": "tribhuvanajanavandyaṃ tvetadādau munīnāṃ kulapatipuratas tat sūtamukhyena sādhu // RKV_232.55 //",
  "GP12vprevk_u:17174": "||",
  "GP12vprevk_u:17175_0": "iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe",
  "GP12vprevk_u:17175_1": "revākhaṇḍasamāptirevākhaṇḍapustakadānādimāhātmyavarṇanaṃ nāma dvātriṃśadadhikadviśatatamo 'dhyāyaḥ ||"
}