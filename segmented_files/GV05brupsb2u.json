{
  "GV05brupsb2u:0": "ātmetyevopāsīta tadanveṣaṇe ca sarvamanviṣṭaṃ syāttadeva cā'tmatattvaṃ sarvasmātpreyastvādanveṣṭavyam /",
  "GV05brupsb2u:1": "ātmānamevāvedahaṃ brahmāsmītyātmatattvamekaṃ vidyāviṣayaḥ /",
  "GV05brupsb2u:2": "yastu bhedadṛṣṭiviṣayaḥ so 'nyo 'sāvanyo 'hamasmīti na sa vedetyavidyāviṣayaḥ /",
  "GV05brupsb2u:3": "“ekadhaivānudraṣṭavyam” “mṛtyoḥ sa mṛtyumāpnoti ya iha nāneva paśyati“ityevamādibhiḥ pravibhatkau vidyāviṣayau sarvopaniṣatsu /",
  "GV05brupsb2u:4": "tatra cāvidyāviṣayaḥ sarva eva sādhyasādhanādibhedaviśeṣaviniyogena vyākhyātaḥ-ā tṛtīyādhyāyaparisamāpteḥ /",
  "GV05brupsb2u:5": "sa ca vyākhyāto 'vidyāviṣayaḥ sarva eva dviprakāraḥ- antaḥ prāṇa upaṣṭambhako gṛhasyeva stambhādilakṣaṇaḥ prakāśako 'mṛtaḥ /",
  "GV05brupsb2u:6": "bāhyaśca kāryalakṣaṇo 'prakāśaka upajanāpāyadharmakastṛṇakuśamṛttikāsamo gṛhasyeva satyaśabdavācyo martyaḥ tenāmṛtaśabdavācyaḥ prāṇaśchanna iti copasaṃhratam /",
  "GV05brupsb2u:7": "sa eva ca prāṇo bāhyādhāramedeṣvanekadhā vistṛtaḥ; prāṇa eko deva ityucyate /",
  "GV05brupsb2u:8": "tasyaiva bāhyaḥ piṇḍa ekaḥ sādhāraṇaḥ---virāḍ vaiśvānara ātmā puruṣavidhaḥ prajāpatiḥ ko hiraṇyagarbha ityādibhiḥ piṇḍapradhānaiḥ śabdairākhyāyate sūryādipravibhaktakaraṇaḥ /",
  "GV05brupsb2u:9": "ekaṃ cānekaṃ ca brahma etāvadeva,",
  "GV05brupsb2u:10": "nātaḥ paramasti pratyekaṃ ca śarīrabhedeṣu parisamāptaṃ cetanāvatkartṛ bhoktṛ cetyavidyāviṣayameva ātmatvenopagato gārgyo brāhmaṇo vaktā upasthāpyate ;",
  "GV05brupsb2u:11": "tadviparītātmadṛgajātaśatruḥ śrotā;",
  "GV05brupsb2u:12": "evaṃ hi yataḥ pūrvapakṣasiddhāntākhyāyikārūpeṇa samarpyamāṇor'thaḥ śrotuścittasya vaśameti;",
  "GV05brupsb2u:13": "viparyaye hi tarkaśāstravat kevalārthānugamavākyaiḥ samarpyamāṇo durvijñeyaḥ syādatyantasūkṣmatvādvastunaḥ /",
  "GV05brupsb2u:14": "tathā ca kāṭhake-“śravaṇāyāpi bahubhiryo na labhyaḥ“ityādivākyaiḥ su saṃskṛtadevabuddhigamyatvaṃ sāmānyamātrabuddhyāgamyatvaṃ ca saprapañcaṃ darśitam /",
  "GV05brupsb2u:15": "“ācāryavānpuruṣo veda““ācāryāddhaiva vidyā“iti cacchāndogye /",
  "GV05brupsb2u:16": "“upadekṣyanti te jñānaṃ jñāninastattvadarśinaḥ“iti ca gītāsu /",
  "GV05brupsb2u:17_0": "ihāpi ca śākalyayājñavalkyasaṃvādena atigahvaratvaṃ mahatā saṃrambheṇa brahmaṇo vakṣyati-tasmāścilaṣṭa",
  "GV05brupsb2u:17_1": "eva ākhyāyikārūpeṇa pūrvapakṣasiddhāntarūpamāpādya vasyusamarpaṇārtha ārambhaḥ /",
  "GV05brupsb2u:18": "ācāravidhyupadeśārthaśca--evamācāravatorvattkṛśrokrorākhyāyikānugater'tho 'vagamyate /",
  "GV05brupsb2u:19": "kevalatarkabudviniṣedhārthā cākhyāyikā--“naiṣā tarkeṇa matirāpaneyā““na tarkaśāstradagdhāya“iti śrutismṛtibhyām /",
  "GV05brupsb2u:20": "śradvā ca brahmavijñāne paramaṃ sādhanamityākhyāykārthaḥ /",
  "GV05brupsb2u:21": "tathā hi gārgyājātaśatravoratīva śradvālutāddṛśyate ākhyāyikāyām;",
  "GV05brupsb2u:22": "“śradvāṃllabhate jñānam“iti ca smṛtiḥ /",
  "GV05brupsb2u:23": "_______________________________________________________________________",
  "GV05brupsb2u:24": "START BrhUp 2,1.1",
  "GV05brupsb2u:25": "dṛptabālākir hānūcāno gārgya āsa |",
  "GV05brupsb2u:26": "sa hovācājātaśatruṃ kāśyaṃ -- brahma te bravāṇīti |",
  "GV05brupsb2u:27": "sa hovācājātaśatruḥ -- sahasram etasyāṃ vāci dadmaḥ,",
  "GV05brupsb2u:28": "janako janaka iti vai janā dhāvantīti || BrhUp_2,1.1 ||",
  "GV05brupsb2u:29": "__________",
  "GV05brupsb2u:30": "BrhUpBh_2,1.1",
  "GV05brupsb2u:31": "tatra pūrvapakṣavādī avidyāviṣayabrahmavid dṛptabālākiḥ dṛpate garvito 'sabhyagbrahmavittavādev balākāyā apatyaṃ bālākirdṛptaścāsau bālākiśceti dṛptabālārkiḥ,",
  "GV05brupsb2u:32": "haśabda etihyārtha ākhyāyikāyām,",
  "GV05brupsb2u:33": "anūcānaḥ anuvacasamartho vattkāvāggamī;gārgyo gonnataḥ,",
  "GV05brupsb2u:34": "āsa babhūva kvacitkālaviśeṣe /",
  "GV05brupsb2u:35": "sa hovācājātaśatrumajātaśatrunāmānaṃ kāśyaṃ kāśirājamabhigamya-brahma te bravāṇīti brahma te tubhyaṃ bravāṇi kathayāni /",
  "GV05brupsb2u:36": "sa evamukto 'jātaśatruruvāca-sahasraṃ gavāṃ dadbha etasyāṃ vāci- yāṃ māṃ pratyavoco brahma te bravāṇīti,",
  "GV05brupsb2u:37": "tāvanmātrameva gosahasrapradāne nimittamityabhiprāyaḥ /",
  "GV05brupsb2u:38": "sākṣādbrahmakathanameva nimittaṃ kasmānnāpekṣyate sahasradāne?",
  "GV05brupsb2u:39": "brahma te bravāṇītīyameva tu vāg nimittamapekṣyate?",
  "GV05brupsb2u:40": "ityucyate;",
  "GV05brupsb2u:41": "yataḥ śrutireva rājño 'bhiprāyamāha-janako dātā janakaḥ śroteti caitasminvākyadvaye padadvayamabhyasyate janako janaka iti /",
  "GV05brupsb2u:42": "vaiśabdaḥ prasiddhāvadyotanārthaḥ;",
  "GV05brupsb2u:43": "janako ditsurjanakaḥ śuśrūṣuriti brahma śuśrūṣavo vivakṣavaḥ pa3tijighṛkṣavaśca janādhāvantyabhigacchanti /",
  "GV05brupsb2u:44": "tasmāttatsarvaṃ mayyapi sambhāvitavānasīti //1//",
  "GV05brupsb2u:45": "evaṃ rājānaṃ śuśrūṣumabhimukhībhūtam-",
  "GV05brupsb2u:46": "_______________________________________________________________________",
  "GV05brupsb2u:47": "START BrhUp 2,1.2",
  "GV05brupsb2u:48": "sa hovāca gārgyaḥ -- ya evāsāv āditye puruṣa etam evāhaṃ brahmopāsa iti |",
  "GV05brupsb2u:49": "sa hovācājātaśatrur -- mā maitasminsaṃvadiṣṭhāḥ |",
  "GV05brupsb2u:50": "atiṣṭhāḥ sarveṣāṃ bhūtānāṃ mūrdhā rājeti vā aham etam upāsa iti |",
  "GV05brupsb2u:51": "sa ya etam evam upāste 'tiṣṭhāḥ sarveṣāṃ bhūtānāṃ mūrdhā rājā bhavati || BrhUp_2,1.2 ||",
  "GV05brupsb2u:52": "__________",
  "GV05brupsb2u:53": "BrhUpBh_2,1.2",
  "GV05brupsb2u:54": "sa hovāca gārgyaḥ-ya eva asau āditye cakṣuṣi caiko 'bhimānī cakṣurdvāreṇeha hṛdi praviṣṭaḥ 'ahaṃ bhoktā kartā ca'ityavasthitaḥ,",
  "GV05brupsb2u:55": "etamevāhaṃ brahma paśyāmi,",
  "GV05brupsb2u:56": "asminkāryakaraṇasaṅghāte upāse /",
  "GV05brupsb2u:57": "tasmāttamahaṃ puruṣaṃ brahma tubhyaṃ bravībhyupāḥsveti /",
  "GV05brupsb2u:58": "sa evamuktaḥ pratyuvāca ajātaśatruḥ 'mā mā'iti hastena vinivārayan-etasminbrahmaṇi vijñeye mā saṃvadiṣṭhāḥ;",
  "GV05brupsb2u:59": "mā metyābādhanārthaṃ dvirvacanam /",
  "GV05brupsb2u:60": "evaṃ samāne vijñānaviṣaye āvayorasmānavijñānavata iva darśayatā bādhitāḥ syāma,",
  "GV05brupsb2u:61": "ato mā saṃvadiṣṭhāḥ-mā saṃvādaṃ kārṣīrasminbrahmaṇi /",
  "GV05brupsb2u:62": "anyaccejjānāsi, tadbrahma vaktumarhasi, na tu yanmayā jñāyata eva /",
  "GV05brupsb2u:63": "atha cenmanyase-jānīṣe tvaṃ brahmamātraṃ na tu tadviśeṣaṇopāsanaphalānīti-tanna mantavyam,",
  "GV05brupsb2u:64": "yataḥ sarvametadahaṃ jāne yadbravīṣi /",
  "GV05brupsb2u:65": "katham? atiṣṭhāḥ-atītya bhūtāni tiṣṭhātītyatiṣṭhāḥ /",
  "GV05brupsb2u:66": "sarveṣāṃ ca bhūtānāṃ mūrdhā śiro rājeti vai-rājā dīptigumopetatvāt,",
  "GV05brupsb2u:67": "etairviśeṣaṇairviśiṣṭametadbrahma asminkāryakaraṇasaṅghāte kartṛ bhoktṛ cetyahametamupāsa iti /",
  "GV05brupsb2u:68": "phalamapyevaṃ viśiṣṭopāsakasya-sa ya etamevamupāste 'tiṣṭhāḥ sarveṣāṃ bhūtānāṃ mūrdhā rājā bhavati /",
  "GV05brupsb2u:69": "yathāguṇopāsanameva hi phalam;“taṃ yathā yathopāsate tadeva bhavati“iti śruteḥ //2//",
  "GV05brupsb2u:70": "saṃvādenādityabrahmaṇi pratyākhyāte 'jātaśatruṇā candramasi brahmāntaraṃ pratipede gārgyaḥ /",
  "GV05brupsb2u:71": "_______________________________________________________________________",
  "GV05brupsb2u:72": "START BrhUp 2,1.3",
  "GV05brupsb2u:73": "sa hovāca gārgyaḥ -- ya evāsau candre puruṣa etam evāhaṃ brahmopāsa iti |",
  "GV05brupsb2u:74": "sa hovācājātaśatruḥ -- mā maitasminsaṃvadiṣṭhāḥ |",
  "GV05brupsb2u:75": "bṛhan pāṇdaravāsāḥ somo rājeti vā aham etam upāsa iti |",
  "GV05brupsb2u:76": "sa ya etam evam upāste 'har-ahar sutaḥ prasuto bhavati |",
  "GV05brupsb2u:77": "nāsyānnaṃ kṣīyate || BrhUp_2,1.3 ||",
  "GV05brupsb2u:78": "__________",
  "GV05brupsb2u:79": "BrhUpBh_2,1.3",
  "GV05brupsb2u:80": "ya evāsau candre manasi caikaḥ puruṣo bhoktā kartā ceti pūrvavadviśeṣaṇam /",
  "GV05brupsb2u:81": "bṛhan mahān pāṇḍaraṃ śuklaṃ vāso yasya so 'yaṃ pāṇḍaravāsāḥ,",
  "GV05brupsb2u:82": "apśarīratvāccandrābhimāninaḥ prāṇasya,",
  "GV05brupsb2u:83": "somo rājā candraḥ,",
  "GV05brupsb2u:84": "yaścānnabhūto 'bhiṣūyate latātmako yajñe,",
  "GV05brupsb2u:85": "tamekīkṛtyaitamevāhaṃ brahmopāse /",
  "GV05brupsb2u:86": "yathoktaguṇaṃ ya upāste tasyāharahaḥ sutaḥ somo 'bhiṣuto bhavati yajñe,",
  "GV05brupsb2u:87": "prasutaḥ prakṛṣṭaṃ sutarāṃ suto bhavati vikāre,",
  "GV05brupsb2u:88": "ubhayavidhayajñānuṣṭhānasāmarthyaṃ bhavatītyarthaḥ /",
  "GV05brupsb2u:89": "annaṃ cāsya na kṣīyate 'nnātmakopāsakasya //3//",
  "GV05brupsb2u:90": "_______________________________________________________________________",
  "GV05brupsb2u:91": "START BrhUp 2,1.4",
  "GV05brupsb2u:92": "sa hovāca gārgyaḥ -- ya evāsau vidyuti puruṣa etam evāhaṃ brahmopāsa iti |",
  "GV05brupsb2u:93": "sa hovācājātaśatruḥ -- mā maitasmin saṃvadiṣṭhāḥ |",
  "GV05brupsb2u:94": "tejasvīti vā aham etam upāsa iti |",
  "GV05brupsb2u:95": "sa ya etam evam upāste tejasvī ha bhavati |",
  "GV05brupsb2u:96": "tejasvinī hāsya prajā bhavati || BrhUp_2,1.4 ||",
  "GV05brupsb2u:97": "__________",
  "GV05brupsb2u:98": "BrhUpBh_2,1.4",
  "GV05brupsb2u:99": "tathā vidyuti tvaci hṛdaye caikā devatā /",
  "GV05brupsb2u:100": "tejasvīti viśeṣaṇam, tasyāstatphalam-tejasvī ha bhavati tejasvinī hāsya prajā bhavati /",
  "GV05brupsb2u:101": "vidyutāṃ bahutvasyāṅgīkaraṇādātmani prajāyāṃ ca phalabāhulyam //4//",
  "GV05brupsb2u:102": "_______________________________________________________________________",
  "GV05brupsb2u:103": "START BrhUp 2,1.5",
  "GV05brupsb2u:104": "sa hovāca gārgyaḥ -- ya evāyam ākāśe puruṣa etam evāhaṃ brahmopāsa iti |",
  "GV05brupsb2u:105": "sa hovācājātaśatruḥ -- mā maitasmin saṃvadiṣṭhāḥ |",
  "GV05brupsb2u:106": "pūrṇam apravartīti vā aham etam upāsa iti |",
  "GV05brupsb2u:107": "sa ya etam evam upāste pūryate prajayā paśubhir nāsyāsmāl lokāt prajodvartate || BrhUp_2,1.5 ||",
  "GV05brupsb2u:108": "__________",
  "GV05brupsb2u:109": "BrhUpBh_2,1.5",
  "GV05brupsb2u:110": "tathā ākāśe hṛdyākāśe hṛdaye caikā devatā /",
  "GV05brupsb2u:111": "pūrṇamapravarti ceti viśeṣaṇadvayam /",
  "GV05brupsb2u:112": "pūrṇatvaviśeṣaṇaphalamidam-pūryate prajayā paśubhiḥ;",
  "GV05brupsb2u:113": "apravartiviśeṣaṇaphalam-nāsyāsmāllokātprajodvartata iti,",
  "GV05brupsb2u:114": "prajāsantānāvicchittiḥ //5//",
  "GV05brupsb2u:115": "_______________________________________________________________________",
  "GV05brupsb2u:116": "START BrhUp 2,1.6",
  "GV05brupsb2u:117": "sa hovāca gārgyaḥ -- ya evāyaṃ vāyau puruṣa etam evāhaṃ brahmopāsa iti |",
  "GV05brupsb2u:118": "sa hovācājātaśatruḥ -- mā maitasminsaṃvadiṣṭhāḥ |",
  "GV05brupsb2u:119": "indro vaikuṇṭho 'parājitā seneti vā aham etam upāsa iti |",
  "GV05brupsb2u:120": "sa ya etam evam upāste jiṣṇur hāparājiṣṇur bhavaty anyatastyajāyī || BrhUp_2,1.6 ||",
  "GV05brupsb2u:121": "__________",
  "GV05brupsb2u:122": "BrhUpBh_2,1.6",
  "GV05brupsb2u:123": "tathā vāyau prāṇe hṛdi caikā devatā /",
  "GV05brupsb2u:124": "tasyā viśeṣaṇam-indraḥ parameśvaraḥ,",
  "GV05brupsb2u:125": "vaikuṇṭho 'prasahyaḥ,",
  "GV05brupsb2u:126": "na parairjitapūrvā parājitā senā-marutāṃ gaṇatvaprasiddheḥ /",
  "GV05brupsb2u:127": "upāsanaphalamapi-jiṣṇurha jayanaśīlo 'parājiṣṇurna ca parairjitasvabhāvo bhavati,",
  "GV05brupsb2u:128": "anyatastyajāyī anyatastyānāṃ sapatnānāṃ jayanaśīlo bhavati //6//",
  "GV05brupsb2u:129": "_______________________________________________________________________",
  "GV05brupsb2u:130": "START BrhUp 2,1.7",
  "GV05brupsb2u:131": "sa hovāca gārgyaḥ -- ya evāyam agnau puruṣa etam evāhaṃ brahmopāsa iti |",
  "GV05brupsb2u:132": "sa hovācājātaśatruḥ -- mā maitasminsaṃvadiṣṭhāḥ |",
  "GV05brupsb2u:133": "viṣāsahir iti vā aham etam upāsa iti |",
  "GV05brupsb2u:134": "sa ya etam evam upāste viṣāsahir ha bhavati |",
  "GV05brupsb2u:135": "viṣāsahir hāsya prajā bhavati || BrhUp_2,1.7 ||",
  "GV05brupsb2u:136": "__________",
  "GV05brupsb2u:137": "BrhUpBh_2,1.7",
  "GV05brupsb2u:138": "agnau vācihṛdi caikā devatā /",
  "GV05brupsb2u:139": "tasyā viśeṣaṇam-viṣāsahirmarṣayitā pareṣām /",
  "GV05brupsb2u:140": "agnibāhulyāt phalabāhulyaṃ pūrvavat //7//",
  "GV05brupsb2u:141": "_______________________________________________________________________",
  "GV05brupsb2u:142": "START BrhUp 2,1.8",
  "GV05brupsb2u:143": "sa hovāca gārgyaḥ -- ya evāyam apsu puruṣa etam evāhaṃ brahmopāsa iti |",
  "GV05brupsb2u:144": "sa hovācājātaśatruḥ -- mā maitasminsaṃvadiṣṭhāḥ |",
  "GV05brupsb2u:145": "pratirūpa iti vā aham etam upāsa iti |",
  "GV05brupsb2u:146": "sa ya etam evam upāste pratirūpaṃ haivainam upagacchati nāpratirūpam |",
  "GV05brupsb2u:147": "atho pratirupo 'smāj jāyate || BrhUp_2,1.8 ||",
  "GV05brupsb2u:148": "__________",
  "GV05brupsb2u:149": "BrhUpBh_2,1.8",
  "GV05brupsb2u:150": "apsu retasi hṛdi caikā devatā /",
  "GV05brupsb2u:151": "tasyā viśeṣaṇam-pratirūpo 'nurūpaḥ śrutismṛtyapratikūla ityarthaḥ /",
  "GV05brupsb2u:152": "phalam-pratirūpaṃ śrutismṛtiśāsanānurūpameva enamupagacchati prāpnoti,",
  "GV05brupsb2u:153": "na viparītam,",
  "GV05brupsb2u:154": "anyacca-asmāttathāvidha evopajāyate //8//",
  "GV05brupsb2u:155": "_______________________________________________________________________",
  "GV05brupsb2u:156": "START BrhUp 2,1.9",
  "GV05brupsb2u:157": "sa hovāca gārgyaḥ -- ya evāyam ādarśe puruṣa etam evāhaṃ brahmopāsa iti |",
  "GV05brupsb2u:158": "sa hovācājātaśatruḥ -- mā maitasmin saṃvadiṣṭhāḥ |",
  "GV05brupsb2u:159": "rociṣṇur iti vā aham etam upāsa iti |",
  "GV05brupsb2u:160": "sa ya etam evam upāste rociṣṇur ha bhavati |",
  "GV05brupsb2u:161": "rociṣṇur hāsya prajā bhavati |",
  "GV05brupsb2u:162": "atho yaiḥ saṃnigacchati |",
  "GV05brupsb2u:163": "sarvāṃs tān atirocate || BrhUp_2,1.9 ||",
  "GV05brupsb2u:164": "__________",
  "GV05brupsb2u:165": "BrhUpBh_2,1.9",
  "GV05brupsb2u:166": "ādarśe prasādasvabhāve cānyatra khaḍgādau hārde ca sattvaśuddhisvābhāvye caikā devatā,",
  "GV05brupsb2u:167": "tasyā viśeṣaṇam-rociṣṇurdīptisvabhāvaḥ, phalaṃ ca tadeva /",
  "GV05brupsb2u:168": "rocanādhārabāhulyātphalabāhulyam //9//",
  "GV05brupsb2u:169": "_______________________________________________________________________",
  "GV05brupsb2u:170": "START BrhUp 2,1.10",
  "GV05brupsb2u:171": "sa hovāca gārgyaḥ -- ya evāyaṃ yantaṃ paścāc chabbo 'nūdety etam evāhaṃ brahmopāsa iti |",
  "GV05brupsb2u:172": "sa hovācājātaśatruḥ -- mā maitasmin saṃvadiṣṭhāḥ |",
  "GV05brupsb2u:173": "asur iti vā aham etam upāsa iti |",
  "GV05brupsb2u:174": "sa ya etam evam upāste sarvaṃ haivāsmiṃl loka āyur eti |",
  "GV05brupsb2u:175": "nainaṃ purā kālāt prāṇo jahāti || BrhUp_2,1.10 ||",
  "GV05brupsb2u:176": "__________",
  "GV05brupsb2u:177": "BrhUpBh_2,1.10",
  "GV05brupsb2u:178": "yantaṃ gacchantaṃ ya evāyaṃ śabdaḥ paścātpṛṣṭhato 'nīdetyadhyātmaṃ ca jīvanahetuḥ prāṇaḥ,",
  "GV05brupsb2u:179": "tamekīkṛtyāha;",
  "GV05brupsb2u:180": "asuḥ prāṇo jīvanaheturiti guṇastasya;",
  "GV05brupsb2u:181": "phalam-sarvamāyurasmiṃlloka etīti-yathopāttaṃ karmaṇā āyuḥ;",
  "GV05brupsb2u:182": "karmaphalaparicchinnakālātpurā pūrvaṃ rogādibhiḥ pīḍyamānamapyenaṃ prāṇo na jahāti //10//",
  "GV05brupsb2u:183": "_______________________________________________________________________",
  "GV05brupsb2u:184": "START BrhUp 2,1.11",
  "GV05brupsb2u:185": "sa hovāca gārgyaḥ -- ya evāyaṃ dikṣu puruṣa etam evāhaṃ brahmopāsa iti |",
  "GV05brupsb2u:186": "sa hovācājātaśatruḥ -- mā maitasmin saṃvadiṣṭhāḥ |",
  "GV05brupsb2u:187": "dvitīyo 'napaga iti vā aham etam upāsa iti |",
  "GV05brupsb2u:188": "sa ya etam evam upāste dvitīyavān ha bhavati |",
  "GV05brupsb2u:189": "nāsmād gaṇaś chidyate || BrhUp_2,1.11 ||",
  "GV05brupsb2u:190": "__________",
  "GV05brupsb2u:191": "BrhUpBh_2,1.11",
  "GV05brupsb2u:192": "dikṣu karṇayorhṛdi caikā devatā aśvinau devāvaviyuktasvabhāvau /",
  "GV05brupsb2u:193": "guṇastasya dvitīyavattvamanapagatvamaviyuktatā cānyonyaṃ diśāmaśvinoścaivandharmitvāt /",
  "GV05brupsb2u:194": "tadeva ca phalamupāsakasya-gaṇāvicchedo dvitīyavattvaṃ ca //11//",
  "GV05brupsb2u:195": "_______________________________________________________________________",
  "GV05brupsb2u:196": "START BrhUp 2,1.12",
  "GV05brupsb2u:197": "sa hovāca gārgyaḥ -- ya evāyaṃ chāyāmayaḥ puruṣa etam evāhaṃ brahmopāsa iti |",
  "GV05brupsb2u:198": "sa hovācājātaśatruḥ -- mā maitasminsaṃvadiṣṭhāḥ |",
  "GV05brupsb2u:199": "mṛtyur iti vā aham etam upāsa iti |",
  "GV05brupsb2u:200": "sa ya etam evam upāste sarvaṃ haivāsmiṃl loka āyur eti |",
  "GV05brupsb2u:201": "nainaṃ purā kālān mṛtyur āgacchati || BrhUp_2,1.12 ||",
  "GV05brupsb2u:202": "__________",
  "GV05brupsb2u:203": "BrhUpBh_2,1.12",
  "GV05brupsb2u:204": "chāyāyāṃ bāhye tamasyadhyātmaṃ ca āvaraṇātmake 'jñāne hṛdi caikā devatā /",
  "GV05brupsb2u:205": "tasyā viśeṣaṇaṃ mṛtyuḥ /",
  "GV05brupsb2u:206": "phalaṃ sarvaṃ pūrvavat, mṛtyoranāgamanena rogādipīḍābhāvo viśeṣaḥ //12//",
  "GV05brupsb2u:207": "_______________________________________________________________________",
  "GV05brupsb2u:208": "START BrhUp 2,1.13",
  "GV05brupsb2u:209": "sa hovāca gārgyaḥ -- ya evāyam ātmani puruṣa etam evāhaṃ brahmopāsa iti |",
  "GV05brupsb2u:210": "sa hovācājātaśatruḥ -- mā maitasmin saṃvadiṣṭhāḥ |",
  "GV05brupsb2u:211": "ātmanvīti vā aham etam upāsa iti |",
  "GV05brupsb2u:212": "sa ya etam evam upāsta ātmanvī ha bhavati |",
  "GV05brupsb2u:213": "ātmanvinī hāsya prajā bhavati |",
  "GV05brupsb2u:214": "sa ha tūṣṇīm āsa gārgyaḥ || BrhUp_2,1.13 ||",
  "GV05brupsb2u:215": "__________",
  "GV05brupsb2u:216": "BrhUpBh_2,1.13",
  "GV05brupsb2u:217": "ātmani prajāpatau buddhau ca hṛdi caikā devatā /",
  "GV05brupsb2u:218": "tasyā ātmanvī-ātmavānīti viśeṣaṇam /",
  "GV05brupsb2u:219": "phalam-ātmanvī ha bhavatyātmavānbhavati, ātmanvinī hāsya prajā bhavati /",
  "GV05brupsb2u:220": "buddhibahulatvātprajāyāṃ sampādanamiti viśeṣaḥ /",
  "GV05brupsb2u:221": "svayaṃ parijñātatvenaivaṃ krameṇa pratyākhyā teṣu brahmasu sa gārgyaḥ kṣīṇabrahmavijñāno 'pratibhāsamānottarastūṣṇīmavākchirā āsa //13//",
  "GV05brupsb2u:222": "_______________________________________________________________________",
  "GV05brupsb2u:223": "START BrhUp 2,1.14",
  "GV05brupsb2u:224": "taṃ tathābhūtamālakṣya gārgyam-",
  "GV05brupsb2u:225": "sa hovācājātaśatruḥ -- etāvan nū3 iti |",
  "GV05brupsb2u:226": "etāvad dhīti |",
  "GV05brupsb2u:227": "naitāvatā viditaṃ bhavatīti |",
  "GV05brupsb2u:228": "sa hovāca gārgyaḥ -- upa tvāyānīti || BrhUp_2,1.14 ||",
  "GV05brupsb2u:229": "__________",
  "GV05brupsb2u:230": "BrhUpBh_2,1.14",
  "GV05brupsb2u:231": "sa hovācājātaśatruḥ-etāvannū3iti /",
  "GV05brupsb2u:232": "kimetāvadbrahma nirjñātam, āhosvidadhikamapyastīti? itara āhaitāvaddhīti /",
  "GV05brupsb2u:233": "naitāvatā viditena brahma viditaṃ bhavatītyāhājātaśatruḥ,",
  "GV05brupsb2u:234": "kimarthaṃ garvito 'si brahma te bravāṇīti /",
  "GV05brupsb2u:235": "kimetāvadviditaṃ viditameva na bhavati? ityucyate-na, phalavadvijña3naśravaṇāt /",
  "GV05brupsb2u:236": "na cārthavādatvameva vākyānāmavagantuṃ śakyam apūrvavidhānaparāṇi hi vākyāni pratyupāsanopadeśaṃ lakṣyante-“atiṣṭhāḥ sarveṣāṃ bhūtānām“ityādīni /",
  "GV05brupsb2u:237": "tadanurūpāṇi ca phalāni sarvatra śrūyante vibhaktāni /",
  "GV05brupsb2u:238": "arthavādatve etadasamañjasam /",
  "GV05brupsb2u:239": "kathaṃ tarhi naitāvatā viditaṃ bhavatīti? naiṣa doṣaḥ, adhikṛtāpekṣatvāt /",
  "GV05brupsb2u:240": "brahmopādeśārthaṃ hi śuśrūṣave 'jātaśatrave 'mukhyabrahmavidgārgyaḥ pravṛttaḥ,",
  "GV05brupsb2u:241": "sa yukta eva mukhyabrahmavidājātaśatruṇāmukhya brahmavidgārgyo vaktum- yanmukhyaṃ brahma vaktuṃ pravṛttastvaṃ tanna jānīṣa iti /",
  "GV05brupsb2u:242": "yadyamukhyabrahmavijñānamapi pratyākhyāyeta,",
  "GV05brupsb2u:243": "tadaitāvateti na brūyāt,",
  "GV05brupsb2u:244": "na kiñcijjñātaṃ tvayetyevaṃ brūyāt,",
  "GV05brupsb2u:245": "na kiñcijjñātaṃ tvayetyevaṃ brūyāt /",
  "GV05brupsb2u:246": "tasmādbhavantyetāvantyavidyāviṣaye brahmāṇi /",
  "GV05brupsb2u:247": "etāvadvijñānadvāratvācca parabrahmavijñānasya, yuktameva vaktum-naitāvatāviditaṃbhavatīti /",
  "GV05brupsb2u:248": "avidyāviṣaye vijñeyatvaṃ nāmarūpakarmātmakatvaṃ caiṣāṃ tṛtīye 'dhyāye pradarśitam /",
  "GV05brupsb2u:249": "tasmāt“naitāvatā viditaṃ bhavati“iti bruvatā adhikaṃ bhrahma jñātavyamastīti darśitaṃ bhavati /",
  "GV05brupsb2u:250": "taccānupasannāya na vaktavyam ityācāravidhijño gārgyaḥ svayamevāha-upa tvā yānīti-upagacchānīti tvām,",
  "GV05brupsb2u:251": "yathānyaḥ śiṣyo gurum //14//",
  "GV05brupsb2u:252": "_______________________________________________________________________",
  "GV05brupsb2u:253": "START BrhUp 2,1.15",
  "GV05brupsb2u:254": "sa hovācājātaśatruḥ -- pratilomaṃ caitad yad brāhmaṇaḥ kṣatriyam upeyād brahma me vakṣyatīti |",
  "GV05brupsb2u:255": "vy eva tvā jñapayiṣyāmīti |",
  "GV05brupsb2u:256": "taṃ pāṇāv ādāyottasthau |",
  "GV05brupsb2u:257": "tau ha puruṣaṃ suptam ājagmatuḥ |",
  "GV05brupsb2u:258": "tam etair nāmabhir āmantrayāṃ cakre bṛhan pāṇdaravāsaḥ soma rājann iti |",
  "GV05brupsb2u:259": "sa nottasthau |",
  "GV05brupsb2u:260": "taṃ pāṇināpeṣaṃ bodhayāṃ cakāra |",
  "GV05brupsb2u:261": "sa hottasthau || BrhUp_2,1.15 ||",
  "GV05brupsb2u:262": "__________",
  "GV05brupsb2u:263": "BrhUpBh_2,1.15",
  "GV05brupsb2u:264": "sa hovācājātaśatruḥ pratilomaṃ viparītaṃ caitat /",
  "GV05brupsb2u:265": "kiṃ tat?",
  "GV05brupsb2u:266": "yadbrahmaṇa uttamavarṇa ācāryatve 'dhikṛtaḥ san kṣatriyamanācāryasvabhāvamupeyāt-upagacchecchiṣyavṛttyā brahma me vakṣyatīti /",
  "GV05brupsb2u:267": "etadācāravidhiśāsreṣu niṣiddham;tasmāttiṣṭhatvamācārya eva san /",
  "GV05brupsb2u:268": "vijñapayiṣyāmyeva tvāmahaṃ yasminvidite brahma viditaṃ bhavati yattanmukhyaṃ brahma vedyam /",
  "GV05brupsb2u:269": "taṃ gārgyaṃ salajjamālakṣya viśrambhajananāya pāṇau hasta ādāya gṛhītvottasthāvutthitavān /",
  "GV05brupsb2u:270": "tau ha gārgyājātaśatrū puruṣaṃ suptaṃ rājagṛhapradeśe kvacidājagmaturāgatau /",
  "GV05brupsb2u:271": "taṃ ca puruṣaṃ suptaṃ pāpya etairnāmabhiḥ“bṛhan pāṇḍaravāsaḥ soma rājan“ityetairāmantrayāñcakre /",
  "GV05brupsb2u:272": "evamāmantryamāṇo 'pi sa supto nottasthau,",
  "GV05brupsb2u:273": "tamapratibudhyamānaṃ pāṇinā āpeṣamāpiṣyāpiṣya bodhayāñcakāra pratibodhitavān; tena sa hottasthau /",
  "GV05brupsb2u:274": "tasmādyo gārgyeṇābhipretaḥ nāsāvasmiñcharīre kartā bhoktā brahmeti /",
  "GV05brupsb2u:275": "kathaṃ punaridamavagamyate suptapuruṣagamanatatsambodhanānutthānairgārgyābhimatasya brahmaṇo 'brahmatvaṃ jñāpitamiti?",
  "GV05brupsb2u:276": "jāgaritakāle yo gārgyābhipretaḥ puruṣaḥ kartā bhoktā brahma saṃnihitaḥ karaṇeṣu yathā,",
  "GV05brupsb2u:277": "tathājātaśatrvabhipreto 'pi tatsvāmī bhṛtyeṣviva rājā saṃnihita eva /",
  "GV05brupsb2u:278": "kiṃ tu bhṛtyasvāminorgārgyājātaśatrvabhipretayoryadvivekāvadhāraṇa kāraṇaṃ tatsaṅkīrṇatvādanavadhāritaviśeṣam /",
  "GV05brupsb2u:279": "yaddraṣṭutvameva bhokturna dṛśyatvam,",
  "GV05brupsb2u:280": "yaccābhokturdṛśyatvameva na tu draṣṭṛtvam,",
  "GV05brupsb2u:281": "taccobhayamiha saṅkīrṇatvādvivicya darśayitumaśakyamiti suptapuruṣagamanam /",
  "GV05brupsb2u:282": "nanu supte 'pi puruṣe viśiṣṭairnāmabhirāmantrito bhoktaiva pratipatsyate nābhokteti naiva nirṇayaḥ syāditi /",
  "GV05brupsb2u:283": "na,",
  "GV05brupsb2u:284": "nirdhāritaviśeṣatvādgārgyābhipretasyaḥ yo hi satyenacchannaḥ prāṇa ātmāmṛto vāgādiṣvanastamito nimlocatsu,",
  "GV05brupsb2u:285": "yasyāpaḥ śarīraṃ pāṇḍaravāsāḥ,",
  "GV05brupsb2u:286": "yaścāsapatnatvād bṛhan,",
  "GV05brupsb2u:287": "yaśca somo rājā ṣoḍaśakālaḥ,",
  "GV05brupsb2u:288": "sa svavyāpārārūḍho yathānirjñāta evānastamitasvabhāva āste /",
  "GV05brupsb2u:289": "nacānyasya kasyacidvyāpārastasminkāle gārgyeṇābhipreyate tadvirodhinaḥ /",
  "GV05brupsb2u:290": "tasmātsvanāmabhirāmantritena pratiboddhavyam, na ca pratyabudhyata /",
  "GV05brupsb2u:291": "tasmātpāriśeṣyādgārgyābhipretasyābhoktṛtvaṃ brahmaṇaḥ /",
  "GV05brupsb2u:292": "bhoktṛsvabhāvaśced bhuñjītaiva svaṃ viṣayaṃ prāptam /",
  "GV05brupsb2u:293": "na hi dagdhṛsvabhāvaḥ prakāśayitṛsvabhāvaḥ sanvahnistṛṇolapādi dāhyaṃ svaviṣayaṃ prāptaṃ na dahati,",
  "GV05brupsb2u:294": "prakāśyaṃ vā na prakāśayati /",
  "GV05brupsb2u:295": "na ceddahati prakāśayati vā prāptaṃ svaṃ viṣayam, nāsau vahnirdagdhā prakāśayitā veti niścīyate /",
  "GV05brupsb2u:296": "tathāsau prāptaśabdādiviṣayopalabdhṛsvabhāvaśced gārgyābhipretaḥ prāṇo bṛhan pāṇḍaravāsa ityevamādiśabdaṃ svaṃ viṣayamupalabheta,",
  "GV05brupsb2u:297": "yathā prāptaṃ tṛṇolapādi vahnirdahetprakāśayecca avyabhicāreṇa tadvat /",
  "GV05brupsb2u:298": "tasmātprāptānāṃ śabdādīnāmapratibodhādabhoktṛsvabhāva iti niścīyate /",
  "GV05brupsb2u:299": "na hi yasya yaḥ svabhāvo niścitaḥ, sa taṃ vyabhicarati kadācidapi /",
  "GV05brupsb2u:300": "ataḥ siddhaṃ prāṇasyābhoktṛtvam /",
  "GV05brupsb2u:301": "sambodhanārthanāmaviśeṣeṇa sambandhāgrahaṇādapratibodha iti cet?",
  "GV05brupsb2u:302": "syādetat-yathā bahuṣvāsīneṣu svanāmaviśeṣeṇa sambandhāghrahaṇānmāmayaṃ sambodhayatīti,",
  "GV05brupsb2u:303": "śṛṇvannapi sambodhyamāno viśeṣato na pratipadyate,",
  "GV05brupsb2u:304": "tathemāni bṛhannityevamādīni mama nāmānītyagṛhītasambandhatvātprāṇo na gṛhṇāti sambodhanārthaṃ śabdam,",
  "GV05brupsb2u:305": "na tvavijñātṛtvādeveti cet?",
  "GV05brupsb2u:306": "na;devatābhyupagame 'ghrahaṇānupapatteḥ /",
  "GV05brupsb2u:307": "yasya hi candrādyabhimāninī devatā adhyātmaṃ prāṇo bhoktā abhyupagamyate,",
  "GV05brupsb2u:308": "tasya tathā saṃvyavahārāya viśeṣanāmnā sambandho 'vaśyaṃ grahītavyaḥ,",
  "GV05brupsb2u:309": "anyathā āhvānādiviṣaye saṃvyavahāro 'nupapannaṃ syāt /",
  "GV05brupsb2u:310": "vyatiriktapakṣe 'pyapratipattera yuktamiti cet?",
  "GV05brupsb2u:311": "yasya ca prāṇavyatirikto bhoktā,",
  "GV05brupsb2u:312": "tasyāpi bṛhannityādināmabhiḥ sambodhane bṛhattvādināmnāṃ tadā tadviṣayatvātpratipattiryuktā /",
  "GV05brupsb2u:313": "na ca kadācidapi bṛhattvādiśabdaiḥ sambodhitaḥ",
  "GV05brupsb2u:314": "pratipadyamāno dṛśyate /",
  "GV05brupsb2u:315": "tasmādakāraṇamabhoktṛtve sambodhanāpratipattiriti cet?",
  "GV05brupsb2u:316": "na;tadvatastāvanmātrābhimānānupapatteḥ /",
  "GV05brupsb2u:317": "yasya prāṇavyatirikto bhoktā sa prāṇadevatāmātre 'bhimāno yathā haste /",
  "GV05brupsb2u:318": "tasmātprāṇanāmasambodhane kṛtsnābhimānino yuktaivāpratipattiḥ;na tu prāṇasyāsādhāraṇanāmasaṃyoge,",
  "GV05brupsb2u:319": "devatātmatvānabhimānāccātmanaḥ /",
  "GV05brupsb2u:320": "svanāmaprayoge 'pyapratipattidarśanādayuktamiti cet?",
  "GV05brupsb2u:321": "suṣuptasya yallaukikaṃ devadattādi nāma tenāpi sambodhyamānaḥ kadācinna pratipadyate suṣuptaḥ /",
  "GV05brupsb2u:322": "tathā bhoktāpi sanprāṇo na pratipadyata iti cet?",
  "GV05brupsb2u:323": "na, ātmaprāṇayoḥ suptāsuptatvaviśeṣopapatteḥ /",
  "GV05brupsb2u:324": "suṣuptatvātprāṇagrastatayoparatakaṇa ātmā svaṃ nāma prayujyamānamapi na pratipadyate /",
  "GV05brupsb2u:325": "na tu tadasuptasya prāṇasya bhoktṛtva uparatakaraṇatvaṃ sambodhanāgrahaṇaṃ vā yuktam /",
  "GV05brupsb2u:326": "aprasiddhanāmabhiḥ sambodhanamayuktamiti cet- santi hi prāṇaviṣayāṇi prasiddhāni prāṇādināmāni;tānyapohya",
  "GV05brupsb2u:327": "aprasiddhairbṛhattvādināmabhiḥ sambodhanamayuktam, laukikanyāyāpohāt /",
  "GV05brupsb2u:328": "tasmādbhoktureva sataḥ prāṇasyāpratipattiriti cet? na, devatāpratyākhyānārthatvāt /",
  "GV05brupsb2u:329": "kevalasambodhanamātrāpratipattyaiva asuptasyādhyātmikasya prāṇasyābhokatṛtve siddhe yaccandradevatāviṣayairnāmabhiḥ sambodhanam,",
  "GV05brupsb2u:330": "taccandradevatā prāṇo 'smiñcharīre bhokteti gārgyasya viśeṣapratipattinirākaraṇārtham /",
  "GV05brupsb2u:331": "na hi tallaukikanāmnā sambodhaneśakyaṃ kartum /",
  "GV05brupsb2u:332": "prāṇagrastatvātkaraṇāntarāṇāṃ pravṛttyanupapatterbhoktṛtvāśaṅkānupapattiḥ /",
  "GV05brupsb2u:333": "devatāntarābhāvācca /",
  "GV05brupsb2u:334": "nanvatiṣṭhā ityādyātmanvītyantena granthena guṇavaddevatābhedasya darśitatvāditi cet?",
  "GV05brupsb2u:335": "na, tasya prāṇa evaikatvābhyupagamātsarvaśrutiṣvaranābhinidarśanena /",
  "GV05brupsb2u:336_0": "“satyenacchannam prāṇo vā amṛtam“iti ca prāṇabāhyasyānyasyānabhyupagamādbhoktuḥ“eṣa",
  "GV05brupsb2u:336_1": "u hyeva sarve devāḥ” “katama eko deva iti prāṇaḥ“iti ca sarvadevānāṃ prāṇa evaikatvopapādanācca /",
  "GV05brupsb2u:337": "tathā karaṇabhedeṣvanāśaṅkā,",
  "GV05brupsb2u:338": "dehabhedeṣviva smṛtijñānecchadipratisandhānānupapatteḥ;",
  "GV05brupsb2u:339": "na hyanyadṛṣṭamanyaḥ smarati jānātīcchati pratisandadhāti vā /",
  "GV05brupsb2u:340": "tasmānna karaṇabhedaviṣayā bhoktṛtvāśaṅkā vijñānamātraviṣayā vā kadācidapyupapadyate /",
  "GV05brupsb2u:341": "nanu saṅghāta evāstu bhoktā, kiṃ vyatiriktakalpanayeti? na;āpeṣaṇe viśeṣadarśanāt /",
  "GV05brupsb2u:342": "yadi hi prāṇaśarīrasaṅghātamātro bhoktā syātsaṅghātamātrāviśeṣātsadā āpiṣṭasyānāpiṣṭasya ca pratibodhe viśeṣo na syāt /",
  "GV05brupsb2u:343": "saṅghātavyatirikte tu punarbhoktari saṅghātasambandhaviśeṣānekatvāt peṣaṇāpeṣaṇakṛtavedanāyāḥ sukhaduḥkhamohamadhyamādhamottamakarmaphalabhedopapatteśca viśeṣo yuktaḥ /",
  "GV05brupsb2u:344": "na tu saṅghātamātre sambandhakarmaphalabhedānupapatterviśeṣo yuktaḥ /",
  "GV05brupsb2u:345": "tathā śabdādipaṭumāndyādikṛtaśca /",
  "GV05brupsb2u:346": "asti cāyaṃ viśeṣaḥ-yasmātsparśamātreṇāpratibudhyamānaṃ puruṣaṃ suptaṃ pāṇinā āpeṣamāpiṣyāpiṣya bodhayāñcakārājātaśatruḥ /",
  "GV05brupsb2u:347": "tasmādya āpeṣaṇena pratibubudhe jvalanniva sphuranniva kutaścidāgata iva piṇḍaṃ ca pūrvaviparītaṃ bodhaceṣṭākāraviśeṣādimattvenāpādayan,",
  "GV05brupsb2u:348": "so 'nyo 'sti gārgyābhimatabrahmabhyo vyatirikta iti siddham /",
  "GV05brupsb2u:349": "saṃhatatvācca pārārthyopapattiḥ prāṇasya /",
  "GV05brupsb2u:350": "gṛhasya stambhādivaccharīrasya antarupaṣṭambhakaḥ prāṇaḥ śarīrādibhiḥ saṃhata ityavocāma /",
  "GV05brupsb2u:351": "aranemivacca, nābhisthānīya etasminsarvamiti ca /",
  "GV05brupsb2u:352": "tasmād gṛhādivatsvāvayavasamudāyajātīyavyatiriktārthaṃsaṃhanyataityevamagacchāma /",
  "GV05brupsb2u:353": "stambhakuḍyatṛṇakāṣṭhādigṛhāvayavānāṃ svātmajanmopacayāpacaya-vināśanāmā-kṛtikārya-dharma- nirapekṣalabdha - sattāditadviṣaya-draṣṭṛ-śrotṛ-mantṛvijñātrarthatvaṃ dṛṣṭvā manyāmahe,",
  "GV05brupsb2u:354_0": "tatsaṅghātasya ca - tathā prāṇādyava yavānāṃ tatsaṅghātasya ca svātma -janmopacayā",
  "GV05brupsb2u:354_1": "-pacaya -vināśanāmākṛti -kāryadharma -nirapekṣalabdhasattāditadviṣayadraṣṭṛśrotṛmantṛvijñātrarthatvaṃ bhavitumarhatīti /",
  "GV05brupsb2u:355": "devatācetanāvattve samatvādguṇabhāvānupagama iti cet-prāṇasya viśiṣṭairnāmabhirāmantraṇadarśanāccetanāvattvamabhyupagatam /",
  "GV05brupsb2u:356": "cetanāvattve ca pārārthyopagamaḥ samatvādanupapanna iti cet?",
  "GV05brupsb2u:357": "na;nirupādhikasya kevalasya vijijñāpayiṣitatvāt /",
  "GV05brupsb2u:358": "kriyākārakaphalātmakatā hyātmano nāmarūpopādhijanitā avidyādhyāropitā /",
  "GV05brupsb2u:359": "tannimitto lokasya kriyākārakaphalābhimānalakṣaṇaḥ saṃsāraḥ /",
  "GV05brupsb2u:360_0": "sa nirupādhikātmasvarūpavidyayā nivartayitavya iti tatsvarūpavijijñāpayiṣayopaniṣadārambhaḥ“brahma",
  "GV05brupsb2u:360_1": "te bravāṇi” “naitāvatā viditaṃ bhavati“iti copakramya“etāvadarekhalvamṛtatvam“iti copasaṃhārāt /",
  "GV05brupsb2u:361": "na cāto 'nyadantarāle vivakṣitamuktaṃ vāsti /",
  "GV05brupsb2u:362": "tasmādanavasaraḥ samatvād guṇabhāvānupagama iti codyasya /",
  "GV05brupsb2u:363": "viśeṣavato hi sopādhikasya saṃvyavahārārtho guṇaguṇibhāvaḥ, na viparītasya /",
  "GV05brupsb2u:364": "nirūpākhyo hi vijijñāpayiṣitaḥ sarvasyāmupaniṣadi /",
  "GV05brupsb2u:365": "“sa eṣa neti neti“ityupasaṃhārāt /",
  "GV05brupsb2u:366": "tasmādādityādibrahmabhya etebhyo 'vijñānamayebhyo vilakṣaṇo 'nyo 'sti vijñānamaya ityetatsiddham //15//",
  "GV05brupsb2u:367": "_______________________________________________________________________",
  "GV05brupsb2u:368": "START BrhUp 2,1.16",
  "GV05brupsb2u:369": "sa hovācājātaśatruḥ -- yatraiṣa etat supto 'bhūd ya eṣa vijñānamayaḥ puruṣaḥ kvaiṣa tadābhūt kuta etad āgād iti |",
  "GV05brupsb2u:370": "tad u ha na mene gārgyaḥ || BrhUp_2,1.16 ||",
  "GV05brupsb2u:371": "__________",
  "GV05brupsb2u:372": "BrhUpBh_2,1.16",
  "GV05brupsb2u:373": "sa evamajātaśatrurvyatiriktātmastitvaṃ pratipādya gārgyamuvācayatra yasminkāle eṣa vijñānamayaḥ puruṣa etatsvapanaṃ supto 'bhūtprakpāṇipeṣapratibodhāt;",
  "GV05brupsb2u:374": "vijñānaṃ vijñāyate 'nenetyantaḥ karaṇaṃ buddhirucyate,",
  "GV05brupsb2u:375": "tanmayastatprāyo vijñānamayaḥ /",
  "GV05brupsb2u:376": "kiṃ punastatprāyatvam?",
  "GV05brupsb2u:377": "tasminnupalabhyatvaṃ tena copalabhyatvamupalabdhṛtvaṃ ca;",
  "GV05brupsb2u:378": "kathaṃ punarmayaṭo 'nekārthatve prāyārthataivāvagamyate?",
  "GV05brupsb2u:379": "“sa vā ayamātmā brahma vijñānamayo manomayaḥ“ityevamādau prāyārtha eva prayogadarśanāt,",
  "GV05brupsb2u:380": "paravijñānavikāratvasyāprasiddhatvāt,",
  "GV05brupsb2u:381": "“ya eṣa vijñānamayaḥ“iti ca prasiddhavadanuvādād avayavopamārthayoścātrāsambhavāt pāriśeṣyātprāyārthataiva /",
  "GV05brupsb2u:382": "tasmātsaṅgalpavikalpādyātmakamantaḥkaraṇaṃ tanmaya ityetat /",
  "GV05brupsb2u:383": "puruṣaḥ puri śayanāt /",
  "GV05brupsb2u:384": "kvaiṣa tadābhūditi praśnaḥ svabhāvavijñāpayiṣayā-prākpratibodhātkriyākārakaphalaviparītasvabhāva ātmeti kāryābhāvena didarśayiṣitam;",
  "GV05brupsb2u:385": "na hi prākpratibodhātkarmādikāryaṃ sukhādi kiñcana gṛhyate;",
  "GV05brupsb2u:386": "na hi prākpratibodhātkarmādikāryaṃ sukhādi kiñcana gṛhyate;",
  "GV05brupsb2u:387": "tasmādakarmaprayuktatvāttathāsvābhāvyamevātmano 'vagamyate-yasminsvābhāvye 'bhūt,",
  "GV05brupsb2u:388": "yataśca svābhāvyātpracyutaḥ saṃsārī svabhāvavilakṣaṇa iti- etadvivakṣayā pṛcchati gārgyaṃ pratibhānarahitaṃ buddhivyutpādanāya /",
  "GV05brupsb2u:389": "kvaiṣa tadābhūt?",
  "GV05brupsb2u:390": "kuta etadāgāt?",
  "GV05brupsb2u:391": "ityetadubhayaṃ gārgyeṇaiva praṣṭavyamāsīt,",
  "GV05brupsb2u:392": "tathāpi gārgyeṇa na pṛṣṭamiti nodāste ajātaśatruḥ,",
  "GV05brupsb2u:393": "bodhayitavya eveti pravartate /",
  "GV05brupsb2u:394": "jñapayiṣyāmyeveti pratijñātatvāt /",
  "GV05brupsb2u:395": "evamasau vyutpādyamāno 'pi gārgyo yatraiṣa ātmābhūtprākpratibodhād yataścaitadāgamanamāgāt tadubhayaṃ na vyutpede vaktuṃ vā praṣṭuṃ vā gārgyo ha na mene na jñātavān //16//",
  "GV05brupsb2u:396": "_______________________________________________________________________",
  "GV05brupsb2u:397": "START BrhUp 2,1.17",
  "GV05brupsb2u:398": "sa hovācājātaśatruḥ -- yatraiṣa etat supto 'bhūd ya eṣa vijñānamayaḥ puruṣas tad eṣāṃ prāṇānāṃ vijñānena vijnānam ādāya ya eṣo 'ntar hṛdaya ākāśas tasmiñ chete |",
  "GV05brupsb2u:399": "tāni yadā gṛhṇāti |",
  "GV05brupsb2u:400": "atha haitat puruṣaḥ svapiti nāma |",
  "GV05brupsb2u:401": "tad gṛhīta eva prāṇo bhavati |",
  "GV05brupsb2u:402": "gṛhītā vāg |",
  "GV05brupsb2u:403": "gṛhītaṃ cakṣur |",
  "GV05brupsb2u:404": "gṛhītaṃ śrotram |",
  "GV05brupsb2u:405": "gṛhītaṃ manaḥ || BrhUp_2,1.17 ||",
  "GV05brupsb2u:406": "__________",
  "GV05brupsb2u:407": "BrhUpBh_2,1.17",
  "GV05brupsb2u:408": "sa hovācājātaśatrurvivakṣitārthasamarpaṇāya-yatraiṣa etatsupto 'bhūdya eṣa vijñānamayaḥ puruṣaḥ etatsupto 'bhūdya eṣa vijñānamayaḥ puruṣaḥ kvaiṣa tadābhūt?",
  "GV05brupsb2u:409": "kuta etadāgāt?",
  "GV05brupsb2u:410": "iti yadapṛcchāma,",
  "GV05brupsb2u:411_0": "tacchṛṇūcyamānam-yatraiṣa etat supto 'bhūttattadātasminkāle eṣāṃ vāgādīnāṃ prāṇānāṃ",
  "GV05brupsb2u:411_1": "vijñānenāntaḥkaraṇagatābhivyaktiviśeṣavijñānena upādhisvabhāvajanitena ādāya vijñānaṃ",
  "GV05brupsb2u:411_2": "vāgādīnāṃ svasvaviṣayagatasāmarthyaṃ gṛhītvā,",
  "GV05brupsb2u:412": "ya eṣo 'ntarmadhye hṛdaye hṛdayasyākāśaḥ,",
  "GV05brupsb2u:413": "ya ākāśaśabdena para eva sva ātmocyate,",
  "GV05brupsb2u:414": "tasminsve ātmanyākāśe śete svābhāvike 'sāṃsārike /",
  "GV05brupsb2u:415": "na kevala ākāśa eva, śrutyantarasāmarthyāt-“satā somya tadā sampanno bhavati“iti /",
  "GV05brupsb2u:416": "liṅgopādhisambandhakṛtaṃ viśeṣātmasvarūpamutsṛjya aviśeṣe svābhāvike ātmanyeva kevale vartata ityabhiprāyaḥ",
  "GV05brupsb2u:417": "yadā śarīrendriyādhyakṣatāmutsṛjati, tadāsau svātmani vartata iti kathamavagamyate? nāmaprasiddhyā /",
  "GV05brupsb2u:418": "kāsau nāmaprasiddhiḥ?",
  "GV05brupsb2u:419": "ityāha-tāni vāgādervijñānāni yadā yasminkāle gṛhṇātyādatte atha tadā haitatpuruṣaḥ svapiti",
  "GV05brupsb2u:420": "nāma-etannāmāsya puruṣasya tadā prasiddhaṃ bhavati /",
  "GV05brupsb2u:421": "gauṇamevāsya nāma bhavati /",
  "GV05brupsb2u:422": "svamevātmānamapītyapigacchatīti svapitītyucyate /",
  "GV05brupsb2u:423": "satyaṃ svapitītināmaprasiddhyā ātmanaḥ saṃsāradharmavilakṣaṇaṃ rūpamavagamyate,",
  "GV05brupsb2u:424": "na tvatra yuktirastītyāśaṅkyāha-tatttra svāpakāle gṛhīta eva prāṇo bhavati /",
  "GV05brupsb2u:425": "prāṇa iti ghrāṇendriyam,",
  "GV05brupsb2u:426": "vāgādiprakaraṇāt;vāgādisambandhe hi sati sadupādhitvādasya saṃsāradharmitvaṃ lakṣyate /",
  "GV05brupsb2u:427": "vāgādayaścopasaṃhṛtā eva tadā tena /",
  "GV05brupsb2u:428": "katham? gṛhītā vāggṛhītaṃ cakṣurgṛhītaṃ śrotraṃ gṛhītaṃ manaḥ /",
  "GV05brupsb2u:429": "tasmādupasaṃhṛteṣu vāgādiṣu kriyākārakaphalātmatābhāvātsvātmastha evātmābhavatītyavagamyate //17//",
  "GV05brupsb2u:430": "nanu darśanalakṣaṇāyāṃ svapnāvasthāyāṃ kāryakaraṇaviyoge 'pi saṃsāradharmitvamasya dṛśyate /",
  "GV05brupsb2u:431": "yathā ca jāgarite sukhī duḥkhī bandhuviyuktaḥ śocati muhyate ta;tasmācchokamohadharmavānevāyam /",
  "GV05brupsb2u:432": "nāsya śokamohādāyaḥ sukhaduḥkhādayaśca kāryakaraṇasaṃyogajanitabhrāntyādhyāropitā iti /",
  "GV05brupsb2u:433": "na mṛṣātvāt /",
  "GV05brupsb2u:434": "_______________________________________________________________________",
  "GV05brupsb2u:435": "START BrhUp 2,1.18",
  "GV05brupsb2u:436": "sa yatraitat svapnyayā carati te hāsya lokāḥ |",
  "GV05brupsb2u:437": "tad uteva mahārājo bhavaty uteva mahābrāhmaṇaḥ |",
  "GV05brupsb2u:438": "utevoccāvacaṃ nigacchati |",
  "GV05brupsb2u:439": "sa yathā mahārājo jānapadān gṛhītvā sve janapade yathākāmaṃ parivartetaivam evaiṣa etat prāṇān gṛhītvā sve śarīre yathākāmaṃ parivartate || BrhUp_2,1.18 ||",
  "GV05brupsb2u:440": "__________",
  "GV05brupsb2u:441": "BrhUpBh_2,1.18",
  "GV05brupsb2u:442": "sa prakṛta ātmā yatra yasminkāle darśanalakṣaṇayā svapnyayā svapnavṛttyā carati vartate tadā te hāsya lokāḥ karmaphalāni /",
  "GV05brupsb2u:443": "ke te? tattatrotāpi mahārāja iva bhavati /",
  "GV05brupsb2u:444": "so 'yaṃ mahārājatvamivāsya lokaḥ, na mahārājatvameva jāgarita iva /",
  "GV05brupsb2u:445": "tathā mahābrāhmaṇa iva,",
  "GV05brupsb2u:446": "utāpyuccāvacamuccaṃ ca devatvādyavacaṃ ca tiryaktvādi,",
  "GV05brupsb2u:447": "uccamivāvacamiva ca nigacchati /",
  "GV05brupsb2u:448": "mṛṣaiva mahārājatvādayo 'sya lokāḥ, ivaśabdaprayogādvyabhicāradarśanācca /",
  "GV05brupsb2u:449": "tasmānna bandhuviyogādijanitaśokamohādibhiḥ svapne sambadhyata eva /",
  "GV05brupsb2u:450": "nanu ca yathā jāgarite jāgratkālāvyabhicāriṇo lokāḥ,",
  "GV05brupsb2u:451": "evaṃ svapne 'pi te 'sya mahārājatvādayo lokāḥ svapnakālabhāvinaḥ svapnakālāvyabhicāriṇa ātmabhūtā eva,",
  "GV05brupsb2u:452": "na tvavidyādhyāropitā iti /",
  "GV05brupsb2u:453": "nanu ca jāgratkāryakaraṇātmatvaṃ devatātmatvaṃ cāvidyādhyāropitaṃ na paramārthata iti vyatiriktavijñānamayātmapradarśanena pradarśitam /",
  "GV05brupsb2u:454": "tatkathaṃ dṛṣṭāntatvena svapnalokasya mṛta ivojjīviṣyanprādurbhaviṣyati?",
  "GV05brupsb2u:455": "satyam,",
  "GV05brupsb2u:456": "vijñānamaye vyatirikte kāryakaraṇadevatātmatvapradarśanam avidyādhyāropitam-śuktikāyāmiva rajatatvadarśanam-ityetatsiddhyati vyatiriktātmāstitvapradarśananyāyenaiva,",
  "GV05brupsb2u:457": "na tu tadviśuddhiparatayaiva nyāya uktaḥ;",
  "GV05brupsb2u:458": "ityasannapi dṛṣṭānto jāgratkāryakaraṇadevatātmatvadarśanalakṣaṇaḥ punarudbhāvyate /",
  "GV05brupsb2u:459": "sarvo hi nyāyaḥ kiñcidviśeṣamapekṣamāṇo 'punaruktibhavati /",
  "GV05brupsb2u:460": "na tāvatsvapne 'nubhūtamahārājatvādayo lokā ātmabhūtāḥ;",
  "GV05brupsb2u:461": "ātmano 'nyasya jāgratprativimbabhūtasya lokasya darśanāt /",
  "GV05brupsb2u:462_0": "mahārāja eva tāvadvyastasuptāsu prakṛtiṣu paryaṅke śayānaḥ svapnānpaśyannupasaṃhṛtakaraṇaḥ",
  "GV05brupsb2u:462_1": "punarupagataprakṛtiṃ mabārājamivātmānaṃ jāgarita iva paśyati yātrāgataṃ bhuñjānamiva ca bhogān /",
  "GV05brupsb2u:463": "na ca tasya mabārājasya paryaṅke śayanād dvitīyo 'nyaḥ prakṛtyupeto viṣaye paryaṭannahani loke prasiddho 'sti,",
  "GV05brupsb2u:464": "yamasau suptaḥ paśyati /",
  "GV05brupsb2u:465": "na copasaṃhṛtakaraṇasya rūpādimato darśanamupapadyate /",
  "GV05brupsb2u:466": "na ca dehe dehāntarasya tattulyasya sambhavo 'sti, dehasthasyaiva hi svapnadarśanam /",
  "GV05brupsb2u:467_0": "nanu paryaṅke śayānaḥ pathi pravṛttamātmānaṃ paśyati-na bahiḥ svapnānpaśyatītyetadāha-sa",
  "GV05brupsb2u:467_1": "mahārājo jānapadāñjanapade bhavānrājopakaraṇabhūtānbhṛtyānanyāṃśca gṛhītvopādāya",
  "GV05brupsb2u:467_2": "sva ātmīya eva jayādinopārjite janapade yathākāmaṃ yo yaḥ kāmo 'sya yathākāmamicchāto",
  "GV05brupsb2u:467_3": "yathā parivartetetyarthaḥ;",
  "GV05brupsb2u:468": "evamevaiṣa vijñānamayaḥ,",
  "GV05brupsb2u:469": "etaditi kriyāviśeṣaṇam,",
  "GV05brupsb2u:470": "prāṇāngṛhītvā jāgaritasthānebhya upasaṃhṛtya sve śarīre sva eva dehe na bahiḥ yathākāmaṃ parivartate;",
  "GV05brupsb2u:471": "kāmakarmabhyāmudbhāsitāḥ pūrvānubhūtavastusadṛśīrvāsanā anubhavatītyarthaḥ /",
  "GV05brupsb2u:472": "tasmātsvapne mṛṣādhyāropitā evātmabhūtatvena lokā avidyamānā eva santaḥ,",
  "GV05brupsb2u:473": "tathā jāgarite 'pi, iti pratyetavyam /",
  "GV05brupsb2u:474": "tasmādviśuddho 'kriyākārakaphalātmako vijñānamaya ityetatsiddham /",
  "GV05brupsb2u:475": "yasmād dṛśyante draṣṭurviṣayabhūtāḥ kriyākārakaphalātmakāḥ kāryakaraṇalakṣaṇā lokāḥ,",
  "GV05brupsb2u:476": "tathā svapne 'pi,",
  "GV05brupsb2u:477": "tasmādanyo 'sau dṛśyebhyaḥ svapnajāgaritalokebhyo draṣṭā vijñānamayo viśuddhaḥ //18//",
  "GV05brupsb2u:478": "_______________________________________________________________________",
  "GV05brupsb2u:479": "START BrhUp 2,1.19",
  "GV05brupsb2u:480": "darśanavṛttau svapne vāsanārāśerdṛśyatvādataddharmateti viśuddhatāvagatā ātmanaḥ /",
  "GV05brupsb2u:481": "tatra yathākāmaṃ parivartata iti kāmavaśātparivartanamuktam /",
  "GV05brupsb2u:482": "draṣṭurdṛśyasambandhaścāsya svābhāvika ityaśuddhatā śaṅkyate;atastadviśuddhyarthamāha-",
  "GV05brupsb2u:483": "atha yadā suṣupto bhavati |",
  "GV05brupsb2u:484": "yadā na kasya cana veda |",
  "GV05brupsb2u:485": "hitā nāma nādyo dvāsaptatiḥ sahasrāṇi hṛdayāt purītatam abhipratiṣṭhante |",
  "GV05brupsb2u:486": "tābhiḥ pratyavasṛpya purītati śete |",
  "GV05brupsb2u:487": "sa yathā kumāro add. vā mahārājo vā mahābrāhmaṇo vātighnīm ānandasya gatvā śayīta |",
  "GV05brupsb2u:488": "evam evaiṣa etac chete || BrhUp_2,1.19 ||",
  "GV05brupsb2u:489": "__________",
  "GV05brupsb2u:490": "BrhUpBh_2,1.19",
  "GV05brupsb2u:491": "atha yadā suṣupto bhavati-yadā svapnyayā carati, tadāpyayaṃ viśuddha eva /",
  "GV05brupsb2u:492": "atha punaryadā hitvā darśanavṛttiṃ svapnaṃ yadā yasminkāle suṣuptaḥ suṣṭhu suptaḥ samprasādaṃ svābhāvyena prasīdati /",
  "GV05brupsb2u:493": "kadā suṣupto bhavati?",
  "GV05brupsb2u:494": "yadā yasminkāle na kasyana na kiñcanetyarthaḥ,",
  "GV05brupsb2u:495": "veda vijānāti;",
  "GV05brupsb2u:496": "kasyacana vā śabdādeḥ sambandhi vastvantaraṃ kiñcana na vedetyadhyāhāryam;pūrvaṃ tu nyāyyam,",
  "GV05brupsb2u:497": "supte tu viśeṣavijñānābhāvasya vivakṣitatvāt /",
  "GV05brupsb2u:498": "evaṃ tāvadviśeṣavijñānābhāve suṣupto bhavatītyuktam /",
  "GV05brupsb2u:499": "kena punaḥ krameṇa suṣupto bhavati?",
  "GV05brupsb2u:500": "ityucyate-hitā nāma hitā ityevaṃnāmnyo nāḍyaḥ śirā dehasyānnarasavipariṇāmabhūtāḥ,",
  "GV05brupsb2u:501": "tāśca dvāsaptatiḥ sahasrāṇi,",
  "GV05brupsb2u:502": "dve sahasre adhike saptatiśca sahasrāṇi tā dvāsaptatiḥ sahasrāṇi,",
  "GV05brupsb2u:503": "hṛdayāt-hṛdayaṃ nāma māṃsapiṇḍaḥ-tasmānmāṃsapiṇḍātpuṇḍarīkākārāt,",
  "GV05brupsb2u:504": "purītataṃ hṛdayapariveṣṭanamācakṣate,",
  "GV05brupsb2u:505": "tadupalakṣitaṃ śarīramiha purītatamabhipratiṣṭhanta iti śarīraṃ kṛtsnaṃ vyāpnuvatyo 'śvatthaparṇarājaya iva bahirmukhyaḥ pravṛttā ityarthaḥ /",
  "GV05brupsb2u:506": "tatra buddherantaḥkaraṇasya hṛdayaṃ sthānam, tatrasthabuddhitantrāṇi cetarāṇi bāhyāni karaṇāni /",
  "GV05brupsb2u:507": "tena buddhiḥ karmavaśācchrotrādīni tābhirnāḍībhirmatsyajālavatkarṇaśaṣkulyādisthānebhyaḥ prasārayati,",
  "GV05brupsb2u:508": "prasāryacādhitiṣṭhati jāgaritakāle /",
  "GV05brupsb2u:509": "tāṃ vijñānamayo 'bhivyaktasvātmacaitanyāvabhāsatayā vyāpnoti /",
  "GV05brupsb2u:510": "saṅkocanakāle ca tasyā anusaṅkucita;",
  "GV05brupsb2u:511": "so 'sya vijñānamayasya svāpaḥ;",
  "GV05brupsb2u:512": "jāgradvikāsānubhavo bhogaḥ;",
  "GV05brupsb2u:513": "buddhyupādhisvabhāvānuvidhāyī hi saḥ,",
  "GV05brupsb2u:514": "candrādipratibimba iva jalādyanuvidhāyī /",
  "GV05brupsb2u:515": "tasmāttasyā buddherjāgradviṣayāyāstābhirnāḍībhiḥ pratyavasarpaṇamanu pratyavasṛpya purītati śarīre śete tiṣṭhati,",
  "GV05brupsb2u:516": "taptamiva lohapiṇḍamaviśeṣeṇa saṃvyāpyāgnivaccharīraṃ saṃvyāpya vartata ityarthaḥ /",
  "GV05brupsb2u:517": "svābhāvika eva svātmani vartamāno 'pi karmānugatabuddhyanuvṛttitvātpurītati śeta ityucyate /",
  "GV05brupsb2u:518": "na hi suṣiptikāle śarīrasambandho 'sti /",
  "GV05brupsb2u:519": "“tīrṇo hi tadā sarvāñchokānhṛdayasya“iti hi vakṣyati /",
  "GV05brupsb2u:520": "sarvasaṃsāraduḥkhaviyuktā iyamavasthetyatra dṛṣṭāntaḥ-sa yathā kumāro vā atyantabālo vā,",
  "GV05brupsb2u:521": "mahārājo vātyantavaśyaprakṛtiryathoktakṛt,",
  "GV05brupsb2u:522": "mahābrāhmaṇo vā atyantaparipakvavidyāvinayasampannaḥ,",
  "GV05brupsb2u:523": "atighnīm-atiśayena duḥkhaṃ hantītyatighnī ānandasyāvasthā sukhāvasthā tāṃ prāpya gatvā, śayītāvatiṣṭheta /",
  "GV05brupsb2u:524": "eṣāṃ ca kumārādīnāṃ svabhāvasthānāṃ sukaṃ niratiśyaṃ prasiddhaṃ loke,",
  "GV05brupsb2u:525": "vikriyamāṇānāṃ hi teṣāṃ duḥkhaṃ na svabhāvataḥ;",
  "GV05brupsb2u:526": "tena teṣāṃ svābhāvikyavasthā dṛṣṭāntatvenopādīyate prasiddhatvāt /",
  "GV05brupsb2u:527": "na teṣāṃ svāpa evābhipretaḥ, svāpasya dārṣṭāntikatvena vivakṣitatvādviśeṣābhāvācca /",
  "GV05brupsb2u:528": "viśeṣe hi sati dṛṣṭāntadārṣṭāntikabhedaḥ syāt;tasmānna teṣāṃ svāpo dṛṣṭāntaḥ /",
  "GV05brupsb2u:529": "evameva yathāyaṃ dṛṣṭāntaḥ, eṣa vijñānamaya etacchayanaṃ śete iti, etacchabdaḥ kriyāviśeṣaṇārthaḥ /",
  "GV05brupsb2u:530": "evamayaṃ svābhāvike sve ātmani sarvasaṃsāradharmātīto vartate svāpakāla iti //19//",
  "GV05brupsb2u:531": "_______________________________________________________________________",
  "GV05brupsb2u:532": "START BrhUp 2,1.20",
  "GV05brupsb2u:533": "kvaiṣa tadābhūdityasya praśnasya prativacanamuktam /",
  "GV05brupsb2u:534": "anena ca praśnanirṇayena vijñānamayasya svabhāvato viśuddhirasaṃsāritvaṃ coktam /",
  "GV05brupsb2u:535": "kuta etadāgāt? ityasya praśnasyāpākaraṇārtha ārambhaḥ /",
  "GV05brupsb2u:536": "nanu yasmingrāme nagare vā yo bhavati so 'nyatra gacchaṃstata eva grāmānnagarādvā gacchati nānyataḥ /",
  "GV05brupsb2u:537": "tathā sati kvaiṣa tadābhūdityetāvānevāstu praśnaḥ /",
  "GV05brupsb2u:538": "yatrābhūttata evāganamaṃ prasiddhaṃ syānnānyata iti kuta etadāgāditi praśno nirarthaka eva /",
  "GV05brupsb2u:539": "kiṃ śrutirupālabhyate bhavatā? na /",
  "GV05brupsb2u:540": "kiṃ tarhi? dvitīyasya praśnasyārthāntaraṃ śrotumicchāmyata ānarthakyaṃ codayāmi /",
  "GV05brupsb2u:541": "evaṃ tarhi kuta ityapādānārthatā na gṛhyate;apādānārthatve hi punaruktatā, nānyārthatve /",
  "GV05brupsb2u:542": "astu tarhi nimittārthaḥ praśnaḥ-kuta etadāgāt-kinnimittamihāgamanam? iti /",
  "GV05brupsb2u:543": "na nimittārthatāpi, prativacanavairūpyāt /",
  "GV05brupsb2u:544": "ātmanaśca sarvasya jagato 'gnivisphuliṅgādivadutpattiḥ prativacane śrūyate /",
  "GV05brupsb2u:545": "na hi visphuliṅgānāṃ vidravaṇe 'gnirnimittamapādānameva tu saḥ /",
  "GV05brupsb2u:546": "tathā paramātmā vijñānamayasyātmano 'pādānatvena śrūyate“asmādātmanaḥ“ityetasminvākye /",
  "GV05brupsb2u:547": "tasmātprativacanavailomyātkuta iti praśnasya nimittārthatā na śakyate varṇayitum /",
  "GV05brupsb2u:548": "nanvapādānapakṣe 'pi punaruktatādoṣaḥ sthita eva /",
  "GV05brupsb2u:549": "naiṣa doṣaḥ, praśnābhyām ātmani kriyākārakaphalātmatāpohasya vivakṣitatvāt /",
  "GV05brupsb2u:550": "iha hi vidyāvidyāviṣayāvupanyastau /",
  "GV05brupsb2u:551": "“ātmetyevopāsīta” “ātmānamevāvet” “ātmānameva lokamupāsīta“iti vidyāviṣayaḥ /",
  "GV05brupsb2u:552": "tathā avidyāviṣayaśca pāṅktaṃ karma tatphalaṃ cānnatrayaṃ nāmarūpakarmātmakamiti /",
  "GV05brupsb2u:553": "tatrāvidyāviṣaye vaktavyaṃ sarvamuktam /",
  "GV05brupsb2u:554": "vidyāviṣayastvātmā kevala upanyasto na nirṇītaḥ /",
  "GV05brupsb2u:555": "tannirṇayāya ca 'brahma te bravāṇi'iti prakrāntaṃ 'jñapayiṣyāmi'iti ca /",
  "GV05brupsb2u:556": "atastadbrahma vidyāviṣayabhūtaṃ jñāpayitavyaṃ yāthātmyataḥ /",
  "GV05brupsb2u:557": "tasya ca yāthātmyaṃ kriyākārakaphalabhedaśūnyamatyantaviśuddhamadvaitamityetadvivakṣitam /",
  "GV05brupsb2u:558": "atastadanurūpau praśnāvutthāpyete śrutyā 'kvaiṣa tadābhūt' 'kuta etadāgāt'iti /",
  "GV05brupsb2u:559": "tatra yatra bhavati tadadhikaraṇaṃ yadbhavati tadadhikartavyam,",
  "GV05brupsb2u:560": "yatoścādhikaraṇādhikartavyayorbhedo dṛṣṭo loke /",
  "GV05brupsb2u:561": "tathā yata āgacchati tadapādānaṃ ya āgacchati sa kartā tasmādanyo dṛṣṭaḥ /",
  "GV05brupsb2u:562": "tathā ātmā kvāpyabhūdanyasminnanyaḥ kutaścidāgādanyasmādanyaḥ kenacidbhinnena sādhanāntareṇetyevaṃ lokavatprāptā buddhiḥ /",
  "GV05brupsb2u:563": "sā prativacanena nivartayitavyeti /",
  "GV05brupsb2u:564": "nāyamātmā anyo 'nyatrābhūdanyo vā",
  "GV05brupsb2u:565": "anyasmādāgataḥ sādhanāntaraṃ vā ātmanyasti /",
  "GV05brupsb2u:566": "kiṃ tarhi? svātmanyevābhūt 'svam (ātmānam)",
  "GV05brupsb2u:567": "apīto bhavati' 'satā somya tadā sampanno bhavati' 'prājñenātmanā sampariṣvaktaḥ' /",
  "GV05brupsb2u:568": "'para ātmani sampratiṣṭhate'ityādiśrutibhyaḥ /",
  "GV05brupsb2u:569": "ata eva nānyo 'nyasmādāgacchati /",
  "GV05brupsb2u:570": "tacchrutyaiva pradarśyate 'asmādātmanaḥ'iti /",
  "GV05brupsb2u:571": "ātmavyatirekeṇa vastvantarābhāvāt /",
  "GV05brupsb2u:572": "nanvasti prāṇādyātmavyatiriktaṃ vastvantaram /",
  "GV05brupsb2u:573": "na, prāṇādestata eva niṣpatteḥ /",
  "GV05brupsb2u:574": "tatkatham? ityucyate, tatra dṛṣṭāntaḥ-",
  "GV05brupsb2u:575": "sa yathorṇavābhis tantunoccared yathā agneḥ kṣudrā viṣphuliṅgā vyuccaranty evam evāsmād ātmanaḥ sarve prāṇāḥ sarve lokāḥ sarve devāḥ sarvāṇi bhūtāni vyuccaranti |",
  "GV05brupsb2u:576": "tasyopaniṣat satyasya satyam iti |",
  "GV05brupsb2u:577": "prāṇā vai satyaṃ teṣām eṣa satyam || BrhUp_2,1.20 ||",
  "GV05brupsb2u:578": "__________",
  "GV05brupsb2u:579": "BrhUpBh_2,1.20",
  "GV05brupsb2u:580": "sa yathā loka ūrṇanābhiḥ /",
  "GV05brupsb2u:581": "ūrṇanābhirlūtākīṭa eka eva prasiddhaḥ sansvātmāpravibhaktena tantunoccaredudgacchet /",
  "GV05brupsb2u:582": "na cāsti tasyodgamane svato 'tiriktaṃ kārakāntaram /",
  "GV05brupsb2u:583": "yathā caikarūpādekasmādagneḥ śrudrā alpā visphuliṅgāsruṭayo 'gnyavayavā vyuccaranti vividhaṃ nānā voccaranti /",
  "GV05brupsb2u:584": "yathemau dṛṣṭāntau kārakabhedābhāve 'pi pravṛttiṃ darśayataḥ,",
  "GV05brupsb2u:585": "prākpravṛtteśca svabhāvata ekatvam,",
  "GV05brupsb2u:586": "evamevāsmādātmano vijñānamayasya prākpratibodhādyatsvarūpaṃ tasmādityarthaḥ /",
  "GV05brupsb2u:587": "sarve prāṇā vāgādayaḥ,",
  "GV05brupsb2u:588": "sarve lokā bhūrādayaḥ,",
  "GV05brupsb2u:589": "sarvāṇi karmaphalāni,",
  "GV05brupsb2u:590": "sarve devāḥ prāṇalokādhiṣṭhātāro 'gnyādayaḥ,",
  "GV05brupsb2u:591": "sarvāṇi bhūtāni brahmādistambaparyantāni prāṇijātāni,",
  "GV05brupsb2u:592": "sarva eta ātmāna ityasminpāṭha upādhisamparkajanitaprabudhyamānaviśeṣātmāna ityarthaḥ, vyuccaranti /",
  "GV05brupsb2u:593": "yasmādātmanaḥ sthāvarajabhgamaṃ jagadidamagnivisphuliṅgavad vyuccaratyaniśam,",
  "GV05brupsb2u:594": "yasminneva ca pralīyate jalabudbudavat,",
  "GV05brupsb2u:595": "yadātmakaṃ ca vartate sthitikāle,",
  "GV05brupsb2u:596": "tasyāsyātmano brahmaṇaḥ,",
  "GV05brupsb2u:597": "upaniṣad;upa samīpaṃ nigamayatītyabhidhāyakaḥ śabda upaniṣadityucatyate,",
  "GV05brupsb2u:598": "śāsraprāmāṇyādetacchabdagato viśeṣo 'vasīyata upanigamayitṛtvaṃ nāma /",
  "GV05brupsb2u:599": "kāsāvupaniṣadityāha-satyasya satyamiti /",
  "GV05brupsb2u:600": "sā hi sarvatra copaniṣadalaukikārthatvād durvijñeyārthā,",
  "GV05brupsb2u:601": "iti tadarthamācaṣṭe-prāṇā vai satyaṃ teṣāmeṣa satyamiti /",
  "GV05brupsb2u:602": "etasyaiva vākyasya vyākhyānāyottaraṃ brāhmaṇadvayaṃ bhaviṣyati /",
  "GV05brupsb2u:603": "bhavatu tāvadupaniṣadvyākhyānāyottaraṃ brāhmaṇadvayam,",
  "GV05brupsb2u:604": "tasyopaniṣadityuktam,",
  "GV05brupsb2u:605": "tatra na jānīmaḥ kiṃ prakṛtasyātmano vijñānamayasya pāṇipeṣaṇotthitasya saṃsāriṇaḥ śabdādibhuja iyamupaniṣadāhosvidasaṃsāriṇaḥ kasyacit?",
  "GV05brupsb2u:606": "kiñcātaḥ?",
  "GV05brupsb2u:607": "yadi saṃsāriṇastadā saṃsāryeva vijñeyaḥ, tadvijñānādeva sarvaprāptiḥ /",
  "GV05brupsb2u:608": "sa eva brahmaśabdavācyastadvidyaiva brahmavidyeti /",
  "GV05brupsb2u:609": "atha asaṃsāriṇaḥ, tadā tadviṣayā vidyā brahmavidyā /",
  "GV05brupsb2u:610": "tasmācca brahmavijñānātsarvabhāvāpattiḥ /",
  "GV05brupsb2u:611": "sarvametacchāsraprāmāṇyādbhaviṣyati /",
  "GV05brupsb2u:612": "kintvasminpakṣe“ātmetyevopāsīta” “ātmānamevāvedahaṃ brahmāsmi“iti parabrahmaikatvapratipādikāḥ śrutayaḥ kupyeran,",
  "GV05brupsb2u:613": "saṃsāriṇaścānyasyābhāve upadeśānarthakyāt /",
  "GV05brupsb2u:614": "yata evaṃ paṇḍitānāmapyetanmahāmohasthānam anuktaprativacanapraśnaviṣayam;",
  "GV05brupsb2u:615": "ato yathāśakti brahmavidyāpratipādakavākyeṣu brahma vijijñāsūnāṃ buddhivyutpādanāya vicārayiṣyāmaḥ /",
  "GV05brupsb2u:616": "na tāvadasaṃsārī paraḥ, pāṇipeṣaṇapratibodhitācchabdādibhujo 'vasthāntaraviśiṣṭādutpattiśruteḥ /",
  "GV05brupsb2u:617": "na praśāsitāśanāyādivarjitaḥ paro vidyate, kasmāt?",
  "GV05brupsb2u:618_0": "yasmāt 'brahma jñapayiṣyāmi' iti pratijñāya suptaṃ puruṣaṃ pāṇipeṣaṃ bodhayitvā tasyaiva",
  "GV05brupsb2u:618_1": "svapnadvāreṇa suṣuptyākhyamavasthāntaramunnīya tasmādevātmanaḥ suṣuptyavasthāviśiṣṭād",
  "GV05brupsb2u:618_2": "agnivisphuliṅgorṇanābhidṛṣṭāntābhyāmutpattiṃ darśayati śrutiḥ“evamevāsmāt“ityādinā /",
  "GV05brupsb2u:619": "na cānyo jagadutpattikāraṇamantarāle śruto 'sti, vijñānamayasyaiva hi prakaraṇam /",
  "GV05brupsb2u:620_0": "samānaprakaraṇe ca śrutyantare kauṣītakināmādityādipuruṣānprastutya“sa hovāca yo",
  "GV05brupsb2u:620_1": "vai bālāka eteṣāṃ puruṣāṇāṃ kartā yasya vaitatkarma sa vai veditavyaḥ“iti prabuddhasyaiva",
  "GV05brupsb2u:620_2": "vijñānamayasya veditavyatāṃ darśayati, nārthāntarasya /",
  "GV05brupsb2u:621": "tathā ca“ātmanastu kāmāya sarvaṃ priyaṃ bhavati“ityuktvā,",
  "GV05brupsb2u:622": "ya evātmā priyaḥ prasiddhastasyaiva draṣṭavyaśrotavyamantavyanididhyāsitavyatāṃ darśayati /",
  "GV05brupsb2u:623": "tathā ca vidyopanyāsakāle“ātmetyevopāsīta” “tadetatpreyaḥ putrātpreyo vittāt” “tadātmānamevāvedahaṃ brahmāsmi“ityevamādivākyānāmānulomyaṃ syātparābhāve /",
  "GV05brupsb2u:624": "vakṣyati ca -“ātmānaṃ cedvijānīyādayamasmīti pūruṣaḥ“iti /",
  "GV05brupsb2u:625": "sarvavedānteṣu ca pratyagātmavedyataiva pradarśyate 'hamiti,",
  "GV05brupsb2u:626": "na bahirvedyatā śabdādivatpradarśyate 'sau brahmeti /",
  "GV05brupsb2u:627": "tathā kauṣītakināmeva“na vācaṃ vijijñāsīta vaktāraṃ vidyāt“ityādinā vāgādikaraṇairvyāvṛttasya kartureva veditavyatāṃ darśayati /",
  "GV05brupsb2u:628": "avasthāntaraviśiṣṭo 'saṃsārīti cet-athāpi syādyo jāgarite śabdādibhugvijñānamayaḥ,",
  "GV05brupsb2u:629": "sa eva suṣuptākhyamavasthāntaraṃ gato 'saṃsārī paraḥ praśāsitā anyaḥ syāditi cenna, adṛṣṭatvāt /",
  "GV05brupsb2u:630": "na hyevandharmakaḥ padārtho dṛṣṭo 'nyatra vaināśikasiddhāntāt /",
  "GV05brupsb2u:631": "na hi loke gaustiṣṭhan gacchanvā gaurbhavati, śayānastvaśvādijātyantaramiti /",
  "GV05brupsb2u:632": "nyāyācca-yaddharmako yaḥ padārdhaḥ pramāṇenāvagato bhavati,",
  "GV05brupsb2u:633": "sa deśakālāvasthāntareṣvapi taddharmaka eva bhavati /",
  "GV05brupsb2u:634": "sa cettaddharmakatvaṃ vyabhicarati, sarvaḥ pramāṇavyavahāro lupyeta /",
  "GV05brupsb2u:635": "tathā ca nyāyavidaḥ sāṅkhyamīmāṃsakādayo 'saṃsāriṇo 'bhāvaṃ yuktiśataiḥ pratipādayanti /",
  "GV05brupsb2u:636": "saṃsāriṇo 'pi jagadutpattisthitilayakriyākartṛtvavijñānasyābhāvād ayuktamiti cet-yanmahatā prapañcena sthāpitaṃ bhavatā,",
  "GV05brupsb2u:637": "śabdādibhuksaṃsāryevāvasthāntaraviśiṣṭo jagata iha karteti-tadasat;",
  "GV05brupsb2u:638": "yato jagadutpattisthitilayakriyākartṛtvavijñānaśaktisādhanābhāvaḥ sarvalokapratyakṣaḥ saṃsāriṇaḥ /",
  "GV05brupsb2u:639": "sa kathamasmadādiḥ saṃsārī manasāpi cintayitumaśakyaṃ pṛthivyādivinyāsaviśiṣṭaṃ jagannirminuyāt?",
  "GV05brupsb2u:640": "ato 'yuktamiti cenna, śāsrāt; śāsraṃ saṃsāriṇaḥ“evamevāsmādātmanaḥ“iti jagadutpattyādi darśayati /",
  "GV05brupsb2u:641": "tasmātsarvaṃ śraddheyamiti syādayamekaḥ pakṣaḥ /",
  "GV05brupsb2u:642_0": "“yaḥ sarvajñaḥ sarvavit” “yo 'śanāyāpipāse atyeti” “asaṅgo na hi sajjate” “etasya",
  "GV05brupsb2u:642_1": "vā akṣarasya praśāsane” “yaḥ sarveṣu bhūteṣu tiṣṭhannantaryāmyamṛtaḥ” “sa yastānpuruṣānniruhyātyakrāmat”",
  "GV05brupsb2u:642_2": "“sa vā eṣa mahānaja ātmā“",
  "GV05brupsb2u:643_0": "“eṣa seturvidharaṇaḥ” “sarvasya vaśī sarvasyeśānaḥ” “ya ātmāpahatapāpmā vijaro vimṛtyuḥ”",
  "GV05brupsb2u:643_1": "“tattejo 'sṛjata” “ātmā vā idameka evāgra āsīt” “na lipyate lokaduḥkhena bāhyaḥ“ityādiśrutiśatebhyaḥ /",
  "GV05brupsb2u:644": "smṛteśca“ahaṃ sarvasya prabhavo mattaḥ sarvaṃ pravartate“iti paro 'styasaṃsārī /",
  "GV05brupsb2u:645": "śrutismṛtinyāyebhyaśca /",
  "GV05brupsb2u:646": "sa ca kāraṇaṃ jagataḥ /",
  "GV05brupsb2u:647": "nan“vevamevāsmādātmana“iti",
  "GV05brupsb2u:648": "saṃsāriṇa evotpattiṃ /",
  "GV05brupsb2u:649": "darśayatītyuktam /",
  "GV05brupsb2u:650": "na /",
  "GV05brupsb2u:651": "“ya eṣo 'ntarhṛdaya ākāśa“iti parasya prakṛtatvādasmādātmana iti yuktaḥ parasyaiva parāmarśaḥ /",
  "GV05brupsb2u:652": "“kvaiṣa tadābhūdi“tyasya praśnasya prativacanatvenā'kāśaśabdavācyaḥ para ātmokto“ya eṣo 'ntarhṛdaya ākāśastasmiñcheta“iti /",
  "GV05brupsb2u:653_0": "“satā somya tadā sampanno bhavatya” “harahargacchantya etaṃ brahmalokaṃ na vidanti”",
  "GV05brupsb2u:653_1": "“prājñenā'tmanā sampariṣvaktaḥ” “para ātmani saṃpratiṣṭhate“ityādiśrutibhya ākāśaśabdaḥ",
  "GV05brupsb2u:653_2": "para ātmeti niścīyate /",
  "GV05brupsb2u:654": "“daharo 'sminnantarākāśa“iti prastutya tasminnevā'tmaśabdaprayogācca /",
  "GV05brupsb2u:655": "prakuta eva para ātmā /",
  "GV05brupsb2u:656": "tasmādyuktameva asmādātmana iti paramātmana eva sṛṣṭiriti /",
  "GV05brupsb2u:657": "saṃsāriṇaḥ sṛṣṭisthitisaṃhārajñānasāmarthyābhāvaṃ cāvotāma /",
  "GV05brupsb2u:658": "atra ca“ātmetyevopāsīta” “ātmānamevāvedahaṃ brahmāsmī“ti brahmavidyā prastutā /",
  "GV05brupsb2u:659": "brahmaviṣayañca brahmavijñānamiti /",
  "GV05brupsb2u:660": "“brahma te bravāṇī“ti“brahma jñapayiṣyāmī“ti prārabdham /",
  "GV05brupsb2u:661": "tatredānīmasaṃsāri brahma jagataḥ kāraṇamaśanāyādyatītaṃ nityaśuddhabuddhamuktasvabhāvaṃ tadviparītaśca saṃsārī tasmādahaṃ brahmāsmīti na gṛhṇīyāt /",
  "GV05brupsb2u:662": "paraṃ hi devamīśānaṃ nikṛṣṭaḥ saṃsāryātmatvena smarankathaṃ na doṣabhāksyāt /",
  "GV05brupsb2u:663": "tasmānnāhaṃ brahmāsmīti yuktam /",
  "GV05brupsb2u:664": "tasmātpuṣpodakāñjalistutinamaskārabalyupahārasvādhyāyadhyānayogādibhirār irādhayiṣeta /",
  "GV05brupsb2u:665": "ārādhanena viditvā sarveśitṛ brahma bhavati /",
  "GV05brupsb2u:666": "na punarasaṃsāri brahma saṃsāryātmatvena cintayedagnimiva śītatvenā'kāśamiva mūrtimatvena /",
  "GV05brupsb2u:667": "brahmātmatvapratipādakamapi śāsramarthavādo bhaviṣyati /",
  "GV05brupsb2u:668": "sarvatarkaśāsralokanyāyaiścaivamavirodhaḥ syāt /",
  "GV05brupsb2u:669": "na, mantrabrāhmaṇavādebhyastasyaiva praveśa śravaṇāt /",
  "GV05brupsb2u:670_0": "“puraścakra“iti prakṛtya“puraḥ puruṣa āviśadi“ti“rūpaṃ rūpaṃ pratirūpo babhūva tadasya",
  "GV05brupsb2u:670_1": "rūpaṃ praticakṣaṇāya” “sarvāṇi rūpāṇi vicitya dhoro nāmāni kṛtvābhivadanyadāste“iti",
  "GV05brupsb2u:670_2": "sarvaśākhāsu sahasraśo mantravādāḥ sṛṣṭikarturevāsaṃsāriṇaḥ śarīrapraveśaṃ darśayanti /",
  "GV05brupsb2u:671": "tathā brāhmaṇavādāḥ /",
  "GV05brupsb2u:672_0": "“tatsṛṣṭvā tadevānuprāviśat” “sa etameva sīmānaṃ vidāryaitayā dvārā prāpadyata” “seyaṃ",
  "GV05brupsb2u:672_1": "devatemāstisatro devatā anena jīvenā'tmanānupraviśya” “eṣa sarveṣu bhūteṣu gūḍhātmā",
  "GV05brupsb2u:672_2": "na prakāśate“ityādyāḥ /",
  "GV05brupsb2u:673_0": "sarvaśrutiṣu ca brahmaṇyātmaśabdaprayogādātmaśabdasya ca pratyagātmābhidhāyakatvāt“eṣa",
  "GV05brupsb2u:673_1": "sarvabhūtāntarātmā“iti ca śruteḥ paramātmavyatirekeṇa saṃsāriṇo 'bhāvāt“ekamevādvitīyam”",
  "GV05brupsb2u:673_2": "“brahmaivedam” “ātmaivedam“ityādiśrutibhyo yuktamevāhaṃ brahmāsmītyavadhārayitum /",
  "GV05brupsb2u:674": "yadaivaṃ sthitaḥ śāsrārthastadā paramātmanaḥ saṃsaritvam /",
  "GV05brupsb2u:675": "tathā ca sati śāsrānarthakyamasaṃsāritve copadeśānarthakyaṃ spaṣṭo doṣaḥ prāptaḥ /",
  "GV05brupsb2u:676": "yadi tāvatparamātmā sarvabhūtāntarātmā sarvaśarīrasamparkajanitaduḥkhānyanubhavatīti spaṣṭaṃ parasya saṃsāritvaṃ prāptam /",
  "GV05brupsb2u:677": "tathā ca parasyāsaṃsāritvapratipādikāḥ śrutayaḥ kupyeransmṛtayaśca sarve ca nyāyāḥ /",
  "GV05brupsb2u:678": "atha kathañcitprāṇiśarīrasambandhajairduḥkhairna sambadhyata iti śakyaṃ pratipādayituṃ paramātmanaḥ sādhyaparihāryābhāvādupadeśānarthakyadoṣo na śakyate nivārayitum /",
  "GV05brupsb2u:679": "atra kecitparihāramācakṣate /",
  "GV05brupsb2u:680": "paramātmā na sākṣādbhūteṣvanupraviṣṭaḥ svena rūpeṇa /",
  "GV05brupsb2u:681": "kiṃ tarhi vikārabhāvamāpanno vijñānātmatvaṃ pratipede /",
  "GV05brupsb2u:682": "sa ca vijñānātmā parasmādanyo 'nanyaśca /",
  "GV05brupsb2u:683": "yenānyastena saṃsāritvasambandhī yenānanyastenāhaṃ brahmetyavadhāraṇārhaḥ /",
  "GV05brupsb2u:684": "evaṃ sarvamaviruddhaṃ bhaviṣyatīti /",
  "GV05brupsb2u:685": "tatra vijñānātmano vikārapakṣe etā gatayaḥ-pṛthivīdravyavadane-kadravyasamāhārasya sāvayavasya paramātmana ekadeśavipariṇāmo vijñānātmā ghaṭādivat /",
  "GV05brupsb2u:686": "pūrvasaṃsthānāvasthasya vā parasyaikadeśo vikriyate keśoṣarādivat,",
  "GV05brupsb2u:687": "sarva eva vā paraḥ pariṇametkṣīrādivat /",
  "GV05brupsb2u:688": "tatra samānajātīyānekadravyasamūhasya kaściddravyaviśeṣo vijñānātmatvaṃ pratipadyate yadā,",
  "GV05brupsb2u:689": "tadā samānajātīyatvādekatvamupacaritameva na tu paramārthataḥ /",
  "GV05brupsb2u:690": "tathā ca sati siddhāntavirodhaḥ /",
  "GV05brupsb2u:691": "atha nityāyutasiddhāvayavānugato 'vayavī para ātmā,",
  "GV05brupsb2u:692": "tasya tadavasthasyaikadeśo vijñānātmā saṃsārī-tadāpi sarvāvayavānugatatvādavayavina evāvayavagato doṣo guṇo veti,",
  "GV05brupsb2u:693": "vijñānātmanaḥ saṃsāritvadoṣeṇa para evātmā sambadhyata iti,",
  "GV05brupsb2u:694": "iyamapyaniṣṭā kalpanā /",
  "GV05brupsb2u:695": "kṣīravatsarvapariṇāmapakṣe sarvaśrutismṛtikopaḥ, sa cāniṣṭaḥ /",
  "GV05brupsb2u:696_0": "“niṣkalaṃ niṣkriyaṃ śāntam” “divyo hyamūrtaḥ puruṣaḥ sabāhyābhyantaro hyajaḥ” “ākāśavatsarvagataśca",
  "GV05brupsb2u:696_1": "nityaḥ” “sa vā eṣa mahānaja ātmājaro 'maro 'mṛtaḥ” “na jāyate mriyate vā kadācit”",
  "GV05brupsb2u:696_2": "“avyakto 'yam“ityādiśrutismṛtinyāyaviruddhā ete sarve pakṣāḥ /",
  "GV05brupsb2u:697": "acalasya paramātmana ekadeśapakṣe vijñānātmanaḥ karmaphalavaddeśasaṃsaraṇānupapattiḥ,",
  "GV05brupsb2u:698": "parasya vā saṃsāritvam-ityuktam /",
  "GV05brupsb2u:699": "parasyaikadeśo 'gnivisphuliṅgavatsphuṭito vijñānātmā saṃsaratīti cet-tathāpi parasyāvayavasphuṭanena kṣataprāptiḥ,",
  "GV05brupsb2u:700": "tatsaṃsaraṇe ca paramātmanaḥ pradeśāntarāvayavavyūhe chidratāprāptiḥ,",
  "GV05brupsb2u:701": "avraṇatvavākyavirodhaśca /",
  "GV05brupsb2u:702": "ātmāvayavabhūtasya vijñānātmanaḥ saṃsaraṇe paramātmaśūnyapradeśābhāvādavayavāntaranodanavyūhanābhyāṃ hṛdayaśūleneva paramātmano duḥkhitvaprāptiḥ /",
  "GV05brupsb2u:703": "agnivisphuliṅgādidṛṣṭāntaśruterna doṣa iti cet?",
  "GV05brupsb2u:704": "na, śruterjñāpakatvāt;na śāsraṃ padārthānanyathā kartuṃ pravṛttam /",
  "GV05brupsb2u:705": "kiṃ tarhi? yathābhūtānāmajñātānāṃ jñāpane /",
  "GV05brupsb2u:706": "kiñcātaḥ? śṛṇu-ato yadbhavati, yathābhūtā mūrtāmūrtādipadārthadharmā loke prasiddhāḥ /",
  "GV05brupsb2u:707": "taddṛṣṭāntopādānena tadavirodhyeva vastvantaraṃ jñāpayituṃ pravṛttaṃ śāsraṃ na laukikavastuvirodhajñāpanāya laukikavastuvirodhajñāpanāya laukikameva dṛṣṭāntamupādatte /",
  "GV05brupsb2u:708": "upādīyamāno 'pi dṛṣṭānto 'narthakaḥ syāddārṣṭāntikāsaṅgateḥ /",
  "GV05brupsb2u:709": "na hyāgniḥ śīta ādityo na tapatīti vā dṛṣṭāntaśatenāpi pratipādayituṃ śakyam,",
  "GV05brupsb2u:710": "pramāṇāntareṇānyathādhigatatvādvastunaḥ /",
  "GV05brupsb2u:711": "na ca pramāṇaṃ pramāṇāntareṇa virudhyate, pramāṇāntarāviṣayameva hi pramāṇāntaraṃ jñāpayati /",
  "GV05brupsb2u:712": "na ca laukikapadapadārthāśrayaṇavyatirekeṇāgamena śakyamajñātaṃ vastvantaramavagamayitum /",
  "GV05brupsb2u:713": "tasmātprasiddhanyāyamanusaratā na śakyā paramātmanaḥ sāvayavāṃśāṃśitvakalpanā paramārthataḥ pratipādayitum /",
  "GV05brupsb2u:714": "“kṣudrā visphuliṅgāḥ” “mamaivāṃśaḥ“iti ca śrūyate smaryate ceti cenna, ekatvapratyayārthaparatvāt /",
  "GV05brupsb2u:715": "agnerhi visphuliṅgo 'gnireva ityekatvapratyayārhe dṛṣṭo loke;",
  "GV05brupsb2u:716": "tathā cāṃśoṃ'śinaikatvapratyayārhaḥ;",
  "GV05brupsb2u:717": "tatraivaṃ sati vijñānātmanaḥ paramātmavikārāṃśatvavācakāḥ śabdāḥ paramātmavikārāṃśatvavācakāḥ śabdāḥ paramātmaikatvapratyayādhitsavaḥ /",
  "GV05brupsb2u:718": "upakramopasaṃhārābhyāṃ ca-sarvāsu hyupaniṣatsu pūrvamekatvaṃ pratijñāya,",
  "GV05brupsb2u:719": "dṛṣṭāntairhetubhiśca paramātmano vikārāṃśāditvaṃ jagataḥ pratipādya,",
  "GV05brupsb2u:720": "punarekatvamupasaṃharati; tadyathehaiva tāvat“idaṃ sarvaṃ yadayamātmā“iti pratijñāya,",
  "GV05brupsb2u:721": "utpattisthitilayahetudṛṣṭāntairvikāravikāritvādyekatvapratyayahetūnprati pādya“anantaramabāhyam” “ayamātmā brahma“ityupasaṃhariṣyati /",
  "GV05brupsb2u:722": "tasmādupakramopasaṃhariṣyati /",
  "GV05brupsb2u:723": "tasmādupakramopasaṃhārābhyāmayamartho niścīyate paramātmaikatvapratyayadraḍhimna utpattisthitilayapratipādakāni vākyānīti /",
  "GV05brupsb2u:724": "anyathā vākyabhedaprasaṅgācca-sarvopaniṣatsu hi vijñānātmanaḥ paramātmanaikatvapratyayo vidhīyata ityavipratipattiḥ sarveṣāmupaniṣadvādinām /",
  "GV05brupsb2u:725": "tadvidhyekavākyayoge ca sambhavatyutpattyādivākyānāṃ na pramāṇamasti;",
  "GV05brupsb2u:726": "phalāntaraṃ ca kalpayitavyaṃ syāt;",
  "GV05brupsb2u:727": "tasmādutpattyādiśrutaya ātmaikatvapratipādanaparāḥ /",
  "GV05brupsb2u:728": "atra ca sampradāyavida ākhyāyikāṃ sampracakṣate-kaścitkila rājapitro jātamātra eva mātāpitṛbhyāmapaviddho vyādhagṛhe saṃvardhitaḥ,",
  "GV05brupsb2u:729": "so 'muṣya vaṃśyatāmajānanvyādhajātipratyayo vyādhajātikarmāṇyevānuvartate;",
  "GV05brupsb2u:730": "na rājāsmīti rājajātikarmāṇyanuvartate /",
  "GV05brupsb2u:731": "yadā punaḥ kaścitparamakāruṇiko rājaputrasya rājaśrīprāptiyogyatāṃ jānannamuṣya putratāṃ bodhayati-“na tvaṃ vyādho 'muṣya rājñaḥ putraḥ,",
  "GV05brupsb2u:732": "kathañcidvyādhagṛhamanupraviṣṭaḥ“iti-sa evaṃ bodhitastyaktvā vyādhajātipratyayakarmāṇi pitṛpaitāmahīmātmanaḥ padavīmanuvartate rājāhamasmīti /",
  "GV05brupsb2u:733_0": "tathā kilāyaṃ parasmādagnivisphuliṅgādivattajjātireva vibhakta iha dehendriyādigahane",
  "GV05brupsb2u:733_1": "praviṣṭo 'saṃsārī san dehendriyādisaṃsāradharmamanuvartate-“dehendriyasaṅghāto 'smi",
  "GV05brupsb2u:733_2": "kṛśaḥ sthūlaḥ sukhī duḥkhī“iti paramātmatāmajānannātmanaḥ /",
  "GV05brupsb2u:734": "na tvametadātmakaḥ parameva brahmāsyasaṃsārīti pratibodhita ācāryeṇa hitvaiṣaṇātrayānuvṛttiṃ brahmaivāsmīti pratipadyate /",
  "GV05brupsb2u:735": "atra rājaputrasya rājapratyayavadbrahmapratyayo dṛḍhībhavati-visphuliṅgava deva tvaṃ parasmādbrahmaṇo bhraṣṭa ityukte visphuliṅgasya prāgagnerbhraṃśādagnyekatvadarśanāt /",
  "GV05brupsb2u:736": "tasmādekatvapratyayadārḍhyāya suvarṇamaṇilohāgnivisphuliṅgadṛṣṭāntāḥ,",
  "GV05brupsb2u:737": "notpattyādibhedapratipādanaparāḥ /",
  "GV05brupsb2u:738": "saindhavadhanavatprajñaptyekarasanairantaryāvadhāraṇāt“ekadhaivānudraṣṭavyam“iti ca /",
  "GV05brupsb2u:739": "yadi ca brahmaṇaścitrapaṭavad vṛkṣasamudrādivaccotpattyādyanekadharmavicitratā vijigrāhayiṣitā,",
  "GV05brupsb2u:740": "ekarasaṃ saindhavaghanavadanantaramabāhyamiti nopasamahariṣyat,",
  "GV05brupsb2u:741": "“ekadhaivānudraṣṭavyam“iti ca na prāyokṣyata-“ya iha nāneva paśyati“iti nindāvacanaṃ ca /",
  "GV05brupsb2u:742": "tasmādekarūpaikatvapratyayadārḍhyāyaiva sarvavedānteṣūtpattisthitilayādikalpanā,",
  "GV05brupsb2u:743": "na tatpratyayakaraṇāya /",
  "GV05brupsb2u:744": "na ca niravayavasya paramātmano 'saṃsāriṇaḥ saṃsāryekadeśakalpanānyāyyā,",
  "GV05brupsb2u:745": "svato 'deśatvātparamātmanaḥ /",
  "GV05brupsb2u:746": "adeśasya parasya ekadeśasaṃsāritvakalpanāyāṃ para eva saṃsārīti kalpitaṃ bhavet /",
  "GV05brupsb2u:747": "atha paropādhikṛta ekadeśaḥ parasya,",
  "GV05brupsb2u:748": "ghaṭakarakādyākāśavat;",
  "GV05brupsb2u:749": "na tadā tatra vivekināṃ paramātmaikadeśaḥ pṛthaksaṃvyavahārabhāgiti buddhirutpadyate /",
  "GV05brupsb2u:750": "avivekināṃ vivekināṃ copacaritā buddhirdṛṣṭeti cet?",
  "GV05brupsb2u:751": "na;avivekināṃ mithyābuddhitvāt,",
  "GV05brupsb2u:752": "vivekināṃ ca saṃvyavahāramātrālambanārthatvāt-yathā kṛṣṇo raktaścākāśa iti vivekināmapi kadācitkṛṣṇatā raktatā ca ākāśasya saṃvyavahāramātrālambanārthatvaṃ pratipadyata iti,",
  "GV05brupsb2u:753": "na paramārthataḥ kṛṣṇo rakto vā ākāśo bhavitumarhati /",
  "GV05brupsb2u:754": "ato na paṇḍitairbrahmasvarūpapratipattiviṣaye brahmaṇoṃ'śāṃśyekadeśaikadeśivikāravikāritvakalpanā kāryā,",
  "GV05brupsb2u:755": "sarvakalpanāpanayanārthasāraparatvātsarvopaniṣadām /",
  "GV05brupsb2u:756": "ato hitvā sarvakalpanāmākāśasyeva nirviśeṣatā pratipattavyā-“ākāśavatsarvagataśca nityaḥ” “na lipyate lokaduḥkhena bāhyaḥ“ityādiśrutiśatebhyaḥ;",
  "GV05brupsb2u:757": "nātmānaṃ brahmavilakṣaṇaṃ kalpayet-uṣṇātmaka ivāgnau śītaikadeśam,",
  "GV05brupsb2u:758": "prakāśātmake vā savitari tamekadeśam-sarvakalpanāpanayanārthasāraparatvātsarvopaniṣadām /",
  "GV05brupsb2u:759": "tasmānnāmarūpopādhinimittā eva ātmanyasaṃsāradharmiṇi sarve vyavahārāḥ;",
  "GV05brupsb2u:760": "“rūpaṃ rūpaṃ pratirūpo babhūva” “sarvāṇi rūpāṇi vicitya dhīro nāmāni kṛtvābhivadanyadāste“ityevamādimantravarṇebhyaḥ /",
  "GV05brupsb2u:761": "na svata ātmanaḥ saṃsāritvam,",
  "GV05brupsb2u:762": "alaktakādyupādhisaṃyogajanitaraktasphaṭikādibuddhivadbhrāntameva, na paramārthataḥ /",
  "GV05brupsb2u:763_0": "“dhyāyatīva lelāyatīva” “na vardhate karmaṇā no kanīyān” “na lipyate karmaṇā pāpakena”",
  "GV05brupsb2u:763_1": "“samaṃ sarveṣu bhūteṣu tiṣṭhantam” “śuni caiva śvapāke ca“ityādiśrutismṛtinyāyebhyaḥ",
  "GV05brupsb2u:763_2": "paramātmano 'saṃsāritaiva /",
  "GV05brupsb2u:764": "ata ekadeśo vikāraḥ śaktirvā vijñānātmā anyo veti vikalpayituṃ niravayavatvābhyupagame viśeṣato na śakyate /",
  "GV05brupsb2u:765": "aṃśādiśrutismṛtivādāścaikatvārthāḥ, na tu bhedapratipādakāḥ, vivakṣitārthaikavākyayogāt-ityavocāma /",
  "GV05brupsb2u:766": "sarvopaniṣadāṃ paramātmaikatvajñāpanaparatve atha kimarthaṃ tatpratikūlor'tho vijñānātmabhedaḥ parikalpyata iti?",
  "GV05brupsb2u:767": "karmakāṇḍaprāmāṇyavirodhaparihārāyetyekeca karmapratipādakāni hi vākyāni anekakriyākārakaphalabhoktṛkartrāśrayāṇi,",
  "GV05brupsb2u:768": "vijñānātmabhedābhāve hyasaṃsāriṇa eva paramātmana ekatve kathamiṣṭaphalāsu kriyāsu pravartayeyuḥ?",
  "GV05brupsb2u:769": "aniṣṭaphalābhyo vā kriyābhyo nivartayeyuḥ?",
  "GV05brupsb2u:770": "kasya vā baddhasya mokṣāyopaniṣadārabhyeta?",
  "GV05brupsb2u:771": "api ca paramātmaikatvāvādipakṣe kathaṃ paramātmaikatvopadeśaḥ?",
  "GV05brupsb2u:772": "kathaṃ vā tadupadeśagrahaṇaphalam?",
  "GV05brupsb2u:773": "baddhasya hi bandhanāśāyopadeśastadabhāva upaniṣacchāsraṃ nirviṣayameva /",
  "GV05brupsb2u:774": "evaṃ tarhi upaniṣadvādipakṣasya karmakāṇḍavādipakṣeṇa codyaparihārayoḥ samānaḥ panthāḥ-yena bhedābhāve karmakāṇḍaṃ nirālambanamātmānaṃ na labhte prāmāṇyaṃ prati tathopaniṣadapi /",
  "GV05brupsb2u:775": "evaṃ tarhi yasya prāmāṇye svārthavidhāto nāsti,",
  "GV05brupsb2u:776": "tasyaiva karmakāṇḍasyāstu prāmāṇyam;",
  "GV05brupsb2u:777": "upaniṣadāṃ tu prāmāṇyakalpanāyāṃ svārthavighāto bhavediti mā bhūtprāmāṇyam /",
  "GV05brupsb2u:778": "na hi karmakāṇḍaṃ pramāṇaṃ sadapramāṇaṃ bhavitumarhati;na hi pradīpaḥ prakāśyaṃ prakāśayati,",
  "GV05brupsb2u:779": "na prakāśayati ceti /",
  "GV05brupsb2u:780": "pratyakṣādipramāṇavipratiṣedhācca-na kevalamupaniṣado brahmaikatvaṃ pratipādayantyaḥ svārthavighātaṃ karmakāṇḍaprāmāṇyavighātaṃ ca kurvanti;",
  "GV05brupsb2u:781": "pratyakṣādiniścitabhedapratipattyarthapramāṇaiśca virudhyante /",
  "GV05brupsb2u:782": "tasmādaprāmāṇyamevopaniṣadām;anyārthatā vāstu;na tveva brahmaikatvapratipattyarthatā /",
  "GV05brupsb2u:783": "na;uktottaratvāt /",
  "GV05brupsb2u:784": "pramāṇasya hi pramāṇatvamapramāṇatvaṃ vā pramotpādanānutpādananimitm,",
  "GV05brupsb2u:785": "anyathā cetstambhādīnāṃ prāmāṇyaprasaṅgācchabdādau prameye /",
  "GV05brupsb2u:786": "kiñcātaḥ?",
  "GV05brupsb2u:787": "yadi tāvadupaniṣado brahmaikatvapratipattipramāṃ kurvanti, kathamapramāṇaṃ bhaveyuḥ?",
  "GV05brupsb2u:788": "sa bhavānevaṃ vadanvaktavyaḥ-upaniṣatprāmāṇyapratiṣedhārthaṃ bhavato vākyamupaniṣatprāmāṇyapratiṣedhaṃ kiṃ na karotyevāgnirvā rūpaprakāśam? atha karoti /",
  "GV05brupsb2u:789": "yadi karoti bhavatu tadā pratiṣedhārthaṃ pramāṇaṃ bhavadvākyam,",
  "GV05brupsb2u:790": "agniśca rūpaprakāśako bhavet;pratiṣedhavākyaprāmāṇye bhavatyevopaniṣadāṃ prāmāṇyam /",
  "GV05brupsb2u:791": "atra bhavanto bruvantu kaḥ parihāra iti?",
  "GV05brupsb2u:792": "nanvatra pratyatrā madāvākya upaniṣatprāmāṇyapratiṣedhārthapratipattiragnau ca rūpaprakāśanapratipattiḥ pramā /",
  "GV05brupsb2u:793": "kastarhi bhavataḥ pradveṣo brahmaikatvapratyaye pramāṃ pratyakṣaṃ kurvatīṣūpaniṣatsūpalabhyamānāsu pratiṣedhānupapatteḥ /",
  "GV05brupsb2u:794": "śokamohādinivṛttiśca pratyakṣaṃ phalaṃ brahmaikatvapratipattipāramparyajanitamityavocāma /",
  "GV05brupsb2u:795": "tasmāduktottaratvādupaniṣadaṃ pratyaprāmāṇyaśaṅkā tāvannāsti /",
  "GV05brupsb2u:796": "yaccoktaṃ svārthavighātakaratvādaprāmāṇyamiti, tadapi na, tadarthapratipatterbādhakābhāvāt /",
  "GV05brupsb2u:797": "na hi",
  "GV05brupsb2u:798": "upaniṣadbhyaḥ-brahmaikamevādvitīyam,",
  "GV05brupsb2u:799": "naiva ca-iti pratipattirasti;yathāgniruṣṇaḥ śītaścetyasmādvākyādviruddhārthadvayapratipattiḥ /",
  "GV05brupsb2u:800": "abhyupagamya caitadavocāma;na tu vākyaprāmāṇyasamaya eṣanyāyaḥ-yadutaikasya vākyasyānekārthatvam /",
  "GV05brupsb2u:801": "sati cānekārthatve, svārthaśca syāt, tadvighātakṛcca viruddho 'nyor'thaḥ /",
  "GV05brupsb2u:802": "na tvetat-vākyapramāṇakānāṃ viruddhamaviruddhaṃ ca,",
  "GV05brupsb2u:803": "evaṃ vākyam,",
  "GV05brupsb2u:804": "anekamarthaṃ pratipādayatītyeṣa samayaḥ;arthaikatvādvyekavākyatā /",
  "GV05brupsb2u:805": "na ca kānicidupaniṣadvākyāni brahmaikatvapratiṣedhaṃ kurvanti /",
  "GV05brupsb2u:806": "yattu,",
  "GV05brupsb2u:807": "laukikaṃ vākyam-agniruṣṇaḥ śītaśceti,",
  "GV05brupsb2u:808": "na tatraikavākyatā,",
  "GV05brupsb2u:809": "tadekadeśasya pramāṇāntaraviṣayānuvāditvāt /",
  "GV05brupsb2u:810": "agniḥ śīta ityetadekaṃ vākyam;agniruṣṇa iti tu pramāṇāntarānubhavasmārakam,",
  "GV05brupsb2u:811": "na tu svayamarthāvabodhakam /",
  "GV05brupsb2u:812": "ato nāgniḥ śīta ityanenaikavākyatā, pramāṇāntarānubhavasmāraṇenaivopakṣīṇatvāt /",
  "GV05brupsb2u:813": "yattu viruddhārthapratipādakamidaṃ vākyamiti manyate,",
  "GV05brupsb2u:814": "tacchītoṣṇapadābhyām agnipadasāmānādhikaraṇyaprayoganimittā bhrāntiḥ;",
  "GV05brupsb2u:815": "na tvevaikasya vākyasyānekārthatvaṃ laukikasya vaidikasya vā /",
  "GV05brupsb2u:816": "yaccoktaṃ karmakāṇḍaprāmāṇyavighātakṛdupaniṣadvākyamiti, tanna; anyārthatvāt /",
  "GV05brupsb2u:817": "brahmaikatvapratipādanaparā hyupaniṣado neṣṭārthaprāptau sādhanopadeśaṃ tasminvā puruṣaniyogaṃ vārayanti,",
  "GV05brupsb2u:818": "anekārthatvānupapattereva /",
  "GV05brupsb2u:819": "na ca karmakāṇḍavākyānāṃ svārthe pramā notpadyate /",
  "GV05brupsb2u:820": "asādhāraṇe cetsvārthe pramāmutpādayati vākyam, kuto 'nyena virodhaḥ syāt?",
  "GV05brupsb2u:821": "brahmaikatve nirviṣayatvātpramānotpadyata eveti cet?",
  "GV05brupsb2u:822": "na, pratyakṣatvātpramāyāḥ /",
  "GV05brupsb2u:823": "“darśapūrṇamāsābhyāṃ svargakāmo yajeta” “brāhmaṇo na hantavyaḥ“ityevamādivākyebhyaḥ pratyakṣā pramā jāyamānā;",
  "GV05brupsb2u:824": "'sā naiva bhaviṣyati,",
  "GV05brupsb2u:825": "yadyupaniṣado brahmaikatvaṃ bodhayiṣyanti' ityanumānam;",
  "GV05brupsb2u:826": "na cānumānaṃ pratyakṣavirodhe prāmāṇyaṃ labhate;",
  "GV05brupsb2u:827": "tasmādasadevaitadgīyate-pramaiva notpadyata iti /",
  "GV05brupsb2u:828_0": "api ca yathāprāptasyaiva avidyāpratyupasthāpitasya kriyākārakaphalasyāśrayaṇena iṣṭāniṣṭaprāptiparihāropāyasāmānye",
  "GV05brupsb2u:828_1": "pravṛttasya tadviśeṣamajānataḥ tadācakṣāṇā śrutiḥ kriyākārakaphalabhedasya lokaprasiddhasya",
  "GV05brupsb2u:828_2": "satyatāmasatyatāṃ vā nācaṣṭe na ca vārayati,",
  "GV05brupsb2u:829": "iṣṭāniṣṭaphalaprāptiparihāropāyavidhiparatvāt /",
  "GV05brupsb2u:830": "yathā kāmyeṣu pravṛttā śrutiḥ kāmānāṃ mithyājñānaprabhavatve satyapi yathāprāptāneva kāmānupādāya tatsādhanānyeva vidhatte,",
  "GV05brupsb2u:831": "na tu kāmānāṃ mithyājñānaprabhavatvādanartharūpatvaṃ ceti na vidadhāti /",
  "GV05brupsb2u:832_0": "tathā nityāgnihotrādiśāsramapi mithyājñānaprabhavaṃ kriyākārakabhedaṃ yathāprāptamevādāya",
  "GV05brupsb2u:832_1": "iṣṭaviśeṣaprāptimaniṣṭaviśeṣaparihāraṃ vā kimapi prayojanaṃ paśyadagnihotrādīni karmāṇi vidhatte /",
  "GV05brupsb2u:833": "nāvidyāgocarāsadvastuviṣayamiti na pravartate yathā kāmyeṣu /",
  "GV05brupsb2u:834": "na ca puruṣā na pravarterannavidyāvantaḥ, dṛṣṭatvādyathā kāminaḥ /",
  "GV05brupsb2u:835": "vidyāvatāmeva karmādhikāra iti cet? na, brahmaikatvavidyāyāṃ karmādhikāravirodhasyoktatvāt /",
  "GV05brupsb2u:836": "etena brahmaikatve nirviṣayatvādupadeśena tadgrahaṇaphalābhāvadoṣaparihāra ukto veditavyaḥ /",
  "GV05brupsb2u:837": "puruṣecchārāgādivaicitryācca-anekā hi puruṣāṇamicchāḥ,",
  "GV05brupsb2u:838": "rāgādayaśca doṣā vicitrāḥ;",
  "GV05brupsb2u:839": "tataśca bāhyaviṣayarāgādyapahṛtacetaso na śāsraṃ nivartayituṃ śaktam;",
  "GV05brupsb2u:840": "nāpi svabhāvato bāhyaviṣayaviraktacetaso viṣayeṣu pravartayituṃ śaktam;",
  "GV05brupsb2u:841": "kintu śāsrādetāvadeva bhavati-idamiṣṭasādhanamidamaniṣṭasādhanamiti sādhyasādhanasambandhaviśeṣābhivyaktiḥ-pradīpādivattamasi rūpādijñānam /",
  "GV05brupsb2u:842": "na tu śāsraṃ bhṛtyāniva balānnivartayati niyojayati vā;",
  "GV05brupsb2u:843": "dṛśyante hi puruṣā rāgādigauravācchāsramapyatikrāmantaḥ /",
  "GV05brupsb2u:844": "tasmāt puruṣamativaicitryamapekṣya sādhyasādhanasambandhaviśeṣānanekadhopadiśati /",
  "GV05brupsb2u:845": "tatra puruṣāḥ svayameva yathāruci sādhanaviśeṣeṣu pravartante,",
  "GV05brupsb2u:846": "śāsraṃ tu savitṛpradīpādivadudāsta eva /",
  "GV05brupsb2u:847": "tathā kasyacitparo 'pi puruṣārtho 'puruṣārthavadavabhāsate; yasya yathāvabhāsaḥ,",
  "GV05brupsb2u:848": "sa tathārūpaṃ puruṣārthaṃ paśyati; tadanurūpāṇi sādhanānyupāditsate /",
  "GV05brupsb2u:849": "tathā cārthavādo 'pi-“trayāḥ prājāpatyāḥ prajāpatau pitari brahmacaryamūṣuḥ“ityādiḥ /",
  "GV05brupsb2u:850": "tasmānna brahmaikatvaṃ jñāpayiṣyanto vedāntā vidhiśāsrasya bādhakāḥ /",
  "GV05brupsb2u:851": "na ca vidhiśāsrametāvatā nirviṣayaṃ syāt /",
  "GV05brupsb2u:852": "nāpyuktakārakādibhedaṃ vidhiśāsramupaniṣadāṃ brahmaikatvaṃ prati prāmāṇyaṃ nivartayati /",
  "GV05brupsb2u:853": "svaviṣayaśūrāṇi hi pramāṇāni, śrotrādivat /",
  "GV05brupsb2u:854": "tatra paṇḍitaṃmanyāḥ kecitsvacittavaśātsarvaṃ pramāṇamitaretaraviruddhaṃ manyante,",
  "GV05brupsb2u:855": "tachā pratyakṣādivirodhamapi codayanti brahmaikatve-śabdādayaḥ kila śrotrādiviṣayā bhinnāḥ pratyakṣata upalabhyante,",
  "GV05brupsb2u:856": "brahmaikatvaṃ bruvatāṃ pratyakṣavirodhaḥ",
  "GV05brupsb2u:857": "syāt;",
  "GV05brupsb2u:858": "tathā śrotrādibhiḥ śabdādyupalabdhāraḥ kartāraśca dharmādharmayoḥ pratiśarīraṃ bhinnā anumīyante saṃsāriṇaḥ;",
  "GV05brupsb2u:859": "tatra brahmaikatvaṃ bruvatāmanumānavirodhaśca /",
  "GV05brupsb2u:860": "tathā ca āgamavirodhaṃ vadanti-“grāmakāmo yajeta” “paśukāmo yajeta” “svargakāmo yajeta“ityevamādivākyebhyo grāmapaśusvargādikāmāstatsādhanādyanuṣṭhātāraśca bhinnā avagamyante /",
  "GV05brupsb2u:861": "atrocyate-te tu kutarkadūṣitāntaḥkaraṇā brāhmaṇādivarṇāpasadā anukampanīyā āgamārthavicchinnasampradāyabuddhaya iti /",
  "GV05brupsb2u:862": "katham?",
  "GV05brupsb2u:863": "śrotrādidvāraiḥ śabdādibhiḥ pratyakṣata upalabhyamānairbrahmaṇa ekatvaṃ virudhyata iti vadanto vaktavyāḥ-kiṃ śabdādīnāṃ bhedenākāśaikatvaṃ virudhyata iti;",
  "GV05brupsb2u:864": "atha na viruddhyate,",
  "GV05brupsb2u:865": "na tarhi pratyakṣavirodhaḥ /",
  "GV05brupsb2u:866": "yaccoktaṃ pratiśarīraṃ śabdādyupalabdhāro dharmādharmayośca kartāro bhinnā anumīyante,",
  "GV05brupsb2u:867": "tathā ca brahmaikatve 'numānavirodha iti;",
  "GV05brupsb2u:868": "bhinnā kairanumīyanta iti praṣṭavyāḥ;",
  "GV05brupsb2u:869": "atha yadi brūyuḥ-sarvairasmābhiranumānakuśalairiti-ke yūyamanumānakuśalā ityevaṃ pṛṣṭānāṃ kimuttaram /",
  "GV05brupsb2u:870": "śarīrendriyamana ātmasu ca pratyekamanumānakauśalapratyākhyāne,",
  "GV05brupsb2u:871": "śarīrendriyamanaḥsādhanā ātmāno vayamanumānakuśalāḥ,",
  "GV05brupsb2u:872": "anekakārakasādhyatvātkriyāṇāmiti cet?",
  "GV05brupsb2u:873": "evaṃ tarhyanumānakauśalebhavatāmanekatvaprasaṅgaḥ;",
  "GV05brupsb2u:874": "anekakārakasādhyā hi kriyeti bhavadbhirevābhyupagatam /",
  "GV05brupsb2u:875": "tatrānumānaṃ ca kriyā;",
  "GV05brupsb2u:876": "sā śarīrendriyamana ātmasādhanaiḥ kārakairātmakartṛkā nirvartyata ityetatpratijñātam /",
  "GV05brupsb2u:877": "tatra vayamanumānakuśalā ityevaṃ vadadbhiḥ-śarīrendriyamanaḥsādhanā ātmānaḥ pratyekaṃ vayamaneka ityabhyupagataṃ syāt /",
  "GV05brupsb2u:878": "aho anumānakauśalaṃ darśitamapucchaśṛṅgaistārkikabalīvardaiḥ /",
  "GV05brupsb2u:879": "yo hyātmānameva na jānāti sa kathaṃ mūḍhastadgataṃ vā jānīyāt?",
  "GV05brupsb2u:880": "tatra kimanuminoti?",
  "GV05brupsb2u:881": "kena vā liṅgena?",
  "GV05brupsb2u:882": "na hyātmanaḥ svato bhedapratipādakaṃ kiñcilliṅgamasti,",
  "GV05brupsb2u:883": "yena liṅgenātmabhedaṃ sādhayet; yāni liṅgānyātmabhedasādhanāya nāmarūpavantyupanyasyanti,",
  "GV05brupsb2u:884": "tāni nāmarūpagatānyupādhaya evātmano ghaṭakarakāpavarakabhūcchidrāṇīvākāśasya /",
  "GV05brupsb2u:885": "yadākāśasya bhedaliṅgaṃ paśyati,",
  "GV05brupsb2u:886": "tadātmano 'pi bhedaliṅgaṃ labheta saḥ;",
  "GV05brupsb2u:887": "na hyātmanaḥ parato 'pi viśeṣamabhyupagacchadbhistārkikaśatairapi bhedaliṅgamātmano darśayituṃ śakyate;",
  "GV05brupsb2u:888": "svatastu dūrādapanītameva,",
  "GV05brupsb2u:889": "aviṣayatvādātmanaḥ /",
  "GV05brupsb2u:890": "yadyatpara ātmadharmatvenābhyupagacchati,",
  "GV05brupsb2u:891": "tasya tasya nāmarūpābhyāṃ cātmano 'nyatvābhyupagamāt,",
  "GV05brupsb2u:892": "“ākāśo vai nāma nāmarūpayornirvahitā te yadantarā tadbrahma“iti śruteḥ“nāmarūpe vyākaravāṇi“iti ca /",
  "GV05brupsb2u:893": "utpattipralayātmake hi nāmarūpe,",
  "GV05brupsb2u:894": "tadvilakṣaṇaṃ ca brahma-ato 'numānasyaivāviṣayatvātkuto 'numānavirodhaḥ?",
  "GV05brupsb2u:895": "etenāgamavirodhaḥ pratyuktaḥ /",
  "GV05brupsb2u:896": "yaduktaṃ brahmaikatve yasmā upadeśaḥ,",
  "GV05brupsb2u:897": "yasya copadeśagrahaṇaphalam,",
  "GV05brupsb2u:898": "tadabhāvādekatvopadeśānarthakyamiti,",
  "GV05brupsb2u:899": "tadapi na,",
  "GV05brupsb2u:900": "anekakārakasādhyatvātkriyāṇāṃ kaścodyo bhavati /",
  "GV05brupsb2u:901": "ekasminbrahmaṇi nirupādhike nopadeśaḥ,",
  "GV05brupsb2u:902": "nopadeṣṭā,",
  "GV05brupsb2u:903": "na copadeśagrahaṇaphalam; tasmādupaniṣadāṃ cānarthakyamityetadabhyupagatameva /",
  "GV05brupsb2u:904": "athānekakārakaviṣayānarthakyaṃ codyate-na, svato /",
  "GV05brupsb2u:905": "ñabhyupagamavirodhādātmavādinām /",
  "GV05brupsb2u:906": "tasmāttārkikacāṭabhaṭarājāpraveśyam abhayaṃ durgamidamalpabuddhyagamyaṃ śāsraguruprasādarahitaiśca,",
  "GV05brupsb2u:907": "“kastaṃ madāmadaṃ devaṃ madanyo jñātumarhati” “devairatrāpi vicikitsitaṃ purā” “naiṣā tarkeṇa matirāpaneyā“-varaprasādalabhyatvaśrutismṛtivādebhyaśca;",
  "GV05brupsb2u:908": "“tadejati tannaijati taddūre tadvantike“ityādiviruddhadharmasamavāyitvaprakāśakamantravarṇebhyaśca /",
  "GV05brupsb2u:909": "gītāsu ca-“matsthāni sarvabhūtāni“ityādi /",
  "GV05brupsb2u:910": "tasmātparabrahmavyatirekeṇa saṃsārī nāma nānyadvastvantaramasti /",
  "GV05brupsb2u:911": "tasmātsuṣṭhūcyate“brahma vā idamagra āsīt tadātmānamevāved ahaṃ brahmāsmi” “nānyadato 'sti draṣṭṛ nānyadato 'sti śrotṛ“ityādiśrutiśatebhyaḥ /",
  "GV05brupsb2u:912": "tasmātparasyaiva brahmaṇaḥ“satyasya satyam“nāmopaniṣatparā //20//",
  "GV05brupsb2u:913": "iti bṛhadāraṇyakopaniṣadbhāṣye dvitīyādhyāye prathamamajātaśatrubrāhmaṇam //1//",
  "GV05brupsb2u:914": "_______________________________________________________________________",
  "GV05brupsb2u:915": "START BrhUp 2,2.1",
  "GV05brupsb2u:916": "'brahma jñapayiṣyāmi'iti prastutam;",
  "GV05brupsb2u:917": "tatra yato jagajjātaṃ yanmayaṃ yasmiṃśca līyate tadekaṃ brahmeti jñāpitam /",
  "GV05brupsb2u:918": "kimātmakaṃ punastajjagajjāyate, līyate ca?",
  "GV05brupsb2u:919": "pañcabhūtātmakam;",
  "GV05brupsb2u:920": "bhūtāni ca nāmarūpātmakāni;",
  "GV05brupsb2u:921": "nāmarūpe satyamiti hyuktam;",
  "GV05brupsb2u:922": "tasya satyasya pañcabhūtātmakasya satyaṃ brahma /",
  "GV05brupsb2u:923": "kathaṃ punarbhūtāni satyamiti mūrtāmūrtabrāhmaṇam /",
  "GV05brupsb2u:924": "mūrtāmūrtabhūtātmakatvātkāryakaraṇātmakāni bhūtāni prāṇā api satyam /",
  "GV05brupsb2u:925": "teṣāṃ kāryakaraṇātmakānāṃ bhūtānāṃ satyatvanirdidhārayiṣayā brāhmaṇadvayamārabhyate saivopaniṣadvyākhyā /",
  "GV05brupsb2u:926": "kāryakaraṇasatyatvāvadhāraṇadvāreṇa hi satyasya satyaṃ brahmāvadhāryate /",
  "GV05brupsb2u:927": "atroktam 'prāṇā vai satyaṃ teṣāmeṣa satyam'iti /",
  "GV05brupsb2u:928": "tatra ke prāṇāḥ?",
  "GV05brupsb2u:929": "kiyatyo vā prāṇaviṣayā upaniṣadaḥ?",
  "GV05brupsb2u:930": "kāḥ?",
  "GV05brupsb2u:931": "iti ca brahmopaniṣatprasaṅgena karaṇānāṃ prāṇānāṃ svarūpamavadhārayati-pathigatakūpārāmādyavadhāraṇavat /",
  "GV05brupsb2u:932": "yo ha vai śiśuṃ sādhānaṃ sapratyādhānaṃ sasthūṇaṃ sadāmaṃ veda sapta ha dviṣato bhrātṛvyān avaruṇaddhi |",
  "GV05brupsb2u:933": "ayaṃ vāva śiśur yo 'yaṃ madhyamaḥ prāṇaḥ |",
  "GV05brupsb2u:934": "tasyedam evādhānam idaṃ pratyādhānaṃ prāṇaḥ sthūṇānnaṃ dāma || BrhUp_2,2.1 ||",
  "GV05brupsb2u:935": "__________",
  "GV05brupsb2u:936": "BrhUpBh_2,2.1",
  "GV05brupsb2u:937": "yo ha vai śiśuṃ sādhānaṃ sapratyādhānaṃ sasthūṇaṃ sadāmaṃ veda, tasyedaṃ phalam; kiṃ tat?",
  "GV05brupsb2u:938": "sapta saptasaṃkhyākān ha dviṣato dveṣakartṝn bhrātṛvyān /",
  "GV05brupsb2u:939": "bhrātṛvyā hi dvividhā bhavanti,",
  "GV05brupsb2u:940": "dviṣanto 'dviṣantaśca,",
  "GV05brupsb2u:941": "tatra dviṣanto ye bhrātṛvyāstān dviṣato bhrātṛvyānavaruṇaddhi;",
  "GV05brupsb2u:942": "sapta ye śīrṣaṇyāḥ prāṇā viṣayopalabdhidvārāṇi tatprabhavā viṣayarāgāḥ sahajatvād bhrātṛvyāḥ /",
  "GV05brupsb2u:943": "te hyasya svātmasthāṃ dṛṣṭiṃ viṣayaviṣayāṃ kurvanti, tena te dveṣṭāro bhrātṛvyāḥ /",
  "GV05brupsb2u:944": "pratyagātmekṣaṇapratiṣedhakaratvāt /",
  "GV05brupsb2u:945": "kāṭhake coktam-“parāñci khāni vyatṛṇatsvayambhūstasmātparāṅpaśyati nāntarātman“ityādi /",
  "GV05brupsb2u:946": "tatra yaḥ śiśvādīnveda,",
  "GV05brupsb2u:947": "teṣāṃ yāthātmyamavadhārayati,",
  "GV05brupsb2u:948": "sa etān bhrātṛvyānavaruṇaddhyapāvṛṇoti vināśayati /",
  "GV05brupsb2u:949": "tasmai phalaśravaṇenābhimukhībhūtāyāha-ayaṃ vāva śiśuḥ /",
  "GV05brupsb2u:950": "ko 'sau?",
  "GV05brupsb2u:951": "yo 'yaṃ madhyamaḥ prāṇaḥ,",
  "GV05brupsb2u:952": "śarīramadhye yaḥ prāṇo liṅgātmā,",
  "GV05brupsb2u:953": "yaḥ pañcadhā śarīramāviṣṭaḥ-bṛhanpāṇḍaravāsaḥ soma rājannityuktaḥ,",
  "GV05brupsb2u:954": "yasminvāṅmanaḥ prabhṛtīni karaṇāni viṣaktāni-paḍvīśaśaṅkunidarśanāt; sa eṣa śiśuriva,",
  "GV05brupsb2u:955": "viṣayeṣvitarakaraṇavadapaṭutvāt; śiśuṃ sādhānamityuktam /",
  "GV05brupsb2u:956": "kiṃ punastasya śiśorvatsasthānīyasya karaṇātmana ādhānam?",
  "GV05brupsb2u:957": "tasyedameva śarīramādhānaṃ kāryātmakam-ādhīyate 'sminnityādhānam;",
  "GV05brupsb2u:958": "tasya hi śiśoḥ prāṇasyedaṃ śarīramadhiṣṭhānam,",
  "GV05brupsb2u:959": "asminhi karaṇānyadhiṣṭhitāni labdhātmakānyupalabdhidvārāṇi bhavanti,",
  "GV05brupsb2u:960": "na tu prāṇamātre viṣaktāni /",
  "GV05brupsb2u:961": "tathā hi darśitamajātaśatruṇā-upasaṃhṛteṣu karaṇeṣu vijñānamayo nopalabhyate,",
  "GV05brupsb2u:962": "śarīradeśavyūḍheṣu tu karaṇeṣu vijñānamaya upalabhamāna upalabhyate-tacca darśitaṃ pāṇipeṣapratibodhanena /",
  "GV05brupsb2u:963": "idaṃ pratyādhānaṃ śiraḥ; pradeśaviśeṣeṣu-prati pratyādhīyata iti pratyādhānam /",
  "GV05brupsb2u:964": "prāṇaḥ sthūṇā annapānajanitāśaktiḥ-prāṇo balamiti paryāyaḥ /",
  "GV05brupsb2u:965": "balāvaṣṭambho hi prāṇo 'smiñcharīre-“sa yatrāyamātmābalyaṃ nyetya saṃmohamiva“iti darśanāt /",
  "GV05brupsb2u:966": "yathā vatsaḥ sthūṇāvaṣṭambha evaṃ śarīrapakṣapātī vāyuḥ prāṇaḥ sthūṇeti kecit /",
  "GV05brupsb2u:967": "annaṃ dāma-annaṃ hi bhuktaṃ tredhā pariṇamate;ya;sthūlaḥ pariṇāmaḥ,",
  "GV05brupsb2u:968": "sa etaddvayaṃ bhūtvā imāmapyeti-mūtraṃ ca purīṣaṃ ca /",
  "GV05brupsb2u:969": "yo madhyamo rasaḥ sa raso lohitādikrameṇa svakāryaṃ śarīraṃ sāptadhātukamupacinoti;",
  "GV05brupsb2u:970": "svayonyannāgame hi śarīramupacīyate 'nnamayatvāt;",
  "GV05brupsb2u:971": "viparyaye 'pakṣīyate patati;",
  "GV05brupsb2u:972": "yastvaṇiṣṭho rasaḥ-amṛtam ūrkprabhāvaḥ-iti ca kathyate,",
  "GV05brupsb2u:973": "sa nābherūrdhvaṃ hṛdayadeśamāgatya,",
  "GV05brupsb2u:974": "hṛdayādviprasṛteṣu dvāsaptatināḍīsahasreṣvanupraviśya yattatkaraṇasaṅghātarūpaṃ liṅgaṃ śiśusañjñakam,",
  "GV05brupsb2u:975": "tasya śarīre sthitikāraṇaṃ bhavati balamupajanayatsthūṇākhyam;",
  "GV05brupsb2u:976": "tenānnamubhayataḥ pāśavatsadāmavat prāṇaśarīrayornibandhanaṃ bhavati //1//",
  "GV05brupsb2u:977": "_______________________________________________________________________",
  "GV05brupsb2u:978": "START BrhUp 2,2.2",
  "GV05brupsb2u:979": "idānīṃ tasyaiva śiśoḥ pratyādhāna ūḍhasya cakṣuṣi kāścanopaniṣada ucyante-",
  "GV05brupsb2u:980": "tam etāḥ saptākṣitaya upatiṣṭhante |",
  "GV05brupsb2u:981": "tad yā imā akṣaṃl lohinyo rājayas tābhir enaṃ rudro 'nvāyattaḥ |",
  "GV05brupsb2u:982": "atha yā akṣann āpas tābhiḥ parjanyaḥ |",
  "GV05brupsb2u:983": "yā kanīnakā tayādityaḥ |",
  "GV05brupsb2u:984": "yat kṛṣṇaṃ tenāgnir |",
  "GV05brupsb2u:985": "yac chuklaṃ tenendraḥ |",
  "GV05brupsb2u:986": "adharayainaṃ vartanyā pṛthivy anvāyattā |",
  "GV05brupsb2u:987": "dyaur uttarayā |",
  "GV05brupsb2u:988": "nāsyānnaṃ kṣīyate ya evaṃ veda || BrhUp_2,2.2 ||",
  "GV05brupsb2u:989": "__________",
  "GV05brupsb2u:990": "BrhUpBh_2,2.2",
  "GV05brupsb2u:991": "tametāḥ saptākṣitaya upatiṣṭhantetaṃ karaṇātmakaṃ prāmaṃ śarīre 'nnabandhanaṃ cakṣuṣyūḍhametā vakṣyamāṇāḥ sapta saptasaṅkhyākā akṣitayo 'kṣitihetutvādupatiṣṭhante /",
  "GV05brupsb2u:992": "yadyapi mantrakaraṇe tiṣṭhatirupapūrva ātmanepadī bhavati,",
  "GV05brupsb2u:993": "ihāpi sapta devatābhidhānāni mantrasthānīyāni karaṇāni;tiṣṭhaterato 'trāpyātmanepadaṃ na viruddham /",
  "GV05brupsb2u:994": "kāstā akṣitayaḥ?",
  "GV05brupsb2u:995": "ityucyante-tattatra yā imāḥ prasiddhāḥ,",
  "GV05brupsb2u:996": "akṣannakṣaṇi lohinyo lohitā rājayo rekhāḥ,",
  "GV05brupsb2u:997": "tābhirdvārabhūtābhirenaṃ madhyamaṃ prāṇaṃ rudro 'nvāyatto 'nugataḥ;",
  "GV05brupsb2u:998": "atha yā akṣannakṣaṇyāpo dhūmādisaṃyogenābhivyajyamānāḥ,",
  "GV05brupsb2u:999": "tābhiradbhirdvārabhūtābhiḥ parjanyo devatātmānvāyatto /",
  "GV05brupsb2u:1000": "ñanugata upatiṣṭhata ityarthaḥ /",
  "GV05brupsb2u:1001": "sa cānnabhūto 'kṣitiḥ prāṇasya;“parjanye varṣatyānandinaḥ prāṇā bhavanti“iti śrutyantarāt /",
  "GV05brupsb2u:1002": "yā kanīnakā dṛkchaktistayā kanīnakayā dvāreṇādityo madhyamaṃ prāṇamupatiṣṭhate;",
  "GV05brupsb2u:1003": "yatkṛṣṇaṃ cakṣuṣi tenainamagnirupatiṣṭhate;",
  "GV05brupsb2u:1004": "yacchuklaṃ cakṣuṣi tenendraḥ;",
  "GV05brupsb2u:1005": "adharayā vartanyā pakṣmaṇainaṃ pṛthivyanvāyattā, adharatvasāmānyāt;",
  "GV05brupsb2u:1006": "etāḥ saptānnabhūtāḥ prāṇasya santatamupatiṣṭhante-ityevaṃ yo veda,",
  "GV05brupsb2u:1007": "tasyaitatphalam-nāsyānnaṃ kṣīyate, ya evaṃ veda //2//",
  "GV05brupsb2u:1008": "_______________________________________________________________________",
  "GV05brupsb2u:1009": "START BrhUp 2,2.3",
  "GV05brupsb2u:1010": "tad eṣa śloko bhavati --",
  "GV05brupsb2u:1011": "arvāgbilaś camasa ūrdhvabudhnas tasmin yaśo nihitaṃ viśvarūpam |",
  "GV05brupsb2u:1012": "tasyāsata ṛṣayaḥ sapta tīre vāg aṣṭamī brahmaṇā saṃvidāneti |",
  "GV05brupsb2u:1013": "arvāgbilaś camasa ūrdhvabudhna iti |",
  "GV05brupsb2u:1014": "idaṃ tac charīra eṣa hy arvāgbilaś camasa ūrdhvabudhnaḥ |",
  "GV05brupsb2u:1015": "tasmin yaśo nihitaṃ viśvarūpam iti |",
  "GV05brupsb2u:1016": "prāṇā vai yaśo viśvarūpam |",
  "GV05brupsb2u:1017": "prāṇān etad āha |",
  "GV05brupsb2u:1018": "tasyāsata ṛṣayaḥ sapta tīra iti |",
  "GV05brupsb2u:1019": "prāṇā vā ṛṣayaḥ |",
  "GV05brupsb2u:1020": "prāṇāṇ etad āha |",
  "GV05brupsb2u:1021": "vāg aṣṭamī brahmaṇā saṃvidāneti |",
  "GV05brupsb2u:1022": "vāg ghy aṣṭamī brahmaṇā saṃvitte || BrhUp_2,2.3 ||",
  "GV05brupsb2u:1023": "__________",
  "GV05brupsb2u:1024": "BrhUpBh_2,2.3",
  "GV05brupsb2u:1025": "tattatraitasminnarthe eṣa śloko mantro bhavati-arvāgbilaścamasa ityādiḥ /",
  "GV05brupsb2u:1026": "tatra mantrārthamācaṣṭe śrutiḥ-arvāgbilaścamasa ityādiḥ /",
  "GV05brupsb2u:1027": "tatra mantrārthamācaṣṭe śrutiḥ-arvāgbilaścamasa ūrdhvabudhna iti /",
  "GV05brupsb2u:1028": "kaḥ punarasāvarvāgbilaścamasa ūrdhvabudhnaḥ? idaṃ tat śiraḥ, camasākāraṃ hi tat /",
  "GV05brupsb2u:1029": "katham? eṣa hyarvāgbilo mukhasya bilarūpatvāt, śiraso budhnākāratvādūrdhvabudhnaḥ /",
  "GV05brupsb2u:1030": "tasminyaśo nihitaṃ viśvarūpamiti-yathā somaścamase,",
  "GV05brupsb2u:1031": "evaṃ tasmiñchirasi viśvarūpaṃ nānārūpaṃ nihitaṃ sthitaṃ bhavati /",
  "GV05brupsb2u:1032": "kiṃ punastad yaśaḥ?",
  "GV05brupsb2u:1033": "prāṇā vai yaśo viśvarūpam-prāṇāḥ śrotrādayo vāyavaśca marutaḥ saptadhā teṣu prasṛtā yaśaḥ-ityetadāha mantraḥ,",
  "GV05brupsb2u:1034": "śabdādijñānahetutvāt /",
  "GV05brupsb2u:1035": "tasyāsata ṛṣayaḥ sapta tīra iti-prāṇāḥ parispandātmakāḥ, ta eva ca ṛṣayaḥ, prāṇāvetadāha mantraḥ /",
  "GV05brupsb2u:1036": "vāgaṣṭamī brahmaṇā saṃvidāneti-brahmaṇā saṃvādaṃ kurvatī aṣṭamī bhavati;",
  "GV05brupsb2u:1037": "taddhetumāha-vāgghyaṣṭamī brahmaṇā saṃvitta iti //3//",
  "GV05brupsb2u:1038": "_______________________________________________________________________",
  "GV05brupsb2u:1039": "START BrhUp 2,2.4",
  "GV05brupsb2u:1040": "ke punastasya camasasya tīra āsata ṛṣaya iti /",
  "GV05brupsb2u:1041": "imāv eva gotamabharadvājau |",
  "GV05brupsb2u:1042": "ayam eva gotamo 'yaṃ bharadvājaḥ |",
  "GV05brupsb2u:1043": "imāv eva viśvāmitrajamadagnī |",
  "GV05brupsb2u:1044": "ayam eva viśvāmitro 'yaṃ jamadagniḥ |",
  "GV05brupsb2u:1045": "imāv eva vasiṣṭhakaśyapau |",
  "GV05brupsb2u:1046": "ayam eva vasiṣṭho 'yaṃ kaśyapaḥ |",
  "GV05brupsb2u:1047": "vāg evātriḥ |",
  "GV05brupsb2u:1048": "vācā hy annam adyate |",
  "GV05brupsb2u:1049": "attir ha vai nāmaitad yad autrir iti |",
  "GV05brupsb2u:1050": "sarvasyāttā bhavati |",
  "GV05brupsb2u:1051": "sarvam asyānnaṃ bhavati ya evaṃ veda || BrhUp_2,2.4 ||",
  "GV05brupsb2u:1052": "__________",
  "GV05brupsb2u:1053": "BrhUpBh_2,2.4",
  "GV05brupsb2u:1054": "imāveva gotamabharadvājau karṇau-ayameva gotamo 'yaṃ bharadvājo dakṣiṇaścottaraśca, viparyayeṇa vā /",
  "GV05brupsb2u:1055": "tathā cakṣuṣī upadiśannuvāca-imāveva viśvāmitrajamadagnī dakṣiṇaṃ viśvāmitra uttaraṃ jamadagnirviparyayeṇa vā /",
  "GV05brupsb2u:1056": "imāveva vasiṣṭhakaśyapau-nāsike upadiśannuvāca;dakṣiṇaḥ puṭo bhavati vasiṣṭhaḥ,",
  "GV05brupsb2u:1057": "uttaraḥ kaśyapaḥ pūrvavat /",
  "GV05brupsb2u:1058": "vāgevātriḥ,",
  "GV05brupsb2u:1059": "adanakriyāyogātsaptamaḥ;vācā hyannamadyate tasmādattirha vai prasiddhaṃ nāmaitat-attṛtvādattiriti,",
  "GV05brupsb2u:1060": "attireva san yadatrirityucyate parokṣeṇa /",
  "GV05brupsb2u:1061": "sarvasyaitasyānnajātasya prāṇasyātrinirvacanavijñānādattā bhavati /",
  "GV05brupsb2u:1062": "attaiva bhavati nāmuṣminnannena punaḥ pratipadyata ityetaduktaṃ bhavati-sarvamasyānnaṃ bhavatīti /",
  "GV05brupsb2u:1063": "ya evametadyathoktaṃ prāṇayāthātmyaṃ veda, sa evaṃ madhyamaḥ prāṇo bhūtvā",
  "GV05brupsb2u:1064": "ādhānapratyādhānagato bhoktaiva bhavati, na bhojyam, bhojyād vyāvartata ityarthaḥ //4//",
  "GV05brupsb2u:1065": "iti dvitīyam brāhmaṇam //2//",
  "GV05brupsb2u:1066": "_______________________________________________________________________",
  "GV05brupsb2u:1067": "START BrhUp 2,3.1",
  "GV05brupsb2u:1068": "tatra prāṇā vai satyamityuktam /",
  "GV05brupsb2u:1069": "yāḥ prāṇānāmupaniṣadaḥ, tā brahmopaniṣatprasaṅgena vyākhyātāḥ-ete te prāṇā iti cacha te",
  "GV05brupsb2u:1070": "kimātmakāḥ?",
  "GV05brupsb2u:1071": "kathaṃ vā teṣāṃ satyatvam?",
  "GV05brupsb2u:1072_0": "iti ca vaktavyamiti pañcabhūtānāṃ satyānāṃ kāryakaraṇātmakānāṃ svarūpāvadhāraṇārthamidaṃ",
  "GV05brupsb2u:1072_1": "brāhmaṇamārabhyate-yadupādhiviśeṣāpanayadvāreṇa 'neti neti'iti brahmaṇaḥ satattvaṃ nirdidhārayiṣitam /",
  "GV05brupsb2u:1073": "dve vāva brahmaṇo rūpe |",
  "GV05brupsb2u:1074": "mūrtaṃ caivāmūrtaṃ ca |",
  "GV05brupsb2u:1075": "martyaṃ cāmṛtaṃ ca |",
  "GV05brupsb2u:1076": "sthitaṃ ca yac ca |",
  "GV05brupsb2u:1077": "sac ca tyaṃ ca || BrhUp_2,3.1 ||",
  "GV05brupsb2u:1078": "__________",
  "GV05brupsb2u:1079": "BrhUpBh_2,3.1",
  "GV05brupsb2u:1080": "tatra dvirūpaṃ brahma pañcabhūtajanitakāryakaraṇasambaddhaṃ mūrtāmūrtākhyaṃ martyāmṛtasvabhāvaṃ tajjanitavāsanārūpaṃ ca sarvañjñaṃ sarvaśakti sopākhyaṃ bhavati /",
  "GV05brupsb2u:1081": "kriyākārakaphalātmakaṃ ca sarvavyavahārāspadam /",
  "GV05brupsb2u:1082": "tadeva brahma vigatasarvopādhiviśeṣaṃ samyagdarśanaviṣayam ajamajaramamṛtamabhayam,",
  "GV05brupsb2u:1083": "vāṅmanasayorapyaviṣayamadvaitatvāt 'neti neti'iti nirdiśyate /",
  "GV05brupsb2u:1084": "tatra yadapohadvāreṇa 'neti neti'iti nirdiśyate brahma,",
  "GV05brupsb2u:1085": "te ete dve vāva-vāvaśabdo 'vadhāraṇārthaḥ-dve evetyarthaḥ-brahmaṇaḥ paramātmano rūpe-rūpyate yābhyāmarūpaṃ paraṃ brahma avidyādhyāropyamāṇābhyām /",
  "GV05brupsb2u:1086": "ke te dve? mūrtaṃ caiva mūrtameva ca /",
  "GV05brupsb2u:1087": "tathāmūrtaṃ cāmūrtameva cetyarthaḥ /",
  "GV05brupsb2u:1088": "antarṇītasvātmaviśeṣaṇe mūrtāmūrte dve evetyavadhāryete /",
  "GV05brupsb2u:1089": "kāni punastāni viśeṣaṇāni mūrtāmūrtayoḥ?",
  "GV05brupsb2u:1090": "ityucyante-martyaṃ ca martyaṃ maraṇadharmi,",
  "GV05brupsb2u:1091": "amṛtaṃ ca tadviparītam,",
  "GV05brupsb2u:1092": "sthitaṃ ca-paricchinnaṃ gatipūrvakaṃ yatsthāsnu,",
  "GV05brupsb2u:1093": "yacca-yātīti yat-vyāpi-aparicchinnaṃ sthitaviparītam,",
  "GV05brupsb2u:1094": "sacca-sadityanyebhyo viśeṣyamāṇāsādhāraṇadharmaviśeṣavat,",
  "GV05brupsb2u:1095": "tyacca-tadviparītam 'tyat'ityeva sarvadā parokṣābhidhānārham //1//",
  "GV05brupsb2u:1096": "_______________________________________________________________________",
  "GV05brupsb2u:1097": "START BrhUp 2,3.2",
  "GV05brupsb2u:1098": "tatra catuṣṭayaviśeṣaṇaviśiṣṭaṃ mūrtaṃ tathā amūrtaṃ ca /",
  "GV05brupsb2u:1099": "tatra kāni mūrtaviśeṣaṇāni? kāni cetarāṇi? iti vibhajyate /",
  "GV05brupsb2u:1100": "tad etan mūrtaṃ yad anyad vāyoś cāntarikṣāc ca |",
  "GV05brupsb2u:1101": "etan martyam |",
  "GV05brupsb2u:1102": "etat sthitam |",
  "GV05brupsb2u:1103": "etat sat |",
  "GV05brupsb2u:1104": "tasyaitasya mūrtasyaitasya martyasyaitasya sthitasyaitasya sata eṣa raso ya eṣa tapati |",
  "GV05brupsb2u:1105": "sato hy eṣa rasaḥ || BrhUp_2,3.2 ||",
  "GV05brupsb2u:1106": "__________",
  "GV05brupsb2u:1107": "BrhUpBh_2,3.2",
  "GV05brupsb2u:1108": "tadetanmūrtaṃ mūrcchitāvayavam itaretarānupraviṣṭāvayavaṃ ghanaṃ saṃhatamityarthaḥ /",
  "GV05brupsb2u:1109": "kiṃ tat? yadanyat;kasmādanyat? vāyoścāntarikṣācca bhūtadvayāt-pariśeṣāt pṛthivyādibhūtatrayam /",
  "GV05brupsb2u:1110": "etanmartyam-yadetanmūrtākhyaṃ bhūtatrayamidaṃ martyaṃ maraṇadharmi;kasmāt?",
  "GV05brupsb2u:1111": "yasmātsthitametat;",
  "GV05brupsb2u:1112": "paricchinnaṃ hyarthāntareṇa samprayujyamānaṃ virudhyate-yathā ghaṭaḥ stambhakuṇḍyādinā;",
  "GV05brupsb2u:1113": "tathā mūrtaṃ sthitaṃ paricchinnam arthāntarasambandhi tator'thāntaravirodhānmartyam;",
  "GV05brupsb2u:1114": "etatsadviśeṣya māṇāsādhāraṇadharmavat,",
  "GV05brupsb2u:1115": "tasmāddhi paricchinnam,",
  "GV05brupsb2u:1116": "paricchinnatvānmartyam ato mūrtam;mūrtatvādvā martyam,",
  "GV05brupsb2u:1117": "martyatvātsthitam, sthitatvātsat /",
  "GV05brupsb2u:1118": "ato 'nyonyāvyabhicārāccaturṇāṃ dharmāṇāṃ yatheṣṭaṃ viśeṣaṇaviśeṣyabhāvo hetuhetumadbhāvaśca darśayitavyaḥ /",
  "GV05brupsb2u:1119": "sarvathāpi tu bhūtatrayaṃ catuṣṭayaviśeṣaṇaviśiṣṭaṃ mūrtaṃ rūpaṃ brahmaṇaḥ /",
  "GV05brupsb2u:1120": "tatra caturṇāmekasmingṛhīte viśeṣaṇe itaradgṛhītameva viśeṣaṇamityāha-tasyaitasya mūrtasya,",
  "GV05brupsb2u:1121": "etasya martyasya,",
  "GV05brupsb2u:1122": "etasya sthitasya,",
  "GV05brupsb2u:1123": "etasya sataḥ-catuṣṭayaviśeṣaṇasya bhūtatrayasyetyarthaḥ,",
  "GV05brupsb2u:1124": "eṣa rasaḥ sāra ityarthaḥ /",
  "GV05brupsb2u:1125": "trayāṇāṃ hi bhūtānāṃ sāriṣṭhaḥ savitā;etatsārāṇi trīṇi bhūtāni,",
  "GV05brupsb2u:1126": "yata etatkṛtavibhajyamānarūpaviśeṣaṇāni bhavanti;",
  "GV05brupsb2u:1127": "ādhidaivikasya kāryasyaitadrūpam-yatsavitā yadetanmaṇḍalaṃ tapati;",
  "GV05brupsb2u:1128": "sato bhūtatrayasya hi yasmādeṣa rasa ityetad gṛhyate /",
  "GV05brupsb2u:1129": "mūrto hyeṣa savitā tapati, sāriṣṭhaśca /",
  "GV05brupsb2u:1130": "yattvādhidaivikaṃ karaṇaṃ maṇḍalasyābhyantaram, tadvakṣyāmaḥ //2//",
  "GV05brupsb2u:1131": "_______________________________________________________________________",
  "GV05brupsb2u:1132": "START BrhUp 2,3.3",
  "GV05brupsb2u:1133": "athāmūrtam |",
  "GV05brupsb2u:1134": "vāyuś cāntarikṣaś ca |",
  "GV05brupsb2u:1135": "etad amṛtam |",
  "GV05brupsb2u:1136": "etad yat |",
  "GV05brupsb2u:1137": "etat tyam |",
  "GV05brupsb2u:1138": "tasyaitasyāmūrtasyaitasyāmṛtasyaitasya yata etasya tyasyaiṣa raso ya eṣa etasmin maṇḍale puruṣaḥ |",
  "GV05brupsb2u:1139": "tyasya hy eṣa rasa |",
  "GV05brupsb2u:1140": "ity adhidaivatam || BrhUp_2,3.3 ||",
  "GV05brupsb2u:1141": "__________",
  "GV05brupsb2u:1142": "BrhUpBh_2,3.3",
  "GV05brupsb2u:1143": "athāmūrtam-athādhunāmūrtamucyate /",
  "GV05brupsb2u:1144": "vāyuścāntarikṣaṃ ca yatpariśeṣitaṃ bhūtadvayam-etadamṛtam,",
  "GV05brupsb2u:1145": "amūrtatvāt;asthitam,",
  "GV05brupsb2u:1146": "ato 'virudhyamānaṃ kenacit,",
  "GV05brupsb2u:1147": "amṛtamamaraṇadharmi /",
  "GV05brupsb2u:1148": "etadyatsthitaviparītam,",
  "GV05brupsb2u:1149": "vyāpi,",
  "GV05brupsb2u:1150": "aparicchinnam,",
  "GV05brupsb2u:1151": "yasmāt 'yat'etad anyebhyo 'pravibhajyamānaviśeṣam,",
  "GV05brupsb2u:1152": "atastyat,",
  "GV05brupsb2u:1153": "'tyat'iti parokṣābhidhānārhameva-pūrvavat /",
  "GV05brupsb2u:1154": "tasyaitasyāmūrtasya tasyāmṛtasyaitasya yata etasya tyasya catuṣṭayaviśeṣaṇasyāmūrtasyaiṣa rasaḥ;ko 'sau? ya",
  "GV05brupsb2u:1155": "eṣa etasminmaṇḍale puruṣaḥ-karaṇātmako hiraṇyagarbhaḥ prāṇa ityabhidhīyate yaḥ,",
  "GV05brupsb2u:1156": "sa eṣo 'mūrtasya bhūtadvayasya rasaḥ pūrvavatsāriṣṭhaḥ /",
  "GV05brupsb2u:1157": "etatpuruṣasāraṃ cāmūrtaṃ bhūtadvayamhairaṇyagarbhaliṅgārambhāya hi bhūtadvayābhivyaktiravyākṛtāt /",
  "GV05brupsb2u:1158": "tasmāttadarthyāttatsāraṃ bhūtadvayam /",
  "GV05brupsb2u:1159": "tyasya hyeṣa rasaḥ-yasmādyo maṇḍalasthaḥ puruṣo maṇḍalavanna gṛhyate sāraśca bhūtadvayasya,",
  "GV05brupsb2u:1160": "tasmādasti maṇḍalasthasya puruṣasya bhūtadvayasya ca sādharmyam,",
  "GV05brupsb2u:1161": "tasmādyuktaṃ prasiddhavadvetūpādānam-tyasya hyeṣa rasa iti /",
  "GV05brupsb2u:1162": "rasaḥ kāraṇaṃ hiraṇyagarbhavijñānātmā cetana iti kecit /",
  "GV05brupsb2u:1163": "tatra ca kila hiraṇyagarbhavijñānātmanaḥ karma vāyvantarikṣayoḥ prayoktṛ,",
  "GV05brupsb2u:1164": "tatkarma vāyvantarikṣādhāraṃ sadanyeṣāṃ bhūtānāṃ prayoktṛ bhavati;",
  "GV05brupsb2u:1165": "tena svakarmaṇā vāyvantarikṣayoḥ prayokteti tayo rasaḥ kāraṇamucyata iti /",
  "GV05brupsb2u:1166": "tanna, mūrtarasenātulyatvāt /",
  "GV05brupsb2u:1167": "mūrtasya tu bhūtatrayasya raso mūrtameva maṇḍalaṃ dṛṣṭaṃ bhūtatrayasya raso mūrtameva maṇḍalaṃ dṛṣṭaṃ bhūtatrayasamānajātīyam,",
  "GV05brupsb2u:1168": "na cetanaḥ;",
  "GV05brupsb2u:1169": "tathāmūrtayorapi bhūtayostatsamānajātīyenaivāmūrtasena yuktaṃ bhavitum;",
  "GV05brupsb2u:1170": "vākyapravṛttestulyatvāt;",
  "GV05brupsb2u:1171": "yathā hi mūrtāmūrte catuṣṭayadharmavatī vibhajyete,",
  "GV05brupsb2u:1172": "tathā rasarasavatorapi mūrtāmūrtayostulyenaiva nyāyena yukto vibhāgaḥ,",
  "GV05brupsb2u:1173": "na tvardhavaiśasam /",
  "GV05brupsb2u:1174": "mūrtarase 'pi maṇḍalopādhiścetano vivakṣyata iti cet?",
  "GV05brupsb2u:1175": "atyalpamidamucyate, sarvatraiva tu mūrtāmūrtayorbrahmarūpeṇa vivakṣitatvāt /",
  "GV05brupsb2u:1176": "puruṣaśabdo 'cetane 'nupapanna iti cet! na,",
  "GV05brupsb2u:1177": "pakṣapucchādiviśiṣṭasyaiva liṅgasya puruṣaśabdadarśanāt /",
  "GV05brupsb2u:1178_0": "“na vā itthaṃ santaḥ śakṣyāmaḥ prajāḥ prajanayitumimānsapta puruṣānekaṃ puruṣaṃ karavāmeti",
  "GV05brupsb2u:1178_1": "ta etānsapta puruṣānekaṃ puruṣamakurvan“ityādau annarasamayādiṣu ca śrutyantare puruṣaśabdaprayogāt /",
  "GV05brupsb2u:1179": "ityadhidaivatamityuktopasaṃhāro 'dhyātmavibhāgoktyarthaḥ //3//",
  "GV05brupsb2u:1180": "_______________________________________________________________________",
  "GV05brupsb2u:1181": "START BrhUp 2,3.4",
  "GV05brupsb2u:1182": "athādhyātmam |",
  "GV05brupsb2u:1183": "idam eva mūrtaṃ yad anyat prāṇāc ca yaś cāyam antar ātmann ākāśaḥ |",
  "GV05brupsb2u:1184": "etan martyam |",
  "GV05brupsb2u:1185": "etat sthitam |",
  "GV05brupsb2u:1186": "etat sat |",
  "GV05brupsb2u:1187": "tasyaitasya mūrtasyaitasya martyasyaitasya sthitasyaitasya sata eṣa raso yac cakṣuḥ |",
  "GV05brupsb2u:1188": "sato hy eṣa rasaḥ || BrhUp_2,3.4 ||",
  "GV05brupsb2u:1189": "__________",
  "GV05brupsb2u:1190": "BrhUpBh_2,3.4",
  "GV05brupsb2u:1191": "athādhunādhyātmaṃ mūrtāmūrtayorvibhāga ucyate-kiṃ tanmūrtam?",
  "GV05brupsb2u:1192": "idameva, kiṃ cedam?",
  "GV05brupsb2u:1193": "yadanyatprāṇāccavāyoryaścāyamantarabhyantare ātmannātmanyākāśaḥ khaṃ śarīrasthaśca yaḥ prāṇa etad dvayaṃ varjayitvā yadanyaccharīrārambhakaṃ bhūtatrayam,",
  "GV05brupsb2u:1194": "etanmartyamityādi samānamanyatpūrveṇa /",
  "GV05brupsb2u:1195": "etasya sato hyeṣa rasaḥ-yaccakṣuriti;",
  "GV05brupsb2u:1196": "ādhyātmikasya śarīrārambhakasya kāryasyaiṣa rasaḥ sāraḥ;",
  "GV05brupsb2u:1197": "tena hi sāreṇa sāravadidaṃ śarīraṃ samastaṃ yathādhidaivatamādityamaṇḍalena /",
  "GV05brupsb2u:1198": "prāthamyācca-cakṣuṣī eva prathame sambhavataḥ sambhavata iti /",
  "GV05brupsb2u:1199": "“tejo raso niranartatāgniḥ“iti liṅgāt;",
  "GV05brupsb2u:1200": "taijasaṃ hi cakṣuḥ;",
  "GV05brupsb2u:1201": "etatsāram;",
  "GV05brupsb2u:1202": "taijasaṃ hi cakṣuḥ;",
  "GV05brupsb2u:1203": "etatsāram ādhyātmikaṃ bhūtatrayam;",
  "GV05brupsb2u:1204": "sato hyeṣa rasa iti mūrtatvasāratve hetvarthaḥ //4//",
  "GV05brupsb2u:1205": "_______________________________________________________________________",
  "GV05brupsb2u:1206": "START BrhUp 2,3.5",
  "GV05brupsb2u:1207": "athāmūrtaṃ prāṇaś ca yaś cāyam antar ātmann ākāśaḥ |",
  "GV05brupsb2u:1208": "etad amṛtam |",
  "GV05brupsb2u:1209": "etad yat |",
  "GV05brupsb2u:1210": "etat tyat |",
  "GV05brupsb2u:1211": "tasyaitasyāmūrtasyaitasyāmṛtasyaitasya yata etasya tyasyaiṣa raso yo 'yaṃ dakṣiṇe 'kṣan puruṣaḥ |",
  "GV05brupsb2u:1212": "tyasya hy eṣa rasaḥ || BrhUp_2,3.5 ||",
  "GV05brupsb2u:1213": "__________",
  "GV05brupsb2u:1214": "BrhUpBh_2,3.5",
  "GV05brupsb2u:1215": "athādhunāmūrtamucyate /",
  "GV05brupsb2u:1216": "yatpariśeṣitaṃ bhūtadvayaṃ prāṇaśca yaścāyamantarātmannākāśaḥ, etadamūrtam /",
  "GV05brupsb2u:1217": "anyatpūrvavat /",
  "GV05brupsb2u:1218": "etasya tyasyaiṣa rasaḥ sāraḥ,",
  "GV05brupsb2u:1219": "yo 'yaṃ dakṣiṇe 'kṣanpuruṣaḥ-dakṣiṇe 'kṣanniti viśeṣagrahaṇam,",
  "GV05brupsb2u:1220": "śāstrapratyakṣatvāt;",
  "GV05brupsb2u:1221": "liṅgasya hi dakṣiṇe 'kṣṇi viśeṣato 'dhiṣṭhātṛtvaṃ śāsatrasya pratyakṣaṃ sarvaśrutiṣu tathā prayogadarśanāt /",
  "GV05brupsb2u:1222": "tyasya hyeṣa rasa iti",
  "GV05brupsb2u:1223": "pūrvavadviśeṣato 'grahaṇādamūrtatvasāratve eva hetvarthaḥ //5//",
  "GV05brupsb2u:1224": "_______________________________________________________________________",
  "GV05brupsb2u:1225": "START BrhUp 2,3.6",
  "GV05brupsb2u:1226": "brahmaṇaṇa upādhibhūtayormūrtāmūrtayoḥ kāryakaraṇavibhāgena adhyātmādhidaivatayorvibhāgo vyākhyātaḥ satyaśabdavācyayoḥ /",
  "GV05brupsb2u:1227": "athedānīm-",
  "GV05brupsb2u:1228": "tasya haitasya puruṣasya rūpam |",
  "GV05brupsb2u:1229": "yathā māhārajanaṃ vāso yathā pāṇḍvāvikaṃ yathendragopo yathāgnyarcir yathā puṇḍarīkaṃ yathā sakṛdvidyuttam |",
  "GV05brupsb2u:1230": "sakṛdvidyutteva ha vā asya śrīr bhavati ya evaṃ veda |",
  "GV05brupsb2u:1231": "athāta ādeśo neti neti |",
  "GV05brupsb2u:1232": "na hy etasmād iti nety anyat param asti |",
  "GV05brupsb2u:1233": "atha nāmadheyaṃ satyasya satyam iti |",
  "GV05brupsb2u:1234": "prāṇā vai satyam |",
  "GV05brupsb2u:1235": "teṣām eṣa satyam || BrhUp_2,3.6 ||",
  "GV05brupsb2u:1236": "__________",
  "GV05brupsb2u:1237": "BrhUpBh_2,3.6",
  "GV05brupsb2u:1238_0": "tasya haitasya puruṣasya karaṇātmano liṅgasya rūpaṃ vakṣyāmo vāsanāmayaṃ mūrtāmūrtavāsanāvijñānamayasaṃyogajanitaṃ",
  "GV05brupsb2u:1238_1": "vicitraṃ paṭabhitticitravanmāyendrajālamṛgatṛṣṇikopamaṃ sarvavyāmohāspadametāvanmātrameva",
  "GV05brupsb2u:1238_2": "ātmeti vijñānavādino vaināśikā yatra bhrāntāḥ,",
  "GV05brupsb2u:1239": "etadeva vāsanārūpaṃ paṭarūpavadātmano dravyasya guṇa iti naiyāyikā vaiśeṣikāśca sampratipannāḥ,",
  "GV05brupsb2u:1240": "idamātmārthaṃ triguṇaṃ svatantraṃ pradhānāśrayaṃ puruṣārthena hetunā pravartata iti sāṅkhyāḥ /",
  "GV05brupsb2u:1241": "aupaniṣadaṃmanyā api kecitprakriyāṃ racayanti-mūrtāmūrtarāśirekaḥ,",
  "GV05brupsb2u:1242": "paramātmarāśiruttamaḥ,",
  "GV05brupsb2u:1243": "tābhyāmanyo 'yaṃ madhyamaḥ kila tṛtīyaḥ kartrā bhoktrāvijñānamayena ajātaśatrupratibodhitena saha vidyākarmapūrvaprajñāsamudāyaḥ;",
  "GV05brupsb2u:1244": "prayoktā karmarāśiḥ,",
  "GV05brupsb2u:1245": "prayojyaḥ pūrvokto mūrtāmūrtabhūtarāśiḥ sādhanaṃ ceti /",
  "GV05brupsb2u:1246": "tatra ca tārkikaiḥ saha sandhiṃ kurvanti /",
  "GV05brupsb2u:1247": "liṅgāśrayaścaiṣa karmarāśirityuktvā punastatasrasyantaḥ sāṅkhyatvabhayāt,",
  "GV05brupsb2u:1248": "sarvaḥ karmarāśiḥ-puṣpāśraya iva gandhaḥ puṣpaviyoge 'pi puṭatailāśrayo bhavati,",
  "GV05brupsb2u:1249": "tadvat-liṅgaviyoge 'pi paramātmaikadeśamāśrayati,",
  "GV05brupsb2u:1250": "sa paramātmaikadeśaḥ kilānyata āgatena guṇena karmaṇā saguṇo bhavati nirguṇo 'pi san,",
  "GV05brupsb2u:1251": "sa kartā bhoktā badhyate mucyate ca vijñānātmā - iti vaiśeṣikacittamapyanusaranti;",
  "GV05brupsb2u:1252": "sa ca karmarāśirbhūtarāśerāgantukaḥ,",
  "GV05brupsb2u:1253": "svato nirguṇa eva paramātmaikadeśatvāt;",
  "GV05brupsb2u:1254": "svata utthitā avidyā anāgantukāpyūṣaravadanātmadharmaḥ-ityanayā kalpanayā sāṅkhyacittamanuvartante /",
  "GV05brupsb2u:1255": "sarvametattārkikaiḥ saha sāmañjasyakalpanayā ramaṇīyaṃ paśyanti,",
  "GV05brupsb2u:1256": "lopaniṣatsiddhāntaṃ sarvanyāyavirodhaṃ ca paśyanti;katham?",
  "GV05brupsb2u:1257": "uktā eva tāvatsāva yavatve paramātmanaḥ",
  "GV05brupsb2u:1258": "saṃsāritvasavraṇatvakarmaphaladeśasaṃsāritvasavraṇatvakarmaphaladeśasaṃsaraṇānupapattyādayo doṣāḥ;",
  "GV05brupsb2u:1259": "nityabhede ca vijñānātmanaḥ pareṇaikatvānupapattiḥ /",
  "GV05brupsb2u:1260": "liṅgameveti cetparamātmana upacaritadeśatvena kalpitaṃ ghaṭakarakabhūchidrākāśādivat,",
  "GV05brupsb2u:1261": "tathā liṅgaviyoge 'pi paramātmadeśāśrayaṇaṃ vāsanāyāḥ /",
  "GV05brupsb2u:1262": "avidyāyāṣca svata utthānam ūṣaravat-ityādikalpanānupapannaiva /",
  "GV05brupsb2u:1263": "na ca vāsya deśavyatirekeṇa vāsanāyā vastvantarasañcaraṇaṃ manasāpi kalpayituṃ śakyam /",
  "GV05brupsb2u:1264": "na ca śrutayo gacchanti“kāmaḥ saṅkalpo vicikitsā” “hṛdaye hyeva rūpāṇi” “dhyāyatīva lelāyatīva” “kāmā ye 'sya hṛdi śritāḥ““tīrṇo hi tadā sarvāñchokānhṛdayasya“ityādyāḥ /",
  "GV05brupsb2u:1265": "na cāsāṃ śrutīnāṃ śrutādarthāntarakalpanā nyāyyā,",
  "GV05brupsb2u:1266": "ātmanaḥ parabrahmatvopapādanārthaparatvādāsām,",
  "GV05brupsb2u:1267": "etāvanmātrārthopakṣayatvācca sarvopaniṣadām /",
  "GV05brupsb2u:1268": "tasmācchrutyarthakalpanākuśalāḥ sarva evopaniṣadarthamanyathā kurvanti /",
  "GV05brupsb2u:1269": "tathāpi vedārthaścetsyātkāmaṃ bhavatu, na me dveṣaḥ /",
  "GV05brupsb2u:1270": "na ca 'dva vāva brahmaṇo rūpe'iti rāśitrayapakṣe samañjasam;",
  "GV05brupsb2u:1271": "yadā tu mūrtāmūrte tajjanitavāsanāśca mūrtāmūrte dve rūpe,",
  "GV05brupsb2u:1272": "brahma ca rūpi tṛtīyam,",
  "GV05brupsb2u:1273": "na cānyaccaturthamantarāletadā etadanukūlamavadhāraṇam,",
  "GV05brupsb2u:1274": "dve eva brahmaṇo rūpe iti;anyathā brahmaikadeśasya vijñānātmano rūpe iti kalpyam,",
  "GV05brupsb2u:1275": "paramātmano vā vijñānātmadvāreṇeti /",
  "GV05brupsb2u:1276": "tadā ca rūpe eveti dvivacanamasamañjasam,",
  "GV05brupsb2u:1277": "rūpāṇīti vāsanābhiḥ saha bahuvacanaṃ yuktataraṃ syāt- dve ca mūrtāmūrte vāsanāśca tṛtīyamiti /",
  "GV05brupsb2u:1278": "atha mūrtāmūrte eva paramātmano rūpe,",
  "GV05brupsb2u:1279": "vāsanāstu vijñānātmana iti cet-tadā vijñānātmadvāreṇa vikriyamāṇasya paramātmanaḥ-itīyaṃ vācoyuktiranarthikā syāt,",
  "GV05brupsb2u:1280": "vāsanāyā api vijñānātmadvāratvasya aviśiṣṭatvāt;na ca vastu",
  "GV05brupsb2u:1281": "vastvantaradvāreṇa vikriyata iti mukhyayā vṛttyā śakyaṃ kalpayitum;",
  "GV05brupsb2u:1282": "na ca vijñānātmā paramātmano vastvantaram,",
  "GV05brupsb2u:1283": "tathā kalpanāyāṃ siddhāntahānāt /",
  "GV05brupsb2u:1284": "tasmād vedārthamūḍhānāṃ svacittaprabhavā evamādikalpanā akṣarabāhyāḥ;",
  "GV05brupsb2u:1285": "na hyakṣarabāhyo vedārtho vedārthopakārī vā,",
  "GV05brupsb2u:1286": "nirapekṣatvādvedasya prāmāṇyaṃ prati;tasmādrāśitrayakalpanā asamañjasā /",
  "GV05brupsb2u:1287": "'yo 'yaṃ dakṣiṇe 'kṣanpuruṣaḥ'iti liṅgātmā prastuto 'dhyātme,",
  "GV05brupsb2u:1288": "adhidaive ca 'ya eṣa etasminmaṇḍale puruṣaḥ'",
  "GV05brupsb2u:1289": "iti, 'tasya'iti prakṛtopādānātsa evopādīyate yo 'sau tyasyāmūrtasya raso na tu vijñānamayaḥ /",
  "GV05brupsb2u:1290": "nanu vijñānamayasyaivaitāni rupāṇi kasmānna bhavanti?",
  "GV05brupsb2u:1291": "vijñānamayasyāpi prakṛtatvāt, 'tasya'iti ca prakṛtopādānāt /",
  "GV05brupsb2u:1292": "naivam,",
  "GV05brupsb2u:1293": "vijñānamayasyārūpitvena vijijñāpayiṣitatvāt;",
  "GV05brupsb2u:1294": "yadi hi tasyaiva vijñānamayasyaitāni māhārajanādīni rūpāṇi syustasyāva 'neti neti'ityanākhyeyarūpatayādeśo na syāt /",
  "GV05brupsb2u:1295": "nanvanyasyaivāsādeśo na tu vijñānamayasyeti!",
  "GV05brupsb2u:1296": "na,",
  "GV05brupsb2u:1297": "ṣaṣṭhānte upasaṃhārāt-“vijñātāramare kena vijānīyāt“iti vijñānamayaṃ prastutya“sa eṣa neti neti“iti“vijñāpayiṣyāmi“iti ca pratijñāyā arthavattvāt /",
  "GV05brupsb2u:1298": "yadi ca vijñānamayasyaiva asaṃvyavahāryamātmasvarūpaṃ jñāpayitumiṣṭaṃ syātpradhvastasarvopādhiviśeṣam,",
  "GV05brupsb2u:1299": "tata iyaṃ pratijñārthavatī syāt- yenāsau jñāpito jānātyātmānamevāhaṃ brahmāsmīti,",
  "GV05brupsb2u:1300": "śāsraniṣṭhāṃ prāpnoti na bibheti kutaśca /",
  "GV05brupsb2u:1301": "atha punaranyo vijñānamayaḥ, anyaḥ 'neti neti' iti vyapadiśyate-tadānyadado brahmānyo 'hamasmīti",
  "GV05brupsb2u:1302": "viparyayo gṛhītaḥ syāt, na 'ātmānamevāvedahaṃ brahmāsmi' iti /",
  "GV05brupsb2u:1303": "tasmāt 'tasya haitasya' iti liṅgapuruśasyai vaitāni rūpāṇi /",
  "GV05brupsb2u:1304": "satyasya ca satye paramātmasvarūpe vaktavye niravaśeṣaṃ satyaṃ vaktavyam;",
  "GV05brupsb2u:1305": "satyasya ca viśeṣarūpāṇi vāsanāḥ,",
  "GV05brupsb2u:1306": "tāsāmimāni rūpāṇyucyante,",
  "GV05brupsb2u:1307": "etasya puruṣasya prakṛtasya liṅgātmana etāni rūpāṇi;kāni tāni?",
  "GV05brupsb2u:1308": "ityucyante- yathā loke,",
  "GV05brupsb2u:1309": "mahārajanaṃ haridrā tayā raktaṃ māhārajanaṃ yathā vāso loke,",
  "GV05brupsb2u:1310": "evaṃ stryādiviṣayasaṃyoge tādṛśaṃ vāsanārūpaṃ rañjanākāra mutpadyate cittasya,",
  "GV05brupsb2u:1311": "yenāsau puruṣo rakta ityucyate vasrādivat /",
  "GV05brupsb2u:1312": "yathā ca loke pāṇḍvāvikam,",
  "GV05brupsb2u:1313": "averidam āvikam ūrṇādi,",
  "GV05brupsb2u:1314": "yathā ca tatpāṇḍuraṃ bhavati,",
  "GV05brupsb2u:1315": "tathānyadvāsanārūpam /",
  "GV05brupsb2u:1316": "yathā ca loke indragopo 'tyantarakto bhavati, evamasya vāsanārūpam /",
  "GV05brupsb2u:1317": "kvacidviṣayaviśeṣāpekṣayā rāgasya tāratamyam, kvacitpuruṣacittavṛttyapekṣayā /",
  "GV05brupsb2u:1318": "yathā ca loke 'gnyarcirbhāsvaraṃ bhavati, tathā kvacitkasyacidvāsanārūpaṃ bhavati /",
  "GV05brupsb2u:1319": "yathā pumḍarīkaṃ śuklam, tadvadapi ca vāsanārūpaṃ kasyacidbhavati /",
  "GV05brupsb2u:1320": "yathā sakṛdvidyuktam,",
  "GV05brupsb2u:1321": "yathā loke sakṛdvidyotanaṃ sarvataḥ prakāśakaṃ bhavati,",
  "GV05brupsb2u:1322": "tathā jñānaprakāśavivṛddhyapekṣayā kasyacidvāsanārūpamupajāyate /",
  "GV05brupsb2u:1323": "naiṣāṃ vāsanārūpāṇāmādiranto madhyaṃ saṅkhyā vā, deśaḥ kālo nimittaṃ",
  "GV05brupsb2u:1324": "vāvadhāryate-asaṅkhyeyatvādvāsanāyāḥ, vāsanāhetūnāṃ cānantyāt /",
  "GV05brupsb2u:1325": "tathā ca vakṣyati ṣaṣṭhe-“idaṃmayo 'domayaḥ“ityādi /",
  "GV05brupsb2u:1326": "tasmānna svarūpasaṅkhyāvadhāraṇārthā dṛṣṭāntāḥ- 'yathā māhārajanaṃ vāsaḥ'ityādayaḥ, kiṃ tarhi?",
  "GV05brupsb2u:1327": "prakārapradarśanārthāḥ-evamprakārāṇi hi vāsanārūpāṇīti /",
  "GV05brupsb2u:1328": "yattu vāsanārūpamabhihitamante-sakṛdvidyotanamiveti,",
  "GV05brupsb2u:1329": "tatkila hiraṇyagarbhasya avyākṛtātprādurbhavataḥ taḍidvatsakṛdeva vyaktirbhavatīti;",
  "GV05brupsb2u:1330": "tattadīyaṃ vāsanārūpaṃ hiraṇyagarbhasya yo veda tasya sakṛdvidyutteva,",
  "GV05brupsb2u:1331": "ha vai ityavadhāraṇārthau,",
  "GV05brupsb2u:1332": "evamevāsya śrīḥ khyātirbhavatītyarthaḥ,",
  "GV05brupsb2u:1333": "yathā hiraṇyagarbhasya-evametadyathoktaṃ vāsanārūpamantyaṃ yo veda /",
  "GV05brupsb2u:1334": "evaṃ niravaśeṣaṃ satyasya svarūpamabhidhāya,",
  "GV05brupsb2u:1335": "yattatsatyasya satyamavocāma tasyaiva svarūpāvadhāraṇārthaṃ brahmaṇa idamārabhyate-athānantaraṃ satyasvarūpanirdeśānantaram,",
  "GV05brupsb2u:1336": "yatsatyasya satyaṃ tadevāvaśiṣyate yasmādatastasmātsatyasya satyaṃ svarūpaṃ nirdekṣyāmaḥ /",
  "GV05brupsb2u:1337": "ādeśo nirdeśo brahmaṇaḥ /",
  "GV05brupsb2u:1338": "kaḥ punarasau nirdeśaḥ? ityucyate-neti netītyevaṃ nirdeśaḥ /",
  "GV05brupsb2u:1339": "nanu kathamābhyāṃ 'neti neti'iti śabdābhyāṃ satyasya satyaṃ nirdidikṣitam?",
  "GV05brupsb2u:1340": "ityucyate-sarvopādhiviśeṣāpohena /",
  "GV05brupsb2u:1341": "yasminna kaścidviśeṣo 'sti-nāma vā rūpaṃ vā karma vā bhedo vā jātirvā guṇo vā;",
  "GV05brupsb2u:1342": "taddvāreṇa hi śabdapravṛttirbhavati /",
  "GV05brupsb2u:1343": "na caiṣāṃ kaścid viśeṣo brahmaṇyasti;ato na nirdeṣṭuṃ śakyate-idaṃ taditi /",
  "GV05brupsb2u:1344": "gaurasau spandate śuklo viṣāṇīti yathā loke nirdiśyate,",
  "GV05brupsb2u:1345": "tathā;",
  "GV05brupsb2u:1346": "adhyāropitanāmarūpakarmadvāreṇa brahma nirdiśyate 'vijñānamānandaṃ brahma' 'vijñānaghana eva brahmātmā'ityevamādiśabdaiḥ /",
  "GV05brupsb2u:1347": "yadā punaḥ svarūpameva nirdidikṣitaṃ bhavati;nirastasarvopādhiviśeṣam,",
  "GV05brupsb2u:1348": "tadā na śakyate kenacidapi prakāreṇa nirdeṣṭum;",
  "GV05brupsb2u:1349": "tadā ayamevābhyupāyaḥ-yaduta prāptanirdeśapratiṣedhadvāreṇa 'neti neti'iti nirdeśaḥ /",
  "GV05brupsb2u:1350": "idaṃ ca nakāradvayaṃ vīpsāvyāptyartham;yadyatprāptaṃ tattanniṣidhyate /",
  "GV05brupsb2u:1351": "tathā ca sati anirdiṣṭāśaṅkā brahmaṇaḥ parihṛtā bhavati;",
  "GV05brupsb2u:1352": "anyathā hi nakāradvayena prakṛtadvayapratiṣedhe,",
  "GV05brupsb2u:1353": "yadanyatprakṛtātpratiṣiddhadvayādbrahma tanna nirdiṣṭam,",
  "GV05brupsb2u:1354": "kīdṛśaṃ nu khalu-ityāśaṅkā na nivartiṣyate;tathā cānarthakaśca sa nirdeśaḥ,",
  "GV05brupsb2u:1355": "puruṣasya vividiṣāyā anivartakatvāt;",
  "GV05brupsb2u:1356": "'brahma jñapayiṣyāmi'iti ca vākyam aparisamāptārthaṃ syāt /",
  "GV05brupsb2u:1357_0": "yadā tu sarvadikkālādivividiṣā nivartitā syāt sarvopādhinirākaraṇadvāreṇa tadā saindhavaghanavadekarasaṃ",
  "GV05brupsb2u:1357_1": "prajñānaghanamanantaramabāhyaṃ satyasya satyamahaṃbrahmāsmīti sarvato nivartate vividiṣā,",
  "GV05brupsb2u:1358": "ātmanyevāvasthitā prajñā bhavati /",
  "GV05brupsb2u:1359": "tasmādvīpsārthaṃ neti netīti nakāradvayam /",
  "GV05brupsb2u:1360": "nanu mahatā yatnena parikarabandhaṃ kṛtvā kiṃ yuktamevaṃ nirdeśṭuṃ brahma?",
  "GV05brupsb2u:1361": "bāḍham;kasmāt?",
  "GV05brupsb2u:1362": "na hi-yasmāt,",
  "GV05brupsb2u:1363": "'iti na,",
  "GV05brupsb2u:1364": "iti na'ityetasmāt-itīti vyāptavyaprakārā nakāradvayaviṣayā nirdiśyante,",
  "GV05brupsb2u:1365": "yathā grāmo grāmo ramaṇīya iti,",
  "GV05brupsb2u:1366": "anyatparaṃ nirdeśanaṃ nāsti;tasmādayameva nirdeśo brahmaṇaḥ /",
  "GV05brupsb2u:1367": "yaduktam- 'tasyopaniṣatsatyasya satyam'iti,",
  "GV05brupsb2u:1368": "evaṃprakāreṇa satyasya satyaṃ tatparaṃ brahma;ato yuktamuktaṃ nāmadheyaṃ brahmaṇaḥ,",
  "GV05brupsb2u:1369": "nāmaiva nāmadheyam;kiṃ tat?",
  "GV05brupsb2u:1370": "satyasya satyaṃ prāṇā vai satyaṃ teṣāmeṣa satyamiti //6//",
  "GV05brupsb2u:1371": "iti tṛtīyaṃ brāhmaṇam //3//",
  "GV05brupsb2u:1372": "_______________________________________________________________________",
  "GV05brupsb2u:1373": "START BrhUp 2,4.1",
  "GV05brupsb2u:1374": "ātmetyevopāsīta;tadeva tasminsarvasminpadanīyamātmatattvam,",
  "GV05brupsb2u:1375": "yasmātpreyaḥ putrādeḥ-ityupanyastasya vākyasya vyākhyānaviṣaye sambandhaprayojane abhihite- 'tadātmānamevāvedahaṃ brahmāsmīti tasmāttatsarvamabhavat'iti;",
  "GV05brupsb2u:1376": "evaṃ pratyagātmā brahmavidyāyā viṣaya ityetadupanyastam /",
  "GV05brupsb2u:1377_0": "avidyāyāśca viṣayaḥ- 'anyo 'sāvanyo 'hamasmīti na sa veda'ityārabhya cāturvarṇyapravibhāgādinimittapāṅktakarmasādhyasādhanalakṣaṇo",
  "GV05brupsb2u:1377_1": "bījāṅkuravadvyākṛtāvyākṛtasvabhāvo nāmarūpakarmātmakaḥ saṃsāraḥ 'trayaṃ vā idaṃ nāma",
  "GV05brupsb2u:1377_2": "rūpaṃ karma'ityupasaṃhṛtaḥ /",
  "GV05brupsb2u:1378": "śāsrīya utkarṣalakṣaṇo brahmalokānto 'dhobhāvaśca sthāvarānto 'śāsrīyaḥ pūrvameva pradarśitaḥ- 'dvayā ha'ityādinā /",
  "GV05brupsb2u:1379": "etasmādavidyāviṣayādviraktasya pratyagātmaviṣayabrahmavidyāyāmadhikāraḥ kathaṃ nāma syāditi-tṛtīye 'dhyāye upasaṃhṛtaḥ samasto 'vidyāviṣayaḥ /",
  "GV05brupsb2u:1380": "caturthe tu brahmavidyāviṣayaṃ pratyagātmānam 'brahma te bravāṇi'iti 'brahma jñapayiṣyāmi'iti ca prastutya,",
  "GV05brupsb2u:1381": "tadbrahmaikamadvayaṃ sarvaviśeṣaśūnyaṃ kriyākārakaphalasvabhāvasatyaśabdavācyāśeṣabhūtadharmapratiṣedhadvāreṇa 'neti neti'iti jñāpitam /",
  "GV05brupsb2u:1382": "asyā brahmavidyāyā aṅgatvena saṃnyāso vidhitsitaḥ,",
  "GV05brupsb2u:1383": "jāyāputravittādilakṣaṇaṃ pāṅktaṃ karmāvidyāviṣayaṃ yasmānnātmaprāptisādhanam;",
  "GV05brupsb2u:1384": "anyasādhanaṃ hyanyasmai phalasādhanāya prayujyamānaṃ pratikūlaṃ bhavati /",
  "GV05brupsb2u:1385": "na hi bubhukṣāpipāsānivṛttyarthaṃ dhāvanaṃ gamanaṃ vā sādhanam;",
  "GV05brupsb2u:1386": "manuṣyalokapitṛlokadevalokasādhanatvena hi putrādisādhanāni śrutāni,",
  "GV05brupsb2u:1387": "nātmaprāptisādhanatvena /",
  "GV05brupsb2u:1388": "viśeṣitatvācca; na ca brahmavido vihitāni, kāmyatvaśravaṇāt- 'etāvānvai kāmaḥ' iti /",
  "GV05brupsb2u:1389": "brahmavidaścāptakāmatvādāptakāmasya kāmānupapatteḥ /",
  "GV05brupsb2u:1390": "“yeṣāṃ no 'yamātmāyaṃ lokaḥ“iti ca śruteḥ /",
  "GV05brupsb2u:1391": "kecittu brahmavido 'pyeṣaṇāsambandhaṃ varṇayanti,",
  "GV05brupsb2u:1392": "tairbṛhadāraṇyakaṃ na śrutam;",
  "GV05brupsb2u:1393": "putrādyeṣaṇānāmavidvadviṣayatvam;",
  "GV05brupsb2u:1394": "vidyāviṣaye ca-“yeṣāṃ no 'yamātmāyaṃ lokaḥ“ityataḥ“kiṃ prajayā kariṣyāmaḥ“ityeṣa vibhāgastairna śrutaḥ śrutyā kṛtaḥ;",
  "GV05brupsb2u:1395": "sarvakriyākārakaphalopamardasvarūpāyāṃ ca vidyāyāṃ satyām,",
  "GV05brupsb2u:1396": "saha kāryeṇāvidyāyā anupapattilakṣaṇaśca virodhastairna vijñātaḥ /",
  "GV05brupsb2u:1397": "vyāsavākyaṃ ca tairna śrutam; karmavidyāsvarūpayorvidyāvidyātmakayoḥ pratikūlavartanaṃ virodhaḥ;",
  "GV05brupsb2u:1398": "“yadidaṃ vedavacanaṃ kuru karma tyajeti ca /",
  "GV05brupsb2u:1399": "kāṃ gatiṃ vidyayā yānti kāṃ ca gacchanti karmaṇā //",
  "GV05brupsb2u:1400": "etadvai śrotumicchāmi tadbhavānprabravītu me /",
  "GV05brupsb2u:1401": "etāvanyonyavairūpye vartete pratikūlataḥ /",
  "GV05brupsb2u:1402": "“ityevaṃ pṛṣṭasya prativacanena - “karmaṇā badhyate janturvidyayā ca vimucyate /",
  "GV05brupsb2u:1403": "tasmātkarma na kurvanti yatayaḥ pāradarśinaḥḥ //",
  "GV05brupsb2u:1404": "ityevamādivirodhaḥ pradarśitaḥ /",
  "GV05brupsb2u:1405": "tasmānna sādhanāntarasahitā brahmavidyā puruṣārthasādhanam,",
  "GV05brupsb2u:1406": "sarvavirodhāt,",
  "GV05brupsb2u:1407": "sādhananirapekṣaiva puruṣārthasādhanamiti pārivrājyaṃ sarvasādhanasaṃnyāsalakṣaṇamaṅgatvena vidhitsyate /",
  "GV05brupsb2u:1408": "etāvadeva amṛtatvasādhanam ityavadhāraṇāt,",
  "GV05brupsb2u:1409": "ṣaṣṭhasamāptau,",
  "GV05brupsb2u:1410": "liṅgācca-karmī sanyājñavalkyaḥ pravavrājeti /",
  "GV05brupsb2u:1411": "maitreyyai ca karmasādhanarahitāyai sādhanatvenāmṛtatvasya brahmavidyopadeśād vittanindāvacanācca /",
  "GV05brupsb2u:1412": "yadi hyamṛtatvasādhanaṃ karma syād vittasādhyaṃ pāṅktaṃ karma, iti tannindāvacanamaniṣṭaṃ syāt /",
  "GV05brupsb2u:1413": "yadi tu paritityājayiṣitaṃ karma, tato yuktā tatsādhananindā /",
  "GV05brupsb2u:1414": "karmādhikāranimittavarṇāśramādipratyayopamardācca-“brahma taṃ parā dāt” “kṣatraṃ taṃ parādāt“ityādeḥ /",
  "GV05brupsb2u:1415": "na hi brahmakṣatrādyātmapratyayopamarde,",
  "GV05brupsb2u:1416": "brāhmaṇenedaṃ kartavyaṃ kṣatriyeṇedaṃ kartavyamiti viṣayābhāvādātmānaṃ labhate vidhiḥ /",
  "GV05brupsb2u:1417": "yasyaiva puruṣasyopamarditaḥ pratyayo brahmakṣatrādyātmaviṣayaḥ,",
  "GV05brupsb2u:1418": "tasya tatpratyayasaṃnyāsāt tatkāryāṇāṃ karmaṇāṃ karmasādhanānāṃ ca arthaprāptaśca sanyāsaḥ /",
  "GV05brupsb2u:1419": "tasmādātmajñānāṅgatvena saṃnyāsavidhitsayaiva ākhyāyikeyamārabhyate-",
  "GV05brupsb2u:1420": "maitreyīti hovāca yājñavalkyaḥ -- udyāsyan vā are 'ham asmāt sthānād asmi |",
  "GV05brupsb2u:1421": "hanta te 'nayā kātyāyanyāntaṃ karavāṇīti || BrhUp_2,4.1 ||",
  "GV05brupsb2u:1422": "__________",
  "GV05brupsb2u:1423": "BrhUpBh_2,4.1",
  "GV05brupsb2u:1424": "maitreyīti hovāca yājñavalkyaḥ-maitreyīṃ svabhāryāmāmantritavānyājñavalkyo nāma ṛṣiḥ;",
  "GV05brupsb2u:1425": "udyāsyannūrdhvaṃ yāsyanpārivrājyākhyamāśramāntaraṃ vai /",
  "GV05brupsb2u:1426": "are iti sambodhanam /",
  "GV05brupsb2u:1427": "aham, asmādgārhasthyāt, sthānādāśramāt, ūrdhvaṃ gantumicchannasmi",
  "GV05brupsb2u:1428": "bhavāmi;",
  "GV05brupsb2u:1429": "ato hantānumatiṃ prārthayāmi te tava;",
  "GV05brupsb2u:1430": "kiñcānyatte tavānayā dvitīyayā bhāryayā kātyāyanyāntaṃ vicchedaṃ karavāṇi;",
  "GV05brupsb2u:1431": "patidvāreṇa yuvayormayā sambandhasya vicchedaṃ karavāṇi dravyavibhāgaṃ kṛtvā;",
  "GV05brupsb2u:1432": "vittena saṃvibhajya yuvāṃ gamiṣyāmi //1//",
  "GV05brupsb2u:1433": "_______________________________________________________________________",
  "GV05brupsb2u:1434": "START BrhUp 2,4.2",
  "GV05brupsb2u:1435": "sā hovāca maitreyī -- yan nu ma iyaṃ bhagoḥ sarvā pṛthivī vittena pūrṇā syāt kathaṃ tenāmṛtā syām iti |",
  "GV05brupsb2u:1436": "neti hovāca yājñavalkyaḥ |",
  "GV05brupsb2u:1437": "yathaivopakaraṇavatāṃ jīvitaṃ tathaiva te jīvitaṃ syāt |",
  "GV05brupsb2u:1438": "amṛtatvasya tu nāśāsti vitteneti || BrhUp_2,4.2 ||",
  "GV05brupsb2u:1439": "__________",
  "GV05brupsb2u:1440": "BrhUpBh_2,4.2",
  "GV05brupsb2u:1441": "sā evamuktā hovāca-yadyadi 'nu'iti vitarke,",
  "GV05brupsb2u:1442": "me mama iyaṃ pṛthivī,",
  "GV05brupsb2u:1443": "bhagoḥ-bhagavan,",
  "GV05brupsb2u:1444": "sarvā sāgaraparikṣiptā vittena dhanena pūrṇā syāt;katham?",
  "GV05brupsb2u:1445": "na kathañcanetyākṣepārthaḥ,",
  "GV05brupsb2u:1446": "praśnārtho vā,",
  "GV05brupsb2u:1447": "tena pṛthivīpūrṇavittasādhyena karmaṇāgnihotrādinā amṛtā kiṃ syāmiti vyavahitena sambandhaḥ /",
  "GV05brupsb2u:1448": "pratyuvāca yājñavalkyaḥ-kathamiti yadyākṣepārtham,",
  "GV05brupsb2u:1449": "anumodanaṃ neti hovāca yājñavalkyaḥ-kathamiti yadyākṣepārtham,",
  "GV05brupsb2u:1450": "anumodanaṃ neti hovāca yājñavalkya iti;praśnaścetprativacanārtham;naiva syā amṛtā, kiṃ tarhi?",
  "GV05brupsb2u:1451": "yathaiva loke upakaraṇavatāṃ sādhanavatāṃ jīvitaṃ sukhopāyabhogasampannam;",
  "GV05brupsb2u:1452": "tathaiva tadvadeva tava jīvitaṃ syāt;",
  "GV05brupsb2u:1453": "amṛtatvasya tu nāśā manasāpyasti vittena vittasādhyena karmaṇeti //2//",
  "GV05brupsb2u:1454": "_______________________________________________________________________",
  "GV05brupsb2u:1455": "START BrhUp 2,4.3",
  "GV05brupsb2u:1456": "sā hovāca maitreyī -- yenāhaṃ nāmṛtā syāṃ kim ahaṃ tena kuryām |",
  "GV05brupsb2u:1457": "yad eva bhagavān veda tad eva me brūhīti || BrhUp_2,4.3 ||",
  "GV05brupsb2u:1458": "__________",
  "GV05brupsb2u:1459": "BrhUpBh_2,4.3",
  "GV05brupsb2u:1460": "sā hovāca maitreyī;evamuktā pratyuvāca maitreyī-yadyevaṃ yenāhaṃ nāmṛtā syām,",
  "GV05brupsb2u:1461": "kimahaṃ tena vittena kuryām?",
  "GV05brupsb2u:1462": "yadeva bhagavānkevalamamṛtatvasādhanaṃ veda, tadevāmṛtatvasādhanaṃ me mahyaṃ brūhi //3//",
  "GV05brupsb2u:1463": "_______________________________________________________________________",
  "GV05brupsb2u:1464": "START BrhUp 2,4.4",
  "GV05brupsb2u:1465": "sa hovāca yājñavalkyaḥ -- priyā batāre naḥ satī priyaṃ bhāṣase |",
  "GV05brupsb2u:1466": "ehy āssva |",
  "GV05brupsb2u:1467": "vyākhyāsyāmi te |",
  "GV05brupsb2u:1468": "vyācakṣāṇasya tu me nididhyāsasveti || BrhUp_2,4.4 ||",
  "GV05brupsb2u:1469": "__________",
  "GV05brupsb2u:1470": "BrhUpBh_2,4.4",
  "GV05brupsb2u:1471": "sa hovāca yājñavalkyaḥ /",
  "GV05brupsb2u:1472": "evaṃ vittasādhye 'mṛtatvasādhane pratyākhyāte,",
  "GV05brupsb2u:1473": "yājñavalkyaḥ svābhiprāyasampattau tuṣṭa āha;sa hovāca-priyeṣāṭā,",
  "GV05brupsb2u:1474": "batetyanukampyāha,",
  "GV05brupsb2u:1475": "are maitreyi no 'smākaṃ pūrvamapi priyā satī bhavantī idānīṃ priyameva cittānukūlaṃ bhāṣase;",
  "GV05brupsb2u:1476": "ata ehyāḥsvopaviśa vyākhyāsyāmi-yatte tava iṣṭam amṛtatvasādhanam ātmajñānaṃ",
  "GV05brupsb2u:1477": "kathayiṣyāmi /",
  "GV05brupsb2u:1478": "vyācakṣāṇasya tu me mama vyākhyānaṃ kurvato nididhyāsasva vākyānyarthato niścayena dhyātumiccheti //4//",
  "GV05brupsb2u:1479": "_______________________________________________________________________",
  "GV05brupsb2u:1480": "START BrhUp 2,4.5",
  "GV05brupsb2u:1481": "sa hovāca -- na vā are patyuḥ kāmāya patiḥ priyo bhavaty ātmanas tu kāmāya patiḥ priyo bhavati |",
  "GV05brupsb2u:1482": "na vā are jāyāyai kāmāya jāyā priyā bhavaty ātmanas tu kāmāya jāyā priyā bhavati |",
  "GV05brupsb2u:1483": "na vā are putrāṇāṃ kāmāya putrāḥ priyā bhavanty ātmanas tu kāmāya putrāḥ priyā bhavanti |",
  "GV05brupsb2u:1484": "na vā are vittasya kāmāya vittaṃ priyaṃ bhavaty ātmanas tu kāmāya vittaṃ priyaṃ bhavati |",
  "GV05brupsb2u:1485": "na vā are brahmaṇaḥ kāmāya brahma priyaṃ bhavaty ātmanas tu kāmāya brahma priyaṃ bhavati |",
  "GV05brupsb2u:1486": "na vā are kṣatrasya kāmāya kṣatraṃ priyaṃ bhavaty ātmanas tu kāmāya kṣatraṃ priyaṃ bhavati |",
  "GV05brupsb2u:1487": "na vā are lokānāṃ kāmāya lokāḥ priyā bhavanty ātmanas tu kāmāya lokāḥ priyā bhavanti |",
  "GV05brupsb2u:1488": "na vā are devānāṃ kāmāya devāḥ priyā bhavanty ātmanas tu kāmāya devāḥ priyā bhavanti |",
  "GV05brupsb2u:1489": "na vā are bhūtānāṃ kāmāya bhūtāni priyāṇi bhavanty ātmanas tu kāmāya bhūtāni priyāṇi bhavanti |",
  "GV05brupsb2u:1490": "na vā are sarvasya kāmāya sarvaṃ priyaṃ bhavaty ātmanas tu kāmāya sarvaṃ priyaṃ bhavati |",
  "GV05brupsb2u:1491": "ātmā vā are draṣṭavyaḥ śrotavyo mantavyo nididhyāsitavyo maitreyi |",
  "GV05brupsb2u:1492": "ātmano vā are darśanena śravaṇena matyā vijñānenedaṃ sarvaṃ viditam || BrhUp_2,4.5 ||",
  "GV05brupsb2u:1493": "__________",
  "GV05brupsb2u:1494": "BrhUpBh_2,4.5",
  "GV05brupsb2u:1495": "sa hovāca-amṛtatvasādhanaṃ vairāgyamupadidikṣurjāyāpatiputrādibhyo virāgamutpādayati tatsaṃnyāsāya /",
  "GV05brupsb2u:1496": "na vai-vaiśabdaḥ prasiddhasmaraṇārthaḥ;",
  "GV05brupsb2u:1497": "prasiddhamevaitalloke;",
  "GV05brupsb2u:1498": "patyurbhartuḥ kāmāya prayojanāya jāyāyāḥ patiḥ priyo na bhavati,",
  "GV05brupsb2u:1499": "kiṃ tarhyātmanastu kāmāya prayojanāyaiva bhāryāyāḥ patiḥ priyo bhavati /",
  "GV05brupsb2u:1500": "tathā na vā are jāyāyā ityādi samānamanyat,",
  "GV05brupsb2u:1501": "na vā are putrāṇām,",
  "GV05brupsb2u:1502": "na vā are vittasya,",
  "GV05brupsb2u:1503": "na vā are brahmaṇaḥ,",
  "GV05brupsb2u:1504": "na vā are kṣatrasya,",
  "GV05brupsb2u:1505": "na vā are devānām,",
  "GV05brupsb2u:1506": "na vā are bhūtānām,",
  "GV05brupsb2u:1507": "na vā are sarvasya,",
  "GV05brupsb2u:1508": "pūrvaṃ pūrvaṃ yathāsanne prītisādhane vacanam;",
  "GV05brupsb2u:1509": "tatra tatreṣṭataratvādvairāgyasya;",
  "GV05brupsb2u:1510": "sarvagrahaṇamuktānuktārtham /",
  "GV05brupsb2u:1511": "tasmāllokaprasiddhametat-ātmaiva priyaḥ, nānyat /",
  "GV05brupsb2u:1512": "'tadetatpreyaḥ putrāt'ityupanyastam, tasyaitad vṛttisthānīyaṃ prapañcitam /",
  "GV05brupsb2u:1513": "tasmādātmaprītisādhanatvādgauṇī anyatra prītiḥ, ātmanyeva mukhyā /",
  "GV05brupsb2u:1514": "tasmādātmā vai are draṣṭavyo darśanārhaḥ,",
  "GV05brupsb2u:1515": "darśanaviṣayamāpādayitavyaḥ;",
  "GV05brupsb2u:1516": "śrotavyaḥ pūrvamācāryata āgamataśca;",
  "GV05brupsb2u:1517": "paścānmantavyastarkataḥ;",
  "GV05brupsb2u:1518": "tato nididhyāsitavyo niścayena dhyātavyaḥ;",
  "GV05brupsb2u:1519": "evaṃ hyasau dṛṣṭo bhavati śravaṇamanananididhyāsanasādhanairnirvartitaiḥ /",
  "GV05brupsb2u:1520": "yadaikatvamatānyupagatāni,",
  "GV05brupsb2u:1521": "tadā samyagdarśanaṃ brahmaikatvaviṣayaṃ prasidati,",
  "GV05brupsb2u:1522": "nānyathā śravaṇamātreṇa /",
  "GV05brupsb2u:1523": "yadbrahmakṣatrādi karmanimittaṃ varṇāśramādilakṣaṇam ātmavidyādhyāropitapratyayaviṣayaṃ kriyākārakaphalātmakamavidyāpratyayaviṣayam-rajjavāmva sarpapratyayaḥ,",
  "GV05brupsb2u:1524": "tadupamardanārtham āha-ātmani khalvare maitreyi dṛṣṭe śrute mate vijñāte idaṃ sarvaṃ viditaṃ vijñātaṃ bhavati //5//",
  "GV05brupsb2u:1525": "nanu kathamanyasminvidite 'nyadviditaṃ bhavati?",
  "GV05brupsb2u:1526": "naiṣa doṣaḥ;",
  "GV05brupsb2u:1527": "na hi ātmavyatirekeṇānyatkiñcidasti ;",
  "GV05brupsb2u:1528": "yadyasti na tadviditaṃ syāt;",
  "GV05brupsb2u:1529": "na tvanyadasti;",
  "GV05brupsb2u:1530": "ātmaiva tu sarvam;",
  "GV05brupsb2u:1531": "tasmātsarvamātmani vidite viditaṃ syāt /",
  "GV05brupsb2u:1532": "kathaṃ punarātmaiva sarvamityetacchrāvayati-",
  "GV05brupsb2u:1533": "_______________________________________________________________________",
  "GV05brupsb2u:1534": "START BrhUp 2,4.6",
  "GV05brupsb2u:1535": "brahma taṃ parādād yo 'nyatrātmano brahma veda |",
  "GV05brupsb2u:1536": "kṣatraṃ taṃ parādād yo 'nyatrātmanaḥ kṣatraṃ veda |",
  "GV05brupsb2u:1537": "lokās taṃ parādur yo 'nyatrātmano lokān veda |",
  "GV05brupsb2u:1538": "devās taṃ parādur yo 'nyatrātmano devān veda |",
  "GV05brupsb2u:1539": "bhūtāni taṃ parādur yo 'nyatrātmano bhūtāni veda |",
  "GV05brupsb2u:1540": "sarvaṃ taṃ parādād yo 'nyatrātmanaḥ sarvaṃ veda |",
  "GV05brupsb2u:1541": "idaṃ brahmedaṃ kṣatram ime lokā ime devā imāni bhūtānīdaṃ sarvaṃ yad ayam ātmā || BrhUp_2,4.6 ||",
  "GV05brupsb2u:1542": "__________",
  "GV05brupsb2u:1543": "BrhUpBh_2,4.6",
  "GV05brupsb2u:1544": "brahma brāhmaṇajātistaṃ puruṣaṃ parādātparādadhyātparākuryāt;kam?",
  "GV05brupsb2u:1545": "yo 'nyatrātmana ātmasvarūpavyatirekeṇa-ātmaiva na bhavatīyaṃ brāhmaṇajātiriti-tāṃ yo veda, taṃ parādadhyātsā",
  "GV05brupsb2u:1546": "brāhmaṇajātiranātmasvarūpeṇa māṃ paśyatīti;paramātmāhi sarveṣāmātmā /",
  "GV05brupsb2u:1547": "tathā kṣatraṃ kṣatriyajātiḥ, tathā lokāḥ, devāḥ, bhūtāni, sarvam /",
  "GV05brupsb2u:1548": "idaṃ brahmeti-yānyanukrāntāni tāni sarvāṇi,",
  "GV05brupsb2u:1549": "ātmaiva,",
  "GV05brupsb2u:1550": "yadayamātmā-yo 'yamātmā draṣṭavyaḥ śrotavya iti prakṛtaḥ;",
  "GV05brupsb2u:1551": "yasmādātmano jāyata ātmanyeva līyata ātmamayaṃ ca sthitikāle,",
  "GV05brupsb2u:1552": "ātmavyatirekeṇāgrahaṇāt,",
  "GV05brupsb2u:1553": "ātmaiva sarvam //6//",
  "GV05brupsb2u:1554": "kathaṃ punaridānīmidaṃ sarvamātmaiveti grahītuṃ śakyate?",
  "GV05brupsb2u:1555": "cinmātrānugamātsarvatra citsvarūpataiveti gamyate /",
  "GV05brupsb2u:1556": "tatra dṛṣṭānta ucyate /",
  "GV05brupsb2u:1557": "tatra dṛṣṭānta ucyate-yatsvarūpavyatirekeṇāgrahaṇaṃ yasya, tasya tadātmatvameva loke dṛṣṭam /",
  "GV05brupsb2u:1558": "_______________________________________________________________________",
  "GV05brupsb2u:1559": "START BrhUp 2,4.7",
  "GV05brupsb2u:1560": "sa yathā dundubher hanyamānasya na bāhyāñ chabdāñ chaknuyād grahaṇāya |",
  "GV05brupsb2u:1561": "dundubhes tu grahaṇena dundubhyāghātasya vā śabdo gṛhītaḥ || BrhUp_2,4.7 ||",
  "GV05brupsb2u:1562": "__________",
  "GV05brupsb2u:1563": "BrhUpBh_2,4.7",
  "GV05brupsb2u:1564": "sa yathā-sa iti dṛṣṭāntaḥ,",
  "GV05brupsb2u:1565": "loke yathā dundubherbheryādeḥ,",
  "GV05brupsb2u:1566": "hanyamānasya tāḍyamānasya daṇḍādinā,",
  "GV05brupsb2u:1567": "na,",
  "GV05brupsb2u:1568": "bāhyāñchabdān bahirbhūtāñchabdaviśeṣān dundubhiśabdasāmānyānniṣkṛṣṭān dundubhiśabdaviśeṣān na śaknuyād grahaṇāya grahītum;",
  "GV05brupsb2u:1569": "dundubhestu grahaṇena,",
  "GV05brupsb2u:1570": "dundubhiśabdā eta iti,",
  "GV05brupsb2u:1571": "śabdaviśeṣā gṛhītā bhavanti,",
  "GV05brupsb2u:1572": "dundubhiśabdasāmānyavyatirekeṇābhāvātteṣām /",
  "GV05brupsb2u:1573": "dundubhyāghātasya vā,",
  "GV05brupsb2u:1574": "dunduberāhananam āghātaḥ,",
  "GV05brupsb2u:1575": "dundubhyāghātaviśiṣṭasya śabdasāmānyasya grahaṇena tadgatā viśeṣā gṛhītā",
  "GV05brupsb2u:1576": "bhavanti, na tu ta eva nirbhidya grahītuṃ śakyante, viśeṣarūpeṇābhāvātteṣām /",
  "GV05brupsb2u:1577": "tathā prajñānavyatirekeṇa svapnajāgaritayorna kaścidvastuviśeṣo gṛhyate;",
  "GV05brupsb2u:1578": "tasmātprajñānavyatirekeṇa abhāvo yuktasteṣām //7//",
  "GV05brupsb2u:1579": "_______________________________________________________________________",
  "GV05brupsb2u:1580": "START BrhUp 2,4.8",
  "GV05brupsb2u:1581": "sa yathā śaṅkhasya dhmāyamānasya na bāhyāñ chabdāñ chaknuyād grahaṇāya śaṅkhasya tu grahaṇena śaṅkhadhmasya vā śabdo gṛhītaḥ || BrhUp_2,4.8 ||",
  "GV05brupsb2u:1582": "__________",
  "GV05brupsb2u:1583": "BrhUpBh_2,4.8",
  "GV05brupsb2u:1584": "tathā sa yathā śaṅkhasya dhmāyamānasya śabdena saṃyojyamānasya āpūryamāṇasya na bāhyāñchabdāñchaknuyādityevamādi pūrvavat //8//",
  "GV05brupsb2u:1585": "_______________________________________________________________________",
  "GV05brupsb2u:1586": "START BrhUp 2,4.9",
  "GV05brupsb2u:1587": "sa yathā vīṇāyai vādyamānāyai na bāhyāñ chabdāñ chaknuyād grahaṇāya vīṇāyai tu grahaṇena vīṇāvādasya vā śabdo gṛhītaḥ || BrhUp_2,4.9 ||",
  "GV05brupsb2u:1588": "__________",
  "GV05brupsb2u:1589": "BrhUpBh_2,4.9",
  "GV05brupsb2u:1590": "tathā vīṇāyai vādyamānāyai-vīmāyā vādyamānāyāḥ /",
  "GV05brupsb2u:1591": "anekadṛṣṭāntopādānamiha sāmānyabahutvakhyāpanārtham-aneke hi vilakṣaṇāścetanācetanarūpāḥ sāmānyaviśeṣāḥ-teṣāṃ pāramparyagatyā yathaikasminmahāsāmānye 'ntarbhāvaḥ prajñānaghane,",
  "GV05brupsb2u:1592": "kathaṃ nāma pradarśayitavya iti;dundubhiśaṅkhavīṇāśabdasāmānyaviśeṣāṇāṃ yathā śabdatve 'ntarbhāvaḥ,",
  "GV05brupsb2u:1593": "evaṃ sthitikāle tāvatsāmānyaviśeṣāvyatirekād brahmaikatvaṃ śakyamavagantum //9//",
  "GV05brupsb2u:1594": "_______________________________________________________________________",
  "GV05brupsb2u:1595": "START BrhUp 2,4.10",
  "GV05brupsb2u:1596": "evamutpattikāle prāgutpatterbrahmaiveti śakyamavagantum /",
  "GV05brupsb2u:1597": "yathāgnervisphuliṅgadhūmāṅgārārciṣāṃ prāgvibhāgādagnireveti bhavatyagnyekatvam,",
  "GV05brupsb2u:1598": "evaṃ jagannāmarūpavikṛtaṃ pragutpatteḥ prajñānaghana eveti yuktaṃ grahītumityetaducyate-",
  "GV05brupsb2u:1599_0": "sa yathārdraidhāgner abhyāhitāt pṛthag dhūmā viniścaranty eva vā are 'sya mahato",
  "GV05brupsb2u:1599_1": "bhūtasya niḥśvasitam etad yad ṛgvedo yajurvedaḥ sāmavedo 'tharvāṅgirasa itihāsaḥ",
  "GV05brupsb2u:1599_2": "purāṇaṃ vidyā upaniṣadaḥ ślokāḥ sūtrāṇy anuvyākhyānāni vyākhyānani |",
  "GV05brupsb2u:1600": "asyaivaitāni niśvasitāni || BrhUp_2,4.10 ||",
  "GV05brupsb2u:1601": "__________",
  "GV05brupsb2u:1602": "BrhUpBh_2,4.10",
  "GV05brupsb2u:1603": "sa yathā-ārdraidhāgneḥ,",
  "GV05brupsb2u:1604": "ārdrairedhobhiriddho 'gnirārdraidhāgniḥ,",
  "GV05brupsb2u:1605": "tasmāt,",
  "GV05brupsb2u:1606": "abhyāhitātpṛthagdhūmāḥ,",
  "GV05brupsb2u:1607": "pṛthagnānāprakāram,",
  "GV05brupsb2u:1608": "dhūmagrahaṇaṃ visphulihgādipradarśanārtham,",
  "GV05brupsb2u:1609": "dhūmavisphuliṅgādayo viniścaranti vinirgacchanti /",
  "GV05brupsb2u:1610": "evam-yathāyaṃ dṛṣṭāntaḥ,",
  "GV05brupsb2u:1611": "are maitreyyasya paramātmanaḥ prakṛtasya mahato bhūtasya niśvasitametat,",
  "GV05brupsb2u:1612": "niśvasitamiva niśvasitam;yathā aprayatnenaiva puruṣaniśvāso bhavatyevaṃ vā are /",
  "GV05brupsb2u:1613": "kiṃ tanniśvasitamiva tato jātamityucyate-yadṛgvedo yajurvedaḥ sāmavedo 'tharvāṅgirasaḥ-caturvidhaṃ mantrajātam,",
  "GV05brupsb2u:1614": "itihāsa ityurvaśīpurūravasoḥ saṃvādādiḥ-“urvaśīhāpsarāḥ“ityādibrāhmaṇameva,",
  "GV05brupsb2u:1615": "purāṇam“asadvā idamagra āsīt“ityādi,",
  "GV05brupsb2u:1616": "vidyā devajanavidyā vedaḥ so 'yamityādyā,",
  "GV05brupsb2u:1617": "upaniṣadaḥ“priyamityetadupāsīta“ityādyāḥ,",
  "GV05brupsb2u:1618": "ślokā brāhmaṇaprabhavā mantrāḥ“tadete ślokāḥ“ityādayaḥ;",
  "GV05brupsb2u:1619": "sūtrāṇi vastusaṅgraha vākyāni vede yathā-“ātmetyevopāsīta“ityādīni,",
  "GV05brupsb2u:1620": "anuvyākhyānāni mantravivaraṇāni,",
  "GV05brupsb2u:1621": "vyākhyānānyarthavādāḥ,",
  "GV05brupsb2u:1622": "athavā vastusaṅgrahavākyavivaraṇānyanuvyākhyānāni,",
  "GV05brupsb2u:1623": "yathā caturthādhyāye 'ātmetyevopāsīta' ityasya,",
  "GV05brupsb2u:1624": "yathā vā 'anyo 'sāvanyo 'hamasmīti na sa veda yathā paśurevam' ityasyāyamevādhyāyaśeṣaḥ,",
  "GV05brupsb2u:1625": "mantravivaraṇāni vyākhyānāni,",
  "GV05brupsb2u:1626": "evamaṣṭavidhaṃ brāhmaṇam /",
  "GV05brupsb2u:1627": "evaṃ mantrabrāhmaṇayoreva grahaṇam,",
  "GV05brupsb2u:1628": "niyataracanāvato vidyamānasyaiva vedasyābhivyaktiḥ puruṣaniśvāsavat,",
  "GV05brupsb2u:1629": "na ca puruṣabuddhiprayatnapūrvakaḥ;",
  "GV05brupsb2u:1630": "ataḥ pramāṇaṃ nirapekṣa eva svārthe;",
  "GV05brupsb2u:1631": "tasmādyattenoktaṃ tattathaiva pratipattavyam,",
  "GV05brupsb2u:1632": "ātmanaḥ śreya icchadbhiḥ jñānaṃ vā karma veti /",
  "GV05brupsb2u:1633": "nāmaprakāśavaśā hi rūpasya vikriyāvyavasthā /",
  "GV05brupsb2u:1634": "nāmarūpayoreva hi paramātmopādhibhūtayorvyākriyamāṇayoḥ salilaphenavattattvānyatvenānirvaktavyayoḥ sarvāvasthayoḥ saṃsāratvam-ityato nāmna eva niśvasitatvamuktam,",
  "GV05brupsb2u:1635": "tadvacanenaivetarasya niśvasitatvasiddheḥ /",
  "GV05brupsb2u:1636": "athavā sarvasya dvaitajātasya avidyāviṣayatvamuktam-“brahma taṃ parādāt.....idaṃ sarvaṃ yadayamātmā“iti /",
  "GV05brupsb2u:1637": "tena vedasyāprāmāṇyamāśaṅkyate /",
  "GV05brupsb2u:1638": "tadāśaṅkānivṛttyarthamidamuktam?",
  "GV05brupsb2u:1639": "puruṣaniśvāsavadaprayatnotthitatvātpramāṇaṃ vedaḥ, na yathā anyo grantha iti //10//",
  "GV05brupsb2u:1640": "kiñcānyat,",
  "GV05brupsb2u:1641": "na kevalaṃ sthityutpattikālayoreva prajñānavyatirekeṇābhāvājjagato brahmatvam, pralayakāle ca /",
  "GV05brupsb2u:1642": "jalabudbudaphenādīnāmiva salilavyatirekeṇābhāvaḥ,",
  "GV05brupsb2u:1643": "evaṃ prajñānavyatirekeṇa tatkāryāṇāṃ nāmarūpakarmaṇāṃ tasminneva līyamānānāmabhāvaḥ /",
  "GV05brupsb2u:1644": "tasmādekameva brahma prajñānaghanamekarasaṃ pratipattavyamityata āha /",
  "GV05brupsb2u:1645": "pralayapradarśanāya dṛṣṭāntaḥ-",
  "GV05brupsb2u:1646": "_______________________________________________________________________",
  "GV05brupsb2u:1647": "START BrhUp 2,4.11",
  "GV05brupsb2u:1648": "sa yathā sarvāsām apāṃ samudra ekāyanam |",
  "GV05brupsb2u:1649": "evaṃ sarveṣāṃ sparśānāṃ tvag ekāyanam |",
  "GV05brupsb2u:1650": "evaṃ sarveṣāṃ gandhānāṃ nāsike ekāyanam |",
  "GV05brupsb2u:1651": "evaṃ sarveṣāṃ rasānāṃ jihvaikāyanam |",
  "GV05brupsb2u:1652": "evaṃ sarveṣāṃ rūpāṇāṃ cakṣur ekāyanam |",
  "GV05brupsb2u:1653": "evaṃ sarveṣaṃ śabdānāṃ śrotram ekāyanam |",
  "GV05brupsb2u:1654": "evaṃ sarveṣāṃ saṃkalpānāṃ mana ekāyanam |",
  "GV05brupsb2u:1655": "evaṃ sarvāsāṃ vidyānāṃ hṛdayam ekāyanam |",
  "GV05brupsb2u:1656": "evaṃ sarveṣāṃ karmaṇāṃ hastāv ekāyanam |",
  "GV05brupsb2u:1657": "evaṃ sarveṣām ānandānām upastha ekāyanam |",
  "GV05brupsb2u:1658": "evaṃ sarveṣāṃ visargāṇāṃ pāyur ekāyanam |",
  "GV05brupsb2u:1659": "evaṃ sarveṣām adhvanāṃ pādāv ekāyanam |",
  "GV05brupsb2u:1660": "evaṃ sarveṣāṃ vedānāṃ vāg ekāyanam || BrhUp_2,4.11 ||",
  "GV05brupsb2u:1661": "__________",
  "GV05brupsb2u:1662": "BrhUpBh_2,4.11",
  "GV05brupsb2u:1663": "sa iti dṛṣṭāntaḥ;yathā yena prakāreṇa,",
  "GV05brupsb2u:1664": "sarvāsāṃ nadīvāpītaḍāgādigatānāmapām,",
  "GV05brupsb2u:1665": "samudro 'bdhirekāyanam,",
  "GV05brupsb2u:1666": "ekagamanamekapralayo 'vibhāgaprāptirityarthaḥ;yathāyāṃ dṛṣṭāntaḥ,",
  "GV05brupsb2u:1667": "evaṃ sarveṣāṃ sparśānāṃ mṛdukarkaśakaṭhinapicchilādīnāṃ vāyorātmabhūtānāṃ tvagekāyanam,",
  "GV05brupsb2u:1668": "tvagiti tvagviṣayaṃ sparśasāmānyamātram,",
  "GV05brupsb2u:1669": "tasminpraviṣṭāḥ sparśaviśeṣāḥ-āpa iva samudram-tadvyatirekeṇābhāvabhūtā bhavanti;",
  "GV05brupsb2u:1670": "tasyaiva hi te saṃsthānamātrā āsan /",
  "GV05brupsb2u:1671": "tathā tadapi sparśasāmānyamātraṃ tvakchabdavācyaṃ manaḥsaṅkalpe manoviṣayasāmānyamātre,",
  "GV05brupsb2u:1672": "tvagviṣaya ivasparśaviśeṣāḥ,",
  "GV05brupsb2u:1673": "praviṣṭaṃ tadvyatirekeṇābhāvabhūtaṃ bhavati;",
  "GV05brupsb2u:1674": "evaṃ manoviṣayo 'pi buddhiviṣayasāmānyamātre praviṣṭastadvyatirekeṇābhāvabhūto bhavati;",
  "GV05brupsb2u:1675": "vijñānamātrameva bhūtvā prajñānaghane pare brahmaṇyāpa iva samudre pralīyate /",
  "GV05brupsb2u:1676": "evaṃ paramparākrameṇa śabdādau saha grāhakeṇa karaṇena pralīne prajñānaghane upādhyabhāvātsaindhavaghanavat prajñānaghanamekarasamanantamapāraṃ nirantaraṃ brahma vyavatiṣṭhate /",
  "GV05brupsb2u:1677": "tasmādātmaiva ekamadvayamiti pratipattavyam /",
  "GV05brupsb2u:1678": "tathā sarveṣāṃ gandhānāṃ pṛthivīviśeṣāṇāṃ nāsike ghrāṇaviṣayasāmānyam,",
  "GV05brupsb2u:1679": "tathā sarveṣāṃ rasānāmabviśeṣāṇāṃ cakṣuścakṣurviṣayasāmānyam,",
  "GV05brupsb2u:1680": "tathā śabdānāṃ śrotraviṣayasāmānyaṃ pūrvavat /",
  "GV05brupsb2u:1681": "tathā śrotrādiviṣayasāmānyānāṃ manoviṣayasāmānye saṅkalpe;",
  "GV05brupsb2u:1682": "manoviṣayasāmānyasyāpi buddhiviṣayasāmānye vijñānamātre;",
  "GV05brupsb2u:1683": "vijñānamātraṃ bhūtvā parasminprajñānaghane pralīyate /",
  "GV05brupsb2u:1684": "tathā karmendriyāṇāṃ viṣayā vadanādānagamanavisargānandaviśeṣāḥ tattatkriyāsāmānyeṣveva praviṣṭā na vibhāgayogyā bhavanti,",
  "GV05brupsb2u:1685": "samudra ivābviśeṣāḥ; tāni ca sāmānyāni prāṇamātram,",
  "GV05brupsb2u:1686": "prāṇaśca prajñānamātrameva /",
  "GV05brupsb2u:1687": "“yo vai prāṇaḥ sā prajñā yā vai prajñā sa prāṇaḥ“iti kauṣītakino 'dhīyate /",
  "GV05brupsb2u:1688": "nanu sarvatra viṣayasyaiva pralayo 'bhihitaḥ, na tu karaṇasya;tatra ko 'bhiprāya iti?",
  "GV05brupsb2u:1689": "bāḍham;kintu viṣayasamānajātīyaṃ karaṇaṃ manyate śrutiḥ,",
  "GV05brupsb2u:1690": "na tu jātyantaram;",
  "GV05brupsb2u:1691": "viṣayasyaiva svātmagrāhakatvena saṃsthānāntaraṃ karaṇaṃ nāma-yathā rūpaviśeṣasyaiva saṃsthānaṃ pradīpaḥ karaṇaṃ sarvarūpaprakāśane,",
  "GV05brupsb2u:1692": "evaṃ sarvaviṣayaviśeṣāṇāmeva svātmaviśeṣaprakāśakatvena saṃsthānāntarāṇi karaṇāni pradīpavat /",
  "GV05brupsb2u:1693": "tasmānna karaṇānāṃ pṛthakpralaye yatnaḥ kāryaḥ,",
  "GV05brupsb2u:1694": "viṣayasāmānyātmakatvādviṣayapralayenaiva pralayaḥ siddho bhavati karaṇānāmiti //11//",
  "GV05brupsb2u:1695": "tatra 'idaṃ sarvaṃ yadayamātmā' iti pratijñātam,",
  "GV05brupsb2u:1696": "tatra heturabhihitaḥ-ātmasāmānyatvam,",
  "GV05brupsb2u:1697": "ātmajatvam,",
  "GV05brupsb2u:1698": "ātmapralayatvaṃ ca /",
  "GV05brupsb2u:1699": "tasmādutpattisthitipralayakāleṣu prajñānavyatirekeṇābhāvāt“prajñānaṃ brahma” “ātmaivedaṃ sarvam“iti pratijñātaṃ yat,",
  "GV05brupsb2u:1700": "tattarkataḥ sādhitam /",
  "GV05brupsb2u:1701": "svābhāviko 'yaṃ pralaya iti paurāṇikā vadanti /",
  "GV05brupsb2u:1702": "yastu buddhipūrvakaḥ pralayo brahmavidāṃ brahmavidyānimittaḥ,",
  "GV05brupsb2u:1703": "ayamātyantika ityācakṣate-avidyānirodhadvāreṇa yo bhavati; tadartho 'yaṃ viśeṣārambhaḥ-",
  "GV05brupsb2u:1704": "_______________________________________________________________________",
  "GV05brupsb2u:1705": "START BrhUp 2,4.12",
  "GV05brupsb2u:1706": "sa yathā saindhavakhilya udake prāsta udakam evānuvilīyeta na hāsyodgrahaṇāyeva syāt |",
  "GV05brupsb2u:1707": "yato-yatas tv ādadīta lavaṇam |",
  "GV05brupsb2u:1708": "evaṃ vā ara idaṃ mahad bhūtam anantam apāraṃ vijñānaghana eva |",
  "GV05brupsb2u:1709": "etebhyo bhūtebhyaḥ samutthāya tāny evānuvinaśyati |",
  "GV05brupsb2u:1710": "na pretya saṃjñāstīty are bravīmi |",
  "GV05brupsb2u:1711": "iti hovāca yājñavalkyaḥ || BrhUp_2,4.12 ||",
  "GV05brupsb2u:1712": "__________",
  "GV05brupsb2u:1713": "BrhUpBh_2,4.12",
  "GV05brupsb2u:1714": "tatra dṛṣṭānta upādīyate-sa yatheti /",
  "GV05brupsb2u:1715": "saindhavakhilyaḥ- sindhorvikāraḥ saindhavaḥ,",
  "GV05brupsb2u:1716": "sindhuśabdenodakamabhidhīyate,",
  "GV05brupsb2u:1717": "syandanātsindhurudakam,",
  "GV05brupsb2u:1718": "tadvikārastatra bhavo vā saindhavaḥ saindhavaścāsau khilyaśceti saindhavakhilyaḥ,",
  "GV05brupsb2u:1719": "khila eva khilyaḥ svārthe yatpratyayaḥ,",
  "GV05brupsb2u:1720": "udeka sindhau svayonauprastaḥ prakṣiptaḥ,",
  "GV05brupsb2u:1721": "udakameva vilīyamānamanuvilīyeta;yattadbhaumataijasasamparkātkāṭhinyaprāptiḥ /",
  "GV05brupsb2u:1722": "khilyasya svayonisamparkādapagacchati tadudakasya vilayanam,",
  "GV05brupsb2u:1723": "tadanu saindhavakhilyo vilīyata ityucyate /",
  "GV05brupsb2u:1724": "tadetadāha udakamevānuvilīyeteti /",
  "GV05brupsb2u:1725": "na ha naiva asya khilyasyodgrahaṇāyoddhṛtya pūrvavadgrahaṇāya grahītuṃ naiva samarthaḥ kaścitsyātsunipuṇo 'pi /",
  "GV05brupsb2u:1726": "ivaśabdo 'narthakaḥ /",
  "GV05brupsb2u:1727": "grahaṇāya naiva samarthaḥ;kasmāt?",
  "GV05brupsb2u:1728": "yato yato yasmādyasmāddeśātadudakamādadīta gṛhītvā svādayet,",
  "GV05brupsb2u:1729": "lavaṇāsvādameva tadudakaṃ na tu khilyamāvaḥ /",
  "GV05brupsb2u:1730": "yathāyaṃ dṛṣṭāntaḥ,",
  "GV05brupsb2u:1731": "evameva vā are maitreyidaṃ paramātmākhyaṃ mahadbhūtam-yasmānmahato bhūtādavidyayā paricchinnā satī kāryakaraṇopādhisambandhātkhilyamāvamāpannāsi,",
  "GV05brupsb2u:1732": "martyā janmamaraṇāśanāyāpipāsādisaṃsāradharmavatyasi,",
  "GV05brupsb2u:1733": "nāmarūpakāryātmikā-amuṣyānva yāhamiti,",
  "GV05brupsb2u:1734_0": "sa khilyabhāvastava kāryakaraṇabhūnopādhisamparkabhrāntijanito mahati bhūte svayonau",
  "GV05brupsb2u:1734_1": "mahāsamudrasyānīye paramātmani ajare 'mare 'bhaye śudve saindhavavanavadekarase prajñānaghane",
  "GV05brupsb2u:1734_2": "'nante 'pāre nirantare 'vidyājanitabhrāntimedavarjite praveśitaḥ /",
  "GV05brupsb2u:1735": "tasminpraviṣṭe svayonigraste khilyabhāve 'vidyākṛte bhedabhāve praṇāśite-idamekamadvaitaṃ mahadbhūtam mahacca tad bhūtaṃ ca mahadbhūtaṃ sarvamahattaratvādākāśādikāraṇatvācca /",
  "GV05brupsb2u:1736": "bhūtaṃ viṣvapi kālepu svarūpādhyabhicārātsarvadaiva pariniṣpannamiti vaikāliko niṣṭhāpratyayaḥ /",
  "GV05brupsb2u:1737": "athavā bhūtaśabdaḥ paramārthavācī,",
  "GV05brupsb2u:1738": "mahacca pāramārthikaṃ cetyarthaḥ;laukikaṃ tu yadyapi mahadbhavati,",
  "GV05brupsb2u:1739": "svapnamāyākṛtaṃ himavadādiparvatopamaṃ na paramārthavastu;",
  "GV05brupsb2u:1740": "ato viśinaṣṭi--idaṃ tu mahacca tadabhūtaṃ ceti /",
  "GV05brupsb2u:1741": "anantaṃ nāsyānto vidyata ityanantam;",
  "GV05brupsb2u:1742": "kadācidāpekṣikaṃ syādityato viśinaṣṭayapāramitivijñaptirvijñānam,",
  "GV05brupsb2u:1743": "vijñānama ca tadghanaśceti vijñānaghanaḥ,",
  "GV05brupsb2u:1744": "ghanaśabdojātyantarapratiṣedhārthaḥ-yathā suvarṇaghano 'yoghana iti;",
  "GV05brupsb2u:1745": "evaśabdo 'vadhāraṇārthaḥ-nānyañjātyantaramantarāle vidyata ityarthaḥ /",
  "GV05brupsb2u:1746": "yadīdamekamadvaitaṃ paramārthataḥ svacchaṃ saṃsāraduḥkhāsampṛttkam,",
  "GV05brupsb2u:1747": "kinnimito 'yaṃ khilyabhāva ātmano jāto mṛtaḥ sukhī duḥkhyahaṃ mametyevamādilakṣaṇo 'nekasaṃsāradharmopadrutaḥ? ityucyate--",
  "GV05brupsb2u:1748": "etebhyo bhūtebhyo yānyetāni kāryakaraṇavipayākārapariṇatāni nāmarūpātmakāni salliphenavudvudopamānisvacchasya paramātmanaḥ salilopamasya,",
  "GV05brupsb2u:1749_0": "yepāṃ viṣayaparyantānāṃ prajñānaghane brahmaṇi paramārthavivekajñānena pravilāpanamuttakaṃ",
  "GV05brupsb2u:1749_1": "nadīsamudravata--etabhyo hetubhūtebhyo bhūtebhyaḥ satyaśabdavācyebhyaḥ samutthāya",
  "GV05brupsb2u:1749_2": "saindhavakhilyavat-yathā adbhayaḥ sūryacandrādipratibimbaḥ,",
  "GV05brupsb2u:1750": "yathā vā svacchasya sphaṭikasya alattakādyupādhibhyo rattkādibhāvaḥ,",
  "GV05brupsb2u:1751_0": "evaṃ kāryakaraṇabhūtabhūtopādhibhyo viśepātmakhilyabhāvena samutthāya samyagutthāya--yebhyo",
  "GV05brupsb2u:1751_1": "bhūtebhya utthitaḥ tāni yadākāryakaraṇaviṣayākārapariṇatāni bhūtānyātmano viśepātmakhilyahetubhūtāni",
  "GV05brupsb2u:1751_2": "śāstrācāryopadeśena brahmavidyāyā nadīsamudravatpravilāpitāni vinaśyanti,",
  "GV05brupsb2u:1752": "salilaphenabudbudādivatteṣu vinaśyatsu anvevaiṣa viśeṣātmakhilyabhāvo vinaśyati;",
  "GV05brupsb2u:1753": "yathā udakālattphakādihetvapanaye sāryacandrasphaṭikādipratibimbo vinaśyati,",
  "GV05brupsb2u:1754": "candrādi svarūpameva paramārthato vyavatiṣṭhate,",
  "GV05brupsb2u:1755": "tadvatprajñānaghanamanantamapāraṃ svacchaṃ vyavatiṣṭhate /",
  "GV05brupsb2u:1756_0": "na tatra pretya viśepasaṃjñāsti kāryakaraṇasaṅghātebhyovimuttkasya-ityevamare maitreyi",
  "GV05brupsb2u:1756_1": "bravīmi nāsti viśeṣasaṃjñeti--ahamasāvamuṣya putro mamedaṃ kṣetraṃ dhanaṃ sukhī duḥkhītyevamādilakṣaṇā,",
  "GV05brupsb2u:1757": "avidyākṛtatvāttasyāḥ;",
  "GV05brupsb2u:1758": "avidyāyāścabrahmavidyayā niranvayato nāśitatvātkuto viśeṣasaṃjñāsambhavo brahmavidaścaitanyasvabhāvāvasthitasya?",
  "GV05brupsb2u:1759": "śarīrāvasthitasyāpi viśeṣasaṃjñā nopapadyate kimuta kāryakaraṇavimuttkasya sarvataḥ?",
  "GV05brupsb2u:1760": "iti hovācottkavānkila paramārthadarśanaṃ maitreyyai bhāryāyai yājñavalkyaḥ //12 //",
  "GV05brupsb2u:1761": "evaṃ pratibodhitā--",
  "GV05brupsb2u:1762": "_______________________________________________________________________",
  "GV05brupsb2u:1763": "START BrhUp 2,4.13",
  "GV05brupsb2u:1764": "sā hovāca maitreyī -- atraiva mā bhagavān amūmuhan na pretya saṃjñāstīti |",
  "GV05brupsb2u:1765": "sa hovāca -- na vā are 'haṃ mohaṃ bravīmi |",
  "GV05brupsb2u:1766": "alaṃ vā ara idaṃ vijñānāya || BrhUp_2,4.13 ||",
  "GV05brupsb2u:1767": "__________",
  "GV05brupsb2u:1768": "BrhUpBh_2,4.13",
  "GV05brupsb2u:1769": "sā ha kilovācottkavatī maitreyī--atraiva etasmitreva ekasminvastuni brahmaṇi virudvadharmavattavamācakṣaṇena bhagavatā mama moha kṛtaḥ;",
  "GV05brupsb2u:1770": "tadāha--atraiva mā bhagavānpūjāvānamūmuhanmohaṃ kṛtacān /",
  "GV05brupsb2u:1771": "kathaṃ tena virudvadharmavattvam utkamityucyate--pūrva vijñānaghana eveti pratiśāya punarna pretya saṃśāstīti;",
  "GV05brupsb2u:1772": "kathaṃ vijñānaghana eva?",
  "GV05brupsb2u:1773": "kathaṃ vā na pretya saṃjñāstīti?",
  "GV05brupsb2u:1774": "na hyuṣṇaḥ śītaścāgnirevaiko bhavati /",
  "GV05brupsb2u:1775": "ato mūḍhāsmyatra /",
  "GV05brupsb2u:1776": "sa hovāca yājñavalkyaḥ-na vā are maitreyyahaṃ mohaṃ bravīmi mohanaṃ vākyaṃ na bravīmityarthaḥ /",
  "GV05brupsb2u:1777": "nanu kathaṃ virudvadharmatvamavocaḥ-vijñāna ghanaṃ saṃjñābhāvaṃ ca ?",
  "GV05brupsb2u:1778": "na mayedamekasminvamiṃṇyamihitam,",
  "GV05brupsb2u:1779": "tvayaivedaṃ virudvadharmatvenaikaṃ vastu parigṛhītaṃ bhrāntyā, na tu mayottkam /",
  "GV05brupsb2u:1780": "mayā tvidamuttkam--yastvavidyāpratyupasyāpitaḥkāryakaraṇasambandhī ātmanaḥ khilyabhāvaḥ,",
  "GV05brupsb2u:1781": "yasminvidyayā nāśite,",
  "GV05brupsb2u:1782": "tannimittā yā viśeṣasaṃjñā śarīrādisambandhinī anyatvadarśanalakṣaṇā,",
  "GV05brupsb2u:1783": "sā kāryakaraṇasaṅghātopādhau pravilāpite naśyati hetvabhāvād udakādyādhāranāśādiva candrādipratibimba stannimittaśca prakāśādiḥ;",
  "GV05brupsb2u:1784": "na punaḥ paramārthacandrādityasvarūpānāśavadasaṃsāribrahmasvarūpasya vijñānaghanasya nāśaḥ;",
  "GV05brupsb2u:1785": "tadvijñāghana ityuttkam;",
  "GV05brupsb2u:1786": "sa ātmā sarvasya jagataḥ,",
  "GV05brupsb2u:1787": "paramārthato bhūtanāśānna vināśī /",
  "GV05brupsb2u:1788": "vināśī tvavidyakṛtaḥ khilyabhāvaḥ,",
  "GV05brupsb2u:1789": "“vācārambhaṇaṃ vikāro nāmadheyam“(chā0 u0 6 /1 /4) iti śrutyantarāt /",
  "GV05brupsb2u:1790": "ayaṃ tu pāramārthikaḥ-avināśī vā are 'yamātmā,",
  "GV05brupsb2u:1791": "ato 'laṃ paryāptaṃ vai are idaṃ mahadbhūtamanantamapāraṃ ya yāvyākhyātaṃ vijñānāya vijñātum /",
  "GV05brupsb2u:1792": "_______________________________________________________________________",
  "GV05brupsb2u:1793": "START BrhUp 2,4.14",
  "GV05brupsb2u:1794_0": "yatra hi dvaitam iva bhavati tad itara itaraṃ jighrati tad itara itaraṃ paśyati tad",
  "GV05brupsb2u:1794_1": "itara itaraṃ śṛṇoti tad itara itaraṃ jighrati tad itara itaram abhivadati tad itara",
  "GV05brupsb2u:1794_2": "itaraṃ manute tad itara itaraṃ vijānāti |",
  "GV05brupsb2u:1795_0": "yatra vāsya sarvam ātmaivābhūt tat kena kaṃ jighret tat kena kaṃ jighret tat kena",
  "GV05brupsb2u:1795_1": "kaṃ paśyet tat kena kaṃ śṛṇuyāt tat kena kam abhivadet tat kena kaṃ manvīta tat kena kaṃ vijānīyāt |",
  "GV05brupsb2u:1796": "yenedaṃ sarvaṃ vijānāti taṃ kena vijānīyāt |",
  "GV05brupsb2u:1797": "vijñātāram are kena vijānīyād iti || BrhUp_2,4.14 ||",
  "GV05brupsb2u:1798": "__________",
  "GV05brupsb2u:1799": "BrhUpBh_2,4.14",
  "GV05brupsb2u:1800": "kathaṃ tarhi pretya saṃjñā nāstītyucyate /",
  "GV05brupsb2u:1801": "śṛṇu /",
  "GV05brupsb2u:1802_0": "yatra yasminnavidyākalpite kāryakaraṇasaṃghātopādhijanite viśeṣātmani khilyabhāve",
  "GV05brupsb2u:1802_1": "hi yasmādaddvaitamiva pāramārthato 'dvaite brahmaṇi dvaitamiva bhinnamiva vastvantaramātmana upalakṣyate /",
  "GV05brupsb2u:1803": "nanu dvaitenopamīyamānatvāddvaitasya pāramārthikatvamiti /",
  "GV05brupsb2u:1804": "na /",
  "GV05brupsb2u:1805": "'vācā'rambhaṇaṃ vikāro nāmadheyami'ti śrutyantarā 'dekamevā'dvitīyamātmaivedaṃ sarvāmiti ca /",
  "GV05brupsb2u:1806": "tattatra yasmāddvaitamiva tasmādevetaro 'sau paramātmanaḥ khilyabhūta ātmāparamārthaścandroderivodakacandrādipratibimba itaro ghrātetareṇa dhrāṇenetaraṃ ghrātavyaṃ jighrati /",
  "GV05brupsb2u:1807": "itara itaramiti kārakapradarśanārthaṃ jighratīti kriyāphalayorabhidhānam /",
  "GV05brupsb2u:1808": "yathā chinttīti yathodyamyodyamya nipātanaṃ chedasya ca dvaidhībhāva ubhayaṃ chinattītyekenaiva śabdenābhidhīyate kriyāvasānatvātkriyāvyatirekeṇa ca tatphalasyānupalambhāt /",
  "GV05brupsb2u:1809": "itaro ghrāṇetareṇa ghrāṇenetaraṃ ghratavyaṃ jighrati tathā sarvaṃ pūrvavadvijānāti /",
  "GV05brupsb2u:1810": "iyamavidyāvadavasthā /",
  "GV05brupsb2u:1811": "yatra tu brahmavidyayāvidyā nāśamupagamitā tatrā'tmavyatirekeṇānyasyābhāvaḥ /",
  "GV05brupsb2u:1812": "yatra vā asya brahmavidaḥ sarvaṃ nāmarūpādyātmanyeva pravilāpitamātmaiva saṃvṛttaṃ yatraivamātmaivābhūttatra kena karaṇena kaṃ dhrātavyaṃ ko jighrettathā paśyodvijānīyāt /",
  "GV05brupsb2u:1813": "sarvatra hi kārakasādhyā kriyā /",
  "GV05brupsb2u:1814": "ataḥ kārakābhāve 'nupapattiḥ kriyāyāḥ kriyābhāve ca phalābhāvaḥ /",
  "GV05brupsb2u:1815": "tasmādavidyāyāmeva satyāṃ kriyākārakaphalavyavahāro na brahmavidaḥ /",
  "GV05brupsb2u:1816": "ātmatvādeva sarvasya nā'tmavyatirekeṇa kārakaṃ kriyāphalaṃ vāsti /",
  "GV05brupsb2u:1817": "nacānātmā sansarvamātmaiva bhavati kasyacit /",
  "GV05brupsb2u:1818": "tasmādavidyayaivānāttmatvaṃ parikalpitaṃ na tu paramārthata ātmavyatirekeṇāsti kiñcit /",
  "GV05brupsb2u:1819": "tasmātparamārthātmaikatvapratyaye kriyākārakaphalapratyayānupapattiḥ /",
  "GV05brupsb2u:1820": "ato virodhādbrahmavidaḥ kriyāṇāṃ tatsādhanānāṃ cāntyantameva nivṛttiḥ /",
  "GV05brupsb2u:1821": "kena kimiti kṣepārthaṃ vacanaṃ prakārāntarānupapattidarśanārtham /",
  "GV05brupsb2u:1822": "kenacidapi prakāreṇa kriyākaraṇādikārakānupapatteḥ /",
  "GV05brupsb2u:1823": "kenatcitkañcitkāścitkathaṃ cinna jivredevetyarthaḥ /",
  "GV05brupsb2u:1824": "yatrāpyavidyāvasthāyāmanyo 'nyaṃ paśyati tatrāpi yenedaṃ sarvaṃ vijānāti taṃ kena vijānīyādyena vijānāti tasya karaṇasya",
  "GV05brupsb2u:1825": "vijñeye viniyuktatvāt /",
  "GV05brupsb2u:1826": "jñātuśva jñeya eva hi jijñāsā nā'tmani /",
  "GV05brupsb2u:1827": "na cāgnerivā'tmā'tmano viṣayo na cāviṣaye jñāturjñānamupapadyate /",
  "GV05brupsb2u:1828": "tasmādyenedaṃ vijānāti taṃ vijñātāraṃ kena karaṇena ko vānyo vijānīyāt /",
  "GV05brupsb2u:1829": "yadā tu punaḥ paramārthavivekino brahmavido vijñātaiva kevalo 'dvayo vartate taṃ vijñātāramare kena vijānīyāditi //4//",
  "GV05brupsb2u:1830": "iti bṛhadāraṇyakopaniṣadbhāṣye dvitīyādhyāyasya caturthaṃ brāhmaṇam //4//",
  "GV05brupsb2u:1831": "_______________________________________________________________________",
  "GV05brupsb2u:1832": "START BrhUp 2,5.1",
  "GV05brupsb2u:1833": "yatkevalaṃ karmanirapekṣamamṛtavasādhanaṃ tadvaktavyamiti maitreyībrāhmaṇamārabdham /",
  "GV05brupsb2u:1834": "taccā'tmajñānaṃ savaṃsanyāsāṅgaviśiṣṭam /",
  "GV05brupsb2u:1835": "ātmani ca vijñāte sarvamidaṃ vijñātaṃ bhavati /",
  "GV05brupsb2u:1836": "ātmā ca priyaḥ sarvasmāt /",
  "GV05brupsb2u:1837": "tasmādātmā draṣṭavyaḥ sa ca śrotavyo mantavyo nididhyāstavya iti ca darśanaprakārā uktāḥ /",
  "GV05brupsb2u:1838": "tatra śrotavya ācāryāgamābhyām /",
  "GV05brupsb2u:1839": "mantavyastarkataḥ /",
  "GV05brupsb2u:1840": "tatra ca tarka ukta ātmaivedaṃ sarvamiti pratijñātasya hetuvacanamātmaikasāmānyatvamātmaikodbhavatvamātmaikapralayatvaṃ ca /",
  "GV05brupsb2u:1841": "tatrāyaṃ heturasiddha ityāśaṅkyata ātmaikasāmānyodbhavapralayākhyastadāśaṅkānivṛtyarthametadbrāhmaṇamārabhyate /",
  "GV05brupsb2u:1842": "yasmātparasparopakāryopakārakabhūtaṃ jagatsarvaṃ pṛthivyādi /",
  "GV05brupsb2u:1843": "yacca loke parasparakāryopakārakabhūtaṃ tadekakāraṇapūrvakamekasāmānyātmakamekapralayaṃ ca dṛṣṭam /",
  "GV05brupsb2u:1844": "tasmādidamapi pṛthivyādilakṣaṇaṃ jagatparasparopakāryopakārakatvāttathābhūtaṃ bhavitumarhati /",
  "GV05brupsb2u:1845": "eṣa hyartho 'sminbrāhmaṇeprakāśyate /",
  "GV05brupsb2u:1846": "athavā'tmaivedaṃ sarvamiti pratijñātasyā'tmotpattisthitilayatvaṃ kriyate /",
  "GV05brupsb2u:1847": "tathā hi naiyāyikairuktaṃ hetvapadeśātpratijñāyāḥ punarvacanaṃ nigamanamiti /",
  "GV05brupsb2u:1848": "anyairvyākhyātamā dundubhidṛṣṭāntācchrotavyārthamāgamavacanaṃ prāṅbhadhuvrahmaṇānmantavyārthamupapattipradarśanena madhubrāhmaṇena tu nididhyāsanavidhirucyata iti /",
  "GV05brupsb2u:1849": "sarvathāpi tu yathā'gamenāvadhāritaṃ tarkatastathaiva mantavyam /",
  "GV05brupsb2u:1850": "yathā tarkato matasya tarkāgamābhyāṃ niścitasya tathaiva nididhyāsanaṃ kriyata iti pṛthaṅnididhyāsanavidhiranarthaka eva /",
  "GV05brupsb2u:1851": "tasmātpṛthakprakaraṇavibhāgo 'narthaka ityasmadabhiprāyaḥ śravaṇamanananididhyāsanānāmiti /",
  "GV05brupsb2u:1852": "sarvathāpi tvadhyāyadvayasyārtho 'sminbrāhmaṇa upasaṃhriyate /",
  "GV05brupsb2u:1853": "iyaṃ pṛthivī sarveṣāṃ bhūtānāṃ madhu |",
  "GV05brupsb2u:1854": "asyai pṛthivyai sarvāṇi bhūtāni madhu |",
  "GV05brupsb2u:1855": "yaś cāyam asyāṃ pṛthivyāṃ tejomayo 'mṛtamayaḥ puruṣo yas cāyam adhyātmaṃ śārīras tejomayo 'mṛtamayaḥ puruṣo 'yam eva sa yo 'yam ātmā |",
  "GV05brupsb2u:1856": "idam amṛtam idaṃ brahmedaṃ sarvam || BrhUp_2,5.1 ||",
  "GV05brupsb2u:1857": "__________",
  "GV05brupsb2u:1858": "BrhUpBh_2,5.1",
  "GV05brupsb2u:1859_0": "iyaṃ pṛthivī prasiddhā sarveṣāṃ bhūtānāṃ madhu sarveṣāṃ brahmādistambaparyantānāṃ",
  "GV05brupsb2u:1859_1": "bhūtānāṃ prāṇināṃ madhu kāryaṃ madhviva madhu yathaiko madhvapūpo 'nekairmadhukarairnirvartita",
  "GV05brupsb2u:1859_2": "evamiyaṃ pṛthivī sarvabhūtanirvartitā /",
  "GV05brupsb2u:1860": "tathā sarvāṇi bhūtāni pṛthivyai pṛthivyā asyā madhu kāryam /",
  "GV05brupsb2u:1861": "kiñca yaśvāyaṃ puruṣo 'syāṃ pṛthivyāṃ tejomayaśvinmātraprakāśamayo 'mṛtamayo 'maraṇadharmā puruṣo yaścāyamadhyātmaṃ śārīraḥ śarīre bhavaḥ pūrvavattejomayo 'mṛtamayaḥ puruṣaḥ /",
  "GV05brupsb2u:1862": "sa ca liṅgābhimānī /",
  "GV05brupsb2u:1863": "sa ca sarveṣāṃ bhūtānāmupakārakaraṇatvena madhu /",
  "GV05brupsb2u:1864": "sarvāṇi ca bhūtānyasya madhu /",
  "GV05brupsb2u:1865": "caśabdasāmarthyāt /",
  "GV05brupsb2u:1866": "evametaccatuṣṭayaṃ tāvadekaṃ sarvabhūtakāryaṃ sarvāṇi ca bhūtānyasya kāryam ato 'syaikakāraṇapūrvakatā /",
  "GV05brupsb2u:1867": "yasmādekasmātkāraṇādetajjātaṃ tadevaikaṃ paramārthato brahmetaratkāryaṃ vācā'rambhaṇaṃ vikāro nāmadheyamātramityeṣamadhuparyāyāṇāṃ sarveṣāmarthaḥ saṃkṣepataḥ /",
  "GV05brupsb2u:1868": "ayameva sa yo 'yaṃ pratijñāta idaṃ sarvaṃ yadayamātmeti /",
  "GV05brupsb2u:1869": "idamamṛtaṃ yanmaitreyyā amṛtatvasādhanamuktamātmavijñānamidaṃ tadamṛtam /",
  "GV05brupsb2u:1870": "idaṃ brahma yadbrahmā te bravāṇi jñapayiṣyāmītyadhyāyādau prakṛtaṃ yadviṣayā ca vidyā brahmavidyetyucyata idaṃ sarvaṃ yasmādbrahmaṇo vijñānātsarvaṃ bhavati //1//",
  "GV05brupsb2u:1871": "_______________________________________________________________________",
  "GV05brupsb2u:1872": "START BrhUp 2,5.2",
  "GV05brupsb2u:1873": "imā āpaḥ sarveṣāṃ bhūtānāṃ madhu |",
  "GV05brupsb2u:1874": "āsām apāṃ sarvāṇi bhūtāni madhu |",
  "GV05brupsb2u:1875": "yaś cāyam āsv apsu tejomayo 'mṛtamayaḥ puruṣo yaś cāyam adhyātmaṃ raitasas tejomayo 'mṛtamayaḥ puruṣo 'yam eva sa yo 'yam ātmā |",
  "GV05brupsb2u:1876": "idam amṛtam idaṃ brahmedaṃ sarvam || BrhUp_2,5.2 ||",
  "GV05brupsb2u:1877": "__________",
  "GV05brupsb2u:1878": "BrhUpBh_2,5.2",
  "GV05brupsb2u:1879": "tathā'paḥ /",
  "GV05brupsb2u:1880": "adhyātmaṃ retasyapāṃ viśeṣato 'vasthānam //2//",
  "GV05brupsb2u:1881": "_______________________________________________________________________",
  "GV05brupsb2u:1882": "START BrhUp 2,5.3",
  "GV05brupsb2u:1883": "ayam agniḥ sarveṣāṃ bhūtānāṃ madhu |",
  "GV05brupsb2u:1884": "asyāgneḥ sarvāṇi bhūtāni madhu |",
  "GV05brupsb2u:1885": "yaś cāyam asminn agnau tejomayo 'mṛtamayaḥ puruṣo yaś cāyam adhyātmaṃ vāṅmayas tejomayo 'mṛtamayaḥ puruṣo 'yam eva sa yo 'yam ātmā |",
  "GV05brupsb2u:1886": "idam amṛtam idaṃ brahmedaṃ sarvam || BrhUp_2,5.3 ||",
  "GV05brupsb2u:1887": "__________",
  "GV05brupsb2u:1888": "BrhUpBh_2,5.3",
  "GV05brupsb2u:1889": "tathāgniḥ vācyagnerviśeṣato 'vasthānam //3//",
  "GV05brupsb2u:1890": "_______________________________________________________________________",
  "GV05brupsb2u:1891": "START BrhUp 2,5.4",
  "GV05brupsb2u:1892": "ayaṃ vāyuḥ sarveṣāṃ bhūtānāṃ madhu |",
  "GV05brupsb2u:1893": "asya vāyoḥ sarvāṇi bhūtāni madhu |",
  "GV05brupsb2u:1894": "yaś cāyam asmin vāyau tejomayo 'mṛtamayaḥ puruṣo yaś cāyam adhyātmaṃ prāṇas tejomayo 'mṛtamayaḥ puruṣo yam eva sa yo 'yam ātmā |",
  "GV05brupsb2u:1895": "idaṃ amṛtam idaṃ brahmedaṃ sarvam || BrhUp_2,5.4 ||",
  "GV05brupsb2u:1896": "__________",
  "GV05brupsb2u:1897": "BrhUpBh_2,5.4",
  "GV05brupsb2u:1898": "tathā vāyuḥ /",
  "GV05brupsb2u:1899": "adhyātmaṃ prāṇo bhūtānāṃ śarīrārambhakatvenopakārānmadhutvaṃ tadantargatānāṃ tejomayādīnāṃ karaṇatvenopakārānmadhutvam /",
  "GV05brupsb2u:1900": "tathā coktaṃ“tasyaiva vācaḥ pṛthivī śarīraṃ jyotīrūpamayamagniḥ“iti //4//",
  "GV05brupsb2u:1901": "_______________________________________________________________________",
  "GV05brupsb2u:1902": "START BrhUp 2,5.5",
  "GV05brupsb2u:1903": "ayam ādityaḥ sarveṣāṃ bhūtānāṃ madhu |",
  "GV05brupsb2u:1904": "asyādityasya sarvāṇi bhūtāni madhu |",
  "GV05brupsb2u:1905": "yaś cāyam asminn āditye tejomayo 'mṛtamayaḥ puruṣo yaś cāyam adhyātmaṃ cākṣuṣas tejomayo 'mṛtamayaḥ puruṣo 'yam eva sa yo 'yam ātmā |",
  "GV05brupsb2u:1906": "idam amṛtam idaṃ brahmedaṃ sarvam || BrhUp_2,5.5 ||",
  "GV05brupsb2u:1907": "__________",
  "GV05brupsb2u:1908": "BrhUpBh_2,5.5",
  "GV05brupsb2u:1909": "tathā'dityo madhu /",
  "GV05brupsb2u:1910": "cākṣuṣo 'dhyātmam //5//",
  "GV05brupsb2u:1911": "_______________________________________________________________________",
  "GV05brupsb2u:1912": "START BrhUp 2,5.6",
  "GV05brupsb2u:1913": "imā diśaḥ sarveṣāṃ bhūtānāṃ madhu |",
  "GV05brupsb2u:1914": "āsāṃ diśāṃ sarvāṇi bhūtāni madhu |",
  "GV05brupsb2u:1915": "yaś cāyam āsu dikṣu tejomayo 'mṛtamayaḥ puruṣo yaś cāyam adhyātmaṃ śrautraḥ prātiśrutkas tejomayo 'mṛtamayaḥ puruṣo 'yam eva sa yo 'yam ātmā |",
  "GV05brupsb2u:1916": "idam amṛtam idaṃ brahmedaṃ sarvam || BrhUp_2,5.6 ||",
  "GV05brupsb2u:1917": "__________",
  "GV05brupsb2u:1918": "BrhUpBh_2,5.6",
  "GV05brupsb2u:1919": "tathā diśo madhu /",
  "GV05brupsb2u:1920": "diśāṃ yadyapi śrotramadhyātmaṃ śabdapratiśravaṇavelāyāṃ tu viśeṣataḥ saṃnihito bhavatītyadhyātmaṃ prātiśrutkaḥ pratiśrutkāyāṃ pratiśravaṇavelāyāṃ bhavaḥ prātiśrutkaḥ //6//",
  "GV05brupsb2u:1921": "_______________________________________________________________________",
  "GV05brupsb2u:1922": "START BrhUp 2,5.7",
  "GV05brupsb2u:1923": "ayaṃ candraḥ sarveṣāṃ bhūtānāṃ madhv |",
  "GV05brupsb2u:1924": "asya candrasya sarvāṇi bhūtāni madhu |",
  "GV05brupsb2u:1925": "yaś cāyam asmin candre tejomayo 'mṛtamayaḥ puruṣo yaś cāyam adhyātmaṃ mānasas tejomayo 'mṛtamayaḥ puruṣo 'yam eva sa yo 'yam ātmedam amṛtam |",
  "GV05brupsb2u:1926": "idaṃ brahmedaṃ sarvam || BrhUp_2,5.7 ||",
  "GV05brupsb2u:1927": "__________",
  "GV05brupsb2u:1928": "BrhUpBh_2,5.7",
  "GV05brupsb2u:1929": "tathā candraḥ /",
  "GV05brupsb2u:1930": "adhyātmaṃ mānasaḥ //7//",
  "GV05brupsb2u:1931": "_______________________________________________________________________",
  "GV05brupsb2u:1932": "START BrhUp 2,5.8",
  "GV05brupsb2u:1933": "iyaṃ vidyut sarveṣāṃ bhūtānaṃ madhu |",
  "GV05brupsb2u:1934": "asyai vidyutaḥ sarvāṇi bhūtāni madhu |",
  "GV05brupsb2u:1935": "yaś cāyam asyāṃ vidyuti tejomayo 'mṛtamayaḥ puruṣo yaś cāyam adhyātmaṃ taijasas tejomayo 'mṛtamayaḥ puruṣo 'yam eva sa yo 'yam ātmā |",
  "GV05brupsb2u:1936": "idam amṛtam idaṃ brahmedaṃ sarvam || BrhUp_2,5.8 ||",
  "GV05brupsb2u:1937": "__________",
  "GV05brupsb2u:1938": "BrhUpBh_2,5.8",
  "GV05brupsb2u:1939": "tathā vidyut /",
  "GV05brupsb2u:1940": "tvaktejasi bhavastaijaso 'dhyātmam //8//",
  "GV05brupsb2u:1941": "_______________________________________________________________________",
  "GV05brupsb2u:1942": "START BrhUp 2,5.9",
  "GV05brupsb2u:1943": "ayaṃ stanayitnuḥ sarveṣāṃ bhutānāṃ madhu |",
  "GV05brupsb2u:1944": "asya stanayitnoḥ sarvāṇi bhūtāni madhu |",
  "GV05brupsb2u:1945": "yaś cāyam asminstanayitnau tejomayo 'mṛtamayaḥ puruṣo yaś cāyam adhyātmaṃ śābdaḥ sauvaras tejomayo 'mṛtamayaḥ puruṣo 'yam eva sa yo 'yam ātmā |",
  "GV05brupsb2u:1946": "idam amṛtam idaṃ brahmedaṃ sarvam || BrhUp_2,5.9 ||",
  "GV05brupsb2u:1947": "__________",
  "GV05brupsb2u:1948": "BrhUpBh_2,5.9",
  "GV05brupsb2u:1949": "tathā stanayitnaḥ /",
  "GV05brupsb2u:1950": "śabde bhavaḥ śābdo 'dhyātmaṃ yadyapi tathāpi svare viśeṣato bhavatīti sauvaro 'dhyātmam //9//",
  "GV05brupsb2u:1951": "_______________________________________________________________________",
  "GV05brupsb2u:1952": "START BrhUp 2,5.10",
  "GV05brupsb2u:1953": "ayam ākāśaḥ sarveṣāṃ bhūtānāṃ madhu |",
  "GV05brupsb2u:1954": "asyākāśasya sarvāṇi bhūtāni madhu |",
  "GV05brupsb2u:1955": "yaś cāyam asminn ākāśe tejomayo 'mṛtamayaḥ puruṣo yaś cāyam adhyātmaṃ hṛdy ākāśas tejomayo 'mṛtamayaḥ puruṣo 'yam eva sa yo 'yam ātmā |",
  "GV05brupsb2u:1956": "idam amṛtam idaṃ brahmedaṃ sarvam || BrhUp_2,5.10 ||",
  "GV05brupsb2u:1957": "__________",
  "GV05brupsb2u:1958": "BrhUpBh_2,5.10",
  "GV05brupsb2u:1959": "tathā'kāśaḥ /",
  "GV05brupsb2u:1960": "adhyātmaṃ hyadyākāśaḥ //10//",
  "GV05brupsb2u:1961": "_______________________________________________________________________",
  "GV05brupsb2u:1962": "START BrhUp 2,5.11",
  "GV05brupsb2u:1963": "ayaṃ dharmaḥ sarveṣāṃ bhūtānāṃ madhu |",
  "GV05brupsb2u:1964": "asya dharmasya sarvāṇi bhūtāni madhu |",
  "GV05brupsb2u:1965": "yaś cāyam asmin dharme tejomayo 'mṛtamayaḥ puruṣo yaś cāyam adhyātmaṃ dhārmas tejomayo 'mṛtamayaḥ puruṣo 'yam eva sa yo 'yam ātmā |",
  "GV05brupsb2u:1966": "idam amṛtam idaṃ brahmedaṃ sarvam || BrhUp_2,5.11 ||",
  "GV05brupsb2u:1967": "__________",
  "GV05brupsb2u:1968": "BrhUpBh_2,5.11",
  "GV05brupsb2u:1969": "ayaṃ dharmo 'yamityapratyakṣo 'pi dharmaḥ kāryeṇa tatprayuktena pratyakṣeṇa vyapadiśyate 'yaṃ dharma iti pratyakṣavat /",
  "GV05brupsb2u:1970": "dharmaśca vyākhyātaḥ śrutismṛtilakṣaṇaḥ kṣatrādīnāmapi niyantā jagato vaicitryakṛtpṛthivyādīnāṃ pariṇāmahetutvātprāṇibhiranuṣṭhīyamānarūpaśca /",
  "GV05brupsb2u:1971": "tena cāyaṃ dharma iti pratyakṣeṇa vyapadeśaḥ /",
  "GV05brupsb2u:1972": "satyadharmayoścābhedena nirdeśaḥ kṛtaḥ śāsrācāralakṣaṇayoridda(? )",
  "GV05brupsb2u:1973": "tu bhedena vyapadeśa ekatve satyapi /",
  "GV05brupsb2u:1974": "dṛṣṭādṛṣṭabhedarūpeṇa kāryārambhakatvāt /",
  "GV05brupsb2u:1975": "yastvadṛṣṭo 'pūrvākhyo dharmaḥ sa sāmānyaviśeṣātmanādṛṣṭena rūpeṇa kāryamārabhate sāmānyarūpeṇa pṛthivyādīnāṃ prayoktā bhavati viśeṣarūpeṇa cādhyātmaṃ kāryakaraṇasaṃghātasya /",
  "GV05brupsb2u:1976": "tatra pṛthivyādīnāṃ prayoktari yaścāyamasmindharme tejomayastathādhyātmaṃ kāryakaraṇasaṃghātakartari dharme bhavo dhārmaḥ //11//",
  "GV05brupsb2u:1977": "_______________________________________________________________________",
  "GV05brupsb2u:1978": "START BrhUp 2,5.12",
  "GV05brupsb2u:1979": "idaṃ satyaṃ sarveṣāṃ bhūtānāṃ madhu |",
  "GV05brupsb2u:1980": "asya satyasya sarvāṇi bhūtāni madhu |",
  "GV05brupsb2u:1981": "yaś cāyam asmin satye tejomayo 'mṛtamayaḥ puruṣo yaś cāyam adhyātmaṃ sātyas tejomayo 'mṛtamayaḥ puruṣo 'yam eva sa yo 'yam ātmā |",
  "GV05brupsb2u:1982": "idam amṛtam idaṃ brahmedaṃ sarvam || BrhUp_2,5.12 ||",
  "GV05brupsb2u:1983": "__________",
  "GV05brupsb2u:1984": "BrhUpBh_2,5.12",
  "GV05brupsb2u:1985": "tathā dṛṣṭenānuṣṭhīyamānenā'cārarūpeṇa satyākhyo bhavati sa eva dharmaḥ so 'pi dviprakāra eva sāmānyaviśeṣātmarūpeṇa /",
  "GV05brupsb2u:1986": "sāmānyarūpaḥ pṛthivyādisamaveto viśeṣarūpaḥ kāryakaraṇasaṃghātasamaveta /",
  "GV05brupsb2u:1987": "tatra pṛthivyādisamavete vartamānakriyārūpe satye tathādhyātmaṃ kāryakaraṇasaṃghātasa mavete satye bhavaḥ satyaḥ /",
  "GV05brupsb2u:1988": "satyena vāyurāvātīti śrutyantarāt //12//",
  "GV05brupsb2u:1989": "_______________________________________________________________________",
  "GV05brupsb2u:1990": "START BrhUp 2,5.13",
  "GV05brupsb2u:1991": "idaṃ mānuṣaṃ sarveṣāṃ bhūtānāṃ madhu |",
  "GV05brupsb2u:1992": "asya mānuṣasya sarvāṇi bhūtāni madhu |",
  "GV05brupsb2u:1993": "yaś cāyam asmin mānuṣe tejomayo 'mṛtamayaḥ puruṣo yaś cāyam adhyātmaṃ mānuṣas tejomayo 'mṛtamayaḥ puruṣo 'yam eva sa yo 'yam ātmā |",
  "GV05brupsb2u:1994": "idam amṛtam idaṃ brahmedaṃ sarvam || BrhUp_2,5.13 ||",
  "GV05brupsb2u:1995": "__________",
  "GV05brupsb2u:1996": "BrhUpBh_2,5.13",
  "GV05brupsb2u:1997": "dharmasatyābhyāṃ prayukto 'yaṃ kāryakaraṇasaṃghātaviśeṣaḥ sa yena jātiviśeṣeṣa saṃyukto bhavati /",
  "GV05brupsb2u:1998": "sa jātiviśeṣo mānuṣādiḥ /",
  "GV05brupsb2u:1999": "tatra mānuṣādijātiviśiṣṭā eva sarve prāṇinikāyāḥ parasparopakāryopakārakabhāvena vartamānā dṛśyante /",
  "GV05brupsb2u:2000": "ato mānuṣādijātirapi sarveṣāṃ bhūtānāṃ madhu /",
  "GV05brupsb2u:2001": "tatra mānuṣādijātirapi bāhyā'dhyātmikī cetyubhayathā nirdeśabhāgbhavati //13//",
  "GV05brupsb2u:2002": "_______________________________________________________________________",
  "GV05brupsb2u:2003": "START BrhUp 2,5.14",
  "GV05brupsb2u:2004": "ayam ātmā sarveṣāṃ bhūtānāṃ madhu |",
  "GV05brupsb2u:2005": "asyātmanaḥ sarvāṇi bhūtāni madhu |",
  "GV05brupsb2u:2006": "yaś cāyam asminn ātmani tejomayo 'mṛtamayaḥ puruṣo yaś cāyam ātmā tejomayo 'mṛtamayaḥ puruṣo 'yam eva sa yo 'yam ātmā |",
  "GV05brupsb2u:2007": "idam amṛtam idaṃ brahmedaṃ sarvam || BrhUp_2,5.14 ||//",
  "GV05brupsb2u:2008": "__________",
  "GV05brupsb2u:2009": "BrhUpBh_2,5.14",
  "GV05brupsb2u:2010": "yastu kāryakaraṇasaṃghāto mānuṣādijātiviśiṣṭaḥ so 'yamātmā sarveṣāṃ bhūtānāṃ madhu /",
  "GV05brupsb2u:2011": "nanvayaṃ śārīraśabdena nirdiṣṭaḥ pṛthivīparyāya eva /",
  "GV05brupsb2u:2012": "na /",
  "GV05brupsb2u:2013": "pārthivāṃśasyaiva tatra grahaṇāt /",
  "GV05brupsb2u:2014": "idaṃ tu sarvātmā pratyastamitādhyātmādhibhūtādisarvaviśeṣaḥ sarvabhūtadevatāgaṇaviśiṣṭaḥ kāryakaraṇasaṃghātaḥ so 'yamātmetyucyate /",
  "GV05brupsb2u:2015": "tasminnasminnātmani tejomayo 'mṛtamayaḥ puruṣo 'yamūrtarasaḥ sarvātmako nirdiśyate /",
  "GV05brupsb2u:2016": "ekadeśena tu pṛthivyādiṣu nirdiṣṭo 'trādhyātmaviśeṣābhāvātsa na nirdiśyate /",
  "GV05brupsb2u:2017": "yastu pariśiṣṭo vijñānamayo yadartho 'yaṃ dehaliṅgasaṃghāta ātmā sa yaścāyamātmetyucyate //14//",
  "GV05brupsb2u:2018": "_______________________________________________________________________",
  "GV05brupsb2u:2019": "START BrhUp 2,5.15",
  "GV05brupsb2u:2020": "sa vā ayam ātmā sarveṣāṃ adhipatiḥ sarveṣāṃ bhūtānāṃ rājā |",
  "GV05brupsb2u:2021": "tad yathā rathanābhau ca rathanemau cārāḥ sarve samarpitāḥ |",
  "GV05brupsb2u:2022": "evam evāsminn ātmani sarvāṇi bhūtāni sarve devāḥ sarve lokāḥ sarve prāṇāḥ sarva eta ātmānaḥ samarpitāḥ || BrhUp_2,5.15 ||",
  "GV05brupsb2u:2023": "__________",
  "GV05brupsb2u:2024": "BrhUpBh_2,5.15",
  "GV05brupsb2u:2025": "yasminnātmani pariśiṣṭo vijñānamayo 'mātmā /",
  "GV05brupsb2u:2026": "tasminnavidyākṛtakāryakaraṇasaṅghātopadhiviśiṣṭe brahmavidyāyā paramārthātmani praveśite,",
  "GV05brupsb2u:2027_0": "sa evamuttko 'nantaro 'bāhyaḥ kṛtastraḥ prajñānaghanabhūtaḥ sarveṣāṃ bhūtānāmayamātmā",
  "GV05brupsb2u:2027_1": "sarvairūpāsyaḥ sarveṣāṃ bhūtānāmadhipatiḥ sarvabhūtānāṃ svatantro na kumāramātyavat, kiṃ tarhi?",
  "GV05brupsb2u:2028": "sarveṣāṃ bhūtānāṃ rājā /",
  "GV05brupsb2u:2029": "rājatvaviśeṣaṇamadhipatiriti;bhavati kaścidrājocitaṣṭattimāśritya rājā,",
  "GV05brupsb2u:2030": "na tvadhipatiḥ,",
  "GV05brupsb2u:2031": "ato viśinaṣṭyadhipatiriti /",
  "GV05brupsb2u:2032": "evaṃ sarvabhūtātmā vidvān brahmavinmuttko bhavati /",
  "GV05brupsb2u:2033": "yaduttkam 'brahmavidyayā sarvaṃ bhaviṣyanto manuṣyā manyante kimu tadbrahmāvedyasmāttatsarvamabhavat'itīdaṃ tad vyākhyātam /",
  "GV05brupsb2u:2034": "evamātmānabheva sarvātmatvena ācāryagamābhyāṃ śrutvā,",
  "GV05brupsb2u:2035": "matvā tarkato vijñāya sākṣādevaṃ yathā madhubrāhmaṇe darśitaṃ tathā,",
  "GV05brupsb2u:2036": "tasmādbrahmavijñānādevaṃlakṣaṇāt pūrvamapibrahemaiva sadavidyayā abrahmāsīt,",
  "GV05brupsb2u:2037": "sarvabheva ca sadasarvamāsīt tāntvavidyāmasmādvijñanāttiraskṛtya brahmavidbrahmaiva san brahmābhavat sarvaḥ sa sarvamabhavat /",
  "GV05brupsb2u:2038": "parisamāptaḥ śāstrārtho yadarthaḥ prastutaḥ /",
  "GV05brupsb2u:2039_0": "tasminnetasmin sarvātmabhūte brahmavidi sarvātmani sarvaṃ jagat samarpitamityetasminnarthe",
  "GV05brupsb2u:2039_1": "dṛṣṭānta upādīyate-tadyathā rathanābhau ca rathenemau cārāḥ sarve samarpitā iti prasidvor'thaḥ,",
  "GV05brupsb2u:2040": "evamevāsminnātmani paramātmabhūte brahmavidi sarvāṇi bhūtāni brahmādistambaryantāni,",
  "GV05brupsb2u:2041": "sarve devā agnyādayaḥ, sarve lokā",
  "GV05brupsb2u:2042": "bhūrādayaḥ,",
  "GV05brupsb2u:2043": "sarve praṇā vāgādayaḥ,",
  "GV05brupsb2u:2044": "sarva eta ātmāno jalacandravat pratiśarīrānupraveśino 'vidyākalpitāḥ,",
  "GV05brupsb2u:2045": "sarvaṃ jagadasmin samarpitam /",
  "GV05brupsb2u:2046": "yaduttkaṃ brahmavidvāmadevaḥ pratipede-'ahaṃ manurabhavaṃ sūryaśca'iti,",
  "GV05brupsb2u:2047": "sa eṣa sarvātmabhāvo vyākhyātaḥ /",
  "GV05brupsb2u:2048": "sa eṣa vidvān brahmavit sarvopādhiḥ sarvātmā sarvo bhavati /",
  "GV05brupsb2u:2049": "nirupādhirnirupākhyaḥ anantaro 'bāhyaḥ kṛtsnaḥ prajñānaghano 'jājaro 'mṛtobhayo 'calo neti netyasthūlo 'naṇurityevaṃviśeṣaṇo bhavati /",
  "GV05brupsb2u:2050": "tametamarthamajānantastārkikāḥ kecit paṇḍitaṃmanyāścāgamavidaḥ śāstrārtha virudvaṃ manyamānā vikalpayanto mohamagādhamupayānti /",
  "GV05brupsb2u:2051": "tametamarthametau manetrāvanuvadataḥ--“anejadekaṃ manaso javīyaḥ” “tadejati tannaijati“iti /",
  "GV05brupsb2u:2052": "tathā ca taittirīyake--“yasmātparaṃ nāpāramasti kiñcat““etatsāma gāyannāste” “ahamannamahamannamahamannam“ityādi /",
  "GV05brupsb2u:2053": "tathā ca cchāndogye“jakṣat krīḍanramamāṇaḥ” “sayadi pitṛlokakāmaḥ” “sarvagandhaḥ sarvarasaḥ“ityādi /",
  "GV05brupsb2u:2054": "āyarvaṇe ca“sarvajñaḥ sarvavit““dūrāta sudūre tadihāntike ca /",
  "GV05brupsb2u:2055": "“kaṭhavallīṣvapi“aṇoraṇīyān mahato mahīyān” “kastaṃ madāmadaṃ devam” “tadvāvato 'nyānatyeti tiṣṭhat“iti ca /",
  "GV05brupsb2u:2056_0": "tathā gītāsu“ahaṃ kraturahaṃ yajñaḥ” “pitāhamasya jagataḥ” “nādatte kasyacit pāpam”",
  "GV05brupsb2u:2056_1": "“samaṃ sarveṣu bhūteṣu” “avimattkaṃ vibhattkepu” “grasiṣṇu prabhaviṣṇu ca“ityevamādyāgamārtha virudvamiva",
  "GV05brupsb2u:2057": "pratibhāntaṃ manyamānāḥ svacittasāmarthyādarthanirṇayāya vikalpayantaḥ,",
  "GV05brupsb2u:2058": "astyātmā nāstyātmā kartākartā muttko badvaḥ kṣaṇiko vijñānamātraṃ śūnyaṃ cetyevaṃ vikalpayanto na pāramadhigacchantyavidyāyāḥ,",
  "GV05brupsb2u:2059": "virudvarrmadarśitvāt sarvatra /",
  "GV05brupsb2u:2060": "tasmāttatra ya eva śrutyācāryadarśitamārgānusāriṇaḥ, ta evāvidyāyāḥ pāramadhigacchanti /",
  "GV05brupsb2u:2061": "ta eva vāsmānmohasamudrādagādhāduttariṣyanti, netare svavudvikauśalānusāriṇaḥ //15 //",
  "GV05brupsb2u:2062": "_______________________________________________________________________",
  "GV05brupsb2u:2063": "START BrhUp 2,5.16",
  "GV05brupsb2u:2064": "parisamāptā brahmavidyāmṛtatvasādhanābhūtā,",
  "GV05brupsb2u:2065": "yāṃ maitreyī pṛṣṭavatī bhartāram 'yadeva bhagavānamṛtatvasādhanaṃ veda tadeva me brūhi'iti /",
  "GV05brupsb2u:2066": "etasyā brahmavidyāyāḥ stutyartheyamākhyāyikāyāḥ saṅkṣepator'thaprakāśanārthāvetau mantrau bhavataḥ /",
  "GV05brupsb2u:2067": "evaṃ hi mantrabrāhmaṇābhyāṃ stutatvāt amṛtatvasarvaprāptisādhanatvaṃ brahmavidyāyāḥ prakaṭīkṛtaṃ rājamārga mupanītaṃ bhavati--yathāditya udyañchalārvaraṃ tamo 'panayatīti tadvat /",
  "GV05brupsb2u:2068": "api caivaṃ stutā brahmavidyāyā indrarakṣitā sā duṣprāpyā devairapi;",
  "GV05brupsb2u:2069": ".smādaścibhyāmapidevabhipagbhyāmindrarakṣitā vidyā mahatāyāsena prāptā /",
  "GV05brupsb2u:2070": "brāhmaṇasya śiraśchittvāśvayaṃ śiraḥ pratisandhāya tasminnindreṇacchinne punaḥ svaśira eva pratisandhāya tena brāhmaṇasya svaśirasaivottkāśeṣā brahmavidyā śrutā /",
  "GV05brupsb2u:2071": "tasmāttataḥ parataraṃ kiñcit puruṣārthasādhanaṃ na bhūtaṃ na bhāvi vā,",
  "GV05brupsb2u:2072": "kuta eva vartamānam,",
  "GV05brupsb2u:2073": "iti nātaḥ parāstutirasti /",
  "GV05brupsb2u:2074": "api caivaṃ stūyate brahmavidyāsarvapuruṣārthānāṃ karma hi sādhanamiti loke prasidvam /",
  "GV05brupsb2u:2075": "tacca karma vittasādhyam,",
  "GV05brupsb2u:2076": "tenāśāpināstyamṛtatvasya /",
  "GV05brupsb2u:2077": "tadidamamṛtatvaṃ kevalayātmavidyayā karmanirapekṣayā prāpyate;",
  "GV05brupsb2u:2078": "yasmāt karmaprakaraṇe vaktuṃ prāptapi kevalaprakaraṇe,",
  "GV05brupsb2u:2079": "karmaprakaraṇāduttīrta karmaṇā virudvatvāt kevalasaṃnyāsasahitā abhihitā amṛtatvasādhanāya /",
  "GV05brupsb2u:2080": "tasmānnātaḥ paraṃ puruṣārthasādhanamasti /",
  "GV05brupsb2u:2081": "api caivaṃ stutā brahmavidyā sarvo hi loko dvandvārāmaḥ“sa vai naiva reme tasmādekākī na ramate“iti śruteḥ /",
  "GV05brupsb2u:2082": "yājñavalkyo lokasādhāraṇo 'pi sannātmajñānabaladbhāryāputravittādisaṃsāraratiṃ parityajya prajñānatṛpta ātmaratirbabhūva /",
  "GV05brupsb2u:2083": "api caivaṃ stutā brahmavidyā yasmādyājñavalkyenasaṃsāramārgad vyuttiṣṭhatāpi priyāyai bhāryāyai protyarthameṃvāmihitā,",
  "GV05brupsb2u:2084": "“priyaṃ bhāpasa ehyāḥsva“iti liṅgāt /",
  "GV05brupsb2u:2085": "tatreyaṃ stutyarthākhyāyiketyavocāma /",
  "GV05brupsb2u:2086": "kā punaḥ sā ākhyāyikā? ityucyate---",
  "GV05brupsb2u:2087": "idaṃ vai tan madhu dadhyaṅṅ ātharvaṇo 'śvibhyām uvāca |",
  "GV05brupsb2u:2088": "tad etad ṛṣiḥ paśyann avocat -- tad vāṃ narā sanaye daṃsa ugram āviṣ kṛṇomi tanyatur na vṛṣṭim |",
  "GV05brupsb2u:2089": "dadhyaṅ ha yan madhv ātharvaṇo vām aśvasya śīrṣṇā pra yad īm uvāceti || BrhUp_2,5.16 ||",
  "GV05brupsb2u:2090": "__________",
  "GV05brupsb2u:2091": "BrhUpBh_2,5.16",
  "GV05brupsb2u:2092": "idamityanantaranirdiṣṭaṃ vyapadiśati, budvau sannihitatvāt /",
  "GV05brupsb2u:2093": "vaiśabdaḥ smaraṇārthaḥ /",
  "GV05brupsb2u:2094": "tadityākhyāyikānirvṛttaṃprakaraṇāntarābhihitaṃ parokṣaṃ vaiśabdena smārayanniha vyapadiśati /",
  "GV05brupsb2u:2095": "yattat pravargyaprakaraṇe mūcitam,",
  "GV05brupsb2u:2096": "nāviṣkṛtaṃ madhu,",
  "GV05brupsb2u:2097": "tadidaṃ madhvihānantaraṃ nirdiṣṭam-'iyaṃ pṛthivī'ityādinā /",
  "GV05brupsb2u:2098": "kathaṃ tatra prakaraṇānte sūcitam-dadhyaṅ ha vā ābhyāmātharvaṇo madhu nāma brāhmaṇamuvāca /",
  "GV05brupsb2u:2099": "tadenayoḥ priyaṃ dhāma tadevainayoretenopagacchati /",
  "GV05brupsb2u:2100": "sa hovācendreṇa vā uttko 'smayetaccedanyasmā anuvrūyāstata eva te śiraśchindyāmiti /",
  "GV05brupsb2u:2101": "tasmādvai bibhemi, yadvai me sa śiro na chindyāt tadvāmupaneṣya iti /",
  "GV05brupsb2u:2102": "tau hocaturāvāṃ tvā tasmāt trāsyāvahe iti kathaṃ mā trāsyethe? iti /",
  "GV05brupsb2u:2103": "yadā nāvupaneṣyase;",
  "GV05brupsb2u:2104": "atha te śiraśchittvā anyatrāhratyopanidhāsyāvaḥ;",
  "GV05brupsb2u:2105": "athāśvasya śira āhratya tatte pratidhāsyāvaḥ;",
  "GV05brupsb2u:2106": "tena nāvanuvakṣyasi /",
  "GV05brupsb2u:2107": "yadā nāvanuvakṣyasi,",
  "GV05brupsb2u:2108": "atha te tadindraḥ śiraśchetsyati;atha te svaṃ śira āhratya tatte pratidhāsyāva iti /",
  "GV05brupsb2u:2109": "tatheti tau hopaninye /",
  "GV05brupsb2u:2110": "tau yadopaninye,",
  "GV05brupsb2u:2111": "athāsya śiracchittvānyatropanidadhutuḥ;athāśvasya śira āhratya tadvāsya pratidadhatuḥ /",
  "GV05brupsb2u:2112": "tena hābhyāmanuvāca /",
  "GV05brupsb2u:2113": "sa yadā ābhyāmanuvācāthāsya tadindraḥ śiraściccheda /",
  "GV05brupsb2u:2114": "athāsya svaṃ śira āhratya tadvāsya pratidadhaturiti /",
  "GV05brupsb2u:2115": "yāvattu pravargyakarmāṅgabhūtaṃ madhu tāvadeva tatrābhihitam, na tu kakṣyamātmājñānākhyam /",
  "GV05brupsb2u:2116": "tatra yā ākhyāyikābhihitā seha stutyarthā pradarśyate /",
  "GV05brupsb2u:2117": "idaṃ vai tanmadhu dadhyaṅṅātharvaṇo 'nena prapañcenāśvibhyāmuvāca /",
  "GV05brupsb2u:2118": "tadetadṛpiḥ-tadetat karma, śṛpirmantraḥ, paśyannupalabhamānaḥ, avocat-uttkavān /",
  "GV05brupsb2u:2119": "katham? taddaṃsa iti vyavahitena sambandhaḥ /",
  "GV05brupsb2u:2120": "daṃsa iti karmaṇo nāmadheyam /",
  "GV05brupsb2u:2121": "tacca daṃsaḥ kiviśiṣṭam? ugraṃ krūram /",
  "GV05brupsb2u:2122": "vāṃ yuvayoḥ /",
  "GV05brupsb2u:2123": "he narā narākārāvaśvinau /",
  "GV05brupsb2u:2124": "tacca karma kinnimitam?",
  "GV05brupsb2u:2125": "sanaye lābhāya !lāmalubdho hi loke 'pi krūraṃ karmācarati, tathaivaitāvupalabhyete yathā soke /",
  "GV05brupsb2u:2126": "tadāviḥ prakāśaṃ kṛṇomi karomi yadrahasi bhavadbhayāṃ kṛtam, kimiva?",
  "GV05brupsb2u:2127": "ityucyate--tanyatuḥ parjanyaḥ, na iva /",
  "GV05brupsb2u:2128": "nakārastūpariṣṭādupacāra upamārthīyo vede, na pratipedhārthaḥ;yathāśvaṃ na /",
  "GV05brupsb2u:2129": "aśvamiveti yadvat /",
  "GV05brupsb2u:2130": "tanyaturiva vṛrṣṭi yathā parjanyo vṛrṣṭi prakāśayati stanayitnvādiśabdaiḥ,",
  "GV05brupsb2u:2131": "tadvadahaṃ yuvayoḥ krūraṃ karma āviṣkṛṇomīti sambandhaḥ /",
  "GV05brupsb2u:2132": "nanvaśvinoḥ stutyarthau kathamimau mantrau syātāṃ nindāvacanau hīmau /",
  "GV05brupsb2u:2133": "naipa doṣaḥ;stutirevaiṣā, na nindāvacanau /",
  "GV05brupsb2u:2134": "yasmādīdṛśamapyatikrūraṃ karma kurvatoryuvayorna loma ca mīyata iti /",
  "GV05brupsb2u:2135": "na cānyatkiñcidvīyata eveti /",
  "GV05brupsb2u:2136": "stutāvetau bhavataḥ /",
  "GV05brupsb2u:2137": "nindāṃ praśaṃsāṃ hi laukikāḥ smaranti /",
  "GV05brupsb2u:2138": "tathā praśaṃsārūpā ca nindā loke prasidvā /",
  "GV05brupsb2u:2139": "dadhyaṅnāma ātharvaṇaḥ /",
  "GV05brupsb2u:2140": "hetyanarthako nipātaḥ /",
  "GV05brupsb2u:2141": "yanmadhukakṣyamātmajñānalakṣaṇamāthavaṇo vāṃ yukābhyāmaśvasya śīrṣṇā śirasā prayat īm uvāca yat provāca madhu /",
  "GV05brupsb2u:2142": "īmityanarthako nipātaḥ //16//",
  "GV05brupsb2u:2143": "_______________________________________________________________________",
  "GV05brupsb2u:2144": "START BrhUp 2,5.17",
  "GV05brupsb2u:2145": "idaṃ vai tan madhu dadhyaṅṅ ātharvaṇo 'śvibhyām uvāca |",
  "GV05brupsb2u:2146": "tad etad ṛṣiḥ paśyann avocat -- ātharvaṇāyāśvinau dadhīce 'śvyaṃ śiraḥ praty airayatam |",
  "GV05brupsb2u:2147": "sa vāṃ madhu pra vocad ṛtāyan tvāṣṭraṃ yad dasrāv apikakṣyaṃ vām iti || BrhUp_2,5.17 ||",
  "GV05brupsb2u:2148": "__________",
  "GV05brupsb2u:2149": "BrhUpBh_2,5.17",
  "GV05brupsb2u:2150": "idaṃ vai tanmadhvityādi pūrvavanmantrāntaradarśanārtham /",
  "GV05brupsb2u:2151": "tathānyo mantrastāmeva ākhyāyikāmanusaratisma /",
  "GV05brupsb2u:2152": "ātharvaṇo dadhyaṅnāma, ātharvaṇo 'nyo vidyata ityato viśinaṣṭi dadhyaṅnāmātharvaṇaḥ /",
  "GV05brupsb2u:2153": "tasmai dadhīca ātharvaṇāya he 'śvināviti mantradṛśo vacanam,",
  "GV05brupsb2u:2154": "aśvyama śvasya svabhūtaṃ śiraḥ,",
  "GV05brupsb2u:2155": "brāhmaṇasya śirasicchinne 'śvasya śiraśchittvedṛśamatikrūraṃ karma kṛtvā aśvayaṃ śiro brāhmaṇaṃ prati erayataṃ gamitavantau yuvām /",
  "GV05brupsb2u:2156": "sa cātharvaṇo vāṃ yuvābhyāṃ tanmadhu pravocad yat pūrvaṃ pratijñātaṃ vakṣyāmīti /",
  "GV05brupsb2u:2157": "sa kimarthamevaṃ jīvitasandehamāruhya pravocat? ityucyate /",
  "GV05brupsb2u:2158": "śṛtāyan yata pūrvaṃ pratijñātaṃ satyaṃ tat paripālayitumicchan /",
  "GV05brupsb2u:2159": "jīvitādapi hi satyadharmaparipālanā gurutaretyesya liṅgametat /",
  "GV05brupsb2u:2160": "ki tanmadhu pravocat?",
  "GV05brupsb2u:2161": "ityucyate-tvāṣṭram, tvaṣṭā ādityastasya sambandhi, yajñasya śiraśchinnaṃ tvaṣṭābhavat,",
  "GV05brupsb2u:2162": "tatpratisandhānārtha pravargya karma /",
  "GV05brupsb2u:2163": "tatra pravargyakarmāṅgabhūtaṃ yad vijñānaṃ tattvāṣṭraṃ madhu-yajñasya śiraśchedanapratisandhānādiviṣayaṃ darśanaṃ tattvāṣṭraṃ yanmadhu he dastro,",
  "GV05brupsb2u:2164": "dastrāviti parabalānāmupakṣapayitārau śatrūṇāṃ vā",
  "GV05brupsb2u:2165": "hiṃsitārau,",
  "GV05brupsb2u:2166": "api ca na kevalaṃ tvāṣṭrameva madhu karmasambandhiyuvābhyāmavocat,",
  "GV05brupsb2u:2167": "api ca kakṣyaṃ gopyaṃ rahasyaṃ paramātmasambandhi yad vijñānaṃ madhu madhubrāhmaṇenottkamadhyāyadvayaprakāśitam,",
  "GV05brupsb2u:2168": "tacca vāṃ yuvābhyāṃ pravocadityanuvartate //17//",
  "GV05brupsb2u:2169": "_______________________________________________________________________",
  "GV05brupsb2u:2170": "START BrhUp 2,5.18",
  "GV05brupsb2u:2171": "idaṃ vai tan madhu dadhyaṅṅ ātharvaṇo 'śvibhyām uvāca |",
  "GV05brupsb2u:2172": "tad etad ṛṣiḥ paśyann avocat -- puraś cakre dvipadaḥ puraś cakre catuṣpadaḥ |",
  "GV05brupsb2u:2173": "puraḥ sa pakṣī bhutvā puraḥ puruṣa āviśad iti |",
  "GV05brupsb2u:2174": "sa vā ayaṃ puruṣaḥ sarvāsu pūrṣu puriśayaḥ |",
  "GV05brupsb2u:2175": "nainena kiṃ canānāvṛtam |",
  "GV05brupsb2u:2176": "nainena kiṃ canāsaṃvṛtam || BrhUp_2,5.18 ||",
  "GV05brupsb2u:2177": "__________",
  "GV05brupsb2u:2178": "BrhUpBh_2,5.18",
  "GV05brupsb2u:2179": "idaṃ vai tanmadhviti pūrvavat /",
  "GV05brupsb2u:2180": "uttkau dvau mantrau pravargyasambandhyākhyāyikopasaṃhartārau /",
  "GV05brupsb2u:2181": "dvayoḥ pravargyakarmārthayoradhyāyayorartha ākhyāyikābhūtābhyāṃ mantrābhyāṃ prakāśitaḥ /",
  "GV05brupsb2u:2182": "brahmavidyārthayostvadhyāyayorarthauttarābhyāmṛgbhyāṃ prakāśayitavyaḥ, ityataḥ pravartate /",
  "GV05brupsb2u:2183": "yat kakṣyaṃ ca madhuttkavānātharvaṇo yuvābhyāmityuttkam /",
  "GV05brupsb2u:2184": "kiṃ punasdanmadhu? ityucyate-",
  "GV05brupsb2u:2185_0": "puraścakre puraḥ purāṇi śarīrāṇi yata iyamacyākṛtavyākaraṇaprakriyā sa parameśvaro",
  "GV05brupsb2u:2185_1": "nāmarūpe avyākrate vyākurvāṇaḥ prathamaṃ bhūrādīṃ llokān sṛṣṭvā cakre kṛtavāna dvipado",
  "GV05brupsb2u:2185_2": "dvipādapalakṣitāni manuṣyaśarīrāṇi pakṣiśarīrāṇi /",
  "GV05brupsb2u:2186": "tavā puraḥ śarīrāṇi cakre catuṣpadaścatuṣpādupalakṣitāni paśuśarīrāṇi /",
  "GV05brupsb2u:2187": "puraḥ purastān sa īśvaraḥ pakṣī liṅgaśarīraṃ bhūtvā puraḥ śarīrāṇipuruṣa āviśadityasyārthamācaṣṭe śrutiḥ-sa vā ayaṃ puruṣaḥ sarvāsuyūrṣu sarvaśarīreṣu puriśayaḥ,",
  "GV05brupsb2u:2188": "puriśeta iti puriśayaḥ san puruṣa ityucyate /",
  "GV05brupsb2u:2189": "nainenānena kiñacana kiñcidapyanāvṛtamanācchaditam /",
  "GV05brupsb2u:2190": "tathā nainena kiñcanāsaṃvṛtamantarananupraveśitaṃ bāhyabhūtenāntarbhūtena ca na anāvṛtam /",
  "GV05brupsb2u:2191": "evaṃ sa eva nāmakhyātmanā antarvahirbhāvena kāryakaraṇarūpeṇa vyavasthitaḥ /",
  "GV05brupsb2u:2192": "puraścakre ityādimantraḥ saṅkṣepata ātmaikatvamācaṣṭaityarthaḥ //18//",
  "GV05brupsb2u:2193": "_______________________________________________________________________",
  "GV05brupsb2u:2194": "START BrhUp 2,5.19",
  "GV05brupsb2u:2195": "idaṃ vai tan madhu dadhyaṅṅ ātharvaṇo 'śvibhyām uvāca |",
  "GV05brupsb2u:2196": "tad etad ṛṣiḥ paśyann avocat -- rūpaṃrūpaṃ pratirūpo babhūva tad asya rūpaṃ praticakṣaṇāya |",
  "GV05brupsb2u:2197": "indro māyābhiḥ pururūpa īyate yuktā hy asya harayaḥ śatā daśeti |",
  "GV05brupsb2u:2198": "ayaṃ vai harayo 'yaṃ vai daśa ca sahasraṇi bahūni cānantāni ca |",
  "GV05brupsb2u:2199": "tad etad brahmāpūrvam anaparam anantaram abāhyam |",
  "GV05brupsb2u:2200": "ayam ātmā brahma sarvānubhūḥ |",
  "GV05brupsb2u:2201": "ity anuśāsanam || BrhUp_2,5.19 ||",
  "GV05brupsb2u:2202": "__________",
  "GV05brupsb2u:2203": "BrhUpBh_2,5.19",
  "GV05brupsb2u:2204": "idaṃ vai tanmadhvityādi pūrvavat /",
  "GV05brupsb2u:2205": "rūpaṃ rūpaṃ pratirūpo rūpāntaraṃ babhūvetyarthaḥ /",
  "GV05brupsb2u:2206": "pratirūpo 'nurūpo vā yādṛksaṃmathānau mātāpitarau tatsaṃsthānastadanurūpa eva putro jāyate /",
  "GV05brupsb2u:2207": "na hi catuṣpado dvipājjāyate dvipado vā catuṣpāt /",
  "GV05brupsb2u:2208": "sa eva hi parameśvaro nāmarūpe vyākurvāṇo rūpaṃ rūpaṃ pratirūpo babhūva /",
  "GV05brupsb2u:2209": "kimartha punaḥ pratirūpamāgamanaṃ tasya?",
  "GV05brupsb2u:2210": "ityucyate--tadasyātmano rūpaṃ praticakṣaṇāya pratikhyāpanāya /",
  "GV05brupsb2u:2211": "yadi hi nāmarūpe na vyākriyete,",
  "GV05brupsb2u:2212": "tadā asyātmano nirūpādhikaṃ rūpaṃ prajñānaghanākhyaṃ na pratikhyāyeta /",
  "GV05brupsb2u:2213": "yadā punaḥ kāryakaraṇātmanā nāmarūpe vyāka-te bhavataḥ, tadāsya rūpaṃ pratikhyāyeta /",
  "GV05brupsb2u:2214": "indraḥ parameśvaro māyābhiḥ prajñābhiḥ nāmarūpabhūtakṛtamithyābhimānairvā,",
  "GV05brupsb2u:2215": "na tu paramārthataḥ; pururūpo bahurūpa īyate gabhyate,",
  "GV05brupsb2u:2216": "ekarūpa eva prajñānaghanaḥ sannavidyāprajñābhiḥ /",
  "GV05brupsb2u:2217": "kasmāt punaḥ kāraṇāt?",
  "GV05brupsb2u:2218": "yuttkā ratha iva vājinaḥ svavipayaprakāśanāya,",
  "GV05brupsb2u:2219": "hi yasmāndasya harayo haraṇādindriyāṇi,",
  "GV05brupsb2u:2220": "śatā śatāni,",
  "GV05brupsb2u:2221": "daśa ca prāṇibhedabāhulyācchatāna daśa ca bhavanti /",
  "GV05brupsb2u:2222": "tasmādindriyavipayabāhulyāttatprakāśanāyeva ca yuttkāna tāni na ātmaprakāśanāya /",
  "GV05brupsb2u:2223": "“parāñci khāni vyatṛṇat svayambhūḥ“iti hi kāṭhake /",
  "GV05brupsb2u:2224": "tasmātaireva vipayasvarūpairīyate na prajñānaghanaikarasena svarūpeṇa /",
  "GV05brupsb2u:2225": "evaṃ tahi ayamanyaḥ parameśvaro 'nye haraya ityevaṃ prāpte ucyate-ayaṃ vai harayo 'yaṃ vai daśa ca sahasrāṇi bahūni cānantāni ca prāṇibhedasyānantyāt /",
  "GV05brupsb2u:2226": "kiṃ bahunā, tadetadbrahma ya ātmā /",
  "GV05brupsb2u:2227": "apūrvaṃ nāsya kāraṇaṃ pūrva vidyata ityapūrvam /",
  "GV05brupsb2u:2228": "nāsyāparaṃ kāryaṃ vidyata ityanaparam /",
  "GV05brupsb2u:2229": "nāsya jātyantaramantarāle vidyata ityanaltaram /",
  "GV05brupsb2u:2230": "tathā bahirasya na vidyata ityavāhyam /",
  "GV05brupsb2u:2231": "kiṃ punastannirantaraṃ brahma? ayamātmanā /",
  "GV05brupsb2u:2232": "ko 'sau?",
  "GV05brupsb2u:2233": "yaḥ pratyagātmā draṣṭā śrotā mantā bodvā vijñātā sarvānubhūḥ,",
  "GV05brupsb2u:2234": "sarvātmanā sarvamanubhavatīti sarvamanubhūḥ /",
  "GV05brupsb2u:2235": "ityetadanuśāsanaṃ sarvavedāntopadeśaḥ /",
  "GV05brupsb2u:2236": "eṣa sarvavedāntānāmupasaṃhrator'thaḥ /",
  "GV05brupsb2u:2237": "etadamṛtamabhayam /",
  "GV05brupsb2u:2238": "parisamāptaśca śāstrārthaḥ //19 //",
  "GV05brupsb2u:2239": "// iti pañcamaṃ brāhmaṇam //",
  "GV05brupsb2u:2240": "_______________________________________________________________________",
  "GV05brupsb2u:2241": "START BrhUp 2,6.1",
  "GV05brupsb2u:2242": "atha vaṃśaḥ:",
  "GV05brupsb2u:2243": "pautimāṣyo gaupavanāt |",
  "GV05brupsb2u:2244": "gaupavanaḥ paśutimāṣyāt |",
  "GV05brupsb2u:2245": "paśutimāṣyo gaupavanāt |",
  "GV05brupsb2u:2246": "gaupavanaḥ kauśikāt |",
  "GV05brupsb2u:2247": "kauśikaḥ kauṇḍinyāt |",
  "GV05brupsb2u:2248": "kauṇḍinyaḥ śāṇḍilyāt |",
  "GV05brupsb2u:2249": "śāṇḍilyaḥ kauśikāc ca gautamāc ca |",
  "GV05brupsb2u:2250": "gautamaḥ || BrhUp_2,6.1 ||",
  "GV05brupsb2u:2251": "__________",
  "GV05brupsb2u:2252": "BrhUpBh_2,6.1",
  "GV05brupsb2u:2253": "ayedānīṃ brahmavidyārthasya madhukāṇḍasya vaṃśaḥ stutyartho brahmavidyāyāḥ /",
  "GV05brupsb2u:2254": "mantraścāyaṃ svādhyāyārtho japārthaśca /",
  "GV05brupsb2u:2255": "tatra vaṃśa iva vaṃśaḥ yathā veṇurvaṃśaḥ parvaṇaḥ parvaṇo hi bhidyate tadvadagratprabhṛti āmūlaprāpterayaṃ vaṃśaḥ /",
  "GV05brupsb2u:2256": "adhyāyacatuṣṭayasya ācāryaparamparākramo vaṃśa ityucyate /",
  "GV05brupsb2u:2257": "tatra prathamāntaḥ śiṣyaḥ pañcamayantaḥ ācāryaḥ /",
  "GV05brupsb2u:2258": "parameṣṭhī virāṭ, brāhmaṇo hiraṇyagarbhāt /",
  "GV05brupsb2u:2259": "tataḥ paramācāryaparamparānāsti /",
  "GV05brupsb2u:2260": "yatpunarbrahma tannityaṃ svayambhū, tasmai brahmaṇai svayambhuve namaḥ //1-3 //",
  "GV05brupsb2u:2261": "_______________________________________________________________________",
  "GV05brupsb2u:2262": "START BrhUp 2,6.2-3",
  "GV05brupsb2u:2263": "āgniveśyāt |",
  "GV05brupsb2u:2264": "āgniveśyaḥ śāṇḍilyāc cānabhimlātāc ca |",
  "GV05brupsb2u:2265": "ānabhimlāta ānabhimlātāt |",
  "GV05brupsb2u:2266": "ānabhimlāta ānabhimlātāt |",
  "GV05brupsb2u:2267": "ānabhimlāto gautamāt |",
  "GV05brupsb2u:2268": "gautamaḥ saitavaprācīnayogyābhyām |",
  "GV05brupsb2u:2269": "saitavaprācīnayogyau pārāśaryāt |",
  "GV05brupsb2u:2270": "pārāśaryo bhāradvājāt |",
  "GV05brupsb2u:2271": "bhāradvājo bhāradvājāc ca gautamāc ca |",
  "GV05brupsb2u:2272": "gautamo bhāradvājāt |",
  "GV05brupsb2u:2273": "bhāradvājaḥ pārāśaryāt |",
  "GV05brupsb2u:2274": "pārāśaryo vaijavāpāyanāt |",
  "GV05brupsb2u:2275": "vaijavāpāyanaḥ kauśikāyaneḥ |",
  "GV05brupsb2u:2276": "kauśikāyaniḥ || BrhUp_2,6.2 ||",
  "GV05brupsb2u:2277": "ghṛtakauśikāt |",
  "GV05brupsb2u:2278": "ghṛtakauśikaḥ prāśaryāyaṇāt |",
  "GV05brupsb2u:2279": "pāraśaryāyaṇaḥ pārāśaryāt |",
  "GV05brupsb2u:2280": "pārāśaryo jātūkarṇyāt |",
  "GV05brupsb2u:2281": "jātūkarṇya āsurāyaṇāc ca yāskāc ca |",
  "GV05brupsb2u:2282": "āsurāyaṇas traivaṇeḥ |",
  "GV05brupsb2u:2283": "traivaṇir aupajandhaneḥ |",
  "GV05brupsb2u:2284": "aupajandhanir āsureḥ |",
  "GV05brupsb2u:2285": "āsurir bhāradvājāt |",
  "GV05brupsb2u:2286": "bhāradvāja ātreyāt |",
  "GV05brupsb2u:2287": "ātreyo māṇṭeḥ |",
  "GV05brupsb2u:2288": "māṇṭir gautamāt |",
  "GV05brupsb2u:2289": "gautamo vātsyāt |",
  "GV05brupsb2u:2290": "vātsyaḥ śāṇḍilyāt |",
  "GV05brupsb2u:2291": "śāṇḍilyaḥ kaiśoryāt kāpyāt |",
  "GV05brupsb2u:2292": "kaiśoryaḥ kāpyaḥ kumārahāritāt |",
  "GV05brupsb2u:2293": "kumārahārito gālavāt |",
  "GV05brupsb2u:2294": "gālavo vidarbhīkauṇḍinyāt |",
  "GV05brupsb2u:2295": "vidarbhīkauṇḍinyo vatsanapāto bābhravāt |",
  "GV05brupsb2u:2296": "vatsanapād bābhravaḥ pathaḥ saubharāt |",
  "GV05brupsb2u:2297": "panthāḥ saubharo 'yāsyād āṅgirasāt |",
  "GV05brupsb2u:2298": "ayāsya āṅgirasa ābhūtes tvāṣṭrāt |",
  "GV05brupsb2u:2299": "ābhūtis tvāṣṭro viśvarūpāt tvāṣṭrāt |",
  "GV05brupsb2u:2300": "viśvarūpas tvāṣṭro 'vśibhyām |",
  "GV05brupsb2u:2301": "aśvinau dadhīca ātharvaṇāt |",
  "GV05brupsb2u:2302": "dadhyaṅṅ ātharvaṇo 'tharvaṇo daivāt |",
  "GV05brupsb2u:2303": "atharvā daivo mṛtyoḥ prādhvaṃsanāt |",
  "GV05brupsb2u:2304": "mṛtyuḥ prādhvaṃsanaḥ pradhvaṃsanāt |",
  "GV05brupsb2u:2305": "pradhvaṃsana ekarṣeḥ |",
  "GV05brupsb2u:2306": "ekarṣir vipracitteḥ |",
  "GV05brupsb2u:2307": "vipracittir vyaṣṭer |",
  "GV05brupsb2u:2308": "vyaṣṭiḥ sanāroḥ |",
  "GV05brupsb2u:2309": "sanāruḥ sanātanāt |",
  "GV05brupsb2u:2310": "sanātanaḥ sanagāt |",
  "GV05brupsb2u:2311": "sanagaḥ parameṣṭhinaḥ |",
  "GV05brupsb2u:2312": "parameṣṭhī brahmaṇaḥ |",
  "GV05brupsb2u:2313": "brahma svayaṃbhu |",
  "GV05brupsb2u:2314": "brahmaṇe namaḥ || BrhUp_2,6.3 ||",
  "GV05brupsb2u:2315": "__________",
  "GV05brupsb2u:2316": "BrhUpBh_2,6.3",
  "GV05brupsb2u:2317": "ayedānīṃ brahmavidyārthasya madhukāṇḍasya vaṃśaḥ stutyartho brahmavidyāyāḥ /",
  "GV05brupsb2u:2318": "mantraścāyaṃ svādhyāyārtho japārthaśca /",
  "GV05brupsb2u:2319": "tatra vaṃśa iva vaṃśaḥ yathā veṇurvaṃśaḥ parvaṇaḥ parvaṇo hi bhidyate tadvadagratprabhṛti āmūlaprāpterayaṃ vaṃśaḥ /",
  "GV05brupsb2u:2320": "adhyāyacatuṣṭayasya ācāryaparamparākramo vaṃśa ityucyate /",
  "GV05brupsb2u:2321": "tatra prathamāntaḥ śiṣyaḥ pañcamayantaḥ ācāryaḥ /",
  "GV05brupsb2u:2322": "parameṣṭhī virāṭ, brāhmaṇo hiraṇyagarbhāt /",
  "GV05brupsb2u:2323": "tataḥ paramācāryaparamparānāsti /",
  "GV05brupsb2u:2324": "yatpunarbrahma tannityaṃ svayambhū, tasmai brahmaṇai svayambhuve namaḥ //1-3//",
  "GV05brupsb2u:2325": "iti ṣaṣṭhaṃ brāhmaṇam //"
}