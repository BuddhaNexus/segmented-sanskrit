{
  "GK16visah__u:0": "Viśvanātha kavirāja: Sāhityadarpaṇa",
  "GK16visah__u:1": "prathamaḥ paricchedaḥ",
  "GK16visah__u:2": "granthārambhe nirvinghena prāripsitaparisamāptikāmo vāṅbhayādhikṛtatayā vāgdevatāyāḥ sāṃmukhyamādhatte--",
  "GK16visah__u:3": "śaradindusundararuciścetasi sā me giraṃ devī /",
  "GK16visah__u:4": "apahṛtya tamaḥ saṃtatamarthānakhilānprakāśayatu // VisSd_1.1 //",
  "GK16visah__u:5": "asya granthasya kāvyāṅgatayā kāvyaphalaireva phalavattvamiti kāvyaphalānyāha--",
  "GK16visah__u:6": "caturvargaphalaprāptiḥ sukhādalpadhiyāmapi /",
  "GK16visah__u:7": "kāvyādeva yatastena tatsvarūpaṃ nirūpyate // VisSd_1.2 //",
  "GK16visah__u:8": "caturvargaphalaprāptihi kovyato “rāmādivatpravatitavyaṃ na rāvaṇādivat” ityādiḥ kṛtyākṛtyapravṛttinivṛttyupadeśadvāreṇa supratītaiva /",
  "GK16visah__u:9": "uktaṃ ca (bhāmahena)--",
  "GK16visah__u:10": "“dharmārthakāmamokṣeṣu vaicakṣaṇyaṃ kalāsu ca /",
  "GK16visah__u:11": "karoti kīrtiṃ prītiṃ ca sādhukāvyaniṣevaṇam” //",
  "GK16visah__u:12": "iti /",
  "GK16visah__u:13": "kiñca kāvyāddharmaprāptirbhagavannārāyaṇacaraṇāravindastavādinā,",
  "GK16visah__u:14": "“ekaḥ śabdaḥ suprayuktaḥ samyagjñātaḥ svarge loke kāmadhugbhavati” ityādivedavākyebhyaśca suprasiddhaiva /",
  "GK16visah__u:15": "arthaprāptiśca pratyakṣasiddhā /",
  "GK16visah__u:16": "kāmaprāptiścārthadvāraiva /",
  "GK16visah__u:17": "mokṣaprāptiścaitajjanyadharmaphalānanusaṃdhānāt, mokṣopayogivākye vyutpattyādhāyakatvācca /",
  "GK16visah__u:18": "caturvargaprāptirhi vedaśāstrebhyo nīrasatayā duḥkhādeva pariṇatabuddhīnāmeva jāyate /",
  "GK16visah__u:19": "paramānandasadohajanakatayā sukhādeva sukumārabuddhīnāmapi punaḥ kāvyādeva /",
  "GK16visah__u:20": "nanu tahi pariṇatabuddhibhiḥ satsu vedaśāstreṣu kimiti kāvye yatnaḥ karaṇīya ityapi na vaktavyam /",
  "GK16visah__u:21": "kaṭukauṣadhopaśamanīyasya rogasya sitaśarkaropaśamanīyatve kasya vā rogiṇaḥ sitaśarkarāpravṛttiḥ sādhīyasī na syāt ?",
  "GK16visah__u:22": "kiñca kāvyasyopādeyatvamagnipurāṇe 'pyuktam--",
  "GK16visah__u:23": "“naratvaṃ durlabhaṃ loke vidyā tatra sudurlabhā /",
  "GK16visah__u:24": "kavitvaṃ durlabhaṃ tatra śaktistatra sudurlabhā” //",
  "GK16visah__u:25": "iti /",
  "GK16visah__u:26": "“trivargasādhanaṃ nāṭyam” iti ca /",
  "GK16visah__u:27": "viṣṇupurāṇe 'pi--",
  "GK16visah__u:28": "“kāvyālāpāśca ye kecidrītakānyakhilāni ca /",
  "GK16visah__u:29": "śabdamūtidharasyaite viṣṇoraṃśā mahātmanaḥ” //",
  "GK16visah__u:30": "iti /",
  "GK16visah__u:31": "tena hetunā tasya kāvyasya svarūpaṃ nirūpyate /",
  "GK16visah__u:32": "etenābhidheyaṃ ca pradarśitam /",
  "GK16visah__u:33": "tatkisvarūpaṃ tāvatkāvyamityapekṣāyāṃ kaścidāha--",
  "GK16visah__u:34": "“tadadoṣau śabdārthau saguṇāvanavālaṃkṛtī punaḥ kvapi” iti /",
  "GK16visah__u:35": "etaccintyam /",
  "GK16visah__u:36": "tathāhi--",
  "GK16visah__u:37": "yadi doṣarahitasyaiva kāvyatvāṅgīkārastadā--",
  "GK16visah__u:38": "“nyakkāro hyayameva me yadarayastatrāpyasau tāpasaḥ so 'pyatraiva nihanti rākṣasakulaṃ jīvatyaho rāvaṇaḥ /",
  "GK16visah__u:39": "dhigdhikchakrajitaṃ prabodhitavatā kiṃ kumbhakarṇena vā svargagrāmaṭikāviluṇṭhanavṛthocchūnaiḥ kimebhirbhujaiḥ” //",
  "GK16visah__u:40": "iti /",
  "GK16visah__u:41": "asya śalokasya vidheyāvimarśadoṣaduṣṭatayā kāvyatvaṃ na syāt /",
  "GK16visah__u:42": "pratyuta dhvani(sa) tvenottamakāvyatāsyāṅgīkṛtā, tasmādavyāptirlakṣaṇadoṣaḥ /",
  "GK16visah__u:43": "nanu kaścidevāṃśo 'tra duṣṭo na punaḥ sarvo 'pīti cet,",
  "GK16visah__u:44": "tarhi yatrāṃśe doṣaḥ so 'kāvyatvaprayojakaḥ,",
  "GK16visah__u:45": "yatra dhvaniḥ sa uttamakāvyatvaprayojaka ityaṃśābhyāmubhayata ākṛṣyamāṇamidaṃ kāvyamakāvyaṃ vā kimapi na syāt /",
  "GK16visah__u:46": "na ca kaṃcidevāṃśaṃ kāvyasya dūṣayantaḥ śratiduṣṭādayo doṣāḥ, kiṃ tarhi sarvameva kāvyam /",
  "GK16visah__u:47": "tathāhi--",
  "GK16visah__u:48": "kāvyātmabhūtasya rasasyānapakarṣakatve teṣāṃ doṣatvamapi nāṅgīkriyate /",
  "GK16visah__u:49": "anyathā nityadoṣānityadoṣatvavyavasthāpi na syāt /",
  "GK16visah__u:50": "yaduktaṃ dhavanikṛtā--",
  "GK16visah__u:51": "“śrutiduṣṭādayo doṣā anityā ye ca darśitāḥ /",
  "GK16visah__u:52": "dhvanyātmanyeva śṛṅgāre te heyā ityudāhṛtāḥ” //",
  "GK16visah__u:53": "iti /",
  "GK16visah__u:54": "kiñca evaṃ kāvyaṃ praviralaviṣayaṃ nirviṣayaṃ vā syāt, sarvathā nirdeṣasyaikāntamasaṃbhavāt /",
  "GK16visah__u:55": "nanvīṣadarthe nañaḥ prayoga iti cettarhi “īṣaddoṣau śabdārthau kāvyam” ityukte nirdeṣayoḥ kāvyatvaṃ na syāt /",
  "GK16visah__u:56": "sati saṃbhave “īṣaddoṣau” iti cet ,",
  "GK16visah__u:57": "etadapi kāvyalakṣaṇo na vācyam ,",
  "GK16visah__u:58": "ratnādilakṣaṇo kīṭānuvedhādiparihāravat /",
  "GK16visah__u:59": "nahī kīṭānuvedhādayo ratnasya ratnatvaṃ vyāhantumīśāḥ kintūpādeyatāratamyameva kartum /",
  "GK16visah__u:60": "tadvadatra śrutiduṣṭādayo 'pi kāvyasya /",
  "GK16visah__u:61": "uktaṃ ca--",
  "GK16visah__u:62": "“kīṭānuviddharatnādisādhāraṇyena kāvyatā /",
  "GK16visah__u:63": "duṣṭeṣvapi matā yatra rasādyanugamaḥ sphuṭaḥ” //",
  "GK16visah__u:64": "iti /",
  "GK16visah__u:65": "kiñca /",
  "GK16visah__u:66": "śabdārthayoḥ saguṇatvaviśeṣaṇamupapannam /",
  "GK16visah__u:67": "guṇānāṃ rasaikadharmatvasya “ye rasasyāṅgino dharmāḥ śauryādaya ivātmanaḥ” ityādinā tenaiva pratipāditatvāt /",
  "GK16visah__u:68": "rasābhivyañjakatvenopacārata upapadyata iti cet ? tathāpyayuktam /",
  "GK16visah__u:69": "tathāhi--",
  "GK16visah__u:70": "tayoḥ kāvyasvarūpeṇābhimatayoḥ śabdārthayo raso 'sti, na vā ?",
  "GK16visah__u:71": "nāsti cet, guṇavattvamapi nāsti, guṇānāṃ tadanvayavyatirekānuvidhāyitvāt /",
  "GK16visah__u:72": "asti cet ? kathaṃ noktaṃ rasavantāviti viśeṣaṇam /",
  "GK16visah__u:73": "guṇavattvānyathānupapattyaitallabhyata iti cet ? tarhi sarasāvityeva vaktuṃ yuktam , na saguṇāviti /",
  "GK16visah__u:74": "nahi prāṇimanto deśāiti kenāpyucyate /",
  "GK16visah__u:75": "nanu “śabdārthau saguṇau” ityanenaguṇābhivyañjakau śabdārthau kāvye prayojyāvityabhiprāya iti cet ?",
  "GK16visah__u:76": "na, guṇābhivyañjakaśabdārthavattvasya kāvye utkaṣamātrādhāyakatvam , na tu svarūpādhāyakatvam /",
  "GK16visah__u:77": "uktaṃ hi--",
  "GK16visah__u:78": "“kāvyasya śabdārthau śarīram ,",
  "GK16visah__u:79": "rasādiścātmā,",
  "GK16visah__u:80": "guṇāḥ śauryādivat,",
  "GK16visah__u:81": "doṣāḥ kāṇatvādivat,",
  "GK16visah__u:82": "rītayo 'vayavasaṃsthānaviśeṣavat,",
  "GK16visah__u:83": "alaṅkārāḥ kaṭakakuṇḍalādivat” iti /",
  "GK16visah__u:84": "etena “analaṅkṛtī punaḥ kvāpi” iti yaduktam, tadapi parāstam /",
  "GK16visah__u:85": "asyārthaḥ- sarvatra sālaṅkārau kvacittvasphuṭālaṅkārāvapi śabdārthau kāvyamiti /",
  "GK16visah__u:86": "tatra sālaṅkāraśabdārthayorapi kāvye utkarṣādhāyakatvāt /",
  "GK16visah__u:87": "etena “vakroktiḥ kāvyajīvitam” iti vakroktijīvitakāroktamapi parāstam /",
  "GK16visah__u:88": "vakrokteralaṅkārarūpatvāt /",
  "GK16visah__u:89": "yarcca kvacidasphuṭālaṅkāratve udāhṛtam--",
  "GK16visah__u:90": "yaḥ kaumāraharaḥ sa eva hi varastā eva caitrakṣapā- ste conmīlitamālatīsurabhayaḥ prauḍhāḥ kadambānilāḥ /",
  "GK16visah__u:91": "sā caivāsmi tathāpi tatra suratavyāpāralīlāvidhau revārodhasi vetasītarutale cetaḥ samutkaṇṭhate //",
  "GK16visah__u:92": "iti /",
  "GK16visah__u:93": "etaccintyam /",
  "GK16visah__u:94": "atra hi vibhāvanāviśeṣoktamūlasya saṃdehasaṅkarālaṅkārasyasphuṭatvam /",
  "GK16visah__u:95": "etena--",
  "GK16visah__u:96": "“adoṣaṃ guṇavatkāvyamalaṅkārairalaṅkṛtam /",
  "GK16visah__u:97": "rasānvitaṃ kaviḥ kurvan kīrtiṃ prītiṃ ca vindati” //",
  "GK16visah__u:98": "ityādīnāmapi kāvyalakṣaṇatvamapāstam /",
  "GK16visah__u:99": "yattu dhvanikāreṇoktam--",
  "GK16visah__u:100": "“kāvyasyātmā dhvaniḥ“-- iti tatkiṃ vastvalaṅkārarasādilakṣaṇāstirūpo dhvaniḥ kāvyasyātmā,",
  "GK16visah__u:101": "uta rasādirūpamātro vā ?",
  "GK16visah__u:102": "nādyaḥ,-prahelikādāvativyāpteḥ /",
  "GK16visah__u:103": "dvitīyaścedomiti brūmaḥ /",
  "GK16visah__u:104": "nanu yadi rasādirūpamātro dhvaniḥ kāvyasyātmā, tadā--",
  "GK16visah__u:105": "attā ettha ṇimajjai ettha ahaṃ diasaaṃ paloehi /",
  "GK16visah__u:106": "mā pahia rattiandhia sejjāe maha ṇimajjahisi //",
  "GK16visah__u:107": "ityādau vastumātrasya vyaṅgyatve kathaṃ kāvyavyavahāra iti cet ?",
  "GK16visah__u:108": "na,",
  "GK16visah__u:109": "-atrāpi rasābhāsavattaiveti brūmaḥ,",
  "GK16visah__u:110": "anyathā “devadatto grāmaṃ yāti” iti vākye tadbhṛtyasya tadanusaraṇarūpavyaṅgyāvagaterapi kāvyatvaṃ syāt /",
  "GK16visah__u:111": "astviti cet ? na, rasavata eva kāvyatvāṅgīkārāt /",
  "GK16visah__u:112_0": "kāvyasya prayojanaṃ hi rasāsvādasukhapiṇḍadānadvārā vedaśāstravimukhānāṃ sukumāramatīnāṃ",
  "GK16visah__u:112_1": "rājaputrādīnāṃ vineyānāṃ “rāmādivatpravartitavyaṃ na rāvaṇādivat” ityādikṛkatyākṛtyapravṛttinivṛttyupadeśa",
  "GK16visah__u:112_2": "iti cirantanairapyuktatvāt /",
  "GK16visah__u:113": "tathā cāgneyapurāṇo 'pyuktam--",
  "GK16visah__u:114": "“vāgvaidagdhyapradhāne 'pi rasa evātra jīvitam” iti /",
  "GK16visah__u:115": "vyaktivivekakāreṇāpyuktam--",
  "GK16visah__u:116": "“kāvyasyātmani aṅgini, rasādirūpe na kasyacidvimatiḥ” iti /",
  "GK16visah__u:117": "dhvanikāreṇāpyuktam--",
  "GK16visah__u:118": "“nahi kaveritavṛttamātranirvāheṇātmapadalābhaḥ, itihāsādereva tatsiddheḥ” ityādi /",
  "GK16visah__u:119": "nanu tarhi prabandhāntarvartināṃ keṣāṃcinnīrasānāṃ padyānāṃ kāvyatvaṃ na syāditi cet ?",
  "GK16visah__u:120": "na, rasavatpadyāntargatanīrasapadānāmiva padyarasena, prabandharaseneva teṣāṃ rasavattāṅgīkārāt /",
  "GK16visah__u:121": "yattu nīraseṣvapi guṇābhivyañjakavarṇasadbhāvaddoṣābhāvādalaṅkārasadbhāvācca kāvyavyavahāraḥ sa rasādimatkāvyabandhasāmāyādrauṇa eva /",
  "GK16visah__u:122": "yattu vāmanenoktam--",
  "GK16visah__u:123": "“rītirātmā kāvyasya” iti, tanna; rīteḥ saṃghaṭanāviśeṣatvāt /",
  "GK16visah__u:124": "saṃghaṭanāyāścāvayavasaṃsthānarūpatvāt, ātmanaśca tadbhinnatvāt /",
  "GK16visah__u:125": "yacca dhvanikāreṇoktam--",
  "GK16visah__u:126": "“arthaḥ sahṛdayaślāghyaḥ kāvyātmā yo vyavasthitaḥ /",
  "GK16visah__u:127": "vācyapratīyamānākhyau tasya bhedāvubhau smṛtau” //",
  "GK16visah__u:128": "iti /",
  "GK16visah__u:129": "atra vācyātmatvaṃ “kāvyasyātmādhvaniḥ-” iti svavacanavirodhādevāpāstam /",
  "GK16visah__u:130": "tatkiṃ punaḥ kāvyamityucyate--",
  "GK16visah__u:131": "vākyaṃ rasātmakaṃ---",
  "GK16visah__u:132": "rasasvarūpaṃ nirūpayiṣyāmaḥ /",
  "GK16visah__u:133": "rasa evātmā sārarūpatayā jīvanādhāyako yasya /",
  "GK16visah__u:134": "tena vinā tasya kāvyatvānaṅgīkārāt /",
  "GK16visah__u:135": "“rasyate iti rasaḥ” iti vyutpattiyogādbhāvatadābhāsādayo 'pi gṛhyante tatra raso yathā--",
  "GK16visah__u:136": "śūnyaṃ vāsagṛhaṃ vilokya śayanādutthāya kiñcicchanai- rnidrāvyājamupāgatasya suciraṃ nirvarṇya patyurmukham /",
  "GK16visah__u:137": "vistrabdhaṃ paricumbya jātapulakāmālokya gaṇḍasthalīṃ lajjānamramukhī priyeṇa isatā bālā ciraṃ cumbitā //",
  "GK16visah__u:138": "atra hi saṃbhogaśrṭaṅgārākhyo rasaḥ /",
  "GK16visah__u:139": "bhāvo yathā mahāpātrarāghavānandasāndhivigrahikāṇām--",
  "GK16visah__u:140": "yasyālīyata śalkasīmni jaladhiḥ paṭaṣṭhe jaganmaṇḍalaṃ,",
  "GK16visah__u:141": "daṃṣṭrāyāṃ dharaṇī,",
  "GK16visah__u:142": "nakhe ditisutādhīśaḥ, pade rodasī /",
  "GK16visah__u:143": "krodhe kṣaagaṇaḥ,",
  "GK16visah__u:144": "śare daśamukhaḥ,",
  "GK16visah__u:145": "pāṇau pralambāsuro,",
  "GK16visah__u:146": "dhyāne viśvamasāvadhārmikakulaṃ,",
  "GK16visah__u:147": "kasmaicidasmai namaḥ //",
  "GK16visah__u:148": "atra bhagavadviṣayāratirbhāvaḥ /",
  "GK16visah__u:149": "rasābhāso yathā--",
  "GK16visah__u:150": "madhu dvirephaḥ kusumaikaṇatre papau priyāṃ svāmanuvartamānaḥ /",
  "GK16visah__u:151": "śṛṅgeṇa ca sparśanimīlitākṣīṃ mṛgīmakaṇḍūyata kṛṣṇasāraḥ //",
  "GK16visah__u:152": "atra smbogaśṛṅgārasya tiryagviṣayatvādrasābhāsaḥ /",
  "GK16visah__u:153": "evamanyat /",
  "GK16visah__u:154": "doṣāḥ punaḥ kāvye kiṃsvarūpā ? ityucyante--",
  "GK16visah__u:155": "---doṣāstasyāpakarṣakāḥ /",
  "GK16visah__u:156": "śrutiduṣṭāpuṣṭārthatvādayaḥ kāṇatvakhañjatvādaya iva,",
  "GK16visah__u:157": "śabdārthadvāreṇa dehadvāreṇova,",
  "GK16visah__u:158": "vyabhicāribhāvādeḥ svaśabdavācyatvādayo mūrkhatvādaya iva,",
  "GK16visah__u:159": "sākṣātkāvyasyātmabhūtaṃ rasamapakarṣayantaḥ kāvyasyāpakarṣakā ityucyante /",
  "GK16visah__u:160": "eṣāṃ viśeṣodāharaṇāni vakṣayāmaḥguṇādayaḥ kisvarūpā ityucyante--",
  "GK16visah__u:161": "utkarṣahetavaḥ proktā guṇālaṅkārarītayaḥ // VisSd_1.3 //",
  "GK16visah__u:162": "guṇāḥ śauryādivat,",
  "GK16visah__u:163": "alaṅkārāḥ kaṭakakuṇḍalādivat,",
  "GK16visah__u:164": "rītayo 'vayavasaṃsthānaviśeṣavat,",
  "GK16visah__u:165": "dehadvāreṇova śabdārthadvāreṇa tasyaiva kāvyasyātmabhūtaṃ rasamutkarṣayantaḥ kāvyasyotkarṣakā ityucyante /",
  "GK16visah__u:166": "iha yadyapi guṇānāṃ rasadharmatvaṃ tathāpiguṇaśabdo 'tra guṇābhivyañjakaśabdārthayorupacaryate /",
  "GK16visah__u:167": "ataśca “guṇābhiñjakāḥ śabdā rasasyotkarṣakāḥ” ityuktaṃ bhavatīti prāgevoktam /",
  "GK16visah__u:168": "eṣāmapi viśeṣodāharaṇāni vakṣayāmaḥ /",
  "GK16visah__u:169_0": "iti śrīmannārāyaṇacaraṇārabindhamadhuvrata- sāhatyārṇavakarṇadhāra-dhvaniprasthāpana-paramācāryakavisūktiratnākarāṣṭādaśabhāṣā-vāravilāsinībhujaṅga-sāndhivigrahika-mahāpātra-śrīviśvanātha-kavirājakṛtau",
  "GK16visah__u:169_1": "sāhityadarpaṇo kāvyasvarūpanirūpaṇo nāma prathamaḥ paricchedaḥ /",
  "GK16visah__u:170": "___________________________________________________",
  "GK16visah__u:171": "dvitīyaḥ paricchedaḥ",
  "GK16visah__u:172": "vākyasvarūpamāha--",
  "GK16visah__u:173": "vākyaṃ syādyogyatākāṅkṣāsattiyuktaḥ padoccayaḥ /",
  "GK16visah__u:174": "yogyatā padārthānāṃ parasparasaṃbandhe bādhābhāvaḥ /",
  "GK16visah__u:175": "padoccayasyaitadabhāve 'pi vākyatve “vahninā siñciti” ityādyapi vākyaṃ syāt /",
  "GK16visah__u:176": "ākāṅkṣā pratītiparyavasānavirahaḥ /",
  "GK16visah__u:177": "sa ca śroturjijñāsārūpaḥ /",
  "GK16visah__u:178": "nirākāṅkṣasya vākyatve “gauraśvaḥ puruṣo istī” ityādīnāmapa vākyatvaṃ syāt /",
  "GK16visah__u:179": "āsattirbuddhyavicchedaḥ /",
  "GK16visah__u:180": "buddhivicchede 'pi vākyatve idānīmuccāritasya devadattaśabdasya dinātnaro ccāritena gacchatīti padena saṅgatiḥ syāt /",
  "GK16visah__u:181": "atrākāṅkṣāyogyatayorātmārthadharmatve 'pi padoccayadharmatvamapacārāt /",
  "GK16visah__u:182": "vākyoccayo mahāvākyam",
  "GK16visah__u:183": "yogyatākāṅkṣāsattiyukta ityeva /",
  "GK16visah__u:184": "itthaṃ vākyaṃ dvidhā matam // VisSd_2.1 //",
  "GK16visah__u:185": "itthamiti vākyatvena mahāvākyatvena ca /",
  "GK16visah__u:186": "uktaṃ ca tantravārtike--",
  "GK16visah__u:187": "“svārthabodhasamāptānāmaṅgāṅgitvavyapekṣayā /",
  "GK16visah__u:188": "vākyānāmekavākyatvaṃ punaḥ saṃhatya jāyate” //",
  "GK16visah__u:189": "iti /",
  "GK16visah__u:190": "tatra vākyaṃ yathā--“śūnyaṃ vāsagṛham-'ityādi (22 pṛ.) /",
  "GK16visah__u:191": "mahāvākyaṃ yathā--",
  "GK16visah__u:192": "rāmāyaṇa-mahābhārata-raghuvaṃśādi /",
  "GK16visah__u:193": "padoccayo vākyamityuktam /",
  "GK16visah__u:194": "tatra kiṃ padalakṣaṇamityata āha--",
  "GK16visah__u:195": "varṇāḥ padaṃ prayogārhānanvitekārthabodhakāḥ /",
  "GK16visah__u:196": "yathā--ghaṭa. /",
  "GK16visah__u:197": "prayogārheti prātipadikasya vyavacchedaḥ /",
  "GK16visah__u:198": "ananviteti vākyamahāvākyayoḥ /",
  "GK16visah__u:199": "eketi sākāṅkṣānekapadavākyānām /",
  "GK16visah__u:200": "arthabodhakā iti kacaṭatapetyādīnām /",
  "GK16visah__u:201": "varṇā iti bahuvacanamavivakṣitam /",
  "GK16visah__u:202": "artho vācyaśva lakṣyaśca vyaṅgyaśceti tridhā mataḥ // VisSd_2.2 //",
  "GK16visah__u:203": "eṣāṃ svarūpamāha--",
  "GK16visah__u:204": "vācyor'tho 'bhidhayā bodhyo lakṣyo lakṣaṇayā mataḥ /",
  "GK16visah__u:205": "vyaṅgyo vyañjanayā tāḥ syustistraḥ śabdasya śaktayaḥ // VisSd_2.3 //",
  "GK16visah__u:206": "tā abhidhādyāḥ /",
  "GK16visah__u:207": "tatra saṃketitārthasya bodhanādagrimābhidhā /",
  "GK16visah__u:208": "uttamavṛddhena madhyamavṛddhamuddiśya “gāmānaya” ityukte taṃ gavānayanapravṛttamupalabhya bālo 'sya vākyasya “sāsnādimatpiṇḍānayanamarthaḥ” iti prathamaṃ pratipadyate,",
  "GK16visah__u:209": "anantaraṃ ca “gāṃ badhāna” “aśvamānaya” ityādāvāvāpodvāpābhyāṃ gośabdasya “sāsnādimānarthaḥ” ānayanapadasya ca “āharaṇamarthaḥ” iti saṃketamavadhārayati /",
  "GK16visah__u:210": "kvacicca prasīddhapadasamabhivyāharāt, yathā--",
  "GK16visah__u:211": "“iha prabhinnakamalodare madhūni madhukaraḥ pibati” ityatra /",
  "GK16visah__u:212": "kvacidāptopadeśāt, yathā--",
  "GK16visah__u:213": "“ayamaśvaśabdavācyaḥ” ityatra /",
  "GK16visah__u:214": "taṃ ca saṅketitamarthaṃ bodhayantī śabdasya śaktyantarānantaritā śaktirabhidhā nāma /",
  "GK16visah__u:215": "saṅketo gṛhyate jātau guṇadravyakriyāsu ca // VisSd_2.4 //",
  "GK16visah__u:216": "jātirgopiṇḍādiṣu gotvādikā /",
  "GK16visah__u:217": "guṇo viśeṣādhānahetuḥ siddho vastudharmaḥ /",
  "GK16visah__u:218": "śuklādayo hi gavādiraṃ sajātīyebhyaḥ kṛṣṇagavādibhyo vyāvartayanti /",
  "GK16visah__u:219": "dravyaśabdā ekavyaktivācino harihara-ḍitthaḍavitthādayaḥ /",
  "GK16visah__u:220": "kriyāḥ sādhyarūpā vastudharmāḥ pākādayaḥ /",
  "GK16visah__u:221": "eṣu hi adhiśrayaṇāvaśrayaṇāntādipūrvāparībhūto vyāpārakalāpaḥ pākādiśabdavācyaḥ /",
  "GK16visah__u:222": "eṣveva hi vyakterupādhiṣu saṃketo gṛhyate, na vyaktauḥ ānantyavyabhicāradoṣāpātāt /",
  "GK16visah__u:223": "atha lakṣaṇā--",
  "GK16visah__u:224": "mukhyārthabādhe tadyukto yayānyor'thaḥ pratīyate /",
  "GK16visah__u:225": "rūḍheḥ prayojanādvāsau lakṣaṇā śaktirarpitā // VisSd_2.5 //",
  "GK16visah__u:226": "“kaliṅgaḥ sāhasikaḥ” ityādau kaliṅgādiśabdo deśaviśeṣādirūpe svārthe /",
  "GK16visah__u:227": "ñasaṃbhavan yayā śabdaśaktyā svasaṃyuktān puruṣādīn pratyāyayati,",
  "GK16visah__u:228": "yayā ca “gaṅgāyāṃ ghoṣaḥ” ityādau gaṅgādiśabdo jalamayādirūpārthavācakatvātprakṛte 'saṃbhavan svasya sāmīpyādisaṃbandhasaṃbandhinaṃ taṭādiṃ bodhayati,",
  "GK16visah__u:229": "sā śabdasyārpitā svābhaviketarā īśvarānudbhāvitā vā śaktirlakṣaṇā nāma /",
  "GK16visah__u:230": "pūrvatra hetū rūḍhiḥ prasiddhireva /",
  "GK16visah__u:231": "uttaratra “gaṅgātaṭe ghoṣaḥ” iti pratipādanālabhyasya śītatvapāvanatvātiśayasya bodhanarūpaṃ prayojanam /",
  "GK16visah__u:232": "hetuṃ vināpi yasya kasyacitsaṃbandhino lakṣaṇo 'tiprasaṅgaḥ syāt, ityuktam--",
  "GK16visah__u:233": "“rūḍheḥ prayojanādvāsau” iti /",
  "GK16visah__u:234": "kecittu “karmaṇi kuśalaḥ” iti rūḍhāvudāharanti /",
  "GK16visah__u:235": "teṣāmayamabhiprāyaḥ--",
  "GK16visah__u:236": "kuśāṃllātīti vyutpattilabhyaḥ kuśagrāhirūpo mukhyor'thaḥ prakṛte 'saṃbhavan vivecakatvādisādharmyasambandhasambandhinaṃ dakṣarūpamarthaṃ bodhayati /",
  "GK16visah__u:237": "tadanye na manyante /",
  "GK16visah__u:238": "kuśagrāhirūpārthasya vyutpattilabhyatve 'pi dakṣarūpasyaiva mukhyārthatvāt /",
  "GK16visah__u:239": "anyaddhi śabdānāṃ vyutpattinimittamanyacca pravṛttinimittam /",
  "GK16visah__u:240": "vyutpattilabhyasya mukhyārthatve “gauḥ śete” ityatrāpi lakṣaṇā syāt /",
  "GK16visah__u:241": "“gamerḍeḥ” (uṇādi--2-67) iti gamadhatorḍepratyayena vyutpāditasya gośabdasya śayanakāle prayogāt /",
  "GK16visah__u:242": "tadbhedānāha--",
  "GK16visah__u:243": "mukhyārthasyetarākṣepo vākyārthe 'nvayasiddhaye /",
  "GK16visah__u:244": "syādātmano 'pyupādānādeṣopādānalakṣaṇā // VisSd_2.6 //",
  "GK16visah__u:245": "rūḍhāvupādānalakṣaṇā yathā--",
  "GK16visah__u:246": "“śveto dhāvati” /",
  "GK16visah__u:247": "prayojane yathā--",
  "GK16visah__u:248": "“kuntāḥ praviśanti” /",
  "GK16visah__u:249": "anayorhi śvetādibhiḥ kuntādibhiścācetanatayā kevalairdhāvanapraveśanakriyayoḥ kartṛtayānvayamalabhamānairetatsiddhaye ātmasambandhino 'śvādayaḥ puruṣāda yaścākṣipyante /",
  "GK16visah__u:250": "pūrvatra prayojanābhāvādrūḍhiḥ, uttaratra tu kuntādīnāmatigahanatvaṃ prayojanam /",
  "GK16visah__u:251": "atra ca mukhyārthasyātmano 'pyupādānam /",
  "GK16visah__u:252": "lakṣaṇalakṣaṇāyāṃ tu parasyaivopalakṣaṇamityanayorbhedaḥ /",
  "GK16visah__u:253": "iyamevājahatsvārthetyucyate /",
  "GK16visah__u:254": "arpaṇaṃ svasya vākyārthe parasyānvayasiddhaye /",
  "GK16visah__u:255": "upalakṣaṇahetutvādeṣā lakṣaṇalakṣaṇā // VisSd_2.7 //",
  "GK16visah__u:256": "rūḍhiprayojanayorlakṣaṇalakṣaṇā yathā--",
  "GK16visah__u:257": "“kaliṅgaḥ sāhasikaḥ” “gaṅgāyāṃ ghoṣaḥ” iti ca /",
  "GK16visah__u:258": "anayorhi puruṣataṭayorvākyārthe 'nvayasiddhaye kaliṅgagaṅgāśabdāvātmānamarpayataḥ /",
  "GK16visah__u:259": "yathā vā--",
  "GK16visah__u:260": "“apakṛtaṃ bahu tatra kimucyate sujanatā prathitā bhavatā param /",
  "GK16visah__u:261": "vidadhadīdṛśameva sadā sakhe ! sukhitamāssva tataḥ śaradāṃ śatam” //",
  "GK16visah__u:262": "atrāpakārādīnāṃ vākyārthe 'nvayasiddhaye upakṛtādayaḥ śabdā ātmānamarpayanti /",
  "GK16visah__u:263": "apakāriṇaṃ pratyupakārādipratipādanānmukhyārthabādho vaiparītyalakṣaṇaḥ sambandhaḥ,",
  "GK16visah__u:264": "phalamapyapakārātiśayaḥ /",
  "GK16visah__u:265": "iyameva jahatsvārthetyucyate /",
  "GK16visah__u:266": "āropādhyavasānābhyāṃ pratyekaṃ tā api dvidhā /",
  "GK16visah__u:267": "tāḥ pūrvoktāścaturbhedalakṣaṇāḥ /",
  "GK16visah__u:268": "viṣayasyānigīrṇasyānyatādātmyapratītikṛta // VisSd_2.8 //",
  "GK16visah__u:269": "sāropā syānnigīrṇasya matā sādhyavasānikā /",
  "GK16visah__u:270": "viṣayiṇā anigīrṇasya viṣayasya tenaiva saha tādātmyapratītikṛtsāropā /",
  "GK16visah__u:271": "iyameva rūpakālaṅkārasya bījam /",
  "GK16visah__u:272": "rūḍhāvupādānalakṣaṇā sāropā yathā--",
  "GK16visah__u:273": "“aśvaḥ śveto dhāvati” /",
  "GK16visah__u:274": "atra hi śvetaguṇavānaśvo 'nigīrṇasvarūpaḥ svasamavetaguṇatādātmyena pratīyate /",
  "GK16visah__u:275": "prayojane yathā--",
  "GK16visah__u:276": "“ete kuntāḥ praviśanti” /",
  "GK16visah__u:277": "atra sarvanāmnā kuntadhāripuruṣanirdeśāt /",
  "GK16visah__u:278": "rūḍhau lakṣaṇalakṣaṇā sārepā yathā--",
  "GK16visah__u:279": "“kaliṅgaḥ puruṣo yudhyate” /",
  "GK16visah__u:280": "atra kaliṅga puruṣayorādhārādheyabhāvaḥ sambandhaḥ /",
  "GK16visah__u:281": "prayojane yathā--",
  "GK16visah__u:282": "“āyurghṛtam” /",
  "GK16visah__u:283": "atrāyuṣkāraṇamapi ghṛtaṃ kāryakāraṇabhāvasambandhasambandhyāyustādātmyena pratīyate /",
  "GK16visah__u:284": "anyavailakṣaṇyenāvyabhicāreṇāyuṣkaratvaṃ prayojanam /",
  "GK16visah__u:285": "yathā vā--",
  "GK16visah__u:286": "rājakīye puruṣe gacchati “rājāsau gacchati” iti /",
  "GK16visah__u:287": "atra svasvāmibhāvalakṣaṇaḥ sambandhaḥ /",
  "GK16visah__u:288": "yathā vā--",
  "GK16visah__u:289": "agramātre 'vayavabhāge “hasto 'yam” /",
  "GK16visah__u:290": "atrāvayavāvayavi bhāvalakṣaṇasambandhaḥ /",
  "GK16visah__u:291": "“brāhmaṇo 'pi takṣāsau” /",
  "GK16visah__u:292": "atra tātkarmyalakṣaṇaḥ /",
  "GK16visah__u:293": "indrārthāsu sthūṇāsu “amī indrāḥ” /",
  "GK16visah__u:294": "atra tādarthyalakṣaṇaḥ sambandhaḥ /",
  "GK16visah__u:295": "evamanyatrāpi /",
  "GK16visah__u:296": "nigīrṇasya punaviṣayasyānyatādātmyapratītikṛtsādhyavasānā /",
  "GK16visah__u:297": "asyāścaturṣu bhedeṣu pūrvodāharaṇānyeva /",
  "GK16visah__u:298": "tadevamaṣṭaprakārā lakṣaṇā /",
  "GK16visah__u:299": "sādṛśyetarasaṃbandhāḥ śuddhāstāḥ sakalā api // VisSd_2.9 //",
  "GK16visah__u:300": "sādṛśyāttu matā gauṇyastena ṣoḍaśa bheditāḥ /",
  "GK16visah__u:301": "tāḥ pūrvoktā aṣṭabhedā lakṣaṇāḥ /",
  "GK16visah__u:302": "sādṛśyetarasaṃbandhāḥ kāryakāraṇabhāvādayaḥ /",
  "GK16visah__u:303": "atra śuddhānāṃ pūrvodāharaṇānyeva /",
  "GK16visah__u:304": "rūḍhāvupādānalakṣaṇā sārepā gauṇī yathā--",
  "GK16visah__u:305": "etāni tailāni hemante sukhāni” /",
  "GK16visah__u:306": "atra tailaśabdastilabhavasneharūpaṃ mukhyārthamupādāyaiva sārṣapādiṣu sneheṣu vartate /",
  "GK16visah__u:307": "prayojane yathā--",
  "GK16visah__u:308": "rājakumāreṣu tatsadṛśeṣu ca gacchatsu“ete rājakumārā gacchanti” /",
  "GK16visah__u:309": "rūḍhāvupādānalakṣaṇā sādhyavasānā gauṇī yathā--",
  "GK16visah__u:310": "“tailāni hemante sukhāni” /",
  "GK16visah__u:311": "prayojane yathā--",
  "GK16visah__u:312": "“rājakumārā gacchanti” rūḍhau lakṣaṇalakṣaṇā sārepā gauṇī yathā--",
  "GK16visah__u:313": "“rājā gauḍendraṃ kaṇṭakaṃ śodhayati” /",
  "GK16visah__u:314": "prayojane yathā--",
  "GK16visah__u:315": "“gaurvāhīkaḥ” rūḍhau lakṣaṇalakṣaṇā sādhyavasānā gauṇī yathā--",
  "GK16visah__u:316": "“rājā kaṇṭakaṃ śodhayati” /",
  "GK16visah__u:317": "prayojane yathā--gaurjalpati” /",
  "GK16visah__u:318": "atra kecidāhuḥ--gausahacāriṇo guṇā jāḍyamāndyādayo lakṣyante /",
  "GK16visah__u:319": "te ca gośabdasya vāhīkārthābhidhāne nimittībhavanti /",
  "GK16visah__u:320": "tadayuktam--",
  "GK16visah__u:321": "gośabdasyāgṛhītasaṅketaṃ vāhīkārthamabhidhātumaśakyatvād gośabdārthamātrabodhanācca /",
  "GK16visah__u:322": "abhidhāyā viratatvād viratāyāśca punarutthānābhāvāt /",
  "GK16visah__u:323": "anye ca punargauśabdena vāhīkārtho nābhidhīyate,",
  "GK16visah__u:324": "kintu svārthasahacāriguṇasājātyena vāhīkārthagatā guṇā eva lakṣyante /",
  "GK16visah__u:325": "tadapyanye na manyante /",
  "GK16visah__u:326": "tathāhi--",
  "GK16visah__u:327": "atra gośabdādvāhīkārthaḥ pratīyate, na vā ?",
  "GK16visah__u:328": "ādye gośabdādeva vā ?",
  "GK16visah__u:329": "lakṣitādvā guṇād ?",
  "GK16visah__u:330": "avinābhāvādvā ?",
  "GK16visah__u:331": "tatra, na prathamaḥ, vāhīkārthe 'syāsaṅketitvāt /",
  "GK16visah__u:332": "na dvitīyaḥ,--",
  "GK16visah__u:333": "avinābhāvalabhyasyārthasya śābde 'nvaye praveśāsaṃbhavāt /",
  "GK16visah__u:334": "śābdī hyākāṅkṣā śabdenaiva pūryate /",
  "GK16visah__u:335": "na dvitīyaḥ,--",
  "GK16visah__u:336": "yadi hi gośabdādvāhīkārtho na pratīyate,",
  "GK16visah__u:337": "tadāsya vāhīkaśabdasya ca sāmānādhikaraṇyamasamañjasaṃ syāt /",
  "GK16visah__u:338": "tasmādatra gośabdo mukhyayāvṛttyā vāhīkaśabdena sahānvayamalabhamāno 'jñatvādisādharmyasaṃbandhādvāhīkārthaṃ lakṣayati /",
  "GK16visah__u:339": "vāhīkasyājñatvādyatiśayabodhanaṃ prayojanam /",
  "GK16visah__u:340": "iyaṃ ca guṇayogādrauṇītyucyate /",
  "GK16visah__u:341": "pūrvā tūpacārāmiśraṇācchuddhā /",
  "GK16visah__u:342": "upacāro hi nāmātyantaṃ viśakalitayoḥ śabdayoḥ sādṛśyātiśayamahimnā bhedapratītisthaganamātram /",
  "GK16visah__u:343": "yathā--agrimāṇavakayoḥ” /",
  "GK16visah__u:344": "śuklapaṭayostu nātyantaṃ bhedapratītiḥ, tasmādevamādiṣu śuddhaiva lakṣaṇā /",
  "GK16visah__u:345": "vyaṅgyasya gūḍhāgūḍhatvāddvidhā syuḥ phalalakṣaṇāḥ // VisSd_2.10 //",
  "GK16visah__u:346": "prayojane yā aṣṭabhedā lakṣaṇā daśitāstāḥ prayojanarūpavyaṅgyasya gūḍhāgūḍhatayā pratyekaṃ dvidhā bhūtvā ṣoḍhaśa bhedāḥ /",
  "GK16visah__u:347": "tatra gūḍhaḥ, kāvyārthabhāvanāparipakvabuddhivibhavamātravedyaḥ /",
  "GK16visah__u:348": "yathā--",
  "GK16visah__u:349": "“upakṛtaṃ bahu tatra-” iti /",
  "GK16visah__u:350": "agūḍhaḥ, atisphuṭatayā sarvajanasaṃvedyaḥ /",
  "GK16visah__u:351": "yathā--",
  "GK16visah__u:352": "upadiśatiṃ kāminīnāṃ yauvanamada eva lalitāni” //",
  "GK16visah__u:353": "atra“upadiśati” ityanena “āviṣkaroti” iti lakṣyate /",
  "GK16visah__u:354": "āviṣkāratiśayaścābhidheyavatsphuṭa pratīyate /",
  "GK16visah__u:355": "dharmidharmagatatvena phalasyaitā api dvidhā /",
  "GK16visah__u:356": "etā anantaroktāḥ ṣoḍaśabhedā lakṣaṇāḥ phalasya dharmigatatvena dharmagatatvena ca pratyekaṃ dvidhā bhūtvā dvātriṃśadbhedāḥ /",
  "GK16visah__u:357": "diṅbhātraṃ yathā--",
  "GK16visah__u:358": "“strigdhaśyāmalakāntiliptaviyato velladvalākā ghanā vātāḥ śīkariṇaḥ payodasuhṛdāmānandakekāḥ kalāḥ /",
  "GK16visah__u:359": "kāmaṃ santu dṛḍhaṃ kaṭhorahṛdayo rāmo 'smi sarvaṃ sahe vaidehī tu kathaṃ bhaviṣyati hahā hā devi dhīrā bhava” //",
  "GK16visah__u:360": "atrātyantaduḥkhasahiṣṇurūpe rāme dharmiṇi lakṣye tasyaivātiśayaḥ phalam /",
  "GK16visah__u:361": "“gaṅgāyāṃ ghoṣaḥ” ityatra taṭe śītatvapāvanatvarūpadharmasyātiśayaḥ phalam /",
  "GK16visah__u:362": "tadevaṃ lakṣaṇābhedāścatvāriṃśanmatā budhaiḥ // VisSd_2.11 //",
  "GK16visah__u:363": "rūḍhāvaṣṭau phale dvātriṃśaditi catvāriśallakṣaṇābhedāḥ /",
  "GK16visah__u:364": "kiñca--",
  "GK16visah__u:365": "padavākyagatatvena pratyekaṃ tā api dvidhā /",
  "GK16visah__u:366": "tā anantaroktāśca tvāriṃśadbhedāḥ /",
  "GK16visah__u:367": "tatra padagatatve yathā--",
  "GK16visah__u:368": "“gaṅgāyāṃ ghoṣaḥ” /",
  "GK16visah__u:369": "vākyagatatve yathā--",
  "GK16visah__u:370": "“upakṛtaṃ bahu tatra'iti /",
  "GK16visah__u:371": "evamaśītiprakārā lakṣaṇā /",
  "GK16visah__u:372": "atha vyañjanā--",
  "GK16visah__u:373": "viratāsvabhidhādyāsu yayār'tho bodhyate paraḥ // VisSd_2.12 //",
  "GK16visah__u:374": "sā vṛttirvyañjanā nāma śabdasyārthādikasya ca /",
  "GK16visah__u:375_0": "“śabdabuddhikarmaṇāṃ viramya vyāpārābhāvaḥ” iti nayenābhidhālakṣaṇātātparyākhyāsu",
  "GK16visah__u:375_1": "tisṛṣu vṛttiṣu svaṃ svamarthaṃ bodhayitvopakṣīṇāsu yathā aparo 'nyo 'nyor'tho bodhyate",
  "GK16visah__u:375_2": "sā śabdasyārthasya prakṛtipratyayādeśca śaktirvyañjanadhvananagamanapratyāyanādivyapadeśaviṣayā vyañjanā nāma /",
  "GK16visah__u:376": "tatra--",
  "GK16visah__u:377": "abhidhālakṣaṇāmūlā śabdasya vyañjanā dvidhā // VisSd_2.13 //",
  "GK16visah__u:378": "abhidhāmūlāmāha--",
  "GK16visah__u:379": "anekārthasya śabdasya saṃyogādyairniyantrite /",
  "GK16visah__u:380": "ekatrārthe 'nyadhīheturvyañjanā sābhidhāśrayā // VisSd_2.14 //",
  "GK16visah__u:381": "ādiśabdādviprayogādayaḥ /",
  "GK16visah__u:382": "uktaṃ hi--",
  "GK16visah__u:383": "“saṃyogo viprayogaśca sāhacaryaṃ virodhitā /",
  "GK16visah__u:384": "arthaḥ prakāraṇaṃ liṅgaṃśabdasyānyasya saṃnidhiḥ //",
  "GK16visah__u:385": "sāmarthyamaucitī deśaḥ kālo vyaktiḥ svarādayaḥ /",
  "GK16visah__u:386": "śabdārthasyānavacchede viśeṣasmṛtihetavaḥ” //",
  "GK16visah__u:387": "iti /",
  "GK16visah__u:388": "“saśaṅkhcakro hariḥ” iti śaṅkhcakrayogena hariśabdo viṣṇumevābhidhatte /",
  "GK16visah__u:389": "“aśaṅkhacakro hariḥ” iti tadviyogena tameva /",
  "GK16visah__u:390": "“bhīmārjunau” iti arjunaḥ pārthaḥ /",
  "GK16visah__u:391": "“karṇārjunau” iti karṇaḥ sūtaputraḥ /",
  "GK16visah__u:392": "“sthāṇuṃ vande” iti sthāṇuḥ śivaḥ /",
  "GK16visah__u:393": "“sarvaṃ jānāti devaḥ” iti devo bhavān /",
  "GK16visah__u:394": "“kupito makaradhvajaḥ” iti makaradhvajaḥ kāmaḥ /",
  "GK16visah__u:395": "“devaḥ purāriḥ” iti purāriḥ śivaḥ /",
  "GK16visah__u:396": "“madhunā mattaḥ pikaḥ” iti madhurvasantaḥ /",
  "GK16visah__u:397": "“yātu vo dayitāmukham” iti mukhaṃ sāṃmukhyam /",
  "GK16visah__u:398": "“vibhāti gagane candraḥ, iti candraḥ śaśī /",
  "GK16visah__u:399": "“niśi citrabhānuḥ” iti citrabhānurvāhniḥ /",
  "GK16visah__u:400": "“bhāti rathāṅgam” rathāṅgam” iti napuṃsakavyaktyā rathāṅgaṃ cakram /",
  "GK16visah__u:401": "svarastu veda eva viśeṣapratītikṛnna kāvya iti tasya viṣayo nodāhṛtaḥ /",
  "GK16visah__u:402": "idaṃ ca ke 'pyasahamānā āhuḥ--",
  "GK16visah__u:403": "svaro 'pi kākkādirūpaḥ kāvye viśeṣapratītikṛdeva /",
  "GK16visah__u:404": "udāttādirūpo 'pi muneḥ pāṭhoktadiśā śṛṅgārādirasaviśeṣapratītikṛdeva” iti etadviṣaye udāharaṇamucitameva iti, tanna; tathāhi--",
  "GK16visah__u:405": "svarāḥ kākkādayaḥ udāttādayo vā vyaṅgyarūpameva viśeṣaṃ pratyāyanti,",
  "GK16visah__u:406": "na khalu prakṛtoktamanekārthaśabdasyaikārthaniyantraṇarūpaṃ viśeṣam /",
  "GK16visah__u:407": "kiñca yadi yatra kvacidanekārthaśabdānāṃ prakaraṇādiniyamābhāvādaniyantritayorapyarthayoranurūpasvaravaśenaikatra niyamanaṃ vācyaṃ,",
  "GK16visah__u:408": "tadā tathāvidhasthale śleṣānaṅgīkāraprasaṅgaḥ; na ca tathā,",
  "GK16visah__u:409": "ata evāhuḥ śleṣanirūpaṇaprastāve--",
  "GK16visah__u:410": "“kāvyamārge svaro na gaṇyate” itica nayaḥ,",
  "GK16visah__u:411": "ityalamupajīvyānaṃ mānyānāṃ vyākhyāneṣu kaṭākṣanikṣepeṇa /",
  "GK16visah__u:412": "ādiśabdāt “etāvanmātrastanī” ityādau hastādiceṣṭādibhiḥ stanādīnāṃ kamalakorakādyākāratvam /",
  "GK16visah__u:413": "evamekasminnarthe 'bhidhayā niyantrite yā śabdārthasyānyārthabuddhihetuḥ śaktiḥ sābhidhāmūlā vyañjanā /",
  "GK16visah__u:414": "yathā mama tātapādāna mahāpātracaturdaśabhāṣāvilāsinībhujaṅgamahākavīśvaraśrīcandraśekharasaṃdhivigrahikāṇām--",
  "GK16visah__u:415": "“durgālaṅghitavigraho manasijaṃ saṃmīlayaṃstejasā prodyadrājakalo gṛhītagarimā viṣvagvṛto bhogibhiḥ /",
  "GK16visah__u:416": "nakṣatreśakṛ tekṣaṇo girigurau gāḍhāṃ ruciṃ dhārayan gāmākramya vibhūtibhūṣitatanū rājatyumāvallabhaḥ” //",
  "GK16visah__u:417": "atra prakaraṇonābhidhayā umāvallabhaśabdasyomānāmnīmahādevīvallabhabhānudevanṛpatirūper'the niyantrite vyañjanayaiva gaurīvallabharūpor'tho bodhyate /",
  "GK16visah__u:418": "evamanyat /",
  "GK16visah__u:419": "lakṣaṇāmūlāmāha--",
  "GK16visah__u:420": "lakṣaṇopāsyate yasya kṛte tattu prayojanam /",
  "GK16visah__u:421": "yayā pratyāyyate sā syādvyañjanā lakṣaṇāśrayā // VisSd_2.15 //",
  "GK16visah__u:422": "“gaṅgāyāṃ ghoṣaḥ” ityādau jalamayādyarthabodhanādabhidhāyāṃ taṭādyarthabodhanācca lakṣaṇāyāṃ viratāyāṃ yayā śītatvapāvanatvādyatiśayādirbodhyate sā lakṣaṇāmūlā vyañjanā /",
  "GK16visah__u:423": "evaṃ śabdīṃ vyañjanāmu katvārthomāha--",
  "GK16visah__u:424": "vaktṛboddhavyavākyānāmanyasaṃnidhivācyayoḥ /",
  "GK16visah__u:425": "prastāvadeśakālānāṃ kākośceṣṭādikasya ca // VisSd_2.16 //",
  "GK16visah__u:426": "vyañjaneti sambadhyate /",
  "GK16visah__u:427": "tatra vaktṛvākyaprastāvadeśakālavaiśiṣṭye yathā mama--",
  "GK16visah__u:428": "“kālo madhuḥ kupita eṣa ca puṣpadhanvā dhīrā vahanti ratikhedaharāḥ samīrāḥ /",
  "GK16visah__u:429": "kelīvanīyamapi vañjulakuñjamañjur- dūre patiḥ kathaya kiṃ karaṇīyamadya” //",
  "GK16visah__u:430": "atraitaṃ deśaṃ prati śīghraṃ pracchannakāmukastvayā preṣyatāmiti sakhīṃ prati kayācidvyajyate /",
  "GK16visah__u:431": "boddhavyavaiśiṣṭye yathā--",
  "GK16visah__u:432": "“niḥ śeṣacyutacandanaṃ stanataṭaṃ nirmṛṣṭarāgo 'dharo netre dūramanañjane pulakitā tanvī taveyaṃ tanuḥ /",
  "GK16visah__u:433": "mithyāvādini ! dūti ! bāndhavajanasyājñātapīḍāgame vāpīṃ snātumito gatāsi na punastasyādhamasyāntikm” //",
  "GK16visah__u:434": "atra tadantikameva rantuṃ gatāsīti viparītalakṣaṇayā lakṣyam /",
  "GK16visah__u:435": "tasya ca rantumiti vyaṅgyaṃ pratipādyaṃ dūtīvaiśiṣṭyādbodhyate /",
  "GK16visah__u:436": "anyasaṃnidhivaiśiṣṭye yathā--",
  "GK16visah__u:437": "“ua ṇiccala ṇippandā, bhisiṇīpattammi rehai balāā /",
  "GK16visah__u:438": "ṇimmalamaragaabhāaṇapariṭṭhiā (dā) saṅkhasutti vva” //",
  "GK16visah__u:439": "atra balākāyā nispandatvena viśvastatvam,",
  "GK16visah__u:440": "tenāsya deśasya vijanatvam,",
  "GK16visah__u:441": "ataḥ saṃketasthānametaditi kayāpi saṃnihitaṃ pracchannakāmukaṃ pratyucyate /",
  "GK16visah__u:442": "atraiva sthānanirjanatvarūpaṃ vyaṅgyārthavaiśiṣṭyaṃ prayojanam /",
  "GK16visah__u:443": "bhinnakaṇṭhadhvanirdhoraiḥ kākurityabhidhīyate /",
  "GK16visah__u:444": "ityuktaprakārāyāḥ kākorbhedā ākarebhyo jñātavyāḥ /",
  "GK16visah__u:445": "etadvaiśiṣṭye yathā--",
  "GK16visah__u:446": "“guruparatantratayā bata dūrataraṃ deśamudyato gantum /",
  "GK16visah__u:447": "alikulakokilalalite naiṣyati sakhi ! surabhisamaye 'sau” //",
  "GK16visah__u:448": "atra naiṣyati, api tarhi eṣyatyeveti kākkā vyajyate--",
  "GK16visah__u:449": "ceṣṭāvaiśiṣṭye yathā--",
  "GK16visah__u:450": "“saṃketakālamanasaṃ viṭaṃ jñātvā vidagdhayā /",
  "GK16visah__u:451": "hasannetrārpitākūtaṃ līlāpaṅmaṃ nimīlitam” //",
  "GK16visah__u:452": "atra saṃdhyā saṃketakāla iti paṅmanimīlanādiceṣṭayā kayāciddyotyate /",
  "GK16visah__u:453": "evaṃ vaktrādīnāṃ vyastasamastānāṃ vaiśiṣṭye boddhavyam /",
  "GK16visah__u:454": "traividhyādiyamarthānāṃ pratyekaṃ trividhā matā // VisSd_2.17 //",
  "GK16visah__u:455": "“arthānāṃ vācyalakṣyavyaṅgyatvena trirūpatayā sarvā apyanantaroktā vyañjanāstrividhāḥ /",
  "GK16visah__u:456": "tatra vācyārthasya vyañjanā yathā-“kālo madhuḥ-” ityādi /",
  "GK16visah__u:457": "lakṣyārthasya yathā--“niḥ śeṣacyutacandanam'--ityādi /",
  "GK16visah__u:458": "vyaṅgyārthasya yathā--“ua ṇiccala-” ityādi /",
  "GK16visah__u:459": "prakṛtipratyayādivyañjakatvaṃ tu prapañcayiṣyate /",
  "GK16visah__u:460": "śabdabodhyo vyanaktyarthaḥ śabdo 'pyarthāntarāśrayaḥ /",
  "GK16visah__u:461": "ekasya vyañjakatve tadanyasya sahakāritā // VisSd_2.18 //",
  "GK16visah__u:462": "yataḥ śabdo vyañjakatve 'pyarthāntaramapekṣate,",
  "GK16visah__u:463": "artho 'pi śabdam,",
  "GK16visah__u:464": "tadekasya vyañjakatve 'nyasya sahakāritāvaśyamaṅgīkartavyā /",
  "GK16visah__u:465": "abhidhāditrayopādhivaiśiṣṭyātrtrividho mataḥ /",
  "GK16visah__u:466": "śabdo 'pi vācakastadvallakṣako vyañjakastathā // VisSd_2.19 //",
  "GK16visah__u:467": "abhidhopādhiko vācakaḥ /",
  "GK16visah__u:468": "lakṣaṇopādhiko lakṣakaḥ /",
  "GK16visah__u:469": "vyañjanopādhiko vyayañjakaḥ /",
  "GK16visah__u:470": "kiñca--",
  "GK16visah__u:471": "tātparyākhyāṃ vṛttimāhuḥ padārthānvayabodhane /",
  "GK16visah__u:472": "tātparyārthaṃ tadarthaṃ ca vākyaṃ tadvodhakaṃ pare // VisSd_2.20 //",
  "GK16visah__u:473": "abhidhāyā ekaikapadārthabodhanavirāmādvākyārtharūpasya padārthānvayasya bodhikā tātpaya nāma vṛttiḥ /",
  "GK16visah__u:474": "tadarthaśca tātparyārthaḥ /",
  "GK16visah__u:475": "tadvodhakaṃ ca vākyamityabhihitānvayavādināṃ matam /",
  "GK16visah__u:476": "ihi sāhityārpaṇo vākyasvarūpanirūpaṇo nāma dvitīyaḥ paricchedaḥ /",
  "GK16visah__u:477": "___________________________________________________",
  "GK16visah__u:478": "tṛtīyaḥ paricchedaḥ",
  "GK16visah__u:479": "atha ko 'yaṃ rasa ityucyate--",
  "GK16visah__u:480": "vibhāvenānubhāvena vyaktaḥ saṃcāriṇā tathā /",
  "GK16visah__u:481": "rasatāmeti ratyādiḥ sthāyībhāvaḥ sacetasām // VisSd_3.1 //",
  "GK16visah__u:482": "vibhāvādayo vakṣyante /",
  "GK16visah__u:483": "sāttvikāścānubhāvarūpatvāt na pṛthaguktāḥ,",
  "GK16visah__u:484": "vyakto dadhyādinyāyena rūpāntarapariṇato vyaktīkṛta eva raso na tu dīpena ghaṭa iva pūrvasiddho vyajyate /",
  "GK16visah__u:485": "taduktaṃ locanakāraiḥ--",
  "GK16visah__u:486": "“rasāḥ pratīyanta iti tvodanaṃ pacatītivad vyavahāraḥ” iti /",
  "GK16visah__u:487": "atra ca ratyādipadopādānādeva prāpte sathāyitve punaḥ sthāyipadopādānaṃ ratyādīnāmapi rasāntaraṣvasthāyitvapratipādanārtham /",
  "GK16visah__u:488": "tataśca hāsakrodhādayaḥ śṛṅgāravīrādau vyabhicāriṇa eva /",
  "GK16visah__u:489": "taduktam--",
  "GK16visah__u:490": "“rasāvasthaḥ parambhāvaḥ sthāyitāṃ pratipadyate” iti /",
  "GK16visah__u:491": "asya svarūpakathanagarbha āsvādanaprakāraḥ kathyate--",
  "GK16visah__u:492": "sattvodrekādakhaṇḍasvaprakāśānandacinmayaḥ /",
  "GK16visah__u:493": "vedyāntarasparśaśūnyo brahmāsvādasahodaraḥ // VisSd_3.2 //",
  "GK16visah__u:494": "lokottaracakatkāraprāṇaḥ kaiścit pramātṛbhiḥ /",
  "GK16visah__u:495": "svākāravadabhinnatvenāyamāsvādyate rasaḥ // VisSd_3.3 //",
  "GK16visah__u:496": "“rajastamobhyāmaspṛṣṭaṃ manaḥ satvamihocyate” ityuktaprakāro bāhyameyavimukhatāpādakaḥ kaścanāntaro dharmaḥ sattvam /",
  "GK16visah__u:497": "tasyodreko rajastamasī abhibhūya āvirbhāvaḥ /",
  "GK16visah__u:498": "atra ca hetustathāvidhālaukikāvyārthapariśīlanam /",
  "GK16visah__u:499": "akhaṇḍa ityeka evāyaṃ vibhāvādiratyādiprakāśasukhacamatkārātmakaḥ atra hetuṃ vakṣyāmaḥ /",
  "GK16visah__u:500": "svaprakāśatvādyapi vakṣyamāṇaparītyā /",
  "GK16visah__u:501": "cinmaya iti svarūpārthe mayaṭ /",
  "GK16visah__u:502": "camatkāraśicattavistārarūpo vismayāparaparyyāyaḥ /",
  "GK16visah__u:503": "tatprāṇatvañcāsmadvṛddhaprapitāmahasahṛdayagoṣṭhīgariṣṭhakavipaṇḍitamukhyaśrīmannārāyaṇapādairuktam /",
  "GK16visah__u:504": "tadāha dharmadattaḥ svagranthe--",
  "GK16visah__u:505": "rase sāraścamatkāraḥ sarvatrāpyanubhūyate /",
  "GK16visah__u:506": "taccamatkārasāratve sarvatrāpyadbhuto rasaḥ /",
  "GK16visah__u:507": "tasmādadbhutamevāha kṛtī nārāyaṇo rasam” //",
  "GK16visah__u:508": "iti /",
  "GK16visah__u:509": "kaiściditi prāktanapuṇyaśālibhiḥ /",
  "GK16visah__u:510": "yaduktam--",
  "GK16visah__u:511": "“puṇyavantaḥ pramiṇvanti yogivadrasasantatim” /",
  "GK16visah__u:512": "iti /",
  "GK16visah__u:513": "yadyapi “svādaḥ kāvyārthasambhedādātmānandasamudbhavaḥ” ityuktadiśā rasasyāsvādānatiriktatvamuktam,",
  "GK16visah__u:514": "tathāpi “rasaḥ svādyate” iti kālpanikaṃ bhedamurarī kṛtya karmakarttari vā prayogaḥ /",
  "GK16visah__u:515": "taduktam-“rasyamānatāmātrasāratvāt prakāśaśarīrādananya eva hi rasaḥ” iti /",
  "GK16visah__u:516": "ekamanyatrāpyevaṃvidhasthaleṣūpacāraṇa prayogo jñeyaḥ /",
  "GK16visah__u:517": "nanvetāvatā rasasyājñeyatvamuktaṃ bhavatīti vyañjanāyāśca jñānaviśeṣatvād dvayoraikyamāpatitam /",
  "GK16visah__u:518": "tataśca--",
  "GK16visah__u:519": "“svajñānenānyadhīhetuḥ siddher'the vyañjako mataḥ /",
  "GK16visah__u:520": "yathā dīpo 'nyathābhāve ko viśeṣo 'sya kārakāt” //",
  "GK16visah__u:521": "ityuktadiśā ghaṭapradīpavadvyaṅgyavyañjakayoḥ pārthakyameveti kathaṃ rasasya vyaṅgyateti cet, satyamuktam /",
  "GK16visah__u:522": "ata evāhuḥ--",
  "GK16visah__u:523": "“vilakṣaṇa evāyaṃ kṛtijñaptibhedebhyaḥ svādanākhyaḥ kaścidvyāpāraḥ /",
  "GK16visah__u:524": "ata eva hi rasanāsvādanacamatkaraṇādayo vilakṣaṇā eva vyapadeśāḥ” iti /",
  "GK16visah__u:525": "abhidhādivilakṣaṇavyāpāramātraprasādhanagrahilairasmābhī rasādīnāṃ vyaṅgyatvamuktaṃ bhavatīti /",
  "GK16visah__u:526": "nanu tarhi karuṇādīnāṃ rasānāṃ duḥ khayatvādrasatvaṃ (tadunmukhatvaṃ ) na syādatyucyate--",
  "GK16visah__u:527": "karuṇādāvapi rase jāyate yatparaṃ sukham /",
  "GK16visah__u:528": "sacetasāmanubhavaḥ pramāṇaṃ tatra kevalam // VisSd_3.4 //",
  "GK16visah__u:529": "ādiśabdādbībhatsabhayānakādayaḥ /",
  "GK16visah__u:530": "tathāpyasahṛdayānāṃ mukhamudraṇāya pakṣāntaramucyate--",
  "GK16visah__u:531": "kiñca teṣu yadā duḥkhaṃ na ko 'pi syāttadunmukhaḥ /",
  "GK16visah__u:532": "nahi kaścat sacetā ātmano duḥkhāya pravarttate /",
  "GK16visah__u:533": "karūṇādiṣu ca sakalasyāpi sābhiniveśapravṛttidarśanāt sukhamayatvameva /",
  "GK16visah__u:534": "anupapattyantaramāha--",
  "GK16visah__u:535": "tathā rāmāyaṇādīnāṃ bhavitā duḥkhahetutā // VisSd_3.5 //",
  "GK16visah__u:536": "karuṇarasasya duḥ khahetutve karuṇarasapradhānarāmāyaṇādiprabandhānāmapi duḥkhahetutāprasaṅgaḥ syāt /",
  "GK16visah__u:537": "nanu kathaṃ duḥkhakāraṇobhyaḥ sukhotpattirityāha--",
  "GK16visah__u:538": "hetutvaṃ śokaharṣādergatebhyo lokasaṃśrayāt /",
  "GK16visah__u:539": "śokaharṣādayo loke jāyantāṃ nāma laukikāḥ // VisSd_3.6 //",
  "GK16visah__u:540": "alaukikavibhāvatvaṃ prāptebhyaḥ kāvyasaṃśrayāt /",
  "GK16visah__u:541": "sukhaṃ sañjāyate tebhyaḥ sarvebhyo 'pīti kā kṣatiḥ // VisSd_3.7 //",
  "GK16visah__u:542_0": "ye khalu rāmavanavāsādayo loke “duḥkhāraṇāni” ityucyante ta eva hi kāvyanāṭyasamarpitā",
  "GK16visah__u:542_1": "alaukikavibhāvanavyāpāravattayā kāraṇaśabdavācyatāṃ vihāya alaukikavibhāvaśabdavācyatvaṃ bhajante /",
  "GK16visah__u:543": "tebhyaśca surate dantadhātādibhya iva sukhameva jāyate /",
  "GK16visah__u:544": "ataśca “laukikaśokaharṣādikāraṇobhyo laukikaśokaharṣādayo jāyante” iti loka eva pratiniyamaḥ /",
  "GK16visah__u:545": "kāvye puna) “sarvebhyo 'pi vibhāvādibhyaḥ sukhameva jāyate” iti niyamānna kaściddoṣaḥ /",
  "GK16visah__u:546": "kathaṃ tarhi hariścandrādicaritasya kāvyanāṭyayorapi darśanaśravaṇābhyāmaśrupātā dayo jāyanta ityucyate--",
  "GK16visah__u:547": "aśrupātādayastadvaddrutatvāccetaso matāḥ /",
  "GK16visah__u:548": "tarhi kathaṃ kāvyataḥ sarveṣāmīdṛśī rasābhivyaktirna jāyata ityata āha--",
  "GK16visah__u:549": "na jāyate tadāsvādo vinā ratyādivāsanām // VisSd_3.8 //",
  "GK16visah__u:550": "vāsanā cedānīntanī prāktanī ca rasāsvādahetuḥ,",
  "GK16visah__u:551": "tatra yadyādyā na syāttadā śrotriyajaranmīmāṃsakādīnāmapi sa syāt /",
  "GK16visah__u:552": "yadi dvitīyā na syāttadā yadragiṇā mapi keṣāñcidrasodvodho na dṛśyate tanna syāt /",
  "GK16visah__u:553": "uktañca dharmmadattena--",
  "GK16visah__u:554": "“savāsanānāṃ sabhyānāṃ rasasyāsvādanaṃ bhavet /",
  "GK16visah__u:555": "nirvāsanāstu raṅgāntaḥ kāṣṭhakuḍyāśmasannibhāḥ” //",
  "GK16visah__u:556": "iti /",
  "GK16visah__u:557": "nanu kathaṃ rāmādiratyādyudvodhakāraṇaiḥ sītādibhiḥ sāmājikaratyādyudvodhaityucyate--",
  "GK16visah__u:558": "vyāpāro 'sti vibhāvādernāmnā sādhāraṇīkṛtiḥ /",
  "GK16visah__u:559": "tatprabhāveṇa yasyāsan pāthodhiplavanādayaḥ // VisSd_3.9 //",
  "GK16visah__u:560": "pramātā tadabhedena svātmānaṃ pratipadyate /",
  "GK16visah__u:561": "nanu kathaṃ manuṣyamātrasya samudralaṅghanādāvutsāhodvodha ityucyate--",
  "GK16visah__u:562": "utsāhādisamudvodhaḥ sādhāraṇyābhimānataḥ // VisSd_3.10 //",
  "GK16visah__u:563": "nṛṇāmapi samudrādilaṅghanādau na duṣyati /",
  "GK16visah__u:564": "ratyādayo 'pi sādhāraṇyenaiva pratīyānta ityāha--",
  "GK16visah__u:565": "sādhāraṇyena ratyādirapi tadvatpratīyate // VisSd_3.11 //",
  "GK16visah__u:566": "ratyāderapi svātmagatatvena pratītau sabhyānāṃ brīḍātaṅkādirbhavet /",
  "GK16visah__u:567": "paragatatvena tvarasyatāpātaḥ /",
  "GK16visah__u:568": "vibhāvādayo 'pi prathamataḥ sādhāraṇyena pratīyanta ityāha--",
  "GK16visah__u:569": "parasya na parasyeti mameti na mameti ca /",
  "GK16visah__u:570": "tadāsvāde vibhāvādeḥ paricchedo na vidyate // VisSd_3.12 //",
  "GK16visah__u:571": "nanu tathāpi kathamevamalaukikatvameteṣāṃ vibhāvādīnāmityucyate--",
  "GK16visah__u:572": "vibhāvanādivyāpāramalaukikamupeyuṣām /",
  "GK16visah__u:573": "alaukikatvameteṣāṃ bhūṣaṇaṃ na tu dūṣaṇam // VisSd_3.13 //",
  "GK16visah__u:574": "ādiśabdādanubhāvasañcāraṇo /",
  "GK16visah__u:575": "tatra vibhāvanaṃ ratyādeviśeṣaṇāsvādāṅkuraṇayaugyatānayanam /",
  "GK16visah__u:576": "anubhāvanamevamyūtasya ratyādeḥ samanantarameva rasādirūpatayā bhāvanam /",
  "GK16visah__u:577": "sañcāraṇaṃ tathābhūtasyaiva tasya samyak cāraṇam /",
  "GK16visah__u:578": "vibhāvādīnāṃ yathāsaṅkhyaṃ kāraṇakāryyasahakāritve kathaṃ trayāṇāmapi rasodbodhe kāraṇatvamityucyate --",
  "GK16visah__u:579": "kāraṇa-kārya-sañcārirūpā api hi lokataḥ /",
  "GK16visah__u:580": "rasodvodhe vibhāvādyāḥ kāraṇānyeva te matāḥ // VisSd_3.14 //",
  "GK16visah__u:581": "nanu tarhi kathaṃ rasāsvāde teṣāmekaḥ pratibhāsa ityucyate--",
  "GK16visah__u:582": "pratīyamānaḥ prathamaṃ pratyekaṃ heturucyate /",
  "GK16visah__u:583": "tataḥ sambalitaḥ sarvo vibhāvādiḥ sacetasām // VisSd_3.15 //",
  "GK16visah__u:584": "prapāṇakarasanyāyāccarvyamāṇo raso bhavet /",
  "GK16visah__u:585": "yathā khaṇḍamaricādīnāṃ sammelanādapūrvva iva kaścidāsvādaḥ prapāṇakarase sañjāyate vibhāvādisammelanādihāpi tathetyarthaḥ /",
  "GK16visah__u:586": "nanu yadi vibhāvānubhāvavyabhicāribhirmmilitaireva rasastat kathaṃ teṣāmekasya dvayorvā sadbhāve 'pi sa syādityucyate--",
  "GK16visah__u:587": "sadbhāvaścedvibhāvāderdvayorekasya vā bhavet // VisSd_3.16 //",
  "GK16visah__u:588": "bhktaṭityanyasamākṣepe tadā doṣo na vidyate /",
  "GK16visah__u:589": "anyasamākṣepaśca prakaraṇādivaśāt /",
  "GK16visah__u:590": "yathā--",
  "GK16visah__u:591": "“dīrghākṣaṃ śaradindukāntivadanaṃ bāhū natāvaṃsayoḥ saṅkṣiptaṃ nibiḍonnatastanamuraḥ pārśve pramṛṣṭe iva /",
  "GK16visah__u:592": "madhyaḥ pāṇimito nitambi jaghanaṃ pādāvudagrāṅgulī dhando narttayituryathaiva manasaḥ sṛṣṭaṃ tathāsyā vapuḥ” //",
  "GK16visah__u:593": "atra mālavikāmabhilaṣato 'gnimitrasya mālavikārūpavibhāvamātravarṇane 'pi sañcāriṇāmautsukyādīnāmanubhāvānāñca nayanavisphārādīnāmaucityādevākṣepaḥ /",
  "GK16visah__u:594": "ekamanyākṣepe 'pyūhyam /",
  "GK16visah__u:595": "“anukāryyagato rasaḥ” iti vadataḥ pratyāha--",
  "GK16visah__u:596": "pārimityāllaukikatvātsāntarāyatayā tathā // VisSd_3.17 //",
  "GK16visah__u:597": "anukāryyasya ratyāderudbodho na raso bhavet //",
  "GK16visah__u:598": "sītādidarśanādijo rāmādiratyādyudbodho hi parimito laukiko nāṭyakāvyadarśanādeḥ sāntarāyaśca,",
  "GK16visah__u:599": "tasmāt kathaṃ rasarūpatāmiyāt /",
  "GK16visah__u:600": "(ka) rasasyaitaddharmmatritayavilakṣaṇadharmmakatvāt /",
  "GK16visah__u:601": "anukarttṛgatatvañcāsya nirasyati--",
  "GK16visah__u:602": "śikṣābhyāsādimātreṇa rāghavādeḥ svarūpatām // VisSd_3.18 //",
  "GK16visah__u:603": "darśayannarttako naiva rasasyāsvādako bhavet /",
  "GK16visah__u:604": "kiñca--",
  "GK16visah__u:605": "kāvyārthabhāvanenāyamapi sabhyapadāspadam // VisSd_3.19 //",
  "GK16visah__u:606": "yadi punarnaṭo 'pi kāvyārthabhāvanayā rāmādisvarūpatāmātmano darśayet tadā so 'pi sabhyamadhya eva gaṇyate /",
  "GK16visah__u:607": "nāyaṃ jñāpyaḥ svasattāyāṃ pratītyavyabhicārataḥ /",
  "GK16visah__u:608": "yo hi jñāpyo ghaṭādiḥ sannapi kadācidajñāto bhavati, na hyayaṃ tathā; pratītimantareṇābhāvāt /",
  "GK16visah__u:609": "yasmādeṣa vibhāvādisamūhālambanātmakaḥ // VisSd_3.20 //",
  "GK16visah__u:610": "tasmānna kāryaḥ--",
  "GK16visah__u:611": "yadi rasaḥ kāryaḥ syāttadā vibhāvādijñānakāraṇaka eva syāt /",
  "GK16visah__u:612": "tataśca rasapratītikāle vibhāvādayo na pratīyeran, kāraṇajñānatakāryyajñānayoryugapadadarśanāt /",
  "GK16visah__u:613": "nahi candanasparśajñānaṃ tajjanyasukhajñānañcaikadā sambhavati /",
  "GK16visah__u:614": "rasasya ca vibhāvādisamūhālambanātmakatayaiva pratīterna vibhāvādijñānakāraṇatvamityabhiprāyaḥ /",
  "GK16visah__u:615": "-- no nityaḥ pūrvasaṃvedanojjhitaḥ /",
  "GK16visah__u:616": "asaṃvedanakāle hi na bhāvo 'ṣyasya vidyate (ka) // VisSd_3.21 //",
  "GK16visah__u:617": "na khalu nityasya vastuno 'saṃvedanakāle 'sambhavaḥ /",
  "GK16visah__u:618": "nāpi bhavipyan sākṣādānandamayasvaprakāśarūpatvāt /",
  "GK16visah__u:619": "kāryakṣāpyavilakṣaṇabhāvānno varttamāno 'pi // VisSd_3.22 //",
  "GK16visah__u:620": "vibhāvādiparāmarśaviṣayatvāt sacetasām /",
  "GK16visah__u:621": "parānandamayatvena saṃvedyatvādapi sphuṭam // VisSd_3.23 //",
  "GK16visah__u:622": "na nirvikalpakaṃ jñānaṃ tasya grāhakamiṣyate /",
  "GK16visah__u:623": "tathābhilāpasaṃsargayogyatvavirahānna ca // VisSd_3.24 //",
  "GK16visah__u:624": "savikalpakaṃsaṃvedyaḥ--",
  "GK16visah__u:625": "savikalpakajñānasaṃvedyānāṃ hi vacanaprayogayogyatā, na tu rasasya tathā /",
  "GK16visah__u:626": "--sākṣātkāratayā na ca /",
  "GK16visah__u:627": "parokṣastatprakāśo nāparokṣaḥ śabdasaṃbhavāta // VisSd_3.25 //",
  "GK16visah__u:628": "tatkathaya kīdṛgasya tattvamaśrutādṛṣṭapūrvanirupaṇaprakārasyetyāha--",
  "GK16visah__u:629": "tasmādalaukikaḥ satyaṃ vedyaḥ sahṛdayairayam /",
  "GK16visah__u:630": "tatkiṃ punaḥ pramāṇaṃ tasya sadbhāva ityāha--",
  "GK16visah__u:631": "pramāṇaṃ carvaṇaivātra svābhinne viduṣāṃ matam // VisSd_3.26 //",
  "GK16visah__u:632": "carvaṇā āsvādanam /",
  "GK16visah__u:633": "tacca “svādaḥ kāvyārthasaṃbhedādātmānandasamudbhavaḥ” ityuktaprakāram /",
  "GK16visah__u:634": "nanu yadi raso na kāryastatkathaṃ mahaṣiṇā(ka)",
  "GK16visah__u:635": "vibhāvānubhāvavyabhicārisaṃyogādrasaniṣpattiḥ” iti lakṣaṇaṃ kṛtamityucyate--",
  "GK16visah__u:636": "niṣpattyā carvaṇasyāsya niṣpattirupacārataḥ /",
  "GK16visah__u:637": "yadyapi rasābhinnatayā carvaṇasyāpi na kāryatvaṃ tathāpi tasya kādācitkatayā upacaritena kāryatvena kāryatvamupacaryate /",
  "GK16visah__u:638": "avācyatvādikaṃ tasya vakṣye vyañjanarūpaṇe // VisSd_3.27 //",
  "GK16visah__u:639": "tasya rasasya /",
  "GK16visah__u:640": "ādiśabdādalakṣyatvādi /",
  "GK16visah__u:641": "nanu yadi militā ratyādayo rasāstatkathamasya svaprakāśatvaṃ kathaṃ vākhaṇḍatvamityāha--",
  "GK16visah__u:642": "ratyādijñānatādātmyādeva yasmādraso bhavet /",
  "GK16visah__u:643": "ato 'sya svaprakāśatvamakhaṇḍatvaṃ ca sidhyati // VisSd_3.28 //",
  "GK16visah__u:644": "yadi ratyādikaṃ prakāśaśarīrādatiriktaṃ syāttadaivāsya svaprakāśatvaṃ na sidhyate,",
  "GK16visah__u:645": "na ca tathā, tādātmyāṅgīkārāt /",
  "GK16visah__u:646": "yaduktam--",
  "GK16visah__u:647": "“yadyapi rasānanyatayā carvaṇāpi na kāryā tathāpi kādācitkatayā kāryatvamupakalpya tadekātmanyanādivāsanāpariṇatirūpe ratyādibhāve 'pi vyavahāra iti bhāvaḥ” iti /",
  "GK16visah__u:648": "“sukhāditādātmyāḍgīkāre cāsmākī siddhāntaśayyāmadhiśayya divyaṃ varṣasahastraṃ pramodanidrāmupeyāḥ” iti ca /",
  "GK16visah__u:649": "“abhinno 'pi sa pramātrā vāsanopanītaratyāditādātmyena gocarīkṛtaḥ” iti ca /",
  "GK16visah__u:650": "jñānasya svaprakāśatvamanaṅgīkurvatāmupari vedāntibhireva pātanīyo daṇḍaḥ /",
  "GK16visah__u:651": "tādātmyādevāsyākhaṇḍatvam /",
  "GK16visah__u:652": "ratyādayo hi prathamamekaikaśaḥ pratīyamānāḥ sarve 'pyekībhūtāḥ sphuranta eva rasatāmāpadyante /",
  "GK16visah__u:653": "taduktam --",
  "GK16visah__u:654": "“vibhāvā anubhāvāśca sāttvikā vyabhicāriṇaḥ /",
  "GK16visah__u:655": "pratīyamānāḥ prathamaṃ khaṇḍaśo yāntyakhaṇḍatām” //",
  "GK16visah__u:656": "iti /",
  "GK16visah__u:657": "“paramārthatastvakhaṇḍa evāyaṃ vedāntaprasiddhabrahmatattvavadveditavyaḥ” iti ca /",
  "GK16visah__u:658": "athaṃ ke te vibhāvānubhāvavyabhicāriṇa ityapekṣāyāṃ vibhāvamāha--",
  "GK16visah__u:659": "ratyādyudvodhakā loke vibhāvāḥ kāvyanāṭyayoḥ /",
  "GK16visah__u:660_0": "ye hi loke rāmādigataratihāsādīnāmudvodhakāraṇāni sītādayasta eva kāvye nāṭye ca",
  "GK16visah__u:660_1": "niveśitāḥ santaḥ “vibhāvyante āsvādāṅkuraprādurbhāvayogyāḥ kriyante sāmājikaratyādibhāvā",
  "GK16visah__u:660_2": "ebhiḥ” iti vibhāvā ucyante /",
  "GK16visah__u:661": "taduktaṃ bharttṛhariṇā--",
  "GK16visah__u:662": "“śabdopahitarūpāṃstān buddherviṣayatāṃ gatān /",
  "GK16visah__u:663": "pratyakṣāniva kaṃsādīn sādhanatvena manyate” //",
  "GK16visah__u:664": "iti /",
  "GK16visah__u:665": "tadbhedāvāha--",
  "GK16visah__u:666": "ālambanoddīpanākhyau tasya bhedāvubhau smṛtau /",
  "GK16visah__u:667": "spaṣṭam /",
  "GK16visah__u:668": "tatra--",
  "GK16visah__u:669": "ālambanaṃ nāyakādistamālambya rasodramāt // VisSd_3.29 //",
  "GK16visah__u:670": "ādiśabdānnāyikāpratināyikādayaḥ /",
  "GK16visah__u:671": "atha yasya rasasya yo vibhāvaḥ sa tatsvarūpavarṇane vakṣyate /",
  "GK16visah__u:672": "tatra nāyakaḥ--",
  "GK16visah__u:673": "tyāgī kṛtī kulīnaḥ suśrīko rūpayovanotsāhī /",
  "GK16visah__u:674": "dakṣo 'nuraktalokastejovaidagdhyaśīlavānnetā // VisSd_3.30 //",
  "GK16visah__u:675": "dakṣaḥ kṣiprakārī /",
  "GK16visah__u:676": "śīlaṃ sadvṛtam /",
  "GK16visah__u:677": "evamādiguṇasampanno netā nāyako bhavati /",
  "GK16visah__u:678": "tadbhedānāha--",
  "GK16visah__u:679": "dhīrodātto dhīroddhatastathā dhīralalitaśca /",
  "GK16visah__u:680": "dhīrapraśānta ityayamuktaḥ prathamaścaturbhedaḥ // VisSd_3.31 //",
  "GK16visah__u:681": "spaṣṭam /",
  "GK16visah__u:682": "tatra dhīrodāttaḥ--",
  "GK16visah__u:683": "avikatthanaḥ kṣamāvānatigambhīro māhasattvaḥ /",
  "GK16visah__u:684": "stheyānnagūḍhamāno dhīrodātto dṛḍhavrataḥ kathitaḥ // VisSd_3.32 //",
  "GK16visah__u:685": "avikatthano 'nātmaślāghākaraḥ /",
  "GK16visah__u:686": "mahāsattvo harṣaśokādyanabhibhūtasvabhāvaḥ /",
  "GK16visah__u:687": "nigūḍhamāno vinayacchannagarvaḥ /",
  "GK16visah__u:688": "dṛḍhavrato 'ṅgīkṛtanirvāhakaḥ /",
  "GK16visah__u:689": "yathā--rāmayudhiṣṭirādiḥ /",
  "GK16visah__u:690": "atha dhīroddhataḥ--",
  "GK16visah__u:691": "māyāparaḥ pracaṇḍaścapalo 'haṅkāradarpabhūyiṣṭhaḥ /",
  "GK16visah__u:692": "ātmaślāghānirato dhīrairdhoroddhataḥ kathitaḥ // VisSd_3.33 //",
  "GK16visah__u:693": "yathā--bhīmasenādiḥ. atha dhīralalitaḥ--",
  "GK16visah__u:694": "niścinto mṛduraniśaṃ kalāparo dhīralalitaḥ syāt /",
  "GK16visah__u:695": "kalā nṛtyādikā /",
  "GK16visah__u:696": "yathā--satnavālyādau vatsarājādiḥ /",
  "GK16visah__u:697": "atha dhīrapraśāntaḥ--",
  "GK16visah__u:698": "sāmānyaguṇairbhūyān dvijādiko dhīrapraśāntaḥ syāt // VisSd_3.34 //",
  "GK16visah__u:699": "yathā--mālatīmādhavādau mādhavādiḥ /",
  "GK16visah__u:700": "eṣāṃ ca śṛṅgārādirūpatve bhedānāha--",
  "GK16visah__u:701": "ebhirdakṣiṇādhṛṣṭānukūlaśaṭharūpibhistu ṣoḍaśadhā /",
  "GK16visah__u:702": "tatra teṣāṃ dhīrodāttādīnāṃ pratyekaṃ dakṣiṇadhṛṣṭānukūlaśaṭhatvena ṣoḍaśaprakārā nāyakaḥ /",
  "GK16visah__u:703": "eṣu tvanekamahilāsu samarāgo dakṣiṇaḥ kathitaḥ // VisSd_3.35 //",
  "GK16visah__u:704": "dvayostricatuḥ prabhṛtiṣu nāyikāsu tulyānurāgo dakṣiṇanāyakaḥ /",
  "GK16visah__u:705": "yathā--",
  "GK16visah__u:706": "snātā tiṣṭhati kuntaleśvarasutā,",
  "GK16visah__u:707": "vāro 'ṅgarājasvasurdyūtai rātririyaṃ jitā kalamayā,",
  "GK16visah__u:708": "devī prasādyādya ca /",
  "GK16visah__u:709": "ityantaḥ purasundarīḥ prati mayā vijñāyā vijñāpite devenāpratipattimūḍhamanasā dvitrāḥ sthitaṃ nāḍikāḥ //",
  "GK16visah__u:710": "kṛtāgā api niḥśaṅkastarjito 'pi na lajjitaḥ /",
  "GK16visah__u:711": "dṛṣṭadoṣo 'pi mithyāvākkathito dhṛṣṭanāyakaḥ // VisSd_3.36 //",
  "GK16visah__u:712": "yathā mama--",
  "GK16visah__u:713": "śoṇaṃ vīkṣya mukhaṃ vicumbitumahaṃ yātaḥ samīpaṃ tataḥ pādena prahṛtaṃ tayā,",
  "GK16visah__u:714": "sapadi taṃ dhṛtvā sahāse mayi /",
  "GK16visah__u:715": "kiñcittatra vidhātumakṣamatayā bāṣpaṃ sṛjantyāḥ sakhe ! dhyātaścetasi kautukaṃ vitanute kopo 'pi vāmabhruvaḥ //",
  "GK16visah__u:716": "anukūla ekanirataḥ--",
  "GK16visah__u:717": "ekasyāmeva nāyikāyāmāsakto 'nukūlanāyakaḥ /",
  "GK16visah__u:718": "yathā--",
  "GK16visah__u:719": "asmākaṃ sakhi ! vāsasī na rucire,",
  "GK16visah__u:720": "graiveyakaṃ nojjvalaṃ,",
  "GK16visah__u:721": "no vakrā gātiruddhataṃ na hasitaṃ,",
  "GK16visah__u:722": "naivāsti, kaścinmadaḥ /",
  "GK16visah__u:723": "kintvanye 'pi janā vadanti subhago 'pyasyāḥ priyo nānyato dṛṣṭaṃ nikṣipatīti viśvamiyatā manyāmahe duḥsthitam //",
  "GK16visah__u:724": "śaṭho 'yamekatra baddhabhāvo yaḥ /",
  "GK16visah__u:725": "darśitabahiranurāgo vipriyamanyatra gūḍhamācarati // VisSd_3.37 //",
  "GK16visah__u:726": "yaḥ punarekasyāmeva nāyikāyāṃ baddhabhāvo dvayorapi nāyikayorbahirdarśitānurāgo 'nyasyāṃ nāyikāyāṃ gūḍhaṃ vipriyamācarita sa śaṭhaḥ /",
  "GK16visah__u:727": "yathā--",
  "GK16visah__u:728": "“śaṭānyasyāḥ kāñcīmaṇiraṇitamākarṇya sahasā yadāśliṣyanneva praśithilabhujagranthirabhavaḥ /",
  "GK16visah__u:729": "tadetatkvācakṣe ghṛtamadhumayatvadvahuvaco- viṣeṇāghūrṇantī kimapi na sakhī me gaṇayati” //",
  "GK16visah__u:730": "eṣāṃ ca traividhyāduttamamadhyādhamatvena /",
  "GK16visah__u:731": "uktā nāyakabhedāścatvāriṃśattathāṣṭau ca // VisSd_3.38 //",
  "GK16visah__u:732": "eṣāmuktaṣoḍaśabhedānām /",
  "GK16visah__u:733": "atha prasaṅgādeteṣāṃ sahāyānāha--",
  "GK16visah__u:734": "dūrānuvartini syāttasya prāsaṅgiketivṛtte tu /",
  "GK16visah__u:735": "kiñcittadguṇahīnaḥ sahāya evāsya pīṭhamarddākhyaḥ // VisSd_3.39 //",
  "GK16visah__u:736": "tasya nāyakasya bahuvyāpini prasaṅgasaṃgate itivṛtte 'nantaroktairnāyakasāmānyaguṇaiḥ kiñcidūnaḥ pīṭhamarddanāmāsahāyo bhavati /",
  "GK16visah__u:737": "yathā-rāmacandrādīnāṃ sugrīvādayaḥ /",
  "GK16visah__u:738": "atha śṛṅgārasahāyāḥ--",
  "GK16visah__u:739": "śṛṅgāre 'sya sahāyā viṭaceṭavidūṣakādyāḥ syuḥ /",
  "GK16visah__u:740": "bhaktā narmasu nipuṇāḥ kupitavadhūmānabhañjanāḥ śuddhāḥ // VisSd_3.40 //",
  "GK16visah__u:741": "ādiśabdānmālākārarajakatāmbūlikagāndhikādayaḥ /",
  "GK16visah__u:742": "tatra viṭaḥ--",
  "GK16visah__u:743": "saṃbhogahīnasaṃpadviṭastu dhūrttaḥ kalaikadeśajñaḥ /",
  "GK16visah__u:744": "veśopacārakuśalo vāggmī madhuro 'tha bahumato goṣṭhyām // VisSd_3.41 //",
  "GK16visah__u:745": "ceṭaḥ prasiddha eva /",
  "GK16visah__u:746": "kusumavasantādyabhidhaḥ karmavapurveṣabhāṣādyaiḥ /",
  "GK16visah__u:747": "hāsyakaraḥ kalaharatirvidūṣakaḥ syāt svakarmajñaḥ // VisSd_3.42 //",
  "GK16visah__u:748": "svakarma hāsyādi /",
  "GK16visah__u:749": "arthacintane sahāyamāha--",
  "GK16visah__u:750": "mantrīsyādarthānāṃ cintāyāṃ--",
  "GK16visah__u:751": "arthāstantrāvāpādayaḥ /",
  "GK16visah__u:752": "yattvatra sahāyakathanaprastāve--",
  "GK16visah__u:753": "“mantrī svaṃ cobhayaṃ vāpi sakhā tasyārthacintane” iti kenācillakṣaṇaṃ kṛtam,",
  "GK16visah__u:754": "tadapi rājñor'thacintanopāyalakṣaṇaprakaraṇo lakṣayitavyam,",
  "GK16visah__u:755": "na tu sahāyakathanaprakaraṇo /",
  "GK16visah__u:756": "“nāyakasyārthacintane mantrī sahāyaḥ” ityukte 'pi nāyakasyārthata eva siddhatvāt /",
  "GK16visah__u:757": "yadapyuktam--",
  "GK16visah__u:758": "“mantriṇāṃ lalitaḥ śeṣā mantriṣvāyattasiddhayaḥ” iti,",
  "GK16visah__u:759": "tadapi svalakṣaṇakathanenaika lakṣitasya dhīralalitasya mantrimātrāyattārthacintanopapattergatārtham /",
  "GK16visah__u:760": "na cārthacintane tasya mantrī sahāyaḥ, kiṃ tu svayameva saṃpādakaḥ; tasyārthacintanādyabhāvāt /",
  "GK16visah__u:761": "athāntaḥ purasahāyāḥ--",
  "GK16visah__u:762": "--tadvadavarodhe /",
  "GK16visah__u:763": "vāmanaśaṇḍhakirātamlecchābhīrāḥ śakārakubjādyaḥ // VisSd_3.43 //",
  "GK16visah__u:764": "madamūrkhatābhimānī duṣkulataiśvaryasaṃyuktaḥ /",
  "GK16visah__u:765": "so 'yamanūḍhābhrātā rājñaḥ śyālaḥ śakāra ityuktaḥ // VisSd_3.44 //",
  "GK16visah__u:766": "ādyaśabdānmūkādayaḥ /",
  "GK16visah__u:767": "tatra śaṇḍhavāmanakirātakubjādayo yathā ratnābalyām--",
  "GK16visah__u:768": "naṣṭaṃ varṣavarairmanuṣyagaṇanābhāvādapāsya trapā- mantaḥ kañcukikañcukasya viśati trāsādayaṃ vāmanaḥ /",
  "GK16visah__u:769": "paryantāśrayibhinijasya sadṛśaṃ nāmnaḥ kirātaiḥ kṛtaṃ kubjā nīcatayaiva yānti śanakairātmekṣaṇāśaṅkinaḥ //",
  "GK16visah__u:770": "śakāro mṛcchakaṭikādiṣu prasiddhaḥ /",
  "GK16visah__u:771": "anye 'pi yathādarśanaṃ jñātavyāḥ /",
  "GK16visah__u:772": "atha daṇḍasahāyāḥ--",
  "GK16visah__u:773": "daṇḍe suhṛtkumārāṭavikāḥ sāmantasainikādyāśca /",
  "GK16visah__u:774": "duṣṭanigraho daṇḍaḥ /",
  "GK16visah__u:775": "spaṣṭam /",
  "GK16visah__u:776": "ṛtvikpurodhasaḥ syurbrahmavidastāpasāstathā dharme // VisSd_3.45 //",
  "GK16visah__u:777": "brahmavido vedavidaḥ, ātmavido vā /",
  "GK16visah__u:778": "atra ca--",
  "GK16visah__u:779": "uttamāḥ pīṭhamardādyāḥ--",
  "GK16visah__u:780": "ādyaśabdānmantripurohitādayaḥ /",
  "GK16visah__u:781": "--madhyau viṭavidūṣakau /",
  "GK16visah__u:782": "tathā śakāraceṭādyā adhamāḥ parikīrtitāḥ // VisSd_3.46 //",
  "GK16visah__u:783": "ādyaśabdāttāmbūlikagāndhikādayaḥ /",
  "GK16visah__u:784": "atha prasaṅgāddūtānāṃ vibhāgagarbhalakṣaṇamāha--",
  "GK16visah__u:785": "nisṛṣṭārtho mitārthaśca tathā saṃdeśahārakaḥ /",
  "GK16visah__u:786": "kāryapreṣyastridhā dūto dūtyaścāpi tathāvidhāḥ // VisSd_3.47 //",
  "GK16visah__u:787": "tatra kāryapreṣyo dūta iti lakṣaṇam /",
  "GK16visah__u:788": "tatra--",
  "GK16visah__u:789": "ubhayorbhāvamunnīya svayaṃ vadati cottaram /",
  "GK16visah__u:790": "suśliṣṭaṃ kurute kāryaṃ nisṛṣṭārthastu sa smṛtaḥ // VisSd_3.48 //",
  "GK16visah__u:791": "ubhayoriti yena preṣito yadantike preṣitaśca /",
  "GK16visah__u:792": "mitārthabhāṣī kāryasya siddhakārī mitārthakaḥ /",
  "GK16visah__u:793": "yāvadbhāṣitasaṃdeśahāraḥ saṃdeśahārakaḥ // VisSd_3.49 //",
  "GK16visah__u:794": "atha sāttvikanāyakaguṇāḥ--",
  "GK16visah__u:795": "śībhā bilāso mādhuryaṃ gāmbhīryaṃ dhairyatejasī /",
  "GK16visah__u:796": "lalitaudāryamityaṣṭau sattvajāḥ pauruṣā guṇāḥ // VisSd_3.50 //",
  "GK16visah__u:797": "tatra--",
  "GK16visah__u:798": "śūratā takṣatā satyaṃ mahotsāho 'nurāgitā /",
  "GK16visah__u:799": "nīye ghṛṇādhike spardhā yataḥ śobheti tāṃ viduḥ // VisSd_3.51 //",
  "GK16visah__u:800": "tatrānurāgitā yathā--",
  "GK16visah__u:801": "ahameva mato mahīpateriti sarvaḥ prakṛtiṣvacintayat /",
  "GK16visah__u:802": "upadheriva nimnagāśateṣvabhavannāsya vimānanā kvacit //",
  "GK16visah__u:803": "evamanyadapi /",
  "GK16visah__u:804": "atha vilāsaḥ--",
  "GK16visah__u:805": "dhīrā dṛṣṭirgatiścitrā vilāse sasmitaṃ vacaḥ /",
  "GK16visah__u:806": "yathā--",
  "GK16visah__u:807": "dṛṣṭīstṛṇīkṛtajagatrtrayasattvasārā dhīroddhatā namayatīva gatirdharitrīm /",
  "GK16visah__u:808": "kaumārake 'pi girivadgurutāṃ dadhāno vīro rasaḥ kimayametyuta darpa eva //",
  "GK16visah__u:809": "saṃkṣobheṣvapyanudvego mādhuryaṃ parikīrtitam // VisSd_3.52 //",
  "GK16visah__u:810": "ūhyamudāharaṇam /",
  "GK16visah__u:811": "bhīśokakrodhaharṣādyairgāmbhīryaṃ nirvikāratā /",
  "GK16visah__u:812": "yathā--",
  "GK16visah__u:813": "āhūtasyābhiṣekāya visṛṣṭasya vanāya ca /",
  "GK16visah__u:814": "na mayā lakṣitastasya svalpo 'pyākāravibhramaḥ //",
  "GK16visah__u:815": "vyavasāyādacalanaṃ dhairyaṃ vighne mahatyapi // VisSd_3.53 //",
  "GK16visah__u:816": "yathā-śrutāpsarogītirapa kṣaṇo 'smin haraḥ prasaṃkhyānaparo babhūva /",
  "GK16visah__u:817": "ātmeśvarāṇāṃ na hi jātu vighnāḥ samādhibhedaprabhavo bhavanti //",
  "GK16visah__u:818": "adhikṣepāpamānādeḥ prayuktasya pareṇa yat /",
  "GK16visah__u:819": "prāṇātyaye 'pyasahanaṃ tattejaḥ samudāhṛtam // VisSd_3.54 //",
  "GK16visah__u:820": "vāgveśayormadhuratā tadvacchaṅgāraceṣṭitaṃ lalitam /",
  "GK16visah__u:821": "dānaṃ sapriyabhāṣaṇamaudāryyaṃ śatrumitrayoḥ samatā // VisSd_3.55 //",
  "GK16visah__u:822": "eṣāmudāharaṇānyūhyāni /",
  "GK16visah__u:823": "atha nāyikā tribhedā svānyā sādhāraṇā strīti /",
  "GK16visah__u:824": "nāyakasāmānyaguṇairbhavati yathāsaṃbhavairyuktā // VisSd_3.56 //",
  "GK16visah__u:825": "nāyikā punarnāyakasāmānyaguṇaistyāgādibhiryathāsambhavairyuktā bhavati /",
  "GK16visah__u:826": "sā ca svastrī anyastrī sādhāraṇastrīti trividhā /",
  "GK16visah__u:827": "tatra svastrī--",
  "GK16visah__u:828": "vinayārjavādiyuktā gṛhakarmaparā pativratā svīyā /",
  "GK16visah__u:829": "yathā--",
  "GK16visah__u:830": "“lajjāpajjattapasāhaṇāiṃ parabhattiṇippivāsaṃiṃ /",
  "GK16visah__u:831": "aviṇaadummedhāiṃ dhaṇṇāṇa ghare kalattāiṃ //",
  "GK16visah__u:832": "sāpi kathitā tribhedā mugdhā madhyā pragalbheti // VisSd_3.57 //",
  "GK16visah__u:833": "tatra--",
  "GK16visah__u:834": "prathamāvatīrṇayauvanamadanabikārā ratau vāmā /",
  "GK16visah__u:835": "kathitā mṛduśca māne samadhikalajjāvatī mugdhā // VisSd_3.58 //",
  "GK16visah__u:836": "tatra prathamāvatīrṇayauvanā yathā mama tātāpādānām--",
  "GK16visah__u:837": "madhyasya prathimānameti jaghanaṃ vakṣojayormandatā dūraṃ yātyudaraṃ ca romalatikā netrārjavaṃ dhāvati /",
  "GK16visah__u:838": "kandarpaṃ parivīkṣya nūtanamanorājyābhiṣiktaṃ kṣaṇā- daṅgānīva parasparaṃ vidadhate nirluṇṭhanaṃ subhruvaḥ //",
  "GK16visah__u:839": "prathamāvatīrṇamadanavikārā yathā mama prabhāvatī pariṇaye--",
  "GK16visah__u:840": "datte sālasamantharaṃ bhuvi padaṃ niryāti nāntaḥ purāt,",
  "GK16visah__u:841": "noddāmaṃ isati kṣaṇātkalayate hrīyantraṇāṃ kāmapi,",
  "GK16visah__u:842": "kiṃcidbhāvagabhīravakrimalavaspṭaṣṭaṃ manāgbhāṣate,",
  "GK16visah__u:843": "sabhrūbhaṅgamudīkṣate priyakathāmullāpayantīṃ sakhīm //",
  "GK16visah__u:844": "ratau vāmā yathā--",
  "GK16visah__u:845": "“dṛṣṭā dṛṣṭimadho dadāti,",
  "GK16visah__u:846": "kurute nālapamābhāṣitā,",
  "GK16visah__u:847": "śayyāyāṃ parivṛttya tiṣṭhati,",
  "GK16visah__u:848": "bālādāliṅgitā vepate /",
  "GK16visah__u:849": "niryāntīṣu sakhīṣu vāsabhavanānnirgantumevehate,",
  "GK16visah__u:850": "jātā vāmatayaiva saṃprati mama prītyai navoḍhā priyā” //",
  "GK16visah__u:851": "māne mṛduryathā--",
  "GK16visah__u:852": "“sā patyuḥ prathamāparādhasamaye sakhyopadeśaṃ vinā no jānāti savibhramāṅgavalanāvakroktisaṃsūcanam /",
  "GK16visah__u:853": "svacchairacchakapolamūlagalitaiḥ paryastanetrotpalā bālā kevalameva roditi luṭhallolālakairaśrubhiḥ //",
  "GK16visah__u:854": "samadhikalajjāvatī yathā--",
  "GK16visah__u:855": "“datte sālasamantharam--'ityatra (113 pṛ-) śloke /",
  "GK16visah__u:856": "atra samadhikalajjāvatītvenāpi labdhāyā rativāmatāyā vicchittiviśeṣavattayā punaḥ kathanam /",
  "GK16visah__u:857": "atha madhyā--",
  "GK16visah__u:858": "madhyā vicitrasuratā prarūḍhasmarayauvanā /",
  "GK16visah__u:859": "īṣatpragalbhavacanā madhyamavrīḍitā matā // VisSd_3.59 //",
  "GK16visah__u:860": "vicitrasuratā yathā--",
  "GK16visah__u:861": "“kānte tathā kathamapi prathitaṃ mṛgākṣyā cāturyamuddhatamanobhavayā rateṣu /",
  "GK16visah__u:862": "tatkūjitānyanuvadadbhiranekavāraṃ śiṣyāyitaṃ gṛhakapotaśatairyathāsyāḥ” //",
  "GK16visah__u:863": "prarūḍhasmarā yathātraivodāharaṇo /",
  "GK16visah__u:864": "prarūḍhayovanā yathā mama--",
  "GK16visah__u:865": "“natre khañjanagañjane,",
  "GK16visah__u:866": "sarasijapratyarthi pāṇidvayaṃ,",
  "GK16visah__u:867": "vakṣojau kārikumbhavibhramakīmatyunnatiṃ gacchataḥ /",
  "GK16visah__u:868": "kāntiḥ kāñcanacampakapratinidhirvāṇī sudhāsyandinī,",
  "GK16visah__u:869": "smerendīvaradāmasodaravapustasyāḥ kaṭākṣacchaṭā” //",
  "GK16visah__u:870": "evamanyatrāpi /",
  "GK16visah__u:871": "atha pragalbhā--",
  "GK16visah__u:872": "smarāndhā gāḍhatāruṇyā samastaratakovidā /",
  "GK16visah__u:873": "bhāvonnatā daravrīḍā pragalbhākrāntanāyakā // VisSd_3.60 //",
  "GK16visah__u:874": "smarāndhā yathā--",
  "GK16visah__u:875": "“dhanyāsi yā kathayasi priyasaṃgame 'pi viśrabdhacāṭukaśatāni ratāntareṣu /",
  "GK16visah__u:876": "nīvīṃ prati praṇihite tu kare priyeṇa sakhyaḥ śapāmi yadi kiṃcadapi smarāmi(ka)” //",
  "GK16visah__u:877": "gāḍhatāruṇyā yathā--",
  "GK16visah__u:878": "“atyunnatastanamuro nayane sudīrghe, vakre bhruvāvatitarāṃ, vacanaṃ tato 'pi /",
  "GK16visah__u:879": "madhyo 'dhikaṃ tanuranūnagururnitambo mandā gatiḥ kimapi cādbhutayauvanāyāḥ” //",
  "GK16visah__u:880": "samastaratakovidā yathā--",
  "GK16visah__u:881": "“kvacittāmbūlāktaḥ kvacidgarupaṅkāṅkamalinaḥ kvaciccūrṇodrarī kvacidapi ca sālaktakapadaḥ /",
  "GK16visah__u:882": "valībhaṅgābhogairalakapatitaiḥ śīrṇakusumaiḥ striyāḥ sarvāvasthaṃ kathayati rataṃ pracchadapaṭaḥ” //",
  "GK16visah__u:883": "bhāvonnatā yathā--",
  "GK16visah__u:884": "“madhuravacanaiḥ sabhrūbhaṅgaiḥ kṛtāṅgulitarjanai- rabhasaracitairaṅganyāsairmahotsavabandhubhiḥ /",
  "GK16visah__u:885": "asakṛdasakṛtsphārasphāraraipāṅgavilokitai- sbhibhuvanajaye sā pañceṣoḥ karoti sahāyatām” //",
  "GK16visah__u:886": "svalpabrīḍā yathā--",
  "GK16visah__u:887": "“dhanyāsi yā kathayasi“--",
  "GK16visah__u:888": "ityatreva (116 pṛ dṛ) ākrāntanāyakā yathā--",
  "GK16visah__u:889": "svāmin bhaṅgurayālakaṃ,",
  "GK16visah__u:890": "satilakaṃ bhālaṃ vilāsin kuru,",
  "GK16visah__u:891": "prāṇośa truṭitaṃ payodharataṭe hāraṃ punaryojaya /",
  "GK16visah__u:892": "ityuktvā suratāvasānasamaye sampūrṇacandrānanā spṛṣṭā tena tathaiva jātamulakā prāptā punarmohanam” //",
  "GK16visah__u:893": "madhyāpragalbhayorbhedāntarāṇyāha--",
  "GK16visah__u:894": "te dhīrā cāpyadhīrā ca dhīrādhīreti ṣaṅvidhe /",
  "GK16visah__u:895": "te madhyāpragalbhe /",
  "GK16visah__u:896": "tatra--",
  "GK16visah__u:897": "priyaṃ sotprāsavakroktyā madhyā dhīrā daheduṣā // VisSd_3.61 //",
  "GK16visah__u:898": "dhīrādhīrā tu ruditairadhīrā paruṣoktibhiḥ /",
  "GK16visah__u:899": "tatra madhyā dhīrā yathā--",
  "GK16visah__u:900": "“tadavitathamavādīryanmama tvaṃ priyeti priyajanaparibhuktaṃ yaddukūlaṃ dadhānaḥ /",
  "GK16visah__u:901": "madadhivasatimāgāḥ kāmināṃ maṇḍanaśrīr- vrajati hi saphalatvaṃ vallabhālokanena” //",
  "GK16visah__u:902": "madhyaiva dhīrādhīrā yathā--",
  "GK16visah__u:903": "“bāle ! nātha ! vimuñca mānini ! ruṣaṃ,",
  "GK16visah__u:904": "roṣānmayā kiṃ kṛtaṃ,",
  "GK16visah__u:905": "khedo 'smāsu,",
  "GK16visah__u:906": "na me 'parādhyati bhavān sarve 'parādhā mayi /",
  "GK16visah__u:907": "tatkiṃ rodiṣi gadradena vacasā,",
  "GK16visah__u:908": "kasyāgrato rudyate,",
  "GK16visah__u:909": "nanvetanmama,",
  "GK16visah__u:910": "kā tavāsmi,",
  "GK16visah__u:911": "dayitā,",
  "GK16visah__u:912": "nāsmītyato rudyate” //",
  "GK16visah__u:913": "iyamevādhīrā yathā--",
  "GK16visah__u:914": "“sārdhaṃ manorathaśataistava dhūrta ! kāntā saiva sthitā manasi kṛtrimahāvaramyā /",
  "GK16visah__u:915": "asmākamasti nahiṃ kaścidihāvakāśa- rastasmātkṛtaṃ caraṇaṇataviḍambanābhiḥ” //",
  "GK16visah__u:916": "pragalbhā yadi dhīrā syācchannakopākṛtistadā // VisSd_3.62 //",
  "GK16visah__u:917": "udāste surate tatra darśayantyādarān bahiḥ /",
  "GK16visah__u:918": "tatra priye /",
  "GK16visah__u:919": "yathā--",
  "GK16visah__u:920": "“ekatrāsanasaṃsthitiḥ parihṛtā pratyudramāddūrata- stāmbūlānayanacchalena rabhasāśleṣo 'pi saṃvighnitaḥ /",
  "GK16visah__u:921": "ālāpo 'pi na miśritaḥ parijanaṃ vyāpārayantyāntike kāntaṃ pratyupacārataścaturayā kopaḥ kṛtārthokṛtaḥ” //",
  "GK16visah__u:922": "dhīrādhīrā tu solluṇṭhabhāṣaitaiḥ khedayatyamum // VisSd_3.63 //",
  "GK16visah__u:923": "amuṃ nāyakam /",
  "GK16visah__u:924": "yathā mama--",
  "GK16visah__u:925": "“analaṅkṛto 'pi sundara ? harasi mano me yataḥ prasabham /",
  "GK16visah__u:926": "kiṃ punaralaṅkṛtastvaṃ samprati nakhakṣataistasyāḥ” //",
  "GK16visah__u:927": "tarjayettāḍayedanyā--",
  "GK16visah__u:928": "anyā adhīrā /",
  "GK16visah__u:929": "yathā-“śoṇaṃ vīkṣya mukhaṃ-” ityatra /",
  "GK16visah__u:930": "atra ca sarvatra “ruṣā” ityanuvartate /",
  "GK16visah__u:931": "--pratyekaṃ tā api dvidhā /",
  "GK16visah__u:932": "kaniṣṭhajyeṣṭharūpatvānnāyakapraṇayaṃ prati // VisSd_3.64 //",
  "GK16visah__u:933": "tā anantaroktāḥ ṣaḍbhedā nāyikāḥ /",
  "GK16visah__u:934": "yathā--",
  "GK16visah__u:935": "“dṛṣṭvaikāsanasaṃsthite priyatame paścādupetyādarā- dekasyā nayane pidhāya vihitakrīḍānubandhacchalaḥ /",
  "GK16visah__u:936": "īṣadvakritakandharaḥ sapulakaḥ premollasanmānasā- mantarhāsalasatkapolaphalakāṃ dhūrto 'parāṃ cumbati” //",
  "GK16visah__u:937": "madhyāpragalbhayorbhedāstasmāddvādaśa kītiṃtāḥ /",
  "GK16visah__u:938": "mugdhā tvekaiva tena syuḥ svīyābhedāstrayodaśa // VisSd_3.65 //",
  "GK16visah__u:939": "parakīyā dvidhā proktā paroḍhā kanyakā tathā /",
  "GK16visah__u:940": "tatra--",
  "GK16visah__u:941": "yātrādiniratānyoḍhā kulaṭā galitatrapā // VisSd_3.66 //",
  "GK16visah__u:942": "yathā--",
  "GK16visah__u:943": "“svāmī niḥ śvasite 'pyasūyati,",
  "GK16visah__u:944": "manojighraḥ sapatnījanaḥ,",
  "GK16visah__u:945": "śvaśrūriṅgītadaivataṃ nayanayorīhāliho yātaraḥ /",
  "GK16visah__u:946": "taddūrādayamañjaliḥ kimadhunā dṛgbhaṅgibhāvena te,",
  "GK16visah__u:947": "vaidagdhīmadhuraprabandharasika ! vyartho 'yamatra śramaḥ” //",
  "GK16visah__u:948": "atra hi mama pariṇotānnācchādanādidātṛtayā svāmyeva na tu vallabhaḥ /",
  "GK16visah__u:949": "tvaṃ tu vaidagdhīmadhuraprabandharasikatayā mama vallabho 'sītyādivyaṅgyārthavaśādasyāḥ paranāyakaviṣayā ratiḥ pratīyate /",
  "GK16visah__u:950": "kanyā tvajātopayamā salajjānavayauvanā /",
  "GK16visah__u:951": "asyāśca pitrādyāyattatvātparakīyātvam /",
  "GK16visah__u:952": "yathā mālatīmādhavādau mālatyādiḥ /",
  "GK16visah__u:953": "dhīrā kalāpragalbhā syādveśyā sāmānyanāyikā // VisSd_3.67 //",
  "GK16visah__u:954": "nirguṇānapi na dveṣṭi na rajyati guṇiṣvapi /",
  "GK16visah__u:955": "vittamātraṃ samālokya sā rāgaṃ darśayedvahiḥ // VisSd_3.68 //",
  "GK16visah__u:956": "kāmamaṅgīkṛtamapi parikṣīṇadhanaṃ naram /",
  "GK16visah__u:957": "mātrā niḥ sārayedeṣā punaḥ saṃdhānakāṅkṣayā // VisSd_3.69 //",
  "GK16visah__u:958": "taskarāḥ paṇḍakā mūrkhāḥ sukhaprāptadhanastathā /",
  "GK16visah__u:959": "liṅginaśchannakāmādyā asyāḥ prāyeṇa vallabhāḥ // VisSd_3.70 //",
  "GK16visah__u:960": "eṣāpi madanāyattā kvāpi satyānurāgiṇi /",
  "GK16visah__u:961": "raktāyāṃ vā viraktāyāṃ ratamasyāṃ sudurlabham // VisSd_3.71 //",
  "GK16visah__u:962": "paṇḍako vātapāṇḍvādiḥ /",
  "GK16visah__u:963": "channaṃ pracchannaṃ ye kāmayante te channakāmāḥ /",
  "GK16visah__u:964": "tatrarāgahīnā yathā laṭakamelakādau madanamañjaryādiḥ /",
  "GK16visah__u:965": "raktā yathā mṛcchakaṭikādau vasantasenādiḥ /",
  "GK16visah__u:966": "punaśca--",
  "GK16visah__u:967": "avasthābhirbhavantyaṣṭāvetāḥ ṣoḍaśabheditāḥ /",
  "GK16visah__u:968": "svādhīnabhartṛkā tadvatkhaṇḍitāthābhisārikā // VisSd_3.72 //",
  "GK16visah__u:969": "kalahāntaritā vipralabdhā proṣitabhartṛkā /",
  "GK16visah__u:970": "anyā vāsakasañjā syādvirahotkaṇṭhitā tathā // VisSd_3.73 //",
  "GK16visah__u:971": "tatra--",
  "GK16visah__u:972": "kānto ratiguṇākṛṣṭo na jahāti yadantikam /",
  "GK16visah__u:973": "vicitravibhramāsaktā sā syātsvādhīnabhartṛkā // VisSd_3.74 //",
  "GK16visah__u:974": "yathā--",
  "GK16visah__u:975": "“asmākaṃ sakhi vāsasī--'ityādi /",
  "GK16visah__u:976": "pārśvameti priyo yasyā anyasaṃyogacihnitaḥ /",
  "GK16visah__u:977": "sā khaṇḍiteti kathitā dhīrairīrṣyākaṣāyitā // VisSd_3.75 //",
  "GK16visah__u:978": "yathā--",
  "GK16visah__u:979": "“tadavitathamavādīḥ--” ityādi /",
  "GK16visah__u:980": "abhisārayate kāntaṃ yā manmathavaśaṃvadā /",
  "GK16visah__u:981": "svayaṃ vābhisaratyeṣā dhīrairuktābhisārikā // VisSd_3.76 //",
  "GK16visah__u:982": "kramādyathā--",
  "GK16visah__u:983": "na ca me 'vagacchati yathā laghutāṃ karuṇāṃ yathā ca kurute sa mayi /",
  "GK16visah__u:984": "nipuṇaṃ tathainamabhigamya vaderabhidūti kaciditi saṃdidiśe //",
  "GK16visah__u:985": "“utkṣiptaṃ karakaṅkaṇadvayamidaṃ,",
  "GK16visah__u:986": "baddhā dṛḍhaṃ mekhalā,",
  "GK16visah__u:987": "yatnena pratipāditā mukharayormañjīrayormūkatā /",
  "GK16visah__u:988": "ārabdhe rabhasānmayā priyasakhi ! krīḍābhisārotsave,",
  "GK16visah__u:989": "caṇḍālastimirāvaguṇṭhanapaṭakṣepaṃ vidhatte vidhuḥ” //",
  "GK16visah__u:990": "saṃlīnā sveṣu gātreṣu mūkīkṛtavibhūṣaṇā /",
  "GK16visah__u:991": "avaguṇṭhanasaṃvītā kulajābhisaredyadi // VisSd_3.77 //",
  "GK16visah__u:992": "vicitrojjvalaveṣā tu raṇannūpukaṅkaṇā /",
  "GK16visah__u:993": "pramodasmeravadanā syādveśyabhisaredyadi // VisSd_3.78 //",
  "GK16visah__u:994": "madaskhalitasaṃlāpā vibhramotphullalocanā /",
  "GK16visah__u:995": "āviddhagatisaṃcārā syātpreṣyābhisaredyadi // VisSd_3.79 //",
  "GK16visah__u:996": "tatrādye “utkṣiptam” ityādi /",
  "GK16visah__u:997": "anyayoḥ ūhyamudāharaṇam /",
  "GK16visah__u:998": "prasaṅgādabhisārasthānāni kathyante--",
  "GK16visah__u:999": "kṣetraṃ vāṭī bhagnadevālayo dūtīgṛhaṃ vanam /",
  "GK16visah__u:1000": "mālāpañcaḥ śmaśānaṃ ca nadyādīnāṃ taṭī tathā // VisSd_3.80 //",
  "GK16visah__u:1001": "evaṃ kṛtābhisārāṇāṃ puṃścalīnāṃ vinodane /",
  "GK16visah__u:1002": "sthānānyaṣṭau tathā dhvāntacchanne kutracidāśraye // VisSd_3.81 //",
  "GK16visah__u:1003": "cāṭukāramapi prāṇanāthaṃ rāṣādapāsya yā /",
  "GK16visah__u:1004": "paścāttāpamavāpnoti kalahāntaritā tu sā // VisSd_3.82 //",
  "GK16visah__u:1005": "yathā mama tātapādānām--",
  "GK16visah__u:1006": "“no cāṭuśravaṇaṃ kṛtaṃ,",
  "GK16visah__u:1007": "na ca dṛśā hāro 'ntike vīkṣitaḥ,",
  "GK16visah__u:1008": "kāntasya priyahetave nijasakhīvāco 'pi dūrīkṛtāḥ /",
  "GK16visah__u:1009": "pādānte vinipatya tatkṣaṇamasau gacchanmayā mūḍhayā pāṇibhyāmavarudhya inta ! sahasā kaṇṭhe kathaṃ nārpitaḥ” //",
  "GK16visah__u:1010": "priyaḥ kṛtvāpi saṃketaṃ yasyā nāyāti saṃnidhim /",
  "GK16visah__u:1011": "vipralabdhā tu sā jñeyā nitāntamavamānitā // VisSd_3.83 //",
  "GK16visah__u:1012": "yathā--",
  "GK16visah__u:1013": "“uttiṣṭha dūti, yāmo yāmo yātastathāpi nāyātaḥ /",
  "GK16visah__u:1014": "yātaḥ paramapi jīvejjīvitanātho bhavettasyāḥ” //",
  "GK16visah__u:1015": "nānākāryavaśādyasyā dūradeśaṃ gataḥ patiḥ //",
  "GK16visah__u:1016": "sā manobhavaduḥkhārtā bhavetproṣitabhartṛkā // VisSd_3.84 //",
  "GK16visah__u:1017": "yathā--",
  "GK16visah__u:1018": "“tāṃ jānīyāḥ parimitakathāṃ jīvitaṃ me dvitīyaṃ dūrībhūte mayi sahacare cakravākīmivaikām /",
  "GK16visah__u:1019": "gāḍhotkaṇṭhāṃ guruṣu divaseṣveṣu gacchatsu bālāṃ jātāṃ manye śiśiramathitāṃ padminīṃ vānyarūpām” //",
  "GK16visah__u:1020": "kurute maṇḍanaṃ yasyāḥ sajjite vāsaveśmani /",
  "GK16visah__u:1021": "sā tu vāsakasajjā syādviditapriyasaṅgamā // VisSd_3.85 //",
  "GK16visah__u:1022": "yathā rāghavānandānāṃ nāṭake--",
  "GK16visah__u:1023": "“vidūre keyūre kuru, karayuge ratnavalayai- ralaṃ, gurvo grīvābharaṇalatikeyaṃ kimanayā /",
  "GK16visah__u:1024": "navāmekāmekāvalimayi mayi tvaṃ viracayer- na nepathyaṃ bahutaramanaṅgotsavavidhau” //",
  "GK16visah__u:1025": "āgantuṃ kṛtacitto 'pi daivānnāyāti yatpriyaḥ /",
  "GK16visah__u:1026": "tadanāgamaduḥkhārtā virahotkaṇṭhitā tu sā // VisSd_3.86 //",
  "GK16visah__u:1027": "yathā--",
  "GK16visah__u:1028": "“kiṃ ruddhaḥ priyayā kayāci,",
  "GK16visah__u:1029": "dathavā sakhyā mamodvejitaḥ,",
  "GK16visah__u:1030": "kiṃ vā kāraṇagauravaṃ kimapi,",
  "GK16visah__u:1031": "yannādyāgato vallabhaḥ /",
  "GK16visah__u:1032": "ityālocya mṛgīdṛśā karatale vinyasya vaktrāmbujaṃ dīrghaṃ niḥ śvasitaṃ,",
  "GK16visah__u:1033": "ciraṃ ca ruditaṃ,",
  "GK16visah__u:1034": "kṣiptāśca puṣpastrajaḥ” //",
  "GK16visah__u:1035": "iti sāṣṭāviṃśatiśatamuttamamadhyādhamasvarūpeṇa /",
  "GK16visah__u:1036": "caturadhikāśītiyutaṃ śatatrayaṃ nāyikābhedāḥ // VisSd_3.87 //",
  "GK16visah__u:1037": "iha ca “parastriyau kanyakānyoḍhe saṃketātpūrvaṃ virahotkaṇṭhite,",
  "GK16visah__u:1038": "paścādvidūṣa kādinā sahābhisarantayāvabhisārike,",
  "GK16visah__u:1039": "kuto 'pi saṃketasthānamaprāpte nāyake vipralabdhe,",
  "GK16visah__u:1040": "iti tryavasthaivānayorasvādhīṃnapriyayoravasthāntarāyogāt” /",
  "GK16visah__u:1041": "iti kaścit /",
  "GK16visah__u:1042": "kvacidanyonyasāṅkaryamāsaṃ lakṣyeṣu dṛśyate /",
  "GK16visah__u:1043": "yathā--",
  "GK16visah__u:1044": "“na khalu vayamamuṣya dānayogyāḥ pibati ca pāti ca yāsakau rahastvām /",
  "GK16visah__u:1045": "viṭa ! viṭapamamuṃ dadasva tasyai bhavati yataḥ sadṛśościrāya yogaḥ /",
  "GK16visah__u:1046": "tava kitava kimāhitairvṛthā naḥ kṣitiruhapallavapuṣkarṇapūraiḥ /",
  "GK16visah__u:1047": "nanu janaviditairbhavadvyalīkaiściraparipūritameva karṇayugmam” //",
  "GK16visah__u:1048": "muhurupadasitāvivālinādaivitarasi naḥ kalikāṃ kimarthamenām /",
  "GK16visah__u:1049": "vasatimupagatena dhāmni tasyāḥ śaṭha ! kalireṣa mahāṃstvayādya dattaḥ” //",
  "GK16visah__u:1050": "“iti gaditavatī ruṣā jaghāna sphuritamanoramapakṣmakesareṇa /",
  "GK16visah__u:1051": "śravaṇaniyamitena kāntamanyā samamasitāmburuheṇa cakṣuṣā ca” //",
  "GK16visah__u:1052": "iyaṃ hi vakroktyā paruṣavacanena karṇotpalatāḍanena ca dhīramadhyatādhīramadhyatādhīrapragalbhatābhiḥ saṃkīrṇā /",
  "GK16visah__u:1053": "ekamanyatrāpyūhyam /",
  "GK16visah__u:1054": "itarā apyasaṃkhyāstā noktā vistaraśṅkayā // VisSd_3.88 //",
  "GK16visah__u:1055": "tā nāyikāḥ /",
  "GK16visah__u:1056": "athāsāmalaṅkārāḥ--",
  "GK16visah__u:1057": "yauvane sattvajāstāsāmaṣṭāviṃśatisaṃkhyakāḥ /",
  "GK16visah__u:1058": "alaṅkārāstatra bhāvahāvahelāstrayo 'ṅgajāḥ // VisSd_3.89 //",
  "GK16visah__u:1059": "śobhā kāntiśca dīptiśca mādhuryaṃ ca pragalbhatā /",
  "GK16visah__u:1060": "audārthaṃ dhairyamityete saptaiva syurayatnajāḥ // VisSd_3.90 //",
  "GK16visah__u:1061": "līlā vilāso vicchittirvivvokaḥ kilakiñcitam /",
  "GK16visah__u:1062": "moṭṭāyitaṃ kuṭṭamitaṃ vibhramo lalitaṃ madaḥ // VisSd_3.91 //",
  "GK16visah__u:1063": "vihṛtaṃ tapanaṃ maugdhyaṃ vikṣepaśca kutūhalam /",
  "GK16visah__u:1064": "hasitaṃ cakitaṃ kelirityaṣṭādaśasaṃkhyakāḥ // VisSd_3.92 //",
  "GK16visah__u:1065": "svabhāvajāśca bhāvādyā daśa puṃsāṃ bhavantyapi /",
  "GK16visah__u:1066": "pūrve bhāvādayo dhairyāntā daśa nāyakānāmapi saṃbhavanti /",
  "GK16visah__u:1067": "kiṃtu sarve 'pyamī nāyikāśritā eva vicchittiviśeṣaṃ puṣṇānti /",
  "GK16visah__u:1068": "tatra bhāvaḥ--",
  "GK16visah__u:1069": "nirvikārātmake citte bhāvaḥ prathamavikriyā // VisSd_3.93 //",
  "GK16visah__u:1070": "janmataḥ prabhṛti nirvikāre manasi udbuddhamātro vikāro bhāvaḥ /",
  "GK16visah__u:1071": "yathā--",
  "GK16visah__u:1072": "“sa eva surabhiḥ kālaḥ sa eva malayānilaḥ /",
  "GK16visah__u:1073": "saiveyamabalā kiṃtu mano 'nyadiva dṛśyate” //",
  "GK16visah__u:1074": "atha hāvaḥ--",
  "GK16visah__u:1075": "bhrūnetrādivikāraistu saṃbhogeñchāprakāśakaḥ /",
  "GK16visah__u:1076": "bhāva evālpasaṃlakṣyavikāro hāva ucyate // VisSd_3.94 //",
  "GK16visah__u:1077": "yathā--",
  "GK16visah__u:1078": "“vivṛṇvatī śailasutāpi bhāvamaṅgaiḥ sphuradvālakadambakalpaiḥ /",
  "GK16visah__u:1079": "sācīkṛtā cārutareṇa tasthau mukhena paryastavilocanena” //",
  "GK16visah__u:1080": "atha helā--",
  "GK16visah__u:1081": "halātyantasamālakṣyavikāraḥ syāt sa eva tu /",
  "GK16visah__u:1082": "sa eva bhāva eva /",
  "GK16visah__u:1083": "yathā--",
  "GK16visah__u:1084": "“taha te bhktatti pauttā vahue savvaṅgavibbhamā saalā /",
  "GK16visah__u:1085": "saṃsai amuddhabhāvā hoi ciraṃ jai sahīṇaṃ pi” //",
  "GK16visah__u:1086": "atha śobhā--",
  "GK16visah__u:1087": "rūpayauvanalālityabhogādhairaṅgabhūṣaṇam // VisSd_3.95 //",
  "GK16visah__u:1088": "śobhā proktā--",
  "GK16visah__u:1089": "tatra yauvanaśobhā yathā--",
  "GK16visah__u:1090": "“asaṃbhṛtaṃ maṇḍanamaṅgayaṣṭeranāsavākhyaṃ karaṇaṃ madasya /",
  "GK16visah__u:1091": "kāmasya puṣpavyatiriktamastraṃ bālyātparaṃ sātha vayaḥ prapede” //",
  "GK16visah__u:1092": "eva manyatrāpi /",
  "GK16visah__u:1093": "atha kāntiḥ--",
  "GK16visah__u:1094": "saiva kāntirmanyathāṣyāyitadyutiḥ /",
  "GK16visah__u:1095": "manmathonmaṣeṇātivistīrṇā śobhaiva kāntirucyate /",
  "GK16visah__u:1096": "yathā--",
  "GK16visah__u:1097": "“netre khañjanagañjane--” ityatra /",
  "GK16visah__u:1098": "atha dīptiḥ--",
  "GK16visah__u:1099": "kāntirevātivistīrṇā dīptirityabhidhīyate // VisSd_3.96 //",
  "GK16visah__u:1100": "yathā mama candrakalānāmanāṭikāyāṃ candrakalāvarṇanam--",
  "GK16visah__u:1101": "“tāruṇyasya vilāsaḥ samadhikalāvaṇyasaṃpado hāsaḥ /",
  "GK16visah__u:1102": "dharaṇitalasyābharaṇaṃ yuvajanamanaso vaśīkaraṇam” //",
  "GK16visah__u:1103": "atha mādhuryam--",
  "GK16visah__u:1104": "sarvāvasthāviśeṣeṣu mādhuryaṃ ramaṇīyatā /",
  "GK16visah__u:1105": "yathā--",
  "GK16visah__u:1106": "“sarasijamanuviddhaṃ śaivalenāpi ramyaṃ malinamapi himāṃśolarlakṣma lakṣmīṃ tanoti /",
  "GK16visah__u:1107": "iyamadhikamanojñā valkalenāpi tanvī kimi hi madhuraṇāṃ maṇḍanaṃ nākṛtīnām” //",
  "GK16visah__u:1108": "atha pragalbhatā--",
  "GK16visah__u:1109": "niḥsādhvasatvaṃ prāgalabhyam--",
  "GK16visah__u:1110": "yathā--",
  "GK16visah__u:1111": "“samāśliṣṭāḥ samāśleṣaiścumbitāścumbanairapi /",
  "GK16visah__u:1112": "daṣṭāśca daṃśanaiḥ kāntaṃ dāsīkurvanti yoṣitaḥ” //",
  "GK16visah__u:1113": "athaudāryam--",
  "GK16visah__u:1114": "--audāryaṃ vinayaḥ sadā // VisSd_3.97 //",
  "GK16visah__u:1115": "yathā--",
  "GK16visah__u:1116": "“na brūte paruṣāṃ giraṃ vitanute na bhrayugaṃ bhaṅgaraṃ,",
  "GK16visah__u:1117": "nottaṃsaṃ kṣipati kṣitau śravaṇataḥ sā me sphuṭe 'pyāgasi /",
  "GK16visah__u:1118": "kāntā garbhagṛhe gāvākṣavivaravyāpāritākṣyā bahīḥ sakhyā vaktramabhiprayacchati paraṃ paryaśruṇī locane” //",
  "GK16visah__u:1119": "atha dhairyam--",
  "GK16visah__u:1120": "muktātmaślāghanā dhairyaṃ manovṛttiracañcalā /",
  "GK16visah__u:1121": "yathā--jvalatu gagane rātrau rātrāvakhaṇḍakalaḥ śaśī,",
  "GK16visah__u:1122": "dahatu madanaḥ,",
  "GK16visah__u:1123": "kiṃvā mṛtyoḥ pareṇa vidhāsyati /",
  "GK16visah__u:1124": "mama tu dayitaḥ ślāghyastāto jananyamalānvayā kulamamalinaṃ na tvevāyaṃ jano na ca jīvitam” //",
  "GK16visah__u:1125": "atha līlā--",
  "GK16visah__u:1126": "aṅgairveṣairalaṅkāraiḥ premibhirvacanairapi // VisSd_3.98 //",
  "GK16visah__u:1127": "prītiprayojitairlolāṃ priyasyānukṛtiṃ viduḥ /",
  "GK16visah__u:1128": "yathā--mṛṇālavyālavalayā veṇībandhakapardinī /",
  "GK16visah__u:1129": "hāranukāriṇī pātu līlayā pārvatī jagat //",
  "GK16visah__u:1130": "atha vilāsaḥ--",
  "GK16visah__u:1131": "yānasthānāsanādīnāṃ mukhanetrādikarmaṇām // VisSd_3.99 //",
  "GK16visah__u:1132": "viśeṣastu vilāsaḥ syādiṣṭasandarśanādinā /",
  "GK16visah__u:1133": "yathā--",
  "GK16visah__u:1134": "“atrāntare kimapi vāgvibhavātivṛttavaicitryamullasitavibhramamāyatākṣyāḥ /",
  "GK16visah__u:1135": "tadbhūrisāttvikavikāramapāstadhairyamācāryakaṃ vijayi mānmathamāvirāsīt” //",
  "GK16visah__u:1136": "atha vicchattiḥ--",
  "GK16visah__u:1137": "stokāpyākalparacanā vicchittiḥ kāntipoṣakṛt /",
  "GK16visah__u:1138": "yathā--",
  "GK16visah__u:1139": "“svacchāmbhaḥ snapanavidhautamaṅgamoṣṭastāmbūladyutiviśado vilāsinīnām /",
  "GK16visah__u:1140": "vāsastu pratanu viviktamastvitīyānākalpo yadi kusumeṣuṇā na śūnyaḥ” //",
  "GK16visah__u:1141": "atha vivvokaḥ--",
  "GK16visah__u:1142": "vivvokastvatigarveṇa vastunīṣṭe 'pyanādaraḥ // VisSd_3.100 //",
  "GK16visah__u:1143": "yathā--",
  "GK16visah__u:1144": "“yāsāṃ satyapi sadguṇānusaraṇo doṣānuvṛttiḥ parā,",
  "GK16visah__u:1145": "yāḥ prāṇān varamarpayanti,",
  "GK16visah__u:1146": "na punaḥ sampūrṇadṛṣṭiṃ priye /",
  "GK16visah__u:1147": "atyantābhimate 'pi vastuni vidhiryāsāṃ niṣedhātmaka- stāstrailokyavilakṣaṇaprakṛtayo vāmāḥ prasidantu te” //",
  "GK16visah__u:1148": "atha kilakiñcitam--",
  "GK16visah__u:1149": "smitaśuṣkaruditahasitatrāsakrodhaśramādīnām /",
  "GK16visah__u:1150": "sāṅkaryaṃ kilākiñcitamabhīṣṭatamasaṅgamādijāddharṣāt // VisSd_3.101 //",
  "GK16visah__u:1151": "yathā--",
  "GK16visah__u:1152": "“pāṇirodhamavirodhitavāñchaṃ bhartsanāśca madhurasmitagarbhāḥ /",
  "GK16visah__u:1153": "kāminaḥ sma kurute karabhorurhāri śuṣkaruditaṃ ca sukhe 'pi” //",
  "GK16visah__u:1154": "atha moṭṭāyitam--",
  "GK16visah__u:1155": "tadbhāvabhāvite citte vallabhasya kathādiṣu /",
  "GK16visah__u:1156": "moṭṭāyitamiti prāhuḥ karṇakaṇḍūyanādikam // VisSd_3.102 //",
  "GK16visah__u:1157": "yathā--",
  "GK16visah__u:1158": "“subhaga ! tvatkathārambhe karṇakaṇḍūtilālasā /",
  "GK16visah__u:1159": "ujjṛmbhavanāmbhojā bhinattyaṅgāni sāṅganā” //",
  "GK16visah__u:1160": "atha kuṭṭamitam--",
  "GK16visah__u:1161": "keśastanādharādīnāṃ grahe harṣe 'pi sambhramāt /",
  "GK16visah__u:1162": "āhuḥ kuṭṭamitaṃ nāma śiraḥ karavidhūnanam // VisSd_3.103 //",
  "GK16visah__u:1163": "yathā--",
  "GK16visah__u:1164": "“pallavopamitisāmyasapakṣaṃ daṣṭavatyadharabimbamabhīṣṭe /",
  "GK16visah__u:1165": "paryakūji sarujeva taruṇyāstāralolavalayena kareṇa” //",
  "GK16visah__u:1166": "atha vibhramaḥ--",
  "GK16visah__u:1167": "tvarayā harṣarāgāderdayitāgamanādiṣu /",
  "GK16visah__u:1168": "asthāne vibhramādīnāṃ vinyāso vibhramo mataḥ // VisSd_3.104 //",
  "GK16visah__u:1169": "yathā--",
  "GK16visah__u:1170": "“śrutvāyāntaṃ bahiḥ kāntamasamāptavibhūṣayā /",
  "GK16visah__u:1171": "bhale 'ñjanaṃ dṛśorlākṣā kapole tilakaḥ kṛtaḥ” //",
  "GK16visah__u:1172": "atha lalitam--",
  "GK16visah__u:1173": "sukumāratayāṅgānāṃ vinyāso lalitaṃ bhavet /",
  "GK16visah__u:1174": "yathā--",
  "GK16visah__u:1175": "“gurutarakalanūpurānunādaṃ salalitanatitavāmapādapadmā /",
  "GK16visah__u:1176": "itaradanatilolamādadhānā padamatha manmathamantharaṃ jagāma” //",
  "GK16visah__u:1177": "atha madaḥ--",
  "GK16visah__u:1178": "mado vikāraḥ saubhagyayauvanādyavalepajaḥ // VisSd_3.105 //",
  "GK16visah__u:1179": "yathā--",
  "GK16visah__u:1180": "“mā garvamudvaha kapolatale cakāsti kāntasvahastalikhitā mama mañjarīti /",
  "GK16visah__u:1181": "anyāpi kiṃ na khalu bhājanamīdṛśīnāṃ vairī na cedbhavati vepathurantarāyaḥ” //",
  "GK16visah__u:1182": "atha vihṛtam--",
  "GK16visah__u:1183": "vaktavyakāle 'pyavaco vrīḍayā vihṛtaṃ matam /",
  "GK16visah__u:1184": "yathā--",
  "GK16visah__u:1185": "“dūrāgatena kuśalaṃ pṛṣṭā novāca sā mayā kiñcit /",
  "GK16visah__u:1186": "paryaśruṇī tu nayane tasyāḥ kathayāmbabhūvatuḥ sarvam” //",
  "GK16visah__u:1187": "atha tapanam--",
  "GK16visah__u:1188": "tapanaṃ priyavicchede smaravegotthaceṣṭitam // VisSd_3.106 //",
  "GK16visah__u:1189": "yathā mama--",
  "GK16visah__u:1190": "“śvāsānmuñcati bhūtale viluṭhati,",
  "GK16visah__u:1191": "tvanmārgamālokate,",
  "GK16visah__u:1192": "darghaṃ roditi,",
  "GK16visah__u:1193": "vibhipatya itaḥ kṣāmāṃ bhujāvallarīm /",
  "GK16visah__u:1194": "kiñca,",
  "GK16visah__u:1195": "prāṇasamāna ! kāṅkṣitavatī svapne 'pi te saṅgamaṃ,",
  "GK16visah__u:1196": "nidrāṃ vāñchati,",
  "GK16visah__u:1197": "na prayacchati punardagdho vidhistāmapi” //",
  "GK16visah__u:1198": "atha maugdhyam--",
  "GK16visah__u:1199": "ajñānādiva yā pṛcchā pratītasyāpi vastunaḥ /",
  "GK16visah__u:1200": "vallabhasya puraḥ proktaṃ maugdhyaṃ tattattvavedibhiḥ // VisSd_3.107 //",
  "GK16visah__u:1201": "yathā--ke drumāste kva vā grāme santi kena praropitāḥ /",
  "GK16visah__u:1202": "nāya ! matkaṅgaṇanyastaṃ yeṣāṃ muktāphalaṃ phalam” //",
  "GK16visah__u:1203": "atha vikṣepaḥ--",
  "GK16visah__u:1204": "bhūṣāṇāmardharacanā mithyā viṣvagavekṣaṇam /",
  "GK16visah__u:1205": "rahasyākhyānamīṣacca vikṣepo dayitāntike // VisSd_3.108 //",
  "GK16visah__u:1206": "yathā--",
  "GK16visah__u:1207": "“dhammillamardhamuktaṃ kalayati tilakaṃ tathāsakalam /",
  "GK16visah__u:1208": "kiñcidvadati rahasyaṃ cakitaṃ viṣvagvilokate tanvī //",
  "GK16visah__u:1209": "atha kutūhalam--",
  "GK16visah__u:1210": "ramyavastusamāloke lolatā syātkutūhalam /",
  "GK16visah__u:1211": "yathā--",
  "GK16visah__u:1212": "“prasādhikālambitamagrapādamākṣipya kāciddravarāgameva /",
  "GK16visah__u:1213": "utsṛṣṭalīlāgatirāgavākṣādalaktakāṅkā padavīṃ tatāna” //",
  "GK16visah__u:1214": "atha hasitam--",
  "GK16visah__u:1215": "hasitaṃ tu vṛthāhāso yauvanodbhedasambhavaḥ // VisSd_3.109 //",
  "GK16visah__u:1216": "yathā--",
  "GK16visah__u:1217": "“akasmādeva tanvaṅgī jahāsa yadiyaṃ punaḥ /",
  "GK16visah__u:1218": "nūnaṃ prasūnavāṇo 'syāṃ svarājyamadhitiṣṭhati //",
  "GK16visah__u:1219": "atha cakitam--",
  "GK16visah__u:1220": "kuto 'pi dayitasyāgre cakataṃ bhayasambhramaḥ /",
  "GK16visah__u:1221": "yathā--",
  "GK16visah__u:1222": "“trasyantī calaśapharīvighaṭṭitorūrvāmorūratiśayamāpa vibhramasya /",
  "GK16visah__u:1223": "kṣubhyanti prasabhamaho vināpi hetorlolābhiḥ kimu sati kāraṇo taruṇyaḥ //",
  "GK16visah__u:1224": "atha keliḥ--",
  "GK16visah__u:1225": "vihāre saha kāntena krīḍitaṃ kolirucyate // VisSd_3.110 //",
  "GK16visah__u:1226": "yathā--",
  "GK16visah__u:1227": "“vyapohituṃ locanato mukhānilairapārayantaṃ kila puṣpajaṃ rajaḥ /",
  "GK16visah__u:1228": "payodhareṇorasi kācidunmanāḥ priyaṃ jaghānonnatapīvarastanī” //",
  "GK16visah__u:1229": "atha mugdhākanyayoranurāgeṅgitāni--",
  "GK16visah__u:1230": "dṛṣṭavā darśayati vrīṅāṃ sammukhaṃ naiva paśyati /",
  "GK16visah__u:1231": "pracchannaṃ vā bhramantaṃ vātikrāntaṃ paśyati priyam // VisSd_3.111 //",
  "GK16visah__u:1232": "bahudhā pṛcchyamānāpi mandamandamadhomukhī /",
  "GK16visah__u:1233": "sagadradasvaraṃ kiñcitpriyaṃ prāyeṇa bhāṣate // VisSd_3.112 //",
  "GK16visah__u:1234": "anyaiḥ pravartitāṃ śaśvatsāvadhānā ca tatkathām /",
  "GK16visah__u:1235": "śṛṇotyanyatra dattākṣī priye bālānurāgiṇī // VisSd_3.113 //",
  "GK16visah__u:1236": "atha sakalānāmapi nāyikānāmanurāgeṅgitāni--",
  "GK16visah__u:1237": "cirāya savidhe sthānaṃ priyasya bahu manyate /",
  "GK16visah__u:1238": "vilocanapathaṃ cāsya na gacchatyanalaṅkṛtā // VisSd_3.114 //",
  "GK16visah__u:1239": "kvāpi kuntalasaṃvyānasaṃyamavyapadeśataḥ /",
  "GK16visah__u:1240": "bāhumūlaṃ stanau nābhipaṅkajaṃ darśayet sphuṭam // VisSd_3.115 //",
  "GK16visah__u:1241": "ācchādayati vāgādyaiḥ priyasya paricārakān /",
  "GK16visah__u:1242": "viśvasityasya mitreṣu bahumānaṃ karoti ca // VisSd_3.116 //",
  "GK16visah__u:1243": "sakhīmaghye guṇān brūte svadhanaṃ pradadāti ca /",
  "GK16visah__u:1244": "supte svapiti duḥkhe 'sya duḥkhaṃ dhatte sukhe sukham // VisSd_3.117 //",
  "GK16visah__u:1245": "sthitā dṛṣṭipathe śaśvatpriye paśyati dūrataḥ /",
  "GK16visah__u:1246": "ābhāṣate parijanaṃ sammukhaṃ smarivikriyam // VisSd_3.118 //",
  "GK16visah__u:1247": "yatkiñcidapi saṃvīkṣya kurute hasitaṃ mudhā /",
  "GK16visah__u:1248": "karṇakaṇḍūyanaṃ tadvatkabarīmokṣasaṃyamau // VisSd_3.119 //",
  "GK16visah__u:1249": "jṛmbhate sphoṭayatyaṅgaṃ bālamāśliṣya cumbati /",
  "GK16visah__u:1250": "bhāle tathā vayasyāyā racayettilakakriyām // VisSd_3.120 //",
  "GK16visah__u:1251": "aṅguṣṭhāgreṇa likhati sakaṭākṣaṃ nirīkṣate /",
  "GK16visah__u:1252": "daśati svādharaṃ cāpi brūte priyamadhomukhī // VisSd_3.121 //",
  "GK16visah__u:1253": "na muñcati ca taṃ deśaṃ nāyako yatra dṛśyate /",
  "GK16visah__u:1254": "āgacchati gṛhaṃ tasya kāryavyājena kenacit // VisSd_3.122 //",
  "GK16visah__u:1255": "dattaṃ kimapi kāntena dhṛtvāṅge muhurīkṣate /",
  "GK16visah__u:1256": "nityaṃ haṣyati tadyoge viyoge malinā kṛśā // VisSd_3.123 //",
  "GK16visah__u:1257": "manyate bahu tacchīlaṃ tatpriyaṃ manyate priyam /",
  "GK16visah__u:1258": "prārthayatyalpamūlyāni suptā na parivartate // VisSd_3.124 //",
  "GK16visah__u:1259": "vikārān sāttvikānasya sammukhī nādhigacchati /",
  "GK16visah__u:1260": "bhāṣate sūnṛtaṃ snigdhāmanuraktā nitambinī // VisSd_3.125 //",
  "GK16visah__u:1261": "eteṣvadhikalajjāni ceṣṭitāni navastriyāḥ /",
  "GK16visah__u:1262": "madhyavrīḍāni madhyāyāḥ straṃsamānatrapāṇi tu // VisSd_3.126 //",
  "GK16visah__u:1263": "ānyastriyāḥ pragalbhāyāstathā syurvārayoṣitaḥ /",
  "GK16visah__u:1264": "diṅmātraṃ yathā--",
  "GK16visah__u:1265": "“antikagatamapi māmiyamavalokayatīva inta ! dṛṣṭvāpi /",
  "GK16visah__u:1266": "sarasanakhakṣatalakṣitamāviṣkurute bhujāmūlam” //",
  "GK16visah__u:1267": "tathā--",
  "GK16visah__u:1268": "lekhyaprasthāpanaiḥ snigdhairvokṣitairmṛdubhāṣitaiḥ // VisSd_3.127 //",
  "GK16visah__u:1269": "dūtīsampreṣaṇairnāryā bhāvābhivyaktiriṣyate /",
  "GK16visah__u:1270": "dūtyaśca--",
  "GK16visah__u:1271": "dūtyaḥ sakhī naṭī dāsī dhātreyī prativeśinī // VisSd_3.128 //",
  "GK16visah__u:1272": "bālā pravrajitā kārūḥ śilpinyādyaḥ svayaṃ tathā /",
  "GK16visah__u:1273": "kārū rajakīprabhṛtiḥ /",
  "GK16visah__u:1274": "śilpinī citrakārādistrī /",
  "GK16visah__u:1275": "ādiśabdāttāmbūlikagāndhikastrīprabhṛtayaḥ /",
  "GK16visah__u:1276": "tatra sakhī yathā--",
  "GK16visah__u:1277": "“śvāsānmuñcati--” ityādi /",
  "GK16visah__u:1278": "svayaṃdūtī yathā mama--",
  "GK16visah__u:1279": "“panthia piāsio via lacchīasi jāsi tā kimaṇṇatto /",
  "GK16visah__u:1280": "ṇa maṇaṃ vi vārao idha atthi dhare ghaṇarasaṃ piantāṇaṃ” //",
  "GK16visah__u:1281": "etāśca nāyikāviṣaye nāyakānāmapi dūtyo bhavanti /",
  "GK16visah__u:1282": "dūtīguṇānāha--",
  "GK16visah__u:1283": "kalākauślamutsāho bhaktiścittajñatā smṛtiḥ // VisSd_3.129 //",
  "GK16visah__u:1284": "mādhuryaṃ narmavijñānaṃ vāgmitā ceta tadguṇāḥ /",
  "GK16visah__u:1285": "eta api yathaicityāduttamādhamamadhyamāḥ // VisSd_3.130 //",
  "GK16visah__u:1286": "etādūtyaḥ /",
  "GK16visah__u:1287": "atha pratināyakaḥ--",
  "GK16visah__u:1288": "dhīroddhataḥ pāpakārī vyasanī pratināyakaḥ /",
  "GK16visah__u:1289": "yathā rāmasya rāvaṇaḥ /",
  "GK16visah__u:1290": "atheddīpanavibhāvāḥ--",
  "GK16visah__u:1291": "uddīpanavibhāvāste rasamuddīpayanti ye // VisSd_3.131 //",
  "GK16visah__u:1292": "te ca--",
  "GK16visah__u:1293": "ālambanasya ceṣṭādyā deśakālādayastathā /",
  "GK16visah__u:1294": "ceṣṭādyā ityādyaśabdādrūpabhāṣaṇādayaḥ /",
  "GK16visah__u:1295": "kālādītyādiśabdāccandracandanakokilālāpabhramarabhktaṃkārādayaḥ /",
  "GK16visah__u:1296": "tatra candrodayo yathā mama--",
  "GK16visah__u:1297": "“karamudayamahīdharastanāgre galitatamaḥ paṭalaṃśuke niveśya /",
  "GK16visah__u:1298": "vikasitakumudekṣaṇaṃ vicumbatyayamamareśadiśo mukhaṃ sudhāṃśuḥ” //",
  "GK16visah__u:1299": "yo yasya rasamyoddīpanavibhāvaḥ sa tatsvarūpavarṇane vakṣyate /",
  "GK16visah__u:1300": "athānubhāvāḥ--",
  "GK16visah__u:1301": "udbuddhaṃ kāraṇaiḥ svaibahirbhāvaṃ prakāśayan // VisSd_3.132 //",
  "GK16visah__u:1302": "loke yaḥ kāryarūpaḥ so 'nubhāvaḥ kāvyanāṭyayoḥ /",
  "GK16visah__u:1303": "yaḥ khalu loke sītādicandrādibhiḥ svaiḥ svairālambanoddīpanakāraṇe rāmāderantarudbuddhaṃ ratyādikaṃ bahiḥ prakāśayan kāryamityucyate,",
  "GK16visah__u:1304": "sa kāvyanāṭyayoḥ punaranubhāvaḥ /",
  "GK16visah__u:1305": "kaḥ punarasāvityāha--",
  "GK16visah__u:1306": "uktāḥ strīṇāmalaṅkārā aṅgajāśca svabhāvajāḥ // VisSd_3.133 //",
  "GK16visah__u:1307": "tadrūpāḥ sāttvikā bhāvāstathā ceṣṭāḥ parā api /",
  "GK16visah__u:1308": "tadrūpā anubhāvasvarūpāḥ /",
  "GK16visah__u:1309": "tatra yo yasya rasasyānubhāvaḥ sa tatsvarūpavarṇane vakṣyate /",
  "GK16visah__u:1310": "tatra sāttvikāḥ--",
  "GK16visah__u:1311": "vikārāḥ sattvasaṃbhūtāḥ sāttvikāḥ parikīrtitāḥ // VisSd_3.134 //",
  "GK16visah__u:1312": "sattvaṃ nāma svātmaviśrāmaprakāśakārī kaścanāntaro dharmaḥ /",
  "GK16visah__u:1313": "sattvamātrodbhavatvātte bhinnā aṣyanubhāvataḥ /",
  "GK16visah__u:1314": "“gobalīvarddanyayena” iti śeṣaḥ /",
  "GK16visah__u:1315": "ke ta ityāha--",
  "GK16visah__u:1316": "stambhaḥ svedo 'tha lomāñcaḥ svarabhaṅgo 'tha vepathuḥ // VisSd_3.135 //",
  "GK16visah__u:1317": "vaivarṇyamaśru pralaya ityaṣṭau sāttvikāḥ smṛtāḥ /",
  "GK16visah__u:1318": "tatra--",
  "GK16visah__u:1319": "stambhaśceṣṭāpratīghāto bhaharṣāmayādibhiḥ // VisSd_3.136 //",
  "GK16visah__u:1320": "vapurjalodramaḥ svedo ratigharmaśramādibhiḥ /",
  "GK16visah__u:1321": "harṣādbhutabhayādibhyo romāñco romavikriyā // VisSd_3.137 //",
  "GK16visah__u:1322": "madasaṃmadapīḍādyairvaisvaryaṃ gadradaṃ viduḥ /",
  "GK16visah__u:1323": "rāgadveṣaśraṇādibhyaḥ kampo gātrasya vepathuḥ // VisSd_3.138 //",
  "GK16visah__u:1324": "viṣādamadaroṣādyairvarṇānyatvaṃ vivarṇatā /",
  "GK16visah__u:1325": "aśru netrodravaṃ vāri krodhaduḥkhapraharṣajam // VisSd_3.139 //",
  "GK16visah__u:1326": "pralayaḥ sukhaduḥkhābhyāṃ ceṣṭājñānanirākṛtiḥ /",
  "GK16visah__u:1327": "yathā mama--tanusparśādasyā daramukulite hanta ! nayane udañcadromāñcaṃ vrajati jaḍatāmaṅgamakhilam /",
  "GK16visah__u:1328": "kapolau gharmārdrai dhruvamuparatāśeṣaviṣayaṃ manaḥ sāndrānandaṃ spṛśati bhktaṭiti brahma paramam” //",
  "GK16visah__u:1329": "evamanyat /",
  "GK16visah__u:1330": "atha vyabhicāriṇaḥ--",
  "GK16visah__u:1331": "viśeṣādābhimukhyena caraṇādvyabhicāriṇaḥ /",
  "GK16visah__u:1332": "sthāyinyunmagnanirmagnāstrayastriṃśacca tadbhidāḥ // VisSd_3.140 //",
  "GK16visah__u:1333": "sthiratayā vartamāne hi ratyādau nirvedādayaḥ prādurbhāvatirobhāvābhyāmābhimukhyena caraṇād vyabhicāriṇaḥ kathyante /",
  "GK16visah__u:1334": "ke ta ityāha--",
  "GK16visah__u:1335": "nirvedāvegadainyaśramamadajaḍatā augryamohau vibodhaḥ svaṣnāpasmāragarvā maraṇamalasatāmarṣanidrāvahitthāḥ /",
  "GK16visah__u:1336": "autsukyonmādaśaṅkāḥ smṛtimatisahitā vyādhisatrāsalajjā harṣāsūyāviṣādāḥ sadhūticapalatā glānicintāvitarkāḥ // VisSd_3.141 //",
  "GK16visah__u:1337": "tatra nirvedaḥ--",
  "GK16visah__u:1338": "tattvajñānāpadīrṣyādernirvedaḥ svāvamānanam /",
  "GK16visah__u:1339": "dainyacintāśruniḥ śvāsavaivarṇyocchavasitādikṛt // VisSd_3.142 //",
  "GK16visah__u:1340": "tattvajñānānnirvedo yathā--",
  "GK16visah__u:1341": "“mṛtkumbhavālukārandhrapidhānaracanārthinā /",
  "GK16visah__u:1342": "dakṣiṇāvartaśaṅkho 'yaṃ hanta ! cūrṇokṛto mayā” //",
  "GK16visah__u:1343": "athāvegaḥ--",
  "GK16visah__u:1344": "āvegaḥ saṃbhramastatra varṣaje piṇḍitāṅgatā /",
  "GK16visah__u:1345": "utpātaje straratatāṅge, dhūmādyākulatāgnije // VisSd_3.143 //",
  "GK16visah__u:1346": "rājavidravajādestu śastranāgādiyojanam /",
  "GK16visah__u:1347": "gajādeḥ stambhakampādi, pāṃsvādyākulatānilāt // VisSd_3.144 //",
  "GK16visah__u:1348": "iṣṭāddharṣāḥ, śuco 'niṣṭājjñeyāścānye yathāyatham /",
  "GK16visah__u:1349": "tatra śatrujo yathā--",
  "GK16visah__u:1350": "“arghyamarghyamiti vādinaṃ nṛpaṃ so 'navekṣya bharatāgrajo yataḥ /",
  "GK16visah__u:1351": "kṣatrakopadahanārciṣaṃ tataḥ sandhe dṛśamudagratārakam” //",
  "GK16visah__u:1352": "evamanyadūhyam /",
  "GK16visah__u:1353": "atha dainyam--",
  "GK16visah__u:1354": "daurgatyādyairanaujasyaṃ dainyaṃ malinatādikṛt // VisSd_3.145 //",
  "GK16visah__u:1355": "yathā--",
  "GK16visah__u:1356": "“vṛddho 'ndhaḥ patireṣa mañcakagataḥ,",
  "GK16visah__u:1357": "sthūṇāvaśeṣaṃ gṛhaṃ,",
  "GK16visah__u:1358": "kālo 'bhyarṇajalāgamaḥ kuśalinī vatsasya vārtāpi no /",
  "GK16visah__u:1359": "yatnātsañcitatailabindughaṭikā bhagneti paryākulā dṛṣṭvā garbhabharālasaṃ nijabadhūṃ śvaśrūściraṃ roditi” //",
  "GK16visah__u:1360": "atha śramaḥ--",
  "GK16visah__u:1361": "khedo ratyadhvagatyādeḥ śvāsanidrādikṛcchramaḥ /",
  "GK16visah__u:1362": "yathā--",
  "GK16visah__u:1363": "“sadyaḥ purīparisare 'pi śirīṣamṛdvī sītā javātrtricaturāṇi padāni gatvā /",
  "GK16visah__u:1364": "gantavyamasti kiyadityasakṛdbruvāṇā rāmāśruṇaḥ kṛtavatī prathamāvatāram” //",
  "GK16visah__u:1365": "atha madaḥ--",
  "GK16visah__u:1366": "saṃmohānandasaṃbhedo mado madyopayogajaḥ // VisSd_3.146 //",
  "GK16visah__u:1367": "amunā cottamaḥ śete madhyo hasati gāyati /",
  "GK16visah__u:1368": "adhamaprakṛtiścāpi paruṣaṃ vakti roditi // VisSd_3.147 //",
  "GK16visah__u:1369": "yathā--",
  "GK16visah__u:1370": "“prātibhaṃ trisarakeṇa gatānāṃ vakravākyāracanāmaṇīyaḥ /",
  "GK16visah__u:1371": "gūḍhasūcitarahasyasahāsaḥ subhruvāṃ pravavṛte parihāsaḥ” //",
  "GK16visah__u:1372": "atha jaḍatā--",
  "GK16visah__u:1373": "apratipattirjaḍatā syādiṣṭāniṣṭadarśanaśrutibhiḥ /",
  "GK16visah__u:1374": "animiṣanayananirīkṣaṇatūṣṇīṃbhāvādayastatra // VisSd_3.148 //",
  "GK16visah__u:1375": "yathā mama kuvalayāśvacarite prākṛtakāvye--",
  "GK16visah__u:1376": "“ṇavaria taṃ juajualaṃ aṇṇoṇṇaṃ ṇihidasajalamantharadiṭiṃṭha /",
  "GK16visah__u:1377": "ālekkhaopitrtraṃ via khaṇamettaṃ tattha saṃṭṭhiaṃ muasaṇṇāṃ” //",
  "GK16visah__u:1378": "athogratā--",
  "GK16visah__u:1379": "śauryāparādhādibhavaṃ bhaveccaṇḍatvamugratā /",
  "GK16visah__u:1380": "tatra svedaśiraḥ kampatarjanātāḍanādayaḥ // VisSd_3.149 //",
  "GK16visah__u:1381": "yathā--",
  "GK16visah__u:1382": "“praṇayisakhīsalīlaparihāsarasādhigata- rlalitaśirīṣapuṣpahananairapi tāmyati yat /",
  "GK16visah__u:1383": "vapuṣi vadhāya tatra tava śastramupakṣipataḥ patatu śirasyakāṇḍayamadaṇḍa ivaiṣa bhujaḥ” //",
  "GK16visah__u:1384": "atha mohaḥ--",
  "GK16visah__u:1385": "moho vicittatā bhītiduḥ khāvegānucintataiḥ /",
  "GK16visah__u:1386": "mūrcchanājñānapatanabhramaṇādarśanādikṛt // VisSd_3.150 //",
  "GK16visah__u:1387": "yathā--",
  "GK16visah__u:1388": "“tivrābhiṣaṅgaprabhaveṇa vṛttiṃ mohena saṃstambhayatendriyāṇām ajñātabhartṛvyasanā muhūrtaṃ kṛtopakāreva ratirbabhūva” //",
  "GK16visah__u:1389": "atha vibodhaḥ--",
  "GK16visah__u:1390": "nidrāpagamahetubhyo vibodhaścetanāgamaḥ /",
  "GK16visah__u:1391": "jambhāṅgabhaṅganayanamīlanāṅgāvalokakṛt // VisSd_3.151 //",
  "GK16visah__u:1392": "yathā--",
  "GK16visah__u:1393": "“ciraratiparikhedaprāptanidrāsukhānāṃ caramamapi śayitvā pūrvameva prabuddhāḥ /",
  "GK16visah__u:1394": "aparicalitagātrāḥ kurvate na priyāṇā- maśithilabhujacakrāśleṣabhedaṃ taruṇyaḥ” //",
  "GK16visah__u:1395": "atha svapnaḥ--",
  "GK16visah__u:1396": "svapno nidrāmupetasya viṣayānubhavastu yaḥ /",
  "GK16visah__u:1397": "kopāvegabhayaglānisukhaduḥ khādikārakaḥ // VisSd_3.152 //",
  "GK16visah__u:1398": "yathā--",
  "GK16visah__u:1399": "“māmākāśapraṇihitabhujaṃ nirdayāśleṣahetor- labdhāyāste kathamapi mayā svapnasandarśanena /",
  "GK16visah__u:1400": "paśyantīnāṃ na khalu bahuśo na sthalīdevatānāṃ muktāsthūlāstarukisalayeṣvaśruleśāḥ patanti” //",
  "GK16visah__u:1401": "athāpasmāraḥ--",
  "GK16visah__u:1402": "manaḥkṣepastvapasmārā grahādyāveśanādijaḥ /",
  "GK16visah__u:1403": "bhūpātakampaprasvedaphenalālādikārakaḥ // VisSd_3.153 //",
  "GK16visah__u:1404": "“āśliṣṭabhūmiṃ rasitāramuccairloladbhujākārabṛhattaraṅgam /",
  "GK16visah__u:1405": "phenāyamānaṃ patimāpagānāmasāvapasmāriṇamāśaśaṅke” //",
  "GK16visah__u:1406": "atha garvaḥ--",
  "GK16visah__u:1407": "garvo madaḥ prabhāvaśrīrvidyāsatkulatādijaḥ /",
  "GK16visah__u:1408": "avajñāsavilāsāṅgadarśanāvinayādikṛt // VisSd_3.154 //",
  "GK16visah__u:1409": "tatra śauryagarvo yathā--",
  "GK16visah__u:1410": "“dhṛtāyudho yāvadahaṃ tāvadanyaiḥ kimāyudhaiḥ /",
  "GK16visah__u:1411": "yadvā na siddhamastreṇa mama tatkena sādhyatām” //",
  "GK16visah__u:1412": "atha maraṇam--",
  "GK16visah__u:1413": "śarādyairmaraṇaṃ jīvatyāgo 'ṅgapatanādikṛt /",
  "GK16visah__u:1414": "yathā--",
  "GK16visah__u:1415": "“rāmamanmathaśareṇa tāḍitā duḥ sahena hṛdaye niśācarī /",
  "GK16visah__u:1416": "gandhavadrudhiracandanokṣitā jīviteśavasatiṃ jagāma sā” //",
  "GK16visah__u:1417": "athālasyam --",
  "GK16visah__u:1418": "ālasyaṃ śramagarbhādyair jāḍyaṃ jambhāsitādikṛt // VisSd_3.155 //",
  "GK16visah__u:1419": "yathā--",
  "GK16visah__u:1420": "“na tathā bhūṣayatyaṅga na tathā bhāṣate sakhīm /",
  "GK16visah__u:1421": "jṛmbhate muhurāsīnā bālā garbhabharālasā” //",
  "GK16visah__u:1422": "athāmarṣaḥ--",
  "GK16visah__u:1423": "nindākṣepāpamānāderamarṣo 'bhiniviṣṭatā /",
  "GK16visah__u:1424": "netrarāgaśiraḥ kampabhrūbhaṅgottarjanādikṛt // VisSd_3.156 //",
  "GK16visah__u:1425": "yathā--prāyaścitaṃ cariṣyāmi pūjyānāṃ vo vyatikramāt /",
  "GK16visah__u:1426": "na tveva dūṣayiṣyāmi śastragrahamahāvratam //",
  "GK16visah__u:1427": "atha nidrā--",
  "GK16visah__u:1428": "cetaḥ saṃmīlanaṃ nidrā śramalkamamadādijā /",
  "GK16visah__u:1429": "jṛmbhākṣimīlanocchvāsagātrabhaṅgādikāraṇam // VisSd_3.157 //",
  "GK16visah__u:1430": "yathā--",
  "GK16visah__u:1431": "“sārthakānarthakapadaṃ bruvatī mantharākṣaram /",
  "GK16visah__u:1432": "nidrārdhamīlitākṣī sā likhitevāsti me hṛdi” //",
  "GK16visah__u:1433": "athāvahitthā--",
  "GK16visah__u:1434": "bhayagauravalajjāderharṣādyākāraguptiravahitthā /",
  "GK16visah__u:1435": "vyāpārāntarasaktyanyathāvabhāṣaṇavilokanādikarī // VisSd_3.158 //",
  "GK16visah__u:1436": "yathā--",
  "GK16visah__u:1437": "“evaṃvādini devarṣau pārśve pituradhomukhī /",
  "GK16visah__u:1438": "līlākamalapatrāṇi gaṇayāmāsa pārvatī” //",
  "GK16visah__u:1439": "śrathautsukyam--",
  "GK16visah__u:1440": "iṣṭānavāpterautsukyaṃ kālakṣepāsahiṣṇutā /",
  "GK16visah__u:1441": "cittatāpatvarāsvedadīrghaniḥ śvasitādikṛt // VisSd_3.159 //",
  "GK16visah__u:1442": "yathā--",
  "GK16visah__u:1443": "“yaḥ kaumāraharaḥ sa eva hi varaḥ--'ityādau (15 pṛdṛ)",
  "GK16visah__u:1444": "atra yat kāvyaprakāśakāreṇa rasasya prādhānyamityuktaṃ tadrasanadharmayogitvādvyabhicāribhāvasyāpi rasaśabādavācyatvena gatārthaṃ mantavyam /",
  "GK16visah__u:1445": "athonmādaḥ--",
  "GK16visah__u:1446": "cittasaṃmoha unmādaḥ kāmaśokabhayādibhiḥ /",
  "GK16visah__u:1447": "asthānahāsaruditagītapralapanādikṛt // VisSd_3.160 //",
  "GK16visah__u:1448": "yathā mama--",
  "GK16visah__u:1449": "“bhratārdvirepha ! bhavatā bhramatā samantā- tprāṇādhikā priyatamā mama vīkṣitā kim ? /",
  "GK16visah__u:1450": "(bhktaṃkāramanubhūya sānandam / )",
  "GK16visah__u:1451": "“braṣe kimomiti sakhe ! kathayāśu tanme kiṃ kiṃ vyavasyati kuto 'sti ca kīdṛśīyam” //",
  "GK16visah__u:1452": "atha śaṅkā--",
  "GK16visah__u:1453": "parakrauryātmadoṣādyaiḥ śaṅkānarthasya tarkaṇam /",
  "GK16visah__u:1454": "vaivarṇyakampavaisvaryapārśvālokāsyaśoṣakṛt // VisSd_3.161 //",
  "GK16visah__u:1455": "yathā mama--",
  "GK16visah__u:1456": "“prāṇośena prahitanakhareṣvaṅgakeṣu kṣapānte jātātaṅkā racayati ciraṃ candanālepanāni /",
  "GK16visah__u:1457": "dhatte lākṣāmasakṛdadhare dattadantāvaghāte kṣāmāṅgīyaṃ cakitamabhitaścakṣuṣī vikṣipantī” //",
  "GK16visah__u:1458": "atha smṛtiḥ--",
  "GK16visah__u:1459": "sadṛśajñānacintādyairbhrūsamunnayanādikṛt /",
  "GK16visah__u:1460": "smṛtiḥ pūrvānubhūtārthaviṣayajñānamucyate // VisSd_3.162 //",
  "GK16visah__u:1461": "yathā mama--",
  "GK16visah__u:1462": "“mayi sakapaṭaṃ kiṃcitkvāpi praṇītavilocane kimapi namanaṃ prāpte tiryagvijṛmbhitatārakam /",
  "GK16visah__u:1463": "smitamupagatāmālīṃ dṛṣṭvā salajjamavāñcitaṃ kuvalayadṛśaḥ smeraṃ smeraṃ smarāmi tadānanam” //",
  "GK16visah__u:1464": "atha matiḥ--",
  "GK16visah__u:1465": "nītimārganusṛtyāderarthanirdhāraṇaṃ matiḥ /",
  "GK16visah__u:1466": "smeratā dhṛtisaṃtoṣau bahumānaśca tadbhavāḥ // VisSd_3.163 //",
  "GK16visah__u:1467": "yathā--",
  "GK16visah__u:1468": "“asaṃśayaṃ kṣaaparigrahakṣamā yādaryamasyāmabhilāṣi me manaḥ /",
  "GK16visah__u:1469": "satāṃ hi saṃdehapadeṣu vastuṣu pramāṇamantaḥ karaṇapravṛttayaḥ” //",
  "GK16visah__u:1470": "atha vyādhiḥ--",
  "GK16visah__u:1471": "vyādhirjvarādirvātādyaibhūmīcchotkampanādikṛt /",
  "GK16visah__u:1472": "tatra dāhamayatve bhūmīcchādayaḥ /",
  "GK16visah__u:1473": "śaityamayatve utkampanādayaḥ /",
  "GK16visah__u:1474": "spaṣṭamudāharaṇam /",
  "GK16visah__u:1475": "atha trāsaḥ--",
  "GK16visah__u:1476": "nirghātavidyudulkādyaistrāsaḥ kampādikārakaḥ // VisSd_3.164 //",
  "GK16visah__u:1477": "yathā--",
  "GK16visah__u:1478": "“parisphuranmīnavighaṭṭitoravaḥ surāṅganāstrāsaviloladṛṣṭayaḥ /",
  "GK16visah__u:1479": "upāyayuḥ kampitapāṇipallavāḥ sakhījanasyāpi volokanīyatām” //",
  "GK16visah__u:1480": "atha vrīḍā--",
  "GK16visah__u:1481": "dhārṣṭyābhāvo vraḍā vadanānamanādikṛddurācārāt /",
  "GK16visah__u:1482": "yathā--",
  "GK16visah__u:1483": "“mayi sakapaṭam--” ityādi ( 173 pṛdṛ) /",
  "GK16visah__u:1484": "atha harṣaḥ--",
  "GK16visah__u:1485": "harṣastviṣṭāvāptermanaḥ prasādo 'śrugadgadādikaraḥ // VisSd_3.165 //",
  "GK16visah__u:1486": "yathā--",
  "GK16visah__u:1487": "“samīkṣya putrasya cirātpitā mukhaṃ nidhānakumbhasya yathaiva durgataḥ /",
  "GK16visah__u:1488": "mudā śarīre prababhūva nātmanaḥ payodhirandūdayamūrcchito yathā” //",
  "GK16visah__u:1489": "athāsūyā--",
  "GK16visah__u:1490": "asūyānyaguṇarddhenāmauddhatyādasahiṣṇutā /",
  "GK16visah__u:1491": "doṣoddhoṣabhrūvibhedāvajñākrodheṅgitādikṛt // VisSd_3.166 //",
  "GK16visah__u:1492": "yathā--",
  "GK16visah__u:1493": "“atha tatra pāṇḍutanayena sadasi vihitaṃ madhudviṣaḥ /",
  "GK16visah__u:1494": "mānamasahata na cedipatiḥ paravṛddhimatsari mano hi māninām” //",
  "GK16visah__u:1495": "atha viṣādaḥ--",
  "GK16visah__u:1496": "upāyābhāvajanmā tu viṣādaḥ sattvasaṃkṣayaḥ /",
  "GK16visah__u:1497": "niḥśvāsocchavāsahṛttāpasahāyānveṣaṇādikṛt // VisSd_3.167 //",
  "GK16visah__u:1498": "yathā mama--esā kuḍilaghaṇona ciurakaḍappeṇa tuha ṇibaddhā veṇī /",
  "GK16visah__u:1499": "maha sahi dārai ḍhaṃsai āasadhaṭṭīvva kālauraivva hiaaṃ //",
  "GK16visah__u:1500": "atha dhṛtiḥ--",
  "GK16visah__u:1501": "jñānābhīṣṭāgamādyaistu saṃpūrṇaspṛhatā dhatiḥ /",
  "GK16visah__u:1502": "sauhityavacanollāsasahāsapratibhādikat // VisSd_3.168 //",
  "GK16visah__u:1503": "yathā mama--",
  "GK16visah__u:1504": "“kṛtvā dīnanipīḍanāṃ nijajane baddhvā vacovigrahaṃ naivālocya garīyasīrapi cirādāmuṣmikīryātanāḥ /",
  "GK16visah__u:1505": "dravyaughāḥ parisaṃcitāḥ khalu mayā yasyāḥ kṛte sāṃprataṃ nīvārañjalināpi kevalamaho seyaṃ kṛtārthā tanuḥ” //",
  "GK16visah__u:1506": "atha capalatā--",
  "GK16visah__u:1507": "mātsaryadveṣarāgādeścāpalyaṃ tvanavasthitiḥ /",
  "GK16visah__u:1508": "tatra bhartsanapāruṣyasvacchandācaraṇādayaḥ // VisSd_3.169 //",
  "GK16visah__u:1509": "yathā--",
  "GK16visah__u:1510": "“anyāsu tāvadupamardasahāsu bhṛṅga ! lolaṃ vinodaya manaḥ sumanolatāsu /",
  "GK16visah__u:1511": "mugdhāmajātarajasaṃ kalikāmakāle vyarthaṃ kadarthayasi kiṃ navamālikāyāḥ” //",
  "GK16visah__u:1512": "atha glāniḥ--",
  "GK16visah__u:1513": "ratyāyāsamanastāpakṣutpipāsādisaṃbhavā /",
  "GK16visah__u:1514": "glānirnipprāṇatāmpakārśyānutsāhatādikṛt // VisSd_3.170 //",
  "GK16visah__u:1515": "yathā--",
  "GK16visah__u:1516": "“kisalayamiva mugdhaṃ bandhanādvipralūnaṃ hṛdayakusumaśoṣī dāruṇo dīrghaśokaḥ /",
  "GK16visah__u:1517": "glapayati paripāṇḍu kṣāmamasyāḥ śarīraṃ śaradija iva gharmaḥ ketakīgarbhapatram” //",
  "GK16visah__u:1518": "atha cintā--",
  "GK16visah__u:1519": "dhyānaṃ cintā hitānāpteḥ śūnyatāśvāsatāpakṛt /",
  "GK16visah__u:1520": "yathā mama--",
  "GK16visah__u:1521": "“kamaleṇa viasieṇaṃ saṃjoentī virohiṇaṃ sasibimbaṃ /",
  "GK16visah__u:1522": "karaalapallatthamuhī kiṃ cintasi sumuhi antarāhiahiaā” //",
  "GK16visah__u:1523": "atha tarkaḥ--",
  "GK16visah__u:1524": "tarkā vicāraḥ saṃdehādbhrūśiro 'ṅgulinartakaḥ // VisSd_3.171 //",
  "GK16visah__u:1525": "yathā--",
  "GK16visah__u:1526": "“kiṃ ruddhaḥ priyayā--” ityādi /",
  "GK16visah__u:1527": "ete ca trayastriṃśadvyabhicāribhedā iti yaduktaṃ tadupalakṣaṇamityāha--",
  "GK16visah__u:1528": "ratyādayo 'pyaniyate rase syurvyabhicāriṇaḥ /",
  "GK16visah__u:1529": "tathāhi--śṛṅgāre 'nucchidyamānatayāvasthānād ratireva sthāyiśabdavācyā hāsaḥ punarupadyamāno vyabhicāryeva /",
  "GK16visah__u:1530": "vyabhicārilakṣaṇāyogāt /",
  "GK16visah__u:1531": "taduktam--",
  "GK16visah__u:1532": "“rasāvasthaḥ paraṃ bhāvaḥ sthāyitāṃ pratipadyate” /",
  "GK16visah__u:1533": "iti /",
  "GK16visah__u:1534": "tatkasya sthāyinaḥ kasmin rase sañcāritvamityāha--",
  "GK16visah__u:1535": "śṛṅgāravīrayorhāso vīre krodhastathā mataḥ // VisSd_3.172 //",
  "GK16visah__u:1536": "śānte jugupsā kathitā vyabhicāritayā punaḥ /",
  "GK16visah__u:1537": "ityādyanyatsamunneyaṃ tathā bhāvitabuddhibhiḥ // VisSd_3.173 //",
  "GK16visah__u:1538": "atha sthāyibhāvaḥ--",
  "GK16visah__u:1539": "aviruddhā viruddhā vā yaṃ tirodhātumakṣamāḥ /",
  "GK16visah__u:1540": "āsvādāṅkurakando 'sau bhāvaḥ sthāyīti saṃmataḥ // VisSd_3.174 //",
  "GK16visah__u:1541": "yaduktam--",
  "GK16visah__u:1542": "“straksūtravṛttyā bhāvānāmanyeṣāmanugāmakaḥ /",
  "GK16visah__u:1543": "na tirodhīyate sthāyī tairasau puṣyate param” //",
  "GK16visah__u:1544": "iti /",
  "GK16visah__u:1545": "tadbhedānāha--",
  "GK16visah__u:1546": "ratirhāsaśca śokaśca krodhotsāhau bhayaṃ tathā /",
  "GK16visah__u:1547": "jugupsā vismayaścetthamaṣṭau proktāḥ śamo 'pi ca // VisSd_3.175 //",
  "GK16visah__u:1548": "tatra--",
  "GK16visah__u:1549": "ratirmano 'nukūler'the manasaḥ pravaṇāyitam /",
  "GK16visah__u:1550": "vāgādivaikṛtaiścetovikāso hāsa iṣyate // VisSd_3.176 //",
  "GK16visah__u:1551": "iṣṭanāśādibhiścetovaiklavyaṃ śokaśabdabhāk /",
  "GK16visah__u:1552": "pratikūleṣu taikṣṇasyāvabodhaḥ krodha iṣyate // VisSd_3.177 //",
  "GK16visah__u:1553": "kāryārambheṣu saṃrambhaḥ stheyānutsāha ucyate /",
  "GK16visah__u:1554": "raudraśaktyā tu janitaṃ cittavaiklavyaṃ bhayam // VisSd_3.178 //",
  "GK16visah__u:1555": "doṣekṣaṇādibhirgarhā jugupsā vismayodbhavā /",
  "GK16visah__u:1556": "vividheṣu padārtheṣu lokasīmātivartiṣu // VisSd_3.179 //",
  "GK16visah__u:1557": "visphāraścetaso yastu sa vismaya udāhṛtaḥ /",
  "GK16visah__u:1558": "śamo nirīhāsthāyāṃ svātmaviśrāmajaṃ sukham // VisSd_3.180 //",
  "GK16visah__u:1559": "yathā mālatīmādhave ratiḥ /",
  "GK16visah__u:1560": "laṭakamelake hāsaḥ /",
  "GK16visah__u:1561": "rāmāyaṇo śokaḥ /",
  "GK16visah__u:1562": "mahābhārate śamaḥ /",
  "GK16visah__u:1563": "evamanyatrāpi /",
  "GK16visah__u:1564": "ete hyeteṣvantarā utpadyamānaistaistaiviruddhairaviruddhaiśca bhāvairanucchinnāḥ pratyuta paripuṣṭā eva sahṛdayānubhavasiddhāḥ /",
  "GK16visah__u:1565": "kiṃ ca--",
  "GK16visah__u:1566": "nānābhinayasaṃbandhān bhāvayanti rasān yataḥ /",
  "GK16visah__u:1567": "tasmādbhāvā amī proktāḥ sthāyisaṃcārisāttvikāḥ // VisSd_3.181 //",
  "GK16visah__u:1568": "yaduktam--",
  "GK16visah__u:1569": "“sukhaduḥkhādibhirbhāvairbhāvastadbhāvabhāvanam” atha rasasya bhedānāha--",
  "GK16visah__u:1570": "śṛṅgārahāsyakaruṇaraudravīrabhayānakāḥ /",
  "GK16visah__u:1571": "bībhatso 'dbhuta ityaṣṭau rasāḥ śāntastathā mataḥ // VisSd_3.182 //",
  "GK16visah__u:1572": "tatra śṛṅgāraḥ--",
  "GK16visah__u:1573": "śṛṅga hi manmathodbhedastadāgamanahetukaḥ /",
  "GK16visah__u:1574": "uttamaprakṛtiprāyo rasaḥ śṛṅgāra iṣyate // VisSd_3.183 //",
  "GK16visah__u:1575": "paroḍhāṃ varjayitvā tu veśyāṃ cānanurāgiṇīm /",
  "GK16visah__u:1576": "ālambanaṃ nāyikāḥ syurdakṣiṇādyāśca nāyakāḥ // VisSd_3.184 //",
  "GK16visah__u:1577": "candracandananarolambarutādyuddīpanaṃ matam /",
  "GK16visah__u:1578": "bhrūvikṣepakaṭākṣādiranubhāvaḥ prakīrtitaḥ // VisSd_3.185 //",
  "GK16visah__u:1579": "tyaktvaugryamaraṇālasyajuguṣsāvyabhicāriṇaḥ /",
  "GK16visah__u:1580": "sthāyibhāvo ratiḥ śyāmavarṇo 'yaṃ viṣṇudaivataḥ /",
  "GK16visah__u:1581": "yathā--",
  "GK16visah__u:1582": "“śūnyaṃ vāsagṛham--” ityādi /",
  "GK16visah__u:1583": "atroktasvarūpaḥ patiḥ, uktasvarūpā ca bālā ālambanavibhāvau /",
  "GK16visah__u:1584": "śūnyaṃ vāsagṛhamuddīpanavibhāvaḥ /",
  "GK16visah__u:1585": "cumbanamanubhāvaḥ /",
  "GK16visah__u:1586": "lajjāhāsau vyabhicāriṇau /",
  "GK16visah__u:1587": "etairabhivyaktaḥ sahṛdayaviṣayo ratibhāvaḥ śṛṅgārarasarūpatāṃ bhajate /",
  "GK16visah__u:1588": "tadbhedāvāha-",
  "GK16visah__u:1589": "vipralambho 'tha saṃbhoga ityeṣa dvividho mataḥ // VisSd_3.186 //",
  "GK16visah__u:1590": "tatra--",
  "GK16visah__u:1591": "yatra tu ratiḥ prakṛṣṭā nābhīṣṭamupaiti vipralambho 'sā /",
  "GK16visah__u:1592": "abhīṣṭaṃ nāyakaṃ nāyikāṃ vā /",
  "GK16visah__u:1593": "sa ca pūrvarāgamānapravāsakaruṇātmakaścaturdhā syāt // VisSd_3.187 //",
  "GK16visah__u:1594": "tatra--",
  "GK16visah__u:1595": "śravaṇāddarśanādvāpi mithaḥ saṃrūḍharāgayoḥ /",
  "GK16visah__u:1596": "daśāviśeṣo yo 'prāptau pūrvarāgaḥ sa ucyate // VisSd_3.188 //",
  "GK16visah__u:1597": "śravaṇaṃ tu bhavettatra dūtavandīsakhīmukhāt /",
  "GK16visah__u:1598": "indrajāle ca citre ca sākṣātsvaṣne ca darśanam // VisSd_3.189 //",
  "GK16visah__u:1599": "abhilāṣaścintāsmṛtiguṇakathanodvegasaṃpralāpāśca /",
  "GK16visah__u:1600": "unmādo 'tha vyādhirjaḍatā mṛtiriti daśātra kāmadaśāḥ // VisSd_3.190 //",
  "GK16visah__u:1601": "abhilāṣaḥ spṛhā cintā prāptyupāyādicintanam /",
  "GK16visah__u:1602": "unmādaścāparicchedaścetanācetaneṣvapi // VisSd_3.191 //",
  "GK16visah__u:1603": "alakṣyavākpralāpaḥ syāccetaso bhramaṇādbhṛśam /",
  "GK16visah__u:1604": "vyādhistu dīrghaniḥ śvāsapāṇḍutākṛśatādayaḥ // VisSd_3.192 //",
  "GK16visah__u:1605": "jaḍatā hīnaceṣṭatvamaṅgānāṃ manasastathā /",
  "GK16visah__u:1606": "śeṣaṃ spaṣṭam /",
  "GK16visah__u:1607": "krameṇodāharaṇāni--",
  "GK16visah__u:1608": "“premārdrāḥ praṇayaspṛśaḥ paricayādudrāḍharāgodayā- stāstā mugdhadṛśo nisargamadhurāśceṣṭā bhaveyurmayi /",
  "GK16visah__u:1609": "yāsvantaḥ karaṇasya bāhyakaraṇavyāpārarodhī kṣaṇā- dāśaṃsāparikalpitāsvapi bhavatyānandasāndro layaḥ” //",
  "GK16visah__u:1610": "atra mālatīsākṣāddarśanaprarūḍharāgasya mādhavasyābhilāṣaḥ /",
  "GK16visah__u:1611": "“kathamīkṣe kuraṅgākṣīṃ sākṣāllakṣmīṃ manobhuvaḥ /",
  "GK16visah__u:1612": "iti cintākulaḥ kānto nidrāṃ naiti niśīthinīm” //",
  "GK16visah__u:1613": "atra kasyāścinnāyikāyā indrajāladarśanaprarūḍharāgasya nāyakasya cintā /",
  "GK16visah__u:1614": "idaṃ mama /",
  "GK16visah__u:1615": "“mayi sakapaṭam'--ityādau nāyakasya smṛtiḥ /",
  "GK16visah__u:1616": "netre khañjanagañjane'--ityādau guṇakathanam /",
  "GK16visah__u:1617": "“śvāsānmuñcati'--ityādau udvegaḥ /",
  "GK16visah__u:1618": "“tribhāgaśeṣāsu niśāsu ca kṣamaṃ nimīlya netre sahasā vyabudhyana /",
  "GK16visah__u:1619": "kvaḥ nīlakaṇṭha ! vrajasītyalakṣyavāgasatyakaṇṭhārpitabāhubandhanā” //",
  "GK16visah__u:1620": "atra pralāpaḥ /",
  "GK16visah__u:1621": "“bhrātardvirepha'--ityādau unmādaḥ /",
  "GK16visah__u:1622": "“pāṇḍu kṣāmaṃ vadanaṃ hṛdayaṃ sarasaṃ tavālasaṃ ca vapuḥ /",
  "GK16visah__u:1623": "āvedayati nitāntaṃ kṣetriyarogaṃ sakhi ! hṛdantaḥ” //",
  "GK16visah__u:1624": "atra vyādhiḥ /",
  "GK16visah__u:1625": "“bhisaṇīalasaaṇīe nihiaṃ savvaṃ suṇiccalaṃ aṅgaṃ /",
  "GK16visah__u:1626": "dīho ṇīsāsaharo eso sāhei jīaitti paraṃ” //",
  "GK16visah__u:1627": "atra jaḍatā /",
  "GK16visah__u:1628": "idaṃ mama /",
  "GK16visah__u:1629": "rasavicchedahetutvānmaraṇaṃ naiva varṇyate // VisSd_3.193 //",
  "GK16visah__u:1630": "jātaprāyaṃ tu tadvācyaṃ cetasākāṅkṣitaṃ tathā /",
  "GK16visah__u:1631": "varṇyate 'pi yadi pratyuñjīvanaṃ syādaḍhūrataḥ // VisSd_3.194 //",
  "GK16visah__u:1632": "tatrādyaṃ yathā--",
  "GK16visah__u:1633": "“śephālikāṃ vidalitāmavalokya tanvī prāṇān kathaṃcidapi dhārayituṃ prabhūtā /",
  "GK16visah__u:1634": "ākarṇya saṃprati rutaṃ caraṇāyudhānāṃ kiṃ vā bhaviṣyati na vedmi tapasvinī sā” //",
  "GK16visah__u:1635": "dvitīyaṃ yathā--",
  "GK16visah__u:1636": "“rolambāḥ paripūrayantu harito bhktaṃkārakolāhalair--",
  "GK16visah__u:1637": "mandaṃ mandamupaitu candanavanījāto nabhasvānapi /",
  "GK16visah__u:1638": "mādyantaḥ kalayantu cūtaśikhare kelīpikāḥ pañcamaṃ prāṇāḥ satvaramaśmasārakaṭhinā gacchantu gacchantvamī” //",
  "GK16visah__u:1639": "mamaitau /",
  "GK16visah__u:1640": "tṛtīyaṃ yathā--kādambaryāṃ mahaśvetāpuṇḍarīkavṛttānte /",
  "GK16visah__u:1641": "eṣa ca prakāraḥ karuṇaḥ vipralambhaviṣaya iti vakṣyāmaḥ /",
  "GK16visah__u:1642": "kecittu--",
  "GK16visah__u:1643": "“nayanaprītiḥ prathamaṃ cittāsaṅgastato 'tha saṃkalpaḥ /",
  "GK16visah__u:1644": "nidrācchedastanutā viṣayanivṛttistrapānāśaḥ //",
  "GK16visah__u:1645": "unmādo mūrcchā mṛtirityetāḥ smaradaśā daśaiva syu” /",
  "GK16visah__u:1646": "ityāhuḥ /",
  "GK16visah__u:1647": "tatra ca--ādau vācyaḥ striyā rāgaḥ puṃsaḥ paścāttadiṅgitaiḥ /",
  "GK16visah__u:1648": "iṅgitānyuktani /",
  "GK16visah__u:1649": "yathā ratnāvavalyāṃ sāgarikāvatsarājayoḥ /",
  "GK16visah__u:1650": "ādau puruṣānuroge saṃbhavatyapyevamadhikaṃ hṛdayaṅgamaṃ bhavati /",
  "GK16visah__u:1651": "nīlī kusumbhaṃ mañjiṣṭhā pūrvarāgo 'pi ca tridhā // VisSd_3.195 //",
  "GK16visah__u:1652": "tatra--",
  "GK16visah__u:1653": "na cātiśobhate yannāpaiti prema manogatam /",
  "GK16visah__u:1654": "tannīlīrāgamākhyātaṃ yathā śrīrāmasītayoḥ // VisSd_3.196 //",
  "GK16visah__u:1655": "kusumbharāgaṃ tatprāhuryadapaiti ca śobhate /",
  "GK16visah__u:1656": "mañjiṣṭhārāgamāhustad yannāpaityatiśobhate // VisSd_3.197 //",
  "GK16visah__u:1657": "atha mānaḥ--",
  "GK16visah__u:1658": "mānaḥ kopaḥ sa tu dvedhā praṇayerṣyāsamudbhavaḥ /",
  "GK16visah__u:1659": "dvayoḥ praṇayamānaḥ syāt pramode sumahatyapi // VisSd_3.198 //",
  "GK16visah__u:1660": "premṇaḥ kuṭilagāmitvāt kopo yaḥ kāraṇaṃ vinā /",
  "GK16visah__u:1661": "dvayoriti nāyakasya nāyikāyāśca ubhayośca praṇayamāno varṇanīyaḥ /",
  "GK16visah__u:1662": "udāharaṇam /",
  "GK16visah__u:1663": "tatra nāyakasya yathā--",
  "GK16visah__u:1664": "“aliapasuttaa ṇimiliaccha desu suhaa majbhkta oāsaṃ /",
  "GK16visah__u:1665": "gaṇḍapariumbaṇāpulaiaṅga ! ṇa puṇo cirāissaṃ” //",
  "GK16visah__u:1666": "nāyikāyā yathā kumārasaṃbhave saṃdhyāvarṇanāvasare /",
  "GK16visah__u:1667": "ubhayoryathā--",
  "GK16visah__u:1668": "“paṇaakuviāṇaṃ deṇha viṃ aliasuttāṇāṃ māṇaillāṇaṃ /",
  "GK16visah__u:1669": "ṇiccalaṇiruddhaṇīsāsadiṇṇaaṇṇāṇaṃ ko mallo” //",
  "GK16visah__u:1670": "anunayaparyantāsahatve tvasya na vipralambhabhedatā, kintu saṃbhogasañcāryākhyabhāvatvam /",
  "GK16visah__u:1671": "yathā--",
  "GK16visah__u:1672": "“bhrūbhaṅge racite 'pi dṛṣṭiradhikaṃ sotkaṇṭhamudvīkṣate ruddhāyāmapi vāci sammitamidaṃ dagdhānanaṃ jāyate /",
  "GK16visah__u:1673": "kārkaśyaṃ gamite 'pi cetasi tanū romāñcamālambate dṛṣṭe nirvahaṇaṃ bhaviṣyati kathaṃ mānasya tasmiñjane” //",
  "GK16visah__u:1674": "yathā vā--",
  "GK16visah__u:1675": "“ekasmiñśayane parāṅmukhatayā vītottaraṃ tāmyator anyonyasya hṛdi sthite 'pyanunaye saṃrakṣatorgauravam /",
  "GK16visah__u:1676": "daṃpatyoḥ śanakairapāṅgabalanānmiśrībhavaccakṣuṣor bhagno mānakaliḥ sahāsarabhasavyāsaktakaṇṭhagrahaḥ” //",
  "GK16visah__u:1677": "pratyuranyapriyāsaṅge dṛṣṭe 'thānumite śrute // VisSd_3.199 //",
  "GK16visah__u:1678": "īrṣyā māno bhavetstrīṇāṃ tatra tvanumitistridhā /",
  "GK16visah__u:1679": "utsvaṣnāyitabhogāṅkagotraskhalanasaṃmbhavā // VisSd_3.200 //",
  "GK16visah__u:1680": "tatra dṛṣṭe yathā--",
  "GK16visah__u:1681": "“vinayati sudṛśo dṛśoḥ parāgaṃ praṇayini kausumamānanānilena /",
  "GK16visah__u:1682": "tadahitayuvaterabhīkṣṇamakṣṇordvayamapi roṣarajobhirāpurūre” //",
  "GK16visah__u:1683": "saṃbhogacihnenānumite yathā--",
  "GK16visah__u:1684": "“navanakhapadamaṅgaṃ gopayasyaṃśukena sthagayasi punaroṣṭhaṃ pāṇinā dantadaṣṭam /",
  "GK16visah__u:1685": "pratidiśamaparastrīsaṅgaśaṃsī visarpannapavarimalagandhaḥ kena śakyo varītum” //",
  "GK16visah__u:1686": "evamanyadapi /",
  "GK16visah__u:1687": "sāma bhedo 'tha dānaṃ ca natyupekṣe rasāntaram /",
  "GK16visah__u:1688": "tadbhaṅgāya patiḥ kuryāt ṣaḍupāyāniti kramāt // VisSd_3.201 //",
  "GK16visah__u:1689": "tatra priyavacaḥ sāma bhedastatsakhyupārjanam /",
  "GK16visah__u:1690": "dānaṃ vyājena bhūṣādeḥ pādayoḥ patanaṃ natiḥ // VisSd_3.202 //",
  "GK16visah__u:1691": "sāmādau tu parikṣīṇo syādupekṣāvadhīraṇam /",
  "GK16visah__u:1692": "rabhasatrāsaharṣādeḥ kopabhraṃśo rasāntaram // VisSd_3.203 //",
  "GK16visah__u:1693": "yathā--",
  "GK16visah__u:1694": "“no cāṭuśravaṇaṃ kṛtam'--ityādi (129 pṛdṛ) /",
  "GK16visah__u:1695": "atra sāmādayaḥ pañca sūcitāḥ /",
  "GK16visah__u:1696": "rasāntaramūhyam //",
  "GK16visah__u:1697": "atha pravāsaḥ--",
  "GK16visah__u:1698": "pravāso bhinnadeśitvaṃ kāryācchāpācca saṃbhramāt /",
  "GK16visah__u:1699": "tatrāṅgacelamālinyamekaveṇīdharaṃ śiraḥ // VisSd_3.204 //",
  "GK16visah__u:1700": "niḥ śvāsocchvāsaruditabhūmipātādi jāyate /",
  "GK16visah__u:1701": "kiñca--",
  "GK16visah__u:1702": "aṅgeṣvasauṣṭhavaṃ tāpaḥ pāṇḍutā kṛśatāruciḥ // VisSd_3.205 //",
  "GK16visah__u:1703": "adhṛtiḥ syādanālambastamanayonmādamūrcchanāḥ /",
  "GK16visah__u:1704": "mṛtiśceti kramājjñeyā daśa smaradaśā iha // VisSd_3.206 //",
  "GK16visah__u:1705": "asauṣṭhavaṃ malāpattistāpastu virahajvaraḥ /",
  "GK16visah__u:1706": "arucirvastuvairāgyaṃ sarvatrārāgitādhṛtiḥ // VisSd_3.207 //",
  "GK16visah__u:1707": "anālambanatā cāpi śūnyatā manasaḥ smṛtā /",
  "GK16visah__u:1708": "tanmayaṃ tatprakāśo hi bāhyābhyantaratastathā /",
  "GK16visah__u:1709": "śeṣaṃ spaṣṭam /",
  "GK16visah__u:1710": "ekadeśato yathā mama tātapādānām --",
  "GK16visah__u:1711": "“cintābhiḥ stimitaṃ manaḥ,",
  "GK16visah__u:1712": "karatale līnā kapolasthalī,",
  "GK16visah__u:1713": "pratyūṣakṣaṇadeśapāṇḍu vadanaṃ śvāsaikakhinno 'dharaḥ /",
  "GK16visah__u:1714": "ambhaḥ śīkarapadminīkisalayairnāpaiti tāpaḥ śamaṃ,",
  "GK16visah__u:1715": "ko 'syāḥ prārthitadurlabho 'sti sahate dīnāṃ daśāmīdṛśīm” //",
  "GK16visah__u:1716": "bhāvī bhavanbhūta iti tridhā syāttatra kāryajaḥ // VisSd_3.208 //",
  "GK16visah__u:1717": "kāryasya buddhipūrvakatvāttraividhyam /",
  "GK16visah__u:1718": "tatra bhāvī yathā mama--",
  "GK16visah__u:1719": "“yāmaḥ sundari,",
  "GK16visah__u:1720": "yāhi pāntha,",
  "GK16visah__u:1721": "dayite śokaṃ vṛthā mā kṛthāḥ,",
  "GK16visah__u:1722": "śokaste gamane kuto mama tato vāṣpaṃ kathaṃ muñcasi /",
  "GK16visah__u:1723": "śīghraṃ na vrajasīti māṃ gamayituṃ kasmādiyaṃ te tvarā,",
  "GK16visah__u:1724": "bhūyānasya saha tvayā jigamiṣorjovasya me saṃbhramaḥ” //",
  "GK16visah__u:1725": "bhavan yathā--",
  "GK16visah__u:1726": "“prasthānaṃ vabayaiḥ kṛtaṃ,",
  "GK16visah__u:1727": "priyasakhairastraijastraṃ gataṃ,",
  "GK16visah__u:1728": "dhṛtyā na kṣaṇamāsitaṃ,",
  "GK16visah__u:1729": "vyavasitaṃ cittena gantuṃ puraḥ /",
  "GK16visah__u:1730": "yātuṃ niścitacetasi priyatame sarve samaṃ prasthitā gantavye sati jīvita ! priyasuhṛtsārthaḥ kimu tyajyate” //",
  "GK16visah__u:1731": "bhūto yathā--",
  "GK16visah__u:1732": "“cintābhiḥ stimitam-'ityādi (200 pṛdṛ) śāpadyathā--",
  "GK16visah__u:1733": "“tāṃ jānīyāḥ--'ityādi (130 pṛdṛ) saṃbhramo divyamānuṣanirghātotpātādijaḥ /",
  "GK16visah__u:1734": "yathā--vikramorvaśyāmurvaśīpurūravasoḥ /",
  "GK16visah__u:1735": "atra pūrvarāgoktānāmabhilāṣādīnāmatroktānāṃ cāṅgāsauṣṭhavādīnāmapi daśānānubhayeṣāmapyubhayatra sambhave 'pi cirantanaprasiddhyā vivicya pratipādanam /",
  "GK16visah__u:1736": "atha karuṇavipralambhaḥ--",
  "GK16visah__u:1737": "yūnorekatarasmingatavati lokāntaraṃ punārlabhye /",
  "GK16visah__u:1738": "vimanāyate yadaikastadā bhavet karuṇavipralambhākhyaḥ // VisSd_3.209 //",
  "GK16visah__u:1739": "yathā--kādambaryāṃ tuṇḍarīkamahāśvetāvṛttānte /",
  "GK16visah__u:1740": "punaralabhye śarīrāntareṇa bālabhye tu karuṇākhya eva rasaḥ /",
  "GK16visah__u:1741": "kiñcātrākāśasārasvatībhāṣānantarameva śṛṅgāraḥ, sagamapratyāśāyā raterudbhavāt /",
  "GK16visah__u:1742": "prathamaṃ tu karuṇa eva, ityabhiyuktā manyante /",
  "GK16visah__u:1743": "yaccātra “saṅgamapratyāśānantaramapi bhavato vipralambhaśṛṅgārasya pravāsākhyo bheda eva” iti kecidāhuḥ,",
  "GK16visah__u:1744": "tadanye “maraṇarūpaviśeṣasaṃbhavāttadbhinnameva” iti manyante /",
  "GK16visah__u:1745": "atha saṃbhogaḥ--",
  "GK16visah__u:1746": "darśanasparśanādīni niṣevete vilāsinau /",
  "GK16visah__u:1747": "yatrānuraktāvanyonyaṃ saṃbhogo 'yamudāhṛtaḥ // VisSd_3.210 //",
  "GK16visah__u:1748": "ādiśabdādanyonyādharapānacumbanādayaḥ /",
  "GK16visah__u:1749": "yathā--",
  "GK16visah__u:1750": "“śūnyaṃ vāsagṛham--” (22 pṛdṛ) ityādau /",
  "GK16visah__u:1751": "sakhyātumaśakyatayā cumbanaparirambhaṇādivahubhedāt /",
  "GK16visah__u:1752": "ayameka eva dhīraiḥ kathitaḥ saṃbhogaśṛṅgāraḥ // VisSd_3.211 //",
  "GK16visah__u:1753": "tatra syādṛtuṣaṭkaṃ candrādityau tathodayāstamayaḥ /",
  "GK16visah__u:1754": "jalakelivanavihāraprabhātamadhupānayāminīprabhṛtiḥ // VisSd_3.212 //",
  "GK16visah__u:1755": "anulepanabhūṣādyā vācyaṃ śuci medhyamanyacca /",
  "GK16visah__u:1756": "tathā ca bharataḥ--",
  "GK16visah__u:1757": "“yatkiñcilloke śuci medhyamujjvalaṃ darśanīyaṃ vā tatsarvaṃ śṛṅgāreṇopamīyate (upayujyate ca)” iti /",
  "GK16visah__u:1758": "kiñca--",
  "GK16visah__u:1759": "kathitaścaturvidho 'sāvānantaryāttu pūrvarāgādeḥ // VisSd_3.213 //",
  "GK16visah__u:1760": "yaduktam--",
  "GK16visah__u:1761": "“na binā vipralambhena saṃbhogaḥ puṣṭimaśnute /",
  "GK16visah__u:1762": "kaṣāyite hi vastrādau bhūyān rāgo vivardhate” //",
  "GK16visah__u:1763": "iti /",
  "GK16visah__u:1764": "tatra pūrvarāgānantaraṃ saṃbhogo yathā kumārasambhave pārvatīparameśvarayoḥ /",
  "GK16visah__u:1765": "pravāsānantaraṃ sambhogo yathā mama tātapādānām--",
  "GK16visah__u:1766": "“kṣemaṃ te nanu pakṣmalākṣi !- kisaaṃ khemaṃ mahaṅgaṃ diḍhaṃ,",
  "GK16visah__u:1767": "etādṛkkṛśatā kutaḥ tuha puṇo puṭṭhaṃ sarīraṃ jado /",
  "GK16visah__u:1768": "kenāhaṃ pṛthulaḥ praye !- paṇaiṇīdehassa sammelaṇāt,",
  "GK16visah__u:1769": "tvattaḥ subhru ! na kapi me,",
  "GK16visah__u:1770": "jai idaṃ khemaṃ kudo pucchasi” //",
  "GK16visah__u:1771": "evamanyatrāpyūhyam /",
  "GK16visah__u:1772": "atha hāsyaḥ--",
  "GK16visah__u:1773": "vikṛtākāravāgveṣaceṣṭādeḥ kuhakādbhavet /",
  "GK16visah__u:1774": "hāsyo hāsasathāyibhāvaḥ śvetaḥ prathamadaivataḥ // VisSd_3.214 //",
  "GK16visah__u:1775": "vikṛtākāravākceṣṭaṃ yamālokya hasejjanaḥ /",
  "GK16visah__u:1776": "tamatrālambanaṃ prāhustacceṣṭoddīpanaṃ matam // VisSd_3.215 //",
  "GK16visah__u:1777": "anubhāvo 'kṣasaṅkocavadanasmeratādayaḥ /",
  "GK16visah__u:1778": "nidrālasyāvahitthādyā atra syurvyabhicāriṇaḥ // VisSd_3.216 //",
  "GK16visah__u:1779": "jyeṣṭhānāṃ smitahasite madhyānāṃ vihasitāvahasite ca /",
  "GK16visah__u:1780": "nīcānāmapahasitaṃ tathātihasitaṃ tadeṣa ṣaḍbhedaḥ // VisSd_3.217 //",
  "GK16visah__u:1781": "īṣadvikāsinayanaṃ smitaṃ syāt spanditādharam /",
  "GK16visah__u:1782": "kiñcillakṣyadvijaṃ tatra hasitaṃ kathitaṃ budhaiḥ // VisSd_3.218 //",
  "GK16visah__u:1783": "madhurasvaraṃ vihasitaṃ sāṃsaśiraḥ kampamavahasitam /",
  "GK16visah__u:1784": "apahasitaṃ sāstrākṣaṃ vikṣiptāṅgaṃ ca bhavatyatihasitam // VisSd_3.219 //",
  "GK16visah__u:1785": "yathā--",
  "GK16visah__u:1786": "“gurogiraḥ pañcadinān adhītya vedāntaśāstrāṇi dinatrayaṃ ca /",
  "GK16visah__u:1787": "amī samāghrāya ca tarkavādānsamāgatāḥ kukkuṭamiśrapādāḥ” //",
  "GK16visah__u:1788": "asya laṭakamelakaprabhṛtiṣu paripoṣo draṣṭavyaḥ /",
  "GK16visah__u:1789": "atra ca--",
  "GK16visah__u:1790": "yasya hāsaḥ sa ceta kvāpi sākṣānnaiva nibadhyate /",
  "GK16visah__u:1791": "tathāṣyeṣa vibhāvādisāmarthyādupalabhyate // VisSd_3.220 //",
  "GK16visah__u:1792": "abhedena vibhāvādisādhāraṇyātpratīyate /",
  "GK16visah__u:1793": "sāmājikaistato hāsyaraso 'yamanubhūyate // VisSd_3.221 //",
  "GK16visah__u:1794": "evamanyeṣvapi raseṣu boddhavyam /",
  "GK16visah__u:1795": "atha karuṇaḥ--",
  "GK16visah__u:1796": "iṣṭanāśādaniṣṭāpteḥ karuṇākhyo raso bhavet /",
  "GK16visah__u:1797": "dhīraiḥ kapotavarṇo 'yaṃ kathito yamadaivataḥ // VisSd_3.222 //",
  "GK16visah__u:1798": "śoko 'tra sthāyibhāvaḥ syācchocyamālambanaṃ matam /",
  "GK16visah__u:1799": "tasya dāhādikāvasthā bhaveduddīpanaṃ punaḥ // VisSd_3.223 //",
  "GK16visah__u:1800": "anubhāvā daivanindābhūpātakranditādayaḥ /",
  "GK16visah__u:1801": "vaivarṇyocchvāsaniḥ śvāsastambhapralapanāni ca // VisSd_3.224 //",
  "GK16visah__u:1802": "nirvedamohāpasmākhyādhiglānismṛtiśramāḥ /",
  "GK16visah__u:1803": "viṣādajaḍatonmādacintādyā vyabhicāriṇaḥ // VisSd_3.225 //",
  "GK16visah__u:1804": "śocyaṃ vinaṣṭabandhuprabhṛti /",
  "GK16visah__u:1805": "yathā mama rāghavavilāse--",
  "GK16visah__u:1806": "“vipine kva jaṭānibandhanaṃ tava cedaṃ kva manoharaṃ vapuḥ /",
  "GK16visah__u:1807": "anayorghaṭanā vidheḥ sphuṭaṃ nanu khaḍgena śirīṣakarttanam” //",
  "GK16visah__u:1808": "atra hi rāmavanavāsajanitaśokārttasya daśarathasya daivanindā /",
  "GK16visah__u:1809": "evaṃ bandhuviyogavibhavanāśādāvapyudāhāryam /",
  "GK16visah__u:1810": "paripoṣastu mahābhārate strīparvaṇi draṣṭavyaḥ /",
  "GK16visah__u:1811": "asya karuṇavipralambhād bhedamāha--",
  "GK16visah__u:1812": "śokasthāyitayā bhinno vipralambhādayaṃ rasaḥ /",
  "GK16visah__u:1813": "vipralambhe ratiḥ sthāyī punaḥ saṃbhogahetukaḥ // VisSd_3.226 //",
  "GK16visah__u:1814": "atha raudraḥ--",
  "GK16visah__u:1815": "raudraḥ krodhasthāyibhāvo rakto rudrādhidaivataḥ /",
  "GK16visah__u:1816": "ālambanamaristatra tacceṣcoddīpanaṃ matam // VisSd_3.227 //",
  "GK16visah__u:1817": "muṣṭiprahārapātanavikṛtacchedāvadāraṇaiścaiva /",
  "GK16visah__u:1818": "saṃgrāmasaṃbhramādyairasyoddīptirbhavet prauḍhā // VisSd_3.228 //",
  "GK16visah__u:1819": "bhravibhaṅgauṣṭhanirdeśabāhusphoṭanatarjanāḥ /",
  "GK16visah__u:1820": "ātmāvadānakathanamāyudhotkṣepaṇāni ca // VisSd_3.229 //",
  "GK16visah__u:1821": "anubhāvāstathākṣepakrūrasaṃdarśanādayaḥ /",
  "GK16visah__u:1822": "ugratāvegaromāñcasvedavepathavo madaḥ // VisSd_3.230 //",
  "GK16visah__u:1823": "mohāmarṣādayastatra bhāvāḥ syurvyabhicāriṇaḥ /",
  "GK16visah__u:1824": "yathā--",
  "GK16visah__u:1825": "“kṛtamanumataṃ dṛṣṭaṃ vā yairidaṃ gurupātakaṃ manujapaśubhirnirmaryādairbhavadbhirudāyudhaiḥ /",
  "GK16visah__u:1826": "narakaripuṇā sārdhaṃ teṣāṃ sabhīmakirīṭinā- mayamahamasṛṅmedomāṃsaiḥ karomi diśāṃ balim” //",
  "GK16visah__u:1827": "asya yuddhavīrādbhedamāha--",
  "GK16visah__u:1828": "raktāsyenetratā cātra bhedinī yuddhavīrataḥ // VisSd_3.231 //",
  "GK16visah__u:1829": "atha vīraḥ--",
  "GK16visah__u:1830": "uttamaprakṛtirvora utsāhasthāyibhāvakaḥ /",
  "GK16visah__u:1831": "mahendradaivato hemavarṇo 'yaṃ samudāhṛtaḥ // VisSd_3.232 //",
  "GK16visah__u:1832": "ālambanavibhāvāstu vijetavyādayo matāḥ /",
  "GK16visah__u:1833": "vijetavyādiceṣṭādyāstasyoddīpanarūpiṇaḥ /",
  "GK16visah__u:1834": "anubhāvāstu tatra syuḥ sahāyānveṣaṇādayaḥ // VisSd_3.233 //",
  "GK16visah__u:1835": "sañcāriṇāstu dhṛtimatigarvasmṛtitarkaromāñcāḥ /",
  "GK16visah__u:1836": "sa ca dānadarmayuddhairdayayā ca samanvitaścaturdhā syāt // VisSd_3.234 //",
  "GK16visah__u:1837": "sa ca vīro dānavīro dharmavīro yuddhavīro dayāvīraśceti caturvidhaḥ /",
  "GK16visah__u:1838": "tatra dānavīro yathā paraśurāmaḥ--",
  "GK16visah__u:1839": "“tyāgaḥ saptasamudramudritamahīnirvyājadānāvadhiḥ” iti /",
  "GK16visah__u:1840": "atra paraśurāmasya tyāge utsāhaḥ sthāyibhāvaḥ,",
  "GK16visah__u:1841": "saṃpradānabhūtabrāhmaṇairālambanavibhāvaiḥ sattvādhyavasāyādibhiścoddīpanavibhāvaivibhāvitaḥ,",
  "GK16visah__u:1842": "sarvasvatyāgādibhiranubhāvairanubhāvito,",
  "GK16visah__u:1843": "harṣadhṛtyādibhaiḥ saṃcāribhiḥ puṣṭiṃ nīto dānavīratāṃ bhajate /",
  "GK16visah__u:1844": "dharmavīro yathā yudhiṣṭhiraḥ--",
  "GK16visah__u:1845": "“rājyaṃ ca vasu dehaśca bhāryā bhrātṛsutāśca ye /",
  "GK16visah__u:1846": "yacca loke mamāyattaṃ tad dharmāya sadodyatam” //",
  "GK16visah__u:1847": "yuddhavīro yathā śrīrāmacandraḥ--",
  "GK16visah__u:1848": "bho laṅkeśvara ! dīyatāṃ janakajā rāmaḥ svayaṃ yācate ko 'yaṃ te mativibhramaḥ smara nayaṃ nādyāpi kiṃcidratam /",
  "GK16visah__u:1849": "naivaṃ cet kharadūṣaṇatriśirasāṃ kaṇṭhāsṛjā paṅkilaḥ pattrī naiṣa sahiṣyate mama dhanurjyābandhabandhūkṛtaḥ” //",
  "GK16visah__u:1850": "dayāvīro yathā jīmūtavāhanaḥ--",
  "GK16visah__u:1851": "“śirāmukhaiḥ syandata eva raktamadyāpi dehe mama māṃsamasti /",
  "GK16visah__u:1852": "tṛptiṃ na paśyāmi tavāpi tāvat kiṃ bhakṣaṇāttvaṃ virato garutman ! /",
  "GK16visah__u:1853": "eṣvapi vibhāvādayaḥ pūrvodāharaṇavadūhyāḥ /",
  "GK16visah__u:1854": "atha bhayānakaḥ--",
  "GK16visah__u:1855": "bhayānako bhayasthāyibhāvo bhūtādhidaivataḥ” /",
  "GK16visah__u:1856": "strīnīcaprakṛtiḥ kṛṣṇo matastattvaviśāradaiḥ // VisSd_3.235 //",
  "GK16visah__u:1857": "yasmādutpadyate bhītistadatrālambanaṃ matam /",
  "GK16visah__u:1858": "ceṣṭā ghoratarāstasya bhaveduddīpanaṃ punaḥ // VisSd_3.236 //",
  "GK16visah__u:1859": "anubhāvo 'tra vaivarṇyagadradasvarabhāṣaṇam /",
  "GK16visah__u:1860": "pralayasvedaromāñcakampadikprekṣaṇādayaḥ // VisSd_3.237 //",
  "GK16visah__u:1861": "juguṣsāvegasaṃmohasaṃtrāsaglānidīnatāḥ /",
  "GK16visah__u:1862": "śaṅkāpasmārasambhrāntimṛtyvādyā vyabhicāriṇāḥ // VisSd_3.238 //",
  "GK16visah__u:1863": "yathā--",
  "GK16visah__u:1864": "“naṣṭaṃ varṣavaraiḥ--” ityādi (105 pṛdṛ) atha bībhatsaḥ--",
  "GK16visah__u:1865": "juguṣsāsthāyibhāvastu bībhatsaḥ kathyate rasaḥ /",
  "GK16visah__u:1866": "nīlavarṇo mahākāladaivato 'yamudāhṛtaḥ // VisSd_3.239 //",
  "GK16visah__u:1867": "durgandhamāṃsaruṃdhiramedāṃ syālambanaṃ matam /",
  "GK16visah__u:1868": "tatraiva kṛmipātādyamuddīpanamudāhṛtam // VisSd_3.240 //",
  "GK16visah__u:1869": "niṣṭhīvanāsyavalananetrasaṅkocanādayaḥ /",
  "GK16visah__u:1870": "anubhāvāstatra matāstathā syurvyabhicāriṇaḥ // VisSd_3.241 //",
  "GK16visah__u:1871": "māho 'pasmāra āvego vyādhiśca maraṇādayaḥ /",
  "GK16visah__u:1872": "yathā--",
  "GK16visah__u:1873": "“utkṛtyotkṛtya kṛttiṃ prathamamatha pṛthūcchothabhūyāṃsi māṃsā- nyaṃsasphikpṛṣṭhapiṇḍādyavayavasulabhānyugrapūtīni jagdhvā /",
  "GK16visah__u:1874": "āteḥ paryastanetraḥ prakaṭitadaśanaḥ pretaraṅkaḥ karaṅkā- daṅkasthādasthiṃsthaṃ sthapuṭagatamapi kravyamadhyagramatti” //",
  "GK16visah__u:1875": "athādbhutaḥ--",
  "GK16visah__u:1876": "adbhuto vismayasthāyibhāvo gandharvadaivataḥ // VisSd_3.242 //",
  "GK16visah__u:1877": "pītavarṇo vastu lokātigāmālambanaṃ matam /",
  "GK16visah__u:1878": "guṇānāṃ tasya mahimā bhaveduddīpanaṃ punaḥ // VisSd_3.243 //",
  "GK16visah__u:1879": "stambhaḥ svedo 'tha romāñcagadradasvarasaṃbhramaḥ /",
  "GK16visah__u:1880": "tathā netravikāsādyā anubhāvāḥ prakīrtitāḥ // VisSd_3.244 //",
  "GK16visah__u:1881": "vitarkāvegasaṃbhrāntiharṣādyā vyabhicāriṇaḥ /",
  "GK16visah__u:1882": "yathā--",
  "GK16visah__u:1883": "“dordaṇḍāñcitacandraśekharadhanurdaṇḍāvabhaṅgodyata--",
  "GK16visah__u:1884": "ṣṭaṃkāradhvanirāryabālacaritaprastāvanāḍiṇḍimaḥ /",
  "GK16visah__u:1885": "drākparyastakapālasaṃpuṭamiladbrahmāṇḍabhāṇḍodara- bhrāmyatpiṇḍitacaṇḍimā kathamaho nādyāpi viśrāmyati” //",
  "GK16visah__u:1886": "atha śāntaḥ--",
  "GK16visah__u:1887": "śāntaḥ śamasthayibhāva uttamaprakṛtirmataḥ // VisSd_3.245 //",
  "GK16visah__u:1888": "kundendusundaracchāyaḥ śrīnārāyaṇadaivataḥ /",
  "GK16visah__u:1889": "anityatvādināśeṣavastuniḥ sāratā tu yā // VisSd_3.246 //",
  "GK16visah__u:1890": "paramātmasvarūpaṃ vā tasyālambanamiṣyate /",
  "GK16visah__u:1891": "puṇyāśramaharikṣetratīrtharamyavanādayaḥ // VisSd_3.247 //",
  "GK16visah__u:1892": "mahāpuruṣasaṅgādyāstasyoddīpanarūpiṇaḥ /",
  "GK16visah__u:1893": "romāñcādyāścānubhāvāstathā syurvyabhicāriṇaḥ // VisSd_3.248 //",
  "GK16visah__u:1894": "nirvedaharṣasmaraṇamatibhūtadayādayaḥ /",
  "GK16visah__u:1895": "yathā--",
  "GK16visah__u:1896": "“rathyāntaścaratastathā dhṛtajarat kanthālavasyādhvagaiḥ satrāsaṃ ca sakautukaṃ ca sadayaṃ dṛṣṭasya tairnāgaraiḥ /",
  "GK16visah__u:1897": "nirvyājīkṛtacitsudhārasamudā nidrāyamāṇasya me niḥśaṅkaḥ karaṭaḥ kadā karapuṭībhikṣāṃ viluṇṭhiṣyati” //",
  "GK16visah__u:1898": "puṣṭistu mahābhāratādau draṣṭavyā /",
  "GK16visah__u:1899": "asya dayāvīrādeḥ sakāśād bhedamāha--",
  "GK16visah__u:1900": "nirahaṅkārarūpatvād dayāvīrādireṣa no // VisSd_3.249 //",
  "GK16visah__u:1901": "dayāvīrādau hi nāgānandadau jīmūtavāhanāderantarā malayavatyādyanurāgāderante ca vidyādharacakravatitvādyāpterdarśanādahaṅkāropaśamo na dṛśyate /",
  "GK16visah__u:1902": "śāntastu sarvākāreṇāhaṅkārapraśamaikarūpatvānna tatrāṃntarbhāvamarhati /",
  "GK16visah__u:1903": "tataśca nāgānandādeḥ śāntarasapradhānatvamapāstam /",
  "GK16visah__u:1904": "nanu--",
  "GK16visah__u:1905": "“na yatra duḥkhaṃ na sukhaṃ na cintā na dveṣarāgau na ca kacidicchā /",
  "GK16visah__u:1906": "rasaḥ sa śāntaḥ kathito manīndraiḥ sarveṣu bhāveṣu samapramāṇaḥ” //",
  "GK16visah__u:1907": "ityevaṃrūpasya śāntasya mokṣāvasthāyāmevātmasvarūpāpattilakṣaṇāyāṃ prādurbhāvāttatra sañcāryādīnāmabhāvāt kathaṃ rasatvamityucyate--",
  "GK16visah__u:1908": "yuktaviyuktadaśāyāmavasthito yaḥ śamaḥ sa eva yataḥ /",
  "GK16visah__u:1909": "rasatāmeti tadasmin sañcāryādeḥ sthitiśca na viruddhā // VisSd_3.250 //",
  "GK16visah__u:1910": "yaścāsminsukhābhāvo 'pyuktastasya vaiṣayikasukhaparatvānna virodhaḥ /",
  "GK16visah__u:1911": "uktaṃ hi- “yacca kāmasukhaṃ loke yacca divyaṃ mahatsukham /",
  "GK16visah__u:1912": "tṛṣṇākṣayasukhasyaite nārhataḥ ṣoḍaśīṃ kalām” //",
  "GK16visah__u:1913": "“sarvākāramahaṅkārāhitatvaṃ brajanti cet /",
  "GK16visah__u:1914": "atrāntarbhāvamarhanti dayāvīrādayastathā” //",
  "GK16visah__u:1915": "ādiśabdāddharmavīradānavīradevatāviṣayaratiprabhṛtayaḥ /",
  "GK16visah__u:1916": "tatra devatāviṣayā ratiryathā--",
  "GK16visah__u:1917": "kadā vārāṇasyāmiha suradhunīrodhasi vasan vasānaḥ kaupīnaṃ śirasi nidadhāno 'ñjalipuṭam /",
  "GK16visah__u:1918": "aye gaurīnātha ! tripurahara ! śaṃbho ! trinayana ! prasīdeti krośan nimiṣamiva neṣyāmi divasān” //",
  "GK16visah__u:1919": "atha munīndrasaṃmato vatsalaḥ--",
  "GK16visah__u:1920": "sphuṭaṃ camatkāritayā vatsalaṃ ca rasaṃ viduḥ /",
  "GK16visah__u:1921": "sthāyī vatsalatāsnehaḥ putrādyālambanaṃ matam // VisSd_3.251 //",
  "GK16visah__u:1922": "uddīpanāni tacceṣṭā nidyāśauryadayādayaḥ /",
  "GK16visah__u:1923": "āliṅganāṅgasaṃsparśaśiraścumbanamīkṣaṇam // VisSd_3.252 //",
  "GK16visah__u:1924": "pulakānandavāṣpādyā anubhāvāḥ prakīrtitāḥ /",
  "GK16visah__u:1925": "sañcāriṇo 'niṣṭaśaṅkāharṣagarvādayo matāḥ // VisSd_3.253 //",
  "GK16visah__u:1926": "padmagarbhacchavirvarṇo daivataṃ lokamātaraḥ /",
  "GK16visah__u:1927": "yathā--",
  "GK16visah__u:1928": "“yadāha dhātryā prathamoditaṃ vaco yayau tadīyāmavalambya cāṅgalīm /",
  "GK16visah__u:1929": "abhūcca namraḥ praṇipātaśikṣayā piturmudaṃ tena tatāna sor'bhakaḥ” //",
  "GK16visah__u:1930": "eteṣāṃ ca rasānāṃ parasparavirodhamāha--",
  "GK16visah__u:1931": "ādyaḥ karuṇabībhatsaraudravīrabhayānakaiḥ // VisSd_3.254 //",
  "GK16visah__u:1932": "bhayānakena karuṇonāpi hāsyo virodhabhāk /",
  "GK16visah__u:1933": "karuṇo hāsyaśṛṅgārasābhyāmapi tādṛśaḥ // VisSd_3.255 //",
  "GK16visah__u:1934": "raudrastu hāsyaśṛṅgarabhayānakarasairapi /",
  "GK16visah__u:1935": "bhayānakena śāntena tathā vīrarasaḥ smṛtaḥ // VisSd_3.256 //",
  "GK16visah__u:1936": "śṛṅgāravīrarādrākhyahāsyaśāntairbhayānakaḥ /",
  "GK16visah__u:1937": "śāntastu vīraśṛṅgāraraudrahāsyabhayānakaiḥ // VisSd_3.257 //",
  "GK16visah__u:1938": "śṛṅgāreṇa tu bībhatsa ityākhyātā virodhitā /",
  "GK16visah__u:1939": "ādyaḥ śṛṅgāraḥ /",
  "GK16visah__u:1940": "eṣāṃ ca samāveśaprakārā vakṣyante /",
  "GK16visah__u:1941": "kuto 'pi kāraṇātkvāpi sthiratāmupayannapi // VisSd_3.258 //",
  "GK16visah__u:1942": "unmādādirna tu sthāyī na pātre syairyameti yat /",
  "GK16visah__u:1943": "yathā vikramorvaśyāṃ caturthe 'ṅke purūravasa unmādaḥ /",
  "GK16visah__u:1944": "rasabhāvau tadābhāsau bhāvasya praśamodayau // VisSd_3.259 //",
  "GK16visah__u:1945": "sandhiḥ śabālatā ceti sarve 'pi rasanādrasāḥ /",
  "GK16visah__u:1946": "rasanadharmayogitvādbhāvādiṣvapi rasatvamupacārādityabhiprāyaḥ /",
  "GK16visah__u:1947": "bhāvādaya ucyante--",
  "GK16visah__u:1948": "sañcāriṇaḥ pradhānāni devādiviṣayā ratiḥ // VisSd_3.260 //",
  "GK16visah__u:1949": "udbuddhamātraḥ sthāyī ca bhāva ityabhidhayate /",
  "GK16visah__u:1950": "“na bhāvahīno 'sti raso na bhāvo rasavajitaḥ /",
  "GK16visah__u:1951": "parasparakṛtā siddhiranayo rasabhāvayoḥ” //",
  "GK16visah__u:1952_0": "ityuktadiśā paramālocanayā paramaviśrāntisthānena rasena sahaiva vartamānā api rājānugatavivāhapravṛttabhṛtyavadāpātato",
  "GK16visah__u:1952_1": "yatra pradhānyenābhivyaktā vyabhicāriṇo devamunigurunṛpādivaṣayā ca ratirudbuddhamātrā",
  "GK16visah__u:1952_2": "vibhāvādibhiraparipuṣṭatayā rasarūpatāmanāpadyamānāśca sthāyino bhāvā bhāvaśabdavācyāḥ /",
  "GK16visah__u:1953": "tatra vyabhicārī yathā--",
  "GK16visah__u:1954": "“evaṃvādini devarṣau--'ityādi(170 pṛ.) /",
  "GK16visah__u:1955": "atrāvahitthā /",
  "GK16visah__u:1956": "devaviṣayā ratiryathā mukundamālāyām--",
  "GK16visah__u:1957": "“divi vā bhuvi vā mamāstu vāso narake vā narakāntaka ! prakāmam /",
  "GK16visah__u:1958": "avadhīritaśāradāravindau caraṇau te maraṇo 'pi cintayāmi” //",
  "GK16visah__u:1959": "muniviṣayā ratiryathā--",
  "GK16visah__u:1960": "“vilokanenaiva tavāmunā mune ? kṛtaḥ kṛtārtho 'smi nibarhitāṃhasā /",
  "GK16visah__u:1961": "tathāpi śuśraṣurahaṃ garīyasīrgiro 'thavā śreyasi kena tṛpyate” //",
  "GK16visah__u:1962": "rājaviṣayā ratiryathā mama--",
  "GK16visah__u:1963": "“tvadvājirājinirdhūtadhūlīpaṭalapaṅkilām /",
  "GK16visah__u:1964": "na dhatte śirasā gaṅgāṃ bhūribhārabhiyā haraḥ” //",
  "GK16visah__u:1965": "evamanyat /",
  "GK16visah__u:1966": "udbuddhamātrasthāyibhāvo yathā--",
  "GK16visah__u:1967": "“harastu kiṃcitparivṛttadhairyaścandrodayārambha ivāmburāśiḥ /",
  "GK16visah__u:1968": "umāmukhe bimbaphalādharoṣṭhe vyāpārayāmāsa vilocanāni” //",
  "GK16visah__u:1969": "atra pārvatīviṣayā bhagavato ratiḥ /",
  "GK16visah__u:1970": "nanūktaṃ prapāṇakarasavadvibhāvādīnāmeko 'trābhāso rasa iti /",
  "GK16visah__u:1971": "tatra sañcāriṇaḥ pārthakyābhāvātkathaṃ prādhānyenābhivyaktirityucyate--",
  "GK16visah__u:1972": "yathā maricakhaṇḍāderekībhāve prapāṇake // VisSd_3.261 //",
  "GK16visah__u:1973": "udrekaḥ kasyacitkvāpi tathā sañcāriṇo rase /",
  "GK16visah__u:1974": "atha rasābhāsabhāvābhāsau--",
  "GK16visah__u:1975": "anaucityapravṛttatva ābhāso rasabhāvayoḥ // VisSd_3.262 //",
  "GK16visah__u:1976": "anaucityaṃ cātra rasānāṃ bhāratādipraṇītalakṣaṇānāṃ sāmagrīrahitatve ekadeśayogitvopalakṣaṇaparaṃ bodhyam /",
  "GK16visah__u:1977": "tacca bālavyutpattaye ekadeśato darśyate--",
  "GK16visah__u:1978": "upanāyakasaṃsthāyāṃ munigurupatnīgatāyāṃ ca /",
  "GK16visah__u:1979": "bahunāyakaviṣayāyāṃ ratau tathānubhayaniṣṭhāyām // VisSd_3.263 //",
  "GK16visah__u:1980": "pratināyakaniṣṭhatve tadvadadhamapātratiryagādigate /",
  "GK16visah__u:1981": "śṛṅgāre 'naucityaṃ raudre gurvādigatakope // VisSd_3.264 //",
  "GK16visah__u:1982": "śānte ca hīnaniṣṭhe, gurvādyalambane hāsye /",
  "GK16visah__u:1983": "vrahmavadhādyutsāhe 'dhamapātragate tathā vāre // VisSd_3.265 //",
  "GK16visah__u:1984": "uttamapātragatatve bhayānake jñeyamevanyatra /",
  "GK16visah__u:1985": "tatra raterupanāyakaniṣṭhatve yathā mama--",
  "GK16visah__u:1986": "“svāmī mugdhataro vanaṃ ghanamidaṃ bālāhamekākinī kṣoṇīmāvṛṇute tamālamalinacchāyā tamaḥ santatiḥ /",
  "GK16visah__u:1987": "tanme sundara ! muñca,",
  "GK16visah__u:1988": "kṛṣṇa ! sahasā vartmeti gopyā giraḥ śrutvā tāṃ parirabhya manmathakalāsakto hariḥ pātu vaḥ” //",
  "GK16visah__u:1989": "bahunāyakaniṣṭhatve yathā--",
  "GK16visah__u:1990": "“kāntāsta eva bhuvanatritaye 'pi manye yeṣāṃ kṛte sutanu ! pāṇaḍurayaṃ kapolaḥ” /",
  "GK16visah__u:1991": "anubhayaniṣṭhatve yathā--mālatīmādhave nandanasya mālatyām /",
  "GK16visah__u:1992": "“paścādubhayaniṣṭhatve 'pi prathamamekaniṣṭhatve raterābhāsatvam” iti śrīmallocanakārāḥ /",
  "GK16visah__u:1993": "tatrodāharaṇaṃ yathā--ratnāvalyāṃ sāgarikāyā anyonyasaṃdarśanātprāgvatsarāje ratiḥ /",
  "GK16visah__u:1994": "pratināyakaniṣṭhatve yathā--iyagrīvava dhe hayagrīvasya jalakrīḍāvarṇane /",
  "GK16visah__u:1995": "adhamapātragatatve yathā--",
  "GK16visah__u:1996": "“jaghanasthalanaddhapatravallī girimallīkusumāvani kāpi bhillī /",
  "GK16visah__u:1997": "avacitya girau puro niṣaṇṇā svakacānutkacayāñcakāra bhartrā” //",
  "GK16visah__u:1998": "tiryagādigatatve yathā--",
  "GK16visah__u:1999": "“mallīmatallīṣu vanāntareṣu vallyantare vallabhamāhvayantī /",
  "GK16visah__u:2000": "cañcadvipañcīkalanādabhaṅgīsaṃgītamaṅgīkurute sma bhṛṅgī” //",
  "GK16visah__u:2001": "ādiśabdattāpasādayaḥ /",
  "GK16visah__u:2002": "raudrābhāso yathā--",
  "GK16visah__u:2003": "“raktotphullaviśālalolanayanaḥ kampottarāṅgo muhur- muktvā karṇamapetabhīrdhṛ tadhanurbāṇo hareḥ paśyataḥ /",
  "GK16visah__u:2004": "ādhmātaḥ kaṭukoktibhiḥ svamasakṛddovikramaṃ kīrtaya- nnaṃsāsphoṭapaṭuryudhiṣṭhiramasau intuṃ praviṣṭor'junaḥ” //",
  "GK16visah__u:2005": "bhayānakābhāso yathā--",
  "GK16visah__u:2006": "“aśaknuvan soḍhumadhīralocanaḥ sahastraraśmeriva yasya darśanam /",
  "GK16visah__u:2007": "praviśya hemādriguhāgṛhāntaraṃ nināya vibhyaddivasāni kauśikaḥ” //",
  "GK16visah__u:2008": "strīnīcaviṣayameva hi bhayaṃ rasaprakṛtiḥ /",
  "GK16visah__u:2009": "evamanyatra /",
  "GK16visah__u:2010": "bhāvābhāso lajjādike tu veśyādiviṣaye syāt // VisSd_3.266 //",
  "GK16visah__u:2011": "spaṣṭam /",
  "GK16visah__u:2012": "bhāvasya śāntāvudaye saṃdhimiśritayoḥ kramāt /",
  "GK16visah__u:2013": "bhāvasya śāntirudayaḥ saṃdhiḥ śabalatā matā // VisSd_3.267 //",
  "GK16visah__u:2014": "krameṇa yathā--",
  "GK16visah__u:2015": "“sutanu ! jahihi kopaṃ paśya pādānataṃ māṃ na khalu tava kadācitkopa evaṃvidho 'bhūt /",
  "GK16visah__u:2016": "iti nigadati nāthe tiryagāmīlitākṣyā nayanajalamanalpaṃ muktamuktaṃ na kiñcit” //",
  "GK16visah__u:2017": "atra bāṣpamocanenerṣyākhyasañcāribhāvasya śamaḥ /",
  "GK16visah__u:2018": "“caraṇapatanapratyākhyānātprasādaparāṅmukhe nibhṛtakitavācāretyuktvā ruṣā paruṣīkṛte /",
  "GK16visah__u:2019": "vrajati ramaṇo niḥ śvasyoccau stanasthitahastayā nayanasalilacchannā dṛṣṭiḥ sakhīṣu niveśitā” //",
  "GK16visah__u:2020": "atra viṣādasyodayaḥ /",
  "GK16visah__u:2021": "“nayanayugāsecanakaṃ mānasavṛttyāpa duṣprāpam /",
  "GK16visah__u:2022": "rūpamidaṃ madirākṣyā madayati hṛdayaṃ dunoti came” //",
  "GK16visah__u:2023": "atra harṣaviṣādayoḥ saṃdhiḥ /",
  "GK16visah__u:2024": "“kvākāryaṃ ,",
  "GK16visah__u:2025": "śaśalakṣmaṇaḥ kva ca kulaṃ,",
  "GK16visah__u:2026": "bhūyo 'pi dṛśyante sā,",
  "GK16visah__u:2027": "doṣāṇāṃ praśamāya me śrutamaho,",
  "GK16visah__u:2028": "kope 'pi kāntaṃ mukham /",
  "GK16visah__u:2029": "kiṃ vakṣyantyapakalmaṣā kṛtadhiyaḥ,",
  "GK16visah__u:2030": "svapne 'pi sā durlabhā cetaḥ svāsthyamupaihi,",
  "GK16visah__u:2031": "kaḥ khalu yuvā dhanyo 'dharaṃ dhāsyati” //",
  "GK16visah__u:2032": "atra vitakāraitsukyamatismaraṇaśaṅkādainyadhūticintānāṃ śabalatā /",
  "GK16visah__u:2033": "iti sāhityadarpaṇe rasādinirūpaṇo nāma tṛtīyaḥ paricchedaḥ /",
  "GK16visah__u:2034": "___________________________________________________",
  "GK16visah__u:2035": "caturthaḥ paricchedaḥ",
  "GK16visah__u:2036": "atha kāvyabhedamāha--",
  "GK16visah__u:2037": "kāvyaṃ dhvanirguṇībhūtavyaṅgyaṃ ceti dvidhā matam /",
  "GK16visah__u:2038": "tatra---",
  "GK16visah__u:2039": "vācyātiśayini vyaṅgye dhvanistatkāvyamuttamam // VisSd_4.1 //",
  "GK16visah__u:2040": "vācyādadhikacamatkāriṇi vyaṅgyārthe dhvanyate 'sminniti vyutpattyā dhvanirnāmottamaṃ kāvyam /",
  "GK16visah__u:2041": "bhedau dhvanerapi dvāvudīritau lakṣaṇābhidhāmūlau /",
  "GK16visah__u:2042": "avivakṣitavācyo 'nyo vivakṣitānyaparavācyaśca // VisSd_4.2 //",
  "GK16visah__u:2043": "tatrāvivakṣitavācyo nāma lakṣaṇāmūlo dhvaniḥ /",
  "GK16visah__u:2044": "lakṣaṇāmūlatvādevātra vācyamavivakṣitaṃ bādhitasvarūpam /",
  "GK16visah__u:2045": "vivakṣitānyaparavācyastvabhidhāmūlaḥ, ata evātra vācyaṃ vivakṣitam /",
  "GK16visah__u:2046": "anyaparaṃ vyaṅgyaniṣṭham /",
  "GK16visah__u:2047": "atra hi vācyor'thaḥ svarūpaṃ prakāśayanneva vyaṅgyārthasya prakāśakaḥ /",
  "GK16visah__u:2048": "yathā---pradīpo ghaṭasya /",
  "GK16visah__u:2049": "abhidhāmūlasya bahuviṣayatayā paścānnirdeśaḥ /",
  "GK16visah__u:2050": "avivakṣitavācyasya bhedāvāha--",
  "GK16visah__u:2051": "arthantaraṃ saṃkramite vācye 'tyantaṃ tiraskṛte /",
  "GK16visah__u:2052": "avivakṣitavācyo 'pi dhvanirdvaividhyamṛcchati // VisSd_4.3 //",
  "GK16visah__u:2053": "avivakṣitavācyo nāma dhvanirarthāntarasaṅkramitavācyo 'tyantatiraskṛtavācyaśceti dvividhaḥ /",
  "GK16visah__u:2054": "yatra svayamanupayujyamāno mukhyor'thaḥ svaviśeṣarūper'thāntare pariṇamati,",
  "GK16visah__u:2055": "tatra mukhyārthasya svaviśeṣarūpārthāntarasaṃkramitatvādarthāntarasaṅkramitavācyatvam /",
  "GK16visah__u:2056": "yathā---“kadalī kadalī, karabhaḥ karabhaḥ, karirājakaraḥ karirājakaraḥ /",
  "GK16visah__u:2057": "bhuvatritaye 'pi bibharti tulāmidamūruyugaṃ na camūrudṛśaḥ” //",
  "GK16visah__u:2058": "atra dvitīyakadalyādiśabdāḥ paunaruktyabhiyā sāmānyakadalyādirūpe mukhyārthe bādhitā jāḍyādiguṇaviśiṣṭakadalyādirūpamarthaṃ bodhayanti /",
  "GK16visah__u:2059": "jāḍyādyatiśayaśca vyaṅgyaḥ /",
  "GK16visah__u:2060": "yatra punaḥ svārthaṃ sarvathā parityajannarthāntare pariṇamati,",
  "GK16visah__u:2061": "tatra mukhyārthasyātyantatiraskṛtatvādatyantatiraskṛtavācyatvam /",
  "GK16visah__u:2062": "yathā---",
  "GK16visah__u:2063": "niṛśvāsāndha ivādarśaścandramā na prakāśate /",
  "GK16visah__u:2064": "atrāndhaśabdo mukhyārthe bādhite 'prakāśarūpamarthaṃ bodhayati, aprakāśātiśayaśca vyaṅgyaḥ /",
  "GK16visah__u:2065": "andhatvāprakāśatvayoḥ sāmānyaviśeṣabhāvābhāvānnārthāntarasaṃkramitavācyatvam /",
  "GK16visah__u:2066": "yathā---",
  "GK16visah__u:2067": "bhaṇa dhammia vīsattho, so suṇao ajja mārio deṇa /",
  "GK16visah__u:2068": "golāṇaikacchakuḍaṅgavāsiṇā dariasīheṇa //",
  "GK16visah__u:2069": "atra “bhrama dhārmika--” ityato bhramaṇasya vidhiḥ prakṛte 'nupayujyamānatayā bhramaṇaniṣedhe paryavasyatīti viparītalakṣaṇāśaṅkāna kāryā /",
  "GK16visah__u:2070": "yatra khalu vidhiniṣaidhāvutpatsyamānāveva niṣadhavidhyoḥ paryavasyatastatraiva tadavasaraḥ /",
  "GK16visah__u:2071": "yatra punaḥ prakaraṇādiparyālocanena vidhiniṣadhayorniṣedhavidhī avagamyete tatra dhvanitvameva /",
  "GK16visah__u:2072": "taduktam ---",
  "GK16visah__u:2073": "“kvacidvādhyatayā khyātiḥ kvacit khyātasya bādhanam /",
  "GK16visah__u:2074": "pūrvatra lakṣaṇaiva syāduttaratrābhidhaiva tu” //",
  "GK16visah__u:2075": "atrādye mukhāyārthasyārthāntare saṃkramaṇaṃ praveśaḥ, na tu tirobhāvaḥ /",
  "GK16visah__u:2076": "ata evātrājahatsvārthā lakṣaṇā /",
  "GK16visah__u:2077": "dvitīye tu svārthasyātyantaṃ tiraskṛtatvājjahatsvārthā /",
  "GK16visah__u:2078": "vivakṣitābhidheyo 'pi dvibhedaḥ prathamaṃ mataḥ /",
  "GK16visah__u:2079": "asaṃlakṣyakramo yatra vyaṅgyo lakṣyakramastathā // VisSd_4.4 //",
  "GK16visah__u:2080": "vivakṣitānyaparavācyo 'pi dhvanirasaṃlakṣyakramavyaṅgyaḥ saṃlakṣyakramavyaṅgyaśceti dvividhaḥ /",
  "GK16visah__u:2081": "tatrādyo rasabhāvādireka evātra gaṇyate /",
  "GK16visah__u:2082": "eko 'pi bhedo 'nantatvāt saṃkhyeyastasya naiva yat // VisSd_4.5 //",
  "GK16visah__u:2083": "uktasvarūpo bhāvādirasaṃlakṣyakramavyaṅgyaḥ /",
  "GK16visah__u:2084": "atra vyaṅgyapratītervibhāvādipratitikāraṇatvāt kramo 'vaśyamasti kintūtpalapatrraśatavyatibhedavallāghavānna saṃlakṣyate /",
  "GK16visah__u:2085": "eṣu rasādiṣu ca ekasyāpi bhesyānantatvātsaṃkhyātumaśakyatvādasaṃlakṣyakramavyaṅgyadhvanirnāma kāvyamekabhedamevoktam /",
  "GK16visah__u:2086": "tathāhi---ekasyaiva “śṛṅgārasyaiko 'pi saṃbhogarūpo bhedaḥ parasparāliṅganādharapānacumbanādibhedāt pratyekaṃ ca nibhāvādivaicitryātsaṃkhāyatumaśkyaḥ,",
  "GK16visah__u:2087": "kā gaṇanā sarveṣām /",
  "GK16visah__u:2088": "śabdārthobhayaśaktyutthe vyaṅkye 'nusvānasannibhe /",
  "GK16visah__u:2089": "dhvanirlakṣyakramavyaṅgyastrividhaḥ kathito budhaiḥ // VisSd_4.6 //",
  "GK16visah__u:2090": "kramalakṣyatvādevānuraṇanarūpo yo vyaṅgyastasya śabdaśaktyudbhavatvena,",
  "GK16visah__u:2091": "arthaśaktyudbhavatvena śabdārthaśaktyudbhavatvena ca traividhyātsaṃlakṣyakramavyaṅgyanāmnodhvaneḥ kāvyasyāpi traividhyam /",
  "GK16visah__u:2092": "tatra---",
  "GK16visah__u:2093": "vastvalaṅkārarūpatvācchabdaśaktyudbhavodvidhā /",
  "GK16visah__u:2094": "alaṅkāraśabdasya pṛthagupādānādanalaṅkāraṃ vastumātraṃ gṛhyate /",
  "GK16visah__u:2095": "tatra vasturūpaḥ śabdaśaktyudbhavo vyaṅgyo yathā---",
  "GK16visah__u:2096": "panthi a ! ṇa ettha sattharamatthi maṇaṃ pattharatthale gāme /",
  "GK16visah__u:2097": "uṇṇaa paoharaṃ pekkhia ūṇa jai vasati tā vasasu //",
  "GK16visah__u:2098": "atra sattharādiśabdaśaktyā yadyupabhogakṣamo 'si tadāssveti vastu vyajyate /",
  "GK16visah__u:2099": "alaṅkārarūpo yathā--“durgālaṅghitavigrahaḥ” ityādau (59 pṛdṛ)",
  "GK16visah__u:2100_0": "atra prākaraṇikasya umānāmamahādevī-vallabha-bhānudevanāma-nṛpatervarṇane dvitīyārthasūcitamaprāraṇikasya",
  "GK16visah__u:2100_1": "pārvatīvallabhasya varṇanamasambanaddhaṃ mā prasaṅkṣīditi īśvarabhānudevayorupamānopameyabhāvaḥ",
  "GK16visah__u:2100_2": "kalpyate tadatra umāvallabha umāvallabha ivetyupamālaṅkāro vyaṅgyaḥ /",
  "GK16visah__u:2101": "yathā vā---",
  "GK16visah__u:2102": "“amitaḥ samitaḥ prāptairutkarṣairharṣada ! prabho ! /",
  "GK16visah__u:2103": "ahitaḥ sahitaḥ sādhu yaśobhirasatāmasi” //",
  "GK16visah__u:2104": "atrāmita ityādāvapiśabdābhāvādvirodhābhāso vyaṅgyaḥ /",
  "GK16visah__u:2105": "vyaṅgyasyālaṅkāryatve 'pi brāhmaṇaśramaṇanyāyādalaṅkāratvamupacaryate /",
  "GK16visah__u:2106": "vastu vālaṅkṛtirvāpi dvidhārthaḥ sambhavī svataḥ // VisSd_4.7 //",
  "GK16visah__u:2107": "kaveḥ prauṭhoktisiddho vā tannibaddhasya veti ṣaṭ /",
  "GK16visah__u:2108": "ṣaḍbhistairvyajyamānastu vastvalaṅkārarūpakaḥ // VisSd_4.8 //",
  "GK16visah__u:2109": "arthaśatayudbhavo vyaṅgyo yāti dvādaśabhedatām /",
  "GK16visah__u:2110": "svataḥ sambhavī aucityād bahirapi sambhāvyamānaḥ /",
  "GK16visah__u:2111": "prauḍhoktyā siddhaḥ, na tvaucityena /",
  "GK16visah__u:2112": "tatra krameṇa yathā--",
  "GK16visah__u:2113": "dṛṣṭiṃ he prativeśini ! kṣaṇamihāpyasmadgṛhe dāsyasi prāyeṇāsya śiśoḥ pitā na virasāḥ kaupīrapaḥ pāsyati /",
  "GK16visah__u:2114": "ekākinyapi yāmi satvaramitaḥ strotastamālākulaṃ nīrandhrāḥ tanumālikhantu jaraṭhacchedānalagranthayaḥ //",
  "GK16visah__u:2115": "atra svataḥ sambhavinā vastunā tat pratipādikāyā bhāvaparapuṣopayogajanakhakṣatādigopanarūpaṃ vastumātraṃ vyajyate /",
  "GK16visah__u:2116": "diśi mandāyate tejo dakṣiṇasyāṃ raverapi /",
  "GK16visah__u:2117": "tasyāmeva raghoḥ pāṇḍyāḥ pratāpaṃ na viṣehire //",
  "GK16visah__u:2118": "atra svataḥ sambhavinā vastunā ravitejaso raghupratāpo 'dhika iti vyatirekālaṅkāro vyajyate /",
  "GK16visah__u:2119": "āpatantamamuṃ dūrādūrīkṛtaparākramaḥ /",
  "GK16visah__u:2120": "balo 'valokayāmāsa mātaṅgamiva kesarī //",
  "GK16visah__u:2121": "atropamālaṅkāreṇa svataḥ sambhavinā vyañjakārthena baladevaḥ kṣaṇenaiva veṇudāriṇaḥ kṣayaṃ kariṣyatīti vastu vyajyate /",
  "GK16visah__u:2122": "gāḍhakāntadaśanakṣatavyathā saṅkaṭādaribadhūjanasya yaḥ /",
  "GK16visah__u:2123": "oṣṭhavidrumadalānyamocayannidarśan yudhi ruṣā nijādharam //",
  "GK16visah__u:2124": "atra svataḥ sambhavinā virodhālaṅkāreṇādharo nirdaṣṭaḥ śatravo vyāpāditāśceti samuccayālaṅkāro vyaṅgyaḥ /",
  "GK16visah__u:2125": "“sajehi surahimāso ṇa dāva appei juaijaṇalakkhamuhe /",
  "GK16visah__u:2126": "ahiṇavasahaāramuhe ṇavapattale aṇaṅgassa sare” //",
  "GK16visah__u:2127": "atra vasantaḥ śarakāraḥ,",
  "GK16visah__u:2128": "kāmo dhanvī,",
  "GK16visah__u:2129": "yubatayo lakṣyam,",
  "GK16visah__u:2130": "puṣpāṇi śarā iti kaviprauḍhoktisiddhaṃ vastu prakāśībhavan madanavijṛmbhaṇarūpaṃ vastu vyanakti /",
  "GK16visah__u:2131": "“ijanīṣu vimalabhānoḥ karajālena prakāśitaṃ vīra ! dhavalayati bhuvanamaṇḍalamakhilaṃ tava kītisaṃtatiḥ satam” //",
  "GK16visah__u:2132": "atra kaviprauḍhoktisiddhena vastunā kītisantateścandrakarajālādadhikakālaprakāśakatvena vyatirekālaṅkāro vyaṅkyaḥ /",
  "GK16visah__u:2133": "“daśānanakirīṭebhyastatkṣaṇaṃ rākṣasaśriyaḥ /",
  "GK16visah__u:2134": "maṇivyājena paryastāḥ pṛthivyāmaśrubindavaḥ” //",
  "GK16visah__u:2135": "atra kaviprauḍhoktisiddhenāpahnutyalaṅkāreṇa bhaviṣyadrākṣasaśrīvināśarūpaṃ vastu vyajyate /",
  "GK16visah__u:2136": "“dhammille navamallikāsamudayo haste sitāmbhoruhaṃ hāraḥ kaṇṭhataṭe payodharayuge śrīkhaṇḍalepo ghanaḥ /",
  "GK16visah__u:2137": "eko 'pi trikaliṅgabhūmitilaka ! tvatkīrtirāśiryayau /",
  "GK16visah__u:2138": "nānāmaṇḍanatāṃ purandapurīvāmabhruvāṃ vigrahe” //",
  "GK16visah__u:2139": "atra kaviprauḍhoktisiddhena rūpakālaṅkāreṇa bhūmiṣṭho 'pi svargasthānāmupakāraṃ karoṣīti vibhāvanālaṅkāro vyajyate /",
  "GK16visah__u:2140": "“śikhariṇi kva nu nāma kiyacciraṃ kimabhidhānamasāvakarottapaḥ /",
  "GK16visah__u:2141": "sumukhai ! yena tavādharapāṭalaṃ daśati bimbaphalaṃ śukaśāvakaḥ” //",
  "GK16visah__u:2142": "atrānena kavinibaddhasya kasyacitkāminaḥ prauḍhoktisiddhena vastunā tavādharaḥ puṇyātiśayalabhya iti vastu pratīyate /",
  "GK16visah__u:2143": "“subhage ! koṭisaṃkhyatvamupetya madanāśugaiḥ /",
  "GK16visah__u:2144": "vasante pañcatā tyaktā pañcatāsīdviyoginām” //",
  "GK16visah__u:2145_0": "atra kavinibaddhavaktṛprauḍhoktisiddhena kāmaśarāṇāṃ koṭisaṃkhyatvaprāptyo nikhilaviyogimaraṇona",
  "GK16visah__u:2145_1": "vastunā śarāṇāṃ pañcatā śarān vimucya viyoginaḥ śriteve tyutprekṣālaṅkāro vyajyate /",
  "GK16visah__u:2146": "“mallikāmukule caṇiḍa ! bhāti guñjan madhuvrataḥ /",
  "GK16visah__u:2147": "prayāṇo pañjabāṇasya śaṅvamāpūrayanniva” //",
  "GK16visah__u:2148": "atra kavinibaddhavaktṛprauḍhoktisiddhenotprekṣālaṅkāreṇa kāmasyāyamunmādakaḥ kālaḥ prāptastatkathaṃ mānini mānaṃ na muñcasīti vastu vyajyate /",
  "GK16visah__u:2149": "“mahilāsahassabharie tuha hiae suhaa sā amāantī /",
  "GK16visah__u:2150": "aṇudiṇamaṇaṇṇakammā aṅga taṇuttraṃ pi taṇuei” //",
  "GK16visah__u:2151": "atrāmāantīti kavinibaddhavaktṛprauḍhoktisiddhena kāvyaliṅgālaṅkāreṇa tanostanūkaraṇo 'pi tava hṛdaye na vartata iti viśeṣoktyalaṅkāro vyajyate /",
  "GK16visah__u:2152": "na khalu kaveḥ kavinibaddhasyeva rāgādyāviṣṭatā ataḥ kavinibaddhavaktṛprauḍhoktiḥ kaviprauḍhokteradhikaṃ sahṛdayavamatkārakāriṇīti pṛthakpratipāditā /",
  "GK16visah__u:2153": "eṣu cālaṅkṛtivyañjanasthale rūpaṇotprekṣaṇavyatirecanādimātrasya prādhānyaṃ sahṛdayasaṃvedyam,",
  "GK16visah__u:2154": "na tu rūpyādīnāmityalaṅkṛtereva mukhyatvam /",
  "GK16visah__u:2155": "ekaḥ śabdārthaśaktyutthe--",
  "GK16visah__u:2156": "abhayaśaktyudbhave vyaṅgye eko dhvanerbhedaḥ /",
  "GK16visah__u:2157": "yathā---",
  "GK16visah__u:2158": "“himamuktacandraruciraḥ sapadmako madayan dvijāñjanitamīnaketanaḥ /",
  "GK16visah__u:2159": "abhavatprasāditasuro mahotsavaḥ pramadājanasya sa cirāya mādhavaḥ” //",
  "GK16visah__u:2160": "atra mādhavaḥ kṛṣṇo mādhavo vasanta ivetyupamālaṅkāro vyaṅgyaḥ /",
  "GK16visah__u:2161": "evaṃ ca vyaṅgyabhedādeva vyañjakānāṃ kāvyānāṃ bhedaḥ /",
  "GK16visah__u:2162": "tadaṣṭādaśadhā dhvaniḥ // VisSd_4.9 //",
  "GK16visah__u:2163": "avivakṣitavācyor'thāntarasaṃkramitavācyo 'tyantatiraskṛtavācyaśceti dvividhaḥ /",
  "GK16visah__u:2164": "vivakṣitānyaparavācyastu asaṃlakṣyakramavyaṅgyatvenaikaḥ /",
  "GK16visah__u:2165": "saṃlakṣyakramavyaṅgyatvena ca śabdārthobhayaśaktimūlatayā pañcadaśetyaṣṭādaśabhedo dhvaniḥ /",
  "GK16visah__u:2166": "eṣu ca--",
  "GK16visah__u:2167": "vākye śabdārthaśaktyutthastadanye padavākyayoḥ /",
  "GK16visah__u:2168": "tatrārthāntarasaṃkramitavācyo dhvaniḥ padagato yathā---",
  "GK16visah__u:2169": "“dhanyaḥ sa eva taruṇo nayane tasyaiva nayane ca /",
  "GK16visah__u:2170": "yuvajanamohanavidya bhaviteyaṃ yasya saṃmukhe sumukhaī” //",
  "GK16visah__u:2171": "atra dvitīyanayanaśabdo bhagyavattādiguṇaviśiṣṭanayanaparaḥ /",
  "GK16visah__u:2172": "vākyagato yathā---",
  "GK16visah__u:2173": "“tvāmasmi vacmi viduṣāṃ samavāyo 'tra tiṣṭhati /",
  "GK16visah__u:2174": "ātmīyāṃ matimāsthāya sthitimatra vidhehi tat” //",
  "GK16visah__u:2175": "atra pratipādyasya saṃmukhīnatvādeva labdhe pratipādyatve tvāmiti punarvacanamanyavyāvṛttiviśiṣṭaṃ tvadarthaṃ takṣayati /",
  "GK16visah__u:2176": "evaṃ vacmītyanenaiva kartari labdhe 'smīti punarvacanam /",
  "GK16visah__u:2177": "tathā viduṣāṃ samavāya ityanenaiva vaktuḥ pratipādane siddhe punarvacmīti vacanamupadiśāmīti vacanaviśeṣarūpamarthaṃ lakṣayati /",
  "GK16visah__u:2178": "etāni ca svātiśayaṃ vyañjayanti /",
  "GK16visah__u:2179": "etena mama vacanaṃ tavātyantaṃ hitaṃ tadavaśyameva kartavyamityabhiprāyaḥ /",
  "GK16visah__u:2180": "tadevamayaṃ vākyagato 'parthāntarasaṃkramitavācyo dhvaniḥ /",
  "GK16visah__u:2181": "atyantatiraskṛtavācyaḥ padagato yathā---“niḥśvāsāndha-” ityādi /",
  "GK16visah__u:2182": "vākyavato yathā-“upakṛtaṃ bahu tatra-” ityādi /",
  "GK16visah__u:2183": "anyeṣāṃ vākyāgatatve udāhṛtam /",
  "GK16visah__u:2184": "padagatatvaṃ yathā--",
  "GK16visah__u:2185": "“lāvaṇyaṃ tadasau kāntistadrūpaṃ sa vacaḥ kramaḥ /",
  "GK16visah__u:2186": "tadā sudhāspadamabhūdadhunā tu jvaro mahān” //",
  "GK16visah__u:2187": "atra lāvaṇyādīnāṃ tādṛganubhavaikagaucaratāvyañjakānāṃ tadādiśabdānāmeva prādhānyam,",
  "GK16visah__u:2188": "anyeṣāṃ tu tadupakāritvameveti tanmūlaka eva dhvanivyapadeśaḥ /",
  "GK16visah__u:2189": "taduktaṃ dhvanikṛtā---",
  "GK16visah__u:2190": "“ekāvayavasaṃsthena bhūṣaṇoneva kāminī /",
  "GK16visah__u:2191": "padadyotyena sukaverdhvaninā bhāti bhāratī” //",
  "GK16visah__u:2192": "evaṃ bhāvādiṣvapyūhyam /",
  "GK16visah__u:2193": "“bhuktimuktikṛdekāntasamādeśanatatparaḥ /",
  "GK16visah__u:2194": "kasya nānandanisyandaṃ vidadhāti sadāgamaḥ” //",
  "GK16visah__u:2195": "atra sadāgamaśabdaḥ sannahitamupanāyakaṃ prati sacchāstrārthamabhidhāya sataḥ puruṣasyāgama iti vastu vyanakti /",
  "GK16visah__u:2196": "nanu sadāgamaḥ sadāgama iveti na kathamupamādhvaniḥ ? sadāgamaśabdayorupamānopameyabhāvāvivakṣaṇāt /",
  "GK16visah__u:2197": "rahasyasya saṅgopanārthameva hi dvyarthapadapratipādanam /",
  "GK16visah__u:2198": "prakaraṇādiparyālocanena ca sacchāstrābhidhānasyāsambandhatvāt /",
  "GK16visah__u:2199": "“ananyasādhāraṇadhīrdhṛtākhilavasundharaḥ /",
  "GK16visah__u:2200": "rājate ko 'pi jagati sa rājā puruṣottamaḥ” //",
  "GK16visah__u:2201": "atra puruṣottamaḥ puruṣottama ivetyupamādhvaniḥ /",
  "GK16visah__u:2202": "anayoḥ śabdaśaktimūlau saṃlakṣyakramabhedau /",
  "GK16visah__u:2203": "sāyaṃ snānamupāsitaṃ malayajenāṅga samālepitaṃ yāto 'stācalamaulimambaramaṇivistrabdhamatrāgatiḥ /",
  "GK16visah__u:2204": "āścaryaṃ tava saukumāryamabhitaḥ klāntāsi yenādhunā netradvandvamamīlanavyatikaraṃ śaknoti te nāsitum” //",
  "GK16visah__u:2205": "atra svataḥ saṃbhavinā vastunā kṛtaparapuruṣaparicayā klāntāsīti vastu vyajyate /",
  "GK16visah__u:2206": "taccādhunā klāntāsi,",
  "GK16visah__u:2207": "na tu pūrvaṃ kadācidapi tavaivaṃvidhaḥ klamo dṛṣṭa iti bodhayato 'dhunā padasyaivetarapadārthotkarṣādasyaiva padāntarāpekṣayā vaiśiṣṭyam /",
  "GK16visah__u:2208": "tadaprāptimahāduḥkhavilīnāśeṣapātakā /",
  "GK16visah__u:2209": "taccintāvipulāṅlādakṣīṇapuṇyacayā tathā //",
  "GK16visah__u:2210": "cintayantī jagatsūtiṃ paraṃ brahmasvarūpiṇam /",
  "GK16visah__u:2211": "nirucchvāsatayā muktiṃ gatānyā gopakanyakā” //",
  "GK16visah__u:2212": "(yugmakam)",
  "GK16visah__u:2213_0": "atrāśeṣacayapadaprabhāvādanekajanmasahastrabhogyaduṣkṛtasukṛtaphalarāśitādātmyādhyavasitātayā",
  "GK16visah__u:2213_1": "bhagavadvirahaduḥkhacintāhlādayoḥ pratyāyanamityatiśayoktidvayapratītiraśeṣacayapadadvayadyotyā /",
  "GK16visah__u:2214": "atra ca vyañjakasya kaviprauḍhoktimantareṇāpi saṃbhavātsvataḥ saṃbhavitā /",
  "GK16visah__u:2215": "“paśyantyasaṃkhyapathagāṃ tvaddānajalavāhinīm /",
  "GK16visah__u:2216": "deva ! tripathagātmānaṃ gopayatyugramūrdhani” //",
  "GK16visah__u:2217": "idaṃ mama /",
  "GK16visah__u:2218": "atra paśyantīti kaviprauḍhoktisiddhena kāvyaliṅgālaṅkāreṇa na ke 'pyanye dātārastava sadṛśā iti vyatirekālaṅkāro 'saṃkhyapadadyotyaḥ /",
  "GK16visah__u:2219": "evamanyeṣvapyarthaśaktipūlasaṃlakṣyakramabhedeṣūdāhāryam /",
  "GK16visah__u:2220": "tadevaṃ dhvaneḥ pūrvokteṣvaṣṭādaśasu bhedeṣu madhye śabdārthaśaktyuttho vyaṅgyo vākyamātre bhavannekaḥ /",
  "GK16visah__u:2221": "anye punaḥ saptadaśa vākye pade ceti catustriṃśaditi pañcatriṃśadbhedāḥ /",
  "GK16visah__u:2222": "prabandhe 'pi mato dhīrairarthaśaktyudbhvo dhvaniḥ // VisSd_4.10 //",
  "GK16visah__u:2223": "prabandhe mahāvākye /",
  "GK16visah__u:2224": "anantaroktadvādaśabhedor'thaśaktyutthaḥ /",
  "GK16visah__u:2225": "yathā mahābhārate gṛdhragomāyusaṃvāde---",
  "GK16visah__u:2226": "“alaṃ sthitvā śmaśāne 'smin gṛdhragomāyusaṃkule /",
  "GK16visah__u:2227": "kaṅkālabahate ghore sarvaprāṇibhayaṅkare //",
  "GK16visah__u:2228": "na ceha jīvitaḥkaścitkāladharmamupāgataḥ /",
  "GK16visah__u:2229": "priyo vā yadi vā dveṣyaḥ prāṇināṃ gatirīdṛśaī” //",
  "GK16visah__u:2230": "iti divā prabhavato gṛdhrasya śmaśāne mṛtaṃ bālamupādāya tiṣṭhatāṃ taṃ parityajya gamanamiṣṭam /",
  "GK16visah__u:2231": "“ādityo 'yaṃ sthito mūḍhāḥ ! snehaṃ kuruta sāmpratam /",
  "GK16visah__u:2232": "bahuvighno muhūrto 'yaṃ jīvedapi kadācana //",
  "GK16visah__u:2233": "amuṃ kanakavarṇābhaṃ bālamaprāptayauvanam /",
  "GK16visah__u:2234": "gṛdhravākyātkathaṃ mūḍhāstyajadhvamaviśaṅkitāḥ” //",
  "GK16visah__u:2235": "iti niśi samarthasya gomāyordivase parityāgo 'nabhilaṣita iti vākyasamahena dyotyate /",
  "GK16visah__u:2236": "atra svataḥ saṃbhavī vyañjakaḥ /",
  "GK16visah__u:2237": "evamanyeṣvekādaśabhedeṣūdāhāryam /",
  "GK16visah__u:2238": "evaṃ vācyārthavyañjakatve udāhṛtam /",
  "GK16visah__u:2239": "lakṣyārthasya yathā---“niḥśeṣacyutacandanam--” ityādi (pṛdṛ 62) /",
  "GK16visah__u:2240": "vyaṅgyārthasyayathā--“ua ṇiccala-” ityādi (pṛdṛ 63) /",
  "GK16visah__u:2241": "anayoḥ svataḥ saṃbhavinorlakṣyavyaṅgyārthau yañjakau /",
  "GK16visah__u:2242": "evamanyeṣvekādaśabhedeṣūdāhāryam /",
  "GK16visah__u:2243": "padāṃśavarṇaracanāprabandheṣvasphuṭakramaḥ /",
  "GK16visah__u:2244": "asaṃlakṣyakramavyaṅgyo dhvanistatra padāṃśaprakṛtipratyayopasarganipātādibhedādanekavidhaḥ //",
  "GK16visah__u:2245": "yathā---",
  "GK16visah__u:2246": "“calāpāṅgāṃ dṛṣṭiṃ spṛśasi bahuśo vepathumatīṃ rahasyākhyāyīva svanasi mṛdu karṇāntikacaraḥ /",
  "GK16visah__u:2247": "karaṃ vyādhunvatyāḥ pibasi ratisarvasvamadharaṃ vayaṃ tattvānveṣānmadhukara ! hatāstvaṃ khalu kṛtī” //",
  "GK16visah__u:2248": "atra “hatāḥ” iti na punaḥ “duḥkhaṃ prāptavantaḥ” iti hanprakṛteḥ /",
  "GK16visah__u:2249": "“muhuraṅgulisaṃvṛtādharoṣṭhaṃ pratiṣedhākṣaraviklavābhirāmam /",
  "GK16visah__u:2250": "mukhamaṃsavivarti pakṣmalākṣyāḥ kathamapyunnamitaṃ na cumbitaṃ tu” //",
  "GK16visah__u:2251": "atra “tu” iti nipātasyānutāpavyañjakatvam /",
  "GK16visah__u:2252": "“nyakkāro hyayameva me yadaraḥ--” ityādau (8 pṛ.)",
  "GK16visah__u:2253": "“arayaḥ” iti bahuvacanasya,",
  "GK16visah__u:2254": "“tāpasaḥ” ityekavacanasya,",
  "GK16visah__u:2255": "“atraiva” iti sarvanāmnaḥ,",
  "GK16visah__u:2256": "“nihanti” iti “jīvati iti ca tiṅaḥ,",
  "GK16visah__u:2257": "“aho” ityavyayasya,",
  "GK16visah__u:2258": "“grāmaṭikā” iti karūpataddhitasya,",
  "GK16visah__u:2259": "“viluṇṭhana” iti vyupasargasya,",
  "GK16visah__u:2260": "“bhujaiḥ” iti bahuvacanasya vyañjakatvam /",
  "GK16visah__u:2261": "“āhāre viratiḥ,",
  "GK16visah__u:2262": "samastaviṣayagrāme nivṛttiḥ parā,",
  "GK16visah__u:2263": "nāsāgre nayanaṃ tadetadaparaṃ yaccaikatānaṃ manaḥ . maunaṃ cedamidaṃ ca śūnyamadhunā yadviśvamābhāti te,",
  "GK16visah__u:2264": "tadbrūyāḥ sakhi ! yoginī kimasi,",
  "GK16visah__u:2265": "bhoḥ !kiṃ vā viyoginyasi” //",
  "GK16visah__u:2266": "atra tu “āhāre iti viṣayasaptamyāḥ,",
  "GK16visah__u:2267": "“samasta” iti “parā” iti ca viśeṣaṇadvayasya,",
  "GK16visah__u:2268": "“maunaṃ cedam” iti pratyakṣaparāmarśinaḥ sarvanāmnaḥ,",
  "GK16visah__u:2269": "ābhāti” ityupasargasya “sakhi” iti praṇayasmāraṇasya “asi bhoḥ” iti sotprāsasya “kiṃ vā” ityuttarakṣadārḍhyasūcakasya vāśabdasya,",
  "GK16visah__u:2270": "“asi” iti varttamānopadeśasya ca tattadviṣayavyañjakatvaṃ sahṛdayasavedyam /",
  "GK16visah__u:2271": "varṇaracanayorudāhariṣyate /",
  "GK16visah__u:2272": "prabandhe yathā--mahābhārate śāntaḥ /",
  "GK16visah__u:2273": "rāmāyaṇo karuṇaḥ /",
  "GK16visah__u:2274": "mālatīmādhavaratnāvalyādau śṛṅgāraḥ /",
  "GK16visah__u:2275": "evamanyatra /",
  "GK16visah__u:2276": "tadevamekapañcāśadbhedāstasya dhvanermatāḥ // VisSd_4.11 //",
  "GK16visah__u:2277": "saṅkareṇa trirūpeṇa saṃsṛṣṭyā caikarūpayā /",
  "GK16visah__u:2278": "vedakhāgniśarāḥ (5304) śuddhairiṣubāṇāgnisāyakāḥ (5355) // VisSd_4.12 //",
  "GK16visah__u:2279": "śuddhaiḥ śuddhabhedairekapañcāśatā yojanenetyarthaḥ /",
  "GK16visah__u:2280": "diṅmātraṃ dūdāhriyate---",
  "GK16visah__u:2281": "“atyunnatastayugā taralāyatākṣī dvāri sthitā tadupayānamahotsavāya /",
  "GK16visah__u:2282": "sā pūrṇakumbhanavanīrajatoraṇastraksaṃbhāramaṅgalamayatnakṛtaṃ vidhatte” //",
  "GK16visah__u:2283": "atra stanāveva pūrṇakumbhau,",
  "GK16visah__u:2284": "dṛṣṭaya eva navanīrajastraja iti rūpakadhvanirasadhvanyorekāśrayānupraveśaḥ saṅkaraḥ /",
  "GK16visah__u:2285": "“dhinvantyamūni madamūrcchadalidhvanīni dhūtādhvanīnahṛdayāni madhordināni /",
  "GK16visah__u:2286": "nistandracandravadanāvadanāravindasaurabhyasauhṛdasagarvasamīraṇān i” //",
  "GK16visah__u:2287": "atra nistandretyādilakṣaṇāmūladhvanīnāṃ saṃsṛṣṭiḥ /",
  "GK16visah__u:2288": "atha guṇībhūtavyaṅgyam---",
  "GK16visah__u:2289": "aparaṃ tu guṇībhūtavyaṅgyaṃ vācyādanuttame vyaṅgye /",
  "GK16visah__u:2290": "aparaṃ kāvyam /",
  "GK16visah__u:2291": "anuttamatvaṃ nyūnatayā sāmyena ca saṃbhavati /",
  "GK16visah__u:2292": "tatra syāditarāṅgakākvākṣiptaṃ ca vācyasiddhyṅgam // VisSd_4.13 //",
  "GK16visah__u:2293": "saṃdigdhaprādhānyaṃ tulyaprādhānyamasphuṭamagūḍham /",
  "GK16visah__u:2294": "vyaṅgyamasundaramevaṃ bhedāstasyoditā aṣṭau // VisSd_4.14 //",
  "GK16visah__u:2295": "itarasya rasāderaṅgarasādivyaṅgyam /",
  "GK16visah__u:2296": "yathā--“ayaṃ sarasanotkarṣo pīnastanavimardanaḥ /",
  "GK16visah__u:2297": "nābhyūjaghanasparśo nīvīvistraṃsanaḥ karaḥ” //",
  "GK16visah__u:2298": "atra śṛṅgāraḥ karuṇasyāṅgam /",
  "GK16visah__u:2299": "“mānonnatāṃ praṇayinīmanunetukāmastvasainyasāgararavodratakarṇatāpaḥ /",
  "GK16visah__u:2300": "hā !hā! kathaṃ nu bhavato ripurājadhānīprāsādasaṃtatiṣu tiṣṭhati kāmilokaḥ //",
  "GK16visah__u:2301": "atrautsukyatrāsasandhisaṃskṛtasya karuṇasya rājaviṣayaratāvaṅgabhāvaḥ /",
  "GK16visah__u:2302": "“janasthāne bhrāntaṃ kanakamṛgatṛṣṇāndhitadhiyā vaco vaidehīti pratipadamudaśru pralapitam /",
  "GK16visah__u:2303": "kṛtālaṅkābharturvadanaparipāṭīṣu ghaṭanā māyāptaṃ rāmatvaṃ kuśalavasutā na tvadhigatā” //",
  "GK16visah__u:2304": "atra rāmatvaṃ prāptamityavacane 'pi śabdaśaktereva rāmatvamavagamyate /",
  "GK16visah__u:2305": "vacanena tu sādṛśyahetukatādātmyāropaṇamāviṣkurvatā tadropanamapākṛtam /",
  "GK16visah__u:2306": "tena vācyaṃ sādṛśyaṃ vākyārthānvayopapādakatayāṅkatāṃ nītam /",
  "GK16visah__u:2307": "kākvākṣiptaṃ yathā---",
  "GK16visah__u:2308": "“mathnāmi kauravaśataṃ samare na kopādduḥśāsanasya rudhiraṃ na pibāmyutarastaḥ /",
  "GK16visah__u:2309": "saṃcūrṇayāmi gadayā na suyodhanorūṃ sandhi karotu bhavatāṃ nṛpatiḥ paṇena” //",
  "GK16visah__u:2310": "atra mathnāmyevetyādivyaṅgyaṃ vācyasya niṣedhasya sahabhāvenaiva sthitam /",
  "GK16visah__u:2311": "“dīpayan rodasīrandhrameṣa jvalati sarvataḥ /",
  "GK16visah__u:2312": "pratāpastava rājendra ! vairivaṃśadavānalaḥ” //",
  "GK16visah__u:2313": "atrānvayasya veṇutvāropaṇarūpo vyaṅgyaḥ pratāpasya dāvānalatvāropasiddhyaṅgam /",
  "GK16visah__u:2314": "“harastu kiṃcitparivṛttadhairyaḥ--” ityādau ((22.pṛ dṛ) vilocanavyapāralāṣayoḥ prādhānye saṃdehaḥ /",
  "GK16visah__u:2315": "brāhmaṇātikramatyāgo bhavatāmeva bhūtaye /",
  "GK16visah__u:2316": "jāmadagnayaśca vo mittramanyathā durmanāyate” //",
  "GK16visah__u:2317": "atra paraśurāmo rakṣaḥkulakṣayaṃ kariṣyatīti vyaṅgyasya vācyasya ca samaṃprādhānyam /",
  "GK16visah__u:2318": "“sandhau sarvasvaharaṇaṃ vigrahe prāṇanigrahaḥ /",
  "GK16visah__u:2319": "allāvadīnanṛpatau na sandhirna ca vigrahaḥ” //",
  "GK16visah__u:2320": "atrāllāvadīnākhye nṛpatau dānasāmādimantareṇa nānyaḥ praśamopāya iti vyaṅgyaṃ vyutpannānāmapi bhktaṭityasphuṭam /",
  "GK16visah__u:2321": "“anena lokaguruṇā satāṃ dharmopadeśinā /",
  "GK16visah__u:2322": "ahaṃ vratavatī svairamuktena kimataḥ param” //",
  "GK16visah__u:2323": "atra pratīyamāno 'pi śākyamunestiryagyoṣiti bālātkāropabhogaḥ sphuṭatayā vācyāyamāna ityagūḍham /",
  "GK16visah__u:2324": "“vāṇīrakuḍaṅguḍḍīṇasauṇikolāhaṇaṃ suṇantīe /",
  "GK16visah__u:2325": "gharakammavāvaḍāe bahue sīanti āṅgāiṃ” //",
  "GK16visah__u:2326": "atra dattasaṃketaḥ jaścillatāgṛhaṃ praviṣṭa iti vyaṅgyāt “sīdantyaṅgani” iti vācyasya camatkāraḥ sahṛdayasaṃvedya ityasundaram /",
  "GK16visah__u:2327": "kiñca yo dīpakatulyayogitādiṣūpamādyalaṅkāro vyaṅgyaḥ sa guṇībhūtavyaṅgya eva /",
  "GK16visah__u:2328": "kāvyasya dīpakādimukhenaiva camatkāravidhāyitvāt /",
  "GK16visah__u:2329": "taduktaṃ dhvanikṛtā--",
  "GK16visah__u:2330": "“alaṅkārāntarasyāpi pratītau yatra bhāsate /",
  "GK16visah__u:2331": "tatparatvaṃ na kāvyasya nāsau mārgo dhvanermataḥ” //",
  "GK16visah__u:2332": "yatra ca śabdāntarādinā gopanakṛtacārutvasya viparyāsaḥ /",
  "GK16visah__u:2333": "yathā---",
  "GK16visah__u:2334": "“dṛṣṭyā keśava ! goparāgahṛtayā kiṃcinna dṛṣṭaṃ mayā tenātra skhalitāsmi nātha ! patitāṃ kiṃ nāma nālambase /",
  "GK16visah__u:2335": "ekastvaṃ viṣameṣu khinnamanasāṃ sarvābalānāṃ gatir- gopyevaṃ gaditaḥ saleśamavatādroṣṭhe harirvaściram” //",
  "GK16visah__u:2336": "atra goparāgādiśabdānāṃ gope rāga ityādivyaṅgyārthānāṃ saleśamiti padena sphuṭatayāvabhāsaḥ /",
  "GK16visah__u:2337": "saleśamiti padasya parityāge dhvanireva /",
  "GK16visah__u:2338": "kiñca /",
  "GK16visah__u:2339": "yatra vastvalaṅkārasādirūpavyaṅgyānāṃ rasābhyantare guṇībhāvastatra pradhānakṛta eva kāvyavyavahāraḥ /",
  "GK16visah__u:2340": "taduktaṃ tenaiva---",
  "GK16visah__u:2341": "“prakāro 'yaṃ guṇībhūtavyahgyo 'pi dhvanirūpatām /",
  "GK16visah__u:2342": "dhatte rasāditātparyaparyālocanayā punaḥ” //",
  "GK16visah__u:2343": "iti /",
  "GK16visah__u:2344": "yatra tu---“yatronmadānāṃ pramadājanānāmabhraṃlihaḥ śoṇamaṇīmayakhaḥ /",
  "GK16visah__u:2345": "saṃdhyābhramaṃ prāpnutākāṇḍe 'pyanaṅgane pathyavidhiṃ vidhatte” //",
  "GK16visah__u:2346": "ityādau rasādīnāṃ nagarīvṛttāntādivastumātreṅgatvam,",
  "GK16visah__u:2347": "tatra teṣāmatātparyaviṣayatve 'pi taireva guṇībhūtaiḥ kāvyavyavahāraḥ /",
  "GK16visah__u:2348": "taduktamasmadgotrakavipaṇiḍatamukhyaśrīcaṇḍīdāsapādaiḥ-vākyā (kāvyār)",
  "GK16visah__u:2349": "thasyākhaṇḍabuddhivedyatayā tanmayībhāvenāsvādadaśāyaṃ guṇapradhānabhāvāvabhāsastāvannānubhūyate,",
  "GK16visah__u:2350": "kālāntare tu prakaraṇādiparyālocanayā bhavannapyasau na kāvyavyavadeśaṃvyāhantumīśaḥ,",
  "GK16visah__u:2351": "tasyāsvādamātrayattatvāt” iti /",
  "GK16visah__u:2352": "keciccitrākhyaṃ tṛtīyaṃ kāvyabhedamicchanti /",
  "GK16visah__u:2353": "tadāhuḥ---",
  "GK16visah__u:2354": "“śabdacitraṃ vācyacitramavyaṅgyaṃ tvavaraṃ smṛtam” /",
  "GK16visah__u:2355": "iti /",
  "GK16visah__u:2356": "tanna, yadi hi avyaṅgyatvena vyaṅgyābhāvastadā tasya kāvyatvamapi nāstīti prāgevāktam /",
  "GK16visah__u:2357": "īṣadvyaṅgyatvamiti cet , kiṃ nāmeṣadvyaṅgyatvam ?",
  "GK16visah__u:2358": "āsvādyavyaṅgyatvam, anāsvādyavyaṅgyatvaṃ vā ?",
  "GK16visah__u:2359": "ādye prācīnabhedayorevāntaḥ pātaḥ /",
  "GK16visah__u:2360": "dvitīye tvakāvyatvam /",
  "GK16visah__u:2361": "yadi cāsvādyatvaṃ tadākṣudratvameva kṣudratāyāmanāsvādyatvāt /",
  "GK16visah__u:2362": "taduktaṃ dhvanikṛtā---",
  "GK16visah__u:2363": "“pradhānaguṇabhāvābhyāṃ vyaṅgyasyaivaṃ vyavasthite /",
  "GK16visah__u:2364": "ubhe kāvye tato 'nyadyattaccitramabhidhīyate” //",
  "GK16visah__u:2365": "iti /",
  "GK16visah__u:2366": "iti sāhityadarpaṇe dhvaniguṇībhūtavyaṅgyākhyakāvyabhedanirūpaṇo nāma caturthaḥ paricchedaḥ /",
  "GK16visah__u:2367": "___________________________________________________",
  "GK16visah__u:2368": "pañcamaḥ paricchedaḥ",
  "GK16visah__u:2369": "atha keyamabhinavā vyañjanā nāma vṛttirityucyate---",
  "GK16visah__u:2370": "vṛttīnāṃ viśrānterabhidhātatparyalakṣaṇākhyānām /",
  "GK16visah__u:2371": "aṅgīkāryā turyā vṛttirbodhe rasādīnām // VisSd_5.1 //",
  "GK16visah__u:2372": "abhidhāyāḥ saṃketitārthamātrabodhanaviratāyā na vastvalaṅkārarasādivyaṅgyabodhane kṣamatvam /",
  "GK16visah__u:2373": "na ca saṃketito rasādiḥ /",
  "GK16visah__u:2374": "nahi vibhāvādyabhidhānameva tadabhidhānam, tasya tadekarūpyānaṅgīkārāt /",
  "GK16visah__u:2375": "yatra ca svaśabdenābhidhānaṃ tatra pratyuta doṣa eveti vakṣyāmaḥ /",
  "GK16visah__u:2376": "kvacicca “śṛṅgāraraso 'yam” ityādau svaśabdenābhidhāne 'pi na tatpratītiḥ,",
  "GK16visah__u:2377": "tasya svaprakāśānandarūpatvāt /",
  "GK16visah__u:2378": "abhihitānvayavādibhiraṅgīkṛtā tātparyākhyā vṛttirapi saṃsargamātre parikṣīṇā na vyaṅbharbodhanī /",
  "GK16visah__u:2379": "yacca kecidāhuḥ---“so 'yamiṣoriva dīrghadīrghataro 'bhidhāvyāparaḥ” iti /",
  "GK16visah__u:2380": "yaccadhanikenoktam---",
  "GK16visah__u:2381": "“tātparyāvyatirekācca vyañjakatvasya na dhvaniḥ /",
  "GK16visah__u:2382": "yāvatkāryaprasāritvāttātparyaṃ na tulādhṛtam” //",
  "GK16visah__u:2383": "iti /",
  "GK16visah__u:2384": "tayorupari “śabdabuddhikarmaṇāṃ viramya vyāpārābhāvaḥ” iti vādibhireva pātanīyo daṇḍaḥ /",
  "GK16visah__u:2385": "evaṃ ca kimiti lakṣaṇāpuyapāsyā ? dīrghadīrghatarābhidhāvyāpāreṇāpi tadarthabodhasiddheḥ /",
  "GK16visah__u:2386": "kimiti ca “brāhmaṇa ! putraste jātaḥ, kanyā te garbhiṇī” ityādāvapi harṣaśokādīnāmapi na vācyatvam /",
  "GK16visah__u:2387": "yatpunarūktaṃ “pauruṣeyamapauruṣeyaṃ ca vākyaṃ sarvameva kāryaparam,",
  "GK16visah__u:2388": "atatparatve 'nupādeyatvādunmattavākyavat /",
  "GK16visah__u:2389": "tataśca kāvyaśabdānāṃ niratiśayasukhāsvādavyatirekeṇa pratipādyapratipādakayoḥ pravṛttyaupayikaprayojanānupalabdherniratiśayamukhāsvāda eva kāryatvenāvadhāryate /",
  "GK16visah__u:2390": "“yatparaḥ śabdaḥ sa śabdārthaḥ” iti nyāyāt” iti /",
  "GK16visah__u:2391": "tatra praṣṭavyam-kimidaṃ tatparatvaṃ nāma, tadarthatvaṃ vā, tātparyavṛttyā tadvodhakatvaṃ vā ?",
  "GK16visah__u:2392": "ādye na vivādaḥ, vyaṅgyatve 'pi tadarthatānapāyāt /",
  "GK16visah__u:2393": "dvitīye tu--keyaṃ tātparyākhyā vṛttiḥ, abhihitānvayavādibhiraṅgīkṛtā, tadanyā vā ?",
  "GK16visah__u:2394": "ādye dattamevottaram /",
  "GK16visah__u:2395": "dvitīye tu---nāmamātre vivādaḥ, tanmate 'pi turīyavṛttisiddheḥ /",
  "GK16visah__u:2396": "nanvastu yugapadeva tātparyaśaktyā vibhāvādisaṃsargasya rasādeśca prakāśanam-iti cet ?",
  "GK16visah__u:2397": "na, tayorhetuphalabhāvāṅgīkārāt /",
  "GK16visah__u:2398": "yadāha muniḥ--“vibhāvānubhāvavyabhicārisaṃyogadrasaniṣpattiḥ” iti /",
  "GK16visah__u:2399": "sahabhāve ca kutaḥ savyetaraviṣāṇayoravi kāryakāraṇabhāvaḥ ? paurvāparyaviparyayāt /",
  "GK16visah__u:2400": "“gaṅgāyāṃ ghoṣaḥ” ityādau taṭādyarthamātrabodhaviratāyā lakṣaṇāyāśca kutaḥ śītatvapāvanatvādivyaṅgyabodhakatā /",
  "GK16visah__u:2401": "tena turīyā vṛttirupāsyaiveti nirvivādametat /",
  "GK16visah__u:2402": "kiṃca---",
  "GK16visah__u:2403": "boddhṛsvarūpasaṃkhyānimittakāryapratītikālānām /",
  "GK16visah__u:2404": "āśrayaviṣayādīnāṃ bhedādbhinno 'bhidheyato vyaṅgyaḥ // VisSd_5.2 //",
  "GK16visah__u:2405": "vācyārthavyaṅgyārthayorhi padatadarthamātrajñānanipuṇairvaiyākaraṇairapi sahṛdayaireva ca saṃvedyatayā boddhṛbhedaḥ /",
  "GK16visah__u:2406": "“bhama dhammia--” (242 pṛ.)",
  "GK16visah__u:2407": "ityādau kvacidvācye vidhirūpe niṣadharūpatayā, kvacit “niḥ śeṣacyutacandanam-” (62 pṛ.)",
  "GK16visah__u:2408": "ityādau niṣedharūpe vidhirūpatayā ca svarūpabhedaḥ /",
  "GK16visah__u:2409": "“gato 'stakarkaḥ” ityādau ca vācyor'tha eka eva pratīyate /",
  "GK16visah__u:2410": "vyaṅgyastu tadvoddhrādibhetāt kvacit “kāntamabhisara” iti,",
  "GK16visah__u:2411": "“gāvo nirudhyantām” iti,",
  "GK16visah__u:2412": "“nāyakasyāyamāgamanāvasaraḥ” iti,",
  "GK16visah__u:2413": "“saṃtāpo 'dhunā nāsti” ityādirūpeṇāneka iti saṃkhyābhedaḥ /",
  "GK16visah__u:2414": "vācyārthaḥ śabdoccāraṇamātreṇa vedyaḥ, eṣa tu tathāvidhapratibhānairmalyādineti nimittabhedaḥ /",
  "GK16visah__u:2415": "pratītimātrakaraṇāccamatkārakaraṇācca kāryabhedaḥ /",
  "GK16visah__u:2416": "kevalarūpatayā camatkāritayā ca pratītibhedaḥ /",
  "GK16visah__u:2417": "pūrvapaścādbhāvena ca kālabhedaḥ /",
  "GK16visah__u:2418": "śabdāśrayatvena śabdatadekadeśatadarthavarṇasaṃghaṭanāśrayatvena cāśrayabhedaḥ /",
  "GK16visah__u:2419": "“kassa va ṇa hoi roso daṭṭhūṇapiāeṃ savvaṇaṃ aharaṃ /",
  "GK16visah__u:2420": "sabbhamarapaḍamagghāiṇi vāriavāme sahasu eṅṇiṃ” //",
  "GK16visah__u:2421": "iti sakhītatkāntaviṣayatvena viṣayabhedaḥ /",
  "GK16visah__u:2422": "tasmānnābhidheya eva vyaṅgyaḥ /",
  "GK16visah__u:2423": "tathā---",
  "GK16visah__u:2424": "prāgasatvādrasāderno bodhike lakṣaṇābhidhe /",
  "GK16visah__u:2425": "kiñci mukhyārthabādhasya virahādapi lakṣaṇā // VisSd_5.3 //",
  "GK16visah__u:2426": "“na bodhikā” iti śeṣaḥ /",
  "GK16visah__u:2427": "nahi ko 'pi rasanātmakavyāpāradbhinno rasādipadapratipādyaḥ pramāṇasiddho 'sti,",
  "GK16visah__u:2428": "yamime lakṣaṇābhidhe bodhayetām /",
  "GK16visah__u:2429": "kiṃñca,",
  "GK16visah__u:2430": "yatra“gaṅgāyāṃ ghoṣaḥ” ityādāvupāttaśabdārthānāṃ bubhūṣannevānvayo 'nupapattyā bādhyate tatraiva hi lakṣaṇāyāḥ praveśaḥ /",
  "GK16visah__u:2431": "yaduktaṃ nyāyakusumāñjalāvudayanācāryaiḥ---",
  "GK16visah__u:2432": "“śrutānvayādanākāṅkṣaṃ na vākyaṃ hyanyadicchati /",
  "GK16visah__u:2433": "padārthānvayavaidhuryāttadākṣiptena saṅgatiḥ” //",
  "GK16visah__u:2434": "na punaḥ “śūnyaṃ vāsagṛham--” ityādau (22 pṛ.) mukhāyāthabādhaḥ /",
  "GK16visah__u:2435": "yadi ca “gaṅgāyāṃ ghoṣaḥ” ityādau prayojanaṃ lakṣyaṃ syāt,",
  "GK16visah__u:2436": "tīrasya mukhyārthatvaṃ bādhitatvaṃ ca syāt /",
  "GK16visah__u:2437": "tasyāpi ca lakṣyatayā prayojanāntaraṃ tasyāpi prayojanāntaramityanavasthāpātaḥ /",
  "GK16visah__u:2438": "na cāpi prayojanaviśiṣṭa eva tīre lakṣaṇā /",
  "GK16visah__u:2439": "viṣayaprayojanayoryugapatpratītyanabhyupagamāt /",
  "GK16visah__u:2440": "nīlādisaṃvedanānantarameva hi jñātatāyā anuvyavasāyasya vā saṃbhavaḥ /",
  "GK16visah__u:2441": "nānumānaṃ rasādīnāṃ vyaṅgyānāṃ bodhanakṣamam /",
  "GK16visah__u:2442": "ābhāsatvena hetūnāṃ smṛtirna ca rasādidhīḥ // VisSd_5.4 //",
  "GK16visah__u:2443": "vyaktivivekakāreṇa hi--“yāpi vibhāvādibhyo rasādīnāṃ pratītiḥ sānumāna evāntarbhavitumarhati /",
  "GK16visah__u:2444": "vibhāvānubhāvavyabhicāripratītirhi rasādipratīteḥ sādhanamiṣyate” /",
  "GK16visah__u:2445": "te hi ratyādīnāṃ bhāvānāṃ kāraṇakāryasahakāribhūtāstānanumāpayanta eva rasādīnniṣpādayanti /",
  "GK16visah__u:2446": "ta eva pratīyamānā āsvādapadavī gatāḥ santo lasā ucyante,",
  "GK16visah__u:2447": "ityavaśyaṃbhāvī tatpratītikramaḥ kevalamāśubhāvitayāsau na lakṣyate,",
  "GK16visah__u:2448": "yato 'yamadyāpyabhivyaktikramaḥ” iti yaduktam /",
  "GK16visah__u:2449": "tatra praṣṭavyam--kiṃ śabdābhinayasamarpitavibhāvādipratyayānumitarāmādigatarāgādijñānameva rasatvenābhimataṃ bhavataḥ,",
  "GK16visah__u:2450": "tadbhāvanayābhāvakairbhāvyamānaḥ svaprakāśānando vā /",
  "GK16visah__u:2451": "ādye na vivādaḥ, kintu “rāmādigataragādijñānaṃ rasasaṃjñayā nocyate 'smābhiḥ” ityeva viśeṣaḥ /",
  "GK16visah__u:2452": "dvitīyastu vyāptigrahaṇābhāvāddhetorābhāsatayāsiddha eva /",
  "GK16visah__u:2453": "yaccoktaṃ tenaiva---",
  "GK16visah__u:2454": "“yatra yatraivaṃvidhānāṃ vibhāvānubhāvasāttvikasañcāriṇāmabhidhānamabhinayo vā tatra tatra śṛṅgārādirasāvirbhāvaḥ” iti sugrahaiva vyāptiḥ pakṣadharmatā ca /",
  "GK16visah__u:2455": "tayā--",
  "GK16visah__u:2456": "“yār'thāntarābhivyaktau vaḥ sāmagrīṣṭā nibandhanam /",
  "GK16visah__u:2457": "saivānumitipakṣe no gamakatvena saṃmatā” //",
  "GK16visah__u:2458": "iti /",
  "GK16visah__u:2459": "idamapi no na viruddham /",
  "GK16visah__u:2460": "na hyevaṃvidhā pratītirāsvādyatvenāsmākamabhimatā kintu--svaprakāśamātraviśrāntaḥ sāndrānandanirbharaḥ /",
  "GK16visah__u:2461": "tenātra siṣādhayiṣitādarthādarthāntarasya sādhanāddhetorābhāsatā /",
  "GK16visah__u:2462": "yacca “mama dhammia--” ityādau (242 pṛ.) pratīyamānaṃ vastu /",
  "GK16visah__u:2463": "“jalakelitaralakaratalamuktapunaḥ pihitarādhikāvadanaḥ /",
  "GK16visah__u:2464": "jagadavatu kokayūnorvighaṭanasaṃghaṭanakautukī kṛṣṇaḥ” //",
  "GK16visah__u:2465": "ityādau ca rūpakālaṅkārādayo 'numeyā eva /",
  "GK16visah__u:2466": "tathāhi---“anumānaṃ nāma pakṣasattvasapakṣasattvavikṣavyāvṛttatvaviśiṣṭālliṅgalliṅgino jñānam /",
  "GK16visah__u:2467": "tataśca vācyādasaṃbaddhor'thaṃstāvanna pratīyate /",
  "GK16visah__u:2468": "anyathātiprasaṅgaḥ syāt, iti bodhyabodhakayorarthayoḥ kaścitsaṃbandho 'styeva /",
  "GK16visah__u:2469": "tataśca bodhakor'tho liṅgam, bodhyaśca liṅgī, bodhakasya cārthasya pakṣasattvaṃ nibaddhameva /",
  "GK16visah__u:2470": "sapakṣasattvavipakṣavyāvṛttatve anibaddhe api sāmarthyodavaseye /",
  "GK16visah__u:2471": "tasmādatra yadvācyārthālliṅgarūpālliṅgino vyaṅgyārthasyāvagamastadanumāna eva paryavasyati” iti /",
  "GK16visah__u:2472": "tanna, tathā hyatra “bhama ammia-” ityādau (242 pṛdṛ)",
  "GK16visah__u:2473": "gṛhe śvanivṛttyā vihitaṃ bhramaṇaṃ godāvarītīre siṃhopalabdherabhramaṇamanumāpayati” iti yadvaktavyaṃ tatrānaikāntiko hetuḥ /",
  "GK16visah__u:2474": "bhīrorapi guroḥ prabhorvā nideśena priyānurāgeṇa vā gamanasya saṃbhavāt,",
  "GK16visah__u:2475": "puścalyā vacanaṃ prāmāṇikaṃ na veti saṃdigdhāsiddhaśca /",
  "GK16visah__u:2476": "“jalakeli-” ityatra “ya ātmadarśanādarśanābhyāṃ cakravākavighaṭasaṃghaṭanakārī sa candra eva” ityanumitireveyamiti na vācyam,",
  "GK16visah__u:2477": "uttrāsakādāvanaikāntikatvāt /",
  "GK16visah__u:2478": "“evaṃvidhor'tha evaṃvidhārthabodhaka evaṃvidhārthatvāt,",
  "GK16visah__u:2479": "yannaivaṃ tannaivam” ityanumāne 'pyābhāsasamānayogakṣemo hetuḥ /",
  "GK16visah__u:2480": "“evaṃvidhārthatvāt” iti hetunā evaṃvidhāniṣṭasādhanasyāpyupapatteḥ /",
  "GK16visah__u:2481": "tathā “dṛṣṭi he prativeśini ! kṣaṇamihāpyasmadgṛhe-” ityādau (250 pṛdṛ)",
  "GK16visah__u:2482": "nalagranthīnāṃ tanūllikhanam,",
  "GK16visah__u:2483": "ekākitayā ca strotogamanam,",
  "GK16visah__u:2484": "tasyāḥ parakāmukopabhogasya liṅgino liṅgamityucyate;",
  "GK16visah__u:2485": "taccātraivābhihitena svakāntasnehenāpi saṃbhavatītyanaikāntiko hetuḥ /",
  "GK16visah__u:2486": "yacca “niḥśeṣacyutacandanam--” ityādau ( 62 pṛ.)",
  "GK16visah__u:2487": "dūtyāstatkāmukopabhogo 'numīyate tatkiṃ pratipādyatayā dūtyā,",
  "GK16visah__u:2488": "tatkālasaṃnihitairvānyaiḥ,",
  "GK16visah__u:2489": "tatkāvyārthabhāvanayā vā sahṛdayaiḥ /",
  "GK16visah__u:2490": "ādyayorna vivādaḥ /",
  "GK16visah__u:2491": "tṛtīye tu tathāvidhābhiprāyavirahasthale vyabhicāraḥ /",
  "GK16visah__u:2492": "nanu vaktrādyavasthāsahakṛtatvena viśeṣyo heturiti na vācyam /",
  "GK16visah__u:2493": "evaṃvidhavyāptyanusaṃdhānasyābhāvāt /",
  "GK16visah__u:2494": "kiñcaivaṃvidhānāṃ kāvyānāṃ kavipratibhāmātrajanmanāṃ prāmāṇyānāvaśyakatvena saṃdigdhāsiddhatvaṃ hetoḥ /",
  "GK16visah__u:2495": "vyaktivādinā cādhamapadasahāyānāmevaiṣāṃ padārthānāṃ vyañjakatvamuktam,",
  "GK16visah__u:2496": "tena ca tatkāntasyādhamatvaṃ prāmāṇikaṃ na veti kathamanumānam /",
  "GK16visah__u:2497": "etenārthāpattivedyatvamapi vyaṅgyānāmapāstam /",
  "GK16visah__u:2498": "arthāpatterapi pūrvasiddhavyāptīcchāmupajīvyaiva pravṛtteḥ /",
  "GK16visah__u:2499": "yathā“yo jīvati sa kutrāpyavatiṣṭhate, jīvati cātra goṣṭhyāmavidyamānaścaitraḥ” ityādi /",
  "GK16visah__u:2500": "kiñci---vastravikrayādau tarjanītolanena daśasaṃkhyādivatsūcanabuddhivedyo 'pyayaṃ na bhavati,",
  "GK16visah__u:2501": "sūcanabuddherapi saṅketādilaukikapramāṇasāpekṣatvenānumānaprakāratāṅgīkārāt /",
  "GK16visah__u:2502": "yacca “saṃskārajanyatvādrasādibuddhiḥ smṛtiḥ” ite kecit /",
  "GK16visah__u:2503": "tatrāpi pratyabhijñāyāmanaikāntikatayā hetorābhāsatā /",
  "GK16visah__u:2504": "“durgālaṅghita-” ityādau (59 pṛ.)",
  "GK16visah__u:2505": "ca dvitāyārtho nāstyeva---iti yaduktaṃ mahimabhaṭaṭena tadanubhavasiddhimapalapato gajanimīlikaiva /",
  "GK16visah__u:2506_0": "tadevamanubhavasiddhasya tattadrasādilakṣaṇārthasyāśakyāpalāpatayā tattacchabdādyanvayavyatirekānuvidhāyitayā",
  "GK16visah__u:2506_1": "cānumānādipramāṇāvedyatayā cābhidhādivṛttitrayābodhyatayā ca turīyā vṛttirupāsyaiveti siddham /",
  "GK16visah__u:2507": "iyaṃ ca vyāptyādyanusandhānaṃ vināpi bhavatītyakhilaṃ nirmalam /",
  "GK16visah__u:2508": "tatkiṃnāmikeyaṃ vṛttirityucyate---",
  "GK16visah__u:2509": "sā ceyaṃ vyañjanānāma vṛttirityucyate budhaiḥ /",
  "GK16visah__u:2510": "rasavyaktau punarvṛttiṃ rasanākhyāṃ pare viduḥ // VisSd_5.5 //",
  "GK16visah__u:2511": "etacca vivicyoktaṃ rasanirūpaṇaprastāva iti sarvamavadātam /",
  "GK16visah__u:2512": "iti sahityarpaṇo vyañjanāvyāpāranirūpaṇo nāma pañcamaḥ paricchedaḥ /",
  "GK16visah__u:2513": "___________________________________________________",
  "GK16visah__u:2514": "ṣaṣṭhaḥ paricchedaḥ",
  "GK16visah__u:2515": "evaṃ dhvaniguṇībhūtavyaṅgyatvena kāvyasya bhedadvayamuktvā punardṛśyaśravyatvena bhedadvayamāha--",
  "GK16visah__u:2516": "dṛśyaśravyatvabhedena punaḥ kāvyaṃ dvidhā matam /",
  "GK16visah__u:2517": "dṛśyaṃ tatrābhineyaṃ--",
  "GK16visah__u:2518": "tasyarūpakasaṃjñāhetumāha--",
  "GK16visah__u:2519": "tadrūpāropātturūpakam // VisSd_6.1 //",
  "GK16visah__u:2520": "taddṛśyaṃ kāvyaṃ naṭe rāmādisvarūpāropādrūpakamityucyate /",
  "GK16visah__u:2521": "ko 'sāvabhināya ityāha--",
  "GK16visah__u:2522": "bhavedabhinayo 'vasthānukāraḥ sa caturvidhaḥ /",
  "GK16visah__u:2523": "āṅgiko vācikaścaivamāhāryaḥ sāttvikastathā // VisSd_6.2 //",
  "GK16visah__u:2524": "naṭairaṅgādibhī rāmayudhiṣṭhirādīnāmavasthānukaraṇamabhinayaḥ /",
  "GK16visah__u:2525": "rupakasya bhedānāha--",
  "GK16visah__u:2526": "nāṭakamatha prakaraṇaṃ bhāṇavyāyogasamavakāraḍimāḥ /",
  "GK16visah__u:2527": "īhāmṛgāṅkavīthyaḥ prahasanamiti rūpakāṇi daśa // VisSd_6.3 //",
  "GK16visah__u:2528": "kiñca---",
  "GK16visah__u:2529": "nāṭikā troṭakaṃ goṣṭhī saṭṭakaṃ nāṭyarāsakam /",
  "GK16visah__u:2530": "prasthānollāpyakāvyāni preṅkhaṇaṃ rāsakaṃ tathā // VisSd_6.4 //",
  "GK16visah__u:2531": "saṃlāpakaṃ śrīgaditaṃ śilpakaṃ ca vilāsikā /",
  "GK16visah__u:2532": "durmallikā prakaraṇī hallīśo bhāṇiketi ca // VisSd_6.5 //",
  "GK16visah__u:2533": "aṣṭādaśa prāhuruparūpakāṇi manīṣiṇaḥ /",
  "GK16visah__u:2534": "vinā viśeṣaṃ sarveṣāṃ lakṣma nāṭakavanmatam // VisSd_6.6 //",
  "GK16visah__u:2535": "sarveṣāṃ prakaraṇādirūpakāṇāṃ nāṭikādyuparūpakāṇāṃ ca /",
  "GK16visah__u:2536": "tatra---",
  "GK16visah__u:2537": "nāṭakaṃ khyātavṛttaṃ syāt pañcasaṃdhisamanvitam /",
  "GK16visah__u:2538": "vilāsarddhyādiguṇavadyuktaṃ nānāvibhūtibhaiḥ // VisSd_6.7 //",
  "GK16visah__u:2539": "sukhaduḥkhasamudbhūti nānārasanirantaram /",
  "GK16visah__u:2540": "pañcādikā daśaparāstatrāṅkāḥ parikīrttitāḥ // VisSd_6.8 //",
  "GK16visah__u:2541": "prakhyātavaṃśo rājarṣirdhorodāttaḥ pratāpavān /",
  "GK16visah__u:2542": "divyo 'tha divyādivyo vā guṇāvānnāyako mataḥ // VisSd_6.9 //",
  "GK16visah__u:2543": "eka eva bhavedaṅgī śṛṅgāro vīra eva vā /",
  "GK16visah__u:2544": "aṅgamanye rasāḥ sarve kāryo nirvahaṇo 'dbhutaḥ // VisSd_6.10 //",
  "GK16visah__u:2545": "catvāraḥ pañca vā mukhyāḥ kāryavyāpṛtapūruṣāḥ /",
  "GK16visah__u:2546": "gopucchāgrasamāgraṃ tu bandhanaṃ tasya kīrtitam // VisSd_6.11 //",
  "GK16visah__u:2547": "khyātaṃ rāmāyaṇādiprasiddhaṃ vṛttam /",
  "GK16visah__u:2548": "yathā--rāmacaritādi /",
  "GK16visah__u:2549": "sandhayo vakṣyante /",
  "GK16visah__u:2550": "nānāvibhūtibhiryuktamiti mahāsahāyam /",
  "GK16visah__u:2551": "sukhaduḥkhasamudbhūtatvaṃ rāmayudhiṣṭhirādivṛttānteṣvabhiktam /",
  "GK16visah__u:2552": "rājarṣayo duṣyantādayaḥ /",
  "GK16visah__u:2553": "divyāḥ śrīkṛṣṇādayaḥ /",
  "GK16visah__u:2554": "divyā divyaḥ, yo divyo 'pyātmaninarābhimānī /",
  "GK16visah__u:2555": "yathā śrīrāmacandraḥ /",
  "GK16visah__u:2556": "gopucchagrasamāgramiti “krameṇāṅkāḥ sūkṣmāḥ kartavyāḥ” iti kecit /",
  "GK16visah__u:2557": "anye tvāhuḥ--“yathā gopucche kecidvālā hrasvāḥ keciddīrghāstatheha kānicitkāryāṇi mukhasaṃdho samāptāni kānicitpratimukhe /",
  "GK16visah__u:2558": "evamanyeṣvapi kānicitkānicit” iti /",
  "GK16visah__u:2559": "pratyakṣanetṛcarito rasabhāvasamujjvalaḥ /",
  "GK16visah__u:2560": "bhavedagūḍhaśabdārthaḥ kṣudracūrṇakasaṃyutaḥ // VisSd_6.12 //",
  "GK16visah__u:2561": "vicchinnāvāntaraikārthaḥ kiñcitsaṃlagnabindukaḥ /",
  "GK16visah__u:2562": "yukto na bahubhiḥ kāryairbojasaṃhṛtimānna ca // VisSd_6.13 //",
  "GK16visah__u:2563": "nānāvidhānasaṃyukto nātipracurapadyavān /",
  "GK16visah__u:2564": "āvaśyakānāṃ kāryāṇāmavirodhādvinimitaḥ // VisSd_6.14 //",
  "GK16visah__u:2565": "nānekadinanirvartyakathayā saṃprayojitaḥ /",
  "GK16visah__u:2566": "āsannanāyakaḥ pātrairyutastricaturaistathā // VisSd_6.15 //",
  "GK16visah__u:2567": "dūrāhvānaṃ vadho yuddhaṃ rājyadeśādiviplavaḥ /",
  "GK16visah__u:2568": "vivāho bhojanaṃ śāpotsargau mṛtyū rataṃ tathā // VisSd_6.16 //",
  "GK16visah__u:2569": "dantacchedyaṃ nakhacchedyamanyadvrīḍākaraṃ ca yat /",
  "GK16visah__u:2570": "śayanādharapānādi nagarādyavarodhanam // VisSd_6.17 //",
  "GK16visah__u:2571": "snānānulepane caibhirvarjito nāstivistaraḥ /",
  "GK16visah__u:2572": "devīparijanādīnāmamātyavaṇijamapi // VisSd_6.18 //",
  "GK16visah__u:2573": "pratyakṣacitracaritairyukto bhāvarasodbhavaiḥ /",
  "GK16visah__u:2574": "antaniṣkrāntanikhilapātro 'ṅka iti kīrttitaḥ // VisSd_6.19 //",
  "GK16visah__u:2575": "bindvādayo vakṣyante /",
  "GK16visah__u:2576": "āvaśyakaṃ saṃdhyāvandanāhi /",
  "GK16visah__u:2577": "aṅkaprastāvādgarbhāṅkamāha-",
  "GK16visah__u:2578": "aṅkodarapraviṣṭo yo raṅga dvārāmukhādimān /",
  "GK16visah__u:2579": "aṅko 'paraḥ sa garbhāṅkaḥ sabījaḥ phalavānapi // VisSd_6.20 //",
  "GK16visah__u:2580": "yathā bālarāmāyaṇo rāvaṇaṃ prati kohalaḥ---",
  "GK16visah__u:2581": "“śravaṇaiḥ peyamanekairdṛśyaṃ dīrghaiśca locanairbahubhiḥ /",
  "GK16visah__u:2582": "bhavadarthamiva nibaddhaṃ nāṭyaṃ sītāsvayaṃvaraṇam” //",
  "GK16visah__u:2583": "ityādinā viracitaḥ sītāsvayaṃvaro nāma garbhāṅkaḥ /",
  "GK16visah__u:2584": "tatra pūrvaṃ pūrvaraṅgaḥ sabhāpūjā tataḥ param /",
  "GK16visah__u:2585": "kathanaṃ kavisaṃjñādernāṭakasyāpyathāmukham // VisSd_6.21 //",
  "GK16visah__u:2586": "tatreti nāṭake /",
  "GK16visah__u:2587": "yannāṭyavastunaḥ pūrvaṃ raṅgavighnopaśāntaye /",
  "GK16visah__u:2588": "kuśīlavāḥ prakurvanti pūrvaraṅgaḥ sa ucyate // VisSd_6.22 //",
  "GK16visah__u:2589": "pratyāhārādikānyaṅgānyasya bhūyāṃsi yadyapi /",
  "GK16visah__u:2590": "tathāpyavaśyaṃ kartavyā nāndī vinghopaśāntaye // VisSd_6.23 //",
  "GK16visah__u:2591": "tasyāḥ svarūpamāha--",
  "GK16visah__u:2592": "āśīrvacanasaṃyuktā stutiryasmātprayujyate /",
  "GK16visah__u:2593": "devadvijanṛpādīnāṃ tasmānnāndīti saṃjñitā // VisSd_6.24 //",
  "GK16visah__u:2594": "māṅgalyaśaṅkhacandrābjakokakairavaśaṃsinī /",
  "GK16visah__u:2595": "padairyuktādūdaśabhiraṣṭābhirvā padairuta // VisSd_6.25 //",
  "GK16visah__u:2596": "aṣṭapadā yathā anargharāghave--“niṣpratyūhama” ityādi /",
  "GK16visah__u:2597": "dvādaśapadā yathā mama tātapādānāṃ puṣpamālāyām---",
  "GK16visah__u:2598": "śirasi dhṛtasurāpage smarārāvaruṇamukhendurucirgirīndraputrī /",
  "GK16visah__u:2599": "atha caraṇayugānate svakānte smitasarasā bhavato 'stu bhūtihetuḥ //",
  "GK16visah__u:2600": "evamanyatra /",
  "GK16visah__u:2601": "etannāndīti kasyacinmatānusāreṇoktam /",
  "GK16visah__u:2602": "vastutastu “pūrvaraṅgasya raṅgadvārābhidhānamaṅgam” ityanye /",
  "GK16visah__u:2603": "yaduktam---",
  "GK16visah__u:2604": "“yasmādabhinayo hyatra prāthamyādavatāryate /",
  "GK16visah__u:2605": "raṅgadvāramato jñeyaṃ vāgaṅgābhinayātmakam” //",
  "GK16visah__u:2606": "iti /",
  "GK16visah__u:2607": "uktaprakārāyāśca nāndyā raṅgadvārātprathamaṃ naṭaireva kartavyatayā na maharṣiṇā nirdeśaḥ kṛtaḥ /",
  "GK16visah__u:2608": "kālidāsādimahākaviprabandheṣu ca---",
  "GK16visah__u:2609": "vedānteṣu yamāhurekapuruṣaṃ vyāpya sthitaṃ rodasī yasminnīśvara ityananyaviṣayaḥ śabdo yathārthākṣaraḥ /",
  "GK16visah__u:2610": "antaryaśca mumukṣubhiniyamitaprāṇādibhirmṛgyate sa sthāṇuḥ sthirabhaktiyogasulabho niḥ śreyasāyāstu vaḥ //",
  "GK16visah__u:2611": "evamādiṣu nāndīlakṣaṇāyogāt /",
  "GK16visah__u:2612": "uktaṃ ca---“raṅgadvāramārabhya kaviḥ kuryāt-'ityādi /",
  "GK16visah__u:2613": "ata eva prāktanapustakeṣu “nāndyante sūtradhāraḥ” ityanantarameva “vedānteṣu-” ityādi ślokale(li) khanaṃ dṛśyate /",
  "GK16visah__u:2614": "yacca paścāt “nāndyante sūtradhāraḥ” iti le (li)",
  "GK16visah__u:2615": "khanaṃ tasyāyamabhiprāyaḥ---nāndyante sūtradhāra idaṃ prayojitavān,",
  "GK16visah__u:2616": "itaḥ prabhṛti mayā nāṭakamupādīyata iti kaverabhiprāyaḥ sūcita” iti /",
  "GK16visah__u:2617": "pūrvaraṅgaṃ vidhāyaiva sūtradhārā nivartate /",
  "GK16visah__u:2618": "praviśya sthāpakastadvatkāvyamāsthāpayettataḥ // VisSd_6.26 //",
  "GK16visah__u:2619": "divyamartye sa tadrūpo miśramanyatarastayoḥ /",
  "GK16visah__u:2620": "sūcayaidvastu bījaṃ vā mukhaṃ pātramathāpi vā // VisSd_6.27 //",
  "GK16visah__u:2621": "kāvyārthasya sthāpanātsthāpakaḥ /",
  "GK16visah__u:2622": "tadvaditi sūtradhārasadṛśaguṇākāraḥ /",
  "GK16visah__u:2623": "idānīṃ pūrvaraṅgasya samyakprayogābhāvādeka eva sūtradhāraḥ sarvaṃ prayojayatīti vyavahāraḥ /",
  "GK16visah__u:2624": "sa sthāpako divyaṃ vastu divyo bhūtvā,",
  "GK16visah__u:2625": "martyaṃ martyo bhūtvā,",
  "GK16visah__u:2626": "miśraṃ ca divyamartyayoranyataro bhūtvā sūcayet /",
  "GK16visah__u:2627": "vastu itivṛttam, yathodāttarāghave---",
  "GK16visah__u:2628": "rāmo mūdhni nidhāya kānanamagānmālāmivājñāṃ guro- stadbhaktyā bharatena rājyamakhilaṃ mātrā sahaivojbhktitam /",
  "GK16visah__u:2629": "tau sugrīvavibhīṣaṇāvanugatau nītau parāmunnatiṃ protsiktā daśakaṃdhāraprabhṛtayo dhvastāḥ samastā dviṣaḥ //",
  "GK16visah__u:2630": "bījaṃ yathā ratnāvalyām---",
  "GK16visah__u:2631": "dvīpādanyasmādapi madhyādapi jalanidherdiśo 'pyantāt /",
  "GK16visah__u:2632": "ānīya bhktaṭiti ghaṭayati vidhirabhimatamabhimukhībhūtaḥ //",
  "GK16visah__u:2633": "atra hi samudre pravahaṇabhaṅgamagnotthitāyā ratnāvalyā anukūladaivalālito vatsarājagṛhapraveśo yaugandharāyaṇavyāpāramārabhya ratnāvalī prāptau bījam /",
  "GK16visah__u:2634": "mukhaṃ śleṣādinā prastutavṛttāntapratipādako vāgviśeṣaḥ /",
  "GK16visah__u:2635": "yathā---",
  "GK16visah__u:2636": "āsāditaprakaṭanirmalacandrahāsaḥ prāptaḥ śaratsamaya eṣa viśuddhakāntiḥ /",
  "GK16visah__u:2637": "utkhāyā gāḍhatamasaṃ ghanakālamugraṃ rāmo daśāsyamiva saṃbhṛtabandhujīvaḥ //",
  "GK16visah__u:2638": "pātraṃ yathā śākuntale ---",
  "GK16visah__u:2639": "tavāsmi gītarāgeṇa hāriṇā prasabhaṃ hṛtaḥ /",
  "GK16visah__u:2640": "eṣa rājeva duṣyantaḥ sāraṅgeṇatiraṃhasā //",
  "GK16visah__u:2641": "raṅgaṃ prasādya madhuraiḥ śalokaiḥ kāvyārthasūcakaiḥ /",
  "GK16visah__u:2642": "rūpakasya kaverākhyāṃ gotrādyapi sa kīrtayet // VisSd_6.28 //",
  "GK16visah__u:2643": "ṛtuṃ ca kañcitprāyeṇa bhāratī vṛttimāśritaḥ /",
  "GK16visah__u:2644": "sa sthāpakaḥ /",
  "GK16visah__u:2645": "prāyeṇoti kvacidṛtorakītanamapi /",
  "GK16visah__u:2646": "yathā--ratnāvalyām /",
  "GK16visah__u:2647": "bhāratīvṛttistu---",
  "GK16visah__u:2648": "bhāratī saṃskṛtaprāyo vāgvyāpāro naṭāśrayaḥ // VisSd_6.29 //",
  "GK16visah__u:2649": "saṃskṛtabahulo vākpradhāno vyāpāro bhāratī /",
  "GK16visah__u:2650": "tasyāḥ prarocanā vīthī tathā prahasanāmukhe /",
  "GK16visah__u:2651": "aṅgānyatronmukhīkāraḥ praśaṃsātaḥ prarocanā // VisSd_6.30 //",
  "GK16visah__u:2652": "prastutābhinayeṣu praśaṃsātaḥ śrotṝṇāṃ pravṛttyunmukhīkaraṇaṃ prarocanā /",
  "GK16visah__u:2653": "yathā ratnāvalyām---",
  "GK16visah__u:2654": "śrīharṣo nipuṇaḥ kaviḥ pariṣadapyeṣā guṇagrāhiṇī,",
  "GK16visah__u:2655": "loke hāri ca vatsārājacaritaṃ nāṭye ca dakṣā vayam /",
  "GK16visah__u:2656": "vastvekaikamapīha vāñchitaphalaprāpteḥ padaṃ kiṃ punar- madbhāgyopacayādayaṃ samuditaḥ sarvo guṇānāṃ gaṇaḥ //",
  "GK16visah__u:2657": "vīthīprahasane vakṣyete /",
  "GK16visah__u:2658": "naṭī vidūṣako vāpi pāripāśivaka eva vā /",
  "GK16visah__u:2659": "sūtradhāreṇa sahitāḥ salāpaṃ yatra kurvate // VisSd_6.31 //",
  "GK16visah__u:2660": "citrairvākyaiḥ svakāryotthaiḥ prastutākṣepibhirmithaḥ /",
  "GK16visah__u:2661": "āmukhaṃ tattu vijñeyaṃ nāmnā prastāvanāpi sā // VisSd_6.32 //",
  "GK16visah__u:2662": "sūtradhārasadṛśatvāt sthāpako 'pi sūtradhāra ucyate /",
  "GK16visah__u:2663": "tasyānucaraḥ pāripāśvikaḥ, tasmātkiñcidūno naṭaḥ /",
  "GK16visah__u:2664": "uddhātya(ta)kaḥ kathoddhātaḥ prayogātiśayastathā /",
  "GK16visah__u:2665": "pravartakāvalagite pañca prastāvanābhidāḥ // VisSd_6.33 //",
  "GK16visah__u:2666": "tatra---",
  "GK16visah__u:2667": "padāni tvagatārthāni tadarthagataye narāḥ /",
  "GK16visah__u:2668": "yojayanti padairanyaiḥ sa uddhātya (ta) ka utyate // VisSd_6.34 //",
  "GK16visah__u:2669": "yathā mudrārākṣase sūtradhāraḥ---",
  "GK16visah__u:2670": "“krūragrahaḥ saketuścandramasampūrṇamaṇḍalamidānīm /",
  "GK16visah__u:2671": "abhibhavitumicchati bālat--” ityanantaram---“(nepathye / )",
  "GK16visah__u:2672": "āḥ, ka eṣa mayi jīvati candraguptamabhi- bhavitumicchati” /",
  "GK16visah__u:2673": "iti /",
  "GK16visah__u:2674": "atrānyārthantyapi padāni hṛdayasthārthāgatyā arthāntare saṃkramayya pātrapraveśaḥ /",
  "GK16visah__u:2675": "sūtradhārasya vākyaṃ vā samādāyārthamasya vā /",
  "GK16visah__u:2676": "bhavetpātrapraveśaścetkathoddhātaḥ sa ucyate // VisSd_6.35 //",
  "GK16visah__u:2677": "vākyaṃ yathā ratnāvalyām--“dvīpādanyasmādapi--'ityādi (332 pṛ dṛ)",
  "GK16visah__u:2678": "sūtradhāreṇa paṭhite--“(nepathye)",
  "GK16visah__u:2679": "sādhu bharataputra! sādhu /",
  "GK16visah__u:2680": "evametat /",
  "GK16visah__u:2681": "kaḥ sandehaḥ ? dvīpādanyasmādapi--” ityādi paṭhitvā yaugandharāyaṇasya praveśaḥ /",
  "GK16visah__u:2682": "vākyārtho yathā veṇyām--",
  "GK16visah__u:2683": "nirvāṇavairadahanāḥ praśamādarīṇāṃ nandantu pāṇḍutanayāḥ saha mādhavena /",
  "GK16visah__u:2684": "raktaprasādhitabhuvaḥ kṣatavigrahāśca svasthā bhavantu kururājasutāḥ sabhṛtyāḥ //",
  "GK16visah__u:2685": "iti sūtradhāreṇa paṭhitasya vākyasyārthaṃ gṛhītvā--“(nepathye)",
  "GK16visah__u:2686": "āḥ durātman ! vṛthā maṅgalapāṭhaka !, kathaṃ svasthā bhavantu mayi jīvati dhārtarāṣṭāḥ ?",
  "GK16visah__u:2687": "” tataḥ sūtradhāraniṣkrāntau bhīmasenasya praveśaḥ /",
  "GK16visah__u:2688": "yadi prayoga ekasmin prayogo 'nyaḥ prayujyate /",
  "GK16visah__u:2689": "tena pātrapraveśaścetprayogātiśayastadā // VisSd_6.36 //",
  "GK16visah__u:2690": "yathā kundamālāyām---“(nepathye) ita ito 'vataratvāryā /",
  "GK16visah__u:2691": "sūtradhāraḥ---ko 'yaṃ khalvāryāhvānena sāhāyakamapi me sampādayati /",
  "GK16visah__u:2692": "(vilokya) kaṣṭamatikaruṇaṃ vartate /",
  "GK16visah__u:2693": "“laṅkeśvarasya bhavane suciraṃ sthiteti rāmeṇa lokaparivādabhayākulena /",
  "GK16visah__u:2694": "nirvāsitāṃ janapadādapi garbhagurvoṃ sītāṃ vanāya parikarṣati lakṣmaṇo 'yam” //",
  "GK16visah__u:2695_0": "atra nṛtyaprayogārthaṃ svabhāryāhvānamicchatā sūtradhāreṇa “sītāṃ vanāya parikarṣati",
  "GK16visah__u:2695_1": "lakṣmaṇo 'yam” iti sītālakṣmaṇayoḥ praveśaṃ sūcayitvā niṣkāntena svaprayogamatiśayāna",
  "GK16visah__u:2695_2": "eva prayogaḥ prayojitaḥ /",
  "GK16visah__u:2696": "kālaṃ pravṛttamāśritya sūtradhugyatra varṇayet /",
  "GK16visah__u:2697": "tadāśrayaśca pātrasya praveśastatpravartakam // VisSd_6.37 //",
  "GK16visah__u:2698": "yathā---“āsāditaprakaṭa--” ityādi (332 pṛ dṛ) /",
  "GK16visah__u:2699": "“tataḥ praviśati yathānidiṣṭo rāmaḥ” /",
  "GK16visah__u:2700": "yatraikaśca samāveśātkāryamanyatprasādhyate /",
  "GK16visah__u:2701": "prayoge khalu tajjñeyaṃ nāmnāvalagitaṃ budhaiḥ // VisSd_6.38 //",
  "GK16visah__u:2702": "yathā śākuntale--sūtradhāro naṭīṃ prati /",
  "GK16visah__u:2703": "“tavāsmi gītarāgeṇa-” (333 pṛ dṛ) ityādi /",
  "GK16visah__u:2704": "tato rājñaḥ praveśaḥ /",
  "GK16visah__u:2705": "yojyānyatra yathālābhaṃ vīthyaṅgānītarāṇyapi /",
  "GK16visah__u:2706": "atra āmukhe /",
  "GK16visah__u:2707": "uddhātya (ta) kāvalagitayoritarāṇi vīthyaṅgāni vakṣyamāṇāni /",
  "GK16visah__u:2708": "nakhakuṭṭastu---",
  "GK16visah__u:2709": "nepathyoktaṃ śrutaṃ yatra tvākāśavacanaṃ tathā // VisSd_6.39 //",
  "GK16visah__u:2710": "samāśrityāpi kartavyamāmukhaṃ nāṭakādiṣu /",
  "GK16visah__u:2711": "eṣāmāmukhabhedānāmekaṃ kañcitprayojayet // VisSd_6.40 //",
  "GK16visah__u:2712": "tenārthamatha pātraṃ vā samākṣipyavai sūtradhṛka /",
  "GK16visah__u:2713": "prastāvanānte nirgacchettato vastu prayojayet // VisSd_6.41 //",
  "GK16visah__u:2714": "vastvitivṛttam /",
  "GK16visah__u:2715": "idaṃ punarvastu budhaurdvividhaṃ parikalpyate /",
  "GK16visah__u:2716": "ādhikārikamekaṃ syātprāsaṅgikamathāparam // VisSd_6.42 //",
  "GK16visah__u:2717": "adhikāraḥ phale svāmyamadhikārī ca tatprabhuḥ /",
  "GK16visah__u:2718": "tasyetivṛttaṃ kavibhirādhikārikamucyate // VisSd_6.43 //",
  "GK16visah__u:2719": "phale pradhānaphale /",
  "GK16visah__u:2720": "yathā bālarāmāyaṇo rāmacaritam /",
  "GK16visah__u:2721": "asyopakaraṇārthaṃ tu prāsaṅgikamitīṣyate /",
  "GK16visah__u:2722": "asyādhikāriketivṛttasya upakaraṇanimittaṃ yaccaritaṃ tatprāsaṅgikam /",
  "GK16visah__u:2723": "yathā sugrīvādicaritam /",
  "GK16visah__u:2724": "patākāsthānakaṃ yojyaṃ suvicāryeha vastuni // VisSd_6.44 //",
  "GK16visah__u:2725": "iha nāṭye /",
  "GK16visah__u:2726": "yatrārthe cintite 'nyasmiṃstalliṅgo 'nyaḥ prayujyate /",
  "GK16visah__u:2727": "āgantukena bhāvena patākāsthānakaṃ tu tat // VisSd_6.45 //",
  "GK16visah__u:2728": "tadredānāha--sahasaivārthasaṃpattirguṇāvatyupacārataḥ /",
  "GK16visah__u:2729": "patākāsthānakamidaṃ prathamaṃ parikīrtitam // VisSd_6.46 //",
  "GK16visah__u:2730": "yathā ratnāvalyām--“vāsavadatteyam” iti rājā yadā tatkaṇṭhapāśaṃ mocayati tadā taduktyā “sāgarikeyam” iti pratyabhijñāya “kathaṃ ?",
  "GK16visah__u:2731": "priyā me sāgarikā ?",
  "GK16visah__u:2732": "alamalamatimātraṃ sāhasenāmunā te tvaritamayi ! vimuñca tvaṃ latāpāśametam /",
  "GK16visah__u:2733": "calitamapi niroddhuṃ jīvitaṃ jīviteśe ! kṣaṇamiha mama kaṇṭhe bāhupāśaṃ nidhehi” //",
  "GK16visah__u:2734": "atra phalarūpārthasaṃpattiḥ pūrvāpekṣayopacārātiśayādguṇavatyutkṛṣṭa /",
  "GK16visah__u:2735": "vacaḥ sātiśayaṃ śliṣṭaṃ nānābandhasamāśrayam /",
  "GK16visah__u:2736": "patākāsthānakamidaṃ dvitīyaṃ parikīrttitam // VisSd_6.47 //",
  "GK16visah__u:2737": "yathā veṇyām---",
  "GK16visah__u:2738": "“raktaprasādhitabhuvaḥ kṣatavigrahāśca svasthā bhavantu kururājasutāḥ sabhṛtyāḥ” /",
  "GK16visah__u:2739": "atra raktādīnāṃ rudhiraśarīrārthahetukaśleṣavaśena bījārthapratipādanānnetṛmaṅgalapratipattau satyāṃ dvitāyaṃ patākāsthānam /",
  "GK16visah__u:2740": "arthopakṣepakaṃ yattu līnaṃ savinayaṃ bhavet /",
  "GK16visah__u:2741": "śliṣṭapratyuttaropetaṃ tṛtīyamidamucyate // VisSd_6.48 //",
  "GK16visah__u:2742": "līnamavyaktārtham,",
  "GK16visah__u:2743": "śliṣṭena sambandhayogyenābhiprāyāntaraprayuktena pratyuttareṇotapetam,",
  "GK16visah__u:2744": "savinayaṃ viśeṣaniścayaprāptyā sahitaṃ saṃpādyate yattattṛtīyaṃ patākāsthānam /",
  "GK16visah__u:2745": "yathā veṇyāṃ dvitīye 'ṅke “kañcukī-deva ! bhagnaṃ bhagnam /",
  "GK16visah__u:2746": "rājā--kena ? kañcukī--bhīmena /",
  "GK16visah__u:2747": "rājā--kasya ? kañcukī--bhavataḥ /",
  "GK16visah__u:2748": "rājā--āḥ ! kiṃ pralapasi ? kañcukī--(sabhayam) deva ! nanu bravīmi /",
  "GK16visah__u:2749": "bhagnaṃ bhīmena bhavataḥ /",
  "GK16visah__u:2750": "rājā-dhig vṛddhāpasada ! ko 'yamadya te vyāmohaḥ ? kañcukī-deva ! na vyāmohaḥ /",
  "GK16visah__u:2751": "satyameva--",
  "GK16visah__u:2752": "“bhagnaṃ bhīmena bhavato marutā rathaketanam /",
  "GK16visah__u:2753": "patitiṃ kiṅgiṇīkvāṇabaddhākrandamiva kṣitau” //",
  "GK16visah__u:2754": "atra duryodhanorubhaṅgarūpaprastutasaṃkrāntamarthopakṣepaṇam /",
  "GK16visah__u:2755": "dvyartho vacanavinyāsaḥ suśliṣṭaḥ kāvyayojitaḥ /",
  "GK16visah__u:2756": "pradhānārthāntarākṣepi patākāsthānakaṃ param // VisSd_6.49 //",
  "GK16visah__u:2757": "yathā ratnāvalyām---",
  "GK16visah__u:2758": "“uddāmotkalikāṃ vipāṇḍurarucaṃ prārabdhajṛmbhāṃ kṣaṇā- dāyāsaṃ śvasanodramairaviralairātanvatīmātmanaḥ /",
  "GK16visah__u:2759": "adyodyānalatāmimāṃ samadanāṃ nārīmivānyāṃ dhruvaṃ paśyan kopavipāṭaladyuti mukhaṃ devyāḥ kariṣyāmyaham” //",
  "GK16visah__u:2760": "atra bhāvyarthaḥ sūcitaḥ /",
  "GK16visah__u:2761": "etāni catvāri patākāsthānāni kvacinmaṅgalārthaṃ kvacidamaṅgalārthaṃ sarvasandhiṣu bhavanti /",
  "GK16visah__u:2762": "kāvyakarturicchāvaśādbhūyo bhūyo 'pi bhavanti /",
  "GK16visah__u:2763": "yatpunaḥ kenaciduktam--“mukhasandhimārabhya sandhicatuṣṭaye krameṇa bhavanti” iti /",
  "GK16visah__u:2764": "tadanye na manyante, eṣāmatyantamupādeyānāmaniyamena sarvatrāpi sarveṣāmapi bhavituṃ yuktatvāt /",
  "GK16visah__u:2765": "yatsyādanucitaṃ vastu nāyakasya rasasya vā /",
  "GK16visah__u:2766": "viruddhaṃ tatparityājyamanyathā vā prakalpayet // VisSd_6.50 //",
  "GK16visah__u:2767": "anucitamitivṛttaṃ yathā--rāmasyacchadmanā bālivadhaḥ /",
  "GK16visah__u:2768": "taccodāttarāghave nonoktameva /",
  "GK16visah__u:2769": "vīracarite tu vālī rāmavadhārthamāgato rāmeṇa hata ityanyathā kṛtaḥ /",
  "GK16visah__u:2770": "aṅkeṣvadarśanīyā yā vaktavyaiva ca saṃmatā /",
  "GK16visah__u:2771": "yā ca syādvarṣaparyantaṃ kathā dinadvayādijā // VisSd_6.51 //",
  "GK16visah__u:2772": "anyā ca vistarā sūcyā sārthopakṣopakairbudhaiḥ /",
  "GK16visah__u:2773": "aṅkeṣu adarśanīyā kathā yuddhādikathā /",
  "GK16visah__u:2774": "varṣāḍhūrdhvaṃ tu yadvastu tatsyādvarṣādadhobhavam // VisSd_6.52 //",
  "GK16visah__u:2775": "uktaṃ hi muninā--",
  "GK16visah__u:2776": "“aṅkacchedeṃ kāryaṃ māsakṛtaṃ varṣasañcitaṃ vāpi /",
  "GK16visah__u:2777": "tatsarvaṃ kartavyaṃ varṣādūrdhvaṃ na tu kadācit” //",
  "GK16visah__u:2778": "evaṃ ca caturdaśavarṣavyāpinyapi rāmavanavāse ye ye virādhavadhādayaḥ kathāṃ--śāste te varṣavarṣāvayavadinayugmādīnāmekatamena sūcanīyā na viruddhāḥ /",
  "GK16visah__u:2779": "dināvasāne kāryaṃ yaddine naivopapadyate /",
  "GK16visah__u:2780": "arthopakṣepakairvācyamaṅkacchedaṃ vidhāya tat // VisSd_6.53 //",
  "GK16visah__u:2781": "ke ter'thopakṣepakā ityāha--",
  "GK16visah__u:2782": "arthopapakṣepakāḥ pañca viṣkambhakapraveśakau /",
  "GK16visah__u:2783": "cūlikāṅkāvatāro 'tha syādaṅkamukhamityapi // VisSd_6.54 //",
  "GK16visah__u:2784": "vṛttavartiṣyamāṇānāṃ kathaṃśānāṃ nidarśakaḥ /",
  "GK16visah__u:2785": "saṃkṣiptārthastu viṣkambha ādāvaṅkasya darśitaḥ // VisSd_6.55 //",
  "GK16visah__u:2786": "madhyena madhyamābhyāṃ vā pātrābhyāṃ saṃprayojitaḥ /",
  "GK16visah__u:2787": "śuddhaḥ syātsa tu saṃkīrṇo nīcamadhyamakalpitaḥ // VisSd_6.56 //",
  "GK16visah__u:2788": "tatra śuddho yathā--mālatīmādhave śmaśāne kapālakuṇḍalā /",
  "GK16visah__u:2789": "saṅkīrṇo yathā--rāmābhinde kṣapaṇakakāpālikau /",
  "GK16visah__u:2790": "atha praveśakaḥ---",
  "GK16visah__u:2791": "praveśako 'nudāttoktyā nīcapātraprayojitaḥ /",
  "GK16visah__u:2792": "aṅkadvayāntarvijñeyaḥ śeṣaṃ viṣkambhake yathā // VisSd_6.57 //",
  "GK16visah__u:2793": "aṅkadvayasyāntariti prathamāṅke 'sya pratiṣedhaḥ /",
  "GK16visah__u:2794": "yathā--veṇyāmaścatthāmāṅke rākṣasamithunam /",
  "GK16visah__u:2795": "atha cūlikā---",
  "GK16visah__u:2796": "antarjavanikāsaṃsthaiḥ sūcanārthasya cūlikā /",
  "GK16visah__u:2797": "yathā vīracarite caturthāṅkasyādau--“(nepathye)",
  "GK16visah__u:2798": "bho bho vaimānikāḥ, pravartantāṃ raṅgamaṅgalāni” ityādi /",
  "GK16visah__u:2799": "“rāmeṇa paraśurāmo jitaḥ” iti nepathye pātraiḥ sūcitam /",
  "GK16visah__u:2800": "athāṅkāvatāraḥ---",
  "GK16visah__u:2801": "aṅkānte sūcitaḥ pātraistadaṅkasyāvibhāgataḥ // VisSd_6.58 //",
  "GK16visah__u:2802": "yatrāṅko 'vataratyeṣo 'ṅkāvatāra iti smṛtaḥ /",
  "GK16visah__u:2803": "yathā---abhijñāne pañcamāṅke pātraiḥ sūcitaḥ ṣaṣṭhāṅkastadaṅkasyāṅgaviśeṣa ivāvatīrṇaḥ /",
  "GK16visah__u:2804": "athāṅkamukham---",
  "GK16visah__u:2805": "yatra sāyādaṅka evasminnaṅkānāṃ sūcanākhilā // VisSd_6.59 //",
  "GK16visah__u:2806": "tadaṅkamukhamityāhurbojārthakhyāpakaṃ ca tat /",
  "GK16visah__u:2807": "yathā---mālatīmādhave prathamāṅkādau kāmandakyavalokite bhūrivasuprabhṛtīnāṃ bhāvibhūmikānāṃ parikṣiptakathāprabandhasya ca prasaṅgātsaṃniveśaṃ sūcitavatyau /",
  "GK16visah__u:2808": "aṅkāntapātrairvāṅkāsyaṃ chinnāṅkasyārthasūcanām // VisSd_6.60 //",
  "GK16visah__u:2809": "aṅkāntapātraiṅkānte praviṣṭaiḥ pātraiḥ /",
  "GK16visah__u:2810": "yathā vīracarite dvitīyāṅkānte--“(praviśya)",
  "GK16visah__u:2811": "sumantraḥ-bhagavantau vaśiṣṭhaviśvāmitrau bhavataḥ sabhārgavānāhvayataḥ /",
  "GK16visah__u:2812": "itare--kva bhagavantau /",
  "GK16visah__u:2813": "sumantraḥ--mahārājadaśarathasyāntike /",
  "GK16visah__u:2814": "itare---tattatraiva gacchāvaḥ” ityaṅkaparisamāptau /",
  "GK16visah__u:2815": "“(tataḥ praviśantyupaviṣṭā vaśiṣṭhaviśvāmitraparaśurāmaḥ)",
  "GK16visah__u:2816": "'ityatra pūrvāṅkānta eva praviṣṭena sumāntrapātreṇa śatānandajanakakathāvicchede uttarāṅkamukhasūcanādaṅkāsyam” iti /",
  "GK16visah__u:2817": "etacca dhanikamatānusāreṇoktam /",
  "GK16visah__u:2818": "anye tuṃ---“aṅkāvataraṇonaivedaṃ gatārtham” ityāhuḥ /",
  "GK16visah__u:2819": "apekṣitaṃ parityājyaṃ nīrasaṃ vastu vistaram /",
  "GK16visah__u:2820": "yadā saṃdarśayeccheṣamāmukhānantaraṃ tadā // VisSd_6.61 //",
  "GK16visah__u:2821": "kāryo viṣkambhako nāṭya āmukhākṣiptapātrakaḥ /",
  "GK16visah__u:2822": "yathā--ratnāvalyāṃ yaugandharāyaṇaprayojitaḥ /",
  "GK16visah__u:2823": "yadā tu sarasaṃ vastu mūlādeva pravartate // VisSd_6.62 //",
  "GK16visah__u:2824": "ādāveva tadāṅkesyādāmukhākṣepasaṃśrayaḥ /",
  "GK16visah__u:2825": "yathā---śākuntale /",
  "GK16visah__u:2826": "viṣkambhakādyairapi no vadho vācyo 'dhikāriṇaḥ // VisSd_6.63 //",
  "GK16visah__u:2827": "anyo 'nyena tirādhānaṃ na kuryādrasavastunoḥ /",
  "GK16visah__u:2828": "rasaḥ śṛṅgārādiḥ /",
  "GK16visah__u:2829": "yaduktaṃ dhanikena---",
  "GK16visah__u:2830": "“na cātirasato vastu dūraṃ vicchinnatāṃ nayet /",
  "GK16visah__u:2831": "rasaṃ vā na tirodadhyādvastvalaṅkāralakṣaṇaiḥ” //",
  "GK16visah__u:2832": "iti /",
  "GK16visah__u:2833": "bījaṃ binduḥ patākā ca prakarī kāryameva ca // VisSd_6.64 //",
  "GK16visah__u:2834": "arthaprakṛtayaḥ pañca jñātvā yojyā yathāvidhi /",
  "GK16visah__u:2835": "arthaprakṛtayaḥ prayojanasiddhihetavaḥ /",
  "GK16visah__u:2836": "tatra bījam---",
  "GK16visah__u:2837": "alpamātraṃ samuddiṣṭaṃ bahudhā yadvisarpati // VisSd_6.65 //",
  "GK16visah__u:2838": "phalasya prathamo heturbojaṃ tadabhidhīyate /",
  "GK16visah__u:2839": "yathā---ratnāvalyāṃ vatsarājasya ratnāvalīprāptiheturdaivānukūlyalālito yaugandharāyaṇavyāpāraḥ /",
  "GK16visah__u:2840": "yathā vā---veṇyāṃ draupadīkeśasaṃyamanaheturbhīmasenakrodhopacito yudhiṣṭhirotsāhaḥ /",
  "GK16visah__u:2841": "avāntarārthavicchede binduracchedakāraṇam // VisSd_6.66 //",
  "GK16visah__u:2842": "yathā---ratnāvalyāmanaṅgapūjāparisamāptau kathārthavicchede sati “udayansyendorivodvīkṣate” iti sāgarikā śrutvā “(saharṣam)",
  "GK16visah__u:2843": "kadhaṃ eso so udaaṇaṇarindo” ityādiravāntarārthahetuḥ /",
  "GK16visah__u:2844": "vyāpi prāsaṅgikaṃ vṛttaṃ patāketyabhidhīyate /",
  "GK16visah__u:2845": "yathā---rāmacarite-sugrīvādeḥ, veṇyāṃ bhīmādeḥ, śākuntale-vidūṣakasya caritam /",
  "GK16visah__u:2846": "patākānāyakasya syānna svakīyaṃ phalāntaram // VisSd_6.67 //",
  "GK16visah__u:2847": "garbhe sandhau vimarśe vā nirvāhastasya jāyate /",
  "GK16visah__u:2848": "yathā---sugrīvādeḥ rājyaprāptyādi /",
  "GK16visah__u:2849": "yattu muninoktam--“ā gārbhādvā vimarśādvā patākā vinivartate” //",
  "GK16visah__u:2850": "iti /",
  "GK16visah__u:2851": "tatra “patāketi /",
  "GK16visah__u:2852": "patākā nāyakaphalaṃ nirvahaṇaparyantamapi patākāyāḥ pravṛttidarśanāt,",
  "GK16visah__u:2853": "iti vyākhyātamabhinavaguptapādaiḥ /",
  "GK16visah__u:2854": "prāsaṅgikaṃ pradeśasthaṃ caritaṃ prakarī matā // VisSd_6.68 //",
  "GK16visah__u:2855": "yathā---kulapatyaṅke rāvaṇajaṭāyusaṃvādaḥ /",
  "GK16visah__u:2856": "prakarī nāyakasya syānna svakīyaṃ phalāntaram /",
  "GK16visah__u:2857": "yathā---jaṭāyoḥ mokṣaprāptiḥ /",
  "GK16visah__u:2858": "apekṣitaṃ tu yatsādhyamārambho yannibandhanaḥ // VisSd_6.69 //",
  "GK16visah__u:2859": "samāpanaṃ tu yatsiddhyai tatkāryamiti saṃmatam /",
  "GK16visah__u:2860": "yathā---rāmacarite rāvaṇavadhaḥ /",
  "GK16visah__u:2861": "avasthāḥ pañca kāryasya prārabdhasya phalārthibhiḥ // VisSd_6.70 //",
  "GK16visah__u:2862": "ārambhayatnaprāptyāśāniyatāptiphalāgamāḥ /",
  "GK16visah__u:2863": "tatra---",
  "GK16visah__u:2864": "bhavedārambha autsukyaṃ yanmukhyaphalasiddhaye // VisSd_6.71 //",
  "GK16visah__u:2865": "yathā---ratnāvalyāṃ ratnāvalyantaḥ puraniveśārthaṃ yaugandharāyaṇasyautsukyam /",
  "GK16visah__u:2866": "evaṃ nāyakanāyikādīnāmapyautsukyamākareṣu boddhavyam /",
  "GK16visah__u:2867": "prayatnastu phalābāptau vyāpāro 'titvarānvitaḥ /",
  "GK16visah__u:2868": "yathā ratnāvalyām---“tahavi ṇa atthi aṇyo daṃsaṇa uvāo tti jadhā tadhā ālihia jadhāsamīhidaṃ karaissam” /",
  "GK16visah__u:2869": "ityādinā pratipādito ratnāvalyāścitralekhanādirvatsarājasaṅgamopāyaḥ /",
  "GK16visah__u:2870": "yathā ca---rāmacarite samudrabandhanādiḥ /",
  "GK16visah__u:2871": "upāyāpāyaśaṅkābhyāṃ prāptyāśā prāptisambhavaḥ // VisSd_6.72 //",
  "GK16visah__u:2872": "yathā---ratnāvalyāṃ tṛtīye 'ṅke veṣaparivartanābhisaraṇādeḥ saṅgamopāyādvāsavadattālakṣaṇāpāyaśaṅkayā cānirdhāritaikāntasaṅgamarūpaphalaprāptiḥ prāptyaśā /",
  "GK16visah__u:2873": "evamanyatra /",
  "GK16visah__u:2874": "apāyābhāvataḥ prāptiniyatāptistu niścitā /",
  "GK16visah__u:2875": "apāyābhāvānnirdhāritaikāntaphalaprāptiḥ /",
  "GK16visah__u:2876": "yathā ratnāvalyām--“rājā--devīprasādanaṃ tyaktvā nānyamatropāyaṃ paśyāmi” /",
  "GK16visah__u:2877": "iti devīlakṣaṇāpāyasya prasādanena nivāraṇānniyataphalaprāptiḥ sūcitā /",
  "GK16visah__u:2878": "sāvasthā phalayogaḥ syādyaḥ samagraphalodayaḥ // VisSd_6.73 //",
  "GK16visah__u:2879": "yathā---ratnāvalyāṃ ratnāvalīlābhaścakravartitvalakṣaṇaphalāntaralābhasahitaḥ /",
  "GK16visah__u:2880": "evamanyatra /",
  "GK16visah__u:2881": "yathāsaṃkhyamavasthābhirābhiryogāttu pañcabhiḥ /",
  "GK16visah__u:2882": "pañcadhaivetivṛttasya bhāgāḥ syuḥ pañcasandhayaḥ // VisSd_6.74 //",
  "GK16visah__u:2883": "tallakṣaṇamāha---",
  "GK16visah__u:2884": "antaraikārthasambandhaḥ sandhirekānvaye sati /",
  "GK16visah__u:2885": "ekena prayojanenānvitānāṃ kathāṃśānāmavāntaraikaprayojanasambandhaḥ sandhiḥ /",
  "GK16visah__u:2886": "tadbhedānāha--",
  "GK16visah__u:2887": "mukhaṃ pratimukhaṃ garbho vimarśa upasaṃhṛtiḥ // VisSd_6.75 //",
  "GK16visah__u:2888": "iti pañcāsya bhedāḥ syuḥ kramāllakṣaṇamucyate /",
  "GK16visah__u:2889": "yathāddeśaṃ lakṣaṇamāha---",
  "GK16visah__u:2890": "yatra bījasamutpattirnānārtharasasambhavā // VisSd_6.76 //",
  "GK16visah__u:2891": "prārambheṇa samāyuktā tanmukhaṃ parikīrttitam /",
  "GK16visah__u:2892": "yathā--ratnāvalyāṃ prathame 'ṅke /",
  "GK16visah__u:2893": "phalapradhānopāyasya mukhasandhiniveśinaḥ // VisSd_6.77 //",
  "GK16visah__u:2894": "lakṣyālakṣya ivodbhedo yatra pratimukhaṃ ca tat /",
  "GK16visah__u:2895_0": "yathā---ratnāvalyāṃ dvitīye 'ṅke vatsarājasāgarikāsamāgamahetoranurāgabījasya prathamāṅkopakṣiptasya",
  "GK16visah__u:2895_1": "susaṃgatā--vidūṣakābhyāṃ jñāyamānatayā kiṃcillakṣyasya vāsavadattayā citra phalakavṛttāntena",
  "GK16visah__u:2895_2": "kiñcidunnīyamānasyoddeśarūpa udbhedaḥ /",
  "GK16visah__u:2896": "phalapradhānopāyasya prāgudbhinnasya kiñcina // VisSd_6.78 //",
  "GK16visah__u:2897": "garbho yatra samudbhedo hrāsānveṣaṇavānmuhuḥ /",
  "GK16visah__u:2898": "phalasya garbhokaraṇādrarbhaḥ /",
  "GK16visah__u:2899": "yathā ratnāvalyāṃ dvitīye 'ṅke---“susaṃgatā---sahi,",
  "GK16visah__u:2900": "adakkhiṇā dāṇi si tumaṃ jā evaṃ bhaṭṭiṇā hattheṇa gāhidā vi kovaṃ ṇa muñcasi” ityādau samudbhedaḥ /",
  "GK16visah__u:2901": "punarvāsavadattāpraveśe hrāsaḥ /",
  "GK16visah__u:2902": "tṛtīye 'ṅke---“tadvārtānveṣaṇāya gataḥ kathaṃ cirayati vasantakaḥ” ityanveṣaṇam /",
  "GK16visah__u:2903": "viḍhūṣakaḥ--hī hī bhoḥ,",
  "GK16visah__u:2904": "kosambīrajjalambheṇāvi ṇa tādiso piavaassassa paritoso jādiso mama saāsādo piyavaaṇaṃ suṇia bhavassadi” ityādāvudbhedaḥ /",
  "GK16visah__u:2905": "punarapi vāsavadattāpratyabhijñānād hrāsaḥ /",
  "GK16visah__u:2906": "sāgarikāyāḥ saṅketasthānagamane 'nveṣaṇam /",
  "GK16visah__u:2907": "punarlatāpāśakaraṇo udbhedaḥ /",
  "GK16visah__u:2908": "atha vimirśaḥ---",
  "GK16visah__u:2909": "yatra mukhyaphalopāya udbhinno garbhato 'dhikaḥ // VisSd_6.79 //",
  "GK16visah__u:2910": "śāpādyaiḥ sāntarāyaśca sa vimarśa iti smṛtaḥ /",
  "GK16visah__u:2911": "yathā śākuntale caturthāṅkādau---anasūyā---piaṃvade,",
  "GK16visah__u:2912": "jaivi gandhavveṇa vivāheṇa ṇibbuttakallāṇā piasahī sauntalā aṇurūvabhattubhāiṇī saṃvutteti nivvudaṃ me hiaam,",
  "GK16visah__u:2913": "taha vi ettiaṃ cintaṇijjam” ityata ārabhya saptamāṅkopakṣiptācchakuntalāpratyabhijñānātprāgarthasañcayaḥ śakuntalāvismaraṇarūpavinghāliṅgitaḥ /",
  "GK16visah__u:2914": "atha nirvahaṇam---",
  "GK16visah__u:2915": "bījavanto mukhādyarthā viprakīrṇā yathāyatham // VisSd_6.80 //",
  "GK16visah__u:2916": "ekārthamupanīyante yatra nirvahaṇāṃ hi tat /",
  "GK16visah__u:2917": "yathā--veṇyām--“kañcukā--(upasṛtya, saharṣam-) mahārāja !vardhase /",
  "GK16visah__u:2918": "ayaṃ khalu bhīmaseno duryodhanakṣatajāruṇīkṛtasarvaśarīro durlakṣyavyaktiḥ” ityādinā draupadīkeśasaṃyamanādimukhasandhyādibījānāṃ nijanijasthānopakṣiptānāmekārthayojanam /",
  "GK16visah__u:2919": "yathā vā-śākuntale saptamāṅke 'śakuntalābhijñānāduttaror'tharāśiḥ /",
  "GK16visah__u:2920": "eṣāmaṅgānyāha--",
  "GK16visah__u:2921": "upakṣepaḥ parikaraḥ parinyāso vilobhanam // VisSd_6.81 //",
  "GK16visah__u:2922": "yuktiḥ prāptiḥ samādhānaṃ vidhānaṃ paribhāvanā /",
  "GK16visah__u:2923": "udbhadaḥ karaṇaṃ bheda etānyaṅgāni vai mukhe // VisSd_6.82 //",
  "GK16visah__u:2924": "yathoddeśaṃ lakṣaṇamāha--",
  "GK16visah__u:2925": "kāvyārthasya samutpattirupakṣepa iti smṛtaḥ /",
  "GK16visah__u:2926": "kāvyārtha itivṛttalakṣaṇaprastutābhidheyaḥ /",
  "GK16visah__u:2927": "yathā veṇyām--“bhīmaḥ---",
  "GK16visah__u:2928": "lābhāgṛhānalaviṣānnasabhāpraveśaiḥ prāṇeṣu vittanicayeṣu ca naḥ prahṛtya /",
  "GK16visah__u:2929": "ākṛṣya pāṇḍavavadhūparidhānakeśān svasthā bhavanti mayi jīvati dhartarāṣṭrāḥ //",
  "GK16visah__u:2930": "samutpannārthabāhulyaṃ jñeyaḥ parikaraḥ punaḥ // VisSd_6.83 //",
  "GK16visah__u:2931": "yathā tatraiva---",
  "GK16visah__u:2932": "pravṛddhaṃ yadvairaṃ mama khalu śisoreva kurubhir- na tatrāryo heturna bhavati kirīṭī na ca yuvām /",
  "GK16visah__u:2933": "jarāsaṃdhasyoraḥ sthalamiva virūḍhaṃ punarapi krudhā bhīmaḥ sandhiṃ vighaṭayati yūyaṃ ghaṭayata //",
  "GK16visah__u:2934": "tanniṣpattiḥ parinyāsaḥ---",
  "GK16visah__u:2935": "yathā tatraiva---",
  "GK16visah__u:2936": "cañcadrabhujabhramitacaṇḍagadābhighātasaṃcūrṇitoruyugalasya suyodhanasya /",
  "GK16visah__u:2937": "styānāvanaddhaghanaśoṇitaśoṇapāṇiruttaṃsayiṣyati kacāṃstava devi ! bhīmaḥ //",
  "GK16visah__u:2938": "atropakṣepo nāmetivattalakṣaṇasya kāvyābhidhaiyasya saṃkṣepeṇopakṣepaṇamātram /",
  "GK16visah__u:2939": "parikarastasyaiva bahulīkaraṇam /",
  "GK16visah__u:2940": "parinyāsastato 'pi naścayāpattirūpatayā parito hṛdaye nyasanam, ityeṣāṃ bhedaḥ /",
  "GK16visah__u:2941": "etāni cāṅgāni uktenaiva paurvāparyeṇa bhavanti, aṅgāntarāṇi tvanyathāpi /",
  "GK16visah__u:2942": "---guṇākhyānaṃ vilobhanam /",
  "GK16visah__u:2943": "yathā tatraiva---“draupadī--ṇādha, kiṃ dukkaraṃ tue parikuvideṇa” /",
  "GK16visah__u:2944": "yathā vā mama candrakalāyāṃ candrakalāvarṇane--seyam, “tāruṇyasyavilāsaḥ---” ityādi (139 pṛ.) /",
  "GK16visah__u:2945": "yattu śakuntalādiṣu “grīvābhaṅgābhirāmam---” ityādi mṛgādiguṇavarṇanaṃ tadvījārthasambandhābhāvānna saṃdhyaṅgam /",
  "GK16visah__u:2946": "evamaṅgāntarāṇāmapyūhyam /",
  "GK16visah__u:2947": "saṃpradhāraṇamarthānāṃ yuktiḥ---",
  "GK16visah__u:2948": "yathā--veṇyāṃ sahādevo bhīmaṃ prati ārya ! kiṃ mahārājasaṃdeśo 'yamavyutpanna evāryeṇa gṛhītaḥ” ityataḥ prabhṛti yāvadbhīmavacanam /",
  "GK16visah__u:2949": "“yuṣmān hrepayati krodhālloke śatrukulakṣayaḥ /",
  "GK16visah__u:2950": "na lajjayati dāraṇāṃ sabhāyāṃ keśakarṣaṇam” //",
  "GK16visah__u:2951": "iti /",
  "GK16visah__u:2952": "----prāptiḥ sukhāgamaḥ // VisSd_6.84 //",
  "GK16visah__u:2953": "yathā tatraiva---“mathnāmi kauravaśataṃ samare na kopāt---” ityādi (284 pṛ.)",
  "GK16visah__u:2954": "“draupadī--(śrutvā saharṣam--)",
  "GK16visah__u:2955": "ṇādha, assudapuvvaṃ kkhu edaṃ vaaṇam, tā puṇo puṇo bhaṇa” /",
  "GK16visah__u:2956": "bījasyāgamanaṃ yattu tatsamādhānamucyate /",
  "GK16visah__u:2957": "yathā tatraiva--“(nepathye kalakalānantaram)",
  "GK16visah__u:2958": "bho bho drupadavirāṭavṛṣṇyandhaka sahadevaprabhṛtayaḥ ! asmadakṣauhiṇīpatayaḥ kauravacamūpradhānayodhāśca śṛṇvantu bhavantaḥ---",
  "GK16visah__u:2959": "yatsatyavratabhaṅgabhīrumanasā yatnena mandīkṛtaṃ yadvismartumapīhitaṃ śamavatā śānti kulasyecchatā /",
  "GK16visah__u:2960": "taddyūtāraṇisaṃbhṛtaṃ nṛpasutākeśāmbarākarṣaṇaiḥ krodhajyotiridaṃ mahatkuruvane yaudhiṣṭhiraṃ jṛmbhate” //",
  "GK16visah__u:2961": "atra “svasthā bhavantu mayi jīvati--” ityādi bījasya pradhānanāyakābhimatatvena samyagahitatvātsamādhānam /",
  "GK16visah__u:2962": "sukhaduḥ khakṛto yor'thastadvidhānamiti smṛtam // VisSd_6.85 //",
  "GK16visah__u:2963": "yathā bālacarite---",
  "GK16visah__u:2964": "“utsāhātiśayaṃ vatsa ! tava bālyaṃ ca paśyataḥ /",
  "GK16visah__u:2965": "mama harṣaviṣādābhyāmākrāntaṃ yugapanmanaḥ” /",
  "GK16visah__u:2966": "yathā vā mama prabhāvatyām--“nayanayugāsecanakam-” ityādi (236 pṛ.) /",
  "GK16visah__u:2967": "kutūhalottarā vācaḥ proktā tu paribhāvanā /",
  "GK16visah__u:2968": "yathā--veṇyāṃ draupadī yuddhaṃ syānna veti saṃśayānā tūryaśabdānantaram “ṇādha ! kiṃ dāṇiṃ eso palaajalaharatthaṇidamantha khaṇe khaṇe samaradundubhi tāḍīadi” /",
  "GK16visah__u:2969": "bījārthasya prarohaḥ syādudbhedaḥ---",
  "GK16visah__u:2970": "yathā tatraiva--“draupadī--aṇṇāṃ ca ṇāha, puṇovi tumhehi samarādo āacchia samāssāsaidavvā /",
  "GK16visah__u:2971": "bhīmaḥ--nanu pāñcālarājatanaye ! kimadyālīkāścāsanayā--",
  "GK16visah__u:2972": "bhūyaḥ paribhavaklāntilajjāvidhuritānanam /",
  "GK16visah__u:2973": "aniḥ śeṣitakauravyaṃ na paśyasi vṛkodaram //",
  "GK16visah__u:2974": "---karaṇaṃ punaḥ // VisSd_6.86 //",
  "GK16visah__u:2975": "prakṛtārthasamārambhaḥ--",
  "GK16visah__u:2976": "yathā tatraiva---“devi ! gacchāmo vayamidānīṃ kurukulakṣayāya” iti /",
  "GK16visah__u:2977": "---bhedaḥ saṃhatabhedanam /",
  "GK16visah__u:2978": "yathā tatraiva---“ata evādyaprabhṛti bhinno 'haṃ bhavadbhyaḥ” /",
  "GK16visah__u:2979": "kecittu---“bhedaḥ protsāhanā” iti vadanti /",
  "GK16visah__u:2980": "atha pratimukhāṅgāni---",
  "GK16visah__u:2981": "vilāsaḥ parisarpaśca vidhutaṃ tāpanaṃ tathā // VisSd_6.87 //",
  "GK16visah__u:2982": "narma narmadyutiścaiva tathā pragamanaṃ punaḥ /",
  "GK16visah__u:2983": "virodhaśca pratimukhe tathā syātparyupāsanam // VisSd_6.88 //",
  "GK16visah__u:2984": "puṣpaṃ vajramupanyāso varṇasaṃhāra ityapi /",
  "GK16visah__u:2985": "tatra---",
  "GK16visah__u:2986": "samīhā ratibhogārthā vilāsa iti kathyate // VisSd_6.89 //",
  "GK16visah__u:2987": "ratilakṣaṇasya bhāvasya yo hetubhūto bhogo viṣayaḥ pramadā puruṣo vā tadarthā samīhā vilāsaḥ /",
  "GK16visah__u:2988": "yathā śākuntale---",
  "GK16visah__u:2989": "kamaṃ priyā na sulabhā manastu taddhāvadarśanāyāsi /",
  "GK16visah__u:2990": "akṛtārthe 'pi manasije ratimubhayaprārthanā kurute //",
  "GK16visah__u:2991": "iṣṭanaṣṭānusaraṇaṃ parisarpaśca kathyate /",
  "GK16visah__u:2992": "yathā śākuntale---“rājā---bhavitavyamatra tayā /",
  "GK16visah__u:2993": "tathā hi---",
  "GK16visah__u:2994": "abhyunnatā purastādavagāḍhā jaghanagauravātpaścāt /",
  "GK16visah__u:2995": "dvāre 'sya pāṇḍusikate padapaṅktirdṛśyate 'bhinavā” //",
  "GK16visah__u:2996": "kṛtasyānunayasyādau vidhutaṃ tvaparigrahaḥ // VisSd_6.90 //",
  "GK16visah__u:2997": "yathā tatraiva---“alaṃ vo anteuravirahapajjussueṇa rāesiṇā uvaruddheṇa” /",
  "GK16visah__u:2998": "kecittu---“vidhṛtaṃ syādaratiḥ” iti vadanti /",
  "GK16visah__u:2999": "upāyādarśanaṃ yattu tāpanaṃ nāma tadbhavet /",
  "GK16visah__u:3000": "yathā ratnāvalyām---“sagarikā---",
  "GK16visah__u:3001": "dullahajaṇāṇurāo lajjā guruī paraaso appā /",
  "GK16visah__u:3002": "piyasahi visamaṃ pemmaṃ maraṇaṃ saraṇaṃ ṇavari ekkam” //",
  "GK16visah__u:3003": "parihāsavaco narma---",
  "GK16visah__u:3004": "yathā ratnāvalyām---“susaṃgatā--sahī ! jassa kide tumaṃ āadā se aaṃ de purado ciṭṭhadi /",
  "GK16visah__u:3005": "sāgarikā---(sābhyasūyam) kassa kide ahaṃ āadā ? “susaṃgatā--alaṃ aṇṇasaṃkideṇa /",
  "GK16visah__u:3006": "ṇaṃ cittaphalaassa” /",
  "GK16visah__u:3007": "---dhṛtistu parihāsajā // VisSd_6.91 //",
  "GK16visah__u:3008": "narmadyutiḥ---",
  "GK16visah__u:3009": "tathā tatraiva--“susaṃgatā-sahi ! adakkhiṇā dāṇiṃ si tumaṃ jā evvaṃ bhaṭṭiṇā hatthāvalambidāvi kovaṃ ṇa muñcasi /",
  "GK16visah__u:3010": "sāgarikā--(sabhrūbhaṅgamīṣadvihasya) susaṃgade ! dāṇiṃ vi kīliduṃ na viramasi /",
  "GK16visah__u:3011": "kecittu--“doṣasyācchādanaṃ hāsyaṃ narmadyutiḥ” iti vadanti /",
  "GK16visah__u:3012": "---pragamanaṃ vākyaṃ syāduttarottaram /",
  "GK16visah__u:3013": "yathā vikramorvaśyām--urvaśī--jaadu jaadu mahārāo /",
  "GK16visah__u:3014": "rājā---",
  "GK16visah__u:3015": "mayā nāma jitaṃ yasya tvayā jaya udīryate” /",
  "GK16visah__u:3016": "ityādi /",
  "GK16visah__u:3017": "virodho vyasanaprāptiḥ---",
  "GK16visah__u:3018": "yathā caṇḍakauśike---“rājā---nūnamasamīkṣyakāriṇā mayā andheneva sphuracchikhākalāpo jvalanaḥ padbhyāṃ samākrāntaḥ” /",
  "GK16visah__u:3019": "---kruddhasyānunayaḥ punaḥ // VisSd_6.92 //",
  "GK16visah__u:3020": "syātparyupāsanaṃ--",
  "GK16visah__u:3021": "yathā ratnāvalyām--“viḍhūṣakaḥ---bho, mā kupya /",
  "GK16visah__u:3022": "eṣā hi kadalīgharantaraṃ gādā” ityādi /",
  "GK16visah__u:3023": "---puṣpaṃ viśeṣavacanaṃ matam /",
  "GK16visah__u:3024": "yathā tatraiva---“(rājā haste gṛhītvā sparśaṃ nāṭayati )",
  "GK16visah__u:3025": "vidūṣakāḥ---bho vaassa ! esā apuvvā sirī tae samāsādidā /",
  "GK16visah__u:3026": "rājā---vayasya ! satyam---",
  "GK16visah__u:3027": "śrīreṣā, pāṇirapyasyāḥ pārijātasya pallavaḥ /",
  "GK16visah__u:3028": "kuto 'nyathā stravatyeṣa svedacchadmāmṛtadravaḥ //",
  "GK16visah__u:3029": "pratyakṣaniṣṭhuraṃ vajram---",
  "GK16visah__u:3030": "yathā tatraiva---“rājā---kathamihastho 'haṃ tvayā jñātaḥ ?",
  "GK16visah__u:3031": "susaṃgatā---ṇa kevalaṃ tumaṃ samaṃ cittaphalaeṇa /",
  "GK16visah__u:3032": "tā jāva gadua gadua devīe ṇivedaissam” /",
  "GK16visah__u:3033": "---upanyāsaḥ prasādanam // VisSd_6.93 //",
  "GK16visah__u:3034": "yathā tatraiva--“susaṃgatā--bhaṭṭuṇa ! alaṃ saṅkāe /",
  "GK16visah__u:3035": "mae vi bhaṭiṇīe pasādeṇa kīlidaṃ jjeva edihiṃ /",
  "GK16visah__u:3036": "tā kiṃ kaṇṇābharaṇoṇa /",
  "GK16visah__u:3037": "ado vi me garuaro pasādo eso, jaṃ tue ahaṃ ettha ālihidatti kuvidā me piasahī sāariā /",
  "GK16visah__u:3038": "esā jjeva pasādīadu” /",
  "GK16visah__u:3039": "kecittu---“upapattikṛto hyartha upanyāsaḥ sa kīrtitaḥ” /",
  "GK16visah__u:3040": "iti vadanti /",
  "GK16visah__u:3041": "udāharanti ca, tatraiva---“adimuharā kkhu sā gabbhadāsī” iti /",
  "GK16visah__u:3042": "cāturvarṇyopagamanaṃ varṇasaṃhāra iṣyate /",
  "GK16visah__u:3043": "yathā mahāvīracarite tṛtīye 'ṅke---",
  "GK16visah__u:3044": "pariṣadiyamṛṣīṇāmeṣa vīro yudhājit saha nṛpatiramātyairlomapādaśca vṛddhaḥ /",
  "GK16visah__u:3045": "ayamaviratayajño brahmavādī purāṇaḥ prabhurapi janakānāmaṅga bho yācakāste //",
  "GK16visah__u:3046": "ityatra ṛṣikṣādīnāṃ varṇānāṃ melanam /",
  "GK16visah__u:3047": "abhinavaguptapādāstu--“varṇaśabdena pātrāṇyupalakṣyante /",
  "GK16visah__u:3048": "saṃhāro melanam” iti vyācakṣate /",
  "GK16visah__u:3049": "udāharanti ca ratnāvalyāṃ dvitīye 'ṅke--“ado vi me attraṃ guruaro pasādo--” ityāderārabhya “ṇaṃ hatthe geṇhia pasādehi ṇam /",
  "GK16visah__u:3050": "rājā--kvāsau kvāsau” ityādi /",
  "GK16visah__u:3051": "atha gārbhāṅgāni---",
  "GK16visah__u:3052": "abhūtāharaṇaṃ mārgo rūpodāharaṇo kramaḥ // VisSd_6.94 //",
  "GK16visah__u:3053": "saṃgrahaścānumānaṃ ca prārthanā kṣiptireva ca /",
  "GK16visah__u:3054": "tro (to) ṭakādhibalodvegā garbhe syurvidravastathā // VisSd_6.95 //",
  "GK16visah__u:3055": "tatra vyājāśrayaṃ vākyamabhūtāharaṇaṃ matam /",
  "GK16visah__u:3056": "yathā aśvatthāmāṅke---",
  "GK16visah__u:3057": "aśvatthāmā hata iti pṛthāsūnunā spaṣṭamuktvā svairaṃ śeṣe gaja iti punarvyāhṛtaṃ satyavācā /",
  "GK16visah__u:3058": "tacchrutvāsau dayitatanayaḥ pratyayāttasya rājñaḥ śastrāṇyājau nayanasalilaṃ cāpi tulyaṃ mumoca //",
  "GK16visah__u:3059": "tattvārthakathanaṃ mārgaḥ---",
  "GK16visah__u:3060": "yathā caṇḍakauśike--“rājā---bhagavan ! gṛhyatāmarjitamidaṃ bhāryātanayavikrayāt /",
  "GK16visah__u:3061": "śeṣasyārthe kariṣyāpi caṇḍāle 'pyātmavikrayam //",
  "GK16visah__u:3062": "rūpaṃ vākyaṃ vitarkavat // VisSd_6.96 //",
  "GK16visah__u:3063": "yathā ratnāvalyām--“rājā---",
  "GK16visah__u:3064": "manaḥ prakṛtyaiva calaṃ durlakṣyaṃ ca tathāpi me /",
  "GK16visah__u:3065": "kāmenaitatkathaṃ viddhaṃ samaṃ sarvaiḥ śilīmukhaiḥ //",
  "GK16visah__u:3066": "udāharaṇamutkarṣayuktaṃ vacanamucyate /",
  "GK16visah__u:3067": "yathā aśvatthāmāṅke--",
  "GK16visah__u:3068": "yo yaḥ śastraṃ bibharti svabhujagurumadaḥ pāṇḍavīnāṃ camūnāṃ yo yaḥ pāñcālagotre śiśuradhikavayā garbhaśayyāṃ gato vā /",
  "GK16visah__u:3069": "yo yastatkarmasākṣī,",
  "GK16visah__u:3070": "carati mayi raṇo yaśca yaśca pratīpaḥ krodhāndhastasya tasya svayamiha jagatāmantakasyāntako 'ham //",
  "GK16visah__u:3071": "bhāvatattvopalabdhistu kramaḥ syāt---",
  "GK16visah__u:3072": "yathā śāsuntale---“rājā---sthāne khalu vismṛtanimeṣeṇa cakṣuṣā priyāmavalokayāmi /",
  "GK16visah__u:3073": "tathāhi--",
  "GK16visah__u:3074": "unnamitaikabhrūlatamānanamasyāḥ padāni racayantyāḥ /",
  "GK16visah__u:3075": "pulakāñcitena kathayati mayyanurāgaṃ kapolena //",
  "GK16visah__u:3076": "---saṃgrahaḥ punaḥ // VisSd_6.97 //",
  "GK16visah__u:3077": "sāmadānārthasaṃpannaḥ--",
  "GK16visah__u:3078": "yathā ratnāvalyām---“rājā---sādhu vayasya ! idaṃ te pāritoṣikam /",
  "GK16visah__u:3079": "(iti kaṭakaṃ dadāti ) /",
  "GK16visah__u:3080": "---liṅgādūho 'numānatā /",
  "GK16visah__u:3081": "yathā jānakīrāghave nāṭake---“rāmaḥ---",
  "GK16visah__u:3082": "līlāgatairapi taraṅgayato dharitrīmālokanairnamayato jagatāṃ śirāṃsi /",
  "GK16visah__u:3083": "tasyānumāpayati kāñcanakāntigaurakāyasya sūryatanayatvamadhṛṣyatāṃ ca //",
  "GK16visah__u:3084": "ratiharṣotsavānāṃ tu prārthanaṃ prārthanā bhavet // VisSd_6.98 //",
  "GK16visah__u:3085": "yathā ratnāṣalyām---“priye sāgarike ! śītāṃśurmukhamutpale tava dṛśau,",
  "GK16visah__u:3086": "padmānukārau karau,",
  "GK16visah__u:3087": "rambhāstambhanibhaṃ tathoruyugalaṃ, bāhū mṛṇālopamau /",
  "GK16visah__u:3088": "ityahlādakarākhilaṅgi ! rabhasānniḥ śaṅkamāliṅgya mā- maṅgani tvamanaṅgatāpavidhurāṇyehyehi nirvāpaya //",
  "GK16visah__u:3089": "idaṃ ca prārthanākhyamaṅgam /",
  "GK16visah__u:3090": "yanmate nirvahaṇo bhūtāvasaratvātpraśastināmāṅga nāsti tanmatānusāreṇoktam,",
  "GK16visah__u:3091": "anyathā pañcaṣaṣṭisaṃkhyatvaprasaṅgāt /",
  "GK16visah__u:3092": "rahasyārthasya tadbhedaḥ kṣiptiḥ syāt---",
  "GK16visah__u:3093": "yathāśvatthāmāṅke---",
  "GK16visah__u:3094": "evasyaiva vipāko 'yaṃ dāruṇo bhuvi vartate /",
  "GK16visah__u:3095": "keśagrahe dvitīye 'sminnūnaṃ niḥ śeṣitāḥ prajāḥ //",
  "GK16visah__u:3096": "---tro(to) ṭakaṃ punaḥ /",
  "GK16visah__u:3097": "saṃrabdhavāk--",
  "GK16visah__u:3098": "yathā caṇḍakauśike---“kauśikaḥ--āḥ, punaḥ kathamadyāpi na sambhūtā svaṇādakṣiṇāḥ” /",
  "GK16visah__u:3099": "---adhibalabhisaṃmadhicchalena yaḥ // VisSd_6.99 //",
  "GK16visah__u:3100": "yathā ratnāvalyām---“kāñcanamālā---bhaṭṭiṇi, iyaṃ sā cittasāliā /",
  "GK16visah__u:3101": "vasantaassa saṇṇaṃ karomi ” ityādi /",
  "GK16visah__u:3102": "nṛpādijanitā bhītarudvegaḥ parikīrtitaḥ /",
  "GK16visah__u:3103": "yathā veṇyām---",
  "GK16visah__u:3104": "prāptāvekarathārūḍhau pṛcchantau tvāmitastataḥ /",
  "GK16visah__u:3105": "sa karṇāriḥ sa ca krūro vṛkakarmā vṛkodaraḥ //",
  "GK16visah__u:3106": "śaṅkābhayatrāsakṛtaḥ sambhramo vidravo mataḥ // VisSd_6.100 //",
  "GK16visah__u:3107": "kālāntakakarālāsyaṃ krodhodbhūtaṃ daśānanam /",
  "GK16visah__u:3108": "vilokya vānarānīke sambhramaḥ ko 'pyajāyata //",
  "GK16visah__u:3109": "atha vimarśāṅgāni---",
  "GK16visah__u:3110": "apavādo 'tha saṃpheṭo vyavasāyo dravo dyutiḥ /",
  "GK16visah__u:3111": "śaktiḥ prasaṅgaḥ śedaśca pratiṣedho virodhanam // VisSd_6.101 //",
  "GK16visah__u:3112": "prarocanā vimarśe syādādānaṃ chādanaṃ tathā /",
  "GK16visah__u:3113": "doṣaprakhyāpavādaḥ syāt---",
  "GK16visah__u:3114": "yathā veṇyām---“yudhiṣṭhiraḥ---pañcālaka ! kvacidāsāditā tasya durātmanaḥ kaukhyāpasadasya padavī /",
  "GK16visah__u:3115": "pāñcālakaḥ--na kevalaṃ padavī, sa eva durātmā devīkeśapāśasparśapātakapradhānaheturupalavdhaḥ” /",
  "GK16visah__u:3116": "---saṃpheṭo roṣabhāṣaṇam // VisSd_6.102 //",
  "GK16visah__u:3117": "yathā tatraiva---“rājā---are re maruttanaya ! vṛddhasya rājñaḥ purato ninditamapyātmakarma śalāghase /",
  "GK16visah__u:3118": "śṛṇu re--",
  "GK16visah__u:3119": "kṛṣṭā keśeṣu bhāryā tava tava ca paśostasya rājñastayorvā pratyaśraṃ bhūpatīnāṃ mama bhuvanapaterājñayā dyūtadāsī /",
  "GK16visah__u:3120": "tasmin verānubandhe vada kimapakṛtaṃ tairhatā ye narendrā bāhvorvoryātibhāradraviṇagurumadaṃ māmajitvaiva darpaḥ //",
  "GK16visah__u:3121": "bhīmaḥ---(sakrodham) āḥ pāpa /",
  "GK16visah__u:3122": "rājā---āḥ pāpa” /",
  "GK16visah__u:3123": "ityādi /",
  "GK16visah__u:3124": "vyavasāyaśca vijñeyaḥta pratijñāhetusaṃbhavaḥ /",
  "GK16visah__u:3125": "yathā tatraiva---“bhīmaḥ---",
  "GK16visah__u:3126": "nihatāśeṣakauravyaḥ kṣībo duḥśāsanāsṛjā /",
  "GK16visah__u:3127": "bhaṅktā duryodhanasyaurvorbhomo 'yaṃ śirasā nataḥ //",
  "GK16visah__u:3128": "dravo guruvyatikrāntiḥ śokāvegādisambhavā // VisSd_6.103 //",
  "GK16visah__u:3129": "yathā tatraiva---“yudhiṣṭhiraḥ---bhagavan ! kṛṣṇāgraja ! subhadrābhrātaḥ ! jñātiprītirmanasi na kṛtā,",
  "GK16visah__u:3130": "kṣatriyāṇāṃ na dharmo rūḍhaṃ sakhyaṃ tadapi gaṇitaṃ nānujasyārjunena /",
  "GK16visah__u:3131": "tulyaḥ kāmaṃ bhavatu bhavataḥ śiṣyayoḥ snehabandhaḥ ko 'yaṃ panthā yadasi vimukho mandabhāgye mayi tvam /",
  "GK16visah__u:3132": "tarjanodvejane proktā dyutiḥ---",
  "GK16visah__u:3133": "yathā tatraiva duryodhanaṃ prati kumāravṛkodareṇoktam----",
  "GK16visah__u:3134": "janmendovimale kule vyapadiśasyadyāpi dhatse gadāṃ māṃ duḥ śāsanakoṣṇaśoṇitamadhukṣībaṃ ripuṃ manyase /",
  "GK16visah__u:3135": "darpāndho madhukaiṭabhadviṣi harāvapyuddhataṃ ceṣṭase trāsānme nṛ-paśo ! vihāya samaraṃ paṅke 'dhunā līyase //",
  "GK16visah__u:3136": "---śaktiḥ punarbhavet /",
  "GK16visah__u:3137": "virodhasya praśamanam---",
  "GK16visah__u:3138": "yathā tatraiva---",
  "GK16visah__u:3139": "“kurvantvāptā hatānāṃ raṇaśirasi janā bhasmasād dehabhārā- naśrūnmiśraṃ kathañciddadatu jalamamī bāndhavā bāndhavebhyaḥ /",
  "GK16visah__u:3140": "mārgantāṃ jñātidehān hatanaragahane khaṇḍitān gṛdhrakaṅkaiḥ- rastaṃ bhāsvān prayātaḥ saha ripubhirayaṃ saṃhrintāṃ balāni //",
  "GK16visah__u:3141": "---prasaṅgo gurukīrttanam // VisSd_6.104 //",
  "GK16visah__u:3142_0": "yathā mṛcchakaṭikāyām---“cāṇḍālakaḥ---eso kkhu sāgaladattassa sudo ajjavismadattasma",
  "GK16visah__u:3142_1": "ṇattio cāludatto vāvādiduṃ vañbhktaṭṭhāṇaṃ ṇijjai edeṇa kila gaṇiā vasantaseṇā suaṇṇaloheṇa vāvādi detti /",
  "GK16visah__u:3143": "cārudattaḥ---(sanirvedaṃ svagatam)",
  "GK16visah__u:3144": "“makhaśataparipūtaṃ gotramudbhāsitaṃ yat, sadasi niviḍacetyavrahmaghoṣaiḥ purustāt /",
  "GK16visah__u:3145": "mama nidhanadaśāyāṃ varttamānasya pāpaistadasadṛśamanuṣyairghuṣyate ghoṣaṇāyām” //",
  "GK16visah__u:3146": "ityanena cārudattavadhābhyudayānukūlaprasaṅgād gurukīrttanamiti prasaṅgaḥ /",
  "GK16visah__u:3147": "manaśceṣṭāsamutpannaḥ śramaḥ kheda iti smṛtaḥ /",
  "GK16visah__u:3148": "manaḥ samutpanno yathā mālatīmādhave---",
  "GK16visah__u:3149": "dalati hṛdayaṃ gāḍhodvego dvidhā na bhidyate vahati vikalaḥ kāyo mohaṃ na muñcati cetanām /",
  "GK16visah__u:3150": "jvalayati tanūmantardāhaḥ, karoti na bhasmasāt praharati vidhirmarmacchedī, na kṛntati jīvitam //",
  "GK16visah__u:3151": "evaṃ ceṣṭāsamutpanno 'pi /",
  "GK16visah__u:3152": "īpsitārthapratīghātaḥ pratiṣedha itīṣyate // VisSd_6.105 //",
  "GK16visah__u:3153": "yathā mama prabhāvatyāṃ vidūṣakaṃ prati pradyumnaḥ---sakhe ! kathamiha tvamekākī varttase ?",
  "GK16visah__u:3154": "kva nu punaḥ priyasakhījanānugamyamānā priyatamā me prabhāvatī ?",
  "GK16visah__u:3155": "vidūṣakaḥ- asura vaiṇā āāria kahiṃ vi ṇīdā /",
  "GK16visah__u:3156": "pradyumnaḥ---(dīrghaṃ niśvasya )",
  "GK16visah__u:3157": "hā pūrṇacandramukhi ! mattacakoranetre ! māmānatāṅgi ! parihāya kuto gatāsi ?” /",
  "GK16visah__u:3158": "gaccha tvamadya nanu jīvita ! tūrṇameva daivaṃ kadarthanaparaṃ kṛtakṛtyamastu //",
  "GK16visah__u:3159": "kāryātyayopagamanaṃ vihodhanamiti smṛtam /",
  "GK16visah__u:3160": "yathā veṇyām---yudhiṣṭhiraḥ---",
  "GK16visah__u:3161": "tīrṇe bhīṣmamahodadhau kathamapi droṇānale nivṛte karṇāśīviṣabhogini praśamite śalye ca yāte divam /",
  "GK16visah__u:3162": "bhīmena priyasāhasena rabhāsādalpāvaśeṣe jaye sarva jīvitasaṃśayaṃ vayamamī vācā samāropitāḥ //",
  "GK16visah__u:3163": "prarocanā tu vijñeyā saṃhārārthapradarśinī // VisSd_6.106 //",
  "GK16visah__u:3164": "yathā veṇyām---“pāñcālakaḥ--ahaṃ devena cakrapāṇinā sahitaḥ---” ityupakramya kṛtaṃ sandehena /",
  "GK16visah__u:3165": "pūryantāṃ salilena ratnakalaśā rājyābhiṣekāya te kṛṣṇātyantacirojbhktite tu kabarībandhe karotu kṣaṇam /",
  "GK16visah__u:3166": "rāme śātakuṭhārabhāsvarakare kṣatradrumocchedini kramadhāndhe ca vṛkodare paripatatyājau kutaḥ saṃśayaḥ” //",
  "GK16visah__u:3167": "kāryasaṃgraha ādānam---",
  "GK16visah__u:3168": "yathā veṇyām---“bho bhoḥ samantapañcakacāriṇaḥ ! /",
  "GK16visah__u:3169": "nāhaṃ rakṣo na bhūto ripurudhirajalāhlāditāṅgaḥ prakāmaṃ nistīrṇorupratijñājalanidhigahanaḥ krodhanaḥ kṣatriyo 'smi /",
  "GK16visah__u:3170": "bho bho rājanyavīrāḥ ! samaraśikhiśikhābhuktaśeṣāḥ ! kṛtaṃ va--",
  "GK16visah__u:3171": "strāsenānena līnairhatakarituragāntahitairāsyate yat //",
  "GK16visah__u:3172": "atra samastaripuvadhakāryasya saṃkṛhītatvādādānam ---",
  "GK16visah__u:3173": "tadāhuśchādanaṃ punaḥ /",
  "GK16visah__u:3174": "kāryārthamapamānādeḥ sahanaṃ khalu yadbhavet // VisSd_6.107 //",
  "GK16visah__u:3175": "yathā tatraiva---arjunaḥ-ārya ! prasīda kimatrakrodhena--",
  "GK16visah__u:3176": "apriyāṇi karotveṣa vācā śakto na karmaṇā /",
  "GK16visah__u:3177": "hatabhrātṛśato duḥkhī pralāpairasya kā vyathā //",
  "GK16visah__u:3178": "atha nirvahaṇāṅgāni /",
  "GK16visah__u:3179": "sandhirvibodho grathanaṃ nirṇayaḥ paribhāṣaṇam /",
  "GK16visah__u:3180": "kṛtiḥ taprasāda ānandaḥ samayo 'pyupagūhanam // VisSd_6.108 //",
  "GK16visah__u:3181": "bhāṣaṇaṃ pūrvavākyañca kāvyasaṃhāra eva ca /",
  "GK16visah__u:3182": "praśastiriti saṃhāre jñeyānyaṅgāni nāmataḥ // VisSd_6.109 //",
  "GK16visah__u:3183": "tatra---",
  "GK16visah__u:3184": "bījopagamanaṃ sandhiḥ---",
  "GK16visah__u:3185": "yathā tatraiva (veṇyām)",
  "GK16visah__u:3186": "---“bhīmaḥ-bhavati ! yajñavedisambhave ! smarati bhavatī yanmayoktam--“cañcadbhuje” tyādi” /",
  "GK16visah__u:3187": "anena mukhe kṣiptabījasya punarupagamanamiti sandhiḥ /",
  "GK16visah__u:3188": "---vibodhaḥ kāryamārgaṇam /",
  "GK16visah__u:3189": "yathā tatraiva---“bhīmaḥ--muñcatu māmāryaḥ kṣaṇamekam /",
  "GK16visah__u:3190": "yudhiṣṭhiraḥ--kimaparamavaśiṣṭam ? bhīmaḥ--sumahadavaśiṣṭam /",
  "GK16visah__u:3191": "saṃyamayāmi tāvadanena suyodhanaśoṇitokṣitena pāṇinā pāñcālyā duḥśāsanāvakṛṣṭaṃ keśahastam /",
  "GK16visah__u:3192": "yudhiṣṭhiraḥ--gacchatu bhavān, anubhavatu tapasvinī veṇīsaṃhāram” iti /",
  "GK16visah__u:3193": "anena keśasaṃthamanakāryasyānveṣaṇādvibodhaḥ /",
  "GK16visah__u:3194": "upanyāsastu kāryāṇāṃ grathanaṃ---",
  "GK16visah__u:3195": "yathā tatraiva---bhīmaḥ--pāñcāli ! na khalu mayi jīvati saharṃttavyā duḥśāsanavilulitā veṇirātmapāṇibhyām /",
  "GK16visah__u:3196": "tiṣṭha, svayamevāhaṃ saṃharami ” iti /",
  "GK16visah__u:3197": "anena kāryasyopakṣepādragrathanam /",
  "GK16visah__u:3198": "---nirṇayaḥ punaḥ // VisSd_6.110 //",
  "GK16visah__u:3199": "anubhūtārthakathanaṃ---",
  "GK16visah__u:3200": "yathā tatraiva, bhīmaḥ--deva ajātaśatro ! adyāpi duryodhanahatakaḥ /",
  "GK16visah__u:3201": "mayā hi tasya durātmanaḥ--",
  "GK16visah__u:3202": "bhūmau kṣiptaṃ śarīraṃ nihatamidamasṛkcandanābhaṃ nijāṅge takṣmīrārye niṣaktā caturudadhipayaḥ sīmayā sārddhamurvyā /",
  "GK16visah__u:3203": "bhṛtyā mitrāṇi yodhāḥ kurukulamanujā dagdhametadraṇāgnau nāmaikaṃ yadbravīṣi kṣitipa ! tadadhunā dhārttarāṣṭasya śeṣam //",
  "GK16visah__u:3204": "---vadanti paribhāṣaṇam /",
  "GK16visah__u:3205": "parivādakṛtaṃ vākyam---",
  "GK16visah__u:3206": "yathā śākuntale--rājā ārye ! atha sā tatrabhavatī kimākhyasya rājarṣeḥ patnī ? /",
  "GK16visah__u:3207": "tāpasī---",
  "GK16visah__u:3208": "ko tassa dhammadārapariṭṭāiṇo ṇāmaṃ geṇhissadi” /",
  "GK16visah__u:3209": "---labdhārthaśamanaṃ kṛtiḥ // VisSd_6.111 //",
  "GK16visah__u:3210": "yathā veṇyām--“kṛṣṇaḥ--ete bhagavanto vyāsa--vālmīkiprabhṛtayo 'bhiṣekaṃ dhārayantastiṣṭhanti” iti /",
  "GK16visah__u:3211": "anena prāptarājyasyābhiṣekamaṅgalaiḥ sthirīkaraṇaṃ kṛtiḥ /",
  "GK16visah__u:3212": "śuśrūṣādiḥ prasādaḥ syāt---",
  "GK16visah__u:3213": "yathā tatraiva bhīmena draupadyāḥ keśasaṃyamanam /",
  "GK16visah__u:3214": "---ānando vāñchitāgamaḥ /",
  "GK16visah__u:3215": "yathā tatraiva---“draupadī---visumaridaṃ edaṃ vāvāraṃ ṇādhassa pasādeṇa puṇo vi sikkhissaṃ” /",
  "GK16visah__u:3216": "samayo duḥkhaniryāṇāṃ---",
  "GK16visah__u:3217": "yathā ratnāvalyām--“vāsavadattā---(ratnāvalīmāliṅgya) samassasa bahiṇie ! samassasa” /",
  "GK16visah__u:3218": "---tadbhavedupagūhanam // VisSd_6.112 //",
  "GK16visah__u:3219": "yat syādadbhutasamprāptiḥ--",
  "GK16visah__u:3220": "yathā mama prabhāvatyāṃ nāradadarśanāt pradyumna ūrddhvamavalokya---",
  "GK16visah__u:3221": "dadhadvidyullekhāmiva kusumamālāṃ marimala--",
  "GK16visah__u:3222": "bhramadbhṛṅgaśreṇīdhvanibhirupagītāṃ tata itaḥ /",
  "GK16visah__u:3223": "digantaṃ jyotibhistuhinakaragaurairdhavalaya--",
  "GK16visah__u:3224": "nnitaḥ kailāsādriḥ patati viyataḥ kiṃ punaridam //",
  "GK16visah__u:3225": "---sāmadānādi bhāṣaṇm /",
  "GK16visah__u:3226": "yathā caṇḍakauśike--“dharmaḥ---tadehi dharmalokamadhitiṣṭha” /",
  "GK16visah__u:3227": "pūrvavākyaṃ tu vijñeyaṃ yathoktārthopadarśanam // VisSd_6.113 //",
  "GK16visah__u:3228": "yathā veṇyām--bhīmaḥ--buddhaimatike ! kva sā bhānumatī /",
  "GK16visah__u:3229": "paribhavatu samprati pāṇḍavadārān” /",
  "GK16visah__u:3230": "varapradānasaṃprāptiḥ kāvyasaṃhāra iṣyate /",
  "GK16visah__u:3231": "yathā sarvatra---kiṃ te bhūyaḥ priyamupakaromi” /",
  "GK16visah__u:3232": "iti /",
  "GK16visah__u:3233": "nṛpadeśādiśāntistu praśastirabhidhīyate // VisSd_6.114 //",
  "GK16visah__u:3234": "yathā prabhāvatyām---",
  "GK16visah__u:3235_0": "rājānaḥ sutanirviśeṣamadhunā paśyantu nityaṃ prajā jīyasuḥ sadasadvivekapaṭavaḥ santo",
  "GK16visah__u:3235_1": "guṇagrāhiṇaḥ sasyasvarṇasamṛddhayaḥ samadhikāḥ santu kṣamāmaṇḍale bhūyādavyabhicāriṇī",
  "GK16visah__u:3235_2": "trijagato bhaktiśca nārāyaṇo //",
  "GK16visah__u:3236": "atra copasaṃhārapraśastyoranta ekena krameṇaiva sthitiḥ /",
  "GK16visah__u:3237": "“iha ca mukhasaṃdhau upakṣepaparinyāsayuktyudbhedasamādhānānāṃ pratimukhe ca parisarpaṇapragamanavajropanyāsapuṣpāṇāṃ garbhe 'bhūtāharaṇamargatro (to)",
  "GK16visah__u:3238": "ṭakādhibalakṣepāṇāṃ vimarśe 'pavādaśaktivyavasāyaprarocanādānānāṃ prādhanyam /",
  "GK16visah__u:3239": "anyeṣāṃ ca yathāsambhavaṃ sthitiḥ” iti kecit /",
  "GK16visah__u:3240": "catuḥṣaṣṭividhaṃ hyetadaṅgaṃ proktaṃ manīṣibhiḥ /",
  "GK16visah__u:3241": "kuryādaniyate tasya saṃdhāvapi niveśanam // VisSd_6.115 //",
  "GK16visah__u:3242": "rasānuguṇatāṃ vīkṣya rasasyaiva hi mukhyatā /",
  "GK16visah__u:3243": "yathā vehīsaṃhāre tṛtīyāṅke duryodhanakarṇayormahatsaṃpradhāraṇam /",
  "GK16visah__u:3244": "evamanyatrāpi /",
  "GK16visah__u:3245": "yattu rudraṭādibhiḥ “niyama eva ” ityuktaṃ tallakṣyāviruddham /",
  "GK16visah__u:3246": "iṣṭārtharacanāścaryalābho vṛttāntavistaraḥ // VisSd_6.116 //",
  "GK16visah__u:3247": "rāgaprāptiḥ prayogasya goṣyānāṃ gopanaṃ tathā /",
  "GK16visah__u:3248": "prakāśanaṃ prakāśyānāmaṅgānāṃ ṣaḍvidhaṃ phalam // VisSd_6.117 //",
  "GK16visah__u:3249": "aṅgahīno naro yadvannaivārambhakṣamo bhavet /",
  "GK16visah__u:3250": "aṅgahīnaṃ tathā kāvyaṃ na prayogāya yujyate // VisSd_6.118 //",
  "GK16visah__u:3251": "saṃpādayetāṃ saṃdhyaṅgaṃ nāyakapratināyakau /",
  "GK16visah__u:3252": "tadabhāve patākādyastadabhāve tathetarat // VisSd_6.119 //",
  "GK16visah__u:3253": "prāyeṇa pradhānapuruṣaprayojyāni sandhyaṅgāni bhavanti /",
  "GK16visah__u:3254": "kintūpakṣepāditrayaṃ bījasyālpamātrasamuddiṣṭatvādapradhānapuruṣaprayojitameva sādhu /",
  "GK16visah__u:3255": "rasavyaktimapekṣyaiṣāmaṅgānāṃ saṃniveśanam /",
  "GK16visah__u:3256": "na tu kevalayā śāstrasthitisaṃpādanecchayā // VisSd_6.120 //",
  "GK16visah__u:3257": "tathā ca yadveṇyāṃ duryodhanasya bhānumatyā saha vipralambho darśitaḥ,",
  "GK16visah__u:3258": "tattāddaśe 'vasare 'tyantamanucitam /",
  "GK16visah__u:3259": "aviruddhaṃ tu yadvṛttaṃ rasādivyaktaye 'dhikam /",
  "GK16visah__u:3260": "tadaṣyanyathayeddhīmānna vadedvā kadācana // VisSd_6.121 //",
  "GK16visah__u:3261": "anayorudāharaṇaṃ satprabandheṣvabhivyaktameva /",
  "GK16visah__u:3262": "atha vṛttayaḥ---",
  "GK16visah__u:3263": "śṛṅgāre kauśikī vīre sāttvatyārabhaṭī punaḥ /",
  "GK16visah__u:3264": "rase raudre ca bībhatse vṛttiḥ sarvatra bhāratī // VisSd_6.122 //",
  "GK16visah__u:3265": "catastro vṛttayo hyetāḥ sarvanāṭyasya mātṛkāḥ /",
  "GK16visah__u:3266": "syurnāyikādivyāpāraviśeṣā nāṭakādiṣu // VisSd_6.123 //",
  "GK16visah__u:3267": "tatra kauśikī---",
  "GK16visah__u:3268": "yā ślakṣṇanepathyaviśeṣacitrā strīsaṃkulā puṣkalanṛtyagītā /",
  "GK16visah__u:3269": "kāmopabhogaprabhavopacārā sā kauśikī cāruvilāsayuktā // VisSd_6.124 //",
  "GK16visah__u:3270": "narma ca narmasphūrjo narmasphoṭo 'tha narmagarbhaśca /",
  "GK16visah__u:3271": "catvāryaṅgānyasyā---",
  "GK16visah__u:3272": "tatra---",
  "GK16visah__u:3273": "---vaidagdhyakrīhitaṃ narmaḥ // VisSd_6.125 //",
  "GK16visah__u:3274": "iṣṭajanāvarjanakṛttaccāpi trividhaṃ matam /",
  "GK16visah__u:3275": "vihitaṃ śuddhahāsyena saśṛṅgārabhayena ca // VisSd_6.126 //",
  "GK16visah__u:3276": "tatra kevalahāsyena vihitaṃ yathā ratnāvalyām---“vāsavadattā--(phalakamuddiśya sahāsam)",
  "GK16visah__u:3277": "esā vi avarā tava samīve jadhālihidā edaṃ kiṃ ajjavasantassa viṇṇāṇam /",
  "GK16visah__u:3278": "saśṛṅgārahāsyena yathā śākuntale--rājānaṃ prati śakuntalā--asaṃtuṭṭho uṇa kiṃ karissadi /",
  "GK16visah__u:3279": "rājā--",
  "GK16visah__u:3280": "idamaṃ /",
  "GK16visah__u:3281": "(iti vyavasitaḥśakuntalāvaktraṃ ḍhaukate )",
  "GK16visah__u:3282": "sabhayahāsyena yathā ratnāvalyām---ālekhyadarśanāvasare susaṃgatā--jāṇido mae eso vuttanto samaṃ cittaphalaeṇa /",
  "GK16visah__u:3283": "tā devīe gadua nivedaissam /",
  "GK16visah__u:3284": "etadvākyasambandhi narmodāhṛtam /",
  "GK16visah__u:3285": "evaṃ veṣaceṣṭāsambandhyapi /",
  "GK16visah__u:3286": "narmasphūrjaḥ sukhārambho bhayānto navasaṃgamaḥ /",
  "GK16visah__u:3287": "yathā mālavikāyām--saṅketanāyakamabhisṛtāyāṃ “nāyakaḥ--",
  "GK16visah__u:3288": "visṛja sundari ! saṅgamasādhvasaṃ nanu cirātprabhṛti praṇayonmukhe /",
  "GK16visah__u:3289": "parigṛhaṇa gate sahakāratāṃ tvamatimuktalatācaritaṃ mayi” //",
  "GK16visah__u:3290": "mālavikā--“bhaṭṭā, devīe bhaeṇa appaṇo vi pia kauṃ ṇa pāremi” ityādi /",
  "GK16visah__u:3291": "atha narmasphoṭaḥ---",
  "GK16visah__u:3292": "narmasphoṭo bhāvaleśaiḥ sūcitālparasā mataḥ // VisSd_6.127 //",
  "GK16visah__u:3293": "yathā mālatīmādhave---",
  "GK16visah__u:3294": "gamanamalasaṃ śūnyā dṛṣṭiḥ śarīramasauṣṭhavaṃ śvasitamadhikaṃ kintvetat syāt kimadanyadito 'thavā /",
  "GK16visah__u:3295": "bhramati bhuvane kandarpājñā vikāri ca yauvanaṃ lalitamadhurāste te bhāvāḥ kṣipanti ca dhīratām //",
  "GK16visah__u:3296": "alasagamanādibhirbhāvaleśairmādhavasya mālatyāmanurāgaḥ stokaḥ prakāśitaḥ /",
  "GK16visah__u:3297": "narmagarbho vyavahatirnetuḥ pracchannavartinaḥ /",
  "GK16visah__u:3298": "yathā--tatraiva sakhīrūpadhāriṇā mādhavena mālatyā maraṇavyavasāyavāraṇam /",
  "GK16visah__u:3299": "atha sāttvatī---",
  "GK16visah__u:3300": "sāttvatī bahulā sattva--śauryatyāgadayārjavaiḥ // VisSd_6.128 //",
  "GK16visah__u:3301": "saharṣā kṣudraśṛṅgārā viśokā sādbhutā tathā /",
  "GK16visah__u:3302": "utthāpako 'tha sāṃghātyaḥ saṃlāpaḥ parivarttakaḥ // VisSd_6.129 //",
  "GK16visah__u:3303": "viśeṣā iti cattvāraḥ sāttvatyāḥ parikīrttiḥ /",
  "GK16visah__u:3304": "uttejanakarī śatrorvāgudhyāpaka ucyate // VisSd_6.130 //",
  "GK16visah__u:3305": "yathā mahāvīracarite---",
  "GK16visah__u:3306": "ānandāya ca vismayāya ca mayā dṛṣṭo 'si duḥkhāya vā vaitṛṣṇyantu mamāpi samprati kutastvaddarśane cakṣuṣaḥ /",
  "GK16visah__u:3307": "tvatsāṅgatyasukhasya nāsmi viṣayastat kiṃ vṛthā vyāhṛtaiḥ ?",
  "GK16visah__u:3308": "asmin viśrutajāmadagnyadamane pāṇau dhanurjṛnbhatām //",
  "GK16visah__u:3309": "mantrārthadaivaśaktyādeḥ sāghātyaḥ saṅghabhedanam /",
  "GK16visah__u:3310": "mantraśaktyā yathā---mudrārākṣase rākṣasasāyānāṃ cāṇakyena svabuddhyā bhedanam /",
  "GK16visah__u:3311": "arthaśaktyāpi tatraiva /",
  "GK16visah__u:3312": "daivaśaktyā yathā---rāmāyaṇo rāvaṇādvibhīṣaṇasya bhedaḥ /",
  "GK16visah__u:3313": "saṃlāpaḥ syādrabhīrāktirnānābhāvasamāśrayaḥ // VisSd_6.131 //",
  "GK16visah__u:3314": "yathā vīracarite---“rāmaḥ--ayaṃ saḥ,",
  "GK16visah__u:3315": "yaḥ kila saparivārakārttikeyavijayāvajītena bhagavatā nīlalohite parivatsarasahastrāntevāsine tubhyaṃ prasādīkṛtaḥ paraśuḥ /",
  "GK16visah__u:3316": "paraśurāmaḥ--rāma dāśarathe ! sa evāyamāryapādānāṃ priyaḥ paraśuḥ /",
  "GK16visah__u:3317": "“ityādi /",
  "GK16visah__u:3318": "prārabdhādanyakāryāṇāṃ kāraṇaṃ parivartakaḥ /",
  "GK16visah__u:3319": "yathā veṇyām---“bhāmaḥ---sahadeva ! gaccha tvaṃ gurumanuvartasva /",
  "GK16visah__u:3320": "ahamapyastrāgāraṃ praviśyāyudhasahāyo bhavāmīti yāvat /",
  "GK16visah__u:3321": "athavā āmantrayitavyaiva mayā pāñcālī” /",
  "GK16visah__u:3322": "iti /",
  "GK16visah__u:3323": "athārabhaṭī---",
  "GK16visah__u:3324": "māyendrajālasaṃgrāmakrodhodbhrāntādiceṣṭitaiḥ // VisSd_6.132 //",
  "GK16visah__u:3325": "saṃyuktā vadhabandhādyairuddhatārabhaṭī matā /",
  "GK16visah__u:3326": "vastūtthāpanasaṃphaiṭau saṃkṣiptiravapātanam // VisSd_6.133 //",
  "GK16visah__u:3327": "iti bhedāstu catvāra ārabhaṭyāḥ prakīrtitāḥ /",
  "GK16visah__u:3328": "māyādyutthāpitaṃ vastu vastutthāpanamucyate // VisSd_6.134 //",
  "GK16visah__u:3329": "yathodāttarāghave---",
  "GK16visah__u:3330": "jīyante jayino 'pi sāndratimiravrātairviyadvyāpibhir- bhāsvantaḥ sakalā raverapi karāḥ kasmādakasmādamī /",
  "GK16visah__u:3331": "ete cograkabandhakaṇṭharudhirairādhmāyamānodarā muñcantyānanakaṃdarānalamucastīvrān ravān pheravāḥ //",
  "GK16visah__u:3332": "ityādi /",
  "GK16visah__u:3333": "saṃpheṭastu samāghātaḥ kruddhasatvarayordūyoḥ /",
  "GK16visah__u:3334": "yathā mālatyāṃ mādhavāghoraghaṇṭayoḥ /",
  "GK16visah__u:3335": "saṃkṣiptā vasturacanā śilpairitarathāpi vā // VisSd_6.135 //",
  "GK16visah__u:3336": "saṃkṣiptiḥ syānnivṛttau ca neturnetrantaragrahaḥ /",
  "GK16visah__u:3337": "yathodayanacarite kaliñjahastiprayogaḥ /",
  "GK16visah__u:3338": "dvitīyaṃ yathā vālinivṛttyā sugrīvaḥ /",
  "GK16visah__u:3339": "yathā vā paraśurāmasyauddhatyanivṛttyā śāntatvāpādanam--“puṇyā brāhmaṇajātiḥ--'iti /",
  "GK16visah__u:3340": "praveśatrāsaniṣkrāntiharṣavidravasaṃbhavam // VisSd_6.136 //",
  "GK16visah__u:3341": "avapātanamityuktaṃ---",
  "GK16visah__u:3342": "yathā kṛtyarāvaṇo ṣaṣṭhe 'ṅke--“(praviśya khaṅgahastaḥ puruṣaḥ)",
  "GK16visah__u:3343": "” ityataḥ prabhṛti niṣkramaṇaparyantam /",
  "GK16visah__u:3344": "---pūrvamuktaika bhāratī /",
  "GK16visah__u:3345": "atha nāṭyoktayaḥ---",
  "GK16visah__u:3346": "aśrāvya khalu yadvastu tadiha svagataṃ matam // VisSd_6.137 //",
  "GK16visah__u:3347": "sarvaśrāvyaṃ prakāśaṃ syāttadbhavedapavāritam /",
  "GK16visah__u:3348": "rahasyaṃ tu yadanyasya parāvṛtya prakāśyate // VisSd_6.138 //",
  "GK16visah__u:3349": "tripatākakareṇānyānapavāryāntarā kathām /",
  "GK16visah__u:3350": "ānyonyāmantraṇaṃ yatsyāttajjanānte janāntikam // VisSd_6.139 //",
  "GK16visah__u:3351": "kiṃ vravīṣīti yannāṭye vinā pātraṃ prayujyate /",
  "GK16visah__u:3352": "śrutvevānuktamaṣyarthaṃ tatsyādākāśabhāṣitam // VisSd_6.140 //",
  "GK16visah__u:3353": "yaḥ kaścidartho yasmādropanīyastasyāntarata ūrdhvaṃ sarvāṅgulināmitānāmikaṃ tripatākalakṣaṇaṃ karaṃ kṛtvānyena saha yanmantryate tajjanāntikam /",
  "GK16visah__u:3354": "parāvṛtyānyasya rahasyakathanamapavāritam /",
  "GK16visah__u:3355": "śeṣaṃ spaṣṭam /",
  "GK16visah__u:3356": "dattāṃ siddhāṃ ca senāṃ ca veśyānāṃ nāma darśayet /",
  "GK16visah__u:3357": "dattaprayāṇi vaṇijāṃ ceṭaceṭyostathā punaḥ // VisSd_6.141 //",
  "GK16visah__u:3358": "vasantādiṣu varṇyasya vastuno nāma yadbhavet /",
  "GK16visah__u:3359": "veśyā yathā vasantasenādiḥ /",
  "GK16visah__u:3360": "vaṇigviṣṇudattādiḥ /",
  "GK16visah__u:3361": "ceṭaḥ kalahaṃsādiḥ /",
  "GK16visah__u:3362": "ceṭī mandārikādiḥ /",
  "GK16visah__u:3363": "nāma kāryaṃ nāṭakasya garbhitārthaprakāśakam // VisSd_6.142 //",
  "GK16visah__u:3364": "yathā rāmābhyudayādiḥ /",
  "GK16visah__u:3365": "nāyikānāyakākhyānātsaṃjñā prakaraṇādiṣu /",
  "GK16visah__u:3366": "yathā mālatīmādhavādiḥ /",
  "GK16visah__u:3367": "nāṭikāsaṭṭakādīnāṃ nāyikābhirviśeṣaṇam // VisSd_6.143 //",
  "GK16visah__u:3368": "yathā ratnāvalī-karpūramañjaryādiḥ /",
  "GK16visah__u:3369": "prāyeṇa ṇyantakaḥ sādhirgameḥ sthāne prayujyate /",
  "GK16visah__u:3370": "yathā śākuntale--ṛṣī, “gacchāvaḥ” ityarthe “sādhayāvastāvat” /",
  "GK16visah__u:3371": "rājā svamīti deveti bhṛtyairbhaṭṭeti cādhamaiḥ // VisSd_6.144 //",
  "GK16visah__u:3372": "rājaṣibhirvayasyeti tathā viḍhūṣakeṇa ca /",
  "GK16visah__u:3373": "rājannityṛṣibhirvācyaḥ so 'patyapratyayena ca // VisSd_6.145 //",
  "GK16visah__u:3374": "svecchayā nāmabhivipravipra āryeti cetaraiḥ /",
  "GK16visah__u:3375": "vayasyetyathavā nāmnā vācyo rājñā viḍhūṣakaḥ // VisSd_6.146 //",
  "GK16visah__u:3376": "vācyau naṭīsūtradhārāvāryanāmnā parasparam /",
  "GK16visah__u:3377": "sūtradhāraṃ vadedbhāva iti vai pāripārśivakaḥ // VisSd_6.147 //",
  "GK16visah__u:3378": "sūtradhāro māriṣeti haṇḍe ityadhamaiḥ samāḥ /",
  "GK16visah__u:3379": "vayasyetyuttamairhaho madhyairāryeti cāgrajaḥ // VisSd_6.148 //",
  "GK16visah__u:3380": "bhagavanniti vaktavyāḥ sarvairdevaṣiliṅginaḥ /",
  "GK16visah__u:3381": "vadedrājñīṃ ca ceṭīṃ ca bhavatīti vidūṣakaḥ // VisSd_6.149 //",
  "GK16visah__u:3382": "āyuṣman rathinaṃ sūto vṛddhaṃ tāteti cetaraḥ /",
  "GK16visah__u:3383": "vatsaputrakatāteti nāmnā gotreṇa vā sutaḥ // VisSd_6.150 //",
  "GK16visah__u:3384": "śiṣyo 'nujaśca vaktavyo 'mātya āryeti cādhamaiḥ /",
  "GK16visah__u:3385": "viprairayamamātyeti saciveti ca bhaṇyate // VisSd_6.151 //",
  "GK16visah__u:3386": "sādho ! iti tapasvī ca praśāntaścocyate budhaiḥ /",
  "GK16visah__u:3387": "svagṛhītābhidhaḥ pūjyaḥ śiṣyādyairvinigadyate // VisSd_6.152 //",
  "GK16visah__u:3388": "upādhyāyeti cācāryo mahārājeti bhūpatiḥ /",
  "GK16visah__u:3389": "svāmīti, yuvarājastu kumāro bhartṛdārakaḥ // VisSd_6.153 //",
  "GK16visah__u:3390": "bhadrasaumyamukhetyevamadhamaistu kumārakaḥ /",
  "GK16visah__u:3391": "vācyā prakṛtibhī rājñaḥ kumārī bhartṛdārikā // VisSd_6.154 //",
  "GK16visah__u:3392": "patiryathā tathā vācyā jyeṣṭhamadhyādhamaiḥ striyaḥ /",
  "GK16visah__u:3393": "haleti sadṛśī, preṣyā hañje veśyājjukā tathā // VisSd_6.155 //",
  "GK16visah__u:3394": "kuṭṭinyambetyanugataiḥ pūjyā ca jaratī janaiḥ /",
  "GK16visah__u:3395": "āmantraṇaiśca pāṣaṇḍā vācyāḥ svasamayāgataiḥ // VisSd_6.156 //",
  "GK16visah__u:3396": "śakā (śakyā) dayaśca saṃbhāṣyā bhadradattādināmabhiḥ /",
  "GK16visah__u:3397": "yasya yatkarma śilpaṃ vā vidyā vā jātireva vā // VisSd_6.157 //",
  "GK16visah__u:3398": "tenaiva nāmnā vācyo 'sau jñeyāścānye yathocitam /",
  "GK16visah__u:3399": "atha bhāṣāvibhāgaḥ---",
  "GK16visah__u:3400": "puruṣāṇāmanīcānāṃ saṃskṛtaṃ syātkṛtātmanām // VisSd_6.158 //",
  "GK16visah__u:3401": "sorasenī prayoktavyā tādṛśīnāṃ ca yoṣitām /",
  "GK16visah__u:3402": "āsāmeva tu gāthāsu mahārāṣṭrīṃ prayojayet // VisSd_6.159 //",
  "GK16visah__u:3403": "atroktā māgadhī bhāṣā rājāntaḥ puracāriṇām /",
  "GK16visah__u:3404": "ceṭānāṃ rājaputrāṇāṃ śreṣṭhānāṃ cārdhamagadhī // VisSd_6.160 //",
  "GK16visah__u:3405": "prācyāṃ vidūṣakādīnāṃ, dhūrtānāṃ syādavantijā /",
  "GK16visah__u:3406": "yodhanāgarikādīnāṃ dākṣiṇātyā hi dīvyatām // VisSd_6.161 //",
  "GK16visah__u:3407": "śavarāṇāṃ śakādānāṃ śābarīṃ saṃprayojayet /",
  "GK16visah__u:3408": "bāhlīkabhāṣodīcyānāṃ drāviḍī drāviḍādiṣu // VisSd_6.162 //",
  "GK16visah__u:3409": "ābhīreṣu tathābhīrī cāṇḍālī pukkasādiṣu /",
  "GK16visah__u:3410": "ābhīrī śābarī cāpi kāṣṭhapātropajīviṣu // VisSd_6.163 //",
  "GK16visah__u:3411": "tathaivāṅgārakārādau paiśācī syātpiśācavāk /",
  "GK16visah__u:3412": "ceṭīnāmaṣyanīcānāmapi syātsaurasenikā // VisSd_6.164 //",
  "GK16visah__u:3413": "bālānāṃ ṣaṇḍakānāṃ ca nīcagrahavicāriṇām /",
  "GK16visah__u:3414": "unmattānāmāturāṇāṃ saiva syātsaṃskṛtaṃ kvacit // VisSd_6.165 //",
  "GK16visah__u:3415": "aiśvaryeṇa pramattasya dāridryopadrutasya ca /",
  "GK16visah__u:3416": "bhikṣu valkadharādīnāṃ prākṛtaṃ saṃprayojayet // VisSd_6.166 //",
  "GK16visah__u:3417": "saṃskṛtaṃ saṃprayoktavyaṃ liṅginīṣūttamāsu ca /",
  "GK16visah__u:3418": "devīmanbhisutāveśyāsvapi kaiścittathoditam // VisSd_6.167 //",
  "GK16visah__u:3419": "kāryataścottamādīnāṃ kāryo bhāṣāviparyayaḥ // VisSd_6.168 //",
  "GK16visah__u:3420": "yoṣitsakhībālaveśyākitavāṣsarasāṃ tathā /",
  "GK16visah__u:3421": "vaidagdhyātha pradātavyaṃ saṃskṛtaṃ cāntarāntarā // VisSd_6.169 //",
  "GK16visah__u:3422": "eṣāmudāharaṇānyākareṣu boddhavyāni /",
  "GK16visah__u:3423": "bhāṣālakṣaṇāni mama tātapādānāṃ bhāṣārṇave /",
  "GK16visah__u:3424": "ṣaṭtriṃśallakṣaṇānyatra, nāṭyālaṃkṛtayastathā /",
  "GK16visah__u:3425": "trayastriṃśatprayojyāni vīthyaṅgāni trayodaśa // VisSd_6.170 //",
  "GK16visah__u:3426": "lāsyāṅgāni daśa yathālābhaṃrasavyapekṣayā /",
  "GK16visah__u:3427": "yathālābhaṃ prayojyānīti sambandhaḥ /",
  "GK16visah__u:3428": "atreti nāṭake /",
  "GK16visah__u:3429": "tatra lakṣaṇāni--",
  "GK16visah__u:3430": "bhūṣaṇākṣarasaṃghātau śobhodāharaṇaṃ tathā // VisSd_6.171 //",
  "GK16visah__u:3431": "hetusaṃśayadṛṣṭāntāstulyatarkaḥ padoccayaḥ /",
  "GK16visah__u:3432": "nidarśanābhiprāyau ca prāptirvicāra eva ca // VisSd_6.172 //",
  "GK16visah__u:3433": "diṣṭopadiṣṭe ca guṇātipātātiśayau tathā /",
  "GK16visah__u:3434": "viśeṣaṇaniruktī ca siddhibhraśaviparyayau // VisSd_6.173 //",
  "GK16visah__u:3435": "dākṣiṇyānunayau mālārthāpattirgarhaṇaṃ tathā /",
  "GK16visah__u:3436": "pṛcchā prasiddhiḥ sārūpyaṃ saṃkṣepo guṇakīrtanam // VisSd_6.174 //",
  "GK16visah__u:3437": "leśo manoratho 'nuktasiddhiḥ priyavacastathā /",
  "GK16visah__u:3438": "tatra---",
  "GK16visah__u:3439": "lakṣaṇāni guṇaiḥ sālaṃkārairyogastu bhūṣaṇam // VisSd_6.175 //",
  "GK16visah__u:3440": "yathā---ākṣipantyaravindāni mugdhe ! tava mukhaśriyam /",
  "GK16visah__u:3441": "koṣadaṇḍasamagraṇāṃ kimeṣāmasti duṣkaram //",
  "GK16visah__u:3442": "varṇanākṣarasaṃghātaścitrārthairakṣarairmitaiḥ /",
  "GK16visah__u:3443": "yathā śākuntale--“rājā---kaccitsakhīṃ vo nātibādhate śarīrasaṃtāpaḥ /",
  "GK16visah__u:3444": "priyaṃvadā--sampadaṃ ladhosaho uasamaṃ gamissadi” /",
  "GK16visah__u:3445": "siddhairarthaiḥ samaṃ yatrāprasiddhor'thaḥ prakāśate // VisSd_6.176 //",
  "GK16visah__u:3446": "śliṣṭaślakṣaṇacitrārthā sā śobhetyabhidhīyate /",
  "GK16visah__u:3447": "yathā---",
  "GK16visah__u:3448": "“saṃdvaṃśasambhavaḥ śuddhaḥ koṭido 'pi guṇānvitaḥ /",
  "GK16visah__u:3449": "kāmaṃ dhanuriva krūro varjanīyaḥ satāṃ prabhuḥ /",
  "GK16visah__u:3450": "yatra tulyārthayuktena vākyenābhipradarśanāt // VisSd_6.177 //",
  "GK16visah__u:3451": "sādhyate 'bhimataścārthastadudāharaṇaṃ matam /",
  "GK16visah__u:3452": "yathā---",
  "GK16visah__u:3453": "anuyāntyā janātītaṃ kāntaṃ sādhu tvayā kṛtam /",
  "GK16visah__u:3454": "kā dinaśrīrvinārkeṇa kā niśā śaśinā vinā //",
  "GK16visah__u:3455": "heturvākyaṃ samāsoktamiṣṭakṛrddhatudarśanāt // VisSd_6.178 //",
  "GK16visah__u:3456": "yathā veṇyāṃ bhīmaṃ prati “ceṭī--evaṃ mae bhaṇidaṃ bhāṇumadi tuhmāṇaṃ amukkesu kesesu kahaṃ devīe kesā saṃjamiantitti /",
  "GK16visah__u:3457": "saṃśayo 'jñātatattvasya vākye syādyadaniścayaḥ /",
  "GK16visah__u:3458": "yathā yayātivijaye---",
  "GK16visah__u:3459": "iyaṃ svargādhinādhasya lakṣmīḥ kiṃ yakṣakanyakā /",
  "GK16visah__u:3460": "kiṃ cāsya viṣayasyaiva devatā kimu pārvatī //",
  "GK16visah__u:3461": "dṛṣṭānto yastu pakṣer'thasādhanāya nidarśanam // VisSd_6.179 //",
  "GK16visah__u:3462": "yathā veṇyām --“sahadevaḥ---ārya ! ucitamevaitattasyā yato duryodhanakalatraṃ hi sā” ityādi /",
  "GK16visah__u:3463": "tulyatarko yadarthena tarkaḥ prakṛtigāminā /",
  "GK16visah__u:3464": "yathā tatraiva---",
  "GK16visah__u:3465": "prayeṇaiva hi dṛśyante kāmaṃ svapnāḥ śubhāśubhāḥ /",
  "GK16visah__u:3466": "śatasaṃkhyā punariyaṃ sānujaṃ spṛśatīva mām //",
  "GK16visah__u:3467": "saṃcayor'thānurūpo yaḥ padānāṃ sa padoccayaḥ // VisSd_6.180 //",
  "GK16visah__u:3468": "yathā śākuntale---",
  "GK16visah__u:3469": "adharaḥ kisalayarāgaḥ komalaviṭapānukāriṇau bāhū /",
  "GK16visah__u:3470": "kusumamiva lobhanīyaṃ yauvanamaṅgeṣu saṃnaddham //",
  "GK16visah__u:3471": "atra padapadārthayoḥ saukumāryaṃ sadṛśameva /",
  "GK16visah__u:3472": "yatrārthānāṃ prasiddhānāṃ kriyate parikīrtanam /",
  "GK16visah__u:3473": "parapakṣavyudāsārthaṃ tannidarśanamucyate // VisSd_6.181 //",
  "GK16visah__u:3474": "yathā--kṣātradharmocitairdharmairalaṃ śatruvadhe nṛpāḥ /",
  "GK16visah__u:3475": "kiṃ tu bālini rāmeṇa mukto bāṇaḥ parāṅmukhe //",
  "GK16visah__u:3476": "abhiprāyastu sādṛśyādabhūtārthasya kalpanā /",
  "GK16visah__u:3477": "yathā śākuntale---",
  "GK16visah__u:3478": "idaṃ kilāvyājamanoharaṃ vapustapaḥ klamaṃ sādhayituṃ ya icchati /",
  "GK16visah__u:3479": "dhruvaṃ sa nīlotpalapatnadhārayā samillatāṃ chettumṛṣirvyavasyati //",
  "GK16visah__u:3480": "prāptiḥ kenacidaṃśena kiñcidyatrānumīyate // VisSd_6.182 //",
  "GK16visah__u:3481": "yathā mama prabhāvatyām--“anena khalu sarvataścaratā cañcarīkeṇāvaśyaṃ viditā bhaviṣyati priyatamā me prabhāvatī” /",
  "GK16visah__u:3482": "vicāro yuktivākyairyadapratyakṣārthasādhanam /",
  "GK16visah__u:3483": "yathā mama candrakalāyām---“rājā---nūnamiyamantaḥ pihitamadanavikārā vartate /",
  "GK16visah__u:3484": "yataḥ--",
  "GK16visah__u:3485": "“hasati paritoṣarahitaṃ nirīkṣyamāṇāpi nekṣate kiñcit /",
  "GK16visah__u:3486": "sakhyāmudāharantyāmasamañjasamuttaraṃ datte” //",
  "GK16visah__u:3487": "deśakālasvarūpeṇā varṇanā diṣṭamucyate // VisSd_6.183 //",
  "GK16visah__u:3488": "yathā veṇyām--“sahadevaḥ--",
  "GK16visah__u:3489": "“yadvaidyutamiva jyotirārye kruddhe 'dya saṃbhṛtam /",
  "GK16visah__u:3490": "tatprāvṛḍiva kṛṣṇoyaṃ nūnaṃ saṃvardhayiṣyati” //",
  "GK16visah__u:3491": "upadiṣṭaṃ manohāri vākyaṃ śāstrānusārataḥ /",
  "GK16visah__u:3492": "yathā śākuntale---",
  "GK16visah__u:3493": "śuśrūṣasva gurūn,",
  "GK16visah__u:3494": "kuru priyasakhīvṛttiṃ sapatnījane,",
  "GK16visah__u:3495": "bharturviprakṛtāpi roṣaṇatayā mā sma pratīpaṃ gamaḥ /",
  "GK16visah__u:3496": "bhūyiṣṭhaṃ bhava dakṣiṇā parijane bhāgyaṣvanutsekinī,",
  "GK16visah__u:3497": "yāntyevaṃ gṛhiṇīpadaṃ yuvatayo,",
  "GK16visah__u:3498": "vāmāḥ kulasyādhayaḥ //",
  "GK16visah__u:3499": "guṇātipātaḥ kāryaṃ yadviparītaṃ guṇānprati // VisSd_6.184 //",
  "GK16visah__u:3500": "yathā mama candrakalāyāṃ candraṃ prati---",
  "GK16visah__u:3501": "jai saṃharijjai tamo dheppai saalehi te pāo /",
  "GK16visah__u:3502": "vasasi sire pasubaiṇo tahavi ha itthīa jīaṇaṃ harasi //",
  "GK16visah__u:3503": "yaḥ sāmānyaguṇodrekaḥ sa guṇātiśayo mataḥ /",
  "GK16visah__u:3504": "yathā tatraiva---“rājā---(candrakalāyā mukhaṃ nidiśya)",
  "GK16visah__u:3505": "asāvantaścañcadvikacanavanīlābjayugala- stalasphūrjatkambanavilasadalisaṃghāta upari /",
  "GK16visah__u:3506": "vinā doṣāsaṅgaṃ satataparipūrṇākhilakalaḥ kutaḥ prāptaścandro vigalitakalaṅkaḥ sumukhi ! te //",
  "GK16visah__u:3507": "siddhānarthān bahūnuktvā viśeṣoktirviśeṣaṇam // VisSd_6.185 //",
  "GK16visah__u:3508": "yathā---tṛṣṇāpahārī vimalo dvijāvāso janapriyaḥ /",
  "GK16visah__u:3509": "hṛdaḥ padmākaraḥ kintu budhastvaṃ sa jalāśayaḥ //",
  "GK16visah__u:3510": "pūrvasiddhārthakathanaṃ niruktiriti kīrtyate /",
  "GK16visah__u:3511": "yathā veṇyām---“nihatāśeṣakauravyaḥ---“ityādi /",
  "GK16visah__u:3512": "(379 pṛ.)",
  "GK16visah__u:3513": "bahūnāṃ kīrtanaṃ siddhirabhipretārthasiddhaye // VisSd_6.186 //",
  "GK16visah__u:3514": "yathā---yadvīryaṃ kūrmarājasya yaśca śeṣasya vikramaḥ /",
  "GK16visah__u:3515": "pṛthivyā rakṣaṇo rājannekatra tvayi tatsthitam //",
  "GK16visah__u:3516": "dṛptādīnāṃ bhavedbhraṃśo vācyādanyataradvacaḥ /",
  "GK16visah__u:3517": "yathā veṇyām---kañcukinaṃ prati “duryodhanaḥ---",
  "GK16visah__u:3518": "sahabhṛtyagaṇaṃ sabāndhavaṃ sahamitraṃ sasutaṃ sahānujam /",
  "GK16visah__u:3519": "svabalena nihanti saṃyuge nacirātpāṇḍusutaḥ suyodhanam” //",
  "GK16visah__u:3520": "vicārasyānyathābhāvaḥ saṃdehāttu viparyayaḥ // VisSd_6.187 //",
  "GK16visah__u:3521": "yathā---matvā lokamadātāraṃ saṃtoṣe yaiḥ kṛtā matiḥ . tvayi rājani te rājanna tathā vyavasāyinaḥ //",
  "GK16visah__u:3522": "dākṣiṇyaṃ ceṣṭayā vācā paracittānuvartanam /",
  "GK16visah__u:3523": "vācā yathā---prasādhaya purīṃ laṅkāṃ rājā tvaṃ hi bibhīṣaṇa //",
  "GK16visah__u:3524": "āryeṇānugṛhītasya na vighnaḥ siddhimantarā //",
  "GK16visah__u:3525": "evaṃ ceṣṭayāpi /",
  "GK16visah__u:3526": "vākyaiḥ snigdhairanunayo bhavedarthasya sādhanam // VisSd_6.188 //",
  "GK16visah__u:3527": "yathā veṇyām---aśvatthāmānaṃ prati “kṛpaḥ---divyāstragramakovide bhāradvājatulyaparākrame kiṃ na saṃbhāvyate tvayi” /",
  "GK16visah__u:3528": "mālā syādyadabhīṣṭārthaṃ naikārthapratipādanam /",
  "GK16visah__u:3529": "yathā śākuntale---“rājā---",
  "GK16visah__u:3530": "kiṃ śīkaraiḥ klamavimardibhirārdravātaṃ sañcārayāmi nalinīdalatālavṛntam /",
  "GK16visah__u:3531": "aṅke niveśya caraṇāvuta padmatāmrau saṃvādayāmi karabhoru ! yathāsukhaṃ te” //",
  "GK16visah__u:3532": "arthāpattiryadanyārthor'thāntarokteḥ pratīyate // VisSd_6.189 //",
  "GK16visah__u:3533": "yathā veṇyām---droṇo 'ścatthāmānaṃ rājye 'bhiṣektumicchatīti kathayantaṃ karṇaṃ prati “rājā---sādhu aṅgarāja ! sādhu, kathamanyathā---",
  "GK16visah__u:3534": "dattvāmayaṃ so 'tiratho vadhyamānaṃ kirīṭinā /",
  "GK16visah__u:3535": "sindhurājamupekṣeta naiva cetkathamanyathā” //",
  "GK16visah__u:3536": "dūṣaṇoddhoṣaṇāyāṃ tu bhartsanā garhaṇaṃ tu tat /",
  "GK16visah__u:3537": "yathā tatraiva--karṇaṃ prati “aśvatthāmā--",
  "GK16visah__u:3538": "nirvoryaṃ guruśāpabhāṣitavaśātkiṃ me tavevāyudhaṃ sampratyeva bhayādvihāya samaraṃ prāpto 'smi kiṃ tvaṃ yathā /",
  "GK16visah__u:3539": "jāto 'haṃ stutivaṃśakīrtanavidāṃ kiṃ sārathīnāṃ kule kṣudrārātikṛtāpriyaṃ pratikaropyastreṇa nāstreṇa yat” //",
  "GK16visah__u:3540": "abhyarthanāparairvākyaiḥ pṛcchārthānveṣaṇaṃ matā // VisSd_6.190 //",
  "GK16visah__u:3541": "yathā tatraiva---“sundarakaḥ---ajjā,",
  "GK16visah__u:3542": "avi ṇāma sāradhidudiodiṭṭa tuhmerhi mahārāo duryodhaṇo ṇa vetti” /",
  "GK16visah__u:3543": "prasiddhirlokasiddhārthairutkṛṣṭairarthasādhanam /",
  "GK16visah__u:3544": "yathā vikramorvaśyām---“rājā---",
  "GK16visah__u:3545": "sūryācandramasau yasya mātāmahapitāmahau /",
  "GK16visah__u:3546": "svayaṃ kṛtaḥ patirdvābhyāmurvaśyā ca bhuvā ca yaḥ //",
  "GK16visah__u:3547": "sārūpyamanurūpasya sārūpyātkṣobhavardhanam // VisSd_6.191 //",
  "GK16visah__u:3548": "yathā veṇyām--duryodhanabhrāntyā bhīmaṃ prati “yudhiṣṭhiraḥ---durātman !duryodhanahataka !-” ityādi /",
  "GK16visah__u:3549": "saṃkṣepo yattu saṃkṣepādātmānyārthe prayujyate /",
  "GK16visah__u:3550": "yathā mama candrakalāyām---“rājā---priye ! aṅgāni khedayasi kiṃ śirīṣakusumaparipelavāni mudhā /",
  "GK16visah__u:3551": "(ātmānaṃ nirdiśya---) ayamīhitakusumānāṃ sampādayitā tavāsti dāsajanaḥ” //",
  "GK16visah__u:3552": "guṇānāṃ kīrtanaṃ yattu tadeva guṇākīrtanam // VisSd_6.192 //",
  "GK16visah__u:3553": "yathā tatraiva--“netre khañjanagañjane sarasijapratyathi--” ityādi (pṛ.)",
  "GK16visah__u:3554": "sa leśo bhaṇyate vākyaṃ yatsādṛśyapuraḥ saram /",
  "GK16visah__u:3555": "yathā veṇyām---“rājā---",
  "GK16visah__u:3556": "hate jarati gāṅgeye puraskṛtya śikhaṇḍinam /",
  "GK16visah__u:3557": "yā śalāghā pāṇḍuputrāṇāṃ saivāsmākaṃ bhaviṣyati” //",
  "GK16visah__u:3558": "manorathastvabhiprāyasyoktirbhaṅgyantareṇa yat // VisSd_6.193 //",
  "GK16visah__u:3559": "yathā---ratikelikalaḥ kiṃcideṣa manmathamantharaḥ /",
  "GK16visah__u:3560": "paśya subhra ! samālambhātkādambaścumbati priyām //",
  "GK16visah__u:3561": "viśeṣārthohavistāro 'nuktasiddhirudīryate /",
  "GK16visah__u:3562": "yathā---“gṛhavṛkṣavāṭikāyām---",
  "GK16visah__u:3563": "dṛśyete tanvi ! yāvetau cārucandramasaṃ prati /",
  "GK16visah__u:3564": "prājñe kalyāṇanāmānāvubhau tiṣyapunarvasū” //",
  "GK16visah__u:3565": "syātpramāṇayituṃ pūjyaṃ priyoktirharṣabhāṣaṇam // VisSd_6.194 //",
  "GK16visah__u:3566": "yathā śākuntale---",
  "GK16visah__u:3567": "udeti pūrvaṃ kusumaṃ tataḥ phalaṃ ghanodayaḥ prāktadanantaraṃ payaḥ /",
  "GK16visah__u:3568": "nimittanaimittikayorayaṃ vidhistava prasādasya purastu sampadaḥ //",
  "GK16visah__u:3569": "atha nāṭyālaṅkārāḥ--",
  "GK16visah__u:3570": "āśīrākrandakapaṭājñamāgarvodyamāśrayāḥ /",
  "GK16visah__u:3571": "utprāsanaspṛhākṣobhapaścāttāpopapattayaḥ // VisSd_6.195 //",
  "GK16visah__u:3572": "āśaṃsādhyavasāyau ca visarpāllekhasaṃjñitau /",
  "GK16visah__u:3573": "uttejanaṃ parīvādo nītirarthaviśeṣaṇam // VisSd_6.196 //",
  "GK16visah__u:3574": "protsāhanaṃ ca sāhāyyamabhimāno 'nuvartanam /",
  "GK16visah__u:3575": "utkīrttanaṃ tathā yācñā parihāro nivedanam // VisSd_6.197 //",
  "GK16visah__u:3576": "pravartanākhyānayuktipraharṣāścopadeśanam /",
  "GK16visah__u:3577": "iti nāṭyālaṅkṛtayo nāṭyabhūṣaṇahetavaḥ // VisSd_6.198 //",
  "GK16visah__u:3578": "āśīriṣṭajanāśaṃsā---",
  "GK16visah__u:3579": "yathā śākuntale---",
  "GK16visah__u:3580": "yayāteriva śamiṣṭhā patyurbahumatā bhava /",
  "GK16visah__u:3581": "putraṃ tvamapi samrājaṃ seva pūrumavāpnuhi //",
  "GK16visah__u:3582": "---ākandaḥ pralapitaṃ śucau /",
  "GK16visah__u:3583": "yathā veṇyām--“kañcakī--hā devi ! kunti ! rājabhavanapatāke !-” ityādi /",
  "GK16visah__u:3584": "kapaṭaṃ māyayā yatra rūpamanyadvibhāvyate // VisSd_6.199 //",
  "GK16visah__u:3585": "yathākulapatyaṅke---",
  "GK16visah__u:3586": "mṛgarūpaṃ parityajya vidhāya kapaṭaṃ vapuḥ /",
  "GK16visah__u:3587": "nīyate rakṣasā tena lakṣmaṇo yudhi saṃśayam //",
  "GK16visah__u:3588": "akṣamā sā paribhavaḥ svalpo 'pi” na viṣahyate /",
  "GK16visah__u:3589": "yathā śākuntale---“rājā--bhoḥ satyavādin ! abhyupagataṃ tāvadasmābhiḥ /",
  "GK16visah__u:3590": "kiṃ punarimāmabhisandhāya labhyate /",
  "GK16visah__u:3591": "śārṅgaravaḥ---vinipātaḥ---'ityādi /",
  "GK16visah__u:3592": "garvo 'valepajaṃ vākyaṃ---",
  "GK16visah__u:3593": "yathā tatraiva---“rājā---mamāpi nāma sattvairabhibhūyante gṛhāḥ” /",
  "GK16visah__u:3594": "---kāryasyārambha udyamaḥ // VisSd_6.200 //",
  "GK16visah__u:3595": "yathā kumbhāṅke--“ravaṇaḥ--paśyāmi śokavivaśo 'ntakameva tāvat” /",
  "GK16visah__u:3596": "grahaṇaṃ guṇavatkāryahetorāśraya ucyate /",
  "GK16visah__u:3597": "yathā vibhīṣaṇanirbhartsanāṅke--“vibhīṣaṇaḥ--rāmamevāśrayāmi” iti /",
  "GK16visah__u:3598": "utprāsanaṃ tūpahāso yo 'sādhau sādhumānini // VisSd_6.201 //",
  "GK16visah__u:3599": "yathā śākuntale--“śārṅgaravaḥ--rājan ! atha punaḥ pūrvavṛttāntamanyasaṅgadvismṛto bhavān /",
  "GK16visah__u:3600": "tatkathamadharmabhīrordāraparityāgaḥ---” ityādi /",
  "GK16visah__u:3601": "ākāṅkṣā ramaṇīyatvādvastuno yā spṛhā tu sā /",
  "GK16visah__u:3602": "yathā tatraiva---“rājā---",
  "GK16visah__u:3603": "cāruṇā sphuritenāyamaparikṣatakomalaḥ /",
  "GK16visah__u:3604": "pipāsato mamānujñāṃ dadātīva priyādharaḥ” //",
  "GK16visah__u:3605": "adhikṣepavacaḥkārī kṣobhaḥ proktaḥ sa eva tu // VisSd_6.202 //",
  "GK16visah__u:3606": "yathā---tvayā tapasvicāṇḍāla ! pracchannavadhavartinā /",
  "GK16visah__u:3607": "na kevalaṃ hato vālī svātmā ca paralokataḥ //",
  "GK16visah__u:3608": "mohāvadhīritārthasya paścāttāpaḥ sa eva tu /",
  "GK16visah__u:3609": "yathānutāpāṅke--“rāmaḥ---",
  "GK16visah__u:3610": "kiṃ devyā na vicumbito 'smi bahuśo mithyābhiśaptastadā” iti /",
  "GK16visah__u:3611": "upapattirmatā hetorupanyāsor'thasiddhaye // VisSd_6.203 //",
  "GK16visah__u:3612": "yathā vadhyaśilāyām---",
  "GK16visah__u:3613": "“mriyate mriyamāṇo yā tvayi jīvati jīvati /",
  "GK16visah__u:3614": "tāṃ yadīcchasi jīvantīṃ rakṣātmānaṃ mamāsubhiḥ //",
  "GK16visah__u:3615": "āśaṃsanaṃ syādāśaṃsā---",
  "GK16visah__u:3616": "yathā śmaśāne---“mādhavaḥ---",
  "GK16visah__u:3617": "“tatpaśyeyamanaṅgamaṅgalagṛhaṃ bhūyo 'pi tasyā mukham” iti /",
  "GK16visah__u:3618": "---pratijñādhyavasāyakaḥ /",
  "GK16visah__u:3619": "yathā mama prabhāvatyām---“vajranābhaḥ---",
  "GK16visah__u:3620": "asya vakṣaḥ kṣaṇonaiva nirmathya gadayānayā /",
  "GK16visah__u:3621": "līlayonmūlayāmyeṣa bhuvanadvayamadya vaḥ” //",
  "GK16visah__u:3622": "visarpo yatsamārabdhaṃ karmāniṣṭaphalapradam // VisSd_6.204 //",
  "GK16visah__u:3623": "yathā veṇyām---“ekasyaiva vipāko 'yam--” ityādi (376 pṛ.)",
  "GK16visah__u:3624": "kāryagrahaṇamullekha---",
  "GK16visah__u:3625": "yathā śākuntale---rājānaṃ prati “tāpasau---samidāharaṇāya prasthitāvāvām /",
  "GK16visah__u:3626": "iha cāsmadguroḥ kaṇvasya kulapateḥ sādhidaivata iva śakuntalayānumālinītīramāśramo dṛśyate /",
  "GK16visah__u:3627": "na cedanya (thā) kāryātipātaḥ, praviśya gṛhyatāmatithaisatkāraḥ” iti /",
  "GK16visah__u:3628": "---uttejanamitīṣyate /",
  "GK16visah__u:3629": "svakāryasiddhaye 'nyasya preraṇāya kaṭhoravāk // VisSd_6.205 //",
  "GK16visah__u:3630": "yathā---indrajiccaṇḍavīryo 'si nāmnaiva balavānasi /",
  "GK16visah__u:3631": "dhigdhikpracchannarūpeṇa yudhyase 'smadbhayākulaḥ //",
  "GK16visah__u:3632": "bhartsanā tu parīvādo---",
  "GK16visah__u:3633": "yathā sundarāṅke--“duryodhanaḥ dhig dhik sūta ! kiṃ kṛtavānasi /",
  "GK16visah__u:3634": "vatsasya me prakṛtidurlalitasya pāpaḥ pāpaṃ vidhāsyati--” ityādi /",
  "GK16visah__u:3635": "---nītiḥ śāstreṇa vartanam /",
  "GK16visah__u:3636": "yathā śākuntale--“duṣyantaḥ---vinītaveṣapraveśyāni tapovanāni” /",
  "GK16visah__u:3637": "iti /",
  "GK16visah__u:3638": "uktasyārthasya yattu syādutkīrtanamanekadhā // VisSd_6.206 //",
  "GK16visah__u:3639": "upālambhaviśeṣeṇa tat syādarthaviśeṣaṇam /",
  "GK16visah__u:3640": "yathā śākuntale rājānaṃ prati “śārṅgaravaḥ--āḥ kathamidaṃ nāma, kimupanyastamiti ?",
  "GK16visah__u:3641": "nanu bhavāneva nitarāṃ lokavṛttāntaniṣṇātaḥ /",
  "GK16visah__u:3642": "satīmapi jñātikulaikasaṃśrayāṃ jano 'nyathā bhartṛmatīṃ viśaṅkate /",
  "GK16visah__u:3643": "ataḥ samīpe pariṇeturiṣyate priyāpriyā vā pramadā svabandhubhiḥ //",
  "GK16visah__u:3644": "protsāhanaṃ syādutsāhagirā kasyāpi yojanam // VisSd_6.207 //",
  "GK16visah__u:3645": "yathā bālarāmāyaṇe---",
  "GK16visah__u:3646": "kālarātrikarāleyaṃ strīti kiṃ vicikitsasi /",
  "GK16visah__u:3647": "tajjagattritayaṃ trātuṃ tāta ! tāḍaya tāḍakām //",
  "GK16visah__u:3648": "sāhāyyaṃ saṅkaṭe yatsyāt sānukūlyaṃ parasya ca /",
  "GK16visah__u:3649": "yathā veṇyām--kṛpaṃ prati “aśvatthāmā---tvamapi tāvadrājñaḥ pāśarvavarto bhava /",
  "GK16visah__u:3650": "kupaḥ---vāñchāmyahamadya pratikartum--” ityādi /",
  "GK16visah__u:3651": "abhimānaḥ sa eva syāt---",
  "GK16visah__u:3652": "yathā tatraiva---“duryodhanaḥ---mātaḥ kimapyasadṛśaṃ kṛpaṇaṃ vacaste---” ityādi /",
  "GK16visah__u:3653": "---praśrayādanuvartanam // VisSd_6.208 //",
  "GK16visah__u:3654": "anuvṛttiḥ---",
  "GK16visah__u:3655": "yathā śākuntale--“rājā---(śakuntalāṃ prati) ayi ! tapo vardhate /",
  "GK16visah__u:3656": "anusūyādāṇiṃ adidhivisesalāheṇa” ityādi /",
  "GK16visah__u:3657": "---bhūtakāryākhyānamutkīrtanaṃ matam /",
  "GK16visah__u:3658": "yathā bālārāmāyaṇe---",
  "GK16visah__u:3659": "atrāsītphaṇipāśabandhanavidhiḥ śaktyā bhavaddevare gāḍhaṃ vakṣasi tāḍite hanumatā droṇādriratrāhṛtaḥ /",
  "GK16visah__u:3660": "ityādi /",
  "GK16visah__u:3661": "yācñā tu kvāpi yācñā yā svayaṃ dūtamukhena vā // VisSd_6.209 //",
  "GK16visah__u:3662": "yathā----adyāpi dehi vaidehiṃ dayālustvayi rāghavaḥ /",
  "GK16visah__u:3663": "śirobhiḥ kandukakrīḍāṃ kiṃ kārayasi vānarān //",
  "GK16visah__u:3664": "parihāra iti proktaḥ kṛtānucitamārjanam /",
  "GK16visah__u:3665": "yathā--prāṇaprayāṇaduḥkhārta uktavānasmyanakṣaram /",
  "GK16visah__u:3666": "tatkṣamasva vibho ! kiṃ ca sugrīvaste samarpitaḥ //",
  "GK16visah__u:3667": "avadhīritakartavyakathanaṃ tu nivedanam // VisSd_6.210 //",
  "GK16visah__u:3668": "yathā rāghavābhyudaye---“lakṣmaṇaḥ--ārya ! samudrābhyarthanayā gantumudyato 'si tatkimetat” /",
  "GK16visah__u:3669": "pravartanaṃ tu kāryasya yatsayātsādhupravartanam /",
  "GK16visah__u:3670": "yathā veṇyām---“rājā---kañcukin ! devasya devakīnandanasya bahumānādvatsasya bhīmasenasya vijayamaṅgalāya pravartantāṃ tatrocitāḥ samārambhāḥ” /",
  "GK16visah__u:3671": "ākhyānaṃ pūrvavṛttoktir---",
  "GK16visah__u:3672": "yathā tatraiva--“deśaḥ so 'yamarātiśoṇitajaleryasmin hradāḥ pūritāḥ--'ityādi /",
  "GK16visah__u:3673": "---yuktirarthāvadhāraṇam // VisSd_6.211 //",
  "GK16visah__u:3674": "yathā tatraiva---",
  "GK16visah__u:3675": "yadi samaramapāsya nāsti mṛtyorbhayamiti yuktamito 'nyataḥ prayātum /",
  "GK16visah__u:3676": "akha maraṇamavaśyameva jantoḥ kimiti mudhā malinaṃ yaśaḥ kurudhvam ? //",
  "GK16visah__u:3677": "praharṣaḥ pramadādhikyaṃ---",
  "GK16visah__u:3678": "yathā śākuntale---“rājā - tātkimidānīmātmānaṃ pūrṇamanorathaṃ nābhinandāmi” /",
  "GK16visah__u:3679": "---śikṣā syādupadeśanam /",
  "GK16visah__u:3680": "yathā tatraiva--“sahi,",
  "GK16visah__u:3681": "ṇa juttaṃ assamavāsiṇo jaṇassa akidasakkāraṃ adidhivisesaṃ ujbhktia sacchandado gamanam” /",
  "GK16visah__u:3682": "eṣāṃ ca lakṣaṇanāṭyālaṅkārāṇāṃ sāmānyata ekarūpatve 'pi bhedena vyapadeśo gaḍḍalikāpravāheṇa /",
  "GK16visah__u:3683": "eṣu ca keṣāṃcidguṇālaṅkārabhāvasaṃdhyaṅgaviśeṣāntarbhāve 'pi nāṭake prayatnataḥ karttavyatvāttadviśeṣoktiḥ /",
  "GK16visah__u:3684": "etāni ca---",
  "GK16visah__u:3685": "pañcasandhi caturvṛtti catuḥ ṣaṣṭyaṅgasaṃyutam /",
  "GK16visah__u:3686": "ṣaḍaviṃśallakṣaṇopetamalaṅkāropaśobhitam /",
  "GK16visah__u:3687": "mahārasaṃ mahābhogamudāttaracanānvitam /",
  "GK16visah__u:3688": "mahāpuruṣasatkāraṃ sādhvācāraṃ janapriyam //",
  "GK16visah__u:3689": "suśliṣṭasandhiyogaṃ ca suprayogaṃ sukhāśrayam /",
  "GK16visah__u:3690": "mṛduśabdābhidhānaṃ ca kaviḥ kuryāttu nāṭakam //",
  "GK16visah__u:3691": "iti muninoktatvānnāṭake 'vaśyaṃ kartavyānyeva /",
  "GK16visah__u:3692": "vīthyaṅgāni vakṣyante /",
  "GK16visah__u:3693": "lāsyāṅgānyāha--",
  "GK16visah__u:3694": "geyapadaṃ sthitapāṭhyamāsīnaṃ puṣpagaṇḍikā // VisSd_6.212 //",
  "GK16visah__u:3695": "pracchedakastrigūḍhaṃ ca saindhavākhyaṃ dvigūḍhakam /",
  "GK16visah__u:3696": "uttamottamakaṃ cānyaduktapratyuktameva ca // VisSd_6.213 //",
  "GK16visah__u:3697": "lāsye daśavidhaṃ hyetadaṅgamuktaṃ manīṣibhiḥ /",
  "GK16visah__u:3698": "tatra--tantrībhāṇḍaṃ puraskṛtyopaviṣṭasyāsane puraḥ // VisSd_6.214 //",
  "GK16visah__u:3699": "śuddhaṃ gānaṃ geyapadaṃ---",
  "GK16visah__u:3700": "yathā---gaurīgṛhe vīṇāṃ vādayantī “malayavatī---",
  "GK16visah__u:3701": "utphullakalakesaraparāgagauradyute ! mama hi gauri ! /",
  "GK16visah__u:3702": "abhivāñchitaṃ prasidhyatu bhagavati ! yuṣmatprasādena //",
  "GK16visah__u:3703": "---sthitapāṭhyaṃ taducyate /",
  "GK16visah__u:3704": "madanottāpitā yatra paṭhati prākṛtaṃ sthitā // VisSd_6.215 //",
  "GK16visah__u:3705": "abhinavaguptapādāstvāhuḥ---“upalakṣaṇaṃ caitat /",
  "GK16visah__u:3706": "krodhodbhrāntasyāpi prākṛtapaṭhanaṃ sthitapāṭhyam” iti /",
  "GK16visah__u:3707": "nikhilātodyarahitaṃ śokacintānvitābalā /",
  "GK16visah__u:3708": "aprasādhitagātraṃ yadāsīnāsīnameva tat // VisSd_6.216 //",
  "GK16visah__u:3709": "ātodyamiśritaṃ geyaṃ chandāṃsi vividhāni ca /",
  "GK16visah__u:3710": "strīpuṃsayoviparyāsaceṣṭitaṃ puṣpagaṇḍikā // VisSd_6.217 //",
  "GK16visah__u:3711": "anyāsaktaṃ patiṃ matvā premavicchedamanyunā /",
  "GK16visah__u:3712": "vīṇāpuraḥsaraṃ gānaṃ striyāḥ pracchedako mataḥ // VisSd_6.218 //",
  "GK16visah__u:3713": "strīveṣadhāriṇāṃ puṃsāṃ nāṭyaṃ ślakṣṇaṃ trigūḍhakam /",
  "GK16visah__u:3714": "yathā mālatyām--“makarandaḥ--eṣo 'smi mālatīsaṃvṛttaḥ” /",
  "GK16visah__u:3715": "kaścana bhraṣṭasaṃketaḥ suvyaktakaraṇānvitaḥ // VisSd_6.219 //",
  "GK16visah__u:3716": "prākṛtaṃ vacanaṃ vaktiṃ yatra tatsaindhavaṃ matam /",
  "GK16visah__u:3717": "karaṇaṃ vīṇādikriyā /",
  "GK16visah__u:3718": "yaturastrapadaṃ gītaṃ mukhapratimukhānvitam // VisSd_6.220 //",
  "GK16visah__u:3719": "dvigūḍhaṃ rasabhāvāḍhyam--",
  "GK16visah__u:3720": "---uttamottamakaṃ punaḥ /",
  "GK16visah__u:3721": "kpaprasādajamadhikṣepayuktaṃ rasottaram // VisSd_6.221 //",
  "GK16visah__u:3722": "hāvahelānvitaṃ citraślokabandhamanoharam /",
  "GK16visah__u:3723": "uktipratyuktisaṃyuktaṃ sopālambhamalīkavat // VisSd_6.222 //",
  "GK16visah__u:3724": "vilāsānvitagītārthamuktapratyuktamucyate /",
  "GK16visah__u:3725": "spaṣṭānyudāharaṇāni /",
  "GK16visah__u:3726": "etadeva yadā sarvaiḥ patākāsthānakairyutam // VisSd_6.223 //",
  "GK16visah__u:3727": "aṅkaiśca daśabhirdhorā mahānāṭakamūcire /",
  "GK16visah__u:3728": "etadeva nāṭakam /",
  "GK16visah__u:3729": "yathā---bālarāmāyaṇam /",
  "GK16visah__u:3730": "atha prakaraṇam ---",
  "GK16visah__u:3731": "bhavetprakaraṇo vṛttaṃ laukikaṃ kavikalpitam // VisSd_6.224 //",
  "GK16visah__u:3732": "śṛṅgāro 'ṅgī nāyakastu vipro 'mātyo 'thavā vaṇik /",
  "GK16visah__u:3733": "sāpāyadharmakāmārthaparo dhīra śāntakaḥ // VisSd_6.225 //",
  "GK16visah__u:3734": "vipranāyakaṃ yathā mṛcchakaṭikam /",
  "GK16visah__u:3735": "amātyanāyakaṃ mālatīmādhavam /",
  "GK16visah__u:3736": "vaṇiḍnāyakaṃ puṣpabhūṣitam /",
  "GK16visah__u:3737": "nāyikā kulajā kvāpi veśyā kvāpi dvayaṃ kvacit /",
  "GK16visah__u:3738": "tena bhedāstrayastasya tatra bhedastṛtīyakaḥ // VisSd_6.226 //",
  "GK16visah__u:3739": "kitavadyūtakārādiviṭaceṭakasaṃkulaḥ /",
  "GK16visah__u:3740": "kulastrī puṣpabhūṣite /",
  "GK16visah__u:3741": "veśyā tu raṅgavṛtte /",
  "GK16visah__u:3742": "dve api mṛcchakaṭike /",
  "GK16visah__u:3743": "asyanāṭakaprakṛtitvāccheṣaṃ nāṭakavat /",
  "GK16visah__u:3744": "atha bhāṇaḥ---",
  "GK16visah__u:3745": "bhāṇaḥ syāddhūrtacarito nānāvasthāntarātmakaḥ // VisSd_6.227 //",
  "GK16visah__u:3746": "ekāṅka eka evātra nipuṇaḥ paṇḍito viṭaḥ /",
  "GK16visah__u:3747": "raṅge prakāśayetsvenānubhūtamitareṇa vā // VisSd_6.228 //",
  "GK16visah__u:3748": "saṃbodhanoktipratyukto kuryādākāśabhāṣitaiḥ /",
  "GK16visah__u:3749": "sūcayedvīraśṛṅgārau śauryasaubhāgyavarṇanaiḥ // VisSd_6.229 //",
  "GK16visah__u:3750": "tatraitivṛttamutpādyaṃ vṛttiḥ prāyeṇa bhārati /",
  "GK16visah__u:3751": "mukhanivahaṇo sandhī lāsyāṅgāni daśāpi ca // VisSd_6.230 //",
  "GK16visah__u:3752": "atrākāśabhāṣitarūpaparavacanamapi svayamevānuvadannuttarapratyuttare kuryāt /",
  "GK16visah__u:3753": "śṛṅgāravīrarasau ca saubhāgyaśauryavarṇanayā sūcayet /",
  "GK16visah__u:3754": "prāyeṇa bhāratī, kvāpi kauśikyapi vṛttirbhavati /",
  "GK16visah__u:3755": "lāsyāṅgāni geyapadādīni /",
  "GK16visah__u:3756": "udāhaṇaṃ līlāmadhukaraḥ /",
  "GK16visah__u:3757": "atha vyāyogaḥ---",
  "GK16visah__u:3758": "khyātetivṛtto vyāyogaḥ svalpastrījanasaṃyutaḥ /",
  "GK16visah__u:3759": "hīno garbhavimarśābhyāṃ narairbahubhirāśritaḥ // VisSd_6.231 //",
  "GK16visah__u:3760": "ekāṅkaśca bhavedastrīnimittasamarodayaḥ /",
  "GK16visah__u:3761": "kaiśikīvṛttirahitaḥ prakhyātastatra nāyakaḥ // VisSd_6.232 //",
  "GK16visah__u:3762": "rājaṣiratha divyo vā bhaveddhīroddhataśca saḥ /",
  "GK16visah__u:3763": "hāsyaśṛṅgāraśāntebhya itare 'trāṅgino rasāḥ // VisSd_6.233 //",
  "GK16visah__u:3764": "yathā saugandhaikāharaṇam /",
  "GK16visah__u:3765": "atha samavakāraḥ---",
  "GK16visah__u:3766": "vṛttaṃ samavakāre tu khyātaṃ devāsurāśrayam /",
  "GK16visah__u:3767": "sandhayo nirvimarśāstu trayo 'ṅkāstatra cādime // VisSd_6.234 //",
  "GK16visah__u:3768": "sandhī dvāvantyayostadvadeka eko bhavetpunaḥ /",
  "GK16visah__u:3769": "nāyakā dvādaśodāttāḥ prakhyātā devamānavāḥ // VisSd_6.235 //",
  "GK16visah__u:3770": "phalaṃ pṛthakpṛthakteṣāṃ vīramukhyo 'khilo rasaḥ /",
  "GK16visah__u:3771": "vṛttayo mandakauśikyo nātra bindupraveśakau // VisSd_6.236 //",
  "GK16visah__u:3772": "vīthyaṅgāni ca tatra syuryayālābhaṃ trayodaśa /",
  "GK16visah__u:3773": "gāyatryuṣṇiṅmukhānyatra cchandāṃsi vividhāni ca // VisSd_6.237 //",
  "GK16visah__u:3774": "triśṛṅgārastrikapaṭaḥ kāryaścāyaṃ trividravaḥ /",
  "GK16visah__u:3775": "vastu dvādaśanālībhirniṣpādyaṃ prathamāṅkagam // VisSd_6.238 //",
  "GK16visah__u:3776": "dvitīye 'ṅke catasṛbhirdvābhyāmaṅketṛtīyake /",
  "GK16visah__u:3777": "nālikā ghaṭikādvayamucyate /",
  "GK16visah__u:3778": "bindupraveśakau ca nāṭakoktāvapi neha vidhātavyau /",
  "GK16visah__u:3779": "tatra---",
  "GK16visah__u:3780": "dharmārthakāmaistrividhaḥ śṛṅgāraḥ, kapaṭaḥ punaḥ // VisSd_6.239 //",
  "GK16visah__u:3781": "svābhāvikaḥ kṛtrimaśca daivajo vidravaḥ punaḥ /",
  "GK16visah__u:3782": "acetanaiścetanaiśca cetanācetanaiḥkṛtaḥ // VisSd_6.240 //",
  "GK16visah__u:3783": "tatra śāstrāvirodhena kṛto dharmaśṛṅgāraḥ /",
  "GK16visah__u:3784": "arthalābhārthakalpitor'thaśṛṅgāraḥ /",
  "GK16visah__u:3785": "prahasanaśṛṅgāraḥ kāmaśṛṅgāraḥ /",
  "GK16visah__u:3786": "tatra kāmaśṛṅgāraḥ prathamāṅkaḥ eva /",
  "GK16visah__u:3787": "anyayostu na niyama ityāhuḥ /",
  "GK16visah__u:3788": "cetanācetanā gajādayaḥ /",
  "GK16visah__u:3789": "samavakīryante bahavor'thā asminnati samavakāraḥ /",
  "GK16visah__u:3790": "yathā---samudramathanam /",
  "GK16visah__u:3791": "atha ḍimaḥ---",
  "GK16visah__u:3792": "māyendrajālasaṃgrāmakrodhodbhrāntādiceṣṭitaiḥ /",
  "GK16visah__u:3793": "uparāgaiśca bhūyiṣṭho ḍimaḥ khyātetivṛttakaḥ // VisSd_6.241 //",
  "GK16visah__u:3794": "aṅgī raudrarasastatra sarve 'ṅgāni rasāḥ punaḥ /",
  "GK16visah__u:3795": "catvāro 'ṅkā matā neha viṣkambhakapraveśakau // VisSd_6.242 //",
  "GK16visah__u:3796": "nāyakā devagandharvayakṣarakṣomahoragāḥ /",
  "GK16visah__u:3797": "bhūtapretapiśācādyāḥ ṣoḍaśātyantamuddhatāḥ // VisSd_6.243 //",
  "GK16visah__u:3798": "vṛttayaḥ kauśikīhīnā nirvimarśāśca sandhayaḥ /",
  "GK16visah__u:3799": "dīptāḥ syuḥ ṣaḍrasāḥ śāntahāsyaśṛṅgāravajiṃtāḥ // VisSd_6.244 //",
  "GK16visah__u:3800": "atrodāharaṇaṃ ca “tripuradāhaḥ” iti maharṣiḥ /",
  "GK16visah__u:3801": "athehāmṛgaḥ--",
  "GK16visah__u:3802": "īhāmṛgo miśravṛttaścaturaṅkaḥ prakīrtitaḥ /",
  "GK16visah__u:3803": "mukhapratimukhe sandhī tatra nirvahaṇaṃ tathā // VisSd_6.245 //",
  "GK16visah__u:3804": "naradivyāvaniyamau nāyakapratināyakau /",
  "GK16visah__u:3805": "khyātau dhīroddhatāvanyo gūḍhabhāvādayuktakṛt // VisSd_6.246 //",
  "GK16visah__u:3806": "divyastriyamanicchantīkapahārādinecchataḥ /",
  "GK16visah__u:3807": "śṛṅgārābhāsamapyasya kiñcitkiñcitpradarśayet // VisSd_6.247 //",
  "GK16visah__u:3808": "patākānāyakā divyā martyā vāpi daśoddhatāḥ /",
  "GK16visah__u:3809": "yuddhamānīya saṃrambhaṃ paraṃ vyājānnivartate // VisSd_6.248 //",
  "GK16visah__u:3810": "mahādhmāno vadhaprāptā api vadhyāḥ syuratra no /",
  "GK16visah__u:3811": "ekāṅko deva evātra netetyāhuḥ pare punaḥ // VisSd_6.249 //",
  "GK16visah__u:3812": "divyastrīhetukaṃ yuddhaṃ nāyakāḥ ṣaḍitītare /",
  "GK16visah__u:3813": "miśraṃ khyātākhyātam /",
  "GK16visah__u:3814": "anyaḥ pratināyakaḥ /",
  "GK16visah__u:3815": "patākānāyakāstu nāyakapratināyakayormilitā daśa /",
  "GK16visah__u:3816": "nāyako mṛgavadalabhyāṃ nāyikāmatra īhate vāñchatītīhāmṛgaḥ /",
  "GK16visah__u:3817": "yathā---kusumaśekharavijayādiḥ /",
  "GK16visah__u:3818": "athāṅkaḥ---",
  "GK16visah__u:3819": "utsṛṣṭikāṅka ekāṅko netāraḥ prākṛtā narāḥ // VisSd_6.250 //",
  "GK16visah__u:3820": "raso 'tra karuṇaḥ sthāyī bahustrīparidevitam /",
  "GK16visah__u:3821": "prakhyātamitivṛttaṃ ca kavirbuddhyā prapañcayet // VisSd_6.251 //",
  "GK16visah__u:3822": "bhāṇāvatsandhaivṛttayaṅgānyasmiñjayaparājayau /",
  "GK16visah__u:3823": "yuddhaṃ ca vācā karttavyaṃ nirvadavacanaṃ bahu // VisSd_6.252 //",
  "GK16visah__u:3824": "isaṃ ca kecit nāṭakādyantaḥ pātyaṅkaparicchedārthamutsṛṣṭikāṅkanāmānam āhuḥ /",
  "GK16visah__u:3825": "anye tu---utkrāntā vilomarūpā sṛṣṭiryatretyutsṛṣṭikāṅkaḥ /",
  "GK16visah__u:3826": "yathā--śamiṣṭhāyayātiḥ /",
  "GK16visah__u:3827": "atha vīthī---",
  "GK16visah__u:3828": "vīthyāmeko bhavedaṅkaḥ kaścideko 'tra kalpyate /",
  "GK16visah__u:3829": "ākāśabhāṣitairuktaiścitrāṃ pratyuktimāśritaḥ // VisSd_6.253 //",
  "GK16visah__u:3830": "sūcayedbhari śṛṅgāraṃ kiñcidanyānnasān prati /",
  "GK16visah__u:3831": "mukhanirvahaṇo sandhaī arthaprakṛtayo 'khilāḥ // VisSd_6.254 //",
  "GK16visah__u:3832": "kaściduttamo madhyamo 'dhamo vā śṛṅgārabahulatvāccāsyāḥ kauśikīvṛttibahulatvam /",
  "GK16visah__u:3833": "asyāstrayodaśāṅgāni nirdiśanti manīṣiṇaḥ /",
  "GK16visah__u:3834": "uddhātya (ta) kāvalagite prapañcastrigataṃ chalam // VisSd_6.255 //",
  "GK16visah__u:3835": "vākkelyadhibale gaṇḍamavasyanditanālike /",
  "GK16visah__u:3836": "asatpralāpavyāhāramṛda(mārda) vāni ca tāni tu // VisSd_6.256 //",
  "GK16visah__u:3837": "tatroddhātya(ta) kāvalagite prastāvanāprastāve sodāharaṇaṃ lakṣite /",
  "GK16visah__u:3838": "mitho vākyamasadbhūtaṃ prapañco hāsyakṛnmataḥ /",
  "GK16visah__u:3839": "yathā vikramorvaśyām--valībhīsthavidūṣakaceṭyoranyonyavacanam /",
  "GK16visah__u:3840": "trigataṃ syādanekārthayojanaṃ śrutisāmyataḥ // VisSd_6.257 //",
  "GK16visah__u:3841": "yathā tatraiva---rājā---",
  "GK16visah__u:3842": "sarvakṣitibhṛtāṃ nātha !, dṛṣṭā sarvāṅgasundarī /",
  "GK16visah__u:3843": "rāmā ramye vanānte 'smin mayā virahitā tvayā //",
  "GK16visah__u:3844": "(nepathye tatraiva pratiśabdaḥ) rājā kathaṃ dṛṣṭetyāha /",
  "GK16visah__u:3845": "atra praśnavākyamevottaratvena yojitam /",
  "GK16visah__u:3846": "naṭāditritayaviṣayamevedamiti kaścit /",
  "GK16visah__u:3847": "priyābhairapriyairvākyairvilobhyacchalanācchalam /",
  "GK16visah__u:3848": "yathā veṇyām--bhīmārjunau---",
  "GK16visah__u:3849": "kartā dyūtacchalānāṃ,",
  "GK16visah__u:3850": "jatumayaśaraṇoddīpanaḥ so 'bhimānī rājā duḥśāsanādergururanujaśatasyāṅgarājasya mitram /",
  "GK16visah__u:3851": "kṛṣṇākeśottarīyavyapanayanapaṭuḥ pāṇḍavā yasya dāsāḥ kvā'ste duryodhano 'sau kathayata,",
  "GK16visah__u:3852": "na ruṣā,",
  "GK16visah__u:3853": "draṣṭumabhyāgatau svaḥ //",
  "GK16visah__u:3854": "anye tvāhuśchalaṃ kiñcitkāryamuddiśya kasyacit // VisSd_6.258 //",
  "GK16visah__u:3855": "udīryate yadvacanaṃ vañcanāhāsyaroṣakṛt /",
  "GK16visah__u:3856": "vākkelirhāsyasambandho dvitripratyuktito bhavet // VisSd_6.259 //",
  "GK16visah__u:3857": "dvitrītyupalakṣaṇam /",
  "GK16visah__u:3858": "yathā---",
  "GK16visah__u:3859": "bhikṣo ! māṃsaniṣevaṇaṃ prakuruṣe,",
  "GK16visah__u:3860": "kiṃ tena madyaṃ vinā madyaṃ cāpi tava priyaṃ priyamaho vārāṅganābhiḥ saha /",
  "GK16visah__u:3861": "veśyāpyartharuciḥ kutastava dhanaṃ dyūtena cauryeṇa vā cauryadyūtaparigraho 'pi bhavato,",
  "GK16visah__u:3862": "naṣṭasya kānyā gatiḥ //",
  "GK16visah__u:3863": "kecit--“prakrāntavākyasya sākāṅkṣasyaiva nivṛttirvākkeliḥ” ityāhuḥ /",
  "GK16visah__u:3864": "anye “anekasya praśnasyaikamuttaram” /",
  "GK16visah__u:3865": "anyonyavākyādhikyoktiḥ spardhayādhibalaṃ matam /",
  "GK16visah__u:3866": "yathā mama prabhāvatyām--vajranābhaḥ---",
  "GK16visah__u:3867": "asya vakṣaḥ kṣaṇonaiva nirmathya gadayānayā /",
  "GK16visah__u:3868": "līlayonmūlayāmyeṣa bhuvanadvayamadya vaḥ //",
  "GK16visah__u:3869": "pradyumnaḥ---are re asurāpasada ! alamamunā bahupralāpena /",
  "GK16visah__u:3870": "mama khalu---",
  "GK16visah__u:3871": "adya pracaṇḍabhujadaṇḍasamarpitorukodaṇḍanirgalitakāṇḍasamūhapātaiḥ /",
  "GK16visah__u:3872": "āstāṃ samastaditijakṣatajokṣiteyaṃ kṣoṇiḥ kṣaṇena piśitāśanalobhanīyā //",
  "GK16visah__u:3873": "gaṇḍaṃ prastutasaṃbandhi bhinnārthaṃ satvaraṃ vacaḥ // VisSd_6.260 //",
  "GK16visah__u:3874": "yathā veṇyām--rājā---",
  "GK16visah__u:3875": "adhyāsituṃ tava cirājjaghanasthalasya paryāptameva karabhoru ! mamorugmam //",
  "GK16visah__u:3876": "anantaram (praviśya) kañcukī--deva ! bhagnaṃ bhagnam-ityādi /",
  "GK16visah__u:3877": "atra rathaketanabhaṅgārthaṃ vacanamūrubhaṅgārthe sambandhe sambaddham /",
  "GK16visah__u:3878": "vyākhyānaṃ svarasoktasyānyathāvasyanditaṃ bhavet /",
  "GK16visah__u:3879": "yathā chilitarāme--sītā-jāda ! kāllaṃ kkhu aojbhktāeṇa gantavvam, tarhi so rāā viṇaeṇa paṇayidavvo /",
  "GK16visah__u:3880": "lavaḥ--atha kimāvābhyāṃ rājopajīvibhyāṃ bhavitavyam /",
  "GK16visah__u:3881": "sītā--jāda ! so kkhu tumhāṇaṃ pidā /",
  "GK16visah__u:3882": "lavaḥ--kimāvayo raghupatiḥ pitā /",
  "GK16visah__u:3883": "sītā--(sāśaṅkam) mā aṇṇadhā saṅkaddham, ṇa kkhu tumhāṇaṃ saalāe jjeva puhavīetti /",
  "GK16visah__u:3884": "prahelikaiva hāsyena yuktā bhavati nālikā // VisSd_6.261 //",
  "GK16visah__u:3885": "saṃvaraṇakāryuttaraṃ prahelikā /",
  "GK16visah__u:3886": "yathā ratnāvalyām---susaṅgatā---sahi jassa kide tumaṃ āadā so ida jjeva ciṭṭhadi /",
  "GK16visah__u:3887": "sāgarikā--kassa kide ahaṃ āadā susaṅgatā--ṇaṃ kkhu cittaphalaassa /",
  "GK16visah__u:3888": "atra tvaṃ rājñaḥ kṛte āgatetyarthaḥ saṃvṛtaḥ /",
  "GK16visah__u:3889": "asatpralāpo yadvākyamasaṃbaddhaṃ tathottaram /",
  "GK16visah__u:3890": "agṛhṇato 'pi mūrkhasya puro yacca hitaṃ vacaḥ // VisSd_6.262 //",
  "GK16visah__u:3891": "tatrādyaṃ yathā mama prabhāvatyām--pradyumnaḥ--",
  "GK16visah__u:3892": "(sahakāravallīmavalokya sānandam) aho kathamihaiva---",
  "GK16visah__u:3893": "alikulamañjulakeśī parimalabahalā rasāvahā tanvī /",
  "GK16visah__u:3894": "kisalayapeśalapāṇiḥ kokilakalabhāṣiṇī priyatam me //",
  "GK16visah__u:3895": "evamasaṃbaddhottare 'pi /",
  "GK16visah__u:3896": "tṛtīyaṃ yathā--veṇyāṃ duryodhanaṃ prati gāndhārīvākyam /",
  "GK16visah__u:3897": "vyāhāro yatparasyārthe hāsyakṣobhakaraṃ vacaḥ /",
  "GK16visah__u:3898": "yathā mālavikāgnimitra---(lāsyaprayogāvasāne mālavikā nirgantumicchati)",
  "GK16visah__u:3899": "viḍhūṣakaḥ--mā dāva uvadesamuddhā gamissasi /",
  "GK16visah__u:3900": "(ityupakrameṇa) gaṇadāsaḥ--(vidūṣakaṃ prati---) ārya ! ucyatāṃ yastvayā kramabhedo lakṣitaḥ /",
  "GK16visah__u:3901": "vidūṣakaḥ--paḍhamaṃ bambhaṇapūā bhodi, sā imāe laṅghidā /",
  "GK16visah__u:3902": "(mālavikāsmaryate)",
  "GK16visah__u:3903": "ityādinā nāyakasya viśuddhanāyikādarśanaprayuktena hāsalobhakāriṇa vacasā vyāhāraḥ /",
  "GK16visah__u:3904": "doṣā guṇā guṇā doṣā yatra syurmṛdar(mādaṃ)vaṃ hi tat // VisSd_6.263 //",
  "GK16visah__u:3905": "krameṇa yathā---",
  "GK16visah__u:3906": "priya ! jīvitatākrauryaṃ niḥsnehatvaṃ kṛtaghnatā /",
  "GK16visah__u:3907": "bhūyastvaddarśanādeva mamaite guṇatāṃ gatāḥ //",
  "GK16visah__u:3908": "tasyāstadrūpasaundaryaṃ bhūṣitaṃ yauvanaśriyā /",
  "GK16visah__u:3909": "sukhaikāyatanaṃ jātaṃ duḥkhāyaiva mamādhunā //",
  "GK16visah__u:3910": "etāni cāṅgani nāṭakādiṣu sambhavantyapi vīthyāmavaśyaṃ vidheyāni spaṣṭatayā nāṭakādiṣu viniviṣṭānyapīhodāhṛtāni /",
  "GK16visah__u:3911": "vīthīva nānārasānāṃ cātra mālārūpatayā sthitatvādvīthīyam /",
  "GK16visah__u:3912": "yathā---mālavikā /",
  "GK16visah__u:3913": "atha prahasanam---",
  "GK16visah__u:3914": "bhāṇāvatsandhisacdhyaṅgalāsyāṅgāṅkairvinirmitam /",
  "GK16visah__u:3915": "bhavetprahasanaṃ vṛttaṃ nindyānāṃ kavikalpitam // VisSd_6.264 //",
  "GK16visah__u:3916": "atra nārabhaṭī, nāpi viṣkambhakapraveśakau /",
  "GK16visah__u:3917": "aṅgī hāsyarasastatra vīthyaṅgānāṃ sthitirna vā // VisSd_6.265 //",
  "GK16visah__u:3918": "tatra---",
  "GK16visah__u:3919": "tapasvibhagadvipraprabhṛtiṣvatra nāyakaḥ /",
  "GK16visah__u:3920": "eko yatra bhaveddhṛṣṭo hāsyaṃ tacchuddhamucyate /",
  "GK16visah__u:3921": "yathā kandarpakeliḥ /",
  "GK16visah__u:3922": "āśritya kañcana janaṃ saṃkīrṇamiti tadviduḥ // VisSd_6.266 //",
  "GK16visah__u:3923": "yathā---dhūrtacaritam /",
  "GK16visah__u:3924": "vṛttaṃ bahūnāṃ dhṛṣṭānāṃ saṅkīrṇaṃ kecidūcire /",
  "GK16visah__u:3925": "tatpunarbhavati dvyaṅkamathavaikāṅkanirmitam // VisSd_6.267 //",
  "GK16visah__u:3926": "yathā--laṭakamelakādiḥ /",
  "GK16visah__u:3927": "munistvāha---",
  "GK16visah__u:3928": "veśyāceṭanapuṃsakaviṭadhūrtā vandhakī ca yatra syuḥ /",
  "GK16visah__u:3929": "avikṛtaveṣaparicchaceṣṭitakaraṇaṃ tu saṅkīrṇam //",
  "GK16visah__u:3930": "iti /",
  "GK16visah__u:3931": "vikṛtaṃ tu viduryatra ṣaṇḍhakañcukitāpasāḥ /",
  "GK16visah__u:3932": "bhujaṅgacāraṇabhaṭaprabhṛterveṣavāgyutāḥ // VisSd_6.268 //",
  "GK16visah__u:3933": "idaṃ tu saṅkīrṇenaiva gatārthamiti muninā pṛthaṅnoktam /",
  "GK16visah__u:3934": "athoparūpakāṇi /",
  "GK16visah__u:3935": "tatra nāṭikā kḷptavṛttā syāt strīprāyā caturaṅkikā /",
  "GK16visah__u:3936": "prakhyāto dhīralalitastatra syānnāyako nṛpaḥ // VisSd_6.269 //",
  "GK16visah__u:3937": "syādantaḥ purasambaddhā saṅgītavyāpṛtāthavā /",
  "GK16visah__u:3938": "navānurāgā kanyātra nāyikā nṛpavaṃśajā // VisSd_6.270 //",
  "GK16visah__u:3939": "sampravarteta netāsyāṃ devyāstrāsena śaṅkitaḥ /",
  "GK16visah__u:3940": "devo bhavetpunarjyeṣṭhā pragalbhā nṛpavaṃśajā // VisSd_6.271 //",
  "GK16visah__u:3941": "pade pade mānavatī tadvaśaḥ saṅgamo dvayoḥ /",
  "GK16visah__u:3942": "vṛttiḥ syātkauśikī svalpavimarśāḥ sandhayaḥ punaḥ // VisSd_6.272 //",
  "GK16visah__u:3943": "dvayornāyikānāyakayoḥ /",
  "GK16visah__u:3944": "yathā--ratnāvalī---viddhaśālabhañjikādiḥ /",
  "GK16visah__u:3945": "atha troṭakam-",
  "GK16visah__u:3946": "saptāṣṭanavapañcāṅkaṃ divyamānuṣasaṃśrayam /",
  "GK16visah__u:3947": "troṭakaṃ nāma tatprāhuḥ pratyaṅkaṃ savidūṣakam // VisSd_6.273 //",
  "GK16visah__u:3948": "pratyaṅkasavidūṣakatvādatra śṛṅgāro 'ṅgī /",
  "GK16visah__u:3949": "saptāṅkaṃ yathā--stambhitarambham /",
  "GK16visah__u:3950": "pañcāṅkaṃ yathā--vikramorvaśī /",
  "GK16visah__u:3951": "atha goṣṭhī---",
  "GK16visah__u:3952": "prākṛtairnavabhaiḥ puṃbhirdaśabhirvāpyalaṃkṛtā /",
  "GK16visah__u:3953": "nodāttavacanā goṣṭhī kauśikīvṛttiśālinī // VisSd_6.274 //",
  "GK16visah__u:3954": "hīnā garbhavimarśābhyāṃ pañcaṣaḍyoṣidanvitā /",
  "GK16visah__u:3955": "kāmaśṛṅgārasaṃyuktā syādekāṅkavinirmitā // VisSd_6.275 //",
  "GK16visah__u:3956": "yathā---raivatamadanikā /",
  "GK16visah__u:3957": "atha saṭṭakam--",
  "GK16visah__u:3958": "saṭṭakaṃ prākṛtāśeṣapāṭhyaṃ syādapraveśakam /",
  "GK16visah__u:3959": "na ca viṣkambhako 'pyatra pracuraścādbhuto rasaḥ // VisSd_6.276 //",
  "GK16visah__u:3960": "aṅkā javanikākhyāḥ syuḥ syādanyannāṭikāsamam /",
  "GK16visah__u:3961": "yathā---karpūramañjarī /",
  "GK16visah__u:3962": "atha nāṭyarāsakam---",
  "GK16visah__u:3963": "nāṭyarāsakamekāṅkaṃ bahutālalayasthiti // VisSd_6.277 //",
  "GK16visah__u:3964": "udāttanāyakaṃ tadvatpīṭhamardepanāyakam /",
  "GK16visah__u:3965": "hāsyo 'ṅgyatra saśṛṅgāro nārī vāsakasajjikā // VisSd_6.278 //",
  "GK16visah__u:3966": "mukhanirvahaṇe sandhaī lāsyāṅgāni daśāpi ca /",
  "GK16visah__u:3967": "kecitpratimukhaṃ sandhaimiha necchanti kevalam // VisSd_6.279 //",
  "GK16visah__u:3968": "tatra sandhaidvayavatī yathā--narmavatī /",
  "GK16visah__u:3969": "sandhaicatuṣṭayavatī yathā--vilāsavatī /",
  "GK16visah__u:3970": "atha prasthānakam--",
  "GK16visah__u:3971": "prasthāne nāmako dāso hīnaḥ syādupanāyakaḥ /",
  "GK16visah__u:3972": "dāsī ca nāyikā vṛttiḥ kauśikī bhāratī tathā // VisSd_6.280 //",
  "GK16visah__u:3973": "surāpānasamāyogāduddiṣṭārthasya saṃhṛtiḥ /",
  "GK16visah__u:3974": "aṅkau dvau layatālādirvilāso bahulastathā // VisSd_6.281 //",
  "GK16visah__u:3975": "yathā---śṛṅgāratilakam /",
  "GK16visah__u:3976": "athollāpyam---",
  "GK16visah__u:3977": "udāttanāyakaṃ divyavṛttamekāṅkabhūṣitam /",
  "GK16visah__u:3978": "śilpakāṅgairyutaṃ hāsyaśṛṅgārakaruṇai rasaiḥ // VisSd_6.282 //",
  "GK16visah__u:3979": "ullāpyaṃ bahusaṃgrāmamastragītamanoharam /",
  "GK16visah__u:3980": "catastro nāyikāstatra trayo 'ṅkā iti kecana // VisSd_6.283 //",
  "GK16visah__u:3981": "śilpakāṅgāni vakṣyamāṇāni /",
  "GK16visah__u:3982": "yathā--devīmahādevam /",
  "GK16visah__u:3983": "atha kāvyam---",
  "GK16visah__u:3984": "kāvyamārabhaṭīhīnamekāṅgaṃhāsyasaṃkulam /",
  "GK16visah__u:3985": "khaṇḍamātrādvipadikābhagnatālairalaṃkṛtam // VisSd_6.284 //",
  "GK16visah__u:3986": "varṇamātrāchaḍḍaṇikāyutaṃ śṛṅgārabhāṣitam /",
  "GK16visah__u:3987": "netā strī cāpyudāttātra sandhī ādyo tathāntimaḥ // VisSd_6.285 //",
  "GK16visah__u:3988": "yathā---yādavodayam /",
  "GK16visah__u:3989": "atha preṅkhaṇam---",
  "GK16visah__u:3990": "garbhāvamarśarahitaṃ preṅkhaṇaṃ hīnanāyakam /",
  "GK16visah__u:3991": "asūtradhāramekāṅkamaviṣkambhapraveśakam // VisSd_6.286 //",
  "GK16visah__u:3992": "niyuddhasampheṭayutaṃ sarvavṛttisamāśritam /",
  "GK16visah__u:3993": "nepathye gīyate nāndī tathā tatra prarocanā // VisSd_6.287 //",
  "GK16visah__u:3994": "yathā---vālivadhaḥ /",
  "GK16visah__u:3995": "atha rāsakam---",
  "GK16visah__u:3996": "rāsakaṃ pañcapātraṃ syānmukhanirvahaṇānvitam /",
  "GK16visah__u:3997": "bhāṣāvibhāṣābhūyiṣṭhaṃ bhāratī kauśikīyutam // VisSd_6.288 //",
  "GK16visah__u:3998": "asūtradhāramekāṅkaṃ savīthyaṅgaṃ kalānvitam /",
  "GK16visah__u:3999": "śliṣṭanāndīyutaṃ khyātanāyikaṃ mūrkhanāyakam // VisSd_6.289 //",
  "GK16visah__u:4000": "udāttabhāvavinyasasaṃśritaṃ cottarottaram /",
  "GK16visah__u:4001": "iha pratimukhaṃ sandhimapi kecitpracakṣate // VisSd_6.290 //",
  "GK16visah__u:4002": "yathā---menaṃkāhitam /",
  "GK16visah__u:4003": "atha saṃlāpakam---",
  "GK16visah__u:4004": "saṃlāpake 'ṅkāścatvārastrayo vā nāyakaḥ punaḥ /",
  "GK16visah__u:4005": "pāṣaṇḍaḥ syādrasastatra śṛṅgārakaruṇotaraḥ // VisSd_6.291 //",
  "GK16visah__u:4006": "bhaveyuḥ purasaṃrodhacchalasaṃgrāmavidravāḥ /",
  "GK16visah__u:4007": "na tatra vṛttirbhavati bhāratī na ca kauśikī // VisSd_6.292 //",
  "GK16visah__u:4008": "yathā---māyākāpālikam /",
  "GK16visah__u:4009": "atha śrīgaditam---",
  "GK16visah__u:4010": "prakhyātavṛttamekāṅkaṃ prakhyātodāttanāyakam /",
  "GK16visah__u:4011": "prasiddhanāyikaṃ garbhavimarśābhyāṃ vivarjitam // VisSd_6.293 //",
  "GK16visah__u:4012": "bhāratīvṛttibahulaṃ śrītiśabdena saṃkulam /",
  "GK16visah__u:4013": "mataṃ śrīgaditaṃ nāma vidvadbhiruparūpakam // VisSd_6.294 //",
  "GK16visah__u:4014": "yathā---krīḍārasātalam /",
  "GK16visah__u:4015": "śrīrāsīnā śrīgadite gāyetkiṃ citpaṭhedapi /",
  "GK16visah__u:4016": "ekāḍko bhāratīprāya iti kecitpracakṣate // VisSd_6.295 //",
  "GK16visah__u:4017": "ūhyamudāharaṇam /",
  "GK16visah__u:4018": "atha śilpakam---",
  "GK16visah__u:4019": "catvāraḥ śilpake 'ṅkāḥ syuścatastro vṛttayastathā /",
  "GK16visah__u:4020": "aśāntahāsyāśca rasā nāyako brāhmaṇo mataḥ // VisSd_6.296 //",
  "GK16visah__u:4021": "varṇanātra śmaśānāderhenaḥ syādupanāyakaḥ /",
  "GK16visah__u:4022": "saptiviṃśatiraṅgāni bhavantyetasya tāni tu // VisSd_6.297 //",
  "GK16visah__u:4023": "āśaṃsātarkasaṃdehatāpodvegaprasaktayaḥ /",
  "GK16visah__u:4024": "prayatnagrathanotkaṇṭhāvahitthāpratipattayaḥ // VisSd_6.298 //",
  "GK16visah__u:4025": "vilāsālasyabāṣpāṇi praharṣāśvāsamūḍhatāḥ /",
  "GK16visah__u:4026": "sādhanānugamocchavāsavismayaprāptayastathā // VisSd_6.299 //",
  "GK16visah__u:4027": "lābhavismṛtisaṃphoṭā vaiśāradyaṃ prabodhanam /",
  "GK16visah__u:4028": "camatkṛtiścetyamīṣāṃ spaṣṭatvāllakṣma nocyate // VisSd_6.300 //",
  "GK16visah__u:4029": "saṃphoṭagrathanayoḥ pūrvamuktatvādeva lakṣma siddham /",
  "GK16visah__u:4030": "yathā---kanakāvatīmādhavaḥ /",
  "GK16visah__u:4031": "atha vilāsikā---",
  "GK16visah__u:4032": "śṛṅgārabahulaikāṅkā daśalāsyāṅgasaṃyutā /",
  "GK16visah__u:4033": "vidūṣakaviṭābhyāṃ ca pīṭhamardena bhūṣitā // VisSd_6.301 //",
  "GK16visah__u:4034": "hīnā garbhavimarśābhyāṃ saṃdhibhyāṃ hīnanāyakā /",
  "GK16visah__u:4035": "svalpavṛttā sunepathyā vikhyātā sā vilāsikā // VisSd_6.302 //",
  "GK16visah__u:4036": "kecittu tatra vilāsikāsthāne vināyiketi paṭhanti /",
  "GK16visah__u:4037": "tasyāstu “durmallikāyāmantarbhāvaḥ” ityānye /",
  "GK16visah__u:4038": "atha durmallikā---",
  "GK16visah__u:4039": "durmallī caturaṅkā syāt kauśikībhāratīyutā /",
  "GK16visah__u:4040": "agarbhā nāgaranarānyūnanāyakabhūṣitā // VisSd_6.303 //",
  "GK16visah__u:4041": "trināliḥ prathamo 'ṅkāsyāṃ viṭakrīḍāmayo bhavet /",
  "GK16visah__u:4042": "pañcanālidvitīyo 'ṅko vidūṣakavilāsavān // VisSd_6.304 //",
  "GK16visah__u:4043": "ṣaṇṇālikastṛtīyastu pīṭhamardavilāsavān /",
  "GK16visah__u:4044": "caturtho daśanāliḥ syādaṅkaḥ krīḍitanāgaraḥ // VisSd_6.305 //",
  "GK16visah__u:4045": "yathā---bindhumatī /",
  "GK16visah__u:4046": "atha prakaraṇikā---",
  "GK16visah__u:4047": "nāṭikaiva prakaraṇī sārthavāhādināyakā /",
  "GK16visah__u:4048": "samānavaṃśajā neturbhavedyatra ca nāyikā // VisSd_6.306 //",
  "GK16visah__u:4049": "mṛgyamudāharaṇam /",
  "GK16visah__u:4050": "atha hallīśaḥ---",
  "GK16visah__u:4051": "hallīśa eka evāṅkaḥ saptāṣṭau daśa vā striyaḥ /",
  "GK16visah__u:4052": "vāgudāttaikapuruṣaḥ kau (kai) śikīvṛttirujjvalā /",
  "GK16visah__u:4053": "mukhāntimau tathā sandhī bahutālalayasthitiḥ // VisSd_6.307 //",
  "GK16visah__u:4054": "yathā---koliraivatakam /",
  "GK16visah__u:4055": "atha bhāṇikā--",
  "GK16visah__u:4056": "bhāṇikā ślakṣṇanepathyā mukhanirvahaṇanvitā /",
  "GK16visah__u:4057": "kau (kai) śikībhāratīvṛttiyuktaikāṅkavinirmitā // VisSd_6.308 //",
  "GK16visah__u:4058": "udāttanāyikā mandanāyakātrāṅgasaptakam /",
  "GK16visah__u:4059": "upanyāso 'tha vinyāso vibodhaḥ sādhvasaṃ tathā // VisSd_6.309 //",
  "GK16visah__u:4060": "samarpaṇaṃ nivṛttiśca saṃhāra iti saptamaḥ /",
  "GK16visah__u:4061": "upanyāsaḥ prasaṅgena bhavetkāryasya kīrtanam // VisSd_6.310 //",
  "GK16visah__u:4062": "nirvedavākyavyutpattirvinyāsa iti sa smṛtaḥ /",
  "GK16visah__u:4063": "bhrāntināśo vibodhaḥ syānmithyākhyānaṃ tu sādhvasam // VisSd_6.311 //",
  "GK16visah__u:4064": "sopālambhavacaḥ kopapīḍayeha samarpaṇam /",
  "GK16visah__u:4065": "nidarśanasyopanyāso nivṛttiriti kathyate // VisSd_6.312 //",
  "GK16visah__u:4066": "saṃhāra iti ca prāhuryatkāryasya samāpanam /",
  "GK16visah__u:4067": "spaṣṭānyudāharaṇāni /",
  "GK16visah__u:4068": "yathā---kāmadattā /",
  "GK16visah__u:4069": "eteṣāṃ sarveṣāṃ nāṭakaprakṛtitve 'pi yathaicityaṃ yathālābhaṃ nāṭakoktaviśeṣaparigrahaḥ /",
  "GK16visah__u:4070": "yatra ca nāṭakoktasyāpi punarupādānaṃ tatra tatsadbhāvasya niyamaḥ /",
  "GK16visah__u:4071": "atha śravyakāvyāni---",
  "GK16visah__u:4072": "śravyaṃ śrotavyamātraṃ tatpadyagadyamayaṃ dvidhā // VisSd_6.313 //",
  "GK16visah__u:4073": "tatra padyamayānyāha---",
  "GK16visah__u:4074": "chandobaddhapadaṃ padyaṃ tena muktena muktakam /",
  "GK16visah__u:4075": "dvābhyāṃ tu yugmakaṃ sāṃdānatikaṃ tribhiriṣyate // VisSd_6.314 //",
  "GK16visah__u:4076": "kalāpakaṃ caturbhiśca pañcabhiḥ kulakaṃ matam /",
  "GK16visah__u:4077": "tatra muktakaṃ yathā mama---",
  "GK16visah__u:4078": "“sāndrānandamanantamavyayamajaṃ yadyogino 'pi kṣaṇaṃ sākṣātkartumupāsate prati muhurdhyānaikatānāḥ param /",
  "GK16visah__u:4079": "dhanyāstā madhurāpirīyuvatayastadbrahma yā kautukā--",
  "GK16visah__u:4080": "dāliṅganti samalapanti śatadhā'karṣanti cumbanti ca” //",
  "GK16visah__u:4081": "yugmakaṃ yathā mama---",
  "GK16visah__u:4082": "“kiṃ karoṣi karopānte kānte ! gaṇḍasthalīmimām /",
  "GK16visah__u:4083": "praṇayapravaṇo kānte 'naikānte nocitāḥ krudhaḥ //",
  "GK16visah__u:4084": "iti yāvatkuraṅgākṣīṃ vaktumīhāmahe vayam /",
  "GK16visah__u:4085": "tāvadāvirabhūccūte madhuro madhupadhvaniḥ” //",
  "GK16visah__u:4086": "evamanyānyapi /",
  "GK16visah__u:4087": "sargabandho mahākāvyaṃ tatraiko nāyakaḥ suraḥ // VisSd_6.315 //",
  "GK16visah__u:4088": "sadvaṃśaḥ kṣatriyo vāpi dhīrodāttaguṇānvitaḥ /",
  "GK16visah__u:4089": "ekavaṃśabhavā bhūpāḥ kulajā bahavo 'pi vā // VisSd_6.316 //",
  "GK16visah__u:4090": "śṛṅgāravīraśāntānāmeko 'ṅgī rasa iṣyate /",
  "GK16visah__u:4091": "aṅgāni sarve 'pi rasāḥ sarve nāṭakasandhayaḥ // VisSd_6.317 //",
  "GK16visah__u:4092": "itihāsodbhavaṃ vṛttamanyadvā sajjanāśrayam /",
  "GK16visah__u:4093": "catvārastasya vargāḥ syusteṣvekaṃ ca phalaṃ bhavet // VisSd_6.318 //",
  "GK16visah__u:4094": "ādau namaskriyāśīrvā vastunirdeśa eva vā /",
  "GK16visah__u:4095": "kvacinnindā khalādīnāṃ satāṃ ca guṇakīrtanam // VisSd_6.319 //",
  "GK16visah__u:4096": "ekavṛttamayaiḥ padyairavasāne 'nyavṛttakaiḥ /",
  "GK16visah__u:4097": "nāstisvalpā nātidīrghāḥ sargā aṣṭādhikā iha // VisSd_6.320 //",
  "GK16visah__u:4098": "nānāvṛttamayaḥ kāpi sargaḥ kaścana dṛśyate /",
  "GK16visah__u:4099": "sargānte bhāvisargasya kathāyāḥ sūcanaṃ bhavet // VisSd_6.321 //",
  "GK16visah__u:4100": "saṃdhyāsūryendurajanīpradoṣadhvāntavāsarāḥ /",
  "GK16visah__u:4101": "prātarmadhyāhnamṛgayāśailartuvanasāgarāḥ // VisSd_6.322 //",
  "GK16visah__u:4102": "saṃbhāgavipralambhau ca munisvargapunādhvarāḥ /",
  "GK16visah__u:4103": "raṇaprayāṇopayamamantramutrodayādayaḥ // VisSd_6.323 //",
  "GK16visah__u:4104": "varṇanīyā yathāyogaṃ sāṅgopāṅgā amī iha /",
  "GK16visah__u:4105": "kavervṛttasya vā nāmnā nāyakasyetarasya vā // VisSd_6.324 //",
  "GK16visah__u:4106": "nāmāsya sargopādeyakathayā sarganāma tu /",
  "GK16visah__u:4107": "sandhyaṅgāni yathālābhamatra vidheyāni “avasāne 'nyavṛttakaiḥ” iti bahuvacanamavivakṣitam /",
  "GK16visah__u:4108": "sāṅgopāṅgā iti jalakelimadhaupānādayaḥ /",
  "GK16visah__u:4109": "yathā---raghuvaṃśa---śiśupālavaḥ---naiṣadhādayaḥ /",
  "GK16visah__u:4110": "yathā vā mama---rāghavavilāsādiḥ /",
  "GK16visah__u:4111": "asminnārṣe punaḥ sargā bhavantyākhyānasaṃjñakāḥ // VisSd_6.325 //",
  "GK16visah__u:4112": "asminmahākāvye /",
  "GK16visah__u:4113": "yathā---mahābhāratam /",
  "GK16visah__u:4114": "prākṛtairnirmite tasminsargā āśvāsasaṃjñakāḥ /",
  "GK16visah__u:4115": "chandasā skandhakenaitatkvacidralitakairapi // VisSd_6.326 //",
  "GK16visah__u:4116": "yathā---setubandhaḥ /",
  "GK16visah__u:4117": "yathā vā mama---kuvalayāśvacaritam /",
  "GK16visah__u:4118": "apabhraṃśanibaddhe 'smin sargāḥ kuḍavakābhidhāḥ /",
  "GK16visah__u:4119": "tathāpabhraṃśayogyāni cchandāṃsi vividhānyapi // VisSd_6.327 //",
  "GK16visah__u:4120": "yathā---karṇaparākramaḥ /",
  "GK16visah__u:4121": "bhāṣāvibhāṣāniyamātkāvyaṃ sargasamujbhktitam /",
  "GK16visah__u:4122": "ekārthapravaṇaiḥ padyaiḥ saṃdhisāmagryavarjitam // VisSd_6.328 //",
  "GK16visah__u:4123": "yathā---bhikṣāṭanam, āryāvilāsaśca /",
  "GK16visah__u:4124": "khaṇḍakāvyaṃ bhavetkāvyasyaikadeśānusāri ca /",
  "GK16visah__u:4125": "yathā---meghadūtādi /",
  "GK16visah__u:4126": "koṣaḥ ślokasamūhastu syādanyonyānapekṣakaḥ // VisSd_6.329 //",
  "GK16visah__u:4127": "vrajyākrameṇa racitaḥ sa evātimanoramaḥ /",
  "GK16visah__u:4128": "sajātīyānāmekatra sanniveśo vrajyā /",
  "GK16visah__u:4129": "yathā muktāvalyādiḥ /",
  "GK16visah__u:4130": "atha gādyakāvyāni /",
  "GK16visah__u:4131": "tatra gadyam---",
  "GK16visah__u:4132": "vṛttagandhojjitaṃ gadyaṃ muktakaṃ vṛttagandhi ca // VisSd_6.330 //",
  "GK16visah__u:4133": "bhavedutkalikāprāyaṃ cūrṇakaṃ ca caturvidham /",
  "GK16visah__u:4134": "ādyaṃ samāsarihitaṃ vṛttabhāgayutaṃ param // VisSd_6.331 //",
  "GK16visah__u:4135": "anyaddīrghasamāsāḍhyaṃ turya cālpasamāsakam /",
  "GK16visah__u:4136": "muktakaṃ yathā---“gururvacasi pṛthururasi--” ityādi /",
  "GK16visah__u:4137": "vṛttagandhi yathā mama--",
  "GK16visah__u:4138": "“samarakaṇḍūlaniviḍabhujadaṇḍakuṇḍalīkṛtakodaṇḍaśiñjinīṭaṃkārojjāgaritavairinagara” ityādi /",
  "GK16visah__u:4139": "atra “kuṇḍalīkṛtakodaṇḍa'--ityanuṣṭubvṛttasya pādaḥ,",
  "GK16visah__u:4140": "“samarakaṇḍūla” iti ca prathamākṣaradvayarihitastasyaiva pādaḥ /",
  "GK16visah__u:4141": "utkalikāprāyaṃ yathā mamaiva---“aṇisavisumaraṇisidasaravisaravidalidasamaraparigadapavaraparavala---” ityādi /",
  "GK16visah__u:4142": "cūrṇakaṃ yathā bhama--“guṇaratnasāgara ! jagadekanāgara ! kāminīmadana ! janarañjana !” ityādi /",
  "GK16visah__u:4143": "kathāyāṃ sarasaṃ vastu gadyaireva vinimitam // VisSd_6.332 //",
  "GK16visah__u:4144": "kvacidatra bhavedāryā kvacidvaktrāpavaktrake /",
  "GK16visah__u:4145": "ādau padyairnamaskāraḥ khalādervṛttakīrtanam // VisSd_6.333 //",
  "GK16visah__u:4146": "yathā---kādāmbaryādiḥ /",
  "GK16visah__u:4147": "ākhyāyikā kathāvatsyātkavervaśānukīrtanam /",
  "GK16visah__u:4148": "asyāmanyakavīnāṃ ca vṛttaṃ padyaṃ kvacitkvacit // VisSd_6.334 //",
  "GK16visah__u:4149": "kathāṃśānāṃ vyavaccheda āśvāsa iti vadhyate /",
  "GK16visah__u:4150": "āryāvaktrāpavaktrāṇāṃ chandasā yena kenacit // VisSd_6.335 //",
  "GK16visah__u:4151": "anyāpadeśenāśvāsamukhe bhāvyarthasūcanam /",
  "GK16visah__u:4152": "yathā---harṣacaritādiḥ /",
  "GK16visah__u:4153": "“api tvaniyamo dṛṣṭastatrāpyanyairudīraṇāt” /",
  "GK16visah__u:4154": "iti daṇḍyācāryavacanāt kecit ākhyāyikā nāyakenaiva nibaddhavyā” ityāhuḥ, tadayuktam /",
  "GK16visah__u:4155": "ākhyānādayaśca kathākhyāyikayorevāntarbhāvānna pṛthaguktāḥ /",
  "GK16visah__u:4156": "yaduktaṃ daṇḍinaiva---atraivāntarbhaviṣyanti śeṣāścākhyānajātayaḥ” /",
  "GK16visah__u:4157": "iti /",
  "GK16visah__u:4158": "eṣāmudāharaṇam---pañcatantrādi /",
  "GK16visah__u:4159": "atha gadyapadyamayāni---",
  "GK16visah__u:4160": "gadyapadyamayaṃ kāvyaṃ campūrityabhidhīyate // VisSd_6.336 //",
  "GK16visah__u:4161": "yathā---deśarājacaritam /",
  "GK16visah__u:4162": "gadyapadyamayī rājastutirvirudamucyate /",
  "GK16visah__u:4163": "yathā---virudamaṇimālā /",
  "GK16visah__u:4164": "karambhakaṃ tu bhāṣābhivividhābhirvinirmitam // VisSd_6.337 //",
  "GK16visah__u:4165": "yathā mama---ṣoḍaśabhāṣāmayī praśāstiratnāvalī /",
  "GK16visah__u:4166": "evamanye 'pi bhedā uddeśamātraprasīddhatvāduktabhedānatikramācca na pṛthaglakṣitāḥ //",
  "GK16visah__u:4167": "iti sāhityadarpaṇo dṛśyaśravyakāvyanirūpaṇo nāma ṣaṣṭhaḥ paricchedaḥ /",
  "GK16visah__u:4168": "___________________________________________________",
  "GK16visah__u:4169": "saptamaḥ paricchedaḥ",
  "GK16visah__u:4170": "iha hi prathamataḥ kāvye doṣaguṇarītyalaṅkārāṇāmavasthitikramo daśitaḥ,",
  "GK16visah__u:4171": "saṃprati ke ta ityapekṣāyāmuddeśakramaprāptānāṃ doṣaṇāṃ svarūpamāha---",
  "GK16visah__u:4172": "rasāpakarṣakā doṣāḥ,---",
  "GK16visah__u:4173": "asyārthaḥ prageva sphuṭīkṛtaḥ /",
  "GK16visah__u:4174": "tadviśeṣānāha---",
  "GK16visah__u:4175": "---te punaḥ pañcadhā matāḥ /",
  "GK16visah__u:4176": "pade tadaṃśe vākyer'the saṃbhavanti rase 'pi yat // VisSd_7.1 //",
  "GK16visah__u:4177": "duḥśravatrividhāślīlānucitārthaprayuktatāḥ /",
  "GK16visah__u:4178": "grāmyāpratītasandigdhaneyārthanihatārthatāḥ // VisSd_7.2 //",
  "GK16visah__u:4179": "avācakatvaṃ kliṣṭatvaṃ viruddhamatikāritā /",
  "GK16visah__u:4180": "avimṛṣṭavidheyāṃśabhāvaśca padavākyayoḥ // VisSd_7.3 //",
  "GK16visah__u:4181": "doṣāḥ kecidbhavantyeṣu padāṃśe 'pi pade pare /",
  "GK16visah__u:4182": "nirarthakāsamarthatve cyutasaṃskāratā tathā // VisSd_7.4 //",
  "GK16visah__u:4183": "paruṣavarṇatayā śrutiduḥkhāvahatvaṃ duḥśravatvam /",
  "GK16visah__u:4184": "yathā---",
  "GK16visah__u:4185": "“kārttarthyaṃ yātu tanvaṅgī kadānaṅgavaśaṃvadā” /",
  "GK16visah__u:4186": "aślīlatvaṃ vrīḍādugupsāmaṅgalavyañjakatvātnividham /",
  "GK16visah__u:4187": "krameṇodāharaṇam---",
  "GK16visah__u:4188": "“tṛptārivijaye rājan ! sādhanaṃ sumahattava” /",
  "GK16visah__u:4189": "“prasasāra śanairvāyurvināśe tanvi ! te tadā” /",
  "GK16visah__u:4190": "atra sādhana-vāyu-vināśa-śabdā aślīlāḥ /",
  "GK16visah__u:4191": "“śūrā amaratāṃ yānti paśubhūtā raṇādhvare /",
  "GK16visah__u:4192": "atra paśutvaṃ kātaryamabhivyanaktītyanucitārthatvam /",
  "GK16visah__u:4193": "aprayuktatvaṃ tathā prasiddhāvapi kavibhiranādṛtatvam /",
  "GK16visah__u:4194": "yathā---",
  "GK16visah__u:4195": "“bhāti padmaḥ sarovare” //",
  "GK16visah__u:4196": "atra padmaśabdaḥ puṃlliṅgaḥ /",
  "GK16visah__u:4197": "grāmyatvaṃ yathā---",
  "GK16visah__u:4198": "“kaṭiste harate manaḥ” //",
  "GK16visah__u:4199": "atra kaṭiśabdo grāmyaḥ /",
  "GK16visah__u:4200": "apratītatvamekadeśamātraprasiddhatvam /",
  "GK16visah__u:4201": "yathā---",
  "GK16visah__u:4202": "yogena dalitāśayaḥ” //",
  "GK16visah__u:4203": "atra yogaśāstra eva vāsanārtha āśayaśabdaḥ /",
  "GK16visah__u:4204": "“āśaīḥ paramparāṃ vandyāṃ karṇe kṛtvā kṛpāṃ kuru” /",
  "GK16visah__u:4205": "atra vandyāmiti kiṃ bandībhūtāyāmuta vandanīyāmiti saṃdehaḥ /",
  "GK16visah__u:4206": "notyarthatvaṃ rūḍhīprayojanābhāvādaśaktikṛtaṃ lakṣyārthaprakāśanam /",
  "GK16visah__u:4207": "yathā---",
  "GK16visah__u:4208": "“kamale caraṇāghātaṃ mukhaṃ sumukhi ! te 'karet /",
  "GK16visah__u:4209": "atra caraṇāghātena nirjitatvaṃ lakṣyam /",
  "GK16visah__u:4210": "nihatārthatvamubhayārthasya śabdasyāprasiddher'the prayogaḥ /",
  "GK16visah__u:4211": "yathā---",
  "GK16visah__u:4212": "“yamunāśambaramambaraṃ vyatānīt” /",
  "GK16visah__u:4213": "śambaraśabdo daitye prasiddhaḥ, iha tu jale nihatārthaḥ /",
  "GK16visah__u:4214": "“gīteṣu karṇamādatte” /",
  "GK16visah__u:4215": "atrāṅ--pūrvo dāñ-dhāturdānārthe 'vācakaḥ /",
  "GK16visah__u:4216": "yathā vā---",
  "GK16visah__u:4217": "“jinaṃ me tvayi saṃprāpte dhvāntacchannāpi yāminī” /",
  "GK16visah__u:4218": "atra dinamiti prakāśamayārthe 'vācakam /",
  "GK16visah__u:4219": "kliṣṭatvamarthapratītervyavahitam, yathā---",
  "GK16visah__u:4220": "“kṣīrodajāvasatijanmabhuvaḥ prasannāḥ” /",
  "GK16visah__u:4221": "atra kṣīrodajā lakṣmīstasyā vasatiḥ padmaṃ tasya janmabhuvo jalāni /",
  "GK16visah__u:4222": "“bhūtaye 'stu bhavānīśaḥ” /",
  "GK16visah__u:4223": "atra bhavānīśaśabdo bhavānyāḥ patyantarapratītikāritvādviruddhamatikṛt /",
  "GK16visah__u:4224": "vidheyasya vimarśābhāvena guṇībhūtatvam avimṛṣṭavidheyāṃśatvam /",
  "GK16visah__u:4225": "yathā---",
  "GK16visah__u:4226": "“svargagrāmaṭikāviluṇṭhanavṛthocchūnaiḥ kimebhirbhujaiḥ” /",
  "GK16visah__u:4227": "atra vṛthātvaṃ vidheyam, tacca samāse guṇībhāvādanuvādyatvapratītikṛt /",
  "GK16visah__u:4228": "yathā vā---",
  "GK16visah__u:4229": "“rakṣāṃsyapi puraḥ sthātumalaṃ rāmānujasya me” /",
  "GK16visah__u:4230": "atra rāmasyeti vācyam /",
  "GK16visah__u:4231": "yathā vā---",
  "GK16visah__u:4232": "“āsamudrakṣitīśānām” /",
  "GK16visah__u:4233": "atrāsamudramiti vācyam /",
  "GK16visah__u:4234": "yathā vā---",
  "GK16visah__u:4235": "“yatra te patati subhru ! kaṭākṣaḥ ṣaṣṭhabāṇa iva pañcaśarasya” /",
  "GK16visah__u:4236": "atra ṣaṣṭha ivetyutprekṣyam /",
  "GK16visah__u:4237": "yathā vā---",
  "GK16visah__u:4238": "“amuktā bhavatā nātha ! muhūrttamapi sā purā” /",
  "GK16visah__u:4239": "atrāmuktetyatra “nañaḥ prasajyapratiṣedhatva” miti vidheyatvamevocitam /",
  "GK16visah__u:4240": "yadāhuḥ---",
  "GK16visah__u:4241": "“aprādhānyaṃ vidheryatra pratiṣedhe pradhānatā /",
  "GK16visah__u:4242": "prasajyapratiṣedho 'sau kriyayā saha yatra nañ” //",
  "GK16visah__u:4243": "yathā---",
  "GK16visah__u:4244": "“navajaladharaḥ saṃnaddho 'yaṃ na dṛptaniśācaraḥ” /",
  "GK16visah__u:4245": "uktodāharaṇo tu tatpuruṣasamāse guṇībhāve nañaḥ paryudāsatayā niṣedhasya vidheyatayānavagamaḥ /",
  "GK16visah__u:4246": "yadāhuḥ---",
  "GK16visah__u:4247": "“pradhānatvaṃ vidheryatra pratiṣedhe 'pradhānatā /",
  "GK16visah__u:4248": "paryudāsaḥ sa vijñeyo, yatrottarapadena nañ” //",
  "GK16visah__u:4249": "tena---“jugopātmānamatrasto bheje dharmamanāturaḥ /",
  "GK16visah__u:4250": "agudhnurādade sor'thānasaktaḥ sukhamanvabhūt” //",
  "GK16visah__u:4251": "atrātrastatādyanūdyātmagopanādyeva vidheyamiti nañaḥ paryudāsatayā guṇībhāvo yuktaḥ /",
  "GK16visah__u:4252": "nanu “aśrāddhabhojī brāhmaṇaḥ” “asūryaṃpaśyā rājadārāḥ” ityādivat “amuktā” ityatrāpi prasajyapratiṣedho bhavatīti ced ?",
  "GK16visah__u:4253": "na,",
  "GK16visah__u:4254": "atrāpi yadi bhojanādirūpakriyāṃśena nañaḥ sambandhaḥ syāttadaiva tatra prasajyapratiṣedhatvaṃ vaktuṃ śakyama,",
  "GK16visah__u:4255": "na ca tathā ; viśeṣyatayā pradhānena taddhojyārthena kartraṃśenaiva nañaḥ sambandhāt /",
  "GK16visah__u:4256": "yadāhuḥ---",
  "GK16visah__u:4257": "“śrāddhabhojanaśīlo hi yataḥ kartā pratīyate /",
  "GK16visah__u:4258": "na tadbhojanamātraṃ tu kartarīnervidhānataḥ” //",
  "GK16visah__u:4259": "iti /",
  "GK16visah__u:4260": "“amuktā” ityatra tu kriyayaiva saha saṃbandha iti doṣa eva /",
  "GK16visah__u:4261": "ete ca kliṣṭatvādayaḥ samāsagatā eva padadoṣāḥ /",
  "GK16visah__u:4262": "vākye duḥ śravatvaṃ yathā---",
  "GK16visah__u:4263": "“smarārttyandhaḥ kadā lapsye kārttārthyaṃ virahe tava” //",
  "GK16visah__u:4264": "kṛtapravṛttiranyārthe kavirvāntaṃ samaśnute //",
  "GK16visah__u:4265": "atra jugupsāvyañjikāślīlatā /",
  "GK16visah__u:4266": "“udyatkamalalauhityairvakrābhirbhūṣatā tanuḥ” //",
  "GK16visah__u:4267": "atra kalalalauhityaṃ padmarāgaḥ, vakrābhirvāmābhiḥ, iti neyārthatā /",
  "GK16visah__u:4268": "“dhammillasya na kasya prekṣya nikāmaṃ kuraṅgaśāvākṣyāḥ /",
  "GK16visah__u:4269": "rajyatyapūrvabandhavyutpattermānasaṃ śobhām” //",
  "GK16visah__u:4270": "atra dhammillasya śobhāṃ prekṣya kasya mānasaṃ na sajyatīti saṃbandhaḥ kliṣṭaḥ /",
  "GK16visah__u:4271": "“nyakkāro hyayameva me yadarayaḥ” iti /",
  "GK16visah__u:4272": "atra cāyameva nyakkāra iti nyakkārasya vidheyatvaṃ vivakṣitam /",
  "GK16visah__u:4273": "tacca śabdaracanāvaiparītyaina guṇībhūtam /",
  "GK16visah__u:4274": "racanā ca padadvayasya viparīteti vākyadoṣaḥ /",
  "GK16visah__u:4275": "“ānandayati te netre yo 'sau subhru ! samāgataḥ” /",
  "GK16visah__u:4276_0": "ityādiṣu “yattadonityasaṃbandhaḥ” iti nyāyādupakrāntasya yacchabdasya nirākāṅkṣatvapratipattaye",
  "GK16visah__u:4276_1": "tacchabdasamānārthatayā pratipādyamānā idametadaḥ śabdā vidheyā eva bhavituṃ yuktāḥ /",
  "GK16visah__u:4277": "atra tu yacchabdanikaṭasthatayā anuvādyatvapratītikṛt /",
  "GK16visah__u:4278": "tacchabdasyāpi yacchabdanikaṭasthitasya prasiddhaparāmarśitvamātram /",
  "GK16visah__u:4279": "yathā---",
  "GK16visah__u:4280": "“yaḥ sa te nayanānandakaraḥ subhru ! sa āgataḥ” /",
  "GK16visah__u:4281": "yacchabdavyavadhānena sthitāstu nirākāṅkṣatvamavagamayanti /",
  "GK16visah__u:4282": "yathā---",
  "GK16visah__u:4283": "“ānandayati te netre yo 'dhunāsau samāgataḥ” /",
  "GK16visah__u:4284": "evamidamādiśabdopādāne 'pi /",
  "GK16visah__u:4285": "yatra ca yattadorekasyārthatvaṃ saṃbhavati,",
  "GK16visah__u:4286": "tatraikasyopādāne 'pi nirākāṅkṣatvapratītiriti na kṣatiḥ /",
  "GK16visah__u:4287": "tathāhi yacchabdasyottaravākyagatvenopādāne sāmarthyāt pūrvavākye tacchabdasyārthatvam /",
  "GK16visah__u:4288": "yathā---",
  "GK16visah__u:4289": "“ātmā jānāti yatpāpam” /",
  "GK16visah__u:4290": "evam---“yaṃ sarvaśailāḥ parikalpya vatsaṃ merau sthite dogdhari dohadakṣe /",
  "GK16visah__u:4291": "bhāsvanti ratnāni mahauṣadhīśca---” ityādāvapi /",
  "GK16visah__u:4292": "tacchabdasya prakrāntaprasiddhānubhūtārthatve yacchabdasyārthatvam /",
  "GK16visah__u:4293": "krameṇa yathā---",
  "GK16visah__u:4294": "“sa hatvā vālinaṃ vīrastatpadre cirakāṅkṣite /",
  "GK16visah__u:4295": "dhātoḥ sthāna ivādeśaṃ sugrīvaṃ saṃnyaveśayat” //",
  "GK16visah__u:4296": "“sa vaḥ śaśikalāmaulistādātmyāyopakalpatām” /",
  "GK16visah__u:4297": "“tāmindusundaramukhīṃ hṛdi cintayāmi” /",
  "GK16visah__u:4298": "yatra ca yacchabdanikaṭasthitānāmapīdamādiśabdānāṃ bhinnaliṅgavibhaktitvaṃ tatrāpi nirākāṅkṣatvameva /",
  "GK16visah__u:4299": "krameṇa yathā--",
  "GK16visah__u:4300": "“vibhāti mṛgaśāvākṣī yedaṃ bhuvanabhūṣaṇam” /",
  "GK16visah__u:4301": "“indurvibhāti yastena dagdhāḥ pathikayoṣitaḥ” /",
  "GK16visah__u:4302": "kvacidanupāttayordvayorapi sāmarthyādavagamaḥ /",
  "GK16visah__u:4303": "yathā---",
  "GK16visah__u:4304": "“na me śamayitā ko 'pi mārasyetyuvi ! mā śucaḥ /",
  "GK16visah__u:4305": "nandasya bhavane ko 'pi bālo 'styadbhutapauruṣaḥ” //",
  "GK16visah__u:4306": "atra yo 'sti, sa te bhārasya śamayiteti budhyate /",
  "GK16visah__u:4307": "“yadyadvirahaduḥkhaṃ me tatko vāpahariṣyati” /",
  "GK16visah__u:4308": "ityatraiko yacchabdaḥ sākāṅkṣa iti na vācyam,",
  "GK16visah__u:4309": "tathāhi---yadyadityanena kenacidrūpeṇa sthitaṃ sarvātmakaṃ vastu vivakṣitam /",
  "GK16visah__u:4310": "tathābhūtasya tasya tacchabdena parāmarśaḥ /",
  "GK16visah__u:4311": "evamanyeṣāmapi vākyagatatvenodāharaṇaṃ bodhyam /",
  "GK16visah__u:4312": "padāṃśe duḥ śravatvaṃ yathā---",
  "GK16visah__u:4313": "“tadraccha siddhayai kuru devakāryam” /",
  "GK16visah__u:4314": "“dhātumattāṃ girirdhatte” /",
  "GK16visah__u:4315": "atra mattāśabdaḥ kṣībārthe nihataḥ /",
  "GK16visah__u:4316": "“varṇyate kiṃ mahāseno vijeyo yasya tārakaḥ” /",
  "GK16visah__u:4317": "atra vijeya iti kṛtyapratyayaḥ ktapratyayārthe 'vācakaḥ /",
  "GK16visah__u:4318": "“pāṇiḥ pallavapellatraḥ” /",
  "GK16visah__u:4319": "pelavaśabdasyādyākṣare aślīle /",
  "GK16visah__u:4320": "“saṃgrāme nihatāḥ śūrā vaco bāṇatvamāgatāḥ” /",
  "GK16visah__u:4321": "atra vacaḥ śabdasya gīḥ śabdavācakatve neyārthātvam /",
  "GK16visah__u:4322": "tathā tatraiva bāṇasthāne śareti pāṭhe /",
  "GK16visah__u:4323": "atra padadvayamapi na parivṛttisaham /",
  "GK16visah__u:4324": "jaladhyādau tūttarapadam, vāḍavānalādau pūrvapadam /",
  "GK16visah__u:4325": "evamanye 'pi yathāsaṃbhavaṃ padāṃśadoṣā jñeyāḥ /",
  "GK16visah__u:4326": "nirarthakatvādīnāṃ trayāṇāṃ ca padamātragatatvenaila lakṣye saṃbhavaḥ /",
  "GK16visah__u:4327": "kramato yathā---",
  "GK16visah__u:4328": "“muñca mānaṃ hi mānini !” //",
  "GK16visah__u:4329": "atra hiśabdo vṛttapūraṇamātraprayojanaḥ /",
  "GK16visah__u:4330": "kuñjaṃ hanti kṛśodarī /",
  "GK16visah__u:4331": "atra hantīti gamanārthe paṭhitamapi na tatra samartham /",
  "GK16visah__u:4332": "“gaṇḍīvī kanakaśilānibhaṃ bhujabhyāmājadhne viṣamavilocanasya vakṣaḥ” /",
  "GK16visah__u:4333": "“āṅo yamahanaḥ',",
  "GK16visah__u:4334": "“svāṅgakarmakācca” ityanuśāsanabalādāṅpūrvasya hanaḥ svāṅgakarmakasyaivātmanepadaṃ niyamitam /",
  "GK16visah__u:4335": "iha tu tallāṅghatamiti vyākaraṇalakṣaṇahīnatvāt cyutasaṃskāratvam /",
  "GK16visah__u:4336": "nanvatra “ājadhne” iti padasya svato na duṣṭatā, api tu padāntarāpekṣayaiva ityasya vākyadoṣatā ?",
  "GK16visah__u:4337": "maivam,",
  "GK16visah__u:4338": "tathāhi guṇadoṣālaṅkārāṇāṃ śabdārthagatatvena vyavasthitestadanvayavyatirekānuvidhāyitvaṃ hetuḥ /",
  "GK16visah__u:4339": "iha tu doṣasya “ājaghne” iti padamātrasyaivānvayavyatirekānuvidhāyitvama,",
  "GK16visah__u:4340": "padāntarāṇāṃ parivarttane 'pi tasya tādavasthyāditi padadoṣatvameva /",
  "GK16visah__u:4341": "tathā yathehātmanepadasya parivṛttāvapi na padadoṣaḥ, tathā hanprakṛterapīti na padāṃśadoṣaḥ /",
  "GK16visah__u:4342": "evaṃ “padmaḥ” ityatrāprayuktasya padagatatvaṃ bodhyam /",
  "GK16visah__u:4343": "evaṃ prākṛtādivyākaraṇalakṣaṇahānāvapi cyutasaṃskāratvamūhyam /",
  "GK16visah__u:4344": "iha tu śabdānāṃ sarvathā prayogābhāve 'samarthatvam /",
  "GK16visah__u:4345": "viralaprayoge nihatārthatvam /",
  "GK16visah__u:4346": "nihatārthatvamanekārthaśabdaviṣayam /",
  "GK16visah__u:4347": "apratītatvaṃ tvekārthasyāpi śabdasya sārvatrikaprayogavirahaḥ /",
  "GK16visah__u:4348": "aprayuktatvamekārthaśabdaviṣayam /",
  "GK16visah__u:4349": "asamarthatvamanekārthaśabdaviṣayam /",
  "GK16visah__u:4350": "asamarthatve hantyādayo 'pi gamanārthe paṭhitāḥ /",
  "GK16visah__u:4351": "avākacatve dinādayaḥ prakāśamayādyarthe, na tatheti parasparabhedaḥ /",
  "GK16visah__u:4352": "evaṃ padadoṣasajātīyā vākyadoṣā uktāḥ, samprati tadvijātīyā ucyante---",
  "GK16visah__u:4353": "“varṇānāṃ pratikūlatvaṃ, luptā'hatavisargate /",
  "GK16visah__u:4354": "adhikanyūnakathitapadatāhatavṛttatā // VisSd_7.5 //",
  "GK16visah__u:4355": "patatprakarṣatā, sandhau viśleṣāślīlakaṣṭatāḥ /",
  "GK16visah__u:4356": "ardhāntaraikapadatā samāptapunarāttatā // VisSd_7.6 //",
  "GK16visah__u:4357": "abhavanmatasambandhākramāmataparārthatāḥ /",
  "GK16visah__u:4358": "vācyasyānabhidhānaṃ ca bhagnaprakamatā tathā // VisSd_7.7 //",
  "GK16visah__u:4359": "tyāgaḥ prasiddherasthāne nyāsaḥ padasamāsyoḥ /",
  "GK16visah__u:4360": "saṃkīrṇatā garbhitatā doṣāḥ syurvākyamātragāḥ // VisSd_7.8 //",
  "GK16visah__u:4361": "varṇānāṃ rasānuguṇyaviparītatvaṃ pratikūlatvam /",
  "GK16visah__u:4362": "yathā mama---",
  "GK16visah__u:4363": "“ovaṭṭai ullaṭṭai saaṇo kahiṃpi moṭṭāai ṇo parihaṭṭai /",
  "GK16visah__u:4364": "hiaeṇa phiṭṭai lajjāi khuṭṭai dihīe sā” //",
  "GK16visah__u:4365": "atra ṭakārāḥ śṛṅgārasaparipanthinaḥ kevalaṃ śaktipradarśanāya nibaddhāḥ /",
  "GK16visah__u:4366": "eṣāṃ caikadvitricatuḥ prayoge na tādṛśagrasabhaṅga iti na doṣaḥ /",
  "GK16visah__u:4367": "“gatā niśā imā bāle !” /",
  "GK16visah__u:4368": "atra luptavisargāḥ /",
  "GK16visah__u:4369": "āhatā otvaṃ prāptā visargā yatra /",
  "GK16visah__u:4370": "yathā---",
  "GK16visah__u:4371": "“dhīro varo naro yāti” /",
  "GK16visah__u:4372": "“pallavākṛtiraktoṣṭhī” /",
  "GK16visah__u:4373": "atrākṛtipadamadhikam /",
  "GK16visah__u:4374": "evam---“sadāśivaṃ naumi pinākapāṇim” /",
  "GK16visah__u:4375": "iti viśeṣaṇamadhikam /",
  "GK16visah__u:4376": "“kuryāṃ harasyāpi pinākapāṇoḥ'iti /",
  "GK16visah__u:4377": "atra tu pinākapāṇipadaṃ viśeṣapratipattyarthamupāttamiti yuktameva /",
  "GK16visah__u:4378": "yathā vā---",
  "GK16visah__u:4379": "“vācamuvāca kautsaḥ” /",
  "GK16visah__u:4380": "atra vācamityadhikam /",
  "GK16visah__u:4381": "uvācetyanenaiva gatārthatvāt /",
  "GK16visah__u:4382": "kvacittu viśeṣaṇadānārthaṃ tatprayogo yujyate /",
  "GK16visah__u:4383": "yathā---",
  "GK16visah__u:4384": "“uvāca madhurā vācam” iti /",
  "GK16visah__u:4385": "kecittvāhuḥ---yatra viśeṣaṇasyāpi kriyāviśeṣaṇatvaṃ sambhavati tatrāpi tatprayogo na ghaṭate /",
  "GK16visah__u:4386": "yathā---",
  "GK16visah__u:4387": "“uvāca madhuraṃ dhīmān” iti /",
  "GK16visah__u:4388": "“yadi mayyarpitā dṛṣṭiḥ kiṃ mamendratayā tadā” /",
  "GK16visah__u:4389": "atra prathame tvayeti padaṃ nyūnam /",
  "GK16visah__u:4390": "“ratilīlāśramaṃ bhinte salīlamanilo vahan” /",
  "GK16visah__u:4391": "atra līlāśabdaḥ punaruktaḥ /",
  "GK16visah__u:4392": "evam---“jakṣurvisaṃ dhṛtavikāsivisaprasūnāḥ” /",
  "GK16visah__u:4393": "atra visaśabdasya dhṛtaparisphuṭatatprasūnā iti sarvanāmnaiva parāmarśo yuktaḥ /",
  "GK16visah__u:4394": "hatavṛttam---lakṣaṇānusaraṇo 'pyaśravyam, rasānanuguṇam, aprāptagurubhāvāntalaghu ca /",
  "GK16visah__u:4395": "krameṇa yathā---",
  "GK16visah__u:4396": "“hanta ! satatametasya hṛdayaṃ bhinte manobhavaḥ kupitaḥ” /",
  "GK16visah__u:4397": "“ayi ! mayi mānini ! mā kuru mānam” /",
  "GK16visah__u:4398": "idaṃ vṛttaṃ hāsyarasasyaivānukūlam /",
  "GK16visah__u:4399": "“vikasita-sahakāra-bhāra-hāri-parimala eṣa samāgato vasantaḥ” /",
  "GK16visah__u:4400": "yatpādānte laghorapi gurubhāvaḥ uktaḥ, tatsarvatra dvitīyacaturthapādaviṣayam /",
  "GK16visah__u:4401": "prathamatṛtīyapādaviṣayantu vasantatilakādereva /",
  "GK16visah__u:4402": "atra“pramuditasaurabha āgato vasantaḥ” iti pāṭho yuktaḥ /",
  "GK16visah__u:4403": "yathā vā---",
  "GK16visah__u:4404": "“anyāstā guṇaratnarohaṇabhuvo dhanyā mṛdanyaiva sā sambhārāḥ khalu te 'nya eva vidhinā yaireṣa sṛṣṭo yuvā /",
  "GK16visah__u:4405": "śrīmatkāntijuṣāṃ dviṣāṃ karatalāt strīṇāṃ nigtabasthalāt dṛṣṭe yatra patanti mūḍhamanasāmastrāṇi vastrāṇi ca” //",
  "GK16visah__u:4406": "atra “vastrāṇi ca” iti bandhasya ślathatvaśrutiḥ /",
  "GK16visah__u:4407": "“vastrāṇyapi” iti pāṭhe tu dārḍhyamiti na doṣaḥ /",
  "GK16visah__u:4408": "“idamaprāptagurubhāvāntalaghu” iti kāvyaprakāśakāraḥ /",
  "GK16visah__u:4409": "vastutastu “lakṣaṇānusaraṇo 'pyaśravyam” ityanye /",
  "GK16visah__u:4410": "projjalajjvālanajvālā-vikaṭorusaṭācchaṭaḥ /",
  "GK16visah__u:4411": "śvāsakṣiptakulakṣmābhṛt pātu vo narakeśarī //",
  "GK16visah__u:4412": "atra krameṇānuprāsaprakarṣaḥ patitaḥ /",
  "GK16visah__u:4413": "“dalite utpale ete akṣiṇī amalāṅgi ! te” /",
  "GK16visah__u:4414": "evaṃvidhasandhiviśleṣasya asakṛta prayoga eva doṣaḥ /",
  "GK16visah__u:4415": "anuśāsanamullaṅghya vṛttabhaṅgabhayamātreṇa sandhaiviśleṣasya tu sakṛdapi /",
  "GK16visah__u:4416": "yathā---",
  "GK16visah__u:4417": "“vāsavāśāmukhe bhāti induścandanabinduvat” /",
  "GK16visah__u:4418": "“calaṇḍāmaraceṣṭitaḥ” iti /",
  "GK16visah__u:4419": "atra sandhau jugupsāvyañjakamaślīlatvam /",
  "GK16visah__u:4420": "“urvyasāvatra tarvālīmarvante cārvavasthitiḥ” /",
  "GK16visah__u:4421": "“atra sandhau kaṣṭatvam /",
  "GK16visah__u:4422": "“indurvibhāti karpūragaurairdhavalayan karaiḥ /",
  "GK16visah__u:4423": "jaganmā kuru tanvaṅgi ! mānaṃ pādānate priye” //",
  "GK16visah__u:4424": "atra jagaditi prathamārddhe paṭhitamucitam /",
  "GK16visah__u:4425": "“nāśayanto ghanadhvāntaṃ tāpayanto viyoginaḥ /",
  "GK16visah__u:4426": "patanti śaśinaḥ padā bhāsayantaḥ kṣamātalam” //",
  "GK16visah__u:4427": "atra caturthapādo vākyasamāptāvapi punarupāttaḥ /",
  "GK16visah__u:4428": "śrabhavanmatasambandho yathā---",
  "GK16visah__u:4429": "“yā jayaśrīrmanojasya yayā jagadalaṅkṛtam /",
  "GK16visah__u:4430": "yāmeṇākṣīṃ vinā prāṇā viphalā me kuto 'dya sā” //",
  "GK16visah__u:4431": "atra yacchabdaniddiṣṭanāṃ vākyānāṃ parasparanirapekṣatvāt tadekāntaḥ pātinā eṇākṣīśabdena anyeṣāṃ sambandhaḥ kaverabhimato nopapadyata eva /",
  "GK16visah__u:4432": "“yāṃ vināmī vṛthā prāṇā eṇākṣī sā kṛto 'dya me” /",
  "GK16visah__u:4433": "iti tacchabdanirdiṣṭavākyāntaḥ pātitve 'pi yacchabdaniddiṣṭavākyaiḥ sambandho ghaṭate /",
  "GK16visah__u:4434": "yathā vā---",
  "GK16visah__u:4435": "“īkṣase yatkaṭākṣeṇa tadā dhanvī manobhuvaḥ” /",
  "GK16visah__u:4436": "atra yadityasya tadetyanena sambandho na ghaṭate /",
  "GK16visah__u:4437": "“īkṣase cet” iti tu yuktaḥ pāṭhaḥ /",
  "GK16visah__u:4438": "yathā vā---",
  "GK16visah__u:4439": "“jyotsnācayaḥ payaḥ pūrastārakāḥ kairavāṇi ca /",
  "GK16visah__u:4440": "rājati vyomakāsārarājahaṃsaḥ sudhākaraḥ” //",
  "GK16visah__u:4441": "atra vyomakāsāraśabdasya samāse guṇībhāvāttadarthasya na sarvaiḥ saṃyogaḥ /",
  "GK16visah__u:4442": "vidheyāvimarśe yadevāvimṛṣṭaṃ tadeva duṣṭam /",
  "GK16visah__u:4443": "iha tu pradhānasya kāsārapadārthasya prādhānyenāpratīteḥ sarvo 'pi payaḥ pūrādiśabdārthastadaṅgatayā na pratīyata iti sarvavākyārthavirodhāvabhāsa ityubhayorbhedaḥ /",
  "GK16visah__u:4444": "“anena cchindatā mātuḥ kaṇṭhaṃ paśunā tava /",
  "GK16visah__u:4445": "baddhasparddhaḥ kṛpāṇo 'yaṃ lajjate mama bhārgava !” //",
  "GK16visah__u:4446": "atra “bhārgavanindāyāṃ prayuktasya mātṛkaṇṭhacchedanakarttṛtvasya paraśunā sambandho na yuktaḥ” iti prācyāḥ /",
  "GK16visah__u:4447": "“paraśunandāmukhena bhārgavanindādhikyameva vaidagdhyaṃ dyotayati ” ityādhunikāḥ /",
  "GK16visah__u:4448": "akramatā yathā---",
  "GK16visah__u:4449": "samaya eva karoti bālabalaṃ praṇigadanta itīva śarīriṇām /",
  "GK16visah__u:4450": "śaradi haṃsaravāḥ paruṣīkṛtāḥ svaramayūramayūrayaṇīyatām //",
  "GK16visah__u:4451": "atra parāmṛśyamānavākyānantarameveti śabdopayogo yujyate, na tu “praṇigadanta” ityanantaram /",
  "GK16visah__u:4452": "evam ----",
  "GK16visah__u:4453": "“dvayaṃ gataṃ saṃprati śocanīyatāṃ samāgamaprārthanayā kapālinaḥ /",
  "GK16visah__u:4454": "kalā ca sā kāntimatī kalāvatastvamasya lokasya ca netrakaumudī” //",
  "GK16visah__u:4455": "atra tvamityanantarameva cakāro yuktaḥ /",
  "GK16visah__u:4456": "amataparārthatā yathā---",
  "GK16visah__u:4457": "“rāmamanmathaśareṇa tāḍitā-” ityādi /",
  "GK16visah__u:4458": "atra śṛṅgārasasya vyañjako dvitīyor'thaḥ prakṛtarasavirodhitvādaniṣṭaḥ /",
  "GK16visah__u:4459": "vācyasyānibhidhānaṃ yathā---",
  "GK16visah__u:4460": "“vyatikramalavaṃ kaṃ me vīkṣya vāmākṣi ! kupyasi” /",
  "GK16visah__u:4461": "atra vyatikramalavamapītyaparivaśyaṃ vaktatryo noktaḥ /",
  "GK16visah__u:4462": "nyūnapadatve vācakapadasyaiva nyūnatā vivakṣitā, apestu na tathātvamityanayorbhedaḥ /",
  "GK16visah__u:4463": "evamanyatrāpi /",
  "GK16visah__u:4464": "yathā vā---",
  "GK16visah__u:4465": "“caraṇānatakāntāyāstanvi ! kopastathāpi te” //",
  "GK16visah__u:4466": "atra caraṇānatakāntāsīti vācyam /",
  "GK16visah__u:4467": "bhagnaprakramatā yathā---",
  "GK16visah__u:4468": "“etamukto mantrimukhyaiḥ rāvaṇaḥ pratyabhāṣata” /",
  "GK16visah__u:4469": "atra vacadhātunā prakrāntaṃ prativacanamapi tenaiva vaktumucitam /",
  "GK16visah__u:4470": "tena “rāvaṇaḥ pratyavocata” iti pāṭho yuktaḥ /",
  "GK16visah__u:4471": "evaṃ ca sati na kathitapadatvadoṣaḥ, tasyoddeśyavyatiriktaviṣayakatvāt /",
  "GK16visah__u:4472": "iha hi vacanaprativacanayoruddeśyapratinirdeśatvam /",
  "GK16visah__u:4473": "yathā---",
  "GK16visah__u:4474": "“udeti savitā tāmrastāmra evāstameti ca” /",
  "GK16visah__u:4475": "ityatra hi yadi padāntareṇa sa evārthaḥ pratipādyate tadānyor'tha iva pratibhāsamānaḥ pratītiṃ sthagayati /",
  "GK16visah__u:4476": "yathā vā---",
  "GK16visah__u:4477": "“te himālayamāmantrya punaḥ prekṣya ca śūlinam /",
  "GK16visah__u:4478": "siddhaṃ cāsmai nivedyārthaṃ tadvisṛṣṭāḥ khamudyayuḥ” //",
  "GK16visah__u:4479": "atra “asmai” itīdamā prakrāntasya tenaiva tatsamānābhyāmetadaḥ śabdābhyāṃ vā parāmarśo yukto na tacchabdena /",
  "GK16visah__u:4480": "yathā vā---",
  "GK16visah__u:4481": "“udanvacchinnā bhūḥ sa ca patirapāṃ yojanaśatam” /",
  "GK16visah__u:4482": "atra “mitā bhūḥ patyāpāṃ sa ca patirapām” iti yuktaḥ pāṭhaḥ /",
  "GK16visah__u:4483": "evam---",
  "GK16visah__u:4484": "“yaśo 'dhigantuṃ sukhalipsayā vā manuṣyasaṃkhyāmativartituṃ vā /",
  "GK16visah__u:4485": "nirutsukānāmabhiyogabhājāṃ samutsukevāṅkamupaiti siddhiḥ” //",
  "GK16visah__u:4486": "atra “sukhamīhitum” ityucitam /",
  "GK16visah__u:4487": "atrādyayoḥ prakṛtiviṣayaḥ prakramabhedaḥ /",
  "GK16visah__u:4488": "tṛtīye paryāyaviṣayaḥ, caturthe pratyayaviṣayaḥ /",
  "GK16visah__u:4489": "evamanyatrāpi /",
  "GK16visah__u:4490": "prasiddhatyāgo yathā---",
  "GK16visah__u:4491": "“ghoro vārimucāṃ ravaḥ” /",
  "GK16visah__u:4492": "atra meghānāṃ garjitameva prasiddham /",
  "GK16visah__u:4493": "yadāhuḥ---",
  "GK16visah__u:4494": "“mañjīrādiṣu raṇatiprāyaṃ pakṣiṣu ca kūjitaprabhṛti /",
  "GK16visah__u:4495": "stanitamaṇitādi surate meghādiṣu garjitapramukham” //",
  "GK16visah__u:4496": "ityādi /",
  "GK16visah__u:4497": "asthānasthapadatā yathā---",
  "GK16visah__u:4498": "“tīrthe tadīye gajasetubandhātpratīpagāmuttarato 'sya gaṅgām /",
  "GK16visah__u:4499": "ayatnabālavyajanībabhūvurhaṃsā nabholaṅghanalolapakṣāḥ” //",
  "GK16visah__u:4500": "atra tadīyapadātpūrvaṃ gaṅgāmityasya pāṭho yuktaḥ /",
  "GK16visah__u:4501": "evam ---",
  "GK16visah__u:4502": "“hitānna yaḥ saṃśṛṇute sa kiṃ prabhuḥ” //",
  "GK16visah__u:4503": "atra saṃśṛṇuta ityataḥ pūrvaṃ nañaḥ sthitirucitā /",
  "GK16visah__u:4504": "atra ca padamātrasyāsthāne niveśe 'pi sarvameva vākyaṃ vivakṣitārthapratyāyane mantharamiti vākyadoṣatā /",
  "GK16visah__u:4505": "evamanyatrāpi /",
  "GK16visah__u:4506": "iha ke 'pyāhu--“padaśabdena vācakameva prāyaśo nigadyate,",
  "GK16visah__u:4507": "na ca naño vācakatā,",
  "GK16visah__u:4508": "nirvivādātsvātantryeṇārthabodhanavirahāt” iti /",
  "GK16visah__u:4509": "yathā---“dvayaṃ gatam-” ityādau tvamityanantaraṃ cakārānupādānādakramatā tathātrāpīti /",
  "GK16visah__u:4510": "asthanasthasamāsatā yathā---",
  "GK16visah__u:4511": "“adyāpi stanaśailadurgaviṣame sīmantinīnāṃ hṛdi sthātuṃ vāñchati māna eṣa dhigati krodhādivālohitaḥ /",
  "GK16visah__u:4512": "prodyaddūrataraprasāritakaraḥ karṣatyasau tatkṣaṇā tphullatkairavakoṣaniḥ saradaliśreṇīkṛpāṇāṃ śaśī” //",
  "GK16visah__u:4513": "atra kopina uktau samāso na kṛtaḥ, kaveruktau kṛtaḥ /",
  "GK16visah__u:4514": "vākyāntarapadānāṃ vākyāntare 'nupraveśaḥ saṅkīrṇātvam /",
  "GK16visah__u:4515": "yathā---",
  "GK16visah__u:4516": "“candraṃ muñca kuraṅgākṣi ! paśya mānaṃ nabho 'ṅgane” /",
  "GK16visah__u:4517": "atra nabho 'ṅgane candraṃ paśya mānaṃ muñceti yuktam /",
  "GK16visah__u:4518": "“kliṣṭatvamekavākyaviṣayam” ityasmādbhinnam /",
  "GK16visah__u:4519": "vākyāntare vākyāntarānupraveśo garbhitatā /",
  "GK16visah__u:4520": "yathā---",
  "GK16visah__u:4521": "“ramaṇe caraṇaprānte praṇatipravaṇe 'dhunā /",
  "GK16visah__u:4522": "vadāmi sakhi ! tattvaṃ te kadācinnocitāḥ krudhaḥ” //",
  "GK16visah__u:4523": "arthadoṣānāha---",
  "GK16visah__u:4524": "apuṣṭaduṣkamagrāmyavyāvahatāślīlakaṣṭatāḥ /",
  "GK16visah__u:4525": "anavīkṛtanirhetuprakāśitaviruddhatāḥ // VisSd_7.9 //",
  "GK16visah__u:4526": "sandigdhapunaruktatve khyātividyāviruddhate /",
  "GK16visah__u:4527": "sākāṅkṣatā sahacarabhinnatāsthānayuktatā // VisSd_7.10 //",
  "GK16visah__u:4528": "aviśeṣe viśeṣaścāniyame niyamastathā /",
  "GK16visah__u:4529": "tayorviparyayau vidhyanuvādāyuktate tathā // VisSd_7.11 //",
  "GK16visah__u:4530": "nirmuktarunaruktatvamarthadoṣāḥ prakīrtitāḥ /",
  "GK16visah__u:4531": "tadviparyayo viśeṣe 'viśeṣo niyame 'niyamaḥ /",
  "GK16visah__u:4532": "atrāpuṣṭatvaṃ mukhyānupakāritvam /",
  "GK16visah__u:4533": "yathā---",
  "GK16visah__u:4534": "“vilokya vitate vyomni vidhuṃ muñca ruṣaṃ priye !” atra vitataśabdo mānatyāgaṃ prati na kiñcidupakurute /",
  "GK16visah__u:4535": "adhikapadatve padārthānvayapratīteḥ samakālameva bādhapratibhāsaḥ, iha tu paścāditi viśeṣaḥ /",
  "GK16visah__u:4536": "duṣkramatā yathā---",
  "GK16visah__u:4537": "“dehi me vājinaṃ rājan ! gajendraṃ vā madālasam” /",
  "GK16visah__u:4538": "atra gajendrasya prathamaṃ yācanamucitam /",
  "GK16visah__u:4539": "“svapihi tvaṃ samīpe me svapimyevādhunā priya !” atrārtho grāmyaḥ /",
  "GK16visah__u:4540": "kasyacitpragutkarṣamapakarṣaṃ vābhidhāya paścāttadanyapratipādanaṃ vyāhatatvam /",
  "GK16visah__u:4541": "yathā---“haranti hṛdayaṃ yūnāṃ na navendukalādayaḥ /",
  "GK16visah__u:4542": "vīkṣyate yairiyaṃ tanvī lokalocanacandrikā” //",
  "GK16visah__u:4543": "atra yeṣāmindukalā nānandahetusteṣāmevānandāya tanvyāścandrikātvāropaḥ /",
  "GK16visah__u:4544": "“hantumeva pravṛttasya stabdhasya vivaraiṣiṇaḥ /",
  "GK16visah__u:4545": "yathāśu jāyate pāto na tathā punarunnatiḥ” //",
  "GK16visah__u:4546": "atrārtho 'ślīlaḥ /",
  "GK16visah__u:4547": "“varṣatyetadaharpatirna tu ghano dhāmasthāmacchaṃ payaḥ satyaṃ sā savituḥ sutā surasaritpūro yathā plāvitaḥ /",
  "GK16visah__u:4548": "vyāsasyoktiṣu viśvasityapi na kaḥ,",
  "GK16visah__u:4549": "śraddhā na kasya śrutau na pratyeti tathāpi mugdhahariṇī bhāsvanmarīciṣvapaḥ” //",
  "GK16visah__u:4550": "atra yasmātsūryādvṛṣṭeryamunāyāśca prabhavastasmāttayorjalamapi sūryaprabham /",
  "GK16visah__u:4551": "tataśca sūryamarīcīnāṃ jalapratyayahetutvamucitam,",
  "GK16visah__u:4552": "tathāpi mṛgī bhrāntatatvāttatra jalapratyayaṃ na karoti /",
  "GK16visah__u:4553": "ayamaprastuto 'pyartho durbodhaḥ, dūre cāsmatprastutārthabodha iti kaṣṭārthatvam /",
  "GK16visah__u:4554": "“sadā carati khe bhānuḥ sadā vahati mārutaḥ /",
  "GK16visah__u:4555": "sadā dhatte bhuvaṃ śeṣaḥ sadā dhīro 'vikatthanaḥ” //",
  "GK16visah__u:4556": "atra sadetyanavīkṛtatvam /",
  "GK16visah__u:4557": "atrāsya padasya paryāyāntaraṇopādāne 'pi yadi nānyadvicchittyāntaṃ tadāsya doṣasya sadbhāva iti kathitapadatvādbhedaḥ /",
  "GK16visah__u:4558": "navīkṛtatvaṃ yathā---",
  "GK16visah__u:4559": "“bhānuḥ sakṛdyuktaturuṅga evaṃ rātrindivaṃ gandhavahaḥ prayāti /",
  "GK16visah__u:4560": "vibhartti śeṣaḥ satataṃ dharitrīṃ ṣaṣṭhāṃśavṛtterapi dharma eṣaḥ //",
  "GK16visah__u:4561": "'iti /",
  "GK16visah__u:4562": "“gṛhītaṃ yenāsīḥ paribhavabhayānnocitamapi prabhāvādyasyābhūnna khalu tava kaścinna viṣayaḥ /",
  "GK16visah__u:4563": "parityaktaṃ tena tvamapi sutaśokānna tu bhayā- dvimokṣye śastra !tvāmahamapi yataḥ svasti bhavate” //",
  "GK16visah__u:4564": "atra dvitīyaśastramocane heturnokta iti nirhetutvam /",
  "GK16visah__u:4565": "“kumāraste narādhīśa ! śriyaṃ samadhigacchatu” /",
  "GK16visah__u:4566": "atra “tvaṃ mriyasva” iti viruddhārthaprakāśanātprakāśitaviruddhatvam /",
  "GK16visah__u:4567": "“acalā abalā vā syuḥ sevyā brūta manīṣiṇaḥ ?” /",
  "GK16visah__u:4568": "atra prakaraṇābhāvacchāntaśṛṅgāriṇoḥ ko vakteti niścayābhāvātsandigdhatvam /",
  "GK16visah__u:4569": "“sahasā vidadhīta na kriyāmavivekaḥ paramāpadāṃ padam /",
  "GK16visah__u:4570": "vṛṇute hi vimṛśyakāriṇaṃ guṇalubdhāḥ svayameva sampadaḥ” //",
  "GK16visah__u:4571": "atra dvitīyārdhe vyatirekeṇa dvitīyapādasyaivārtha iti punaruktatā /",
  "GK16visah__u:4572": "prasiddhiviruddhatā yathā---",
  "GK16visah__u:4573": "“tataścāra samare śitaśūladharo hariḥ” /",
  "GK16visah__u:4574": "atra hareḥ śūlaṃ loke 'prasiddham /",
  "GK16visah__u:4575": "yathā vā---",
  "GK16visah__u:4576": "“padāghātādaśokaste sañjātāṅkurakaṇṭakaḥ” /",
  "GK16visah__u:4577": "atra pādādhātādaśokeṣu puṣpameva jāyata iti prasiddhaṃ na tvaṅkura iti kavisamayakhyativiruddhatā /",
  "GK16visah__u:4578": "“adhare karajakṣataṃ mṛgākṣyāḥ” /",
  "GK16visah__u:4579": "atra śṛṅgāra (kāma) śāstrīviruddhatvādvidyāviruddhatā /",
  "GK16visah__u:4580": "evamanyaśāstraviruddhatvamapi /",
  "GK16visah__u:4581": "“aisasya dhanuṣo bhaṅgaṃ kṣatttrasya ca samunnatim /",
  "GK16visah__u:4582": "strīratnaṃ ca kathaṃ nāma mṛṣyate bhārgavo 'dhunā” //",
  "GK16visah__u:4583": "atra strīratnamupekṣitumiti sākāṅkṣatā /",
  "GK16visah__u:4584": "“sajjano durgatau magnaḥ kāminī galitastanī /",
  "GK16visah__u:4585": "khalaḥ pūjyaḥ samajyāyāṃ tāpāya mama cetasaḥ” //",
  "GK16visah__u:4586": "atra sajjanaḥ kāminī ca śobhanau tatsahacaraḥ khalo 'śobhana iti sahacarabhinnatvam /",
  "GK16visah__u:4587": "“ājñā śakraśikhāmaṇipraṇayinī śāstrāṇi cakṣurnavaṃ bhaktirbhūtapatau pinākini padaṃ laṅketi divyā purī /",
  "GK16visah__u:4588": "utpattirdruhiṇānvaye ca tadaho nedṛgvaro labhyate syāccedeṣa na rāvaṇaḥ kva nu punaḥ sarvatra sarve guṇāḥ” //",
  "GK16visah__u:4589": "atra na rāvaṇa ityetāvataiva samāpyam /",
  "GK16visah__u:4590": "“hīrakāṇāṃ nidherasya sindhoḥ kiṃ varṇayāmahe” /",
  "GK16visah__u:4591": "atra ratnānāṃ nidherityaviśeṣa eva vācyaḥ /",
  "GK16visah__u:4592": "“āvartta eva nābhiste netre nīlasaroruhe /",
  "GK16visah__u:4593": "bhaṅgāśca valayastena tvaṃ lāvaṇyāmbuvāpikā” //",
  "GK16visah__u:4594": "atrāvarta eketi niyamo na vācyaḥ /",
  "GK16visah__u:4595": "“yānti nīlanicolinyo rajanīṣvabhisārikāḥ” /",
  "GK16visah__u:4596": "atra tamistrāsviti rajanīviśeṣo vācyaḥ /",
  "GK16visah__u:4597": "“āpātasurase bhoge nimagnāḥ kiṃ na kurvate” /",
  "GK16visah__u:4598": "atra āpāta eveti niyamo vācyaḥ /",
  "GK16visah__u:4599": "nanu vācyasyānibhidhāne “vyatikramalavam” ityādāvaperabhāvaḥ, iha caivakārasyeti ko 'nayerbhedaḥ /",
  "GK16visah__u:4600": "atrāha---“niyamasya vacanameva pṛthagbhūtaṃ niyamaparivṛtteviṣayaḥ” iti,",
  "GK16visah__u:4601": "tanna tathā satyapi dvayoḥ śabdārthadoṣatāyāṃ niyāmakābhāvāt /",
  "GK16visah__u:4602": "tatkā gatiriti cet ?",
  "GK16visah__u:4603": "“vyatikramalavam” ityādau śabdoccāraṇānantarameva doṣapratibhāsaḥ,",
  "GK16visah__u:4604": "iha tvarthapratyayānantaramiti bhedaḥ /",
  "GK16visah__u:4605": "evaṃ ca śabdaparivṛttisahatvāsahatvābhyāṃ pūrvairādṛto 'pi śabdārthadoṣavibhāga evaṃ paryavasyati--yo doṣaḥ śabdaparivṛttyāsahaḥ sa śabdadoṣa eva /",
  "GK16visah__u:4606": "yaśca padārthanvayapratītipūrvabodhyaḥ so 'pi śabdadoṣaḥ /",
  "GK16visah__u:4607": "yaścārthapratītyanantaraṃ bodhyaḥ sor'thāśraya iti /",
  "GK16visah__u:4608": "evaṃ cāniyamaparivṛttitvāderapyadhikapadatvādbhedo boddhavyaḥ /",
  "GK16visah__u:4609": "amataparārthatve tu “rāmamanmathaśareṇa-” ityādau niyamena vākyavyāpitvābhiprāyādvākyadoṣatā /",
  "GK16visah__u:4610": "aślīlatvādau tu na niyamena vākyavyāpitvam /",
  "GK16visah__u:4611": "“ānanditasvapakṣo 'sau parapakṣān haniṣyati” /",
  "GK16visah__u:4612": "atra parapakṣaṃ hatvā svapakṣamānandayiṣyatīti vedheyam /",
  "GK16visah__u:4613": "“caṇḍīśacūḍābhāraṇa ! candra ! lokatamopaha ! /",
  "GK16visah__u:4614": "virahiprāṇaharaṇa ! kadarthaya na māṃ vṛthā” //",
  "GK16visah__u:4615": "atra virahiṇa uktau tṛtīyapādasyārtho nānuvādyaḥ /",
  "GK16visah__u:4616": "“lagnaṃ rāgāvṛtāṅgyā sadṛḍhamiha yathaivāsiyaṣṭyāparikaṇṭhe mātaṅgānāmapīhopari parapuruṣairyā ca dṛṣṭā patantī /",
  "GK16visah__u:4617": "tatsakto 'yaṃ na kiñcidraṇayati viditaṃ te 'stu tenāsmadattā bhṛtyebhyaḥ śrīniyogādraditumiti gatevāmbudhiṃ yasya kīrtiḥ //",
  "GK16visah__u:4618": "atra viditaṃ te 'stvityanena samāpitamapi vacanaṃ tenetyādinā punarupāttam /",
  "GK16visah__u:4619": "atha rasadoṣānāha---",
  "GK16visah__u:4620": "rasasyoktiḥ svaśabdena sthāyisaṃcāriṇorapi // VisSd_7.12 //",
  "GK16visah__u:4621": "paripanthirasāṅgasya vibhāvādeḥ parigrahaḥ /",
  "GK16visah__u:4622": "ākṣepaḥ kalpitaḥ kṛcchrādanubhāvavibhāvayoḥ // VisSd_7.13 //",
  "GK16visah__u:4623": "akāṇḍe prathanacchedau tathā dīptiḥ punaḥ punaḥ /",
  "GK16visah__u:4624": "aṅgino 'nanusaṃdhānamanaṅgasya ca kīrtanam // VisSd_7.14 //",
  "GK16visah__u:4625": "ativistṛtiraṅgasya prakṛtīnāṃ viparyayaḥ /",
  "GK16visah__u:4626": "arthānaucityamanyacca doṣā rasagatā matāḥ /",
  "GK16visah__u:4627": "rasasya svaśabdo rasaśabdaḥ śṛṅgārādiśabdaśca /",
  "GK16visah__u:4628": "krameṇa yathā---",
  "GK16visah__u:4629": "“tāmudvīkṣya kuraṅgākṣīṃ raso naḥ ko 'pyajāyata” /",
  "GK16visah__u:4630": "“candramaṇḍalamālokya śṛṅgāre magnamantaram” /",
  "GK16visah__u:4631": "sthāyibhāvasya svaśabdavācyaṃ yathā---",
  "GK16visah__u:4632": "“ajāyata ratistasyāstvayi locanagocare” /",
  "GK16visah__u:4633": "vyabhicāriṇaḥ svaśabdavācyatvaṃ yathā---",
  "GK16visah__u:4634": "“jātā lajjāvatī mugdhā priyasya paricumbane” /",
  "GK16visah__u:4635": "atra prathame pāde “āsīnmukulitākṣī sā” iti lajjāyā anubhāvamukhena kathane yuktaḥ pāṭhaḥ /",
  "GK16visah__u:4636": "“mānaṃ mā kuru tanvaṅgi ! jñātvā yauvanamasthiram” /",
  "GK16visah__u:4637": "atra yauvanāsthairyanivedanaṃ śṛṅgārarasasya paripanthinaḥ śāntarasasyāṅgaṃ śāntasyaiva ca vibhāva iti śṛṅgāre tatparigraho na yuktaḥ /",
  "GK16visah__u:4638": "“dhavalayati śiśirarociṣi bhuvanatalaṃ lokalocanānde īṣatkṣiptakaṭākṣā smeramukhaī sā nirīkṣyatāṃ tanvī” //",
  "GK16visah__u:4639": "atra rasasyoddīpanālambanavibhāvaparyavasāyinau sthitāviti kaṣṭakalpanā /",
  "GK16visah__u:4640": "“pariharati ratiṃ matiṃ lunīte skhalatitarāṃ parivartate ca bhūyaḥ /",
  "GK16visah__u:4641": "iti bata viṣamā daśāsya dehaṃ paribhavati prasabhaṃ kimatra kurmaḥ” //",
  "GK16visah__u:4642": "atra ratiparihārādīnāṃ karuṇādāvapi sambhavātkāminīrūpo vibhāvaḥ kṛcchrādākṣepyaḥ /",
  "GK16visah__u:4643": "akāṇḍe prathanaṃ yathā---veṇīsaṃhāre dvitīye 'ṅke pravartamānānekavīrasaṃkṣaye 'kāle duryodhanasya bhānumatyā saha śṛṅgāraprathanam /",
  "GK16visah__u:4644": "chedo yathā--vīracarite rāghavabhārgavayordhārādhirūḍhe 'nyonyasaṃrambhe kaṅkaṇamocanāya gacchāmīti rāghavasyoktiḥ /",
  "GK16visah__u:4645": "punaḥ punardeptiryathā--kumārasaṃbhave rativilāpe /",
  "GK16visah__u:4646": "aṅgino 'nanusaṃdhānāṃ yathā--ratnāvalyāṃ caturtheṅke bābhravyāgamane sāgarikāyā vismṛtiḥ /",
  "GK16visah__u:4647": "anaṅgasya kīrtanaṃ yathā--karpūramañjaryā rājanāyikayoḥ svayaṃ kṛtaṃ vasantasya varṇanamanādṛtya bandivarṇitasya praśaṃsanam /",
  "GK16visah__u:4648": "aṅgasyātivistṛtiryathā---kirāte surāṅganāvilāsādiḥ /",
  "GK16visah__u:4649": "prakṛtayo divyā adivyā divyādivyāśceti /",
  "GK16visah__u:4650": "teṣāṃ dhīrodāttāditā /",
  "GK16visah__u:4651": "teṣāmapyuttamādhamamadhyamatvam /",
  "GK16visah__u:4652": "teṣu ca yo yathābhūtastasyāyathāvarṇane prakṛtiviparyayo doṣaḥ /",
  "GK16visah__u:4653": "yathā--dhīrodāttasya rāmasya dhīroddhatavacchadmanā vālivadhaḥ /",
  "GK16visah__u:4654": "yathā vā---kumārasaṃbhave uttamadevatayoḥ pārvatīparameścarayoḥ saṃbhogaśṛṅgāravarṇanam /",
  "GK16visah__u:4655": "“idaṃ pitroḥ saṃbhogavarṇanamivātyantamanucitam” ityāhuḥ /",
  "GK16visah__u:4656": "anyadanaucityaṃ deśakālādīnāmanyathā yadvarṇanam /",
  "GK16visah__u:4657": "tathā sati hi kāvyasyāsatyatāpratibhāsena vineyānāmunmukhīkārāsaṃbhavaḥ /",
  "GK16visah__u:4658": "ebhyaḥ pṛthagalaṅkāradoṣāṇāṃ naiva saṃbhavaḥ // VisSd_7.15 //",
  "GK16visah__u:4659": "pabhya uktadoṣebhyaḥ /",
  "GK16visah__u:4660": "tathāhi--upamāyāmasādṛśyāsaṃbhavayorupamānasya jāti pramāṇagatanyanatvādhikatvayorarthāntaranyāse utprekṣitārthasamarthane cānucitārthatvam krameṇa yathā---",
  "GK16visah__u:4661": "“grathnāmi kāvyaśaśinaṃ vitatārtharaśmim” /",
  "GK16visah__u:4662": "“prajvalajjaladhārāvānnapatanti śarāstava” /",
  "GK16visah__u:4663": "“caṇḍāla iva rājāsau saṃgrāme 'dhikasāhasaḥ” /",
  "GK16visah__u:4664": "“karparakhaṇḍa iva rājati candrabimbam” /",
  "GK16visah__u:4665": "“haravannīlakaṇṭho 'yaṃ virājati śikhāvalaḥ” /",
  "GK16visah__u:4666": "“stanāvadrisamānau te” /",
  "GK16visah__u:4667": "“divākarādrakṣati yo guhāsu līnaṃ divābhītamivāndhakāram /",
  "GK16visah__u:4668": "kṣudre 'pi nūnaṃ śaraṇaṃ prapanne mamatvamuccaiḥ śirasāmatīva” //",
  "GK16visah__u:4669": "evamādiṣūtprekṣitārthasyāsaṃ tratatayaiva pratibhāsanaṃ svarūpamityanucitameva tatsamarthanam /",
  "GK16visah__u:4670": "yamakasya pādatrayagatasyāprayuktatvaṃ doṣaḥ /",
  "GK16visah__u:4671": "yathā---",
  "GK16visah__u:4672": "“sahasābhijanaiḥ snigdhaiḥ saha sā kuñjamandiram /",
  "GK16visah__u:4673": "udite rajanīnāthe sahatāyāti sundarī” //",
  "GK16visah__u:4674": "utprekṣāyāṃ yathāśabdasyotprekṣādyaṃtakatve 'vācakatvam /",
  "GK16visah__u:4675": "yathā---",
  "GK16visah__u:4676": "“eṣa mūrto yathā dharmaḥ kṣitipo rakṣati kṣitim” /",
  "GK16visah__u:4677": "evamanuprāse vṛttiviruddhasya pratikūlavarṇatvam /",
  "GK16visah__u:4678": "yathā---",
  "GK16visah__u:4679": "“ovaṭṭai ullaṭṭai--",
  "GK16visah__u:4680": "ityādau /",
  "GK16visah__u:4681": "upamāyāṃ ca sādhāraṇadharmasyādhikanyūnatvayoradhikapadatvaṃ nyūnapadatvaṃ ca /",
  "GK16visah__u:4682": "krameṇodāharaṇam---",
  "GK16visah__u:4683": "“nayanajyotiṣā bhāti śaṃbhumūtisitadyutiḥ /",
  "GK16visah__u:4684": "vidyuteva śaranmegho nīlavāridakhaṇḍavṛk” //",
  "GK16visah__u:4685": "atra bhagavato nīlakaṇṭhatvasyāpratipādanāccaturthapādo 'dhikaḥ /",
  "GK16visah__u:4686": "“kamalāliṅgitastārahārahārī muraṃ dviṣan /",
  "GK16visah__u:4687": "vidyudvabhūṣito nīlajīmūta iva rājate” //",
  "GK16visah__u:4688": "atropamānasya sabalākatvaṃ vācyam /",
  "GK16visah__u:4689": "asyāmevopamānopameyayoliṅgavacanabhedasya kālapuruṣavidhyādibhedasya ca bhagnaprakramatvam /",
  "GK16visah__u:4690": "krameṇodāharaṇam---",
  "GK16visah__u:4691": "“sudheva vimalaścandraḥ” /",
  "GK16visah__u:4692": "“jyotsnā iva sitā kīrtiḥ” /",
  "GK16visah__u:4693": "“kāpyabhikhyā yatorāsīdvrajatoḥ śuddhaveṣayoḥ /",
  "GK16visah__u:4694": "himanirmuktayoyāge citracandramasoriva” //",
  "GK16visah__u:4695": "atra tathābhūtacitrācandramasoḥ śobhā na khalvāsīt /",
  "GK16visah__u:4696": "api tu sarvadāpi mavati /",
  "GK16visah__u:4697": "“lateva rājase tanvi !” atra latā rājate, tvaṃ tu rājase /",
  "GK16visah__u:4698": "“ciraṃ jīvatu te sūturmākaṇḍeyamuniryathā” /",
  "GK16visah__u:4699": "atra mārkaṇḍeyamunirjāvatyeva, na khalvetadasya “jīvatu” ityanena vidheyam /",
  "GK16visah__u:4700": "iha tu yatra liṅgavacanabhede 'pi na sādhāraṇadhaparmasyānyathābhāvastatra na doṣaḥ /",
  "GK16visah__u:4701": "krameṇodāharaṇam---",
  "GK16visah__u:4702": "“mukhaṃ candra ivābhāti” /",
  "GK16visah__u:4703": "“tadveśo 'sadṛśo 'nyābhiḥ strībhirmadhuratābhṛtaḥ /",
  "GK16visah__u:4704": "dadhate sma parāṃ śobhāṃ tadīyā vibhramā iva” //",
  "GK16visah__u:4705": "pūrvodāharaṇoṣu upamānopameyayorekasyaiva sādhāraṇadharmeṇānvayasiddheḥ prakrāntasyārthasya sphuṭo 'nirvāhaḥ /",
  "GK16visah__u:4706": "evamanuprāse vaiphalyasyāpuṣṭārthatvam /",
  "GK16visah__u:4707": "yathā--“anaṇuraṇanmaṇimekhalamaviralaśiñjānamañjumañjīram /",
  "GK16visah__u:4708": "parisaraṇamaruṇacaraṇo ! raṇaraṇakamakāraṇaṃ kurute” //",
  "GK16visah__u:4709_0": "evaṃ samāsoktau sādhāraṇaviśeṣaṇavaśātparārthasya pratītāvapi punastasya śabdenopādānasyāprastutapraśaṃsāyāṃ",
  "GK16visah__u:4709_1": "vyañjanayaiva prastutārthāvagateḥ śabdena tadabhidhānasya ca punaruktatvam /",
  "GK16visah__u:4710": "krameṇodāharaṇam---",
  "GK16visah__u:4711": "“anurāgavantamapi locanayordadhataṃ vapuḥ sukhamatāpakaram /",
  "GK16visah__u:4712": "nirakāsayadravimapetavasuṃ viyadālayādaparidaggaṇikā” //",
  "GK16visah__u:4713": "atrāparadigityetāvataiva tasyā gaṇikātvaṃ pratīyate /",
  "GK16visah__u:4714": "“āhūteṣu vihaṅgameṣu maśako nāyān puro vāryate madhye vā dhuri vā vasaṃstṛṇamaṇirdhatte maṇīnāṃ dhuram /",
  "GK16visah__u:4715": "khadyoto 'pi na kampate pracalituṃ madhye 'pi tejasvināṃ dhiksāmānyamacetasaṃ prabhumivānāmṛṣṭatattvāntaram” //",
  "GK16visah__u:4716": "atrācetasaḥ prabhorabhidhānamanucitam /",
  "GK16visah__u:4717": "evamanuprāse prasiddhyabhāvasya khyātaviruddhatvam /",
  "GK16visah__u:4718": "yathā---",
  "GK16visah__u:4719": "“cakrādhiṣṭhatatāṃ cakrī gotraṃ gotrabhiducchritam /",
  "GK16visah__u:4720": "vṛṣaṃ vṛṣabhaketuśca prāyacchannasya bhūbhujaḥ” //",
  "GK16visah__u:4721": "uktadoṣāṇāṃ ca kvacidadoṣatvaṃ kvacidguṇatvamityāha---",
  "GK16visah__u:4722": "vaktari krodhasaṃyukte tathā vācye samuddhate /",
  "GK16visah__u:4723": "raudrādau tu rase 'tyantaṃ duḥ śravatvaṃ guṇo bhavet // VisSd_7.16 //",
  "GK16visah__u:4724": "eṣu cāsvādasvarūpaviṣātmakatayā mukhyaguṇaprakarṣopakāritvādguṇa iti vyapadeśo bhāktaḥ /",
  "GK16visah__u:4725": "krameṇa yathā---",
  "GK16visah__u:4726": "“tadvicchedakṛśasya kaṇṭhaluṭhitaprāṇasya me nirdayaṃ krūraḥ pañcaśaraḥ śararatiśitairbhindanmano nirbharam /",
  "GK16visah__u:4727": "śambhorbhūtakṛpāvidheyamanasaḥ proddāmanetrānala- jvālājālakarālitaḥ punarasāvāstāṃ samastātmanā” //",
  "GK16visah__u:4728": "atra śṛṅgāre kupito vaktā /",
  "GK16visah__u:4729": "“mūrdhavyādhūyamānadhvanadamaradhunīlolakallolajālo- ddhūtāmbhaḥ kṣodadambhātprasabhamabhinabhaḥ kṣiptanakṣatralakṣaṇ /",
  "GK16visah__u:4730": "ūrdhvanyastāṅighradaṇḍabhramibhararabhasodyannabhasvatpravega- bhrāntabrahmaṇḍakhaṇḍaṃ pravitaratu śivaṃ śāmbhavaṃ tāṇḍavaṃ vaḥ” //",
  "GK16visah__u:4731": "atroddhatatāṇḍavaṃ vācyam /",
  "GK16visah__u:4732": "ime padye mama /",
  "GK16visah__u:4733": "raudrādirasatva etadidvatayopekṣayāpi duḥ śravatvamatyantaṃ guṇaḥ /",
  "GK16visah__u:4734": "yathā--",
  "GK16visah__u:4735": "“utkṛtyotkṛtya kṛttima--” ityādi /",
  "GK16visah__u:4736": "atra bībhatso rasaḥ /",
  "GK16visah__u:4737": "suratārambhagoṣṭhyādāvaślīlatvaṃ tathā punaḥ /",
  "GK16visah__u:4738": "tathā punariti guṇa eva /",
  "GK16visah__u:4739": "yathā---",
  "GK16visah__u:4740": "“karihastena saṃbādhe praviśyāntaviloḍite /",
  "GK16visah__u:4741": "upasarpan dhvajaḥ puṃsaḥ sādhanāntarvirājate” //",
  "GK16visah__u:4742": "atra hi suratārambhagoṣṭhyām---",
  "GK16visah__u:4743": "“tāmbūladānavidhinā visṛjedvayasyāṃ vdyarthaiḥpadaiḥ piśunayecca rahasyavastu” iti kāmaśāstrasthitiḥ /",
  "GK16visah__u:4744": "ādiśabdācchamakathāprabhṛtiṣu boddhavyam /",
  "GK16visah__u:4745": "syātāmadoṣau śleṣādau nihatārthāprayuktate // VisSd_7.17 //",
  "GK16visah__u:4746": "yathā---“parvatabhedi pavitraṃ jaitraṃ narakasya bahumataṃ gahanam /",
  "GK16visah__u:4747": "harimiva harimiva harimiva surasaridambhaḥ patannamata” //",
  "GK16visah__u:4748": "atraindrapakṣe pavitraśabdo nihatārthaḥ /",
  "GK16visah__u:4749": "siṃhapakṣe mataṅgaśabdo mātaṅgarthe 'prayuktaḥ /",
  "GK16visah__u:4750": "guṇaḥ syādapravatītatvaṃ jñatvaṃ cedvaktṛvācyayoḥ /",
  "GK16visah__u:4751": "yathā---“tvāmāmananti prakṛtiṃ puruṣārthapravatinīm /",
  "GK16visah__u:4752": "maddarśinamudāsīnaṃ tvāmeva puruṣaṃ viduḥ” //",
  "GK16visah__u:4753": "svayaṃ vāpi parāmarśe---",
  "GK16visah__u:4754": "apratītatvaṃ guṇa ityanuṣajyate /",
  "GK16visah__u:4755": "yathā---“yuktaḥ kalābhistamasāṃ vivṛddhyai kṣīṇaśca tābhiḥ kṣataye ya eṣām /",
  "GK16visah__u:4756": "śuddhaṃ nirālambapadāvalambaṃ tamātmacandraṃ pariśīlayāmi” //",
  "GK16visah__u:4757": "---kathitaṃ ca padaṃ punaḥ // VisSd_7.18 //",
  "GK16visah__u:4758": "vihitasyānuvādyatve viṣāde vismaye krudhi /",
  "GK16visah__u:4759": "dainye 'tha lāṭānuprāse 'nukampāyāṃ prasādane // VisSd_7.19 //",
  "GK16visah__u:4760": "arthāntarasaṃkramitavācye harṣe 'vadhāraṇo /",
  "GK16visah__u:4761": "guṇa ityeva /",
  "GK16visah__u:4762": "yathā---",
  "GK16visah__u:4763": "“udeti savitā tāmraḥ---” ityādi /",
  "GK16visah__u:4764": "atra vihitānuvādaḥ /",
  "GK16visah__u:4765": "“hanta ! hanta ! gataḥ kānto vasante sakhi ! nāgataḥ” /",
  "GK16visah__u:4766": "atra viṣādaḥ /",
  "GK16visah__u:4767": "“citraṃ citramanākāśe kathaṃ sumukhai ! candramāḥ” /",
  "GK16visah__u:4768": "atra vismayaḥ /",
  "GK16visah__u:4769": "“sunayane nayane nidhohi” iti /",
  "GK16visah__u:4770": "atra lāṭānuprāsaḥ /",
  "GK16visah__u:4771": "“nayane tasyaiva nayane ca” /",
  "GK16visah__u:4772": "ityādāvarthāntarasaṃkramitavācyo dhvaniḥ /",
  "GK16visah__u:4773": "evamanyatrāpi /",
  "GK16visah__u:4774": "sandigdhatvaṃ tathā vyājastutiparyavasāyi cet // VisSd_7.20 //",
  "GK16visah__u:4775": "guṇa ityeva yathā---",
  "GK16visah__u:4776": "“pṛthukārtasvarapātraṃ bhūṣitaniḥ śoṣaparijanaṃ deva ! /",
  "GK16visah__u:4777": "vilasatkareṇugahanaṃ samprati samamāvayoḥ sadanam” //",
  "GK16visah__u:4778": "vaiyākaraṇamukhye tu pratipādye 'tha vaktari /",
  "GK16visah__u:4779": "kaṣṭatvaṃ duḥ śravatvaṃ vā---",
  "GK16visah__u:4780": "guṇa ityeva /",
  "GK16visah__u:4781": "yathā---",
  "GK16visah__u:4782": "“dīdhīvevīṭsamaḥ kaścidguṇavṛddhyorabhājanam /",
  "GK16visah__u:4783": "kvippratyayanibhaḥ kaścidyatra sannihite na te” //",
  "GK16visah__u:4784": "atrārthaḥ kaṣṭaḥ /",
  "GK16visah__u:4785": "vaiyākaraṇaśca vaktā /",
  "GK16visah__u:4786": "evamasya pratipādyatve 'pi /",
  "GK16visah__u:4787": "“atrāsmārṣamupādhyāyaṃ tvāmahaṃ na kadācana” /",
  "GK16visah__u:4788": "atra duḥ śravatvam /",
  "GK16visah__u:4789": "vaiyākaraṇo vācyaḥ /",
  "GK16visah__u:4790": "evamasya vaktṛtve 'pi /",
  "GK16visah__u:4791": "---gramyatvamadhamoktipu // VisSd_7.21 //",
  "GK16visah__u:4792": "guṇa ityeva /",
  "GK16visah__u:4793": "yathā mama---",
  "GK16visah__u:4794": "“eso sasaharabimbo dīsai heaṅgavīṇapiṇḍo vva /",
  "GK16visah__u:4795": "ede assasamohā paḍanti āsāsu duddhadhāra vva” //",
  "GK16visah__u:4796": "iyaṃ vidūṣakoktiḥ /",
  "GK16visah__u:4797": "nirhetutā tu khyāter'the doṣatāṃ naiva gacchati /",
  "GK16visah__u:4798": "yathā---“saprati saṃdhyāsamayaścakradvandvāni vighaṭayati” /",
  "GK16visah__u:4799": "kavīnāṃ samaye khyāte guṇaḥ khyātaviruddhatā // VisSd_7.22 //",
  "GK16visah__u:4800": "kavisamayakhyātāni ca---",
  "GK16visah__u:4801": "malinyaṃ vyomni pāpe,",
  "GK16visah__u:4802": "yaśasi dhavalatā varṇyate hāsakīrtyoḥ raktau ca krodharāgau; saridudadhigataṃ paṅkajendīvarādi /",
  "GK16visah__u:4803": "toyādhāre 'khile 'pi prasarati ca marālādikaḥ pakṣisaṅgho jyotsnā peyā cakorairjaladharasamaye mānasaṃ yānti haṃsāḥ // VisSd_7.23 //",
  "GK16visah__u:4804": "pādāghātādaśokaṃ vikasati bakulaṃ yoṣitāmāsyamadyair- yūnāmaṅgeṣu hārāḥ,",
  "GK16visah__u:4805": "sphuṭati ca hṛdayaṃ viprayogasya tāpaiḥ /",
  "GK16visah__u:4806": "maurvīrolambamālā dhanuratha viśikhāḥ kausumāḥ puṣpaketo- rbhinnaṃ syādasya bāṇairyuvajanahṛdayaṃ strīkaṭākṣeṇa tadvat // VisSd_7.24 //",
  "GK16visah__u:4807": "ahnyambhojaṃ,",
  "GK16visah__u:4808": "niśāyāṃ vikasati kumudaṃ,",
  "GK16visah__u:4809": "candrikā śuklapakṣe meghadhvāneṣu nṛtyaṃ bhavati ca śikhināṃ nāpyaśoke phalaṃ syāt /",
  "GK16visah__u:4810": "na syājjātī vasante;",
  "GK16visah__u:4811": "na ca kusumaphale gandhasāradrumāṇā- mityādyunneyamanyatkavisamayagataṃ satkavīnāṃ prabandhe // VisSd_7.25 //",
  "GK16visah__u:4812": "eṣāmudāharaṇānyākareṣu spaṣṭāni /",
  "GK16visah__u:4813": "dhanurjyādiṣa śabdeṣu śabdāstu dhanurādayaḥ /",
  "GK16visah__u:4814": "ārūḍhatvādibodhāya---",
  "GK16visah__u:4815": "yathā---“pūrite rodasī dhvānairdhanurjyāsphālanodbhavaiḥ” /",
  "GK16visah__u:4816": "atra jyāśabdenāpi gatārthatve dhanuḥ śabdena jyāyā dhanuṣyāyattīkaraṇaṃ bodhyate /",
  "GK16visah__u:4817": "ādiśabdāt---",
  "GK16visah__u:4818": "“bhāti karṇāvataṃsaste” /",
  "GK16visah__u:4819": "atra karṇasthitatvabodhanāya karṇaśabdaḥ /",
  "GK16visah__u:4820": "evaṃ śravaṇakuṇḍalaśiraḥśekharaprabhṛtiḥ /",
  "GK16visah__u:4821": "evaṃ nirupapado mālāśabdaḥ puṣpastrajamevābhidhatta iti sthitāvapi “puṣpamālāvibhāti te” /",
  "GK16visah__u:4822": "atra puṣpaśabda utkṛṣṭapuṣpavṛddhyai /",
  "GK16visah__u:4823": "evaṃ “muktāhāra” ityatra muktāśabdenānyaratnāmiśritatvam /",
  "GK16visah__u:4824": "---prayoktavyāḥ sthitā amī // VisSd_7.26 //",
  "GK16visah__u:4825": "dhanurjyādayaḥ satkāvyasthitā eva nibaddhavyāḥ, na tvasthitā jaghanakāñjīkarakaṅkaṇādayaḥ /",
  "GK16visah__u:4826": "uktāvānandamagnadeḥ syānnyūnapadatā guṇaḥ /",
  "GK16visah__u:4827": "yathā---",
  "GK16visah__u:4828": "“gāḍhāliṅganavāmanīkṛtakucaprodbhinnaromodramā sāndrasneharasātirekavigalacchrīmannatambāmbarā /",
  "GK16visah__u:4829": "mā mā mānada ! māti māmalamiti kṣāmākṣarollāpinī suptā kiṃ nu mṛtā nu kiṃ manasi me līnā vilīnā nu kim” //",
  "GK16visah__u:4830": "atra pīḍayeti nyūnam /",
  "GK16visah__u:4831": "kvacinna doṣo na guṇaḥ---",
  "GK16visah__u:4832": "nyūnapadatvamityeva /",
  "GK16visah__u:4833": "yathā---",
  "GK16visah__u:4834": "“tiṣṭhetkopavaśātprabhāvapihitā dīrghaṃ na sā kupyati svargāyotpatitā bhavenmayi punarbhāvārdramasyā manaḥ /",
  "GK16visah__u:4835": "tāṃ hartuṃ vibudhadviṣo 'pi na ca me śaktāḥ purovartinīṃ sā cātyantamagocaraṃ nayanayorjāteti ko 'yaṃ vidhaiḥ” //",
  "GK16visah__u:4836": "atra prabhāvapihitetiṃ bhavediti cetyanantaraṃ “naitadyataḥ” iti padāni nyūnāni /",
  "GK16visah__u:4837": "eṣāṃ padānāṃ nyūnatāyāmapyetadvākyavyaṅgyasya vitarkākhyavyabhicāribhāvasyotkarṣākaraṇānna guṇaḥ /",
  "GK16visah__u:4838": "“dīrghaṃ na se” tyādivākyajanyayā ca pratipattyā tiṣṭhedityādivākyapratipatterbodhaḥ sphuṭamevāvabhāsata iti na doṣaḥ /",
  "GK16visah__u:4839": "---guṇaḥ kvāṣyadhikaṃ padam // VisSd_7.27 //",
  "GK16visah__u:4840": "yathā---",
  "GK16visah__u:4841": "“ācariti durjano yatsahasā manaso 'pyagocarānarthān /",
  "GK16visah__u:4842": "tanna na jāne jāne spṛśati manaḥ kiṃ tu naiva niṣṭhuratām” //",
  "GK16visah__u:4843": "atra “na na jāna” ityayogavyavacchede /",
  "GK16visah__u:4844": "dvitīye “jāna” ityanena nāhameva jāne ityanyayogavyavacchedādvicchittiviśeṣaḥ /",
  "GK16visah__u:4845": "samāptapunarā ttatvaṃ na doṣo na guṇaḥ kvacit /",
  "GK16visah__u:4846": "yathā---“anyāstā guṇaratna-” ityādi /",
  "GK16visah__u:4847": "atra prathamārdhena vākyasamāptāvapi dvitīyārghavākyaṃ punarupāttam /",
  "GK16visah__u:4848": "evaṃ ca viśeṣaṇamātrasya punarupādāne samāptapunarāttatvaṃ na vākyāntarasyeti vijñeyam /",
  "GK16visah__u:4849": "garbhitatvaṃ guṇaḥ kvāpi---",
  "GK16visah__u:4850": "yathā---",
  "GK16visah__u:4851": "“diṅmātaṅgaghaṭāvibhaktacaturāghāṭā mahī sādhyate siddhā sāpi vadanta eva hi vayaṃ romāñjitāḥ paśyata /",
  "GK16visah__u:4852": "viprāya pratipādyate kimaparaṃ rāmāya tasmai namo yasmātprādurabhūtkathādbhutamidaṃ yatraiva cāstaṃ matam” //",
  "GK16visah__u:4853": "atra vadanta evetyādi vākyaṃ vākyāntarapraveśāt camatkārātiśayaṃ puṣṇāti /",
  "GK16visah__u:4854": "---patatprakarṣatā tathā // VisSd_7.28 //",
  "GK16visah__u:4855": "tatheti kvacit guṇaḥ /",
  "GK16visah__u:4856": "yathā---“cañcadbhuja-” ityādi /",
  "GK16visah__u:4857": "atra caturthapāde sukumārārthatayā śabdāḍambaratyāgo guṇaḥ /",
  "GK16visah__u:4858": "kvaciduktau svaśabdena na doṣo vyabhicāriṇaḥ /",
  "GK16visah__u:4859": "anubhāvavibhāvābhyāṃ racanā yatra nocitā // VisSd_7.29 //",
  "GK16visah__u:4860": "yatrānubhāvavibhāvamukhena pratipādane viśadapratītirnāsti,",
  "GK16visah__u:4861": "yatra ca vibhāvānubhāvakṛtapuṣṭirāhityamevānuguṇaṃ tatra vyabhicāriṇaḥ svaśabdenoktau na doṣaḥ /",
  "GK16visah__u:4862": "yathā---",
  "GK16visah__u:4863": "“autsukyena kṛtasvarā sahabhuvā vyāvartamānā hriyā taistairbandhuvadhūjanasya vacanairnotābhimukhyaṃ punaḥ /",
  "GK16visah__u:4864": "dṛṣṭvāgre varamāttasādhvasarasā gaurī nave sahgame saṃhohatpulakā hareṇa hasatā śliṣṭā śivāyāstu vaḥ” //",
  "GK16visah__u:4865": "atrotsukyasya tvarārūpānubhāvamukhena pratipādane saṅgame na bhktaṭiti pratītiḥ,",
  "GK16visah__u:4866": "tvarāyā bhayādināpi sambhavāt /",
  "GK16visah__u:4867": "hriyo 'nubhāvasya ca vyāvartamānasya kopādinā sambhavāt /",
  "GK16visah__u:4868": "sādhvasahāsayostu vibhāvādiparipoṣasya prakṛtarasapratikūlaprāyatvādityeṣāṃ svaśabdābhidhānameva nyāyyam /",
  "GK16visah__u:4869": "sañcāryāderviruddhasya bādhyatvena vaco guṇaḥ /",
  "GK16visah__u:4870": "yathā--“kvākāryaṃ śaśalakṣmaṇaḥ kva ca kulam-” ityādi /",
  "GK16visah__u:4871": "atra praśamāṅgānāṃ vitarkamatiśaṅkādhṛtīnāmabhilāṣāṅgautsukyasmṛtidainyacintābhistiraskāraḥ paryante cintāpradhānamāsvādaprakarṣamāvirbhāvayati /",
  "GK16visah__u:4872": "virādhino 'pi smaraṇo sāmyena vacane 'pi vā // VisSd_7.30 //",
  "GK16visah__u:4873": "bhavedvirodho nānyonyamaṅginyaṅgatvamāptayoḥ /",
  "GK16visah__u:4874": "krameṇa yathā---“ayaṃ sa rasanotkarṣo-” ityādi /",
  "GK16visah__u:4875": "atrālambanavicchede raterarasātmatayā smaryamāṇānāṃ tadaṅgānāṃ śokoddīpakatayā kuṇānukūlatā /",
  "GK16visah__u:4876": "“sarāgayā strutaghanagharmatoyayā karāhatidhvanitapṛthūrupīṭhayā /",
  "GK16visah__u:4877": "muhurmuhurdaśanavilaṅghitoṣṭhayā ruṣā nṛpāḥ priyatamayeva bhejire” //",
  "GK16visah__u:4878": "atra sambhogaśṛṅgāro varṇanīyavīravyabhicāriṇaḥ krodhasyānubhāvasāmyena vivakṣitaḥ /",
  "GK16visah__u:4879": "“ekaṃ dhyānimīlanānmukulitaprāyaṃ dvitīyaṃ punaḥ pārvatyā vadanāmbujastanabhare sambhogabhāvālasam /",
  "GK16visah__u:4880": "andaddūravikṛṣṭacāpakamanakrodhānaloddīpitaṃ śambhobhinnarasaṃ samādhisamaye netratrayaṃ pātu vaḥ” //",
  "GK16visah__u:4881": "atra śāntaśṛṅgāraraudrarasaparipuṣṭā bhagavadviṣayā ratiḥ /",
  "GK16visah__u:4882": "yathā vā---",
  "GK16visah__u:4883": "“kṣipto hastāvalagnaḥ prasabhamabhihato 'pyādadānoṃ'śukāntaṃ gṛhṇan keśeṣvapāstaścaraṇanipatito nekṣitaḥ saṃbhrameṇa /",
  "GK16visah__u:4884": "āliṅgan yo 'vadhūtastripurayuvatibhaiḥ sāśrunetrotpalābhiḥ kāmīvārdrāparādhaḥ sa dahatu duritaṃ śāmbhavo vaḥ śarāgniḥ” //",
  "GK16visah__u:4885": "atra kavigatā bhagavadviṣayā ratiḥ pradhānam /",
  "GK16visah__u:4886": "tasyāḥ paripoṣakatayā bhagavatastripuradhvaṃsaṃ pratyutsāhasyāparipuṣṭatayā rasapadavīmaprāptatayā bhāvamātrasya karuṇo 'ṅgam /",
  "GK16visah__u:4887": "tasya ca kāmīvetisāmyabalādāyātaḥ śṛṅgāraḥ /",
  "GK16visah__u:4888": "evaṃ cāviśrāntidhāmatayā karuṇasyāpyaṅgataiveti dvayorapi karuṇaśṛṅgārayorbhagavadutsāhaparipuṣṭatadviṣayaratibhāvāsvādaprakaṣrakatayā yaugapadyasambhāvādaṅgatvena na virodhaḥ /",
  "GK16visah__u:4889": "nanu samūhālambanātmakapūrṇaghanānandarūpasya rasasya tādṛśenetararasena kathaṃ virodhaḥ sambhāvanīyaḥ ?",
  "GK16visah__u:4890": "ekavākye niveśaprādurbhāvairyaugapadyaviraheṇa parasparopamardakatvānupapatteḥ /",
  "GK16visah__u:4891": "nāpyaṅgāṅgibhāvaḥ, dvayorapi pūrṇatayā svātantryeṇa viśrānteḥ /",
  "GK16visah__u:4892": "satyamuktam /",
  "GK16visah__u:4893": "ata evātra pradhānetareṣu raseṣu svātantryaviśrāmarāhityātpūrṇarasabhāvamātrācca vilakṣaṇatayā saṃcārirasanāmnā vyapadeśaḥ prācyānām /",
  "GK16visah__u:4894": "asmatpitāmahānujakavipaṇḍitamukhyaśrīcaṇḍīdāsapādānāṃ tu khaṇḍarasanāmnā /",
  "GK16visah__u:4895": "yadāhuḥ---",
  "GK16visah__u:4896": "“aṅgaṃ bādhyo 'tha saṃsargo yadyaṅgī syādrasāntare /",
  "GK16visah__u:4897": "nāsvādyate samagraṃ tattataḥ khaṇḍarasaḥ smṛtaḥ” //",
  "GK16visah__u:4898": "iti /",
  "GK16visah__u:4899": "nanu “ādyaḥ karuṇavībhatsaraudravīrabhayānakaiḥ” ityuktanayena virodhinorboraśṛṅgārayoḥ kathamekatra---",
  "GK16visah__u:4900": "“kapole jānakyāḥ karikalabhadantadyutimuṣi smarasmerasphāroḍḍamarapulakaṃ vaktrakamalam /",
  "GK16visah__u:4901": "muhuḥ paśyañchṛṇvan rajanicarasenākalakalaṃ jaṭājūṭgranthiṃ draḍhayati raghūṇāṃ parivṛḍhaḥ” //",
  "GK16visah__u:4902": "ityādau samaveśaḥ /",
  "GK16visah__u:4903": "atrocyate---iha khalu rasānāṃ virodhitāyā avirodhitāyāśca tridhā vyavasthā /",
  "GK16visah__u:4904": "kayościdālambanaikyena, kayościdāśrayaikyena, kayościnnairantaryeṇoti /",
  "GK16visah__u:4905": "tatra vīraśṛṅgārayorālambanaikyena virodhaḥ /",
  "GK16visah__u:4906": "tathā hāsyaraudrabībhatsaiḥ sambhogasya /",
  "GK16visah__u:4907": "vīrakaruṇaraudrādibhirvipralambhasya /",
  "GK16visah__u:4908": "(ālambanaikyane) āśrayaikyena ca vīrabhayānakayoḥ /",
  "GK16visah__u:4909": "nairantaryavibhāvaikyābhyāṃ śāntaśṛṅgārayoḥ /",
  "GK16visah__u:4910": "tridhāyaṃ virodho vīrasyādbhutaraudrābhyām /",
  "GK16visah__u:4911": "śṛṅgārasyādbhutena bhayānakasya bībhatseneti /",
  "GK16visah__u:4912": "tenātra vīraśṛṅgārayobhinnālambanatvānna virodhaḥ /",
  "GK16visah__u:4913": "evaṃ ca vīrasya nāyakaniṣṭhatvena bhayānakasya pratināyakaniṣṭhatvena nibandhe bhinānaśrayatvena na virodhaḥ /",
  "GK16visah__u:4914": "yaśca nāgānande praśamāśrayasyāpi jīmūtavāhanasya malayavatyanurāgo darśitaḥ,",
  "GK16visah__u:4915": "tatra “aho gītamaho vāditram” ityadbhutasyāntarā niveśanānnairantaryābhāvānna śāntaśṛṅgārayorvirodhaḥ /",
  "GK16visah__u:4916": "ekamanyadapi jñeyam /",
  "GK16visah__u:4917": "“pāṇḍukṣāmaṃ vadanam-” ityādau ca pāṇḍutādīnāmaṅgabhāvaḥ karuṇavipralambhe 'pīti na virodhaḥ /",
  "GK16visah__u:4918": "anukāre ca sarveṣāṃ doṣāṇāṃ naiva doṣatā // VisSd_7.31 //",
  "GK16visah__u:4919": "sarveṣāṃ duḥ śravatvaprabhṛtīnām /",
  "GK16visah__u:4920": "yathā---",
  "GK16visah__u:4921": "“eṣa duścyavanaṃ naumītyādi jalpati kaścana” /",
  "GK16visah__u:4922": "atra duścyavanaśabdo 'prayuktaḥ /",
  "GK16visah__u:4923": "anyeṣāmapi doṣāṇāmityaucityānmanīṣibhiḥ /",
  "GK16visah__u:4924": "adoṣatā ca guṇatā jñeyā cānubhayātmatā // VisSd_7.32 //",
  "GK16visah__u:4925": "anubhayātmatā adoṣaguṇatā /",
  "GK16visah__u:4926": "iti sāhityadarpaṇe doṣanirūpaṇo nāma saptamaḥ paricchedaḥ /",
  "GK16visah__u:4927": "___________________________________________________",
  "GK16visah__u:4928": "aṣṭamaḥ paricchedaḥ",
  "GK16visah__u:4929": "guṇānāha---",
  "GK16visah__u:4930": "rasasyāṅgitvamāptasya dharmāḥ śauryādayo yathā /",
  "GK16visah__u:4931": "guṇāḥ---",
  "GK16visah__u:4932": "yathā khalvaṅgitvamāptasyātmana utkarṣahetutvācchauryādayo guṇaśabdavācyāḥ,",
  "GK16visah__u:4933": "tathā kāvye 'ṅgitvamāptasya rasasya dharmāḥ svarūpaviśeṣā mādhuryādayo 'pi svasamarpakapadasandarbhasya kāvyavyapadeśasyaupayikānuguṇyabhāja ityarthaḥ /",
  "GK16visah__u:4934": "yathā caiṣāṃ rasamātrasya dharmatvaṃ tathā darśitameva /",
  "GK16visah__u:4935": "mādhuryamojo 'tha prasāda iti te tridhā // VisSd_8.1 //",
  "GK16visah__u:4936": "te guṇāḥ /",
  "GK16visah__u:4937": "tatra---",
  "GK16visah__u:4938": "cittadravībhāvamayo ṅlādo mādhuryamucyate /",
  "GK16visah__u:4939": "yattu--kenaciduktam--“mādhuryaṃ drutikāraṇam” iti tanna,",
  "GK16visah__u:4940": "dravībhāvasyāsvādasvarūpāhlādābhinnatvena kāryatvābhāvāt /",
  "GK16visah__u:4941": "dravībhāvaśca svābhāvikānāviṣṭatvātmakakāṭhinyamanyukrodhādikṛtadīptatvavismayahāsādyupahitavikṣepaparityāgena ratyādyākā rānuviddhānandodvodhenasahṛdayacittārdraprāyatvam /",
  "GK16visah__u:4942": "tacca---",
  "GK16visah__u:4943": "saṃbhoge karuṇo vipralambhe śānte 'dhikaṃ kramāt // VisSd_8.2 //",
  "GK16visah__u:4944": "sambhogādiśabdā upalakṣaṇāni /",
  "GK16visah__u:4945": "tena sambhogābhāsādiṣvapyetasya sthitirjñeyā /",
  "GK16visah__u:4946": "mūrdhni vargāntyavarṇona yuktāṣṭaṭhaḍaḍhānvinā /",
  "GK16visah__u:4947": "raṇau ladhū ca tadvyaktau varṇāḥ kāraṇatāṃ gatāḥ // VisSd_8.3 //",
  "GK16visah__u:4948": "avṛttiralpavṛttirvā madhurā racanā tathā /",
  "GK16visah__u:4949": "yathā---",
  "GK16visah__u:4950": "“anaṅgamaṅgalabhuvastadapāṅgasya bhaṅgayaḥ /",
  "GK16visah__u:4951": "janayanti muhuryūnāmantaḥ santāpasantatim” //",
  "GK16visah__u:4952": "yathā vā mama---",
  "GK16visah__u:4953": "“latākuñjaṃ guñjan madavadalipuñjaṃ capalayan samāliṅgannaṅgaṃ drutataramanaṅgaṃ prabalayan /",
  "GK16visah__u:4954": "marunmandaṃ mandaṃ dalitamaravindaṃ taralayan rajovṛndaṃ vindan kirati makarandaṃ diśi diśi” //",
  "GK16visah__u:4955": "ojaścittasya vistārarūpaṃ dīptatvamucyate // VisSd_8.4 //",
  "GK16visah__u:4956": "vīrabībhatsaraudreṣu krameṇādhikyamasya tu /",
  "GK16visah__u:4957": "asyaujasaḥ /",
  "GK16visah__u:4958": "atrāpi vīrādiśabdā upalakṣaṇāni /",
  "GK16visah__u:4959": "tena vīrābhāsādāvapyasyāvasthitiḥ /",
  "GK16visah__u:4960": "vargasyādyatṛtīyābhāyāṃ yuktau varṇau tadantimau // VisSd_8.5 //",
  "GK16visah__u:4961": "uparyadho dvayorvā sarephau ṭaṭhaḍaḍhaiḥ saha /",
  "GK16visah__u:4962": "śakāraśca ṣakāraśra tasya vyañjakatāṃ gatāḥ // VisSd_8.6 //",
  "GK16visah__u:4963": "tathā samāso bahulo ghaṭanauddhatyaśālinī /",
  "GK16visah__u:4964": "yathā---“cañcadbhuja--” ityādi /",
  "GK16visah__u:4965": "cittaṃ vyāpnoti yaḥ kṣipraṃ śuṣkendhanamivānalaḥ // VisSd_8.7 //",
  "GK16visah__u:4966": "sa prasādaḥ samasteṣu raseṣu racanāsu ca /",
  "GK16visah__u:4967": "vyāpnoti āviṣkaroti /",
  "GK16visah__u:4968": "śabdāstadvyañjakā arthabodhakāḥ śrutimātrataḥ // VisSd_8.8 //",
  "GK16visah__u:4969": "yathā---",
  "GK16visah__u:4970": "“sūcīmukhena sakṛdeva kṛtavraṇastvaṃ muktākalāpa ! luṭhasi stanayoḥ priyāyāḥ /",
  "GK16visah__u:4971": "bāṇaiḥ smarasya śataśo vinikṛttamarmā svapne 'pi tāṃ kathamahaṃ na vilokayāmi” //",
  "GK16visah__u:4972": "eṣāṃ śabdaguṇatvaṃ ca guṇavṛttyocyate budhaiḥ /",
  "GK16visah__u:4973": "śarīrasya śauryādiguṇayoga iva iti śeṣaḥ /",
  "GK16visah__u:4974": "śleṣaḥ samādhiraudāryaḥ pasāda iti ye punaḥ // VisSd_8.9 //",
  "GK16visah__u:4975": "guṇāścirantanairuktā aujasyāntarbhavanti te /",
  "GK16visah__u:4976": "ojasi bhaktyā aujaḥ padavācye śabda (artha) dharmaviśeṣe /",
  "GK16visah__u:4977": "tatra śleṣo bahūnāmapi padānāmekapadavadbhāsanātmā /",
  "GK16visah__u:4978": "yathā---",
  "GK16visah__u:4979": "“unmajjajjalakuñjarendrarabhāsāsphālānubandhoddhatāḥ sarvāḥ parvatakandarodarabhuvaḥ kurvan pratidhvāninīḥ /",
  "GK16visah__u:4980": "uccairuccarati dhvaniḥ śrutipathonmāthī yathāyaṃ tathā prāyapreṃkhadasaṃkhyaśaṅkhadhavalā veleyamudracchati” //",
  "GK16visah__u:4981": "athaṃ bandhavaikaṭyātmakatvādoja eva /",
  "GK16visah__u:4982": "samādhirārohāvarohakramaḥ /",
  "GK16visah__u:4983": "āroha utkarṣaḥ, avaroho 'pakarṣaḥ, tayoḥ kramo vairasyatānāvaho vinyāsaḥ /",
  "GK16visah__u:4984": "yathā---“cañcadbhuja--” ityādi /",
  "GK16visah__u:4985": "atra padātraye krameṇa bandhasya gāḍhatā /",
  "GK16visah__u:4986": "caturthapāde tvapakarṣaḥ /",
  "GK16visah__u:4987": "tasyāpi ca tīvraprayatnoccāryatayā ojasvitā /",
  "GK16visah__u:4988": "udāratā vikaṭatvalakṣaṇā /",
  "GK16visah__u:4989": "vikaṭatvaṃ padānāṃ nṛtyatprāyatvam /",
  "GK16visah__u:4990": "yathā---",
  "GK16visah__u:4991": "sucaraṇaviniviṣṭairnūpurairnartakīnāṃ bhktaṇiti raṇitamāsīttatra citraṃ kalaṃ ca /",
  "GK16visah__u:4992": "atra ca tanmatānusāreṇa rasānusandhānamantareṇaiva śabdaprauḍhoktimātreṇaujaḥ /",
  "GK16visah__u:4993": "prasāda ojomiśritaśauthilyātmā /",
  "GK16visah__u:4994": "yathā---",
  "GK16visah__u:4995": "“yo yaḥ śastraṃ bibharti svabhujagurumadāt pāṇḍavīnāṃ camūnām” iti /",
  "GK16visah__u:4996": "mādhuryavyañjakatvaṃ yadasamāsasya darśitam // VisSd_8.10 //",
  "GK16visah__u:4997": "pṛthakpadatvaṃ mādhuryaṃ tenaivāṅgīkṛtaṃ punaḥ /",
  "GK16visah__u:4998": "yathā---“śvāsānmuñcati-” ityādi /",
  "GK16visah__u:4999": "arthavyakteḥ prasādākhyaguṇenaiva parigrahaḥ // VisSd_8.11 //",
  "GK16visah__u:5000": "arthavyaktiḥ padānāṃ hi jhaṭityarthasamarpaṇam /",
  "GK16visah__u:5001": "spaṣṭamudāharaṇam /",
  "GK16visah__u:5002": "grāmyaduḥ śravatātyāgātkāntiśca sukumāratā // VisSd_8.12 //",
  "GK16visah__u:5003": "aṅgīkṛteti sambandhaḥ /",
  "GK16visah__u:5004": "tacca hālikādipadavinyāsavaiparītyenālaukikaśobhāśālitvam /",
  "GK16visah__u:5005": "sukumāratā apāruṣyam /",
  "GK16visah__u:5006": "anayorudāharaṇe spaṣṭe /",
  "GK16visah__u:5007": "kvaciddoṣastu samatā mārgābhedasvarūpiṇī /",
  "GK16visah__u:5008": "anyathoktaguṇeṣvasyā antaḥ pāto yathāyatham // VisSd_8.13 //",
  "GK16visah__u:5009": "masṛṇena vikaṭena vā mārgeṇopakrāntasya sandarbhasya tenaiva pariniṣṭhānaṃ mārgābhedaḥ /",
  "GK16visah__u:5010": "sa ca kvaciddoṣaḥ /",
  "GK16visah__u:5011": "tathāhi---",
  "GK16visah__u:5012": "“avyūḍhāṅgamarūḍhapāṇijaṭharābhogaṃ ca bibhradvapuḥ pārīndraḥ śiśureṣa pāṇipuṭake sammātu kiṃ tāvatā /",
  "GK16visah__u:5013": "udyaddurdharagandhasindhuraśataproddāmadānārṇava- strotaḥ śoṣaṇaroṣaṇātpunaritaḥ kalpāgniralpāyate” //",
  "GK16visah__u:5014": "atroddhater'the vācye sukumārabandhatyāgo guṇa eva /",
  "GK16visah__u:5015": "anevaṃvidhasthāne mādhuryādāvevāntaḥ pātaḥ /",
  "GK16visah__u:5016": "yathā---“latākuñjaṃ guñjan-” ityādi /",
  "GK16visah__u:5017": "ojaḥ prasādo mādhuryaṃ saukumāryamudāratā /",
  "GK16visah__u:5018": "tadabhāvasya doṣatvātsvīkṛtā arthagā guṇāḥ // VisSd_8.14 //",
  "GK16visah__u:5019": "ojaḥ sābhiprāyatvarūpam /",
  "GK16visah__u:5020": "prasādor'thavaimalyam /",
  "GK16visah__u:5021": "mādhuryamuktivaicitryam saukumāryamapāruṣyam /",
  "GK16visah__u:5022": "udāratā agramyatvam /",
  "GK16visah__u:5023": "eṣāṃ pañjānāmapyarthaguṇānāṃ yathākramamapuṣṭārthādhikapadānavīkṛtāmaṅgalarūpāślīlagrāmyāṇāṃnirākaraṇenaivāṅgīkāraḥ /",
  "GK16visah__u:5024": "spaṣṭānyudāharaṇāni /",
  "GK16visah__u:5025": "arthavyaktiḥ svabhāvoktyālaṅkāreṇa tathā punaḥ /",
  "GK16visah__u:5026": "rasadhvaniguṇībhūtavyaṅgyānāṃ kāntināmakaḥ // VisSd_8.15 //",
  "GK16visah__u:5027": "aṅgīkṛta iti sambandhaḥ /",
  "GK16visah__u:5028": "arthavyaktirvastusvabhāvasphuṭatvam /",
  "GK16visah__u:5029": "kāntirdeptarasatvam /",
  "GK16visah__u:5030": "spaṣṭe udāharaṇe /",
  "GK16visah__u:5031": "śleṣo vicitratāmātramadoṣaḥ samatā param /",
  "GK16visah__u:5032": "śleṣaḥ kramakauṭilyānulvaṇatvopapattiyogarūpaghaṭanātmā /",
  "GK16visah__u:5033": "tatra kramaḥ kriyāsantatiḥ,",
  "GK16visah__u:5034": "vidagdhaceṣṭitaṃ kauṭilyam,",
  "GK16visah__u:5035": "aprasiddhavarṇanāviraho 'nulvaṇatvam,",
  "GK16visah__u:5036": "upapādakayuktivinyāsa upapattiḥ eṣāṃ yogaḥ sammelanaṃ sa eva rūpaṃ yasyā ghaṭanāyāstadrūpaḥ śleṣo vaicitryamātram /",
  "GK16visah__u:5037": "ananyasādhāraṇarasopakaritvātiśayavirahāditi bhāvaḥ /",
  "GK16visah__u:5038": "yathā---",
  "GK16visah__u:5039": "“dṛṣṭvaikānasāṃsthite priyatame-” ityādi /",
  "GK16visah__u:5040": "atra darśanādayaḥ kriyāḥ,",
  "GK16visah__u:5041": "ubhayasamarthanarūpaṃ kauṭilyam,",
  "GK16visah__u:5042": "lokasaṃvyavahārarupamanulvaṇatvam,",
  "GK16visah__u:5043": "ekāsanasaṃsthite,",
  "GK16visah__u:5044": "“paścādupetya” “nayane pidhāya” “īṣadvaktritakandharaḥ” iti copapādakāni, eṣāṃ yogaḥ /",
  "GK16visah__u:5045": "anena ca vācyopapattigrahaṇavyagratayā rasatvādau vyavahitaprāya ityasyāguṇatā /",
  "GK16visah__u:5046": "samatā ca prakrāntaprakṛtipratyayāviparyāsenārthasya visaṃvāditāvicchedaḥ /",
  "GK16visah__u:5047": "sa ca prakramabhaṅgarūpaviraha eva /",
  "GK16visah__u:5048": "spaṣṭamudāharaṇam /",
  "GK16visah__u:5049": "na guṇatvaṃ samādheśca---",
  "GK16visah__u:5050": "samādhiścāyonyanyacchāyāyonirūpadvividhārthadṛṣṭirūpaḥ /",
  "GK16visah__u:5051": "tatrāyonirartho yathā---",
  "GK16visah__u:5052": "“sadyomuṇḍitamattahūṇacibukapraspardhi nāraṅgakam /",
  "GK16visah__u:5053": "anyacchāyāyoniryathā---",
  "GK16visah__u:5054": "“nijanayanaprativimbairambuni bahuśaḥ pratāritā kāpi /",
  "GK16visah__u:5055": "nīlotpale 'pi vimṛśati karamarpayituṃ kusumalāvī” //",
  "GK16visah__u:5056": "atra nīlotpalanayanayoratiprasiddhaṃ sādṛśyaṃ vicchittiviśeṣeṇa nibaddham /",
  "GK16visah__u:5057": "asya cāsādhāraṇaśobhānādhāyakatvānna guṇatvam, kintu kāvyaśarīramātranirvartakatvam /",
  "GK16visah__u:5058": "kvacit “candram” ityekasmin padārthe vaktavye “atrernayanasamutthaṃ jyotiḥ” iti vākyavacanam /",
  "GK16visah__u:5059": "kvacit “nidāghaśītalahimakāloṣṇsukumāraśarīrāvayavā yoṣit” iti vākyārthe vaktavye “varavaṇinī” iti padābhidhānam /",
  "GK16visah__u:5060": "kvacidekasya vākyārthasya kiñcidviśeṣaniveśādanekairvākyārabhidhānamityevaṃrūpo vyāsaḥ /",
  "GK16visah__u:5061": "kvacidvahuvākyapratipādyasyaikavākyenābhidhānamityevaṃrūpaḥ samāsaśca,",
  "GK16visah__u:5062": "ityevamādīnāmanyairuktānāṃ na guṇatvamucitam,",
  "GK16visah__u:5063": "api tuvaicitryamātrāvahatvam /",
  "GK16visah__u:5064": "---tena nārthaguṇāḥ pṛthak // VisSd_8.16 //",
  "GK16visah__u:5065": "tenoktaprakāreṇa /",
  "GK16visah__u:5066": "arthaguṇa ojaḥ prabhṛtayaḥ proktāḥ /",
  "GK16visah__u:5067": "iti sāhityadarpaṇe guṇavivecano nāmāṣṭamaḥ paricchedaḥ /",
  "GK16visah__u:5068": "___________________________________________________",
  "GK16visah__u:5069": "navamaḥ paricchedaḥ",
  "GK16visah__u:5070": "athoddeśakramaprāptamalaṅkāranirūpaṇaṃ bahuvaktavyatvenollaṅghya rītimāha---",
  "GK16visah__u:5071": "padasaṃghaṭanā rītiraṅgasaṃsthāviroṣavat /",
  "GK16visah__u:5072": "upakartro rasādīnāṃ---",
  "GK16visah__u:5073": "rasādīnāmarthācchabdārthaśarīrasya kāvyasyātmabhūtānām /",
  "GK16visah__u:5074": "---sā punaḥ syāccaturvidhā // VisSd_9.1 //",
  "GK16visah__u:5075": "vaidarbho cātha gauḍī ca pāñcālī lāṭikā tathā /",
  "GK16visah__u:5076": "sarītiḥ /",
  "GK16visah__u:5077": "tatra---",
  "GK16visah__u:5078": "mādhuryavyañjakervarṇai racanā lalitātmikā // VisSd_9.2 //",
  "GK16visah__u:5079": "avṛttiralpavṛttirvā vaidarbho rītiriṣyate /",
  "GK16visah__u:5080": "yathā---“anaṅgamaṅgalabhuvaḥ--” ityādi /",
  "GK16visah__u:5081": "rudraṭastvāha---",
  "GK16visah__u:5082": "asamastaikasamastā yuktā daśabhirguṇaiśca vaidarbho /",
  "GK16visah__u:5083": "vargadvitīyabahulā svalpaprāṇākṣarā ca suvidheyā //",
  "GK16visah__u:5084": "atra daśaguṇāstanmatoktāḥ śleṣādayaḥ /",
  "GK16visah__u:5085": "ojaḥ prakāśakairvaṇairbandha āḍambaraḥ punaḥ // VisSd_9.3 //",
  "GK16visah__u:5086": "samāsabahulā gauḍī---",
  "GK16visah__u:5087": "yathā---“cañcadbhuja--” ityādi /",
  "GK16visah__u:5088": "puruṣottamastvāha---",
  "GK16visah__u:5089": "“bahutarasamāsayuktā sumahāprāṇākṣarā ca gauḍīyā /",
  "GK16visah__u:5090": "rītiranuprāsamahimaparatantrā stokavākyā ca” //",
  "GK16visah__u:5091": "---varṇaiḥ śeṣaiḥ punardvayoḥ /",
  "GK16visah__u:5092": "samastapañcaṣapado bandhaḥ pāñcālikā matā // VisSd_9.4 //",
  "GK16visah__u:5093": "dvayorvaidarbhogauḍyoḥ /",
  "GK16visah__u:5094": "yathā---",
  "GK16visah__u:5095": "“madhurayā madhubodhitamādhavīmadhusamṛddhisamedhitamedhayā /",
  "GK16visah__u:5096": "madhukarāṅganayā muhurunmadadhvanibhṛtā nibhṛtākṣaramujjage” //",
  "GK16visah__u:5097": "bhojastvāha---“samastapañcaṣapadāmojaḥ kāntisamanvitām /",
  "GK16visah__u:5098": "madhurāṃ sukumārāṃ ca pāñcālīṃ kavayo viduḥ” //",
  "GK16visah__u:5099": "lāṭī tu rītirvaidarbhopāñcālyorantare sthitā /",
  "GK16visah__u:5100": "yathā---“ayamudayati mudrābhañjanaḥ padminīnāmudayagirivanālībālamandārapuṣpam /",
  "GK16visah__u:5101": "virahavidhurakokadvandvabandhuvibhindan kupitakapikapolakroḍatāmrastamāṃsi” //",
  "GK16visah__u:5102": "kaścidāha---“mṛdupadasamāsasubhagā yuktairvarṇairna cātibhūyiṣṭhā /",
  "GK16visah__u:5103": "ucitaviśeṣaṇapūritavastunyāsā bhavellāṭī” //",
  "GK16visah__u:5104": "anye tvāhuḥ---“gauḍī ḍambarabaddhā syādvaidarbho lalitakramā /",
  "GK16visah__u:5105": "pāñcālī miśrabhāvena lāṭī tu mṛdubhaiḥ padaiḥ” //",
  "GK16visah__u:5106": "kvacittu vaktrādyaucityādanyathā racanādayaḥ // VisSd_9.5 //",
  "GK16visah__u:5107": "vāktradītyādiśabdādvācyaprabandhau . racanādītyādiśabdādvṛttivarṇau /",
  "GK16visah__u:5108": "tatra vaktraucityādyathā---",
  "GK16visah__u:5109": "“manthāyastārṇavāmbhaḥ plutakuharacalanmandaradhvānadhaīraḥ koṇāghāteṣu garjatpralayaghanaghaṭānyonyasaṅghaṭṭacaṇḍaḥ /",
  "GK16visah__u:5110": "kṛṣṇākrodhagraḍhūtaḥ kurukulanidhanotpātanirghātavātaḥ kenāsmatsiṃhanādapratirasitasakho dundubhistāḍito 'yam” //",
  "GK16visah__u:5111": "atra vācyakrodhādya(na) bhivyañjakatve 'pi bhīmasenavaktatvenoddhatā racanādayaḥ /",
  "GK16visah__u:5112": "vācyaucityādyathodāhṛte “mūrdhavyādhūyamāna---” ityādau /",
  "GK16visah__u:5113": "prabandhaucityādyathā nāṭakādau raudre 'pyabhinayapratikūlatvena na dīrghasamāsādayaḥ /",
  "GK16visah__u:5114": "evamākhyāyikāyāṃ śṛṅgāre 'pi na masṛṇavarṇādayaḥ /",
  "GK16visah__u:5115": "kathāyāṃ raudre 'pi nātyantamuddhatāḥ /",
  "GK16visah__u:5116": "evamanyadapi jñeyam /",
  "GK16visah__u:5117": "iti sāhityādarpaṇe rītivivecano nāma navamaḥ paricchedaḥ /",
  "GK16visah__u:5118": "___________________________________________________",
  "GK16visah__u:5119": "daśamaḥ paricchedaḥ",
  "GK16visah__u:5120": "athāvasaraprāptānalaṅkārānāha--",
  "GK16visah__u:5121": "śabdārthayorasthirā yo dhrarmāḥ śobhātiśāyinaḥ /",
  "GK16visah__u:5122": "rasādīnupakurvanto 'laṅkārāste 'ṅgadādivat // VisSd_10.1 //",
  "GK16visah__u:5123": "yathā aṅgadādayaḥ śarīraśobhātiśāyinaḥ śarīriṇamupakurvanti,",
  "GK16visah__u:5124": "tathānuprāsopamādayaḥ śabdārthaśobhātiśāyino rasāderupakārakāḥ /",
  "GK16visah__u:5125": "alaṅkārā asthirā iti naiṣāṃ guṇavadāvaśyarakī sthitiḥ /",
  "GK16visah__u:5126": "śabdārthayoḥ prathamaṃ śabdasya buddhiviṣayatvācchabdālaṅkāreṣu vaktavyeṣu śabdārthālaṅkāsyāpi punaruktavadābhāsasya cirantanaiḥ śabdālaṅkāramadhye lakṣitatvātprathamaṃ tamevāha--",
  "GK16visah__u:5127": "āpātato yadarthasya paunaruktyena bhāsanam /",
  "GK16visah__u:5128": "punaruktavadābhāsaḥ sa bhinnākāraśabdagaḥ // VisSd_10.2 //",
  "GK16visah__u:5129": "udāharaṇam--",
  "GK16visah__u:5130": "bhujaṅgakuṇḍalī vyaktaśaśiśubhrāṃśuśītaguḥ /",
  "GK16visah__u:5131": "jagantyapi sadāpāyādavyāccetoharaḥ śivaḥ //",
  "GK16visah__u:5132": "atra bhujaṅgakuṇḍalyādiśabdānāmāpātamātreṇa sarpādyarthatayā paunaruktyapratibhāsanam /",
  "GK16visah__u:5133": "paryavasāne tu bhujaṅgarūpaṃ kuṇḍalaṃ vidyate yasyetyādyanyārthatvam /",
  "GK16visah__u:5134": "“pāyādavyāt” ityatra kriyāgato 'yamalaṅgāraḥ, “pāyāt” ityāsya “apāyāt” ityatra paryavasānāt /",
  "GK16visah__u:5135": "“bhujaṅgakuṇḍalī” iti śabdayoḥ prathamasyaiva parivṛttisahatvam /",
  "GK16visah__u:5136": "“haraḥ śivaḥ” iti dvitīyasyaiva /",
  "GK16visah__u:5137": "“śaśisubhrāṃśu” iti dvayorapi /",
  "GK16visah__u:5138": "“bhāti sadānatyāgaḥ” iti na dvayorapi /",
  "GK16visah__u:5139": "iti śabdaparivṛttisahatvāsatvābhyāmasyobhayālaṅkāratvam /",
  "GK16visah__u:5140": "anuprāsaḥ śabdasāmyaṃ vaiṣamye 'pi svarasya yat /",
  "GK16visah__u:5141": "svaramātrasādṛśyaṃ tu vaicitryābhāvānna gaṇitam /",
  "GK16visah__u:5142": "rasādyanugatatvena prakarṣeṇa nyāso 'nuprāsaḥ /",
  "GK16visah__u:5143": "cheko vyañjanasaṅghasya sakṛtsāmyamanekadhā // VisSd_10.3 //",
  "GK16visah__u:5144": "chekaśchekānuprāsaḥ /",
  "GK16visah__u:5145": "anekadheti svarūpataḥ kramataśca /",
  "GK16visah__u:5146": "rasaḥ sara ityāde kramabhedena sādṛśyaṃ nāsyālaṅkārasya viṣayaḥ /",
  "GK16visah__u:5147": "udāharaṇaṃ mama tātapādānām--",
  "GK16visah__u:5148": "“ādāya bakulagandhānandhīkurvan pade pade bhramarān /",
  "GK16visah__u:5149": "ayameti mandamandaṃ kāverīvāripāvanaḥ pavanaḥ” //",
  "GK16visah__u:5150": "atra gandhanandhītisaṃyuktayoḥ,",
  "GK16visah__u:5151": "kāverīvārītyasaṃyuktayoḥ,",
  "GK16visah__u:5152": "pāvanaḥ pavana iti vyañjanānāṃ bahūnāṃ sakṛdāvṛttiḥ /",
  "GK16visah__u:5153": "cheko vidagdhastatprayojyatvādeṣa chekānuprāsaḥ /",
  "GK16visah__u:5154": "anekasyaikadhā sāmyamasakṛdvāṣyanekadhā /",
  "GK16visah__u:5155": "ekasya sakṛdaṣyeṇa vṛttyanuprāsa ucyate // VisSd_10.4 //",
  "GK16visah__u:5156": "ekadhā svarūpata eva, na tu kramato 'pi /",
  "GK16visah__u:5157": "anekadhā svarūpataḥ kramataśca /",
  "GK16visah__u:5158": "sakṛdapītyapi śabdādasakṛdapi /",
  "GK16visah__u:5159": "udāharaṇam--",
  "GK16visah__u:5160": "“unmīlanmadhugandhalubdhamadhupavyādhūtacūtāṅkura- krīḍatkokilakākalīkalakalairudrīrṇakarṇajvarāḥ /",
  "GK16visah__u:5161": "nīyante pathikaiḥ kathaṃ kathamapi dhyānāvadhānakṣaṇa- prāptaprāṇasamāsamāgamarasollāsairamī vāsarāḥ” //",
  "GK16visah__u:5162": "atra “rasollāsairamī” iti rasayorekadhaiva sāmyam, na tu tenaiva krameṇāpi /",
  "GK16visah__u:5163": "dvitīye pāde, kalayorasakṛttenaiva krameṇa ca /",
  "GK16visah__u:5164": "prathame ekasya makārasya sakṛt, dhakārasya cāsakṛt /",
  "GK16visah__u:5165": "rasaviṣayavyāpāravatī varṇaracanāvṛttiḥ, tadanugatatvena prakarṣeṇa nyasanādvṛttyanuprāsaḥ /",
  "GK16visah__u:5166": "uccāryatvādyadekatra sthāne tāluradādike /",
  "GK16visah__u:5167": "sādṛśyaṃ vyañjanasyaiva śrutyanuprāsa ucyate // VisSd_10.5 //",
  "GK16visah__u:5168": "udāharaṇam--",
  "GK16visah__u:5169": "“dṛśā dagdhaṃ manasijaṃ jīvayanti dṛśaiva yāḥ /",
  "GK16visah__u:5170": "virūpākṣasya jayinīstāḥ stumo vāmalocanāḥ” //",
  "GK16visah__u:5171": "atra “jīvayanti” iti, “yāḥ” iti, “jayinīḥ” ita /",
  "GK16visah__u:5172": "atra jakārayakārayorekatra sthāne tālāvuccāryatvātsādṛśyam /",
  "GK16visah__u:5173": "evaṃ dantyakaṇṭhyānāmapyudāhāryam /",
  "GK16visah__u:5174": "eṣa ca sahṛdayānāmatīva śrutisukhāvahatvācchratyanuprāsaḥ /",
  "GK16visah__u:5175": "vyañjanaṃ cedyathāvasthaṃ sahādyena svareṇa tu /",
  "GK16visah__u:5176": "āvartyate 'ntyayojyatvādantyānuprāsa eva tat // VisSd_10.6 //",
  "GK16visah__u:5177": "yathāvasthamiti yathāsambhavamanusvāravisargasvarayuktākṣaraviśiṣṭam /",
  "GK16visah__u:5178": "eṣa ca prāyeṇa pādasya padasya cānte prayojyaḥ /",
  "GK16visah__u:5179": "padāntago yathā mama--",
  "GK16visah__u:5180": "keśaḥ kāśastavakavikāsaḥ kāyaḥ prakaṭitakarabhavilāsaḥ /",
  "GK16visah__u:5181": "cakṣurdagdhavarāṭakakalpaṃ tyajati na cetaḥ kāmamanalpam //",
  "GK16visah__u:5182": "“mandaṃ hasantaḥ palakaṃ vahantaḥ” ityādi /",
  "GK16visah__u:5183": "śabdārthayoḥ paunaruktyaṃ bhede tātparyamātrataḥ /",
  "GK16visah__u:5184": "lāṭānuprasa ityukto--",
  "GK16visah__u:5185": "udāharaṇam---",
  "GK16visah__u:5186": "smerarājīvanayane nayane kiṃ nimīlite /",
  "GK16visah__u:5187": "paśya nijiṃtakandarpaṃ kandarpavaśagaṃ priyam //",
  "GK16visah__u:5188": "atra vibhaktyarthasya paunaruktye 'pi mukhyatarasya prātipadikāṃśadyotyadharmirūpasya bhinnārthatvāllāṭānuprāsatvameva /",
  "GK16visah__u:5189": "“nayane tasyaiva nayane ca” /",
  "GK16visah__u:5190": "atra dvitīyanayanaśabdo bhagyattvādiguṇaviśiṣṭatvarūpatātparyamātreṇa bhinnārthaḥ /",
  "GK16visah__u:5191": "yathā vā---",
  "GK16visah__u:5192": "“yasya na savidhe dayitā davadahanastuhinadīdhitistasya /",
  "GK16visah__u:5193": "yasya ca savidhe dayitā davadahanastuhinadīdhitistasya” //",
  "GK16visah__u:5194": "atrānekapadānāṃ paunaruktyam /",
  "GK16visah__u:5195": "eṣa ca prāyeṇa lāṭajanapriyatvāllāṭānuprāsaḥ /",
  "GK16visah__u:5196": "--'nuprāsaḥ pañcadhā tataḥ // VisSd_10.7 //",
  "GK16visah__u:5197": "spaṣṭam /",
  "GK16visah__u:5198": "satyarthe pṛthāgarthāyāḥ svaravyañjanasaṃhateḥ /",
  "GK16visah__u:5199": "krameṇa tenaivāvṛttiryamakaṃ vinigadyate // VisSd_10.8 //",
  "GK16visah__u:5200": "atra dvayorapi padayoḥ kvacitsārthakatvaṃ, kvacinnirarthakatvam /",
  "GK16visah__u:5201": "kvacidekasya sārthakatvamaparasya nirarthakatvam /",
  "GK16visah__u:5202": "ata uktam--“satyarthe” iti /",
  "GK16visah__u:5203": "“tenaiva krameṇa” iti damo moda ityāderviviktaviṣayatvaṃ sūcitam /",
  "GK16visah__u:5204": "etacca pādapādardhdaślokāvṛttitvena pādādyāvṛtteścānekavidhatayā prabhūtatamabhedam /",
  "GK16visah__u:5205": "diṅmātramudāhriyate--",
  "GK16visah__u:5206": "“navapalāśa-paḷāśavanaṃ puraḥ sphuṭaparāga-parāgata-paṅkajam /",
  "GK16visah__u:5207": "mṛdula-tānta-latāntamalokayat sa surabhi suribhiṃ sumanobharaiḥ” //",
  "GK16visah__u:5208": "atra padāvṛttiḥ /",
  "GK16visah__u:5209": "“palāśapalāśa” iti “surabhiṃ surabhiṃ” ityatra ca dvayoḥ sārthakatvam /",
  "GK16visah__u:5210": "“latāntalatānta” ityatra prathamasya nirarthakatvam /",
  "GK16visah__u:5211": "“parāgaparāga” ityatra dvitīyasya /",
  "GK16visah__u:5212": "evamanyatrāpyudāhāryam /",
  "GK16visah__u:5213": "“yamakādau bhavedaikyaṃ ḍalorbavorlarostathā” /",
  "GK16visah__u:5214": "ityuktanayāt “bhujalatāṃ jaḍatāmabalājanaḥ” ityatra naṃ yamakatvahāniḥ /",
  "GK16visah__u:5215": "anyasyānyārthakaṃ vākyamanyathā yojayedyadi /",
  "GK16visah__u:5216": "anyaḥ śleṣeṇa kākvā vā sā vakroktistato dvidhā // VisSd_10.9 //",
  "GK16visah__u:5217": "dvidheti śleṣavakroktiḥ kākuvakroktiśca /",
  "GK16visah__u:5218": "krameṇodāharaṇam--",
  "GK16visah__u:5219": "“ke yūyaṃ sthala eva samprati vayaṃ praśno viśeṣāśrayaḥ kiṃ brūte vihagaḥ sa vā phaṇipatiryatrāsti supto hariḥ /",
  "GK16visah__u:5220": "vāmā yūyamaho viḍambarasikaḥ kadṛk smaro vartate yenāsmāsu vivekaśūnyamanasaḥ puṃsveva yoṣidrabhramaḥ” //",
  "GK16visah__u:5221": "atra viśeṣapadasya “viḥ pakṣī” “śeṣo nāgaḥ” ityarthadvayayogyatvāt sabhaṅgaśleṣaḥ /",
  "GK16visah__u:5222": "anyatra tvabhaṅgaḥ /",
  "GK16visah__u:5223": "“kāle kokilavācāle sahakāramanohare /",
  "GK16visah__u:5224": "kṛtāgasaḥ parityāgāttasyāśceto na dūyate” //",
  "GK16visah__u:5225": "atra kayācitsakhyā niṣedhārthe niyukto nañ anyathā kākvā dūyata eveti vidhyarthe ghaṭitaḥ /",
  "GK16visah__u:5226": "śabdairekavidhaireva bhāṣāsu vividhāsvapi /",
  "GK16visah__u:5227": "vākyaṃ yatra bhavetso 'yaṃ bhāṣāsama itīṣyate // VisSd_10.10 //",
  "GK16visah__u:5228": "yathā mama--",
  "GK16visah__u:5229": "“mañjulamaṇimañjīre kalagambhīre vihārasarasītīre /",
  "GK16visah__u:5230": "virasāsi kelikīre kimīli ! dhīre ca gandhasārasamīre !” //",
  "GK16visah__u:5231": "eṣa ślokaḥ saṃskṛta-prākṛta-śaurasenī-prācyāvantīnāgarāpabhraṃśeṣvekavidha eva /",
  "GK16visah__u:5232": "“sarasaṃ kaiṇaṃ kavvam” /",
  "GK16visah__u:5233": "ityādau tu “sarasam” ityatra saṃskṛtaprākṛtayoḥ sāmye 'pi vākyagatatvābhāve vaicitryābhāvānnāyamalaṅkāraḥ /",
  "GK16visah__u:5234": "śliṣṭaiḥ padairanaikārthābhidhāne śleṣa iṣyate /",
  "GK16visah__u:5235": "varṇapratyayaliṅgānāṃ prakṛtyoḥ padayorapi // VisSd_10.11 //",
  "GK16visah__u:5236": "śleṣādvibhaktivacanabhāṣāṇāmaṣṭadhā ca saḥ /",
  "GK16visah__u:5237": "krameṇodāharaṇam--",
  "GK16visah__u:5238": "“pratikūlatāmupagate hi vidhau viphalatvameti bahusādhanatā /",
  "GK16visah__u:5239": "avalambanāya dinabhartturabhūnna patiṣyataḥ karasahastramapi” //",
  "GK16visah__u:5240": "atra “vidhau” iti vidhuvidhiśabdayorukārekārayoraukārarūpatvācchleṣaḥ /",
  "GK16visah__u:5241": "“kiraṇā hariṇāṅkasya dakṣiṇaśca samīraṇaḥ /",
  "GK16visah__u:5242": "kāntotsaṅgajuṣāṃ nūnaṃ sarva eva sudhākiraḥ” //",
  "GK16visah__u:5243": "atra “sudhākiraḥ” iti kvip-ka-pratyayoḥ /",
  "GK16visah__u:5244": "kiṃ cātra bahuvacanaikavacanayoraikarūpyādvacanaśleṣo 'pi /",
  "GK16visah__u:5245": "“vikasannetranīlābje tathā tanvyāḥ stanadvayī /",
  "GK16visah__u:5246": "tava dattāṃ sadāmodaṃ lasattaralahāriṇī” //",
  "GK16visah__u:5247": "atra napuṃsakastrīliṅgayoḥ śleṣo vacanaśleṣo 'pi /",
  "GK16visah__u:5248": "“ayaṃ sarvāṇi śāstrāṇi hṛdi jñeṣu ca vakṣyati /",
  "GK16visah__u:5249": "sāmarthyakṛdamitrāṇāṃ mitrāṇāṃ ca nṛpātmajaḥ” //",
  "GK16visah__u:5250": "atra “vakṣyati” iti vahi-vacyoḥ, “sāmarthyakṛt” iti kṛntati-karotyoḥ prakṛtyoḥ /",
  "GK16visah__u:5251": "“pṛthukārtasvarapātram-” ityādi /",
  "GK16visah__u:5252": "atra padabhaṅge vibhaktisamāsayorapi vailakṣaṇyātpadaśleṣaḥ, na tu prakṛtiśleṣaḥ /",
  "GK16visah__u:5253": "evañca--",
  "GK16visah__u:5254": "“nītānāmākulībhāvaṃ lubdhairbhūriśilīmukhaiḥ /",
  "GK16visah__u:5255": "sadṛśe vanavṛddhānāṃ kamalānāṃ tadīkṣaṇe” //",
  "GK16visah__u:5256": "atra lubdhaśilīmukhādiśabdānāṃ śliṣṭatve 'pi vibhaktekabhedātprakṛtiśleṣaḥ,",
  "GK16visah__u:5257": "anyathā sarvatra padaśleṣaprasaṅgaḥ /",
  "GK16visah__u:5258": "“sarvasvaṃ hara sarvasya tvaṃ bhavacchedatatparaḥ /",
  "GK16visah__u:5259": "nayopakārasāṃmukhyamāyāsi tanuvartanam” //",
  "GK16visah__u:5260": "atra “hara” iti pakṣe śivasambodhanamiti sup /",
  "GK16visah__u:5261": "pakṣe hṛdhātostiṅiti vibhakteḥ /",
  "GK16visah__u:5262": "evaṃ “bhava” ityādau /",
  "GK16visah__u:5263": "asya ca bhedasya pratyayaśleṣeṇāpi gatārthatve pratyayāntarāsādhyasubantatiṅantagatatvena vicchittiviśeṣāśrayaṇātpṛthaguktiḥ /",
  "GK16visah__u:5264": "“mahade surasandhaṃ me tamava samāsaṅgamāgamāharaṇe /",
  "GK16visah__u:5265": "hara bahusaraṇaṃ taṃ cittamāhemavasara ume sahasā” //",
  "GK16visah__u:5266": "atra saṃskṛtamahārāṣṭrayoḥ /",
  "GK16visah__u:5267": "saṃskṛtapaiśācyoryathā--",
  "GK16visah__u:5268": "(kha)“kamanekatamādānaṃ suratanarajatucchalaṃ tadāsīnam /",
  "GK16visah__u:5269": "appatimānaṃ khamate so 'ganikānaṃ naraṃ jetum” //",
  "GK16visah__u:5270": "kāme kṛtāmodānāṃ suvarṇarajatocchaladdāsīnām /",
  "GK16visah__u:5271": "apratimānaṃ kṣamate sa gaṇikānāṃ na rañjayitum //",
  "GK16visah__u:5272": "iti paiśācīcchāyā /",
  "GK16visah__u:5273": "saṃskṛtaśūrasenyoryathā--",
  "GK16visah__u:5274": "(ga)“todīsadigagaṇamado 'kalahaṃ sa sadā balaṃ vidantaridam /",
  "GK16visah__u:5275": "āradamehāvasaraṃ sāsadamāraṃ gadā bhāram” //",
  "GK16visah__u:5276": "tato dṛśyate gaganamadaḥ kalahaṃsaśatāvalambitāntaritam /",
  "GK16visah__u:5277": "āratamedyāvasaraṃ śāśvatamāraṃ gatāsāram” //",
  "GK16visah__u:5278": "iti śūrasenīcchāyā /",
  "GK16visah__u:5279": "saṃskṛtāpabhraṃśayoryathā--",
  "GK16visah__u:5280": "(gha)“dhīrāgacchadume hṛtamududdhara vārisadaḥ su /",
  "GK16visah__u:5281": "abhramadapprasarāharaṇuravikiraṇātejaḥ su //",
  "GK16visah__u:5282": "punastridhā sabhaṅgo 'thābhaṅgastadubhayātmakaḥ // VisSd_10.12 //",
  "GK16visah__u:5283": "etadbhedatrayaṃ coktabhedāṣṭake yathāsambhavaṃ jñeyam /",
  "GK16visah__u:5284": "yathā vā--",
  "GK16visah__u:5285": "“yena dhvastamanobhavena balijitkāyaḥ purāstrīkṛto yaścodvṛttabhujaṅgahāravalayo gaṅgāṃ ca yo 'dhārayat /",
  "GK16visah__u:5286": "yasyāhuḥ śaśimacchirohara iti stutyaṃ ca nāmāmarā /",
  "GK16visah__u:5287": "pāyātsa svayamandhakakṣayakarastvāṃ sarvadomādhavaḥ” //",
  "GK16visah__u:5288": "atra “yena-” ityādau sabhṅgaśleṣaḥ /",
  "GK16visah__u:5289": "“andhaka-” ityādāvabhaṅgaḥ /",
  "GK16visah__u:5290": "anayoścaikatra sambhavātsabhaṅgābhaṅgātmako granthagauravabhayātpṛthaṅnodāhṛtaḥ /",
  "GK16visah__u:5291": "iha kecidāhuḥ--“sabhaṅgaśleṣa eva śabdaśleṣaviṣayaḥ /",
  "GK16visah__u:5292": "yatrodāttādisvarabhedādbhinnaprayatnoccāryatvena bhinnayoḥ śabdayorjatukāṣṭhanyāyena śleṣaḥ /",
  "GK16visah__u:5293": "abhaṅgastvarthaśleṣa eva /",
  "GK16visah__u:5294": "yatra svarābhedādabhinnaprayatnoccāryatayā śabdābhedādarthayorekavṛntagataphaladvayanyāyena śleṣaḥ /",
  "GK16visah__u:5295": "yo hi yadāśritaḥ sa tadalaṅkāra eva /",
  "GK16visah__u:5296": "alaṅkāryālaṅkāraṇabhāvasya lokavadāśrayāśrayibhāvenopapattiḥ” iti /",
  "GK16visah__u:5297": "tadanye na kṣamante /",
  "GK16visah__u:5298": "tathāhi--atra dhvaniguṇībhūtavyaṅgyadoṣaguṇālaṅkārāṇāṃ śabdārthagatatvena vyavasthiteranvayavyatirekānuvidhāyitvena niyam iti /",
  "GK16visah__u:5299": "na ca “andhakakṣaya” ityādau śabdābhedaḥ, “arthabhedena śabdabhedaḥ” iti darśanāt /",
  "GK16visah__u:5300": "kiṃ cātra śabdasyaiva mukhyatayā vaicitryabodhopāyatvena kavipratibhayoṭṭaṅkanācchabdālaṅkāratvameva /",
  "GK16visah__u:5301": "visadṛśaśabdadvayasya bandhe cevaṃvidhasya vaicitryābhāvād vaicitryasyaiva cālaṅkāratvāt /",
  "GK16visah__u:5302": "arthamukhaprekṣitayā cārthālaṅkāratve 'nuprāsādīnāmapi rasādiparatvenārthamukhaprekṣitayārthālaṅkāratvaprasaṅgaḥ /",
  "GK16visah__u:5303": "śabdasyābhinnaprayatnoccāryatvenārthālaṅkāratve “pratikūlatāmupagate hi vidhau” ityādau śabdabhede 'pyarthālaṅkāratvaṃ tathāpi prasajyata ityubhayatrāpi śabdālaṅkāratvameva /",
  "GK16visah__u:5304": "yatra tu śabdaparivarttane 'pi na śleṣatvakhaṇḍanā, tatra--",
  "GK16visah__u:5305": "“stokenonnatimāyāti stokenāyātyadhogatim /",
  "GK16visah__u:5306": "aho susadṛśī vṛttistulākoṭeḥ khalasya ca” //",
  "GK16visah__u:5307": "ityādāvarthaśleṣaḥ /",
  "GK16visah__u:5308": "asya cālaṅkārāntaraviviktaviṣayatāyā asambhavādvidyamāneṣvalaṅkārāntareṣvapavādatvena tadvādhakatayā tatpratibhotpattihetutvamiti kecit /",
  "GK16visah__u:5309": "itthamatra vicāryate--samāsoktyaprastutapraśāṃsādau dvitīyārthasyānabhidheyatayā nāsya gandho 'pi /",
  "GK16visah__u:5310": "“vidvanmānasahaṃsa--” ityādau śleṣagarbhe rūpake 'pi mānasaśabdasya cittasarorūpobhayārthatve 'pi rūpakeṇa śleṣo bādhyate /",
  "GK16visah__u:5311": "sarorūpasyaivārthasya viśrāntidhāmatayā prādhānyāt, śleṣe hyarthadvayasyāpi samakakṣatvam /",
  "GK16visah__u:5312": "“sannihitabālāndhakārā bhāsvanmūrtiśca” ityādau virodhābhāse 'pi viruddhārthasya pratibhātamātrasya prarohābhāvānna śleṣaḥ /",
  "GK16visah__u:5313": "evaṃ punaruktavadābhāse 'pi /",
  "GK16visah__u:5314": "tena “yena dhvasta-” ityādau prākaraṇikayoḥ,",
  "GK16visah__u:5315": "“nītānām-” ityādāvaprakāraṇikayorekadharmābhisaṃbandhāttulyayogitāyām,",
  "GK16visah__u:5316": "“svecchopajātaviṣayo 'pi na yāti vaktuṃ dehīti mārgaṇaśataiśca dadāti duḥ kham /",
  "GK16visah__u:5317": "mohātsamutkṣipati jīvanamapyakāṇḍe kaṣṭaṃ prasūnaviśikhaḥ prabhuralpabuddhiḥ” //",
  "GK16visah__u:5318": "ityādau ca prākaraṇikāprākaraṇikayorekadharmābhisambandhād dīpake /",
  "GK16visah__u:5319": "“sakalakalaṃ purametajjātaṃ saṃprati sudhāṃśubimbamiva” /",
  "GK16visah__u:5320_0": "ityādau copamāyāṃ vidyamānāyāmapi śleṣasyaitadviṣayaparihāreṇāsaṃbhavād eṣāṃ ca śaleṣaviṣayaparihāreṇāpi",
  "GK16visah__u:5320_1": "sthiteretadviṣaye śleṣasya prādhānyena camatkāritvapratīteśca śleṣeṇaiva vyapadeśo bhavituṃ yuktaḥ,",
  "GK16visah__u:5321": "anyathā tadvyāpadeśasya sarvathā bhāvaprasaṅgācceti /",
  "GK16visah__u:5322": "atrocyate--na tāvatparamārthataḥ śleṣasyālaṅkārāntarāviviktaviṣayatā “yenadhvasta-” ityādinā viviktaviṣayatvāt /",
  "GK16visah__u:5323": "na cātra tulyayogitā, tasyāśca dvayorapyarthayorvācyatvaniyamābhāvāt /",
  "GK16visah__u:5324": "atra ca mādhavomādhavayorekasya vācyatvaniyame parasya vyaṅgyatvaṃ syāt /",
  "GK16visah__u:5325": "kiñca--tulyayogitāyāmapyekasyaiva dharmasyānekadharmisaṃbandhitayā pratītiḥ /",
  "GK16visah__u:5326": "iha tvanekeṣāṃ dharmiṇāṃ pṛthakpṛthagdharmasaṃbandhatayā /",
  "GK16visah__u:5327": "“sakalakalam--” ityādau ca nopamāpratibhotpattihetuḥ śleṣaḥ /",
  "GK16visah__u:5328": "pūrṇopamāyā nirviṣayatvāpatteḥ “kamalamiva mukhaṃ manojñametat” ityādyasti pūrṇopamāyā viṣaya iti cet ?",
  "GK16visah__u:5329": "na, yadi “sakala-” ityādau śabdaśleṣatayā nopamā tatkimaparāddhaṃ “manojñam” ityādāvarthaśleṣeṇa /",
  "GK16visah__u:5330": "“sphuṭamarthālaṅkārāvetāvupamāsamuccayau, kintu /",
  "GK16visah__u:5331": "āśritya śabdamātraṃ sāmānyamihāpi saṃbhavataḥ” //",
  "GK16visah__u:5332": "iti rudraṭoktadiśā guṇakriyāsāmyavacchabdasāmyasyāpyupamāprayojakatvāt /",
  "GK16visah__u:5333": "nanu guṇakriyāsāmyasyaivopamāprayojakatā yuktā, tatra sādharmyasya vāstavatvāt /",
  "GK16visah__u:5334": "śabdasāmyasya tu na tathā, tatra sādharmyasyāvāstavatvāt /",
  "GK16visah__u:5335": "tataśca pūrṇopamāyā anyathānupapattyā guṇakriyāsāmyasyaivārthaśleṣaviṣayatayāḥ parityāge pūrṇopamāviṣayatā yuktā,",
  "GK16visah__u:5336": "na tu “sakala-” ityādau śabdasāmyasyaiveti cet ?",
  "GK16visah__u:5337": "na-“sādharmyamupamā” ityevāviśiṣṭasyopamālakṣaṇasya śabdasāmyādvyāvṛtterabhāvāt /",
  "GK16visah__u:5338": "yadi ca śabdasāmye sādharmyamavāstavatvānnopamāprayojakam,",
  "GK16visah__u:5339": "tadā kathaṃ “vidvanmānasa--” ityādāvādhārabhūte cittādau sarovarādyāropo rājādehasādyāhopaprayojakaḥ /",
  "GK16visah__u:5340": "kiñca-yadi vāstavasāmya evopamāṅgīkāryā,",
  "GK16visah__u:5341": "tadā kathaṃ tvayāpi “sakalakalam-” ityādau bādhyabhūtopamāṅgīkriyate ?",
  "GK16visah__u:5342": "kiñca atra śleṣasyaiva sāmyanirvāhakatā,",
  "GK16visah__u:5343": "na tu sāmyasya śleṣanirvāhakatā,",
  "GK16visah__u:5344": "śleṣabandhataḥ prathamaṃ sāmyasyāsaṃbhavāt,",
  "GK16visah__u:5345": "ityupamāyā evāṅgitvena vyapadeśo jyāyān “pradhānena hi byapadeśā bhavanti” iti nyāyāt /",
  "GK16visah__u:5346": "nanu śabdālaṅkāraviṣaye 'ṅgāṅgibhāvasaṅkaro nāṅgīkriyate tatkathamatra śleṣopamayoraṅgāṅgabhāvaḥ saṅkara iti cet ?",
  "GK16visah__u:5347": "na, arthānusaṃdhānavirahiṇyanuprāsādāveva tathānaṅgīkārāt /",
  "GK16visah__u:5348": "evaṃ dīpakādāvapi jñeyam /",
  "GK16visah__u:5349": "“satpakṣā madhuragiraḥ prasādhitāśā madoddhatārambhāḥ /",
  "GK16visah__u:5350": "nipatanti dhārtarāṣṭrāḥ kālavaśānmedinīpṛṣṭhe” //",
  "GK16visah__u:5351": "atra śaradvarṇanayā prakaraṇena dhārtarāṣṭrādiśabdānāṃ haṃsādyarthābhidhāne niyamanādduryodhanādirūpor'thaḥ śabdaśaktimūlo vastudhvaniḥ /",
  "GK16visah__u:5352": "iha ca prakṛtaprabandhābhidheyasya dvitīyārthasya sūcyatayaiva vivakṣitatvādupamānopameyabhāvo na vivakṣita iti nopamādhvanirna vā śleṣa iti sarvamavadātam /",
  "GK16visah__u:5353": "padmādyākārahetutve varṇānāṃ citramucyate /",
  "GK16visah__u:5354": "ādiśabdātkhaṅga-muraja-cakra-gomūtrikādayaḥ /",
  "GK16visah__u:5355": "asya ca tathāvidhilipisanniveśaviśeṣavaśena camatkāravidhāyināmapi varṇānāṃ tathāvidhaśrotrākāśasamavāyavi śeṣavaśena camatkāravidhāyibhirvarṇerabhedenopacārācchabdālaṅkāratvam /",
  "GK16visah__u:5356": "tatra padmabandho yathā mama--",
  "GK16visah__u:5357": "“māramā suṣamā cāru-rucā māravadhūttamā /",
  "GK16visah__u:5358": "māttadhūrtatamāvāsā sā vāmā me 'stu mā ramā” //",
  "GK16visah__u:5359": "eṣo 'ṣṭadalapadmabandho digdaleṣu nirgamapraveśābhyāṃ śliṣṭavarṇaḥ,",
  "GK16visah__u:5360": "kintu vidigdaleṣvanyathā,",
  "GK16visah__u:5361": "karṇikākṣaraṃ tu śliṣṭameva /",
  "GK16visah__u:5362": "evaṃ khaḍgabandhādikamapyūhyam /",
  "GK16visah__u:5363": "kāvyāntargaḍubhūtatayā tu neha prapañcyate /",
  "GK16visah__u:5364": "rasasya paripanthitvānnālaṅkāraḥ prahelikā // VisSd_10.13 //",
  "GK16visah__u:5365": "uktivaicitryamātraṃ sā cyutadattākṣarādikā /",
  "GK16visah__u:5366": "cyatākṣarā dattākṣarā cyutadattākṣarā ca /",
  "GK16visah__u:5367": "udāharaṇam--",
  "GK16visah__u:5368": "“kūjanti kokilāḥ sāle yauvane phullamambujam /",
  "GK16visah__u:5369": "kiṃ karotu kuraṅgakṣī vadanena nipīḍitā” //",
  "GK16visah__u:5370": "atra “rasāle” iti vaktavye “sāle” iti “ra” cyutaḥ /",
  "GK16visah__u:5371": "“vane” ityatra “yauvane” iti “yau” dattaḥ /",
  "GK16visah__u:5372": "“vadanena” ityatra “madanena” iti “ma” cyutaḥ “va” dattaḥ /",
  "GK16visah__u:5373": "ādiśabdātkriyākārakaguptyādayaḥ /",
  "GK16visah__u:5374": "tatra kriyāguptiryathā--",
  "GK16visah__u:5375": "“pāṇḍavānāṃ sabhāmadhye duryodhana upāgataḥ /",
  "GK16visah__u:5376": "tasmai gāṃ ca suvarṇaṃ ca sarvāṇyābharaṇāni ca” //",
  "GK16visah__u:5377": "atra “duryodhanaḥ” ityatra “aduryo 'dhanaḥ” iti /",
  "GK16visah__u:5378": "“aduḥ” iti kriyāguptiḥ /",
  "GK16visah__u:5379": "evamanyatrāpi /",
  "GK16visah__u:5380": "athāvasaraprāpteṣvarthālaṅkāreṣu sādṛśyamūleṣu lakṣitavyeṣu teṣāmapyupajīvyatvena prādhānyāt prathamamupamāmāha--",
  "GK16visah__u:5381": "sāmyaṃ vācyamavaidharmyaṃ vākyaikya upamā dvayoḥ // VisSd_10.14 //",
  "GK16visah__u:5382": "rupakādiṣu sāmyasya vyaṅgyatvam,",
  "GK16visah__u:5383": "vyatireke ca vaidharmyasyāpyuktiḥ,",
  "GK16visah__u:5384": "upameyopamāyāṃ vākyadvayam,",
  "GK16visah__u:5385": "ananvaye tvekasyaiva sāmyoktirityasyā bhedaḥ /",
  "GK16visah__u:5386": "sā pūrṇā yadi sāmānyadharma aupamyavāci ca /",
  "GK16visah__u:5387": "upameyaṃ copamānaṃ bhavedvācyam--",
  "GK16visah__u:5388": "sā upamā /",
  "GK16visah__u:5389": "sādhāraṇadharmo dvayoḥ sādṛśyahetū guṇakriye manojñatvādi /",
  "GK16visah__u:5390": "aupamyavācakamivādi /",
  "GK16visah__u:5391": "upameyaṃ mukhādi /",
  "GK16visah__u:5392": "upamānaṃ candrādi /",
  "GK16visah__u:5393": "iyaṃ punaḥ // VisSd_10.15 //",
  "GK16visah__u:5394": "śrautī yathevavāśabdā ivārtho vā vatiryadi /",
  "GK16visah__u:5395": "ārtho tulyasamānādyāstulyārtho tatra vā vatiḥ // VisSd_10.16 //",
  "GK16visah__u:5396": "yathevavādayaḥ śabdā upamānānantaraprayuktatulyādipadasādhāraṇā api śrutimātreṇopamānopameyagatasādṛśyalakṣaṇasambandhaṃ bodhayantīti tatsadbhāve śrautyupamā /",
  "GK16visah__u:5397": "evaṃ “tatra tasyeva” ityanenevārtho vihitasya vaterupādāne /",
  "GK16visah__u:5398": "tulyādayastu-“kamalena tulyaṃ mukham” ityādāvupameya eva /",
  "GK16visah__u:5399": "“kamalaṃ mukhasya tulyam” ityādāvupamāna eva /",
  "GK16visah__u:5400": "“kamalaṃ mukhaṃ ca tulyam” ityādāvabhayatrāpi viśrāmyantītyarthānusandhānādeva sāmyaṃ pratipādayantīti tatsadbhāve ārtho /",
  "GK16visah__u:5401": "evaṃ “tena tulyam--“ityādinā tulyārthe vihitasya vaterupādāne",
  "GK16visah__u:5402": "dve taddhite samāse 'tha vākye--",
  "GK16visah__u:5403": "dveśrautī ārtho ca /",
  "GK16visah__u:5404": "udāharaṇam--",
  "GK16visah__u:5405": "“saurabhambhoruhavanmukhasya kumbhāviva stanau pīnau /",
  "GK16visah__u:5406": "hṛdayaṃ madayati vadanaṃ tava śaradinduryathā bāle !” //",
  "GK16visah__u:5407": "atra krameṇa trividhā śrautī /",
  "GK16visah__u:5408": "“madhuraḥ sudhāvadadharaḥ pallavatulyo 'tilepavaḥ pāṇiḥ /",
  "GK16visah__u:5409": "cakitamṛgalocanābhyāṃ sadṛśī capale ca locane tasyāḥ” //",
  "GK16visah__u:5410": "atra krameṇa trividhā ārtho /",
  "GK16visah__u:5411": "---pūrṇā ṣadeva tat /",
  "GK16visah__u:5412": "spaṣṭam /",
  "GK16visah__u:5413": "luptā sāmānyadharmāderekasya yadi vā dvayoḥ // VisSd_10.17 //",
  "GK16visah__u:5414": "trayāṇāṃ vānupādāne śrautyārtho sāpi pūrvavat /",
  "GK16visah__u:5415": "sā luptā /",
  "GK16visah__u:5416": "tadbhedamāha--",
  "GK16visah__u:5417": "pūrṇāvaddharmalope sā vinā śrautīṃ tu taddhite // VisSd_10.18 //",
  "GK16visah__u:5418": "sā luptopamā dharmasya sādhāraṇaguṇakriyārūpasya lope pūrṇāvaditi pūrvoktarītyā ṣaṭprakārā,",
  "GK16visah__u:5419": "kiṃ tvatra taddhite śrautyā asambhavātpañcaprakārā /",
  "GK16visah__u:5420": "udāharaṇam--",
  "GK16visah__u:5421": "“mukhaminduryathā pāṇiḥ pallavena samaḥ priye ! /",
  "GK16visah__u:5422": "vācaḥ sudhā ivoṣṭhaste bimbatulyo mano 'śmavat” //",
  "GK16visah__u:5423": "ādharakarmavihite dvividhe ca kyaci kyaṅi /",
  "GK16visah__u:5424": "karmakartrorṇamuli ca syādevaṃ pañcadhā punaḥ // VisSd_10.19 //",
  "GK16visah__u:5425": "“dharmalope luptā” ityanuṣajyate /",
  "GK16visah__u:5426": "kyac kyaṅ-ṇamulaḥ kalāpamate in-āyi ṇamaḥ /",
  "GK16visah__u:5427": "krameṇodāharaṇam--",
  "GK16visah__u:5428": "antaḥ purīyasi raṇeṣu, sutīyasi tvaṃ pauraṃ janaṃ tava sadā ramaṇīyate śrīḥ /",
  "GK16visah__u:5429": "dṛṣṭaḥ priyābhiramṛtadyutidarśamindra- sañcāramatra bhuvi sañcarasi kṣitīśa !” //",
  "GK16visah__u:5430": "atra “antaḥ purīyasi” ityatra sukhavihārāspadatvasya,",
  "GK16visah__u:5431": "“sutīyasi” ityatra snehanirbharatvasya ca sādhāraṇadharmasya lopaḥ /",
  "GK16visah__u:5432": "evamanyatra /",
  "GK16visah__u:5433": "iha ca yathādilulyādivirahācchrautyādiviśeṣacintā nāsti /",
  "GK16visah__u:5434": "idaṃ ca kecidaupamyapratipādakasyevāderlopa udāharanti,",
  "GK16visah__u:5435": "tadayuktam--kyaṅāderapi tadarthavihitatvenaupamyapratipādakatvāt /",
  "GK16visah__u:5436": "nanu kyaṅādiṣu samyagaupamyapratītirnāsti pratyayatvenāsvatantratvād ivādiprayogābhāvācceti na vācyam,",
  "GK16visah__u:5437": "kalpabādāvapi tathāprasaṅgāt /",
  "GK16visah__u:5438": "na ca kalpabādīnāmivāditulyatayaupamyasya vācakatvam,",
  "GK16visah__u:5439": "kyaṅādīnāṃ tu dyotakatvam; ivādīnāmapi vācakatve niścayābhāvāt /",
  "GK16visah__u:5440": "vācakatve vā “samuditaṃ padaṃ vācakam” “prakṛtipratyayau svasvārthabodhakau” iti ca matadvaye 'pi vatyādikyaṅādyoḥ sāmyameveti /",
  "GK16visah__u:5441": "yacca kecidāhuḥ--“vatyādaya ivādyarthe 'nuśiṣyante,",
  "GK16visah__u:5442": "kyaṅādayastvācārādyarthe” iti,",
  "GK16visah__u:5443": "tadapi na ; na khalu kyaṅādaya ācāramātrārthāḥ api tu sādṛśyācārārthā iti /",
  "GK16visah__u:5444": "tadevaṃ dharmalope daśaprakārā luptā /",
  "GK16visah__u:5445": "upamānānupādāne dvidhā vākyasamāsayoḥ /",
  "GK16visah__u:5446": "udāharaṇam--",
  "GK16visah__u:5447": "“tasyā mukhena sadṛśaṃ ramyaṃ nāste na vā nayanatulyam /",
  "GK16visah__u:5448": "atra mukhanayanapratinidhivastvantarayorgamyamānatvādupamānalopaḥ /",
  "GK16visah__u:5449": "atraiva ca “mukhena sadṛśam” ityatra “mukhaṃ yathedaṃ” nayanatulyam” ityatra “dṛgīva” iti pāṭhe śrautyapi saṃbhavatīti /",
  "GK16visah__u:5450": "anayorbhedayoḥ pratyekaṃ śrautyārthotvabhedena catuvidhatvasaṃbhave 'pi prācīnānāṃ rītyā dviprakāratvamevoktam /",
  "GK16visah__u:5451": "aupamyavācino lope samāse kvipi ca dvidhā // VisSd_10.20 //",
  "GK16visah__u:5452": "krameṇodāharaṇam--",
  "GK16visah__u:5453": "“vadanaṃ mṛgaśāvākṣyāḥ sudhākaramanoharam” /",
  "GK16visah__u:5454": "“gardabhati śrutiparuṣaṃ vyaktaṃ ninadan mahātmanāṃ purataḥ” /",
  "GK16visah__u:5455": "atra “gardabhati” ityatraupamyavācinaḥ kvipo lopaḥ /",
  "GK16visah__u:5456": "na cehopayameyasyāpi lopaḥ, “ninadan” ityanenaiva nirdeśāt /",
  "GK16visah__u:5457": "dvidhā samāse vākye ca lope dharmopamānayoḥ /",
  "GK16visah__u:5458": "“tasyā mukhena” ityādau “ramyam” iti sthāne “loke” iti pāṭhe 'nayorudāharaṇam /",
  "GK16visah__u:5459": "kvipsamāsagatā dvedhā dharmevādivilopane // VisSd_10.21 //",
  "GK16visah__u:5460": "udāharaṇam--",
  "GK16visah__u:5461": "“vidhavati mukhābjamasyāḥ” atra “vidhavati” iti manoharatva-kvippratyayayorlopaḥ /",
  "GK16visah__u:5462": "“mukhābjam” iti ca samāsagā /",
  "GK16visah__u:5463": "kecittvatrāyiprātyayalopamāhuḥ /",
  "GK16visah__u:5464": "upameyasya lope tu syādekā pratyaye kyaci /",
  "GK16visah__u:5465": "yathā--“arātivikramālokavikasvaravilocanaḥ /",
  "GK16visah__u:5466": "kṛpāṇodagradordaṇḍaḥ sa sahastrāryudhīyati” //",
  "GK16visah__u:5467": "atra “sahastrāyudhamivātmānamācarati” iti vākye upameyasyātmano lopaḥ /",
  "GK16visah__u:5468": "na cehaupamyavācakalopaḥ, uktādeva nyāyāt /",
  "GK16visah__u:5469": "atra kecidāhuḥ--“sahastrāyudhena saha vartata iti sasahastrāyuvaḥ sa ivācaratīti vākyātsasahastrāyudhīyatīti padasiddhau viśeṣyasya śabdānupāttatvādihopameyalopaḥ” iti,",
  "GK16visah__u:5470": "tanna vicārasaham ; kartari kyaco 'nuśāsanaviruddhatvāt /",
  "GK16visah__u:5471": "dharmopameyalope 'nyā--",
  "GK16visah__u:5472": "yathā--“yaśasi prasarati bhavataḥ kṣīrodīyanti sāgarāḥ sarve” /",
  "GK16visah__u:5473": "atra kṣīrodamivātmānamācarantītyupameya ātmā sādhāraṇadharma śuklatā ca luptau /",
  "GK16visah__u:5474": "--trilope ca samāsagā // VisSd_10.22 //",
  "GK16visah__u:5475": "yathā--",
  "GK16visah__u:5476": "rājate mṛgalocanā /",
  "GK16visah__u:5477": "atra mṛgasya locane iva cañcale locane yasyā iti samāse upamāpratipādakasādhāraṇadharmopamānānāṃ lopaḥ /",
  "GK16visah__u:5478": "tenopamāyā bhedāḥ syuḥ saptaviṃśatisaṃkhyakāḥ /",
  "GK16visah__u:5479": "pūrṇāṣaḍvidhā, luptā caikaviśatividheta militvā saptaviṃśatiprakāropamā /",
  "GK16visah__u:5480": "eṣu copamābhedeṣu madhye 'luptasādhāraṇadharmeṣu bhedeṣu viśeṣaḥ pratipādyate--",
  "GK16visah__u:5481": "ekarūpaḥ kvacitkvāpi bhinnaḥ sādhāraṇo guṇaḥ // VisSd_10.23 //",
  "GK16visah__u:5482": "bhinne bimbānubimbatvaṃ śabdamātreṇa vā bhidā /",
  "GK16visah__u:5483": "tatra ekarūpe yathā udāhṛtam-“madhuraḥ sudhāvadadharaḥ--” ityādi /",
  "GK16visah__u:5484": "vimvaprativimbatve yathā--",
  "GK16visah__u:5485": "“bhallāpavajitaisteṣāṃ śirobhiḥ śmaśrulairmahīm /",
  "GK16visah__u:5486": "tastāra saraghāvyāptaiḥ sa kṣaudrapaṭalairiva” //",
  "GK16visah__u:5487": "atra “śmaśrulaiḥ” ityasya “saraghāvyāptaiḥ” iti dṛṣṭāntavatpratibimbanam /",
  "GK16visah__u:5488": "śabdamātreṇa bhinnatve yathā--",
  "GK16visah__u:5489": "“smeraṃ vidhāya nayanaṃ vikasitamiva nīlamutpalaṃ mayi sā /",
  "GK16visah__u:5490": "kathayāmāsa kṛśāṅgī manogataṃ nikhilamākūtam” //",
  "GK16visah__u:5491": "atraike eva smeratvavikasitatve prativastūpamāvacchabdena nirdiṣṭe /",
  "GK16visah__u:5492": "ekadeśavivartinyupamā vācyatvagamyate // VisSd_10.24 //",
  "GK16visah__u:5493": "bhavetāṃ yatra sāmyasya--",
  "GK16visah__u:5494": "yathā--“naitrairivotpalaiḥ madmairmukhairiva saraḥ śriyaḥ /",
  "GK16visah__u:5495": "pade pade vibhānti sma cakravākaiḥ stanairiva” //",
  "GK16visah__u:5496": "atrotpalādīnāṃ netrādīnāṃ sādṛśyaṃ vācyaṃ saraḥ śrīṇāṃ cāṅganāsāmyaṃ gamyam /",
  "GK16visah__u:5497": "--kathitā rasanopamā /",
  "GK16visah__u:5498": "yathordhvamupameyasya yadi syādupamānatā // VisSd_10.25 //",
  "GK16visah__u:5499": "yathā--",
  "GK16visah__u:5500": "“candrāyate śuklarucāpi haṃso haṃsāyate cārugatena kāntā /",
  "GK16visah__u:5501": "kāntāyate sparśasukhena vāri vārīyate svacchatayā vihāyaḥ” //",
  "GK16visah__u:5502": "mālopamā yadekasyopamānaṃ bahu dṛśyate /",
  "GK16visah__u:5503": "yathā--“vārijeneva sarasī śaśineva niśīthinī /",
  "GK16visah__u:5504": "yauvaneneva vanitā nayena śrīrmanoharā” //",
  "GK16visah__u:5505": "kvacidupamānopameyayorapi prakṛtatvaṃ yathā--",
  "GK16visah__u:5506": "“hasaścandra ivābhāti jalaṃ vyomatalaṃ yathā /",
  "GK16visah__u:5507": "vimalāḥ kumudānīva tārakāḥ śaradāgame” //",
  "GK16visah__u:5508": "“asya rājño gṛhe bhānti bhūpānāṃ tā vibhūtayaḥ /",
  "GK16visah__u:5509": "purandarasya bhavane kalpavṛkṣabhavā iva” //",
  "GK16visah__u:5510": "atropameyabhūtavibhūtibhaiḥ “kalpavṛkṣabhavā iva ” ityupamānabhūtā vibhūtaya ākṣipyanta ityākṣepopamā /",
  "GK16visah__u:5511": "atraiva “gṛhe” ityasya “bhavane” ityanena pratinirdeśātpratinirdesyopamā ityādayaśca na lakṣitāḥ,",
  "GK16visah__u:5512": "evaṃvidhavaicitryasya sahastradhā darśanāt /",
  "GK16visah__u:5513": "upamānopameyatvamekasyaiva tvananvayaḥ // VisSd_10.26 //",
  "GK16visah__u:5514": "arthādekavākye /",
  "GK16visah__u:5515": "yathā--",
  "GK16visah__u:5516": "“rājīvamiva rājīvaṃ jalaṃ jalamivājani /",
  "GK16visah__u:5517": "candraścandra ivātandraḥ śaratsamudayodyame” //",
  "GK16visah__u:5518": "atra rājīvādīnāmananyasadṛśatvapratipādanārthamupamānopameyabhāvo vaivakṣikaḥ /",
  "GK16visah__u:5519": "“rājīvamiva pāthojam” iti cāsya lāṭānuprāsādvivikto viṣayaḥ /",
  "GK16visah__u:5520": "kintvatrocitatvādekaśabdaprayoga eva śreyān /",
  "GK16visah__u:5521": "taduktam--",
  "GK16visah__u:5522": "“ananvaye ca śabdaikyamaucityādānuṣaṅgikam /",
  "GK16visah__u:5523": "asmiṃstu lāṭānuprase sākṣādeva prayojakam” //",
  "GK16visah__u:5524": "iti /",
  "GK16visah__u:5525": "paryāyeṇa dvayoretadupameyopamā matā /",
  "GK16visah__u:5526": "etadupamānopameyatvam /",
  "GK16visah__u:5527": "arthādvākyadvaye /",
  "GK16visah__u:5528": "yathā--“kamaleva matirmatiriva kamalā, tanuriva vibhā vibheva tanuḥ /",
  "GK16visah__u:5529": "dharaṇīva dhṛtirdhṛtiriva dharaṇī, satataṃ vibhāti bata yasya” //",
  "GK16visah__u:5530": "atrāsya rājñaḥ śrībuddhyādisadṛśaṃ nānyadastītyabhiprāyaḥ /",
  "GK16visah__u:5531": "sadṛśānubhavādvastusmṛtiḥ smaraṇamucyate // VisSd_10.27 //",
  "GK16visah__u:5532": "yathā--“aravindamidaṃ vīkṣya khelatkhañjanamañjulam /",
  "GK16visah__u:5533": "smarāmi vadanaṃ tasyāścāru cañcalalocanam” //",
  "GK16visah__u:5534": "“mayi sakapaṭam--“ityādau ca smṛteḥ sādṛśyānubhavaṃ vinotthāpitatvānnāyamalaṅkāraḥ /",
  "GK16visah__u:5535": "rāghavānandamahāpātrāstu-vaisādṛśyātsmṛtimapi smaraṇālaṅkāramicchanti /",
  "GK16visah__u:5536": "tatrodāharaṇaṃ teṣāmeva yathā--",
  "GK16visah__u:5537": "“śirīṣamṛdvī giriṣu prapede yadā yadā duḥ khaśatāni sītā /",
  "GK16visah__u:5538": "tadā tadāsyāḥ sadaneṣu saukhyalakṣāṇi dadhyau galadastru rāmaḥ” //",
  "GK16visah__u:5539": "rūpakaṃ rupitāropādvi (po vi ) ṣaye nirapahnave /",
  "GK16visah__u:5540": "“rūpita'- iti pariṇāmādvyavacchedaḥ /",
  "GK16visah__u:5541": "etacca tatprastāve vivecayiṣyāmaḥ /",
  "GK16visah__u:5542": "“nirapahnave” ityapahnutivyavacchedārtham /",
  "GK16visah__u:5543": "tatparamparitaṃ sāṅgaṃ niraṅgamiti ca tridhā // VisSd_10.28 //",
  "GK16visah__u:5544": "tadrūpakam /",
  "GK16visah__u:5545": "tatra--",
  "GK16visah__u:5546": "yatra kasyacidāropaḥ parāropaṇakāraṇam /",
  "GK16visah__u:5547": "tatparamparitaṃ śliṣṭāśliṣṭaśabdanibandhanam // VisSd_10.29 //",
  "GK16visah__u:5548": "pratyekaṃ kevalaṃ mālārūpaṃ ceti caturvidham /",
  "GK16visah__u:5549": "tatra śliṣṭaśabdanibandhanaṃ kevalaparamparitaṃ yathā--",
  "GK16visah__u:5550": "“āhave jagaduddaṇḍa ! rājamaṇḍalārāhave /",
  "GK16visah__u:5551": "śrīnṛsiṃhamahīpāla ! svastyastu tava bāhave” //",
  "GK16visah__u:5552": "atra rājamaṇḍalaṃ nṛpasamūha eva candrabimbamityāropo rājabāhau hāhutvārope nimittam /",
  "GK16visah__u:5553": "mālārūpaṃ yathā--",
  "GK16visah__u:5554": "“padmodayadinādhīśaḥ sadāgatisamīraṇaḥ /",
  "GK16visah__u:5555": "bhūbhṛdāvalidambholireka eva bhavān bhuvi” //",
  "GK16visah__u:5556": "atra padmāyā udaya eva padmānāmudayaḥ,",
  "GK16visah__u:5557": "satāmāgatireva sadāgamanam,",
  "GK16visah__u:5558": "bhūbhṛto rājāna eva parvatā ityādyāropo rājñaḥ sūryatvādyāropanimittam /",
  "GK16visah__u:5559": "aśliṣṭaśabdanibandhanaṃ kevalaṃ yathā--",
  "GK16visah__u:5560": "“pāntu vo jaladaśyāmāḥ śārṅgajyāghātakarkaśāḥ /",
  "GK16visah__u:5561": "trailokyamaṇḍapastambhāścatvāro haribāhavaḥ” //",
  "GK16visah__u:5562": "atra trailokyasya maṇḍapatvāropo haribāhūnāṃ stambhatvārope nimittam /",
  "GK16visah__u:5563": "mālārūpaṃ yathā--",
  "GK16visah__u:5564": "“manojarājasya sitātapatraṃ śrīkhaṇḍacitraṃ haridaṅganāyāḥ /",
  "GK16visah__u:5565": "virājate vyomasaraḥ sarojaṃ karpūrapūraprabhamindubimbam” //",
  "GK16visah__u:5566": "atra manojāde rājatvādyāropaścandrabimbasya sitātapatratvādyārope nimittam /",
  "GK16visah__u:5567": "“tatra ca rājabhujādīnāṃ rāhutvādyāropo rājamaṇḍalādīnāṃ candramaṇḍalatvādyārope nimittam” iti kecit /",
  "GK16visah__u:5568": "aṅgino yadi sāṅgasya rūpaṇaṃ sāṅgameva tat // VisSd_10.30 //",
  "GK16visah__u:5569": "samastavastuviṣayamekadeśavivarti ca /",
  "GK16visah__u:5570": "tatra--",
  "GK16visah__u:5571": "āropyāṇāmaśeṣāṇāṃ śābdatve prathamaṃ matam // VisSd_10.31 //",
  "GK16visah__u:5572": "prathamaṃ samastavastuviṣayam /",
  "GK16visah__u:5573": "yathā--",
  "GK16visah__u:5574": "“rāvaṇāvagrahaklāntamiti vāgamṛtena saḥ /",
  "GK16visah__u:5575": "abhivṛṣya marutsasyaṃ kṛṣṇamedhastirodadhe” //",
  "GK16visah__u:5576": "atra kṛṣṇasya meghatvārope vāgādīnāmamṛtatvādikamāropitam /",
  "GK16visah__u:5577": "yatra kasyacidārthatvamekadeśavivarti tat /",
  "GK16visah__u:5578": "kasyacidāropyamāṇasya /",
  "GK16visah__u:5579": "yathā--",
  "GK16visah__u:5580": "“lāvaṇyamadhubhaiḥ pūrṇamāsyamasyā vikasvaram /",
  "GK16visah__u:5581": "lokalocanarolambakadambaiḥ kairna pīyate ?” //",
  "GK16visah__u:5582": "atra lāvaṇyādau madhutvādyāropaḥ śābdaḥ, mukhasya padmatvāropa ārthaḥ /",
  "GK16visah__u:5583": "na ceyamekadeśavivartinyupamā vikasvaratvadharmasyāropyamāṇe padme mukhyatayā vartamānāt mukhe vopacaritatvāt /",
  "GK16visah__u:5584": "niraṅgaṃ kevalasyaiva rūpaṇaṃ tadapi dvidhā // VisSd_10.32 //",
  "GK16visah__u:5585": "mālākevalarūpatvāt--",
  "GK16visah__u:5586": "tatra mālārūpaṃ niraṅgaṃ yathā--",
  "GK16visah__u:5587": "“nirmāṇakauśalaṃ dhātuścandrikā lokacakṣuṣām /",
  "GK16visah__u:5588": "krīḍāgṛhamanaṅgasya seyamindīvarekṣaṇā” //",
  "GK16visah__u:5589": "kevalaṃ yathā--",
  "GK16visah__u:5590": "“dāse kṛtāgasi bhavatyucitaḥ prabhūṇāṃ pādaprahāra iti sundari ! nātra dūye /",
  "GK16visah__u:5591": "udyatkaṭhorapulakāṅkurakaṇṭakāgrai- ryadbhidyate mṛdu padaṃ nanu sā vyathā me” //",
  "GK16visah__u:5592": "--tenāṣṭau rūpake bhidāḥ /",
  "GK16visah__u:5593": "“cirantanairuktā” iti śeṣaḥ /",
  "GK16visah__u:5594": "kvacitparamparitamapyekadeśavivarti yathā--",
  "GK16visah__u:5595": "“khaṅgaḥ kṣmāsauvidallaḥ samiti vijayate mālavākhaṇḍalasya” //",
  "GK16visah__u:5596": "atrārthaḥ kṣmāyāṃ mahiṣītvāropaḥ khaḍge sauvidallatvārope nimittam /",
  "GK16visah__u:5597": "asya bhedasya pūrvavanmālāropatve 'pyudāharaṇaṃ mṛgyam /",
  "GK16visah__u:5598": "dṛśyante kvacidāropyāḥ śliṣṭāḥ sāṅge 'pi rūpake // VisSd_10.33 //",
  "GK16visah__u:5599": "tatraikadeśavivarti śliṣṭaṃ yathā mama--",
  "GK16visah__u:5600": "“karamudayamahīdharastanāgre galitatamaḥ paṭalāṃśuke niveśya /",
  "GK16visah__u:5601": "vikasitakumudekṣaṇaṃ vicumbatyayamamareśadiśo mukhaṃ sudhāṃśuḥ” //",
  "GK16visah__u:5602": "samastavastuviṣayaṃ yathā--atraiva “vicumbati-” ityādau “cucumbe haridabalāmukhamindunāyakena” iti pāṭhe /",
  "GK16visah__u:5603": "na cātra śliṣṭaparamparitam ?",
  "GK16visah__u:5604": "atra hi “bhūbṛdāvalidambholiḥ--” ityādau rājādau parvatatvādyāropa vinā varṇanīyasya rājāderdambholitādirūpaṇaṃ sarvathaiva sādṛśyābhāvādasaṅgatam /",
  "GK16visah__u:5605": "tarhi kathaṃ “padmodayadinādhīśaḥ-” ityādau paramparitam,",
  "GK16visah__u:5606": "rājādeḥ sūryādinā sādṛśyasya tejasvitādihetukasya saṃbhavāditi na vācyam /",
  "GK16visah__u:5607": "tathā hi--rājādestejastitādihetukaṃ suvyaktaṃ sādṛśyam,",
  "GK16visah__u:5608": "na tu prakṛte vivakṣitam,",
  "GK16visah__u:5609": "padmodayādereva dvayoḥ sādhāraṇadharmatayā vivakṣitatvāt /",
  "GK16visah__u:5610": "iha tu mahīdharādeḥ stanādinā sādṛśyaṃ pīnotuṅgatvādinā suvyaktameveti na śliṣṭaparamparitam /",
  "GK16visah__u:5611": "kvacitsamāsābhāve 'pi rūpakaṃ dṛśyate--",
  "GK16visah__u:5612": "“mukhaṃ tava kuraṅgākṣi ! sarojamiti nānyathā” /",
  "GK16visah__u:5613": "kvacidvaiyadhikaraṇye 'pi yathā--",
  "GK16visah__u:5614": "“vidadhe madhupaśreṇīmiha bhrūlatayā vidhiḥ” /",
  "GK16visah__u:5615": "kvacidvaidharmye 'pi yathā--",
  "GK16visah__u:5616": "“saujanyambumarusthalī sucaritālekhyadyubhittirguṇa- jyotsnākṛṣṇacaturdaśī saralatāyogaśvapucchacchaṭā /",
  "GK16visah__u:5617": "yaireṣāpi durāśayā kaliyuge rājāvalī sevitā teṣāṃ śūlini bhaktimātrasulabhe sevā kiyatkauśalam” //",
  "GK16visah__u:5618": "idaṃ mama /",
  "GK16visah__u:5619": "atra ca keṣāñcidrūpakāṇāṃ śabdaśleṣamūlatve 'pi rūpakaviśeṣatvādarthālaṅkāramavye gaṇanam /",
  "GK16visah__u:5620": "evaṃ vakṣyamāṇālaṅkāreṣu bodhyam /",
  "GK16visah__u:5621": "adhikārūḍhavaiśiṣṭyaṃ rūpakaṃ yattadeva tat /",
  "GK16visah__u:5622": "tadevādhikārūḍhavaiśiṣṭyasaṃjñakam /",
  "GK16visah__u:5623": "yathā mama--",
  "GK16visah__u:5624": "“idaṃ vaktraṃ sākṣādvirahitakalaṅkaḥ śaśadharaḥ sudhādhārādhāraścirapariṇataṃ bimbamadharaḥ /",
  "GK16visah__u:5625": "ime netre rātrindivamadhikaśobhe kuvalaye tanurlāvaṇyānāṃ jaladhiravagāhe sukhataraḥ” //",
  "GK16visah__u:5626": "atra kalaṅkarāhityādinādhikaṃ vaiśiṣṭyam /",
  "GK16visah__u:5627": "viṣayātmatayāropye prakṛtārthopayogini // VisSd_10.34 //",
  "GK16visah__u:5628": "pariṇāmo bhavettulyātulyādhikaraṇo dvidhā /",
  "GK16visah__u:5629": "āropyamāṇasyāropaviṣayātmatayā pariṇamanātpariṇāmaḥ /",
  "GK16visah__u:5630": "yathā--",
  "GK16visah__u:5631": "“smitenopāyanaṃ dūrādāgatasya kṛtaṃ mama /",
  "GK16visah__u:5632": "stanopapīḍamāśleṣaḥ kṛ (ta) to dyūte paṇastayā” //",
  "GK16visah__u:5633": "anyatropāyanapaṇo vasanābharaṇādibhāvenopayujyete /",
  "GK16visah__u:5634": "atra tu nāyakasaṃbhāvanadyūtayoḥ smitāśleṣarūpatayā /",
  "GK16visah__u:5635": "prathamārddhevaiyadhikaraṇyena prayogaḥ, dvitīye sāmānādhikaraṇyena /",
  "GK16visah__u:5636": "rūpake “mukhacandraṃ paśyāmi” ityādāvāropyamāṇacandrāderuparañjakatāmātram,",
  "GK16visah__u:5637": "na tu prakṛte darśanādāvupayogaḥ /",
  "GK16visah__u:5638": "iha tūpāyanoderviṣayeṇa tādātmyaṃ prakṛte ca nāyakasaṃbhāvanādāvupayogaḥ /",
  "GK16visah__u:5639": "ata eva rūpake āropyasyāvacchedakatvamātreṇānvayaḥ, atra tu tādātmyena /",
  "GK16visah__u:5640": "“dāse kṛtāgasi-” ityādau rūpakameva, na tu pariṇāmaḥ /",
  "GK16visah__u:5641": "āropyamāṇakaṇṭakasya pādabhedanakāryasyāpratutatvāt /",
  "GK16visah__u:5642": "na khalu tatkasyacidapi prastutakāryasya ghaṭanārthamanusandhīyate /",
  "GK16visah__u:5643": "ayamapi rūpakavadadhikārūḍhavaiśiṣṭyo dṛśyate /",
  "GK16visah__u:5644": "yathā--",
  "GK16visah__u:5645": "“vanecarāṇāṃ vanitāsakhānāṃ darīgṛhotsaṅganiṣaktabhāsaḥ /",
  "GK16visah__u:5646": "bhavanti yatrauṣadhayo rajanyāmatailapūrāḥ suratapradīpāḥ” //",
  "GK16visah__u:5647": "atra pradīpānāmauṣadhyātmatayā prakṛte suratopayoginyandhakāranāśe upayogo 'talapūratvenādhikārūḍhavaiśiṣṭyam /",
  "GK16visah__u:5648": "saṃdehaḥ prakṛte 'nyasya saṃśayaḥ pratibhotthitaḥ // VisSd_10.35 //",
  "GK16visah__u:5649": "śuddho niścayagarbho 'sau niścayānta iti tridhā /",
  "GK16visah__u:5650": "yatra saṃśaya eva paryavasānaṃ sa śuddhaḥ /",
  "GK16visah__u:5651": "yathā--",
  "GK16visah__u:5652": "“kiṃ tāruṇyataroriyaṃ rasabhahodbhinnā navā vallarī velāprocchalitasya kiṃ laharikā lāvaṇyavārāṃnidheḥ /",
  "GK16visah__u:5653": "udrāḍhotkalikāvatāṃ svasamayopanyāsaviśrambhiṇaḥ kiṃ sākṣādupadeśayaṣṭirathavā devasya śṛṅgāriṇaḥ” //",
  "GK16visah__u:5654": "yatrādāvante ca saṃśaya eva madhye niścayaḥ sa niścayamadhyaḥ /",
  "GK16visah__u:5655": "yathā--",
  "GK16visah__u:5656": "“ayaṃ mārtaṇḍaḥ kiṃ sa khalu turagaiḥ saptabhiritaḥ kṛśānuḥ kiṃ sarvāḥ prasarati diśo naiṣa niyatam /",
  "GK16visah__u:5657": "kṛtāntaḥ kiṃ sākṣānmahiṣavahano 'sāviti punaḥ samālokyājau tvāṃ vidadhati vikalpān pratibhaṭāḥ” //",
  "GK16visah__u:5658": "atra madhye mārtaṇḍādyabhāvaniścayaḥ,",
  "GK16visah__u:5659": "rājaniścaye dvitīyasaṃśayotthānāsaṃbhavāt yatrādau saṃśayo 'nte ca niścayaḥ sa niścayāntaḥ /",
  "GK16visah__u:5660": "yathā--",
  "GK16visah__u:5661": "kiṃ tāvatsarasi sarojametadārādāhosvinmukhamavabhāsate taruṇyāḥ /",
  "GK16visah__u:5662": "saṃśayya kṣaṇamiti niścikāya kaścidvibbokairvakasavāsināṃ parokṣaiḥ” //",
  "GK16visah__u:5663": "apratibhotthāpite tu “sthāṇurvā puruṣo vā” ityādisaṃśaye nāyamalaṅkāraḥ /",
  "GK16visah__u:5664": "“madhyaṃ tava sarojākṣi ! payodharabharāditam /",
  "GK16visah__u:5665": "asti nāstīti saṃdehaḥ kasya citte na bhāsate” //",
  "GK16visah__u:5666": "atrātiśayoktireva, upameye upamānasaṃśayasyaivaitadalaṅkāraviṣayatvāt /",
  "GK16visah__u:5667": "sāmyādatasmiṃstadbuddhirbhrāntimān pratibhotthitaḥ // VisSd_10.36 //",
  "GK16visah__u:5668": "yathā--“mugdhā dugdhadhiyā gavāṃ vidadhate kumbhānagho vallavāḥ karṇe kairavaśaṅkayā kuvalayaṃ kurvanti kāntā api /",
  "GK16visah__u:5669": "karkandhūphasamuccinoti śabarī muktāphalāśaṅkayā sāndrā candramaso na kasya kurute cittabhramaṃ candrikā” //",
  "GK16visah__u:5670": "asvarasotthāpitā bhrāntirnāyamalaṅkāraḥ /",
  "GK16visah__u:5671": "yathā--“śuktikāyāṃ rajatam” iti /",
  "GK16visah__u:5672": "na cāsādṛśyamūlā /",
  "GK16visah__u:5673": "yathā--",
  "GK16visah__u:5674": "“saṃgamavirahavikalpe varamiha na saṃgamastasyāḥ /",
  "GK16visah__u:5675": "saṅge saiva tathaikā tribhuvanamapi tanmayaṃ virahe” //",
  "GK16visah__u:5676": "kvacidbhedādgrahītṝṇāṃ viṣayāṇāṃ tathā kvacit /",
  "GK16visah__u:5677": "ekasyānekadhollekho yaḥ sa ullekha ucyate // VisSd_10.37 //",
  "GK16visah__u:5678": "krameṇodāharaṇam--",
  "GK16visah__u:5679": "“priya iti gopavadhūbhiḥ śiśuriti vṛddhairadhīśa iti devaiḥ /",
  "GK16visah__u:5680": "nārāyaṇa iti bhaktairbrahmetyagrāhi yogibhirdevaḥ” //",
  "GK16visah__u:5681": "atraikasyāpi bhagavatastattadguṇayogādanekadhollekhe gopavadhūprabhṛtīnāṃ rucyādayo yathāyogaṃ prayojakāḥ /",
  "GK16visah__u:5682": "yadāhuḥ--",
  "GK16visah__u:5683": "“yathāruci yathārthitvaṃ yathāvyutpatti bhidyate /",
  "GK16visah__u:5684": "ābhāso 'pyartha ekasminnanusandhānasādhitaḥ” //",
  "GK16visah__u:5685": "atra bhagavataḥ priyatvādīnāṃ vāstavatvād grahītṛbhedācca na mālārūpakam, na ca bhrāntimān /",
  "GK16visah__u:5686": "na cāyamabhede bheda ityevaṃrūpātiśayoktiḥ /",
  "GK16visah__u:5687": "tathāhi--“anyadevāṅgalāvaṇyam-” ityādau lāvaṇyāderviṣayasya pṛthaktvenādhyavasānam /",
  "GK16visah__u:5688": "na ceha bhagavati gopavadhūprabhṛtibhiḥ priyatvādyadhyavasīyate priyatvāderbhagavati tatkāle tāttvikatvāt /",
  "GK16visah__u:5689": "kecidāhuḥ--“ayamalaṅkāro niyamenālaṅkārāntaravicchittimūlaḥ /",
  "GK16visah__u:5690": "uktodāharaṇe ca śiśutvādīnāṃ niyamanābhiprāyātpriyatvādīnāṃ bhinnatvādhyavasāya ityatiśayoktirasti,",
  "GK16visah__u:5691": "tatsadbhāve 'pi grahītṛbhedena nānātvapratītirūpovicchitti viśeṣa ullekhākhyabhinnālaṅkāraprayojakaḥ /",
  "GK16visah__u:5692": "śrīkaṇṭhajanapadavarṇane--“vajrapañjaramiti śaraṇāgataiḥ,",
  "GK16visah__u:5693": "ambaravivaramiti vātikaiḥ” ityādiścātiśayoktervivikto viṣayaḥ /",
  "GK16visah__u:5694": "iha ca rūpakālaṅkārayogaḥ” /",
  "GK16visah__u:5695": "vastutastu--“ambaravivaram-” ityādau bhrāntimantamevecchanti na rūpakam,",
  "GK16visah__u:5696": "bhedapratītipuraḥ sarasyaivāropasya gauṇīmūlarūpakādiprayojakatvāt /",
  "GK16visah__u:5697": "yadāhuḥ śarīrakamīmāṃsābhāṣyavyākhyāne śrīvācaspatimiśrāḥ-“api ca paraśabdaḥ paratra lakṣyamāṇaguṇayogena vartate iti yatra prayoktṛpratipatroḥ saṃpratipattiḥ sa gauṇaḥ,",
  "GK16visah__u:5698": "sa ca bhedapratyayapuraḥ saraḥ” iti /",
  "GK16visah__u:5699": "iha tu vātikānāṃ śrīkaṇṭhajanapadavarṇane bhrāntikṛta evāmbaravivarādyāropa iti /",
  "GK16visah__u:5700": "atraiva ca “capovanamiti munibhiḥ kāmāyatanamiti veśyābhiḥ” ityādau pariṇāmālaṅkārayogaḥ /",
  "GK16visah__u:5701": "“gāmbhīryeṇa samudro 'si sauraveṇāsi parvataḥ” /",
  "GK16visah__u:5702": "ityādau cānekadhollekhe gāmbhīryādiviṣayabhedaḥ prayojakaḥ /",
  "GK16visah__u:5703": "atra ca rūpakayogaḥ /",
  "GK16visah__u:5704": "“gururvacasi, pṛthururasi, arjuno yaśasi-” ityādiṣu cāsya rūpakādvivikto viṣaya iti /",
  "GK16visah__u:5705": "atra hi śleṣamūlātiśayoktiyogaḥ /",
  "GK16visah__u:5706": "prakṛtaṃ pratiṣidhyānyasthāpanaṃ syādapahnutiḥ /",
  "GK16visah__u:5707": "iyaṃ dvidhā /",
  "GK16visah__u:5708": "kvacidapahnapūrvaka āropaḥ, kvacidāropapūrvako 'pahnava iti /",
  "GK16visah__u:5709": "krameṇodāharaṇam--",
  "GK16visah__u:5710": "“nadaṃ nabhomaṇḍalamamburāśirnaitāśca tārā navaphenabhaṅgāḥ /",
  "GK16visah__u:5711": "nāyaṃ śaśī kuṇḍalitaḥ phaṇīndro nāsau kalaṅkaḥ śayito murāriḥ” //",
  "GK16visah__u:5712": "“etadvibhāti caramācalacūḍacumbi hiṇḍīra-piṇḍa-ruci-śītamarīcibimbam /",
  "GK16visah__u:5713": "ujjvālitasya rajanīṃ madanānalasya dhūmaṃ dadhatprakaṭalāñchanakaitavena” //",
  "GK16visah__u:5714": "idaṃ padyaṃ mama /",
  "GK16visah__u:5715": "evam--“virājati vyomavapuḥ payodhistārāmayāstatra ca phenabhaṅgāḥ” ityādyākāreṇa ca prakṛtaniṣedho bodhyaḥ /",
  "GK16visah__u:5716": "gopanīyaṃ kalapyarthaṃ dyotayitvā kathañcana // VisSd_10.38 //",
  "GK16visah__u:5717": "yadi śleṣeṇānyathā vānyathayetsāpyahnutiḥ /",
  "GK16visah__u:5718": "śleṣeṇa yathā--",
  "GK16visah__u:5719": "“kāle vāridharāṇāmapatitayā naiva śakyate sthātum /",
  "GK16visah__u:5720": "utkaṇṭhitāsi tarale ! nahi nahi sakhi ! picchilaḥ panthāḥ” //",
  "GK16visah__u:5721": "atra “apatitayā” ityatra patiṃ vinetyuktvā paścātpatanābhāvena ityanyathā kṛtam /",
  "GK16visah__u:5722": "aśleṣeṇa yathā--",
  "GK16visah__u:5723": "“iha puro 'nilakampitavigrahā milati kā na vanaspatinā latā /",
  "GK16visah__u:5724": "smarasi kiṃ sakhi ! kāntaratotsavaṃ nahi ghanāgamarītirudāhṛtā” //",
  "GK16visah__u:5725": "vakroktau parokteranyathākāraḥ, iha tu svauktereveti bhedaḥ /",
  "GK16visah__u:5726": "gopanakṛtā gopanīyasyāpi prathamamabhihitatvācca vyājokteḥ /",
  "GK16visah__u:5727": "anyanniṣidhya prakṛtasthāpanaṃ niścāyaḥ punaḥ // VisSd_10.39 //",
  "GK16visah__u:5728": "niścayākhyo 'yamalaṅkāraḥ /",
  "GK16visah__u:5729": "anyadityāropyamāṇam /",
  "GK16visah__u:5730": "yathā mama--“vadanamidaṃ na sarojaṃ nayane nendīvare ete /",
  "GK16visah__u:5731": "iva savidhe mugdhadṛśo bhramara ! mudā kiṃ paribhramasi” //",
  "GK16visah__u:5732": "yathā vā--",
  "GK16visah__u:5733": "“hṛdi visalatāhāro nāyaṃ bhujaṅgamanāyakaḥ kuvalayadalaśreṇī kaṇṭhe na sā garaladyutiḥ /",
  "GK16visah__u:5734": "malayajarajo nedaṃ bhasma priyārahite mayi prahara na harabhrāntyānaṅga ! krudhā kimu dhāvasi” //",
  "GK16visah__u:5735": "na hyayaṃ niścayāntaḥ saṃdehaḥ, tatra saṃśayaniścayayorekāśrayatvenāvasthānāt /",
  "GK16visah__u:5736": "atra tu bhramarādeḥ saṃśayo nāyakāderniścayaḥ /",
  "GK16visah__u:5737": "kiñca na bhramarāderapi saṃśayaḥ ekakoṭyadhike jñāne, tathā samīpāgamanāsaṃbhāvat /",
  "GK16visah__u:5738": "tarhi bhrāntimānastu, astu nāma bhramārāder bhrāntiḥ /",
  "GK16visah__u:5739": "na ceha tasyāścamatkāravidhāyitvam, api tu tathāvidhanāyakādyuktereveti sahṛdayasaṃvedyam /",
  "GK16visah__u:5740": "kiñcāvivakṣite 'piṃ bhramarādeḥ patanādau bhrāntau vā nāyikācāṭvādirūpeṇaiva saṃbhavati tathāvidhoktiḥ /",
  "GK16visah__u:5741": "na ca rūpakadhvanirayam, mukhasya kamalatvenānirdhāraṇāt /",
  "GK16visah__u:5742": "na cāpahnutiḥ, prastutasyāniṣedhāditipṛthagevāyamalaṅkāraścirantanoktālaṅkārebhyaḥ /",
  "GK16visah__u:5743": "śuktikāyāṃ rajatadhiyā patati puruṣe śuktikeyaṃ na rajatamiti kasyāciduktirnāyamalaṅkāro vaicitryābhāvāt /",
  "GK16visah__u:5744": "bhavetsaṃbhāvanotprekṣā prakṛtasya parātmanā /",
  "GK16visah__u:5745": "vācyā pratīyamānā sā prathamaṃ dvividhā matā // VisSd_10.40 //",
  "GK16visah__u:5746": "vācyevādiprayoge syādaprayoge parā punaḥ /",
  "GK16visah__u:5747": "jātiguṇaḥ kriyā dravyaṃ yadutprekṣyaṃ dvayorapi // VisSd_10.41 //",
  "GK16visah__u:5748": "tadaṣṭadhāpi pratyekaṃ bhāvābhāvābhimānataḥ /",
  "GK16visah__u:5749": "guṇakriyāsvarūpatvānnimittasya punaśca tāḥ // VisSd_10.42 //",
  "GK16visah__u:5750": "dvātriṃśadvidhatāṃ yānti--",
  "GK16visah__u:5751": "tatra vācyotprekṣāyāmudāharaṇaṃ diṅmātraṃ yathā--",
  "GK16visah__u:5752": "“ūruḥ kuraṅgakadṛśaścañcalacelāñcalo bhāti /",
  "GK16visah__u:5753": "sapatākaḥ kanakamayo vijayastambhaḥ smarasyeva” //",
  "GK16visah__u:5754": "atra vijayastambhasya bahuvācakatvājjātyuprekṣā /",
  "GK16visah__u:5755": "“jñāne maunaṃ kṣamā śaktau tyāge ślāghāviparyayaḥ /",
  "GK16visah__u:5756": "guṇā guṇānubandhitvāttasya saprasavā iva” //",
  "GK16visah__u:5757": "atra saprasavatvaṃ guṇaḥ /",
  "GK16visah__u:5758": "“gaṅgāmbhasi suratrāṇa ! tava niḥ śānanisvanaḥ /",
  "GK16visah__u:5759": "snātīvāridhūvargagarbhapātanapātakī” //",
  "GK16visah__u:5760": "atra snātīti kriyā /",
  "GK16visah__u:5761": "“mukhameṇīdṛśo bhāti pūrṇacandra ivāparaḥ” /",
  "GK16visah__u:5762": "atra candra ityekavyaktivācakatvāddravyaśabdaḥ /",
  "GK16visah__u:5763": "ete bhāvābhimāne /",
  "GK16visah__u:5764": "abhāvābhimāne yathā--",
  "GK16visah__u:5765": "“kapolaphalakāvasyāḥ kaṣṭaṃ bhūtvā tathāvidhau /",
  "GK16visah__u:5766": "upaśyantāvivānyonyamīdṛkṣāṃ kṣāmatāṃ gatau” //",
  "GK16visah__u:5767": "atrāpaśyantāviti kriyāyā abhāvaḥ /",
  "GK16visah__u:5768": "evamanyat /",
  "GK16visah__u:5769": "nimittasya guṇakriyārūpatve yathā--“gaṅgambhasi” ityādau snātīvetyutprekṣānimittaṃ pātakitvaṃ guṇaḥ /",
  "GK16visah__u:5770": "“apaśyantau-” ityādau kṣāmatāgamanarūpaṃ nimittaṃ kriyā /",
  "GK16visah__u:5771": "evamanyat /",
  "GK16visah__u:5772": "pratīyamānotprekṣā yathā--",
  "GK16visah__u:5773": "“tanvaṅgyāḥ stanayugmena mukhaṃ na prakaṭīkṛtam /",
  "GK16visah__u:5774": "hārāya guṇine sthānaṃ na dattamiti lajjayā” //",
  "GK16visah__u:5775": "atra lajjayeveti ivādyabhāvātpratīyamānotprekṣā /",
  "GK16visah__u:5776": "evamanyat /",
  "GK16visah__u:5777": "nanu dhvaninirūpaṇaprastāve 'laṅkārāṇāṃ sarveṣāmapi vyaṅgyātvaṃ bhavatītyuktam /",
  "GK16visah__u:5778": "samprati punaviśiṣya kathamutprekṣāyāḥ pratīyamānatvam ?",
  "GK16visah__u:5779": "ucyatevyaṅgyotprekṣāyām--“mahilāsahassa-” ityādāvutprekṣaṇaṃ vināpi vākyaviśrāntiḥ /",
  "GK16visah__u:5780": "iha tu stanayorlajjāyā asambhavāllajjayevetyutprekṣayaiveti vyaṅgyapratīyamānotprekṣayorbhedaḥ /",
  "GK16visah__u:5781": "atra vācyotprekṣāyāḥ ṣoḍaśasu bhedeṣu madhye viśeṣamāha--",
  "GK16visah__u:5782": "--tatra vācyābhidāḥ punaḥ /",
  "GK16visah__u:5783": "vinā dravyaṃ tridhā sarvāḥ svarūpaphalahetugāḥ // VisSd_10.43 //",
  "GK16visah__u:5784_0": "yatrokteṣu vācyapratīyamānotprekṣayorbhedeṣu madhye ye vācyotprekṣāyāḥ ṣoḍaśa bhedāsteṣu",
  "GK16visah__u:5784_1": "ca jātyādīnāṃ trayāṇāṃ ye dvādaśa bhedāsteṣāṃ pratyekaṃ svarūpaphalahetugatatvena",
  "GK16visah__u:5784_2": "dvādaśabhedatayā ṣaṭtriṃśadbhedāḥ /",
  "GK16visah__u:5785": "dravyasya svarūpotprekṣaṇameva sambhavatīti catvāra iti militvā catvāliṃśadbhedāḥ /",
  "GK16visah__u:5786": "atra svarūpotprekṣā yathā pūrvodāharaṇeṣu “smārasya vijayastambhaḥ” iti /",
  "GK16visah__u:5787": "“saprasavā iva” ityādayo jātiguṇasvarūpagāḥ /",
  "GK16visah__u:5788": "phalotprekṣā yathā--",
  "GK16visah__u:5789": "“rāvaṇasyāpi rāmāsto bhittvā hṛdayamāśugaḥ /",
  "GK16visah__u:5790": "viveśa bhuvamākhyātumuragebhya iva priyam” //",
  "GK16visah__u:5791": "atrākhyātumiti bhūpraveśasya phalaṃ kriyārūpamutprekṣitam /",
  "GK16visah__u:5792": "hetūtprekṣā yathā--",
  "GK16visah__u:5793": "“saiṣā sthalī yatra vicinvatā tvāṃ bhraṣṭaṃ mayā nūpuramekamurvyām /",
  "GK16visah__u:5794": "adṛśyata tvaccaraṇāravindaviśleṣaduḥ khādiva baddhamaunam” //",
  "GK16visah__u:5795": "atra duḥ kharūpo guṇo hetutvenotprekṣitaḥ /",
  "GK16visah__u:5796": "evamanyat /",
  "GK16visah__u:5797": "uktyanuktayornimittasya dvidhā tatra svarūpagāḥ /",
  "GK16visah__u:5798": "teṣu catvāriṃśatsaṃkhyākeṣu bhedeṣu madhye ye svarūpagāyāḥ ṣoḍaśa bhedāste utprekṣānimittasyopādānānupādānābhyāṃ dvātriṃśadbhedā iti militvā ṣaṭpañcāśadbhedā vācyotprekṣāyāḥ /",
  "GK16visah__u:5799": "tatra nimittasyopādānaṃ yathā pūrvodāhṛte “snātīva” ityutprekṣāyaṃ nimittaṃ pātakitvamupāttam /",
  "GK16visah__u:5800": "anupādāne yathā--“candra ivāparaḥ” ityatra tathāvidhasaundaryādyatiśayo nopāttaḥ /",
  "GK16visah__u:5801": "hetuphalayostu niyamena nimittasyopādānameva,",
  "GK16visah__u:5802": "tathāhi--“viśleṣaduḥ khādiva” ityatra yannimittaṃ baddhamaunatvam “ākhyātumiva” ityatra ca bhūpraveśastayoranupādāne 'saṅgatameva vākyaṃ syāt /",
  "GK16visah__u:5803": "pratīyamānāyāḥ ṣoḍaśasu bhedeṣu viśeṣamāha--",
  "GK16visah__u:5804": "pratīyamānābhedāśca pratyekaṃ phalahetugāḥ // VisSd_10.44 //",
  "GK16visah__u:5805": "yathaidāhṛte “nanvaṅgyāḥ stanayugmena” ityatra lajjayeveti heturutprekṣitaḥ /",
  "GK16visah__u:5806": "asyāmapi nimittasyānupādānaṃ na sambhavati /",
  "GK16visah__u:5807": "ivādyanupādāne nimittasya cākīrtane utprekṣaṇasya pramāturniścetumaśakyatvāt /",
  "GK16visah__u:5808": "svarūpotprekṣāpyatra na bhavati,",
  "GK16visah__u:5809": "dharmāntaratādātmayanibandhanāyāmasyāmivādyaprayoge viśeṣaṇayoge satyatiśayokterabhyupagamāt /",
  "GK16visah__u:5810": "yathā--“ayaṃ rājāparaḥ pākaśāsanaḥ” iti /",
  "GK16visah__u:5811": "(viśeṣaṇābhāve ca rūpakasya, yathā--“rājā pākaśāsanaḥ” iti / )",
  "GK16visah__u:5812": "tadevaṃ dvātriṃśatprakārā pratīyamānotprekṣā /",
  "GK16visah__u:5813": "uktyanuktyoḥ prastutasya pratyekaṃ tā api dvidhā /",
  "GK16visah__u:5814": "tā utprekṣāḥ /",
  "GK16visah__u:5815": "uktau yathā--“uruḥ kuraṅgakadṛśaḥ-” iti /",
  "GK16visah__u:5816": "anuktau yathā mama prabhāvatyāma--“pradyumnaḥ--iva hi samprati digantaramācchādayatā timirapaṭalena--",
  "GK16visah__u:5817": "ghaṭitamivāñjanapuñjaiḥ pūritamiva mṛgamadakṣodaiḥ /",
  "GK16visah__u:5818": "tatamiva tamālatarūbhirvṛtamiva nīlāṃśukairbhuvanam” //",
  "GK16visah__u:5819": "atrāñjanena ghaṭitatvāderutprekṣaṇīyasya viṣayavyāptatvaṃ nopāttam /",
  "GK16visah__u:5820": "yathā vā--",
  "GK16visah__u:5821": "“limpatīva tamo 'ṅgāni varṣatīvāñjanaṃ nabhaḥ” /",
  "GK16visah__u:5822": "atra tamaso lepanasya vyāpanarūpo viṣayo nopāttaḥ /",
  "GK16visah__u:5823": "añjanavarṣaṇasya tamaḥ sampātaḥ /",
  "GK16visah__u:5824": "anayorutprekṣānimittaṃ ca tamaso 'tibahulatvaṃ dhārārūpeṇādhaḥ saṃyogaśca yathāsaṃkhyam /",
  "GK16visah__u:5825": "kecittu--“alapanakartṛbhaūtamapi tamo lepanakartṛtvenotprekṣitaṃ vyāpanaṃ ca nimittam,",
  "GK16visah__u:5826": "evaṃ nabho 'pi varṣaṇākriyākartṛtvena” ityāhuḥ /",
  "GK16visah__u:5827": "alaṅkārāntarotthā sā vaicitryamadhikaṃ bhajet // VisSd_10.45 //",
  "GK16visah__u:5828": "tatra sāpahnavotprekṣā yathā mama--",
  "GK16visah__u:5829": "“aśrucchalena sudṛśo hutapāvakadhūmakaluṣākṣyāḥ /",
  "GK16visah__u:5830": "aprāpya mānamaṅge vigalati lāvaṇyavāripūra iva” //",
  "GK16visah__u:5831": "śleṣahetugā yathā--",
  "GK16visah__u:5832": "“muktotkaraḥ saṅkaṭaśuktimadhyadvinirgataḥ sārasalocanāyāḥ /",
  "GK16visah__u:5833": "jānīmahe 'syāḥ kamanīyakambugrīvādhivāsādguṇavattvamāpa” //",
  "GK16visah__u:5834": "atra guṇavattve śleṣaḥ kambugrīvādhivāsādiveti hetūtprekṣāyā hetuḥ /",
  "GK16visah__u:5835": "atra “jānīmahe” ityutprekṣāvācakam /",
  "GK16visah__u:5836": "evam--",
  "GK16visah__u:5837": "manye śaṅke dhruvaṃ prāyo nūnamityevamādayaḥ /",
  "GK16visah__u:5838": "kvacidupamopakramotprekṣā yathā--",
  "GK16visah__u:5839": "“pārejalaṃ nīranidherapasyan murārirānīlapalāśarāśīḥ /",
  "GK16visah__u:5840": "vanāvalīrutkalikāsahastrapratikṣaṇotkūlitaśaivalābhāḥ” //",
  "GK16visah__u:5841": "ityatrābhāśabdasyopamāvācakatvādupakrame upamā /",
  "GK16visah__u:5842": "paryavasāne tu jaladhitīre śaivālasthiteḥ sambhāvanānupapattau sambhāvanotthāpanamityutprekṣā /",
  "GK16visah__u:5843": "evaṃ virahavarṇane--“keyūrāyitamaṅgadaiḥ--” ityatra “vikāsinīlotpalatisma karṇe mṛgāyatākṣyāḥ kuṭilaḥ kaṭākṣaḥ” ityādau ca jñeyam /",
  "GK16visah__u:5844": "bhrāntimadalaṅkāre “mugghā dugdhadhiyā--” ityādau bhrāntānāṃ ballavādīnāṃ viṣayasya candrikāderjñānameva nāsti,",
  "GK16visah__u:5845": "tadupanibandhanasya kavinaiva kṛtatvāt /",
  "GK16visah__u:5846": "iha tu saṃbhāvanākartuviṣayasyāpi jñānamiti dvayorbhedaḥ /",
  "GK16visah__u:5847": "saṃdehe tu samakakṣatayā koṭidvayasya pratītiḥ, iha tūtkaṭā saṃbhāvyabhūtaikakoṭiḥ /",
  "GK16visah__u:5848": "atiśayoktau viṣayiṇaḥ pratītasya parvavāsane 'satyatā pratīyate, iha tu pratītikāla eveti bhedaḥ /",
  "GK16visah__u:5849": "“rañjitā nu vividhāstaruśalā nāmitaṃ nu gaganaṃ sthagitaṃ nu /",
  "GK16visah__u:5850": "pūritā nu viṣameṣu dharitrī saṃhṛtā nu kakubhastimireṇa” //",
  "GK16visah__u:5851": "ityatra yattarvādau timirākrāntatā rañjanādirūpeṇa saṃdihyata iti saṃdehālaṅkāra iti kecidāhuḥ,",
  "GK16visah__u:5852": "tanna-ekaviṣaye samānabalatayānekakoṭisphuraṇasyaiva saṃdehatvāt /",
  "GK16visah__u:5853": "iha tu tarvādivyāpteḥ pratisaṃbandhibhedo vyāpanādernigaraṇena rañjanādeḥ sphuraṇaṃ ca /",
  "GK16visah__u:5854": "anye tu--“anekatvanirdhāraṇarūpavicchittyāśrayatvenaikakoṭyadhike 'pi bhinno 'yaṃ saṃdehaprakāraḥ” iti vadanti sma;",
  "GK16visah__u:5855": "tadapyayuktam--nigīrṇasvarūpasyānyatādātmyapratītihi saṃbhāvanā,",
  "GK16visah__u:5856": "tasyāścātra sphuṭatayā sadbhāvāt nuśabdena cevaśabdavattasyādyotanādutprekṣaiveyaṃ bhavituṃ yuktā,",
  "GK16visah__u:5857": "alamadṛṣṭasaṃdahaprakārakalpanayā /",
  "GK16visah__u:5858": "“yadetaccandrāntarjaladalavalīlāṃ vitanute tadācaṣṭe lokaḥ śaśaka iti no māṃ prati tathā /",
  "GK16visah__u:5859": "ahaṃ tvinduṃ manye tvadarivirahākrāntataruṇī- kaṭākṣolkāpātavraṇakiṇakalaṅkāṅkitatanum” //",
  "GK16visah__u:5860": "ityatra “bhanye” śabdaprayoge 'pyuktarūpāyāḥ sambhāvanāyā apratītevitarkamātraṃ nāsāvapahnavotprekṣā /",
  "GK16visah__u:5861": "siddhatve 'dhyavasāyasyātiśayoktirnigadyate /",
  "GK16visah__u:5862": "viṣayanigaraṇenābhedapratipattirviṣayiṇo 'dhyavasāyaḥ /",
  "GK16visah__u:5863": "asya cotprekṣāyāṃ viṣayiṇo 'niścitatvena nirdeśātsādhyatvam,",
  "GK16visah__u:5864": "iha tu niścitatvenaiva pratītiriti siddhatvam /",
  "GK16visah__u:5865": "viṣayanigaraṇaṃ cotprekṣāyāṃ viṣayasyādhaḥ karaṇamātreṇa, ihāpi mukhaṃ dvitīyaścandra ityādau /",
  "GK16visah__u:5866": "yadāhuḥ--",
  "GK16visah__u:5867": "“viṣayasyānupādāne 'pyupādāne 'pi sūrayaḥ /",
  "GK16visah__u:5868": "adhaḥ karaṇamātreṇa nigīrṇatvaṃ pracakṣate” //",
  "GK16visah__u:5869": "iti /",
  "GK16visah__u:5870": "bhede 'pyabhedaḥ sambandhe 'sambandhastadviparyayau // VisSd_10.46 //",
  "GK16visah__u:5871": "paurvāparyātyayaḥ kāryahetvoḥ sā pañcadhā tataḥ /",
  "GK16visah__u:5872": "tadviparyayau abhede bhedaḥ, asambandhe sambandhaḥ /",
  "GK16visah__u:5873": "sā atiśayoktiḥ /",
  "GK16visah__u:5874": "atra bhede 'bhedo yathā mama--",
  "GK16visah__u:5875": "“kathamupari kalāpinaḥ kalāpo vilasati tasya tale 'ṣṭamīndukhaṇḍam /",
  "GK16visah__u:5876": "kuvalayayugalaṃ tato vilolaṃ tilakusumaṃ tadadhaḥ pravālamasmāt” //",
  "GK16visah__u:5877": "atra kāntākeśapāśādermayūrakalāpādibhirabhedenādhyavasāyaḥ /",
  "GK16visah__u:5878": "yathā vā--“viśleṣaduḥ khādiva baddhamaunam” /",
  "GK16visah__u:5879": "atra cetanagatamaunitvamanyat, acetanagataṃ cānyaditi dvayorbhede 'pyabhedaḥ /",
  "GK16visah__u:5880": "evam--",
  "GK16visah__u:5881": "“sahādharadalenāsya yauvane rāgabhākpriyaḥ” /",
  "GK16visah__u:5882": "atrādharasya rāgo lauhityam, priyasya rāgaḥ prema, dvayorabhedaḥ /",
  "GK16visah__u:5883": "abhede bhedo yathā--",
  "GK16visah__u:5884": "“anyadevāṅgalāvaṇyamanyāḥ saurabhasampadaḥ /",
  "GK16visah__u:5885": "tasyāḥ padmapalāśākṣyāḥ sarasatvamalaukikam” //",
  "GK16visah__u:5886": "sambandhe 'sambandho yathā--",
  "GK16visah__u:5887": "“asyāḥ sargavidhau prajāpatirabhūccandro nu kāntipradaḥ śṛṅgāraikarasaḥ svaya nu madano māso nu puṣpākaraḥ /",
  "GK16visah__u:5888": "vedābhyāsajaḍaḥ kathaṃ nu viṣayavyāvṛttakautūhalo nirmātuṃ prabhavenmanoharamidaṃ rūpaṃ purāṇo muniḥ” //",
  "GK16visah__u:5889": "atra purāṇaprajāpatinirmāṇasambandhe 'pyasambandhaḥ /",
  "GK16visah__u:5890": "asambandhe sambandho yathā--",
  "GK16visah__u:5891": "“yadi syānmaṇḍale saktamindorindīvaradvayam /",
  "GK16visah__u:5892": "tadopamīyate tasyā vadanaṃ cārulocanam” //",
  "GK16visah__u:5893": "atra yadyarthabalādāhṛtena sambandhena sambhāvanayā sambandhaḥ /",
  "GK16visah__u:5894": "kāryakāraṇayoḥ paurvāparyaviparyayaśca dvidhā bhavati /",
  "GK16visah__u:5895": "kāraṇātprathamaṃ kāryasya bhāve dvayoḥ samakālatveca /",
  "GK16visah__u:5896": "krameṇa yathā--",
  "GK16visah__u:5897": "“prāgeva hariṇākṣīṇāṃ cittamutkalikākulam /",
  "GK16visah__u:5898": "paścādudbhinnabakularasālamukulaśriyaḥ” //",
  "GK16visah__u:5899": "“samameva samākrāntaṃ dvayaṃ dviradagāminā /",
  "GK16visah__u:5900": "tena siṃhāsanaṃ pitryaṃ maṇḍalaṃ ca kahīkṣitām” //",
  "GK16visah__u:5901": "iha kecidāhuḥ--keśapāśādigato laukiko 'tiśayo 'laukikatvenādhyavasīyate /",
  "GK16visah__u:5902": "keśapāśādīnāṃ kalāpādibhiradhyavasāye “anyadevāṅgalāvaṇyam” ityādiprakāreṣvavyāptirlakṣaṇasya” iti /",
  "GK16visah__u:5903": "tanna,--tatrāpi hyanyadaṅgalāvaṇyamanyatvenādhyavasīyate /",
  "GK16visah__u:5904": "tathāhi “anyadeva” iti sthāne “anyadiva” iti pāṭhe 'dhyavasāyasyāsādhyatvamevetyutprekṣāṅgīkriyate /",
  "GK16visah__u:5905": "“prageva hariṇākṣīṇām--” ityatra bakulādīśrīṇāṃ prathamabhāvitāpi paścādbhāvitvenādhyavasitā,",
  "GK16visah__u:5906": "ata evātrāpīvaśabdayoge utprekṣā evamanyatra /",
  "GK16visah__u:5907": "padārthānāṃ prastutānāmanyeṣāṃ vā yadā bhavet // VisSd_10.47 //",
  "GK16visah__u:5908": "ekadharmābhisambandhaḥ syāttadā tulyayogitā /",
  "GK16visah__u:5909": "anyeṣāmaprastutānām /",
  "GK16visah__u:5910": "dharmo guṇakriyārūpaḥ /",
  "GK16visah__u:5911": "udāharaṇam--",
  "GK16visah__u:5912": "“anulepanāni kusumānyabalāḥ kṛtamanyavaḥ patiṣu dīpadaśāḥ /",
  "GK16visah__u:5913": "samayena tena suciraṃ śayita- pratibodhitasmaramabodhiṣata” //",
  "GK16visah__u:5914": "atra sandhyāvarṇanasya prastutatvātprastutānāmanulepanādīnāmekabodhanakriyābhisambandhaḥ /",
  "GK16visah__u:5915": "“tadaṅgamārdavaṃ draṣṭuḥ kasya citte na bhāsate /",
  "GK16visah__u:5916": "mālatīśaśabhṛllekhākadalīnāṃ kaṭhoratā” //",
  "GK16visah__u:5917": "ityatra mālatyādīnāmaprastutānāṃ kaṭhoratārūpaikaguṇasambandhaḥ /",
  "GK16visah__u:5918": "evam--",
  "GK16visah__u:5919": "“dānaṃ vittādṛtaṃ vācaḥ kīrttidharmau tathāyuṣaḥ /",
  "GK16visah__u:5920": "paropakāraṇaṃ kāyādasārātsāramāharet” //",
  "GK16visah__u:5921": "atra dānādīnāṃ karmabhūtānāṃ sāratārūpaikaguṇasambandha ekāharaṇakriyāsambandhaḥ /",
  "GK16visah__u:5922": "aprastutaprastutayordepakaṃ tu nigadyate // VisSd_10.48 //",
  "GK16visah__u:5923": "atha kārakamekaṃ syādanekāsu kriyāsu cet /",
  "GK16visah__u:5924": "krameṇodāharaṇam--",
  "GK16visah__u:5925": "“balāvalepādadhunāpi pūrvavat prabādhyate tena jagajjigīṣuṇā /",
  "GK16visah__u:5926": "satīva yoṣitprakṛtiḥ suniścalā pumāṃsamabhyeti bhavāntareṣvapi” //",
  "GK16visah__u:5927": "atra prastutāyāḥ suniścalāyāḥ prakṛteraprastutāyāśca yoṣita ekānugamanakriyāsambandhaḥ /",
  "GK16visah__u:5928": "“dūraṃ samāgatavati tvayi jīvanāthe bhinnā manobhavaśareṇa tapasvinī sā /",
  "GK16visah__u:5929": "uttiṣṭhati svapiti vāsagṛha tvadīya- māyāti yāti hasati śvasiti kṣaṇena” //",
  "GK16visah__u:5930": "idaṃ mama /",
  "GK16visah__u:5931": "atraikasyā nāyikāyā utthānādyanekakriyāsambandhaḥ /",
  "GK16visah__u:5932": "atra ca guṇakriyayorādimadhyāvasānasadbhāvena traividhyaṃ na lakṣitam,",
  "GK16visah__u:5933": "tathāvidhavaicitryasya sarvatrāpi sahastradhāsambhavāt /",
  "GK16visah__u:5934": "prativastūpamā sā syādvākyayorgamyasāmyayoḥ // VisSd_10.49 //",
  "GK16visah__u:5935": "eko 'pi dharmaḥ sāmānyo yatra nirdiśyate pṛthak /",
  "GK16visah__u:5936": "yathā--",
  "GK16visah__u:5937": "“dhanyāsi vaidabhi ! guṇairudārairyayā samākṛṣyata naiṣadho 'pi /",
  "GK16visah__u:5938": "itaḥ stutiḥ kā khalu candrikāyā yadabdhimapyuttaralīkaroti” //",
  "GK16visah__u:5939": "atra samākarṣaṇamuttaralīkaraṇaṃ ca kriyaikaiva paunaruktyanirāsāya bhinnavācakatayā nidiṣṭa /",
  "GK16visah__u:5940": "iyañca mālayāpi dṛśyate yathā--",
  "GK16visah__u:5941": "“vimala eva ravirviśadaḥ śaśī prakṛtiśobhana eva hi darṇṇaḥ /",
  "GK16visah__u:5942": "śivagiriḥ śivahāsasahodaraḥ sahajasundara eva hi sajjanaḥ” //",
  "GK16visah__u:5943": "atra vimalaviśadādirarthata eva /",
  "GK16visah__u:5944": "vaidharmyeṇa yathā--",
  "GK16visah__u:5945": "“cakorya eva caturāścandrikāpānakarmaṇi /",
  "GK16visah__u:5946": "vināvantīrna nipuṇāḥ sudṛśo ratanarmaṇi” //",
  "GK16visah__u:5947": "dṛṣṭantastu sadharmasya vastunaḥ pratibimbanam // VisSd_10.50 //",
  "GK16visah__u:5948": "sadharmasyeti prativastūpamāvyavacchedaḥ ! ayamapi sādharmyavaidharmyābhyāṃ dvidhā /",
  "GK16visah__u:5949": "krameṇodāharaṇam--",
  "GK16visah__u:5950": "“aviditaguṇāpi satkavibhaṇitiḥ karṇeṣu vamati madhudhārām /",
  "GK16visah__u:5951": "anadhigataparimalāpi hi harati dṛśaṃ mālatīmālā” //",
  "GK16visah__u:5952": "“tvayi dṛṣṭe kuraṅgākṣyāḥ straṃsate madanavyathā /",
  "GK16visah__u:5953": "dṛṣṭānudayabhājīndau glāniḥ kumudasaṃhateḥ” //",
  "GK16visah__u:5954": "“vasantalekhaikanibaddhabhāvaṃ parāsu kāntāsu manaḥ kuto naḥ /",
  "GK16visah__u:5955": "praphullamallīmadhulampaṭaḥ kiṃ madhuvrataḥ kāṅkṣati vallimanyām” //",
  "GK16visah__u:5956": "idaṃ padyaṃ mama /",
  "GK16visah__u:5957": "atra “manaḥ kuto naḥ” ityasya “kāṅkṣati vallimanyām” ityasya caikarūpatayaiva varyavasānātprativastūpamaiva /",
  "GK16visah__u:5958": "iha tu karṇe madhudhārāvamanasya netraharaṇasya ca sāmyameva, na tvaikarūpyam /",
  "GK16visah__u:5959": "atra samarthyasamarthakavākyayoḥ sāmānyaviśeṣabhāvor'thantaranyāsaḥ,",
  "GK16visah__u:5960": "prativastūpamādṛṣṭāntayostu na tatheti bhedaḥ /",
  "GK16visah__u:5961": "sambhavan vastusambandho 'sambhavan vāpi kutracit /",
  "GK16visah__u:5962": "yatra bimbānubimbatvaṃ bodhayetsā nidarśanā // VisSd_10.51 //",
  "GK16visah__u:5963": "tatra sambhavadvastusambandhanidarśanā yathā--",
  "GK16visah__u:5964": "“ko 'tra bhūmivalaye janān mudhā tāpayan sucirameti sampadam /",
  "GK16visah__u:5965": "vedayanniti dinena bhānumānāsasāda caramācalaṃ tataḥ” //",
  "GK16visah__u:5966": "atra raverīdṛśārthavedanakriyāyāṃ vaktṛtvenānvayaḥ sambhavatyeva /",
  "GK16visah__u:5967": "īdṛśārthajñāpanasamarthacaramācalaprāptirūpadharmavatvāt /",
  "GK16visah__u:5968": "sa ca raverastācalagamanasya paritāpināṃ vipatprāpteśca bimbapratibimbabhāvaṃ bodhayati /",
  "GK16visah__u:5969": "asambhavadvastunidarśanā tvekavākyānekavākyagatatvena dvividhā /",
  "GK16visah__u:5970": "tatraikavākyagā yathā--",
  "GK16visah__u:5971": "“kalayati kuvalayamālālalitaṃ kuṭilaḥ kaṭākṣavikṣepaḥ /",
  "GK16visah__u:5972": "adharaḥ kisalayalīlāmānanamasyāḥ kalānidhevilāsam” //",
  "GK16visah__u:5973_0": "atrānyasya dharmaṃ kathamanyo vahatviti kaṭākṣavikṣepādīnāṃ kuvalayamālādigatalalitādīnāṃ",
  "GK16visah__u:5973_1": "kalanamasambhavāttallalitādisadṛśaṃ lalitādikamavagamayatkaṭākṣavikṣepādeḥ kuvalayamālādeśca",
  "GK16visah__u:5973_2": "bimbapratibimbabhāvaṃ bodhayati /",
  "GK16visah__u:5974": "yathā vā--",
  "GK16visah__u:5975": "“prayāṇe tava rājendra ! muktā vairimṛgīdṛśām /",
  "GK16visah__u:5976": "rājahaṃsagatiḥ padbhyāmānanena śaśidyutiḥ” //",
  "GK16visah__u:5977": "atra pādābhyāmasambaddharājahaṃsagatestthāgo 'nupapanna iti tayostatsambandhaḥ kalpyate,",
  "GK16visah__u:5978": "sa cāsambhavan rājahaṃsagatimiva gatiṃ bodhayati /",
  "GK16visah__u:5979": "anekavākyagā yathā--",
  "GK16visah__u:5980": "“idaṃ kilāvyājamanoharaṃ vapustapaḥ klapaṃ sādhayituṃ ya icchati /",
  "GK16visah__u:5981": "dhruvaṃ sa nīlotpalapatradhārayā śamīlatāṃ chettumṛṣirvyavasyati” //",
  "GK16visah__u:5982_0": "atra cacchabdanirdiṣṭavākyārthayorabhedenānvayo 'nupapadyamānastādṛśavapuṣastapaḥ",
  "GK16visah__u:5982_1": "klamatvasādhanecchā nīlotpalapatnadhārayā śamīlatāchedaneccheveti bimbapratibimbabhāve paryavasyati /",
  "GK16visah__u:5983": "yathā--",
  "GK16visah__u:5984": "“janmedaṃ vandhyatāṃ nītaṃ bhavabhogopalipsayā /",
  "GK16visah__u:5985": "kācamūlyena vikrīto hanta ! cintāmaṇirmayā” //",
  "GK16visah__u:5986": "atra bhavabhogalobhena janmano vyarthatānayanaṃ kācamūlyena cintāmaṇivikraya iveti paryavasānam /",
  "GK16visah__u:5987": "evam--",
  "GK16visah__u:5988": "“kva sūryaprabhavo vaṃśaḥ kva cālpaviṣayā matiḥ /",
  "GK16visah__u:5989": "titīrṣurdustaraṃ mohāduḍupenāsmi sāgaram” //",
  "GK16visah__u:5990": "atra manmatyā sūryavaṃśavarṇanamuḍupena sāgarataraṇamiveti paryavasānam /",
  "GK16visah__u:5991": "iyaṃ ca kvacidupameyavṛttasyopamāne 'sambhave 'pi bhavati /",
  "GK16visah__u:5992": "yathā--",
  "GK16visah__u:5993": "“yo 'nubhūtaḥ kuraṅgākṣyāstasyā madhurimādhare /",
  "GK16visah__u:5994": "samāsvādi sa mṛdvīkārase rasaviśāradaiḥ” //",
  "GK16visah__u:5995": "atra prakṛtasyādharasya madhurimadharmasya drākṣārase 'sambhavātpūrvavatsāmye paryavasānam /",
  "GK16visah__u:5996": "mālārūpāpi yathā mama--",
  "GK16visah__u:5997": "“kṣipasi śukaṃ vṛṣadaṃśakavadane mṛgamarpayasi mṛgādanaradane /",
  "GK16visah__u:5998": "vitarasi turagaṃ mahiṣaviṣāṇe nidadhacceto bhogavitāne” //",
  "GK16visah__u:5999": "iha vimbapratibambatākṣepaṃ vinā vākyārthāparyavasānam /",
  "GK16visah__u:6000": "dṛṣṭānte tu paryavasitena vākyārthena sāmarthyādvimbaprativimbatāpratyāyanam /",
  "GK16visah__u:6001": "nāpīyamarthāpattiḥ, tatra “hāro 'yaṃ hariṇākṣīṇām--” ityādau sādṛśyaparyavasānābhāvāt /",
  "GK16visah__u:6002": "ādikyamupameyasyopamānānnyūnatāthavā /",
  "GK16visah__u:6003": "vyatirekaḥ--",
  "GK16visah__u:6004": "sa ca--",
  "GK16visah__u:6005": "--eka ukte 'nukte hetau punastridhā // VisSd_10.52 //",
  "GK16visah__u:6006": "caturvidho 'pi sāmyasya bodhanācchabdator'thataḥ /",
  "GK16visah__u:6007": "ākṣepācca dvādaśadhā śleṣe 'pīti triraṣṭadhā // VisSd_10.53 //",
  "GK16visah__u:6008": "pratyekaṃ syānmilitvāṣṭacatvāriṃśadvidhaḥ punaḥ /",
  "GK16visah__u:6009": "upameyasyopamānādādhikye heturupameyagatamutkarṣakāraṇamupamānagataṃ nikarṣakāraṇaṃ ca /",
  "GK16visah__u:6010": "tayordvayorapyuktāvekaḥ,",
  "GK16visah__u:6011": "pratyekaṃ samudāyena vānuktau trividha iti catuvidhe 'pyasminnupamānopameyatvasya nivedanaṃ śabdena arthena ākṣepeṇa ceti dvādaśaprakāro 'pi śleṣe,",
  "GK16visah__u:6012": "“api” śabdādaśleṣe'pīti caturviṃśatiprakāraḥ /",
  "GK16visah__u:6013": "upamānānnyūnatāyāmapyanayaiva bhaṅgyā caturviṃśatiprakārateti militvā aṣṭacatvāriṃśatprakāro vyatirekaḥ /",
  "GK16visah__u:6014": "udāharaṇam--",
  "GK16visah__u:6015": "“akalaṅkaṃ mukhaṃ tasyā na kalaṅkī vidhuryathā” /",
  "GK16visah__u:6016": "atropameyagatamakalaṅkatvamupamānagataṃ ca kalaṅkitvaṃ hetudvayamapyuktam,",
  "GK16visah__u:6017": "yathāśabdapratipādanācca śābdamaupamyam /",
  "GK16visah__u:6018": "atraiva “na kalaṅkividhūpamam” iti pāṭhe ārtham /",
  "GK16visah__u:6019": "“jayatīnduṃ kalaṅkinam” iti pāṭhe tvivavattulyādipadavirahādākṣiptam /",
  "GK16visah__u:6020": "atraivākalaṅkapadatyāge upameyatotkarṣakāraṇānuktiḥ /",
  "GK16visah__u:6021": "kalaṅkipadatyāge copamānagatanikarṣakāraṇānuktiḥ /",
  "GK16visah__u:6022": "dvayoranuktau dvayoranuktiḥ /",
  "GK16visah__u:6023": "śleṣe yathā--",
  "GK16visah__u:6024": "“atigāḍhaguṇāyāśca nābjavadbhaṅgurā guṇāḥ” /",
  "GK16visah__u:6025": "atrevārthe vatiriti śābdamaupamyam /",
  "GK16visah__u:6026": "utkarṣanikarṣakāraṇayordvayorapyuktiḥ /",
  "GK16visah__u:6027": "guṇaśabdaḥ śliṣṭaḥ /",
  "GK16visah__u:6028": "anye bhedāḥ pūrvavadūhyāḥ /",
  "GK16visah__u:6029": "etāni copameyasyopamānādādhikya udāraṇāni /",
  "GK16visah__u:6030": "nyūnatve diṅmātraṃ yathā--",
  "GK16visah__u:6031": "“kṣīṇaḥ kṣīṇo 'pi śaśī bhūyo bhūyo 'bhivardhate satyam /",
  "GK16visah__u:6032": "virama prasīda sundari ! yauvanamanivarti yātaṃ tu” //",
  "GK16visah__u:6033": "atropameyabhūtayovanāsthairyasyādhikyam /",
  "GK16visah__u:6034": "tenātra “upamānādupameyasyādhikye viparyaye vā vyatirekaḥ” iti keṣāṃcillakṣaṇe “viparyaye vetipadamanarthakam” iti yatkecidāhuḥ /",
  "GK16visah__u:6035": "tanna vicārasaham /",
  "GK16visah__u:6036": "tathāhi-atrādhikanyūnatve sattvāsattve eva vivakṣite /",
  "GK16visah__u:6037": "atra ca candrāpekṣayā yauvanasyāsattvaṃ sphuṭameva /",
  "GK16visah__u:6038": "astu vātrodāharaṇe yathākathaṃcidratiḥ /",
  "GK16visah__u:6039": "“hanūmadādyairyaśasā mayā punadviṣāṃ hasairdūtapathaḥ sitīkṛtaḥ” /",
  "GK16visah__u:6040": "ityādiṣu kā gatiriti suṣṭhūktaṃ “nyūnatāthavā” iti /",
  "GK16visah__u:6041": "sahārthasya balādekaṃ yatra syādvācakaṃ dvayoḥ // VisSd_10.54 //",
  "GK16visah__u:6042": "sā sahoktirmūlabhūtātiśayoktiryadā bhavet /",
  "GK16visah__u:6043": "atiśayoktirapyatrābhedādhyavasāyamūlā kāryakāraṇapaurvāparyaviparyayarūpā ca /",
  "GK16visah__u:6044": "abhedādhyavasāyamūlāpi śleṣabhittikānyathā ca /",
  "GK16visah__u:6045": "krameṇodāharam--",
  "GK16visah__u:6046": "“sahādharadalenāsyā yauvane rāgabhākpriyaḥ” /",
  "GK16visah__u:6047": "atra rāgapade śleṣaḥ /",
  "GK16visah__u:6048": "“saha kumudakadambaiḥ kālamullāsayantaḥ saha ghanatimiraughairdhairyamutsārayantaḥ /",
  "GK16visah__u:6049": "saha sarasijaṣaṇḍaiḥ svāntamāmīlayantaḥ pratidiśamamṛtāṃśoraṃśavaḥ sañcaranti” //",
  "GK16visah__u:6050": "idaṃ mama /",
  "GK16visah__u:6051": "atrollāsādīnāṃ saṃbandhibhedādeva bhedaḥ, na tu śliṣṭatayā /",
  "GK16visah__u:6052": "“samameva narādhipena sā gurusaṃmohaviluptacetanā /",
  "GK16visah__u:6053": "agamat saha tailabindunā nanu dīpārciriva kṣitestalam” //",
  "GK16visah__u:6054": "iyaṃ ca mālayāpi saṃbhavati /",
  "GK16visah__u:6055": "yathodāhṛte “saha kumudakadambaiḥ--” ityādau /",
  "GK16visah__u:6056": "“lakṣmaṇena samaṃ rāmaḥ kānanaṃ gahanaṃ yayau” /",
  "GK16visah__u:6057": "ityādau cātiśayoktimūlābhāvānnāyamalaṅkāraḥ /",
  "GK16visah__u:6058": "vinoktiryadvinānyena nāsādhvanyadasādhu vā // VisSd_10.55 //",
  "GK16visah__u:6059": "nāsādhu aśobhanaṃ na bhavati /",
  "GK16visah__u:6060": "evaṃ ca yadyapi śobhanatva eva paryavasānaṃ tathāpyaśobhanatvābhāvamukhena śobhanavacanasyāyamabhiprāyo yatkasyacidvarṇanīyasyāśobhanatvaṃ tatparasannidhereva doṣaḥ /",
  "GK16visah__u:6061": "tasyā punaḥ svabhāvataḥ śobhanatvameveti /",
  "GK16visah__u:6062": "yathā--“vinā jaladakālena candro nistandratāṃ gataḥ /",
  "GK16visah__u:6063": "vinā grīṣmoṣmaṇā mañjurvanarājirajāyata” //",
  "GK16visah__u:6064": "“asādhvaśobhanaṃ yathā--",
  "GK16visah__u:6065": "“anuyāntyā janātītaṃ kāntaṃ sādhu tvayā kṛtam /",
  "GK16visah__u:6066": "kā dinaśrīrvinārkeṇa kā niśā śaśinā vinā” //",
  "GK16visah__u:6067": "“nirarthakaṃ janma gataṃ nalinyā yayā na dṛṣṭaṃ tuhināṃśubimbam /",
  "GK16visah__u:6068": "utpattirindorapi niṣphalaiva dṛṣṭā vinidrā nalinī na yena” //",
  "GK16visah__u:6069": "atra parasparāvinoktibhaṅgyā cakatkārātiśayaḥ /",
  "GK16visah__u:6070": "vināśabdaprayogābhāve 'pi vinārthavivakṣāyaṃ vinoktireveyam /",
  "GK16visah__u:6071": "evaṃ sahoktirapi sahaśabdaprayogābhāve 'pi sahārthavivakṣāyāṃ bhavatīti bodhyam /",
  "GK16visah__u:6072": "samāsoktiḥ samairyatra kāryaliṅgaviśeṣaṇaiḥ /",
  "GK16visah__u:6073": "vyavahārasamāropaḥ prastute 'nyasya vastunaḥ // VisSd_10.56 //",
  "GK16visah__u:6074": "atra samena kāryeṇa prastute 'prastutavyavahārasamāropaḥ /",
  "GK16visah__u:6075": "yathā--",
  "GK16visah__u:6076": "“vyādhūya yadvasanamambujalocanāyā vakṣojayoḥ kanakakumbhavilāsabhājoḥ /",
  "GK16visah__u:6077": "āliṅgasi prasabhamaṅgamaśeṣamasyā dhanyastvameva malayācalagandhavāha !” //",
  "GK16visah__u:6078": "atra gandhavāhe haṭhakāmukavyavahārasamāropaḥ /",
  "GK16visah__u:6079": "liṅgasāmyena yathā--",
  "GK16visah__u:6080": "“asamāptajigīṣasya strīcintā kā manasvinaḥ /",
  "GK16visah__u:6081": "anākramya jagatkṛtsnaṃ no sandhyāṃ bhajate raviḥ” //",
  "GK16visah__u:6082": "atra puṃstrīliṅgamātreṇa ravisandhyayornāyakanāyikāvyavahāraḥ /",
  "GK16visah__u:6083": "viśeṣaṇasāmyaṃ tu śliṣṭatayā, sādhāraṇyena, aupamyagarbhatvena ca tridhā /",
  "GK16visah__u:6084": "śliṣṭatayā yathā mama--",
  "GK16visah__u:6085": "“vikasitamukhīṃ rāgāsaṅgādralattimirāvṛtiṃ dinakarakaraspṛṣṭāmaindrīṃ nirīkṣya diśaṃ puraḥ /",
  "GK16visah__u:6086": "jaraṭhalavalīpāṇḍucchāyo bhṛśaṃ kaluṣāntaraḥ śrayati haritaṃ hanta ! prācetasīṃ tuhinadyutiḥ” //",
  "GK16visah__u:6087": "atra mukharāgādiśabdānāṃ śliṣṭatā /",
  "GK16visah__u:6088": "atraiva hi “timirāvṛtim” ityatra “timirāśukam” iti pāṭhe etadeśasya rūpaṇe 'pi samāsoktireva,",
  "GK16visah__u:6089": "na tvekadeśavivarti rūpakam,",
  "GK16visah__u:6090": "tatra hi timirāṃśukayo rūpyarūpakabhāvo dvayorāvarakatvena sphuṭasādṛśyatayā parasācivyamanapekṣyāpi svamātraviśrānta iti na samāsoktibuddhiṃ vyāhantumīśaḥ /",
  "GK16visah__u:6091": "yatra tu rūpyarūpakayoḥ sādṛśyamasphuṭaṃ tatraikadeśāntararūpaṇaṃ vinā tadasaṅgataṃ syādityaśābdamapyekadeśāntararūpaṇamārthamapekṣata eveti tatraikadeśavivartirūpakameva /",
  "GK16visah__u:6092": "yathā--",
  "GK16visah__u:6093": "“jassa raṇanteurae kare kuṇantassa maṇḍalaggalaaṃ /",
  "GK16visah__u:6094": "ragasaṃmuhī vi sahasā parammuhī hoi riuseṇā” //",
  "GK16visah__u:6095": "atra raṇāntaḥ purayoḥ sādṛśyamasphuṭameva /",
  "GK16visah__u:6096": "kvacicca yatra sphuṭasādṛśyānāmapi bahūnāṃ rūpaṇaṃ śābdamekadeśasya cārthaṃ tatraikadeśavivarti rūpakameva /",
  "GK16visah__u:6097": "rūpakapratīter vyāpitayā samāsoktipratītitirodhāyakatvāt /",
  "GK16visah__u:6098": "nanvasti raṇāntaḥ purayorapi sukhasaṃcāratayā sphuṭaṃ sādṛśyamiti cet?",
  "GK16visah__u:6099": "satyamuktam ; astyeva kiṃtu vākyārthaparyālocanasāpekṣam,",
  "GK16visah__u:6100": "na khalu nirapekṣam,",
  "GK16visah__u:6101": "mukhacandrādermanoharatvādivadraṇāntaḥ- purayoḥ svataḥ sukhasañcāratvābhāvāt /",
  "GK16visah__u:6102": "sādharaṇyena yathā--",
  "GK16visah__u:6103": "“nisargasaurabhodbhrāntabhṛṅgasaṃgītaśālinī /",
  "GK16visah__u:6104": "udite vāsarādhīśe smerājani sarojinī” //",
  "GK16visah__u:6105": "atra nisargetyādiviśeṣaṇasāmyātsarojinyāṃ nāyikāvyavahārapratītau strīmātragāminaḥ smeratvadharmasya samāropaḥ kāraṇam /",
  "GK16visah__u:6106": "tena vinā viśeṣaṇasāmyamātreṇa nāyikāvyavahārapratīterasambhavāt /",
  "GK16visah__u:6107": "aupamyagarbhatvaṃ punastridhā sambhavati, upamārūpasaṅkaragarbhatvāt /",
  "GK16visah__u:6108": "tatropamāgarbhatve yathā--",
  "GK16visah__u:6109": "“adantaprabhāpuṣpacitā pāṇipallavaśobhinī /",
  "GK16visah__u:6110": "keśapāśālivṛndena suveṣā hariṇekṣaṇā” //",
  "GK16visah__u:6111": "atra suveṣatvavaśātprathamaṃ dantaprabhāḥ puṣpāṇīvetyupamāgarbhatvena samāsaḥ /",
  "GK16visah__u:6112": "anantaraṃ ca dantaprabhāsadṛśaiḥ puṣpaiścitetyādisamāsāntarāśrayeṇa samānaviśeṣaṇamahātmyāddhariṇekṣaṇāyāṃ latāvyavahārapratītiḥ /",
  "GK16visah__u:6113": "rūpakagarbhatve yathā--“lāvaṇyamadhubhiḥ pūrṇam-” ityādi /",
  "GK16visah__u:6114": "saṅkaragarbhatve yathā-“dantaprabhāpuṣpa-” ityādi /",
  "GK16visah__u:6115": "“suveṣā” ityatra “parītā” iti pāṭhe hyupamārūpakasādhakābhāvātsaṅkarasamāśrayaṇam /",
  "GK16visah__u:6116": "samāsāntaraṃ pūrvavat /",
  "GK16visah__u:6117": "samāsāntaramahimnā latāpratītiḥ /",
  "GK16visah__u:6118": "eṣu ca yaṣāṃ mate upamāsaṅkarayorekadeśavivartitā nāsti tanmate ādyatṛtīyayoḥ samāsoktiḥ /",
  "GK16visah__u:6119": "dvitīyastu prakāra ekadeśavirviṃtarūpakaviṣaya eva /",
  "GK16visah__u:6120": "paryālocane tvādye prakāre evadeśavivartinyupamaivāṅgīkartumucitā /",
  "GK16visah__u:6121": "anyathā--",
  "GK16visah__u:6122": "“aindraṃ dhanuḥ pāṇḍupayodhareṇa śaraddadhānārdranakhakṣatābham /",
  "GK16visah__u:6123": "pramodayantī sakalaṅkaminduṃ tāpaṃ raverabhyadhikaṃ cakāra” //",
  "GK16visah__u:6124": "ityatra kathaṃ śaradi nāyikāvyavahārapratītiḥ,",
  "GK16visah__u:6125": "nāyikāpayodhareṇārdranakhakṣatābhaśakracāpadhāraṇāsambhavāt /",
  "GK16visah__u:6126": "nanu “ārdranakhakṣatābham” ityatra sthitamapyupamānatvaṃ vastuparyālocanayā aindre dhanuṣi sañcāraṇīyam /",
  "GK16visah__u:6127": "yathā--“dadhnā juhoti” ityādau havanasyānyathāsiddherdadhni sañcāryate vidhiḥ /",
  "GK16visah__u:6128": "evañcendracāpābhamārdranakhakṣataṃ dadhāneti pratītirbhaviṣyatīti cet ?",
  "GK16visah__u:6129": "na, evaṃvidhanirvāhe kaṣṭasṛṣṭikalpanādekadeśavivartyupamāṅgīkārasyaiva jyāyastvāt /",
  "GK16visah__u:6130": "astu vātra yathākathañcitsamāsoktiḥ /",
  "GK16visah__u:6131": "“netrairivotpalaiḥ padmaiḥ-” ityādau cānyagatyasambhavāt /",
  "GK16visah__u:6132": "kiṃ copamāyāṃ vyavahārapratīterabhāvātkathaṃ tadupajīvikāyāḥ samāsokteḥ praveśaḥ /",
  "GK16visah__u:6133": "yadāhuḥ--",
  "GK16visah__u:6134": "“vyavahāro 'thavā tattvamaupamye yatpratīyate /",
  "GK16visah__u:6135": "tannaupamyaṃ samāsoktirekadeśopamā sphuṭā” //",
  "GK16visah__u:6136": "evañcopamārūpakayorekadeśavivartitāṅgīkāre tanmūlasaṅkare 'pi samāsokterapraveśo nyāyasiddha eva,",
  "GK16visah__u:6137": "tenaupamyagarbhaviśeṣaṇotthāpitatvaṃ nāsyā viṣaya iti viśeṣaṇasāmye śliṣṭaveśeṣaṇotthāpitā sādhāraṇaviśeṣaṇotthāpitā ceti dvidhā /",
  "GK16visah__u:6138": "kāryaliṅgayostulyatve ca dvividheti catuḥ prakārā samāsoktiḥ /",
  "GK16visah__u:6139": "sarvatraivātra vyavahārasamāropaḥ kāraṇam /",
  "GK16visah__u:6140": "sa ca kvacillaukike vastuni laukikavastuvyavahārasamāropaḥ,",
  "GK16visah__u:6141": "śāstrīye vastuni śāstrīyavastuvyavahārasamāropaḥ,",
  "GK16visah__u:6142": "laukike vā śāstrīyavastuvyavahārasamāropaḥ,",
  "GK16visah__u:6143": "śāstrīye vā laukikavastuvyavahārasamāropa iti caturdhā /",
  "GK16visah__u:6144": "tatra laukikavastvapi rasādibhedādanekavidham /",
  "GK16visah__u:6145": "śāstrīyamapi tarkāyurvedajyotiḥ śāstraprasiddhatayoti bahuprakārā samāsoktiḥ /",
  "GK16visah__u:6146": "diṅmātraṃ yathā--“vyādhūya yadvasanam-” ityādau laukike vastuni laukikasya haṭhakāmukavyavahārādeḥ samāropaḥ /",
  "GK16visah__u:6147": "“yairekarūpamakhilāsvapi vṛttiṣu tvāṃ paśyadbhiravyayamasaṃkhyatayā pravṛttam /",
  "GK16visah__u:6148": "lopaḥ kṛtaḥ kila paratvajuṣo vibhakte--",
  "GK16visah__u:6149": "stairlakṣaṇaṃ tava kṛtaṃ dhruvameva manye” //",
  "GK16visah__u:6150": "atrāgamaśāstraprasiddhe vastuni vyākaraṇaprasiddhavastuvyavahārasamāropaḥ /",
  "GK16visah__u:6151": "evamanyatra /",
  "GK16visah__u:6152": "rūpake 'prakṛtamātmasvarūpasanniveśena prakṛtasya rūpamavacchādayati /",
  "GK16visah__u:6153": "iha tu svāvasthāsamāropeṇāvacchāditasvarūpameva taṃ pūrvāvasthāto viśeṣayati /",
  "GK16visah__u:6154": "ata evātra vyavahārasamāropo na tu svarūpasamāropa ityāhuḥ /",
  "GK16visah__u:6155": "upamādhvanau śleṣe ca viśeṣyasyāpi sāmyam, iha tu viśeṣaṇamātrasya /",
  "GK16visah__u:6156": "aprastutapraśaṃsāyāṃ prastutasya gamyatvam, iha tvaprastutasyeti bhedaḥ /",
  "GK16visah__u:6157": "uktairviśeṣaṇaiḥ sābhiprāyaiḥ parikaro mataḥ /",
  "GK16visah__u:6158": "yathā--",
  "GK16visah__u:6159": "“aṅgarāja ! senāpate ! droṇopahāsin ! karṇa !, rakṣainaṃ bhīmādduḥ śānam !”",
  "GK16visah__u:6160": "śabdaiḥ svabhāvādekārthaiḥ śleṣo 'nekārthavācanam // VisSd_10.57 //",
  "GK16visah__u:6161": "“svabhāvādekārthaiḥ” iti śabdaśleṣād vyavacchedaḥ /",
  "GK16visah__u:6162": "“vācanam” iti ca dhvaneḥ /",
  "GK16visah__u:6163": "udāharaṇam--",
  "GK16visah__u:6164": "“pravartayan kriyāḥ sādhvīrmālinyaṃ haritā haran /",
  "GK16visah__u:6165": "mahasā bhūyasā dīpto virājati vibhākaraḥ” //",
  "GK16visah__u:6166": "atra prakaraṇādiniyamābhāvād dvāvapi rājasūryau vācyau /",
  "GK16visah__u:6167": "kvacidviśeṣaḥ sāmānyātsāmānyaṃ vā viśeṣataḥ /",
  "GK16visah__u:6168": "kāryānnimittaṃ kāryaṃ ca hetoratha samātsamam // VisSd_10.58 //",
  "GK16visah__u:6169": "aprastutātprastutaṃ cedgamyate pañcadhā tataḥ /",
  "GK16visah__u:6170": "aprastutapraśaṃsā syād--",
  "GK16visah__u:6171": "krameṇodāharaṇam---",
  "GK16visah__u:6172": "“pādāhataṃ yadutthāya mūrdhānamadhirohati /",
  "GK16visah__u:6173": "svasthādevāpamāne 'pi dehinastadvaraṃ rajaḥ” //",
  "GK16visah__u:6174": "atrāsmadapekṣayā rajo 'pi varamiti viśeṣe prastute sāmānyamabhihitam /",
  "GK16visah__u:6175": "“stragiyaṃ yadi jīvitāpahā hṛdaye kiṃ nihitā na hanti mām /",
  "GK16visah__u:6176": "viṣamapyamṛtaṃ kvacidbhavedamṛtaṃ vā viṣamīśvarecchayā” //",
  "GK16visah__u:6177": "atreśvarecchayā kvacidahitakāriṇo 'pi hitakāritvaṃ hitakāriṇo 'pyahitakāritvamiti sāmānye prastute viśeṣo 'bhihitaḥ /",
  "GK16visah__u:6178": "evañcātrāprastutapraśaṃsāmūlor'thāntaranyāsaḥ /",
  "GK16visah__u:6179": "dṛṣṭānte prakhyātameva vastu pratibimbatvenopādīyate,",
  "GK16visah__u:6180": "iha tu viṣāmṛtayoramṛtaviṣībhāvasyāprasiddherna tasya sadbhāvaḥ /",
  "GK16visah__u:6181": "“indurlipta ivāñjanena jaḍitā dṛṣṭirmṛgīṇāmiva, pramlānāruṇimeva vidrumadalaṃ śyāmeva hemaprabhā /",
  "GK16visah__u:6182": "kārkaśyaṃ kalayā ca kokilavadhūkaṇṭheṣviva prastutaṃ sītāyāḥ purataśca hanta ! śikhināṃ barhāḥ saharhā iva” //",
  "GK16visah__u:6183": "atra sambhāvyamānebhya indrādigatāñjanaliptatvādibhyaḥ kāryebhyo vadanādigatasaundaryaviśeṣarūpaṃ prastutaṃ kāraṇaṃ pratīyate /",
  "GK16visah__u:6184": "gacchāmīti yathoktayā mṛgadṛśā niḥ śvāsamudrekiṇaṃ tyaktvā tiryagavekṣya bāṣpakaluṣenaikena māṃ cakṣuṣā /",
  "GK16visah__u:6185": "adya prema madarpitaṃ priyasakhīvṛnde tvayā badhyatā- mitthaṃ snehavivardhito mṛgaśiśuḥ sotprāsamābhāṣitaḥ” //",
  "GK16visah__u:6186": "atra kasyacidagamanarūpe kārye kāraṇamabhihitam /",
  "GK16visah__u:6187": "tulye prastute tulyābhidhāne ca dvidhā śleṣamūlā sādṛśyamātramūlā ca /",
  "GK16visah__u:6188": "śleṣamūlāpi samāsoktivadviśeṣaṇamātrasya śleṣe śleṣavadviśeṣyasyāpi śleṣe bhavatīti dvidhā /",
  "GK16visah__u:6189": "krameṇa yathā--",
  "GK16visah__u:6190": "“sahakāraḥ sadāmodo vasantaśrīsamanvitaḥ /",
  "GK16visah__u:6191": "samujjvalaruciḥ śrīmān prabhūtotkalikākulaḥ” //",
  "GK16visah__u:6192": "atra viśeṣaṇamātraśleṣavaśādaprastutātsahakārātkasyacitprastutasya nāyakasya pratītiḥ /",
  "GK16visah__u:6193": "“puṃstvādapi pravicaledyadi yadyadho 'pi yāyādyadi praṇayane na mahānapi syāt abhyuddharettadapi viśvamitīdṛśīyaṃ kenāpi dikprakaṭitā puruṣottamena” //",
  "GK16visah__u:6194": "atra puruṣottamapadena viśeṣyeṇāpi śliṣṭena pracuraprasiddhyā prathamaṃ viṣṇureva bodhyate /",
  "GK16visah__u:6195": "tena varṇanīyaḥ kaścitpuruṣaḥ pratīyate /",
  "GK16visah__u:6196": "sādṛśyamātramūlā yathā--",
  "GK16visah__u:6197": "“ekaḥ kapotapotaḥ śataśaḥ śyenāḥ kṣudhābhidhāvanti /",
  "GK16visah__u:6198": "ambaramāvṛtiśūnyaṃ harahara śaraṇaṃ vidheḥ karuṇā” //",
  "GK16visah__u:6199": "atra kapotādapratustātkaścitprastutaḥ pratīyate /",
  "GK16visah__u:6200": "iyaṃ ca kvacidvaidharmyeṇāpi bhavati /",
  "GK16visah__u:6201": "“dhanyāḥ khalu vane vātāḥ kahlārasparśaśītalāḥ /",
  "GK16visah__u:6202": "rāmamindīvaraśyāmaṃ ye spṛśantyanivāritāḥ” //",
  "GK16visah__u:6203": "atra vātā dhanyā ahamadhanya iti vaidharmyeṇa prastutaḥ pratīyate /",
  "GK16visah__u:6204": "vācyasya sambhavāsambhavobhayarūpatayā triprakāreyam /",
  "GK16visah__u:6205": "tatra sambhave uktodāharaṇānyeva /",
  "GK16visah__u:6206": "asambhave yathā--",
  "GK16visah__u:6207": "“kokilo 'haṃ bhavān kākaḥ samānaḥ kālimāvayoḥ /",
  "GK16visah__u:6208": "antaraṃ kathayiṣyanti kākalīkovidāḥ punaḥ” //",
  "GK16visah__u:6209": "atra kākakokilayorvākovākyaṃ prastutasyādhyāropaṇaṃ vināsambhavi /",
  "GK16visah__u:6210": "ubhayarūpatve yathā--",
  "GK16visah__u:6211": "“antaśchidrāṇi bhūyāṃsi kaṇṭakā bahavo bahiḥ /",
  "GK16visah__u:6212": "kathaṃ kamalanālasya mā bhūvan bhaṅgurā guṇāḥ” //",
  "GK16visah__u:6213": "atra prastutasya kasyacidadhyāropaṇaṃ vinā kamalanālāntaśchidrāṇāṃ guṇabhaṅgurīkaraṇe hetutvamasambhavi /",
  "GK16visah__u:6214": "anyeṣāṃ tu sambhavītyubhayarūpatvam /",
  "GK16visah__u:6215": "asyāśca samāsoktivad vyavahārasamāropaprāṇatvācchabdaśaktimūlādvastudhvanerbhedaḥ /",
  "GK16visah__u:6216": "upamādhvanāvaprastutasya vyaṅgyatvam /",
  "GK16visah__u:6217": "evaṃ samāsoktāvapi /",
  "GK16visah__u:6218": "śleṣe tu dvayorapi vācyatvam /",
  "GK16visah__u:6219": "uktā vyājastutiḥ punaḥ // VisSd_10.59 //",
  "GK16visah__u:6220": "nindāstutibhyāṃ vācyābhyāṃ gamyatve stutinindayoḥ /",
  "GK16visah__u:6221": "nindayā stutergamyatve vyājena stutiriti vyutpattyā vyājastutiḥ /",
  "GK16visah__u:6222": "stutyā nindāyā gamyatve vyājarūpā stutiḥ /",
  "GK16visah__u:6223": "krameṇa yathā--",
  "GK16visah__u:6224": "“stanayugamuktābharaṇāḥ kaṇṭakakalitāṅgayaṣṭayo deva ! /",
  "GK16visah__u:6225": "tvayi kupite 'pi prāgiva viśvastā dviṭstriyo jātāḥ” //",
  "GK16visah__u:6226": "idaṃ mama //",
  "GK16visah__u:6227": "“vyājastutistava payoda ! mayoditeyaṃ yajjīvanāya jagatastava jīvanāni /",
  "GK16visah__u:6228": "stotraṃ tu te mahadidaṃ ghana ! dharmarāja- sāhayyamarjayasi yatpathikānnihatya” //",
  "GK16visah__u:6229": "paryāyoktaṃ yadā bhaṅgyā gamyamevābhidhīyate // VisSd_10.60 //",
  "GK16visah__u:6230": "udāharaṇam--",
  "GK16visah__u:6231": "“spṛṣṭāstā nandane śacyāḥ keśasambhogalālitāḥ /",
  "GK16visah__u:6232": "sāvajñaṃ pārijātasya mañjaryo yasya sainikaiḥ” //",
  "GK16visah__u:6233": "atra hayagrīveṇa svargo vijita iti prastutameva gamyaṃ kāraṇaṃ vaicitryaviśeṣapratipattaye sainyasya pārijātamañjarīsāvajñasparśanarūpakāryadvāreṇābhihitam /",
  "GK16visah__u:6234": "na cedaṃ kāryātkāraṇapratītirūpāprastutapraśaṃsā,",
  "GK16visah__u:6235": "tatra kāryasyāprastutatvāt ;",
  "GK16visah__u:6236": "iha tu varṇanīyasya prabhāvātiśayabodhakatvena kāryamiti kāraṇavatprastutam /",
  "GK16visah__u:6237": "evañ--",
  "GK16visah__u:6238": "“anena paryāsayatāśrubindūn muktāphalasthūlatamān staneṣu /",
  "GK16visah__u:6239": "pratyāpatāḥ śatruvilāsinīnāmākṣepasūtreṇa vinaiva hārāḥ” //",
  "GK16visah__u:6240": "atra varṇanīyasya rājño gamyabhūtaśatrumāraṇarūpakāraṇavatkāryabhūtaṃ tathāvidhaśatrustrīkrandanajalamapi prabhāvātiśayabodhakatvena varṇanārhamiti paryāyoktameva /",
  "GK16visah__u:6241": "“rājan rājasutā na pāṭhayati māṃ devyo 'pi tūṣṇīṃ sthitāḥ kubje bhojaya māṃ kumārasacivairnādyāpi kiṃ bhujyate /",
  "GK16visah__u:6242": "itthaṃ rājaśukastavāribhavane mukto 'dhvagaiḥ pañjarā- ccitrasthānavalokya śūnyavalabhāvekaikamābhāṣate” //",
  "GK16visah__u:6243": "atra prasthānedyataṃ bhavantaṃ śrutvā sahasaivārayaḥ palāyitā iti kāraṇaṃ prastutam /",
  "GK16visah__u:6244": "“kāryamapi varṇanārhatvena prastutam” iti kecit /",
  "GK16visah__u:6245": "anye tu--“rājaśukavṛttāntena ko 'pi prastutaprabhāvo bodhyata ityaprastutapraśaṃsaiva” ityāhaḥ,",
  "GK16visah__u:6246": "sāmānyaṃ vā viśeṣaṇa viśeṣastena vā yadi /",
  "GK16visah__u:6247": "kāryaṃ ca kāraṇenedaṃ kāryeṇa ca samarthyate // VisSd_10.61 //",
  "GK16visah__u:6248": "sādharmyeṇetareṇārthāntaranyāso 'ṣṭadhā tataḥ /",
  "GK16visah__u:6249": "krameṇodāharaṇam--",
  "GK16visah__u:6250": "“bṛhatsahāyaḥ kāryāntaṃ kṣodīyānapi gacchati /",
  "GK16visah__u:6251": "sambhūyāmbhodhimabhyeti mahānadyā nagāpagā” //",
  "GK16visah__u:6252": "atra dvitīyārdhagatena viśeṣarūpeṇārthena prathamārdhagataḥ sāmānyor'thaḥ sopapattikaḥ kriyate /",
  "GK16visah__u:6253": "“yāvadarthapadāṃ vācamevamādāya mādhavaḥ /",
  "GK16visah__u:6254": "virarāma mahīyāṃsaḥ prakṛtyā mitabhāṣiṇaḥ” //",
  "GK16visah__u:6255": "“pṛthvi ! sthirā bhava bhujaṅgam ! dhārayaināṃ tvaṃ kūrmarāja ! tadidaṃ dvitayaṃ dadhīthāḥ /",
  "GK16visah__u:6256": "dikkuñjarāḥ ! kuruta tatnitaye didhīrṣāṃ āryaḥ karoti harakārmukamātatajyam” //",
  "GK16visah__u:6257": "atra kāraṇabhūtaṃ harakārmukātatajyīkaraṇaṃ pṛthivīsthairyādeḥ kāryasya samarthakam /",
  "GK16visah__u:6258": "“sahasā vidadhīta na kriyām” ityādau sampadvaraṇaṃ kāryaṃ sahasā vidhānābhāvasya vimṛśyakāritvarūpasya kāraṇasya samarthakam /",
  "GK16visah__u:6259": "etāni sādharmya udāharaṇāni /",
  "GK16visah__u:6260": "vaidharmye yathā--",
  "GK16visah__u:6261": "“itthamārādhyamāno 'pi kliśnāti bhuvanatrayam /",
  "GK16visah__u:6262": "śāmyetpratyapakāreṇa nopakāreṇa durjanaḥ” //",
  "GK16visah__u:6263": "atra sāmānyaṃ viśeṣasya samarthakam /",
  "GK16visah__u:6264": "“sahasā vidadhīta-” ityatra sahasā vidhānābhāvasyāpatpradatvaṃ viruddhaṃ kāryaṃ samarthakam /",
  "GK16visah__u:6265": "evamanyat /",
  "GK16visah__u:6266": "hetorvākyapadārthatve kāvyaliṅgaṃ nigadyate // VisSd_10.62 //",
  "GK16visah__u:6267": "tatra vākyārthatā yathā--",
  "GK16visah__u:6268": "“yattvannetrasamānakānti salile magnaṃ tadindīvaraṃ meghairantaritaḥ priye ! tava mukhacchāyānukārī śaśī /",
  "GK16visah__u:6269": "ye 'pi tvadramanānukārigatayaste rājahaṃsā gatā- stvatsādṛśyavinodamātramapi me daivena na kṣamyate” //",
  "GK16visah__u:6270": "atra caturthapāde pādatrayavākyāni hetavaḥ /",
  "GK16visah__u:6271": "padārthatā yathā mama--",
  "GK16visah__u:6272": "“tvadvajirājinirdhūtadhūlīpaṭalapaṅkilām /",
  "GK16visah__u:6273": "na dhatte śirasā gaṅgāṃ bhūribhārabhiyā haraḥ” //",
  "GK16visah__u:6274": "atra dvitīyārdhe prathamārdhamekapadaṃ hetuḥ /",
  "GK16visah__u:6275": "anekapadaṃ yathā mama--",
  "GK16visah__u:6276": "“paśyantyasaṃkhyapathagāṃ tvaddānajalavāhinīm /",
  "GK16visah__u:6277": "deva ! tripathagātmānaṃ gopayatyugramūrdhani” //",
  "GK16visah__u:6278": "iha kecid vākyārthagatena kāvyaliṅgenaiva gatārthatayā kāryakāraṇabhāver'thāntaranyāsaṃ nādriyante /",
  "GK16visah__u:6279": "tadayuktam, tathā hyatra hetustridhā bhavati--jñāpako niṣpādakaḥ samarthakaśceti /",
  "GK16visah__u:6280": "tatra jñāpako 'numānasya viṣayaḥ,",
  "GK16visah__u:6281": "niṣpādakaḥ kāvyaliṅgasya,",
  "GK16visah__u:6282": "samarthakor'thāntaranyāsasya,",
  "GK16visah__u:6283": "iti pṛthageva kāryakāraṇabhāver'thāntaranyāsaḥ kāvyaliṅgīt /",
  "GK16visah__u:6284": "tathāhi--“yattvannetra-” ityādau caturthapādavākyam,",
  "GK16visah__u:6285": "anyathā sākāṅkṣatayāsamañjasameva syāt iti pādatrayagatavākyaṃ niṣpādakatvenāpekṣate /",
  "GK16visah__u:6286": "“sahasā vidadhīta-” ityādau tu--",
  "GK16visah__u:6287": "“parāpakāranirataidurjanaiḥ saha saṅgatiḥ /",
  "GK16visah__u:6288": "vadāmi bhavatastattvaṃ na vidheyā kadācana” //",
  "GK16visah__u:6289": "ityādivadupadeśamātreṇāpi nirākāṅkṣatayā svato 'pi gatārthaṃ sahasā vidhānābhāvaṃ sampadvaraṇaṃ sopapattikameva karotīti pṛthageva kāryakāraṇabhāver'thāntaranyāsaḥ kāvyaliṅgāt /",
  "GK16visah__u:6290": "“na dhatte śirasā gaṅgāṃ bhūribhārabhiyā haraḥ /",
  "GK16visah__u:6291": "tvadvājirājinirdhūtadhūlibhiḥ paṅkilā hi sā” //",
  "GK16visah__u:6292": "ityatra hiśabdopādānena paṅkilatvāditivaddhetutvasya sphuṭatayā nāyamalaṅkāraḥ,",
  "GK16visah__u:6293": "vaicitryasyaivālaṅkāratvāt /",
  "GK16visah__u:6294": "anumānaṃ tu vicchittyā jñānaṃ sādhyasya sādhanāt /",
  "GK16visah__u:6295": "yathā--",
  "GK16visah__u:6296": "“jānīmahe 'syā hṛdi sārasākṣyā virājate 'ntaḥ priyavaktracandraḥ /",
  "GK16visah__u:6297": "tatkāntijālaiḥ prasṛtaistadaṅgeṣvāpāṇḍutā kuḍmalatākṣipadme” //",
  "GK16visah__u:6298": "atra rūpakavaśādvicchittiḥ /",
  "GK16visah__u:6299": "yathā vā--",
  "GK16visah__u:6300": "“yatra patatyabalānāṃ dṛṣṭirniśitāḥ patanti tatra śarāḥ /",
  "GK16visah__u:6301": "taccāparopitaśaro dhāvatyāsāṃ puraḥ smaro manye” //",
  "GK16visah__u:6302": "atra kaviprauḍhoktivaśādvicchittiḥ /",
  "GK16visah__u:6303": "utprekṣāyāmanaścitatayā pratītiḥ, iha tu niścitatayetyubhayorbhedaḥ /",
  "GK16visah__u:6304": "abhedenābhidhā heturhetorhetumatā saha // VisSd_10.63 //",
  "GK16visah__u:6305": "yathā mama--“tāruṇyasya vilāsaḥ--” ityatra vaśīkaraṇaheturnāyikāvaśīkaraṇatvenoktā,",
  "GK16visah__u:6306": "vilāsahāsayostvadhyavasāyamūlo 'yamaṅkāraḥ /",
  "GK16visah__u:6307": "anukūlaṃ prātikūlyamanukūlānubandhi cet /",
  "GK16visah__u:6308": "yathā--“kupitāsi yadā tanvi ! nidhāya karajakṣatam /",
  "GK16visah__u:6309": "badhāna bhujapāśābhyāṃ kaṇṭhamasya dṛḍhaṃ tadā” //",
  "GK16visah__u:6310": "asya ca vicchittiviśeṣasya sarvālaṅkāravilakṣaṇatvena sphuraṇātpṛthagalaṅkāratvameva nyāyyam /",
  "GK16visah__u:6311": "vastuno vaktumiṣṭasya viśeṣapratipattaye // VisSd_10.64 //",
  "GK16visah__u:6312": "niṣedhābhāsa ākṣepo vakṣyamāṇoktago dvidhā /",
  "GK16visah__u:6313": "tatra vakṣyamāṇaviṣaye kvacitsarvasyāpi sāmānyataḥ sūcitasya niṣedhaḥ kvacidaṃśoktāvaṃśāntare niṣadha iti dvau bhedau /",
  "GK16visah__u:6314": "uktaviṣaye ca kvacidvastusvarūpasya niṣedhaḥ,",
  "GK16visah__u:6315": "kvacidvastukathanasyeti dvau,",
  "GK16visah__u:6316": "ityākṣepasya catvāro bhedāḥ /",
  "GK16visah__u:6317": "krameṇa yathā--",
  "GK16visah__u:6318": "“smaraśaraśatavidhurāyā bhaṇāmi saṃkhyāḥ kṛte kimapi /",
  "GK16visah__u:6319": "kṣaṇamiha viśramya sakhe ! nirdayahṛdayasya kiṃ vadāmyathavā” //",
  "GK16visah__u:6320": "atra sakhyā virahasya sāmānyataḥ sūcitasya vakṣyamāṇaviṣaye niṣedhaḥ /",
  "GK16visah__u:6321": "“tava virahe hariṇākṣī nirīkṣya navamālikāṃ dalitām /",
  "GK16visah__u:6322": "hanta ! nitāntamidānīm āḥ kiṃ hatajalpitairathavā” //",
  "GK16visah__u:6323": "atra mariṣyatītyaṃśo noktaḥ /",
  "GK16visah__u:6324": "“bālaa ! ṇāhaṃ dūtī tua piosi tti ṇa maha vāvāro /",
  "GK16visah__u:6325": "sā marai tujbhkta aaso etnaṃ dhammakkharaṃ bhaṇimo” //",
  "GK16visah__u:6326": "atra dūtītvasya vastuno niṣedhaḥ /",
  "GK16visah__u:6327": "“virahe tava tanvaṅgī kathaṃ kṣapayatu kṣapām /",
  "GK16visah__u:6328": "dāruṇavyavasāyasya puraste bhaṇitena kim ?” //",
  "GK16visah__u:6329": "atra kathanasyoktasyaiva niṣedhaḥ /",
  "GK16visah__u:6330": "prathamodāharaṇe saṃkhyā avaśyambhāvimaraṇamiti viśeṣaḥ pratīyate /",
  "GK16visah__u:6331": "dvitīye 'śakyavaktavyatvādi, tṛtīye dūtītve yathārthavāditvam, caturthe duḥ khasyātiśayaḥ /",
  "GK16visah__u:6332": "na cāyaṃ vihitaniṣedhaḥ, atra niṣedhasyābhāsatvāt /",
  "GK16visah__u:6333": "aniṣṭasya tathārthasya vidhyābhāsaḥ paro mataḥ // VisSd_10.65 //",
  "GK16visah__u:6334": "tatheti pūrvavadviśeṣapratipattaye /",
  "GK16visah__u:6335": "yathā--",
  "GK16visah__u:6336": "“gaccha gacchasi cet kānta ! panthānaḥ santu te śivāḥ /",
  "GK16visah__u:6337": "mamāpi. janma tatraiva bhūyādyatra gato bhavān” //",
  "GK16visah__u:6338": "atrāniṣṭatvādramanasya vidhiḥ praskhaladrūpo niṣedhe paryavasyati /",
  "GK16visah__u:6339": "viśeṣaśca gamanasyātyantaparihāryatvarūpaḥ pratīyate /",
  "GK16visah__u:6340": "vibhāvanā vinā hetuṃ kāryotpattiryaducyate /",
  "GK16visah__u:6341": "uktānuktanimittatvāddvidhā sā parikīrtitā // VisSd_10.66 //",
  "GK16visah__u:6342": "vinā kāraṇamupanibadhyamāno 'pi kāryodayaḥ kiñcidanyatkāraṇamapekṣyaiva bhavituṃ yuktaḥ /",
  "GK16visah__u:6343": "tacca kāraṇāntaraṃ kvaciduktaṃ kvacidanuktamiti dvidhā /",
  "GK16visah__u:6344": "yathā--",
  "GK16visah__u:6345": "“anāyāsakṛśaṃ madhyamaśaṅkatarale dṛśau /",
  "GK16visah__u:6346": "abhūṣaṇamanohāri vapurvayasi subhruvaḥ” //",
  "GK16visah__u:6347": "atra vayorūpanimittamuktam /",
  "GK16visah__u:6348": "atraiva “vapurbhāti mṛgīdṛśaḥ” iti pāṭhe 'nuktam",
  "GK16visah__u:6349": "sati hetau phalābhāvo viśeṣoktistathā dvidhā /",
  "GK16visah__u:6350": "tathetyuktānuktanimittatvāt /",
  "GK16visah__u:6351": "tatroktanimittā yathā--",
  "GK16visah__u:6352": "“dhanino 'pi nirunmādā yuvāno 'pi na cañcalāḥ /",
  "GK16visah__u:6353": "prabhavo 'pyapramattāste mahāmahimaśālinaḥ” //",
  "GK16visah__u:6354": "atra mahāmahimaśālitvaṃ nimittamuktam /",
  "GK16visah__u:6355": "atraiva caturthapāde “kiyantaḥ santi bhūtale” iti pāṭhe tvanuktam /",
  "GK16visah__u:6356": "acintyanimittatvaṃ cānuktanimittasyaiva bheda iti pṛthaṅnoktam /",
  "GK16visah__u:6357": "yathā--",
  "GK16visah__u:6358": "“sa ekastrī4ṇi jayati jaganti kusumāyudhaḥ /",
  "GK16visah__u:6359": "haratāpi tanuṃ yasya śambhunā na hṛtaṃ balam” //",
  "GK16visah__u:6360": "atra tanuharaṇenāpi balāharaṇe nimittamacintyam /",
  "GK16visah__u:6361": "iha ca kāryābhāvaḥ kāryaviruddhasadbhāvamukhenāpi nibaddhyate /",
  "GK16visah__u:6362": "vibhāvanāyāmapi kāraṇābhāvaḥ kāraṇaviruddhasadbhāvamukhena /",
  "GK16visah__u:6363": "evañca “yaḥ kaumāraharaḥ” ityāderukaṇṭhākāraṇaviruddhasya nibandhanādvibhāvanā /",
  "GK16visah__u:6364": "“yaḥ kaumāra-” ityādeḥ kāraṇasya ca kāryaviruddhāyā utkaṇṭhāyā nibandhanādviśeṣoktiḥ,",
  "GK16visah__u:6365": "evaṃ cātra vibhāvanāviśeṣoktyoḥ saṅkaraḥ /",
  "GK16visah__u:6366": "śuddhodāharaṇaṃ tu mṛgyam /",
  "GK16visah__u:6367": "jātiścaturbhirjātyādyairguṇo guṇādibhistribhiḥ // VisSd_10.67 //",
  "GK16visah__u:6368": "kriyā kriyādravyābhyāṃ yaddravyaṃ dravyeṇa vā mithaḥ /",
  "GK16visah__u:6369": "viruddhamiva bhāseta virodho 'sau daśākṛtiḥ // VisSd_10.68 //",
  "GK16visah__u:6370": "krameṇa yathā--",
  "GK16visah__u:6371": "“tava virahe malayamaruddavānalaḥ śaśiruco 'pi soṣmāṇaḥ /",
  "GK16visah__u:6372": "hṛdayamalirutamapi bhinte nalinīdalamapi nidāgharavirasyāḥ” //",
  "GK16visah__u:6373": "“santatamusalāsaṅgādvahutaragṛhakarmaghaṭanayā nṛpate ! /",
  "GK16visah__u:6374": "dvijapatnīnāṃ kaṭhināḥ sati bhavati karāḥ sarojasukumārāḥ” //",
  "GK16visah__u:6375": "“ajasya gṛhṇato janma nirīhasya hatadviṣaḥ /",
  "GK16visah__u:6376": "svapato jāgarūkasya yāthārthyaṃ veda kastava” //",
  "GK16visah__u:6377": "“vallabhotsaṅgasaṅgena vinā hariṇacakṣuṣaḥ /",
  "GK16visah__u:6378": "rākāvibhāvarījānirviṣajvālākulo 'bhavat” //",
  "GK16visah__u:6379": "nayanayugāsecanakaṃ mānasavṛttayāpi duṣprāpam /",
  "GK16visah__u:6380": "rūpamidaṃ madirākṣyā madayati hṛdayaṃ dunoti ca me //",
  "GK16visah__u:6381": "“tvadvāji” ityādi /",
  "GK16visah__u:6382": "“vallabhotsaṅga'--ityādiśloke caturthapāde “madhyandinadinādhipaḥ” iti pāṭhe dravyayorvirodhaḥ /",
  "GK16visah__u:6383": "atra “tava viraha-” ityādau pavanādīnāṃ bahuvyaktivācakatvājjātiśabdānāṃ davānaloṣmahṛdayabhedanasūryairjātiguṇakriyādravyarūpairanyonyaṃ virodho mukhata ābhāsate,",
  "GK16visah__u:6384": "virahahetukatvātsamādhānam /",
  "GK16visah__u:6385": "“ajasya-” ityādāvajatvādiguṇasya janmaprahaṇādikriyayā virodhaḥ,",
  "GK16visah__u:6386": "bhagavataḥ prabhāvasyātiśāyitvāttu samādhānam /",
  "GK16visah__u:6387": "“tvadvāji-” ityādau “haro 'pi śirasā gaṅgāṃ na dhatte” iti virodhaḥ,",
  "GK16visah__u:6388": "“tvadvāji-” ityādikaviprauḍhoktyā tu samādhānam /",
  "GK16visah__u:6389": "spaṣṭamanyat /",
  "GK16visah__u:6390": "vibhāvanāyāṃ kāraṇābhāvenopanibadhyamānatvātkāryameva bādhyatvena pratīyate,",
  "GK16visah__u:6391": "viśoṣoktau ca kāryābhāvena kāraṇameva; iha tvanyonyaṃ dvayorapi bādhyatvamiti bhedaḥ /",
  "GK16visah__u:6392": "kāryakāraṇayorbhinnadeśatāyāmasaṅgatiḥ /",
  "GK16visah__u:6393": "yathā--",
  "GK16visah__u:6394": "“sā bālā vayamapragalbhamanasaḥ sā strī vayaṃ kātarā sā pīnonnatimatpayodharayugaṃ dhatte sakhedā vayam /",
  "GK16visah__u:6395": "sākrāntā jaghanasthalena guruṇā gantuṃ na śaktā vayaṃ doṣairanyajanāśrayairapaṭavo jātāḥ sma ityadbhutam” //",
  "GK16visah__u:6396": "asyāścāpavādakatvādekadeśasthayorvirodhe virodhālaṅkāraḥ /",
  "GK16visah__u:6397": "guṇau kriye vā cetsyātāṃ viruddhe hetukāryayoḥ // VisSd_10.69 //",
  "GK16visah__u:6398": "yadvarabdhasya vaiphalyanarthasya ca sambhavaḥ /",
  "GK16visah__u:6399": "virūpayoḥ saṃghaṭanā yā ca tadviṣamaṃ matam // VisSd_10.70 //",
  "GK16visah__u:6400": "krameṇa yathā--",
  "GK16visah__u:6401": "“sadyaḥ karasparśamavāpya citraṃ raṇe raṇe yasya kṛpāṇalekhā /",
  "GK16visah__u:6402": "tamālanīlā śaradindupāṇḍu yaśastrilokābhāraṇaṃ prasūte” //",
  "GK16visah__u:6403": "atra kāraṇarūpāsilatāyāḥ “kāraṇaguṇā hi kāryaguṇamārabhante” iti sthaterviruddhā śuklayaśasa utpattiḥ /",
  "GK16visah__u:6404": "“ānandamamandamimaṃ kuvalayadalalocane ! dadāsi tvam /",
  "GK16visah__u:6405": "virahastvayaiva janitastāpayatitarāṃ śarīraṃ me” //",
  "GK16visah__u:6406": "atrānandajanakastrīrūpakāraṇāttāpajanakavirahotpattiḥ /",
  "GK16visah__u:6407": "“ayaṃ ratnākaro 'mbhodhirityasevi dhanāśayā /",
  "GK16visah__u:6408": "dhanaṃ dūre 'stu vadanamapūri kṣāravāribhaiḥ” //",
  "GK16visah__u:6409": "atra kevalaṃ kāṅkṣitadhanalābho nābhūt, pratyata kṣāravāribhirvadanapūraṇam /",
  "GK16visah__u:6410": "“kva vanaṃ taruvalkabhūṣaṇaṃ nṛpalakṣmīḥ kva mahendravanditā /",
  "GK16visah__u:6411": "niyataṃ pratikūlavatino bata dhātuścaritaṃ suduḥ saham” //",
  "GK16visah__u:6412": "atra vanarājyaśriyorvirūpayoḥ saṃghaṭanā /",
  "GK16visah__u:6413": "idaṃ mama /",
  "GK16visah__u:6414": "yathā vā--",
  "GK16visah__u:6415": "“vipulena sāgaraśayasya kukṣiṇā bhuvanāni yasya papire yugakṣaye /",
  "GK16visah__u:6416": "madavibhramāsakalayā pape punaḥ sa purastriyaikatamayaikayā dṛśā” //",
  "GK16visah__u:6417": "samaṃ syādānurūpyeṇa ślāghā yogyasya vastunaḥ /",
  "GK16visah__u:6418": "yathā--",
  "GK16visah__u:6419": "śaśinamupagateyaṃ kaumudī meghamuktaṃ jalanidhimanurūpaṃ jahnukanyāvatīrṇā /",
  "GK16visah__u:6420": "iti samaguṇayogaprītayastatra paurāḥ śravaṇakaṭu nṛpāṇāmekavākyaṃ vibavruḥ” //",
  "GK16visah__u:6421": "vicitraṃ tadviruddhasya kṛtiriṣṭaphalāya cet // VisSd_10.71 //",
  "GK16visah__u:6422": "yathā--",
  "GK16visah__u:6423": "“praṇamatyunnatihetorjovitahetorvimuñcati prāṇān /",
  "GK16visah__u:6424": "duḥ khīyati sukhahetoḥ ko mūḍhaḥ sevakādanyaḥ” //",
  "GK16visah__u:6425": "āśrayāśrayiṇorekasyādhikye 'dhikamucyate /",
  "GK16visah__u:6426": "āśrayādhikye yathā--",
  "GK16visah__u:6427": "“kimadhikamasya brūmo mahimānaṃ vārigherhariryatra /",
  "GK16visah__u:6428": "ajñāta eva śete kukṣau nikṣipya bhuvanāni” //",
  "GK16visah__u:6429": "āśritādhikye yathā--",
  "GK16visah__u:6430": "“yugāntakālapratisaṃhṛtātmano jaganti yasyāṃ savikāsamāsata /",
  "GK16visah__u:6431": "tanau mamustatra na kaiṭabhadviṣastapodhanābhyāgamasambhavā mudaḥ” //",
  "GK16visah__u:6432": "anyonyamubhayorekakriyāyāḥ kāraṇaṃ mithaḥ // VisSd_10.72 //",
  "GK16visah__u:6433": "“tvayā sā śobhate tanvī tayā tvamapi śobhase /",
  "GK16visah__u:6434": "rajanyā śobhate candraścandreṇāpi niśīthinī” //",
  "GK16visah__u:6435": "yadādheyamanādhāramekaṃ cānekagocaram /",
  "GK16visah__u:6436": "kiñcitprakurvataḥ kāryamaśakyasyetarasya vā // VisSd_10.73 //",
  "GK16visah__u:6437": "kāryasya karaṇaṃ daivādviśeṣastrividhastataḥ /",
  "GK16visah__u:6438": "krameṇa yathā--",
  "GK16visah__u:6439": "“divamapyupayātānāmākalpamanalpaguṇagaṇā yeṣām /",
  "GK16visah__u:6440": "ramayanti jaganti giraḥ kathamiva kavayo na te vandyāḥ” //",
  "GK16visah__u:6441": "“kānane sariduddeśe girīṇāmapi kandare /",
  "GK16visah__u:6442": "paśyantyantakasaṅkāśaṃ tvāmekaṃ ripavaḥ puraḥ” //",
  "GK16visah__u:6443": "“gṛhiṇī sacivaḥ sakhī mithaḥ priyaśiṣyā lalite kalāvidhau /",
  "GK16visah__u:6444": "karuṇāvimukhena mṛtyunā haratā tvāṃ vada kiṃ na me hṛtam” //",
  "GK16visah__u:6445": "vyāghātaḥ sa tu kenāpi vastu yena yathākṛtam // VisSd_10.74 //",
  "GK16visah__u:6446": "tenaiva cedupāyena kurute 'nyastadanyathā /",
  "GK16visah__u:6447": "yathā--“dṛśā dagdhaṃ manasijam-” ityādi /",
  "GK16visah__u:6448": "saukaryeṇa ca kāryasya viruddhaṃ kriyate yadi // VisSd_10.75 //",
  "GK16visah__u:6449": "vyāghāta ityeva /",
  "GK16visah__u:6450": "“ihaiva tvaṃ tiṣṭha drutamahamahobhiḥ katipayaiḥ samāgantā kānte ! mṛdurasi na cāyāsasahanā /",
  "GK16visah__u:6451": "mṛdutvaṃ me hetuḥ subhaga ! bhavatā gantumadhikaṃ na mṛdvī soḍhā yadvirahakṛtamāyāsamasamam” //",
  "GK16visah__u:6452": "atra nāyakena nāyikāyā mṛdutvaṃ sahagamanābhāvahetutvenoktam /",
  "GK16visah__u:6453": "nāyikayā ca pratyuta sahagamane tato 'pi saukaryeṇa hetutayopanyastam /",
  "GK16visah__u:6454": "paraṃ paraṃ prati yadā pūrvapūrvasya hetutā /",
  "GK16visah__u:6455": "tadā kāraṇamālā syāt--",
  "GK16visah__u:6456": "yathā--",
  "GK16visah__u:6457": "“śrutaṃ kṛtadhiyāṃ saṅgājjāyate vinayaḥ śrutāt /",
  "GK16visah__u:6458": "lokānurāgo vinayānna kiṃ lokānurāgataḥ” //",
  "GK16visah__u:6459": "--tanmālādīpakaṃ punaḥ // VisSd_10.76 //",
  "GK16visah__u:6460": "dharmiṇāmekadharmeṇa sambandho yadyathottaram /",
  "GK16visah__u:6461": "yathā--",
  "GK16visah__u:6462": "“tvayi saṅgarasamprāpte dhanuṣāsāditāḥ śarāḥ /",
  "GK16visah__u:6463": "śarairariśirastena bhūstayā tvaṃ tvayā yaśaḥ” //",
  "GK16visah__u:6464": "atrāsādanakriyā dharmaḥ /",
  "GK16visah__u:6465": "pūrvaṃ pūrvaṃ prati viśeṣaṇatvena paraṃ param // VisSd_10.77 //",
  "GK16visah__u:6466": "sthāpyate 'pohyate vā cet syāttadaikāvalī dvidhā /",
  "GK16visah__u:6467": "krameṇodāharaṇam--",
  "GK16visah__u:6468": "“saro vikasitāmbhojamambhojaṃ bhṛṅgasaṅgatam /",
  "GK16visah__u:6469": "bhṛṅgā yatra sasaṅgītāḥ saṅgītaṃ sasmarodayam” //",
  "GK16visah__u:6470": "“na tajjalaṃ yanna sucārupaṅkajaṃ na paṅkajaṃ tadyadalīnaṣaṭpadam //",
  "GK16visah__u:6471": "na ṣaṭpado 'sau na juguñja yaḥ kalaṃ na guñjitaṃ tanna jahāra yanmanaḥ” //",
  "GK16visah__u:6472": "kacidviśeṣyamapi yathottaraṃ viśeṣaṇatayā sthāpitamapohitaṃ ca dṛśyate /",
  "GK16visah__u:6473": "yathā--",
  "GK16visah__u:6474": "“vāpyo bhavanti vimalāḥ sphuṭanti kamalāni vāpīṣu /",
  "GK16visah__u:6475": "kamaleṣu patantyalayaḥ karoti saṅgītamaliṣu padam” //",
  "GK16visah__u:6476": "evamapohane 'pi /",
  "GK16visah__u:6477": "uttarottaramutkarṣo vastunaḥ sāra ucyate // VisSd_10.78 //",
  "GK16visah__u:6478": "yathā--“rājye sāraṃ vasudhā vasudhāyāmapi puraṃ pure saudham /",
  "GK16visah__u:6479": "saudhe talpaṃ talpe varāṅganānaṅgasarvasvam” //",
  "GK16visah__u:6480": "yathāsaṃkhyamūddeśa uddiṣṭānāṃ krameṇa yat /",
  "GK16visah__u:6481": "yathā--",
  "GK16visah__u:6482": "“unmīlanti nakhairlunīhi vahati kṣaumāñcalenāvṛṇu krīḍākānanamāviśanti valayakvāṇaiḥ samutnāsaya /",
  "GK16visah__u:6483": "itthaṃ vañjuladakṣiṇānilakuhūkaṇṭheṣu sāṅketika- vyāhārāḥ subhaga ! tvadīyavirahe tasyāḥ sakhīnāṃ mithaḥ” //",
  "GK16visah__u:6484": "kvacidekamanekasminnanekaṃ caikagaṃ kramāt // VisSd_10.79 //",
  "GK16visah__u:6485": "bhavati kriyate vā cettadā paryāya iṣyate /",
  "GK16visah__u:6486": "krameṇa yathā--",
  "GK16visah__u:6487": "“sthitāḥ kṣaṇaṃ pakṣmasu tāḍitādharāḥ payodharotsedhanipātacūrṇitāḥ /",
  "GK16visah__u:6488": "valīṣu tasyāḥ skhalitāḥ prapedire krameṇa nābhiṃ prathamodabindhavaḥ” //",
  "GK16visah__u:6489": "“vicaranti vilāsinyo yatra śroṇibharālasāḥ /",
  "GK16visah__u:6490": "vṛkakākaśivāstatra dhāvantyaripure tava” //",
  "GK16visah__u:6491": "“visṛṣṭarāgādadhārānnivartitaḥ stanāṅgarāgādaruṇācca kandukāt /",
  "GK16visah__u:6492": "kuśāṅkurādānaparikṣatāṅguliḥ kṛto 'kṣasūtrapraṇayī tayā karaḥ” //",
  "GK16visah__u:6493": "“yayorāropitastāro hāraste 'rivadhūjanaiḥ” //",
  "GK16visah__u:6494": "nidhīyante tayoḥ sthūlāḥ stanayoraśruvindavaḥ” //",
  "GK16visah__u:6495": "eṣu ca kvacidādhāraḥ saṃhatarūpo 'saṃhatarūpaśca /",
  "GK16visah__u:6496": "kvācidādheyamapi /",
  "GK16visah__u:6497": "yathā--",
  "GK16visah__u:6498": "“sthitāḥ kṣaṇam-” ityatrodabindavaḥ pakṣmādāvasaṃhatarūpa ādhāre krameṇābhavan /",
  "GK16visah__u:6499": "“vicaranti-” ityatrādheyabhūtā vṛkādayaḥ saṃhatarūpāripure krameṇābhavan /",
  "GK16visah__u:6500": "evamanyat /",
  "GK16visah__u:6501": "atra caikasyānekatra krameṇaiva vṛtteviśeṣālaṅkārād bhedaḥ /",
  "GK16visah__u:6502": "vinimayābhāvātparivṛtteḥ /",
  "GK16visah__u:6503": "parivṛttiviṃnimayaḥ samanyūnādhikairbhavet // VisSd_10.80 //",
  "GK16visah__u:6504": "krameṇodāharaṇam--",
  "GK16visah__u:6505": "“dattvā kaṭākṣameṇākṣī jagraha hṛdayaṃ mama /",
  "GK16visah__u:6506": "mayā tu hṛdayaṃ dattvā gṛhīto madanajvaraḥ” //",
  "GK16visah__u:6507": "atra prathamer'dhe samena, dvitīyer'dhe nyūnena /",
  "GK16visah__u:6508": "“tasya ca pravayaso jaṭāyuṣaḥ svargiṇaḥ kimiva śocyate 'dhunā /",
  "GK16visah__u:6509": "yena jarjarakalevaravyayātkrītamindukiraṇojjvalaṃ yaśaḥ” //",
  "GK16visah__u:6510": "atrādikyena /",
  "GK16visah__u:6511": "praśnādapraśnato vāpi kathitādvastuno bhavet /",
  "GK16visah__u:6512": "tādṛganyavyapohaścecchābda ārtho 'thavā tadā // VisSd_10.81 //",
  "GK16visah__u:6513": "parisaṃkhyā--",
  "GK16visah__u:6514": "krameṇodāharaṇam--",
  "GK16visah__u:6515": "“kiṃ bhūṣaṇaṃ sudṛḍhamatra yaśo na ratnaṃ kiṃ kāryamāryacaritaṃ sukṛtaṃ na doṣaḥ /",
  "GK16visah__u:6516": "kiṃ cakṣurapratihataṃ dhiṣaṇā na netraṃ jānāti kastvadaparaḥ sadasadvivekam” //",
  "GK16visah__u:6517": "atra vyavacchedyaṃ ratnādi śābdam /",
  "GK16visah__u:6518": "“kimārādhyaṃ sadā puṇyaṃ kaśca sevyaḥ sadāgamaḥ /",
  "GK16visah__u:6519": "ko dhyeyo bhagavān viṣṇuḥ kiṃ kāmyaṃ paramaṃ padam” //",
  "GK16visah__u:6520": "atra vyavacchedyaṃ pāpādyārtham /",
  "GK16visah__u:6521": "anayoḥ praśnapūrvakatvam /",
  "GK16visah__u:6522": "apraśnapūrvakatve yathā--",
  "GK16visah__u:6523": "“bhaktirbhave na vibhave vyasanaṃ śāstre na yuvatikāmāstre /",
  "GK16visah__u:6524": "cintā yaśasi na vapuṣi prāyaḥ paridṛśyate mahatām” //",
  "GK16visah__u:6525": "“balamārtabhayopaśāntaye viduṣāṃ saṃmataye bahu śrutam /",
  "GK16visah__u:6526": "vasu tasya na kevalaṃ vibhorguṇavattāpi paraprayojanam” //",
  "GK16visah__u:6527": "śleṣamūlatve cāsya vaicitryaviśeṣo yathā--",
  "GK16visah__u:6528": "“yasmiṃśca rājani “jitajagati pālayati mahīṃ citrakarmasu varṇasaṅkaraścāpeṣu guṇacchedaḥ-” ityādi /",
  "GK16visah__u:6529": "--uttaraṃ praśnasyottarādunnayo yadi /",
  "GK16visah__u:6530": "yaccāsakṛdasaṃbhāvyaṃ satyapi praśna uttaram // VisSd_10.82 //",
  "GK16visah__u:6531": "yathā mama--",
  "GK16visah__u:6532": "“vībhituṃ na kṣamā śvaśrūḥ svāmī dūrataraṃ gataḥ /",
  "GK16visah__u:6533": "ahamekākinī bālā taveha vasatiḥ kutaḥ” //",
  "GK16visah__u:6534": "anena pathikasya vasatiyācanaṃ pratīyate /",
  "GK16visah__u:6535": "“kā visamā devyagaī kiṃ laddhavvaṃ jaṇo guṇaggāhī /",
  "GK16visah__u:6536": "ki sokkhaṃ sukalattaṃ kiṃ duggojbhktaṃ khalo loo” //",
  "GK16visah__u:6537": "atrānyavyapohe tātparyābhāvātparisaṃkhyāto bhedaḥ /",
  "GK16visah__u:6538": "na cedamanumānam, sādhyasādhanayordvayonirdeśa eva tasyāṅgīkārāt /",
  "GK16visah__u:6539": "na ca kāvyaliṅgam, uttarasya praśnaṃ pratyajanakatvāt /",
  "GK16visah__u:6540": "daṇḍāpūpikayānyārthāgamor'thāpattiraṣyate /",
  "GK16visah__u:6541": "“mūṣikeṇa daṇḍo bhakṣita” ityanena tatsahacaritamapūpabhakṣaṇamarthādāyātaṃ bhavatīti niyatasamānanyāyādarthāntaramāpatatītyeṣa nyāyo daṇḍāpūpikā /",
  "GK16visah__u:6542": "atra ca kvacitprākaraṇikādarthādaprākaraṇikasyārthasyāpatanaṃ kvacidaprākaraṇikārthatprākaraṇikārthasyeti dvau bhedau /",
  "GK16visah__u:6543": "krameṇodāharaṇam--",
  "GK16visah__u:6544": "“hāro 'yaṃ hariṇākṣīṇāṃ luṭhati stanamaṇḍale /",
  "GK16visah__u:6545": "muktānāmapyavastheyaṃ ke vayaṃ smarakiṅkarāḥ” //",
  "GK16visah__u:6546": "“vilalāpa sa bāṣpagadradaṃ sahajāmapyapahāya dhīratām /",
  "GK16visah__u:6547": "atitaptamayo 'pi mārdavaṃ bhajate kaiva kathā śarīriṇām” //",
  "GK16visah__u:6548": "atra ca samānanyāyasya śleṣamūlatve vaicitryaviśeṣo yathodāhṛte-“hāro 'yam-” ityādau na cedamanumānam,",
  "GK16visah__u:6549": "samānanyāyasya sambandharūpatvābhāvāt /",
  "GK16visah__u:6550": "vikalpastulyabalayorvirodhaścāturīyu(ya) taḥ // VisSd_10.83 //",
  "GK16visah__u:6551": "yathā--“namayantu śirāṃsi dhanūṃṣi vā karṇapūrīkriyantāmājñā maurvyo vā” /",
  "GK16visah__u:6552": "atra śirasāṃ dhanuṣāṃ ca namanayoḥ sandhivigrahopalakṣaṇatvāt sandhivigrahayoścaikadā kartumaśakyatvādvirodhaḥ,",
  "GK16visah__u:6553": "sa caikapakṣāśrayaṇaparyavasānaḥ /",
  "GK16visah__u:6554": "tulyabalatvaṃ cātra dhanuḥ śironamanayordūyorapi spardhayā sambhāvyamānatvāt /",
  "GK16visah__u:6555": "cāturyaṃ cātraupamyagarbhatvena /",
  "GK16visah__u:6556": "evaṃ “karṇapūrīkriyantām” ityatrāpi evaṃ--",
  "GK16visah__u:6557": "“yuṣmākaṃ kurutāṃ bhavātiśamanaṃ netre tanurvā hareḥ” /",
  "GK16visah__u:6558": "atra śleṣāvaṣṭambhena cārutvam /",
  "GK16visah__u:6559": "“dīyatāmajitaṃ vittaṃ devāya brāhmaṇāya vā” /",
  "GK16visah__u:6560": "ityatra cāturyābhāvānnāyamalaṅkāraḥ /",
  "GK16visah__u:6561": "samuccayo 'yamekasmin sati kāryasya sādhake /",
  "GK16visah__u:6562": "khalekapotikānyāyāttatkaraḥ syātparo 'pi cet // VisSd_10.84 //",
  "GK16visah__u:6563": "guṇau kriye vā yugapatsyātāṃ yadvā guṇakriye /",
  "GK16visah__u:6564": "yathā mama--",
  "GK16visah__u:6565": "“haṃho dhīrasamira ! hanta jananaṃ te candanakṣmābhṛto dākṣiṇyaṃ jagaduttaraṃ paricayo godāvarīvāribhiḥ /",
  "GK16visah__u:6566": "pratyaṅgaṃ dahasīti me tvamapi ceduddāmadāvāgniva- nmattoyaṃ malinātmako vanacaraḥ kiṃ vakṣyate kokilaḥ” //",
  "GK16visah__u:6567": "atra dāhe ekasmiṃścandanakṣmābhṛjjanmarūpe kāraṇe satyapi dākṣiṇyādīnāṃ hetvantarāṇāmupādānam /",
  "GK16visah__u:6568": "atra sarveṣāmapi hetūnāṃ śobhanatvātsadyogaḥ /",
  "GK16visah__u:6569": "atraiva caturthapāde mattādīnāmaśobhanānāṃ yogādasadyogaḥ /",
  "GK16visah__u:6570": "sadasadyogo yathā--",
  "GK16visah__u:6571": "“śaśī divasadhūsaro galitayauvanā kāminī saro vigatavārijaṃ mukhamanakṣaraṃ svākṛteḥ /",
  "GK16visah__u:6572": "prabhūrdhanaparāyaṇaḥ satatadurgataḥ sajjano nṛpāṅganagataḥ khalo manasi sapta śalyāni me” //",
  "GK16visah__u:6573_0": "iha kecidāhuḥ--“śaśiprabhṛtīnāṃ śobhanatvaṃ khalasyāśobhanatvaṃ ceti sadasadyogaḥ”",
  "GK16visah__u:6573_1": "iti anye tu--“śaśiprabhṛtīnāṃ svataḥ śobhanatvaṃ dhūsaratvādīnāṃ tvaśobhanatvamiti sadasadyogaḥ” /",
  "GK16visah__u:6574": "atra hi śaśiprabhṛtiṣu dhūsaratvāderatyantacitatvamiti vicchittiviśeṣasyaiva camatkāravidhāyitvam /",
  "GK16visah__u:6575": "“manasi saptaśalyāni me” iti saptānāmapi śalyatvenopasaṃhāraśca /",
  "GK16visah__u:6576": "“nṛpāṅganagataḥ khala” iti tu kramabhedādduṣṭatvamāvahati sarvatra viśeṣyasyaiva śobhanatvena prakramāditi /",
  "GK16visah__u:6577": "iha ca khalekapotavatsarveṣāṃ kāraṇānāṃ sāhityenāvatāraḥ /",
  "GK16visah__u:6578": "samādhyalaṅkāre tvekakāryaṃ prati sādhake samagre 'pyanyasya kākatālīyanyāyenāpatanamiti bhedaḥ /",
  "GK16visah__u:6579": "“aruṇe ca taruṇi nayane tava malinaṃ ca priyasya mukham /",
  "GK16visah__u:6580": "mukhamānataṃ ca sakhi te jvalitaścāsyāntare smarajvalanaḥ” //",
  "GK16visah__u:6581": "atrādyer'the guṇayoryaugapadyam, dvitīye kriyayoḥ /",
  "GK16visah__u:6582": "ubhayoryaugapadye yathā--",
  "GK16visah__u:6583": "“kaluṣaṃ ca tavāhiteṣvakasmātsitapaṅkeruhasodaraśri caśruḥ /",
  "GK16visah__u:6584": "patitaṃ ca mahīpatīndra ! teṣāṃ vapuṣi prasphuṭamāpadāṃ kaṭākṣaiḥ” //",
  "GK16visah__u:6585": "“dhunoti cāsiṃ tanute ca kīrtim” /",
  "GK16visah__u:6586": "ityādāvekādhikaraṇe 'pyeṣa dṛśyate /",
  "GK16visah__u:6587": "na cātra dīpakam,",
  "GK16visah__u:6588": "ete hi guṇakriyāyaugapadye samuccayaprakārā niyamena kāryakāraṇakālaniyamaviparyayarūpātiśayoktimūlāḥ,",
  "GK16visah__u:6589": "dīpakasya cātiśayoktimūlatvābhāvaḥ /",
  "GK16visah__u:6590": "samādhiḥ sukare kārye daivādvastvantarāgamāt // VisSd_10.85 //",
  "GK16visah__u:6591": "yathā--“mānamasyā nirākartuṃ pādayorme patiṣyataḥ /",
  "GK16visah__u:6592": "upakārāya diṣṭyedamudīrṇaṃ ghanagarjitam” //",
  "GK16visah__u:6593": "pratyanīkamaśaktena pratīkāre riporyadi /",
  "GK16visah__u:6594": "tadīyasya tiraskārastasyaivotkarṣasādhakaḥ // VisSd_10.86 //",
  "GK16visah__u:6595": "tasyaiveti riporeva /",
  "GK16visah__u:6596": "yathā mama--",
  "GK16visah__u:6597": "“madhyena tanumadhyā me madhyaṃ jitavatītyayam /",
  "GK16visah__u:6598": "ibhakumbhau bhinattyasyāḥ kucakumbhanibho hariḥ” //",
  "GK16visah__u:6599": "prasiddhasyopamānasyopameyatvaprakalpanam /",
  "GK16visah__u:6600": "niṣphalatvābhidhānaṃ vā pratīpamiti kathyate // VisSd_10.87 //",
  "GK16visah__u:6601": "krameṇa yathā--",
  "GK16visah__u:6602": "“yattvannetrasamānakāntisalile magnaṃ tadindīvaram” /",
  "GK16visah__u:6603": "ityādi /",
  "GK16visah__u:6604": "“tadvaktraṃ yadi mudritā śaśikathā hā hema sā ceddyutiḥ;",
  "GK16visah__u:6605": "taccakṣuryadi hāritaṃ kuvalayaistaccetsmitaṃ kā sudhā ? /",
  "GK16visah__u:6606": "dhikkandarpadhanurbhruvau yadi ca te kiṃ vā bahu brūmahe yatsatyaṃ punaruktavastuvimukhaḥ sargakramo vedhasaḥ” //",
  "GK16visah__u:6607": "atra vaktrādibhireva candrādīnāṃ śobhātivahanātteṣāṃ niṣphalatvam /",
  "GK16visah__u:6608": "uktvā cātyantamutkarṣamatyutkṛṣṭasya vastunaḥ /",
  "GK16visah__u:6609": "kalpite 'pyupamānatve pratīpaṃ kecidūcire // VisSd_10.88 //",
  "GK16visah__u:6610": "yathā--",
  "GK16visah__u:6611": "“ahameva guruḥ sudāruṇānāmiti hālāhala ! tāta ! mā sma dṛpyaḥ /",
  "GK16visah__u:6612": "nanu santi bhavādṛśāni bhuvane 'smin vacanāni durjanānām” //",
  "GK16visah__u:6613": "atra prathamapādenotkarṣātiśaya uktaḥ /",
  "GK16visah__u:6614": "tadanuktau tu nāyamalaṅkāraḥ /",
  "GK16visah__u:6615": "yathā--",
  "GK16visah__u:6616": "“brahmeva brāhmaṇo vadati” ityādi /",
  "GK16visah__u:6617": "mīlitaṃ vastuno guptiḥ kenacittulyalakṣmaṇā /",
  "GK16visah__u:6618": "atra samānalakṣaṇaṃ vastu kvacidāgantukam /",
  "GK16visah__u:6619": "krameṇa yathā--",
  "GK16visah__u:6620": "“lakṣmīvakṣojakastūrīlakṣma vakṣaḥ sthale hareḥ /",
  "GK16visah__u:6621": "grastaṃ nālakṣi bhāratyā bhāsā nīlotpalābhayā” //",
  "GK16visah__u:6622": "atra bhagavataḥ śyāmā kāntiḥ sahajā /",
  "GK16visah__u:6623": "“sadaiva śoṇopalakuṇḍalasya yasyāṃ mayūkhairaruṇīkṛtāni /",
  "GK16visah__u:6624": "kopoparaktānyapi kāminīnāṃ mukhāni śaṅkāṃ vidadhurna yūnām” //",
  "GK16visah__u:6625": "atra māṇikyakuṇḍalasyāruṇimā mekhe āgantukaḥ /",
  "GK16visah__u:6626": "sāmānyaṃ prakṛtasyānyatādātmyaṃ sadṛśairguṇaiḥ // VisSd_10.89 //",
  "GK16visah__u:6627": "yathā--“mallikācitadhammillāścārucandanacacitāḥ /",
  "GK16visah__u:6628": "avibhāvyāḥ sukhaṃ yānti candrikāsvabhisārikāḥ” //",
  "GK16visah__u:6629": "mīlite utkṛṣṭaguṇena nikṛśṭaguṇasya tirodhānam, iha tūbhayostulyaguṇatayā bhedāgrahaḥ /",
  "GK16visah__u:6630": "tadguṇaḥ svaguṇatyagādatyutkṛṣṭaguṇagrahaḥ /",
  "GK16visah__u:6631": "yathā--“jagāda vadanacchadmapadmaparyantapātinaḥ /",
  "GK16visah__u:6632": "nayan madhulihaḥ śvaityamudagradaśanāṃśubhiḥ” //",
  "GK16visah__u:6633": "mīlite prakṛtasya vastuno vastvantareṇācchādanam,",
  "GK16visah__u:6634": "iha tu vastvantaraguṇenākrāntatā pratīyata iti bhedaḥ /",
  "GK16visah__u:6635": "tadrūpānanuhārastu hetau satyaṣyatadguṇaḥ // VisSd_10.90 //",
  "GK16visah__u:6636": "yathā--“hanta ! sāndreṇa rāgeṇa bhṛte 'pi hṛdaye mama /",
  "GK16visah__u:6637": "guṇagaura ! niṣaṇṇo 'pi kathaṃ nāma na rajyasi” //",
  "GK16visah__u:6638": "yathā vā--",
  "GK16visah__u:6639": "“gāṅgamambu sitamambu yāmunaṃ kajjalābhamubhayatra majjataḥ /",
  "GK16visah__u:6640": "rājahaṃsa ! tava saiva śubhratā cīyate na ca na cāpacīyate” //",
  "GK16visah__u:6641": "pūrvatrātiraktahṛdayasaṃparkāt prāptavadapi guṇagauraśabdavācyasya nāyakasya raktatvaṃ na niṣpinnam,",
  "GK16visah__u:6642": "uttaratrāprastutapraśaṃsāyāṃ vidyamānāyāmapi gaṅgāyamunāpekṣayā prakṛtasya haṃsasya gaṅgāyamunayoḥ saṃparke 'pi na tadrūpatā /",
  "GK16visah__u:6643": "atra ca guṇāgrahaṇarūpavicchittiviśeṣāśrayādviśeṣokterbhedaḥ, varṇāntarotpattyabhāvācca viṣamāt /",
  "GK16visah__u:6644": "saṃlakṣitastu sūkṣmor'tha ākāreṇeṅgitena vā /",
  "GK16visah__u:6645": "kayāpi sūcyate bhahgyā yatra sūkṣmaṃ taducyate // VisSd_10.91 //",
  "GK16visah__u:6646": "sūkṣmaḥ sthūlamatibhirasaṃlakṣyaḥ /",
  "GK16visah__u:6647": "atrākāreṇa yathā--",
  "GK16visah__u:6648": "“vaktrasyandisvedabinduprabandhairdṛṣṭvā bhinnaṃ kuṅkumaṃ kāpi kaṇṭhe /",
  "GK16visah__u:6649": "puṃstvaṃ tanvyā vyañjantī vayasyā smitvā pāṇau khaḍgalekhāṃ lilekha” //",
  "GK16visah__u:6650": "atra kayācitkuṅkumabhedena saṃlakṣitaṃ kasyāścitpuruṣāyitaṃ pāṇau puruṣacihnakhaḍgalekhālikhanena sūcitam /",
  "GK16visah__u:6651": "iṅgitena yathā--",
  "GK16visah__u:6652": "saṅketakālamanasaṃ viṭaṃ jñātvā vidagdhayā /",
  "GK16visah__u:6653": "hasannetrāpitākūtaṃ līlāpadmaṃ nimīlitam //",
  "GK16visah__u:6654": "atra viṭasya bhrūvikṣepādinā lakṣitaḥ saṅketakālābhiprāyo rajanīkālabhāvinā padmanimīlanena prakāśitaḥ /",
  "GK16visah__u:6655": "vyājoktirgopanaṃ vyājādudbhinnasyāpi vastunaḥ /",
  "GK16visah__u:6656": "yathā--",
  "GK16visah__u:6657": "“śailendrapratipādyamānagirijāhastopagūḍhollasa- dromāñcādivisaṃṣṭhulākhilavidhivyāsaṅgabhaṅgākulaḥ /",
  "GK16visah__u:6658": "āḥ śaityaṃ tuhinācalasya karayorityūcivān sasmitaṃ śailāntaḥ puramātṛmaṇḍalagaṇairdṛṣṭo 'vatādvaḥ śivaḥ” //",
  "GK16visah__u:6659": "neyaṃ prathamāpahnatiḥ, āpahnavakāriṇo viṣayasyānabhidhānāt /",
  "GK16visah__u:6660": "dvitīyāpahnuterbhedaśca tatprastāve daśitaḥ /",
  "GK16visah__u:6661": "svabhāvoktirdurūhārthasvakriyārūpavarṇanam // VisSd_10.92 //",
  "GK16visah__u:6662": "durūhayoḥ kavimātravedyayoḥ arthasya ḍimbhādeḥ svayostadekāśrayayośceṣṭāsvarūpayoḥ /",
  "GK16visah__u:6663": "yathā mama--",
  "GK16visah__u:6664": "“lāṅgūlenābhihatya kṣititalamasakṛddārayannagrapadbhyā- mātmanyevāvalīya drutamatha gaganaṃ protpatan vikrameṇa /",
  "GK16visah__u:6665": "sphūrjaddhuṅkāradhoṣaḥ pratidiśamakhilān drāvayanneṣa jantūna kopāviṣṭaḥ praviṣṭaḥ prativanamaruṇocchūnacakṣūstarakṣuḥ” //",
  "GK16visah__u:6666": "adbhutasya padārthasya bhūtasyātha bhaviṣyataḥ /",
  "GK16visah__u:6667": "yatpratyakṣāyamāṇatvaṃ tadbhāvikamudāhṛtam // VisSd_10.93 //",
  "GK16visah__u:6668": "yathā--",
  "GK16visah__u:6669": "“munirjayati yogīndro mahātmā kumbhasambhavaḥ /",
  "GK16visah__u:6670": "yenaikaculuke dṛṣṭau divyau tau matsyakacchapau” //",
  "GK16visah__u:6671": "yathā vā--",
  "GK16visah__u:6672": "“āsīdañjanamatreti paśyāmi tava locane /",
  "GK16visah__u:6673": "bhāvibhūṣaṇasambhārāṃ sākṣātkurve tavākṛtim” //",
  "GK16visah__u:6674": "na cāyaṃ prasādākhyo guṇaḥ, bhūtabhāvinoḥ pratyakṣāyamāṇatve tasyāhetutvāt /",
  "GK16visah__u:6675": "na cādbhuto rasaḥ, vismayaṃ pratyasya hetutvāt /",
  "GK16visah__u:6676": "na cātiśayoktiralaṅkāraḥ, adhyavasāyābhāvāt /",
  "GK16visah__u:6677": "na ca bhrāntimān, bhūtabhāvinorbhūtabhāvitayaiva prakāśanāt /",
  "GK16visah__u:6678": "na ca svabhāvoktiḥ,",
  "GK16visah__u:6679": "tasya laukikavastugatasūkṣmadharmasvabhāvasyaiva yathāvadvarṇanaṃ svarūpam;",
  "GK16visah__u:6680": "asya tu vastunaḥ pratyakṣāyamāṇasvarūpo vicchittiviśeṣo 'stīti /",
  "GK16visah__u:6681": "yadi punarvastunaḥ kvacitsvabhāvoktāvapyasyā vicchitteḥ sambhavastadobhayoḥ saṅkaraḥ /",
  "GK16visah__u:6682": "“anātapattro 'pyayamatra lakṣyate sitātapattrairiva sarvato vataḥ /",
  "GK16visah__u:6683": "acāmaro 'pyeṣa sadaiva vījyate vilāsabālavyajanena ko 'pyayam” //",
  "GK16visah__u:6684": "atra pratyakṣāyamāṇasyaiva varṇanānnāyamalaṅkāraḥ,",
  "GK16visah__u:6685": "varṇanāvaśena pratyakṣāyamāṇatvasyaiva svarūpatvāt /",
  "GK16visah__u:6686": "yatpunarapratyakṣāyamāṇasyāpi varṇane pratyakṣāyamāṇatvaṃ tatrāyamalaṅkāro bhavituṃ yuktaḥ,",
  "GK16visah__u:6687": "yathodāhṛte “āsīdañjanam'--ityādau /",
  "GK16visah__u:6688": "lokātiśayasaṃpattivarṇanodāttamucyate /",
  "GK16visah__u:6689": "yadvāpi prastutasyāṅgaṃ mahatāṃ caritaṃ bhavet // VisSd_10.94 //",
  "GK16visah__u:6690": "krameṇodāharaṇam--",
  "GK16visah__u:6691": "“adhaḥ kṛtāmbhodharamaṇḍalānāṃ yasyāṃ śaśāṅkopalakuṭṭīmānām /",
  "GK16visah__u:6692": "jyotsnānipātātkṣarakṣatāṃ payobhiḥ kelīvanaṃ vṛddhimurīkaroti” //",
  "GK16visah__u:6693": "“nābhiprabhinnāmburuhāsanena saṃstūyamānaḥ prathamena dhātrā /",
  "GK16visah__u:6694": "amuṃ yugāntocitayoganidraḥ saṃhṛtya lokān puruṣo 'dhiśate” //",
  "GK16visah__u:6695": "rasabhāvau tadābhāsau bhāvasya praśamastathā /",
  "GK16visah__u:6696": "guṇībhūtatvamāyānti yadālaṅkṛtayastadā // VisSd_10.95 //",
  "GK16visah__u:6697": "rasavatpreya ūrjasvi samāhitamiti kramāt /",
  "GK16visah__u:6698": "tadābhāsau rasābhāso bhāvābhāsaśca /",
  "GK16visah__u:6699": "tatra rasayogādrasavadalaṅkāro yathā--",
  "GK16visah__u:6700": "“ayaṃ sa rasanotkarṣo-” ityādi /",
  "GK16visah__u:6701": "atra śṛṅgāraḥ karuṇasyāṅgam /",
  "GK16visah__u:6702": "evamanyatrāpi /",
  "GK16visah__u:6703": "prakṛṣṭapriyatvātpreyaḥ /",
  "GK16visah__u:6704": "yathā mama--",
  "GK16visah__u:6705": "“āmīlitālasavivatitatārakākṣīṃ matkaṇṭhabandhanadaraślathabāhuvallīm /",
  "GK16visah__u:6706": "prasvedavārikaṇikācitaghaṇḍabimbāṃ saṃsmṛtya tāmaniśameti na śāntimantaḥ” //",
  "GK16visah__u:6707": "atra saṃbhogaśṛṅgāraḥ smaraṇākhyabhāvasyāṅgam /",
  "GK16visah__u:6708": "sa ca vipralambhasya /",
  "GK16visah__u:6709": "ūrjo balam, anaucityapravṛttau tadatrāstītyūrjasvi /",
  "GK16visah__u:6710": "yathā--",
  "GK16visah__u:6711": "“vane 'khilakalāsaktāḥ parihṛtya nijastriyaḥ /",
  "GK16visah__u:6712": "tvadvairivanitāvṛnde pulindāḥ kurvate ratim” //",
  "GK16visah__u:6713": "atra śṛṅgārābhāso rājaviṣayakaratibhāvasyāṅgam /",
  "GK16visah__u:6714": "evaṃ bhāvābhāso 'pi /",
  "GK16visah__u:6715": "samāhitaṃ parihāraḥ /",
  "GK16visah__u:6716": "yathā--“aviralakaravālakampanairbhrukuṭītarjanagarjanairmuhuḥ /",
  "GK16visah__u:6717": "dadṛśe tava vairiṇāṃ madaḥ sa gataḥ kvāpi tavekṣaṇe kṣaṇāt” //",
  "GK16visah__u:6718": "atra madākhyabhāvasya praśamo rājaviṣayaratibhāvasyāṅgam /",
  "GK16visah__u:6719": "bhāvasya codaye saṃdhau miśratve ta tadākhyakāḥ // VisSd_10.96 //",
  "GK16visah__u:6720": "tadākhyakā bhāvodayabhāvasaṃdhibhāvaśabalanāmāno 'laṅkārāḥ /",
  "GK16visah__u:6721": "krameṇodāharaṇam- “madhupānapravṛttāste suhṛdbhiḥ saha vairiṇaḥ /",
  "GK16visah__u:6722": "śrutvā kuto 'pi tvannama lebhire viṣamāṃ daśām” //",
  "GK16visah__u:6723": "atra trāsodayo rājaviṣayaratibhāvasyāṅgam /",
  "GK16visah__u:6724": "“janmāntarīṇaramaṇasyāṅgasaṅgasamutsukā /",
  "GK16visah__u:6725": "salajjā cāntike sakhyāḥ pātu naḥ pārvatī sadā” //",
  "GK16visah__u:6726": "atrautsukyalajjayośca saṃdhirdevatāviṣayaratibhāvasyāṅgam /",
  "GK16visah__u:6727": "“paśyetkaściccala capala ! re ! kā tvārahaṃ kumārī hastālambaṃ vitara hahahā vyutkramaḥ kvāsi yāsi /",
  "GK16visah__u:6728": "itthaṃ pṛthvīparivṛḍha ! bhavadvidviṣo 'raṇyavṛtteḥ kanyā kañcitphalakisalayānyādadānābhidhatte” //",
  "GK16visah__u:6729": "atra śaṅkāsūyādhṛtismṛtiśramadainyavibodhautsukyānāṃ śabalatā rājaviṣayaratibhāvasyāṅgam /",
  "GK16visah__u:6730": "iha kecidāhuḥ--“vācyavācakarūpālaṅkaraṇamukhena rasādyupakārakā evālaṅkārāḥ,",
  "GK16visah__u:6731": "rasādayastu vācyavācakābhyāmupakāryā eveti na teṣāmaṅkāratā bhavituṃ yuktā” iti /",
  "GK16visah__u:6732": "anye tu --“rasādyupakāramātreṇehālaṅkṛtivyupadeśo bhāktaścirantanaprasiddhyāṅgīkārya eva” iti /",
  "GK16visah__u:6733": "apare ca--“rasādyupakāramātreṇālaṅkāratvaṃ mukhyato rūpakādau tu vācyādyupadhānam,",
  "GK16visah__u:6734": "ajagalastananyānena” iti /",
  "GK16visah__u:6735": "abhiyuktāstu--“svavyañjakavācyavācakādyupakṛtairaṅgabhūtaiḥ rasādibhiraṅgino rasādervācyavācakopaskāradvāreṇopakurvadbhiralaṅkṛtivyapadeśo labhyate /",
  "GK16visah__u:6736": "samāsoktau tu nāyikādivyavahāramātrasyaivālaṅkṛtitā,",
  "GK16visah__u:6737": "na tvāsvādasya,",
  "GK16visah__u:6738": "tasyoktarītivirahāt” iti manyante /",
  "GK16visah__u:6739": "ata eva dhvanikāreṇoktam--",
  "GK16visah__u:6740": "“pradhāne 'nyatra vākyārthe yatrāṅgaṃ tu rasādayaḥ /",
  "GK16visah__u:6741": "kāvye tasminnalaṅkāro rasādiriti me matiḥ” //",
  "GK16visah__u:6742": "yadi ca rasādyupakāramātreṇālaṅkṛtitvaṃ tadā vācakadiṣvapi tathā prasajyeta /",
  "GK16visah__u:6743": "evaṃ ca yacca kaiściduktam--“rasādīnāmaṅgitve rasavadādyalaṅkāraḥ,",
  "GK16visah__u:6744": "aṅgatve tu dvitīyodāttālaṅkāraḥ” iti tadapi parāstam /",
  "GK16visah__u:6745": "yadyeta evālaṅkārāḥ parasparavimiśritāḥ /",
  "GK16visah__u:6746": "tadā pṛthagalaṅkārau saṃsṛṣṭiḥ saṅkarastathā // VisSd_10.97 //",
  "GK16visah__u:6747": "yathā laukikālaṅkārāṇāmapi parasparamiśraṇe pṛthakcārutvena pṛthagalaṅkāratvaṃ tathoktarūpāṇāṃ kāvyālaṅkārāṇāmapi parasparamiśratve saṃsṛṣṭisaṅkārākhyau pṛthagalaṅkārau /",
  "GK16visah__u:6748": "tatra--",
  "GK16visah__u:6749": "“mitho 'napekṣameteṣāṃ sthitiḥ saṃsṛṣṭirucyate /",
  "GK16visah__u:6750": "eteṣāṃ śabdārthālaṅkārāṇām /",
  "GK16visah__u:6751": "yathā--",
  "GK16visah__u:6752": "“devaḥ pāyādapāyānnaḥ smerendīvaralocanaḥ /",
  "GK16visah__u:6753": "saṃsāradhvāntavidhvaṃsahaṃsaḥ kaṃsanisūdanaḥ” //",
  "GK16visah__u:6754": "atra pāyādapāyāditi yamakam, saṃsāretyādau cānuprāsa iti śabdālaṅkārayoḥ saṃsṛṣṭiḥ /",
  "GK16visah__u:6755": "dvitīye pāde upamā, dvitīyārdhe ca rūpakamityarthālaṅkārayoḥ saṃsṛṣṭiḥ /",
  "GK16visah__u:6756": "evamubhayoḥ sthitatvācchabdārthālaṅkārasaṃsṛṣṭiḥ /",
  "GK16visah__u:6757": "aṅgāṅgitve 'laṅkṛtīnāṃ tadvadekāśrayasthitau /",
  "GK16visah__u:6758": "saṃdigdhatve ca bhavati saṅkarastrividhaḥ punaḥ // VisSd_10.98 //",
  "GK16visah__u:6759": "aṅgāṅgibhāvo yathā--",
  "GK16visah__u:6760": "“ākṛṣṭivegavigaladbhujagendrabhoga- nirmokapaṭṭapariveṣṭanāyāmburāśeḥ /",
  "GK16visah__u:6761": "manthavyathāvyupaśamārthamivāśu yasya mandākinī ciramaveṣṭata pādamūle” //",
  "GK16visah__u:6762": "atra nirmokapaṭṭāpahnavena mandākinyā āropa ityapahnutiḥ /",
  "GK16visah__u:6763": "sā ca mandā kinyā vastuvṛttena yatpādamūlaveṣṭanaṃ taccaraṇamūlaveṣṭanamiti śleṣamutthāpayatīti tasyāṅgam /",
  "GK16visah__u:6764": "śleṣañca pādamūlaveṣṭanameva caraṇamūlaveṣṭadamityatiśayoktareṅgam,",
  "GK16visah__u:6765": "atiśayoktiśca “manthavyathāvyupaśamārthamiva” ityutprekṣāyā aṅgam /",
  "GK16visah__u:6766": "utprekṣā cāmburāśimandākinyornāyakanāyikāvyavahāraṃ gamayatīti samāsokteraṅgam /",
  "GK16visah__u:6767": "yathā vā--",
  "GK16visah__u:6768": "“anurāgavatī saṃdhyāṃ divasastatpuraḥ saraḥ /",
  "GK16visah__u:6769": "aho ! daivagatiścitrā tathāpi na samāgamaḥ” //",
  "GK16visah__u:6770": "atra samāsoktiviśeṣokteraṅgam /",
  "GK16visah__u:6771": "saṃdehasaṅkaro yathā--",
  "GK16visah__u:6772": "“idamābhāti gagane bhindānaṃ santataṃ tamaḥ /",
  "GK16visah__u:6773": "amandanayanāndakaraṃ maṇḍalamaindavam” //",
  "GK16visah__u:6774": "atra kiṃ mukhasya candratayādhvasānādatiśayoktiḥ,",
  "GK16visah__u:6775": "uta idamiti mukhaṃ nirdiśya candratvāropādrūpakam,",
  "GK16visah__u:6776": "athavā idamiti mukhasya candramaṇḍalasya ca dvayorapi prakṛtayorekadharmābhisaṃbandhāttulyayogitā,",
  "GK16visah__u:6777": "āhosviccandrasyāprakṛtatvāddīpakam,",
  "GK16visah__u:6778": "kiṃ vā viśeṣaṇasāmyādaprastutasya mukhasya gamyatvātsamāsoktiḥ,",
  "GK16visah__u:6779": "yadvāprastutacandravarṇanayā prastutasya mukhasyāvagatirityaprastutapraśaṃsā,",
  "GK16visah__u:6780": "yadvā manmathoddīpanaḥ kālaḥ svakāryabhūtacandravarṇanāmukhena vaṇita iti paryāyoktiriti bahūnāmalaṅkarāṇāṃ saṃdehātsaṃdehasaṅkaraḥ /",
  "GK16visah__u:6781": "yathā vā--“mukhacandraṃ paśyāmi” ityatra kiṃ mukhaṃ candra iva ityupamā ?",
  "GK16visah__u:6782": "uta candra eveti rūpakamiti saṃdehaḥ /",
  "GK16visah__u:6783": "sādhakabādhakayordvayorekatarasya sadbhāve na punaḥ saṃdehaḥ /",
  "GK16visah__u:6784": "yathā--",
  "GK16visah__u:6785": "“mukhacandraṃ cumbati” ityatra cumbanaṃ mukhasyānukūlamityupamāyāḥ sādhakam /",
  "GK16visah__u:6786": "candrasya tu pratikūlamiti rūpakasya bādhakam /",
  "GK16visah__u:6787": "“mukhacandraḥ prakāśate” ityatra prakāśākhyo dharmo rūpakasya sādhako mukhe upacaritatvena saṃbhavatīti nopamābādhakaḥ /",
  "GK16visah__u:6788": "“rājanārāyaṇaṃ lakṣmīstvāmāliṅgati nirbharam” /",
  "GK16visah__u:6789": "atra yoṣita āliṅganaṃ nāyakasya sādṛśye nocitamiti lakṣmyāliṅganasya rājanyāsaṃbhavādupamābādhakam,",
  "GK16visah__u:6790": "nārāyaṇe saṃbhavādrūpakam /",
  "GK16visah__u:6791": "evam--",
  "GK16visah__u:6792": "“vadanāmbujameṇākṣyā bhāti cañcalalocanam” /",
  "GK16visah__u:6793": "atra vadane locanasya sambhavādupamāyāḥ sādhakatā, ambuje cāsaṃbhavādrūpakasya bādhakatā /",
  "GK16visah__u:6794": "evaṃ--“sundaraṃ vadanāmbujam” ityādau sādhāraṇadharmaprayoge “upamitaṃ vyāghrādibhiḥ sāmānyāprayoge” iti vacanādupamāsamāso na saṃbhavatītyupamāyā bādhakaḥ /",
  "GK16visah__u:6795": "evaṃ cātra mayūravyaṃsakāditvādrūpakasamāsa eva /",
  "GK16visah__u:6796": "ekāśrayānupraveśo yathā mama--",
  "GK16visah__u:6797": "“kaṭākṣeṇāpīṣatkṣaṇamapi nirīkṣeta yadi sā tadānandaḥ sāndraḥ sphurati pihitāśeṣaviṣayaḥ /",
  "GK16visah__u:6798": "saromāñcodañcatkucakalaśanibhinnavasayaḥ parīrambhārambhaḥ ka iva bhavitāmbhoruhadṛśaḥ” //",
  "GK16visah__u:6799": "atra kaṭākṣeṇāpīṣatkṣaṇamapītyatracchekānuprāsasya nirīkṣetetyatra kṣakāramādāya vṛttyanuprāsasyacaikāśraye 'nupraveśaḥ /",
  "GK16visah__u:6800": "evaṃ cātraivānuprasārthāpattyalaṅkārayoḥ /",
  "GK16visah__u:6801": "yathā vā--",
  "GK16visah__u:6802": "“saṃsāradhvāntavidhvaṃsa--” ityatra rūpakānuprāsayoḥ /",
  "GK16visah__u:6803": "yathā vā--“kurabakāravakāraṇatāṃ yayuḥ” ityatra rabakā ravakā ityekaṃ bakāravakāra ityekamiti yamakayoḥ /",
  "GK16visah__u:6804": "yathā vā--",
  "GK16visah__u:6805": "“ahiṇaapaoarasiesu pahiasāmāhaesu diahesu /",
  "GK16visah__u:6806": "rahasapasāriagīāṇaṃ ṇaccijaṃ moravindāṇam” //",
  "GK16visah__u:6807": "atra “pahiasāmāiesu” ityekāśraye pathikaśayāmāyitetyupamā,",
  "GK16visah__u:6808": "pathikasāmājikeṣvitirūpakaṃ praviṣṭamiti /",
  "GK16visah__u:6809": "śrīcandraśekharamahākavicandrasūnu- śrīviśvanāthakavirājakṛtaṃ prabandham /",
  "GK16visah__u:6810": "sāhityadarpaṇamamuṃ sudhiyo vilokya sāhityatattvamakhilaṃ sukhameva vitta // VisSd_10.99 //",
  "GK16visah__u:6811": "yāvatprasannendunibhānanā śrīrnārāyaṇasyāṅgamalaṅkaroti /",
  "GK16visah__u:6812": "tāvanmanaḥ saṃmadayan kavīnāmeṣa prabandhaḥ prathito 'stu loke // VisSd_10.100 //",
  "GK16visah__u:6813": "ityālaṅkārikacakravartisāndhivigrahikamahāpātraśrīviśvanāthakavirājakṛte sāhityadarpaṇe daśamaḥ paricchedaḥ /"
}