{
  "SA15bsa071_u:0": "Dharmakīrti: Hetubindu",
  "SA15bsa071_u:1": "namo buddhāya /",
  "SA15bsa071_u:2": "(1.1) parokṣārthapratipatteranumānāśrayatvādeva tad vyutpādanārtha saṃkṣepata idamārabhyate- pakṣadharmastadaṃśena vyāpto hetustridhaiva saḥ /",
  "SA15bsa071_u:3": "avinābhāvaniyamād hetvābhāsāstato 'pare //",
  "SA15bsa071_u:4": "(1.2) pakṣo dharmī,",
  "SA15bsa071_u:5": "avayave samudāyopacārāt /",
  "SA15bsa071_u:6": "prayojanābhāvādanupacāra iti cet /",
  "SA15bsa071_u:7": "na /",
  "SA15bsa071_u:8": "sarvadharmidharmapratiṣedhārthatvādupacārasya /",
  "SA15bsa071_u:9": "evaṃ hi cākṣuṣatvādi parihṛtaṃ bhavati /",
  "SA15bsa071_u:10": "dharmavacanenāpi parāśrayatvād dharmasya dharmyāśrayasiddhau pratyāsatteḥ sādhyadharmiṇa eva siddhiriti cet /",
  "SA15bsa071_u:11": "na /",
  "SA15bsa071_u:12": "pratyāsatteḥ dṛṣṭāntadharmiṇo 'pi /",
  "SA15bsa071_u:13": "siddhe tadaṃśavyāptyā dṛṣṭāntadharmiṇi sattve punardharmiṇo vacanaṃ dṛṣṭāntadharmiṇa eva yo dharmaḥ sa heturiti niyamārthamāśaṃkyeta /",
  "SA15bsa071_u:14": "dṛṣṭaṃ sajātīya eva sattvam ityavadhāraṇena sādhyābhāve siddhe 'pi vyatireke sādhyābhāve asattvavacanam,",
  "SA15bsa071_u:15": "tathehāpi tadaṃśavyāptivacanāt siddhe 'pi dṛṣṭāntadharmiṇi sattve tatraiva bhāvaniyamārtha dharmivacanamāśaṃkyeta /",
  "SA15bsa071_u:16": "tasmāt sāmarthyād arthapratītāvapi upacāramātrāt samānanirdeśāt pratipattigauravaṃ ca parihṛtaṃ bhavati /",
  "SA15bsa071_u:17": "(1.3) pakṣasya dharmatve tadviśeṣaṇāpekṣasyānyatrānanuvṛtterasādhāraṇateti cet /",
  "SA15bsa071_u:18": "na /",
  "SA15bsa071_u:19": "ayogavyavacchedena viśeṣaṇāt /",
  "SA15bsa071_u:20": "yathā caitro dhanurdhara iti /",
  "SA15bsa071_u:21": "nānyayogavyavacchedena /",
  "SA15bsa071_u:22": "yathā pārtho dhanurdhara iti /",
  "SA15bsa071_u:23": "tadaṃśastadharmaḥ /",
  "SA15bsa071_u:24": "(1.4) tasya vyāptirhi vyāpakasya tatra bhāva eva /",
  "SA15bsa071_u:25": "vyāpyasya vā tatraiva bhāvaḥ /",
  "SA15bsa071_u:26": "etena anvayo vyatireko vā pakṣadharmaśca yathāsvaṃ pramāṇena niścita uktaḥ /",
  "SA15bsa071_u:27": "sarvatra hetau sādhyavaidharmye vyāptyasiddhervyāpakānivṛttau nivṛttyabhāvādvā /",
  "SA15bsa071_u:28": "anvayavyatirekāniścayābhyāṃ hi taddharmavyāptiniścayaḥ /",
  "SA15bsa071_u:29": "(1.5) tatra pakṣadharmasya sādhyadharmiṇi pratyakṣato 'numānato vā prasiddhiḥ /",
  "SA15bsa071_u:30": "tathā pradeśe dhūmasya,",
  "SA15bsa071_u:31": "śabde vā kṛtakatvasya /",
  "SA15bsa071_u:32": "sadhūmaṃ hi pradeśamarthāntaraviviktarūpamasādhāraṇātmanā dṛṣṭavataḥ smārtaṃ yathādṛṣṭabheda viṣayaṃ liṅgajñānamutpadyate /",
  "SA15bsa071_u:33": "tatra yadādyamasādhāraṇaviṣayaṃ darśanaṃ tadeva pramāṇam /",
  "SA15bsa071_u:34": "(1.6) tasmiṃstathābhūte darśanena dṛṣṭesati sa yena yenāsādhāraṇastadasādhāraṇatāṃ tato bhedamabhilapantī atadvayāvṛtiviṣayā smṛtirutpatrā pratyakṣabalena na pramāṇam /",
  "SA15bsa071_u:35": "yathādṛṣṭākāragrahaṇāt,",
  "SA15bsa071_u:36": "prāgasādhāraṇaṃ dṛṣṭvā asādhāraṇa ityabhilapataḥ apūrvārthādhigamābhāvāt,",
  "SA15bsa071_u:37": "arthakriyāsādhanasya ālocanājñānena darśanācca /",
  "SA15bsa071_u:38": "adṛṣṭasya punastatsādhanasya vikalpenāpratipatteranumānavat /",
  "SA15bsa071_u:39": "arthakriyārthī hi sarvaḥ prekṣāvān pramāṇamapramāṇaṃ vānveṣate /",
  "SA15bsa071_u:40": "na ca sāmānyaṃ svalakṣaṇapratipatterūrdhvaṃ tatsāmarthyotpatravikalpavijñānagrāhyaṃ kāñcidarthakriyāmupakalpayati /",
  "SA15bsa071_u:41": "yathā nīlaṃ dṛṣṭvā nīlamiti jñāne /",
  "SA15bsa071_u:42": "tadeva hi nīlasvalakṣaṇaṃ tathāvidhasādhyārthakriyākāri /",
  "SA15bsa071_u:43": "tacca tenātmanā dṛṣṭameva ālocanāpratyayena /",
  "SA15bsa071_u:44": "na ca tatsvalakṣaṇagrahaṇottarakālabhāvino nīlavikalpasya viṣayeṇa nīlasādhyārthakriyā kriyate /",
  "SA15bsa071_u:45": "(1.7) tasmāt anadhigatārthaviṣayaṃ pramāṇam ityapi anadhigate svalakṣaṇe iti viśeṣaṇīyam /",
  "SA15bsa071_u:46": "adhigate tu svalakṣaṇe tatsāmarthyajanmā vikalpastadanukārī kāryatastadviṣayatvāt smṛtireva,",
  "SA15bsa071_u:47": "na pramāṇam,",
  "SA15bsa071_u:48": "anadhigatavasturūpasyānadhigateḥ /",
  "SA15bsa071_u:49": "vastvadhiṣṭhānatvāt pramāṇavyavasthāyāḥ /",
  "SA15bsa071_u:50": "arthakriyāyogyaviṣayatvāt tadarthināṃ pravṛtteḥ /",
  "SA15bsa071_u:51": "arthakriyāyogyalakṣaṇaṃ hi vastu /",
  "SA15bsa071_u:52": "tato 'pi vikalpāt vastunyeva tadadhyavasāyena puruṣasya pravṛtteḥ /",
  "SA15bsa071_u:53": "pravṛttau pratyakṣeṇābhinnayogakṣematvāt /",
  "SA15bsa071_u:54": "pūrvapratyakṣakṣaṇena abhinnayogakṣematvāduttareṣāṃ kvacidaprāmāṇyaprasaṅga iti cet /",
  "SA15bsa071_u:55": "na /",
  "SA15bsa071_u:56": "kṣaṇaviśeṣasādhyārthavāñcāyāṃ nānāyogakṣematvāt /",
  "SA15bsa071_u:57": "sādhāraṇe hi kārye na teṣāṃ sāmarthyabhedaḥ /",
  "SA15bsa071_u:58": "aparāparadhūmapramitasatrikṛṣṭāgniṣu iva anumānajñānānāmagnimātrasādhye 'rthe /",
  "SA15bsa071_u:59": "etena dharmidharmaliṅgādivikalpasya pramāṇapṛṣṭhabhāvinaḥ prāmāṇyaṃ pratyuktam /",
  "SA15bsa071_u:60": "(1.8) anvayaniścayo 'pi svabhāvahetau sādhyadharmasya vastutastadbhāvatayā sādhanadharmabhāvamātrānubandhasiddhiḥ /",
  "SA15bsa071_u:61": "sā hi sādhyaviparyaye hetorbādhakapramāṇavṛttiḥ /",
  "SA15bsa071_u:62": "yathā sat tat kṣaṇikameva,",
  "SA15bsa071_u:63": "akṣaṇikatve 'rthakriyā virodhāt tallakṣaṇaṃ vastutvaṃ hīyate /",
  "SA15bsa071_u:64": "kāryahetau kāryakāraṇabhāvasiddhiḥ /",
  "SA15bsa071_u:65": "yathedamasyopalambhe upalabdhilakṣaṇaprāptamanupalabdhamupalabhyate,",
  "SA15bsa071_u:66": "satsu apyanyeṣu hetuṣu asyābhāve na bhavatīti yastadbhāve bhāvastadabhāve 'bhāvaśca pratyakṣānupalambhasādhanaḥ kāryakāraṇabhāvaḥ tasya siddhiḥ /",
  "SA15bsa071_u:67": "kāryakāraṇabhāva eva hyarthāntarasya evaṃ syāt- yatra dhūmastatrāvaśyamagniriti,",
  "SA15bsa071_u:68": "agnibhāva eva hi bhāvo dhūmasya tatkāryatvamiti /",
  "SA15bsa071_u:69": "anupalabdhāvapi anvayaniścayaḥ asadvayavahārasyopalabdhilakṣaṇaprāptasyānupalabdhimātravṛtti sādhanaṃ,",
  "SA15bsa071_u:70": "nimittāntarābhāvopadarśanāt /",
  "SA15bsa071_u:71_0": "(1.9) vyatirekaniścayo 'pi kāryasvabhāvahetvoḥ kāraṇavyāpakānupalabdhibhyāṃ dṛśyaviṣayābhyāṃ",
  "SA15bsa071_u:71_1": "kāryakāraṇavyāpyavyāpakabhāvasiddhau satyāṃ sādhyābhāve 'bhāvasiddhiruddiṣṭa viṣayasyābhāvopadarśane /",
  "SA15bsa071_u:72": "anupalabdhilakṣaṇaprāptasyānyathā kvacidabhāvāsiddheḥ /",
  "SA15bsa071_u:73": "anuddiṣṭaviṣayaṃ sādhyābhāve hetvabhāvakhyāpanaṃ pratibandhamātrasiddhau sidhyatīti na tatra vyatirekasādhane anupalabdhyoḥ dṛśyaviṣayatāviśeṣaṇamapekṣyate /",
  "SA15bsa071_u:74": "vyatirekāniścayo 'nupalabdhāvupalabdhilakṣaṇaprāptāt sato 'nupalambhābhāvadarśanam /",
  "SA15bsa071_u:75": "(1.10) etallakṣaṇaḥ tridhaiva saḥ hetustriprakāra eva /",
  "SA15bsa071_u:76": "svabhāvaḥ kāryamanupalabdhiśceti /",
  "SA15bsa071_u:77": "yathā anitye kasmiṃścitsādhye sattvamiti /",
  "SA15bsa071_u:78": "agnimati pradeśe dhūma iti /",
  "SA15bsa071_u:79": "abhāve ca upalabdhilakṣaṇaprāptasyānupalabdhiriti /",
  "SA15bsa071_u:80": "atraiva trividhahetāvavinābhāvasya niyamāt /",
  "SA15bsa071_u:81": "pakṣadharmasya yathoktā vyāptiravinābhāvaḥ /",
  "SA15bsa071_u:82": "na sa trividhāddhetoranyatrāstītyatraiva niyata ucyate /",
  "SA15bsa071_u:83": "(2.1) tatra sādhanadharmabhāvamātrānvayini sādhyadharme svabhāvo hetuḥ /",
  "SA15bsa071_u:84": "aparāparavyāvṛttibhedena dharmabhede satyapi vastutaḥ liṅgasvabhāva eva /",
  "SA15bsa071_u:85": "hetusvabhāve sādhyadharme 'nvayavyabhicārābhāvāt lakṣaṇe tanmātrānvayeneti viśeṣaṇaṃ paramatāpekṣam /",
  "SA15bsa071_u:86": "pare hi arthāntaranimittamatadbhāvamātrānvayinamapi svabhāvamiccanti /",
  "SA15bsa071_u:87": "tena ca viśeṣaṇena tathavidhasya atatsvabhāvatāṃ tasmin sādhye hetorvyabhicāraṃ cāha /",
  "SA15bsa071_u:88": "yathā hetumati vināśe kṛtakatvasya /",
  "SA15bsa071_u:89": "(2.2) tasya dvidhā prayogaḥ /",
  "SA15bsa071_u:90": "sādharmyeṇaikaḥ vaidharmyeṇāparaḥ /",
  "SA15bsa071_u:91": "yathā yat sat tat sarvaṃ kṣaṇikam /",
  "SA15bsa071_u:92": "yathā ghaṭādayaḥ /",
  "SA15bsa071_u:93": "saṃśca śabdaḥ iti /",
  "SA15bsa071_u:94": "tathā, kṣaṇikatvābhāve sattvābhāvaḥ saṃśca śabda iti /",
  "SA15bsa071_u:95": "sarvopasaṃhāreṇa vyāptipradarśanalakṣaṇau sādharmyavaidharmyaprayogāvuktau /",
  "SA15bsa071_u:96": "(2.3) atra pakṣadharmasambandhavacanamātrasāmarthyādeva pratijñārthasya pratīteḥ na pratijñāyāḥ prayoga upadarśitaḥ /",
  "SA15bsa071_u:97": "apradarśite prameye kathaṃ tatpratītiriti cet /",
  "SA15bsa071_u:98": "svayaṃ pratipattau prameyasya ka upadarśayitā?",
  "SA15bsa071_u:99": "pradeśasthaṃ dhūmamupalabdhavataḥ tasyāgninā vyāpteḥ smaraṇe tatsāmarthyādeva agniratra iti pratijñārthapratītirbhavati /",
  "SA15bsa071_u:100": "na ca tatra kaścit agniratreti asmai nivedayati /",
  "SA15bsa071_u:101": "nāpi svayamapi prāgeva pratipadyate kiñcit,",
  "SA15bsa071_u:102": "pramāṇamantareṇaivaṃ pratīteḥ nimittābhāvāt pratītau liṅgasya vaiyarthyam /",
  "SA15bsa071_u:103": "svayamevākasmāt agniratreti vyavasthāpya tatpratipattaye paścālliṅgamanusaratīti ko 'yaṃ pratipatteḥ kramaḥ?",
  "SA15bsa071_u:104": "pareṇāpi taducyamānaṃ plavata eva upayogābhāvāt /",
  "SA15bsa071_u:105": "viṣayopadarśanamupayoga iti cet,",
  "SA15bsa071_u:106": "tenaiva tāvaddarśyamānena ko 'rthaḥ?",
  "SA15bsa071_u:107": "yadi pratītiranyathā na syāttadā sarvaṃ śobheta /",
  "SA15bsa071_u:108": "tasmādeṣa svayaṃpratītau kenacid viṣayopasthāpakena vināpi pratiyan asmān kāryiṇo dṛṣṭvā parvabrāhmaṇa iva vyaktaṃ mūlyaṃ mṛgayate /",
  "SA15bsa071_u:109": "asmadvacanādapi svayaṃ siddhameva liṅgamanusṛtya sādhyaṃ pratyetīti ko 'nayoravasthayorviśeṣaḥ?",
  "SA15bsa071_u:110": "dṛṣṭā ca pakṣadharmasambandhavacanamātrāt sādharmyavatprayogādeḥ pratijñāvacanamantareṇāpi pratītiriti kastasyopayogaḥ?",
  "SA15bsa071_u:111": "svaniścayavadanyeṣāmapi niścayotpādanāya sādhanamucyate /",
  "SA15bsa071_u:112": "tatra svayaṃ prameyopadarśanena vināpi pratipadya paraṃ pratipādayatrapūrva kramamāśrayate iti kimatra kāraṇam?",
  "SA15bsa071_u:113": "tasmātra prameyasya vacanena kiñcitprayojanamanyathāpi pratipatterutpatteḥ /",
  "SA15bsa071_u:114": "(2.4) etenopanayanigamanādikamapi pratyuktam /",
  "SA15bsa071_u:115": "etāvataiva sādhyapratīterbhāvāt /",
  "SA15bsa071_u:116": "ḍiṇḍikarāgaṃ parityajyākṣiṇī nimīlya cintaya tāvat kimiyatā pratītiḥ syātra veti /",
  "SA15bsa071_u:117": "bhāve kiṃ prapañcamālayā?",
  "SA15bsa071_u:118": "iti iyāneva sādhanavākye prayogo jyāyān /",
  "SA15bsa071_u:119": "(2.5) atra pūrvaṃ hetuḥ prayoktavyaḥ paścād dṛṣṭānta iti kramaniyamo 'pi na kaścit /",
  "SA15bsa071_u:120": "sarvathā gamakatvāt /",
  "SA15bsa071_u:121": "(2.6) sambandhavacane 'pi nārthabhedo 'pi kaścit /",
  "SA15bsa071_u:122": "ubhayathāpi tadbhāvasyaiva khyāpanāt /",
  "SA15bsa071_u:123": "nahi atatsvabhāvasya bhāve ekāntenānyasya bhāvaḥ kṛtakatvasya bhāve prayatnānantarīyakatvavat /",
  "SA15bsa071_u:124": "kāryasyāpi atatsvabhāvasyābhāve na tannivṛttiḥ,",
  "SA15bsa071_u:125": "yathānayoreva naikanivṛttāvanyanivṛttiḥ /",
  "SA15bsa071_u:126": "tasmādanvayavyatirekayoryathālakṣaṇameko 'pi prayokto dvitīyamākṣipatīti naikatraṃ sādhanavākye dvayoḥ prayogaḥ iṣyate vaiyarthyāt /",
  "SA15bsa071_u:127": "tatsvabhāvatayānvayasiddhau tadabhāve 'bhāvo 'pi sidhyatyeva /",
  "SA15bsa071_u:128": "tathā siddhau cānvayasyāpi siddheriti /",
  "SA15bsa071_u:129": "tadabhāva eva hetorabhāvakhyātiryathā syāt nānyatra vipakṣe viruddhe vā iti niyamakhyāpanārtho 'pi vyatirekaprayogo na yuktaḥ,",
  "SA15bsa071_u:130": "anyaviruddhayorapi vipakṣatvāt /",
  "SA15bsa071_u:131": "(2.7) kathamidam avagamyate sadavaśyaṃ naśvarasvabhāvamiti yena anvayavyatirekasambhava iti cet /",
  "SA15bsa071_u:132": "vināśahetvayogāt /",
  "SA15bsa071_u:133": "svabhāvata eva bhāvā naśvarāḥ naiṣāṃ svahetubhyo niṣpatrānāmanyato vināśotpattiḥ /",
  "SA15bsa071_u:134": "tasyāsāmarthyāt /",
  "SA15bsa071_u:135": "na hi vināśaheturbhāvasya svabhāvameva karoti tasya svahetubhyo nirvṛtteḥ /",
  "SA15bsa071_u:136": "nāpi bhāvāntarameva,",
  "SA15bsa071_u:137": "bhāvāntarakaraṇe bhāvasya tadavasthatvāt tathopalabdhyādiprasaṅgaḥ /",
  "SA15bsa071_u:138": "nāpi svabhāvāntaramasyāvaraṇam tadavasthe tasminnāvaraṇāyogāt /",
  "SA15bsa071_u:139": "nāpi vināśahetunā bhāvābhāvaḥ kriyate /",
  "SA15bsa071_u:140": "abhāvasya vidhinānyatayopagame vyatirekāvyatireka vikalpānatikramāt /",
  "SA15bsa071_u:141": "bhāvapratiṣedhakaraṇe na tasya kiñcidbhavati na bhavatyeva kevalamiti /",
  "SA15bsa071_u:142": "evaṃ ca kartā na bhavatītyakarturahetutvamiti na vināśahetuḥ kaścit /",
  "SA15bsa071_u:143": "(2.8) vaiyarthyācca /",
  "SA15bsa071_u:144": "yadi svabhāvato naśvaraḥ svātmanyanavasthāyī bhāvaḥ tasya na kiñcinnāśakāraṇaiḥ /",
  "SA15bsa071_u:145": "tatsvabhāvatayaiva svayaṃ nāśāt /",
  "SA15bsa071_u:146": "yo hi yatsvabhāvaḥ sa svahetoreva utpadyamānaḥ tādṛśo bhavati,",
  "SA15bsa071_u:147": "na punastadbhāve hetvantaramapekṣate /",
  "SA15bsa071_u:148": "prakāśadravoṣṇakaṭhinadravyādivat /",
  "SA15bsa071_u:149": "na hi prakāśādayastadātmāna utpannāḥ punaḥ prakāśādibhāve hetvantaramapekṣante /",
  "SA15bsa071_u:150": "tadātmanastādātmyābhāve nairātmyaprasaṅgāt /",
  "SA15bsa071_u:151": "tadvadasthitidharmā cet svabhāvato bhāvo niṣpanno na punastadātmatāyāṃ hetvantaramapekṣate /",
  "SA15bsa071_u:152": "(2.9) bījādivadanekānta iti cet /",
  "SA15bsa071_u:153": "syādetad bījādayo 'ṅkurādijananasvabhāvā /",
  "SA15bsa071_u:154": "api salilādihetvantarāpekṣaṇāt na kevalā janayanti /",
  "SA15bsa071_u:155": "tadvad bhāvo 'pi vināśe syādīt /",
  "SA15bsa071_u:156": "na /",
  "SA15bsa071_u:157": "tasvabhāvasya jananādajanakasya cātatsvabhāvatvāt /",
  "SA15bsa071_u:158": "ata eva tayoravasthayorvastubhedo niśceyaḥ /",
  "SA15bsa071_u:159": "bhāvānāṃ svabhāvānyathātvābhāvāt tatsvabhāvasya paścādiva prāgāpi jananaprasaṅgāt /",
  "SA15bsa071_u:160": "tasmādyo 'ntyo 'vasthāviśeṣaḥ sa evāṅkurajananasvabhāvaḥ /",
  "SA15bsa071_u:161": "pūrvabhāvinastu avasthāviśeṣā aṅkurakāraṇasya kāraṇāni iti nānekāntaḥ /",
  "SA15bsa071_u:162": "kṣaṇikeṣu bhāveṣu aparāparotpatteraikyābhāvāt /",
  "SA15bsa071_u:163": "(2.10) yadi te 'ntyāḥ samarthāḥ kiṃ na janayanti pratyekamiti /",
  "SA15bsa071_u:164": "janayantyeva nātrānyathābhāvaḥ svabhāsyāvaiparītyāt /",
  "SA15bsa071_u:165": "nanu teṣu sahakāriṣu samarthasvabhāveṣu ko 'parasyopayogaḥ?",
  "SA15bsa071_u:166": "na vai bhāvānāṃ kācit prekṣāpūrvakāritā yataḥ ayamasmāsvanyatamo 'pi samarthaḥ kimasmābhiḥ kartavyam ityālocyāpare nivarteran /",
  "SA15bsa071_u:167": "te nirabhiprāyavyāpārā eva svahetupariṇāmopanidhidharmāṇonopālambhamarhanti,",
  "SA15bsa071_u:168": "tatprakṛteḥ /",
  "SA15bsa071_u:169": "te samarthāḥ kiṃ nāparāparaṃ janayantīti cet /",
  "SA15bsa071_u:170": "na, tatraiva sāmarthyāt tasyaivaikasya janane samarthā nānyasyeti nāparāparajananam /",
  "SA15bsa071_u:171": "(2.11) bhinnasvabhāvebhyaścakṣurādibhyaḥ sahakāribhya ekakāryotpattau na kāraṇabhedāt kāryabhedaḥ syāditi cet /",
  "SA15bsa071_u:172": "na /",
  "SA15bsa071_u:173": "yathāsvaṃ svabhāvabhedena tadviśeṣopayogastadupayogaiḥ kāryasvabhāvaviśeṣāsaṅkarāt /",
  "SA15bsa071_u:174_0": "yathā mṛtpiṇḍakulālasūtrā dibhyo bhavato ghaṭasya mṛtpiṇḍādamṛtsvabhāvebhyo vṛkṣādibhyo",
  "SA15bsa071_u:174_1": "bhinnaḥ svabhāvaḥ kulālāttasyaiva mṛdātmanaḥ sataḥ saṃsthāviśeṣātmatayā tadanyebhyo",
  "SA15bsa071_u:174_2": "bhinnaḥ sūtrāttasyaiva mṛtsaṃsthāna viśeṣātmanaḥ cakrādervibhaktaḥ svabhāvo bhavati /",
  "SA15bsa071_u:175": "tadevaṃ na kulālānmṛtsvabhāvatāḥ,",
  "SA15bsa071_u:176": "na mṛdaḥ saṃsthānaviśeṣaḥ /",
  "SA15bsa071_u:177": "na ca tayoḥ śāktiviśeṣaviṣayabhede 'pi tajjanitaviśeṣabhedasya kāryasya svabhāvena bhedaḥ mṛtsaṃsthānayoraparasparātmatayā saṃsthānamṛdrūpābhyāṃ tayorapratibhāsanaprasaṅgāt /",
  "SA15bsa071_u:178": "(2.12) anyadeva saṃsthānaṃ guṇo mṛddravyāt tena bhinnasvabhāvaḥ kulālamṛtpiṇḍayorupayogaviśeṣa iti cet /",
  "SA15bsa071_u:179": "uktamatra /",
  "SA15bsa071_u:180": "api ca yadi saṃsthānaṃ bhinnaṃ mṛdaḥ kulālaḥ kiṃ na pṛthakkaroti?",
  "SA15bsa071_u:181": "guṇasya dravyaparatantratvāt sa kathaṃ pṛthak kriyeta?",
  "SA15bsa071_u:182": "tatsaṃsthānādhārātmakaṃ yadi svabhāvenaiva tad dravyam,",
  "SA15bsa071_u:183": "tatsaṃsthānaṃ vā tadādheyātmakaṃ,",
  "SA15bsa071_u:184": "tadā kimiti kulālavyāpāramapekṣate iti cet /",
  "SA15bsa071_u:185": "na /",
  "SA15bsa071_u:186": "tataḥ parasparasambandhayogyatāpratilambhāt /",
  "SA15bsa071_u:187": "anyathā mṛtpiṇḍasya svabhāvata eva tathāvidhasaṃsthānasambandhayogyatve vastuna eva prāgapi yogyatālakṣaṇā dharmatāstīti saṃsthānaviśeṣeṇa sambandhaḥ syāditi /",
  "SA15bsa071_u:188": "evaṃ tarthi sā yogyatā mṛddravyasya kulālād bhavatīti nānayoḥ svabhāvabhedaḥ /",
  "SA15bsa071_u:189": "bhedehi prāgvat prasajyeta /",
  "SA15bsa071_u:190": "asti tāvadekasvabhāvatve 'pi ekasyānekapratyayopādheyaviśeṣateti kiṃ mṛtsaṃsthānayoḥ ekasvabhāvatvasādhanāya atinirbandhena /",
  "SA15bsa071_u:191": "(2.13) tena sahakāriṇaḥ pratyayā naikopayogaviṣayāḥ kāryasyaikasvabhāvatve 'pi vastuta iti yatheha kāraṇabhedo bhinnaviśeṣopayogāt naikakāryaḥ,",
  "SA15bsa071_u:192": "tathā cakṣurādibhyo vijñānotpattau utreyaḥ /",
  "SA15bsa071_u:193_0": "tathā hi - samanantarapratyayādvijñānāccakṣurvijñānasya upalambhātmatā tasyaivopalambhātmanaḥ",
  "SA15bsa071_u:193_1": "sataścakṣurindriyādrūpagrahaṇayogyatāpratiniyamaḥ viṣayāttattulyarūpateti abhinnatve",
  "SA15bsa071_u:193_2": "'pi vastutaḥ kāryasya kāraṇānāṃ bhinnebhyaḥ svabhāvebhyo bhinnā eva viśeṣā bhvantīti",
  "SA15bsa071_u:193_3": "na kāraṇabhede 'pi abhedastatkāryaviśeṣasya /",
  "SA15bsa071_u:194": "ta evaite kāraṇaśaktibhedā yathāsvaṃ prativiśiṣṭakāryajanane 'vyavadheyaśaktitayā pratyupasthitāḥ kṣaṇikatvātsāmagrīkāryasya svabhāvasthityāśrayaityucyante /",
  "SA15bsa071_u:195": "tathāhi tattebhyaḥ samastebhyaḥ upalambhātmakaṃ rūpagrahaṇaṃ pratiniyataṃ viṣayarūpaṃ ceti prativiśiṣṭasvabhāvamekameva jātam /",
  "SA15bsa071_u:196": "(2.14) apratirodhaśaktikeṣu anantarakāryeṣu anādheyaviśeṣeṇu kṣaṇikeṣu pratyayeṣu parasparaṃ kaḥ sahakārārthaḥ?",
  "SA15bsa071_u:197": "na vai sarvatrātiśayotpādanaṃ sahakriyā kā tarhi?",
  "SA15bsa071_u:198": "ekārthakaraṇaṃ yad bahūnāmapi /",
  "SA15bsa071_u:199": "yathāntyasya kāraṇakalāpasya /",
  "SA15bsa071_u:200": "tadeva mukhyaṃ sahakāritvaṃ sahakāriṇāṃ,",
  "SA15bsa071_u:201": "tasyaivāntyasya kāraṇatvāt /",
  "SA15bsa071_u:202": "tatra ca kṣaṇe ekasya svabhāvasyāvivekād viśeṣasya kartumaśakyatvāt,",
  "SA15bsa071_u:203": "svabhāvāntarotpattilakṣaṇatvād viśeṣotpatteḥ /",
  "SA15bsa071_u:204": "bhāvāntarajanane 'ntyatvameva hīyeta /",
  "SA15bsa071_u:205": "tataśca na sākṣātkāraṇaṃ syāt /",
  "SA15bsa071_u:206": "tasmānna kāraṇasya sahakāribhyo viśeṣasyotpattiḥ /",
  "SA15bsa071_u:207": "te samarthā eva svabhāvato 'ntyāḥ pratyayāḥ saha jāyante kṣaṇikā yeṣāṃ prākpaścātpṛthagbhāvo nāsti,",
  "SA15bsa071_u:208": "yebhyaścānantarameva kāryamutpadyate /",
  "SA15bsa071_u:209": "tatra ekārthakriyaiva sahakāritvam /",
  "SA15bsa071_u:210": "(2.15) samarthaḥ kuto jāyata iti cet /",
  "SA15bsa071_u:211": "svakāraṇebhyaḥ /",
  "SA15bsa071_u:212": "tāni enamaparasannidhāna evaṃ kiṃ janayanti?",
  "SA15bsa071_u:213": "kadācidanyathāpi syuḥ tataścaiko 'pi kvacit janayed iti cet /",
  "SA15bsa071_u:214": "aparāpara pratyayayogena pratikṣaṇaṃ bhinnaśaktayaḥ saṃskārāḥ santanvanto yadyapi kutaścitsāmyātsarūpāḥ pratīyante tathāpi bhitra evaiṣāṃ svabhāvaḥ /",
  "SA15bsa071_u:215": "tena kiñcideva kasyacit kāraṇam /",
  "SA15bsa071_u:216": "tatra yo 'vyavadhanādideśo rūpendriyādikalāpaḥ sa vijñānajanane samartho hetuḥ /",
  "SA15bsa071_u:217_0": "yasteṣāṃ parasparopasarpaṇādyāśrayaḥ pratyayaviśeṣaḥ sa taddhetujanane samarthaḥ",
  "SA15bsa071_u:217_1": "teṣāṃ ca na pūrvaṃ na paścātra pṛthagbhāva iti samarthānapi pūrvāparapṛthagbhāvbhāvino doṣā nopalīyante /",
  "SA15bsa071_u:218": "tena yasteṣāṃ parasparopasarpaṇādihetuḥ sa samarthasya heturiti tatra na kadācidanyathābhāvaḥ /",
  "SA15bsa071_u:219": "(2.16) anena nyāyena sarvatra hetuphalabhāvapratiniyamo draṣṭavyaḥ pratikṣaṇamanyānyasvabhāvabhedānvayinīṣu śaktiṣu,",
  "SA15bsa071_u:220": "na tu sthiraikasvabhāveṣu bhāveṣu svabhāvasyānyathātvāsaṃbhavāt /",
  "SA15bsa071_u:221": "samarthāsamarthasvabhāvayoḥ kriyākriyānupapatteḥ /",
  "SA15bsa071_u:222": "anyasahitaḥ karoti na kevala iti cet /",
  "SA15bsa071_u:223": "kiṃ kevalasya kāryajanane 'samarthaḥ svabhāvaḥ?",
  "SA15bsa071_u:224": "samartha iti cet /",
  "SA15bsa071_u:225": "kiṃ na karoti?",
  "SA15bsa071_u:226": "akurvan kathaṃ samarthaḥ?",
  "SA15bsa071_u:227": "kuvindādayaḥ paṭādikriyāyāṃ samarthā api na sarvatra kurvantīti cet /",
  "SA15bsa071_u:228": "krīḍanaśīlo devānāṃ priyaḥ sukhaidhitaḥ kṛtamapi punaḥ punaḥ kārayati,",
  "SA15bsa071_u:229": "tathāhi bījādivad ityanena nirloṭhitameva /",
  "SA15bsa071_u:230": "tasmātsvabhāvasyānyathātvāsambhavāt taddharmaṇaḥ tathābhāvaḥ antyāvasthāvadanivāryaḥ /",
  "SA15bsa071_u:231": "antyāvasthāyāṃ prāgasamarthasya sāmarthyotpattau tasya sāmarthyasya tatsvabhāvatve 'pūrvotpattirevasā /",
  "SA15bsa071_u:232": "atatsvabhāvatve saḥ akāraka eva sāmarthyākhyātpadārthāntarāt kāryotpattyabhyupagamāt /",
  "SA15bsa071_u:233": "(2.17) api ca yo 'sau sakaleṣu sahakāriṣu karoti sa tadaiva kasmāt karoti /",
  "SA15bsa071_u:234": "? kurvan dṛṣṭastena karotīti brūmaḥ /",
  "SA15bsa071_u:235": "aho mahāsāmarthyaṃ mahāprabhāvasya darśanaṃ yasmādatatsvabhāvān api bhāvān svabhāvamātreṇa nānāprakāreṣu vyāpāreṣu niyuṅkte /",
  "SA15bsa071_u:236": "yadi nāma kiñcit kathañcidatrabhavato darśanaviṣayatām atikrāmet,",
  "SA15bsa071_u:237": "hanta aprasavadharmakamapetasantānaṃ syaditīyaṃ cintā cittaṃ dunoti /",
  "SA15bsa071_u:238": "na vai vayam atatsvabhāvānāṃ bhāvānām asmaddarśanavaśāt kāryakriyāṃ brūmaḥ kintu svabhāvenaiva te kāryakāraṇadharmāḥ,",
  "SA15bsa071_u:239": "tān paśyantaḥ kevalaṃ jānīmahe te ete kārakasvabhāvā iti /",
  "SA15bsa071_u:240": "(2.18) satyam idamapyasti,",
  "SA15bsa071_u:241": "svabhāvasteṣāṃ kāryakriyādharmā tena samastapratyayānāmakṛtvā kāryaṃ nopekṣāpattiriti /",
  "SA15bsa071_u:242": "so 'kṣepakriyādharmā svabhāvaḥ kiṃ teṣāṃ tadaivāntyāvasthāyāmutpanna āhosvit prāgapyāsīt?",
  "SA15bsa071_u:243": "āsīt, apracyutā nutpatrasthiraikasvabhāvānā kadācit kasyacitsvabhāvasyābhāvavirodhāt /",
  "SA15bsa071_u:244": "tatkimidānīṃ mātā ca vandhyā ca asti?",
  "SA15bsa071_u:245": "ko vāsya bhāṣitasyārthaḥ- akṣepakriyāsvabhāvaḥ kāryaṃ ca na karotīti /",
  "SA15bsa071_u:246": "(2.19) sahitaḥ svakāryajananasvabhāvaḥ na kevala iti cet /",
  "SA15bsa071_u:247": "anyastarhi kevalo 'nyaśca sahitaḥ svabhāvabhedāt /",
  "SA15bsa071_u:248": "svabhāvabheda eva hi bhāvabhedasya lakṣaṇam /",
  "SA15bsa071_u:249": "na hi sa sāhitye 'pi pararūpeṇa kartā syāt /",
  "SA15bsa071_u:250": "svarūpaṃ ca tasya prāgapi tadeveti kathaṃ kadacit kriyāvirāmaḥ /",
  "SA15bsa071_u:251": "yasyāpi bhāvah kṣaṇikaḥ tasyāpi kasmāt kevalo na karoti?",
  "SA15bsa071_u:252": "yadi bhavet kuryādeva /",
  "SA15bsa071_u:253": "kathaṃ na bhavati?",
  "SA15bsa071_u:254": "kṣaṇikatvāt /",
  "SA15bsa071_u:255": "uktaṃ yādṛśasya kriyā /",
  "SA15bsa071_u:256": "sa kathamekakṣaṇabhāvī anyathā bhavet?",
  "SA15bsa071_u:257": "yaśca bhavati sa eva na bhavatīti nāyaṃ prasaṅgaḥ kārakākārakayoḥ svabhāvataddhetvorvirodhāt /",
  "SA15bsa071_u:258": "(2.20) yo 'pi manyate- akṣepakriyādharmaiva sa tasya svabhāvaḥ,",
  "SA15bsa071_u:259": "na sa sāhityamapekṣate,",
  "SA15bsa071_u:260": "kāryaṃ tu pratyayāntarāpekṣamiti sahitebhya eva jāyate na kevalebhya iti,",
  "SA15bsa071_u:261": "tasyāpi kathaṃ- sa bhāvaḥ kevalo 'pi karotyeva?",
  "SA15bsa071_u:262": "kāryaṃ ca tasmātrotpadyate iti tadavastho virodhaḥ /",
  "SA15bsa071_u:263": "na kevalaḥ karotyeveti cet /",
  "SA15bsa071_u:264": "kathamidānīmakṣepakriyāsvabhāvaḥ /",
  "SA15bsa071_u:265": "nanu etadeva paridīpitaṃ bhavati,",
  "SA15bsa071_u:266": "karotyeveti /",
  "SA15bsa071_u:267": "kāryaṃ cāyaṃ kevalo 'pi samarthaḥ san paramapekṣamāṇaṃ kathamupekṣeta?",
  "SA15bsa071_u:268": "paramanādṛtyaitat prasahya kuryāt /",
  "SA15bsa071_u:269": "evaṃ hi anenātmanaḥ sāmarthyaṃ darśitaṃ bhavati /",
  "SA15bsa071_u:270": "kāryaṃ paramapekṣata iti tataḥ kevalād anutpattimasya kathayasi sa kevalo 'pi samarthasvabhāva iti tataḥ utpattiṃ brūṣe,",
  "SA15bsa071_u:271": "ete ca kathamevatraṃ syātām?",
  "SA15bsa071_u:272": "tadayamīrṣyāśalyavitudyamānamarmā viklavaṃ vikrośatītyupekṣāmevārhati /",
  "SA15bsa071_u:273": "tasmādidamekārthakriyālakṣaṇaṃ sahakāritvaṃ kṣaṇikānāmeva bhāvānām /",
  "SA15bsa071_u:274": "na tu akṣaṇikānāṃ yeṣāṃ pṛthagapi bhāvaḥ sambhavati pṛthak kāryakaraṇasambhavena sahakāritvaniyamāyogāt /",
  "SA15bsa071_u:275": "(2.21) yatra tu santānopakāreṇa bhāvāḥ hetutāṃ pratipadyante,",
  "SA15bsa071_u:276": "yathā taṇḍulabījādibhya odanāṅkurādijanmani dahanodakapṛthivyādayaḥ,",
  "SA15bsa071_u:277": "tatra santānāśrayeṇa viśeṣotpādanaṃ pratyayānāṃ sahakriyocyate na dravyāśrayeṇa,",
  "SA15bsa071_u:278": "kṣaṇike dravye viśeṣasyānutpatteḥ /",
  "SA15bsa071_u:279": "nahi taṇḍulādīnāṃ viśeṣānutpattau dahanādibhāve 'pi odanajanma syāt /",
  "SA15bsa071_u:280": "tathā prabhāsvarādapavarakaṃ praviṣṭasya yadīndriyaṃ svopakāribhyo 'tiśayaṃ krameṇa na pratipadyeta tadā prāgivārthapratilpattiṃ naiva janayet /",
  "SA15bsa071_u:281": "akṣepakāriṣu indriyādiṣu na viśeṣotpattiḥ parasparataḥ sambhavati /",
  "SA15bsa071_u:282": "tatra yathāsvaṃ pratyayaiḥ parasparopasarpaṇādyāśrayairye yogyadeśādyavasthā jātāste saha svabhāvaniṣpattyā jñānahetutāṃ pratipadyante ityekārthakriyaiva sahakāritvam /",
  "SA15bsa071_u:283": "(2.22) yatra tu viśeṣamutpādayantaḥ sahakāriṇaḥ pratyayāḥ tatra hetusantānaḥ pratyayāntarāṇyapekṣata iti tataḥ svabhāvāntarasya pratilambhaḥ /",
  "SA15bsa071_u:284": "tatra svarasataḥ hetupratyayānāṃ pūrvopanipātakṣaṇānāṃ nivṛttau tebhya eva viśiṣṭakṣaṇotpattirevaṃ krameṇa yāvadatyantātiśayavato 'ntyakāraṇakalāpāt kāryotpattiḥ /",
  "SA15bsa071_u:285": "(2.23) sahakāriṇaḥ samutpatraviśeṣātkāraṇātkāryotpattau tasyaiva viśeṣasyotpattirna syāt /",
  "SA15bsa071_u:286": "aviśiṣṭādviśeṣotpattau kāryasyāpi syāt /",
  "SA15bsa071_u:287": "tataśca parasparaviśeṣotpādānapekṣiṇa eva sahakāriṇaḥ kāryaṃ kurvīran /",
  "SA15bsa071_u:288": "tenākṣaṇikānāmapi sahakārisāpekṣāṇāṃ kāraṇatā syāt /",
  "SA15bsa071_u:289": "apekṣaṇīyebhyaḥ svabhāvātiśayotpattiśca na syāt /",
  "SA15bsa071_u:290": "atha sahakāriṇā kāryotpādānuguṇaviśeṣajananāya kṛtaviśeṣa evopattiṣṭheta /",
  "SA15bsa071_u:291": "evaṃ satyanavasthā syāt /",
  "SA15bsa071_u:292": "na ca sahakāriṇaḥ parasparakāryotpādānuguṇaviśeṣotpādane nityaṃ yogyāvasthāḥ,",
  "SA15bsa071_u:293": "yena nityānuṣakta eṣāṃ viśeṣaḥ syāt /",
  "SA15bsa071_u:294": "tadupāyāpāyayoḥ kāryasyotpattyanutpattidarśanāt /",
  "SA15bsa071_u:295": "tenādyo viśeṣaḥ sahakāribhyo nirupakārasya notpadyata iti cet /",
  "SA15bsa071_u:296": "nāsmākaṃ punaḥ punarabhidhāne 'pi kaścidudvego bhavati yadyevamapi lokasya nyāyapratītirbhavati /",
  "SA15bsa071_u:297": "hanta tarhi ucyatām /",
  "SA15bsa071_u:298": "na viśeṣotpādanāt sahakāriṇāṃ sahakāritvaṃ paramārthataḥ sambhavati /",
  "SA15bsa071_u:299": "yataḥ tadabhāvādviśeṣe kartavye sahakāritāvirahaḥ syāt /",
  "SA15bsa071_u:300": "(2.24) atha kathamekārthakriyāpi bhavet sāpi na bhavet parasparato viśeṣarahitānām /",
  "SA15bsa071_u:301": "atha bhavet,",
  "SA15bsa071_u:302": "pṛthagapi sā bhavet /",
  "SA15bsa071_u:303": "tathāca, tasmād viśeṣād bhavanaśīlaṃ kāryamapi kevalāt syāditi cet /",
  "SA15bsa071_u:304": "atroktamuttaraṃ pratikṣaṇamaparāparaiḥ pratyayaiḥ yathā bhāvasantāne viśeṣasyotpattiḥ,",
  "SA15bsa071_u:305": "yogyadeśatādyavasthāviśeṣāḥ kāryakaraṇaśīlāḥ,",
  "SA15bsa071_u:306": "teṣāṃ ca yata utpattiḥ,",
  "SA15bsa071_u:307": "pratyekaṃ ca sāmarthye 'pi kevalānāmakriyā,",
  "SA15bsa071_u:308": "kartṛviśeṣasya pṛthagekaikasya bhāvasyābhāvāt /",
  "SA15bsa071_u:309": "kāryadvaividhyaṃ ca sahakāribhiḥ akṣepakārindriyavijñānavacca kāryakāraṇayoḥ svabhāvabhedāditi sarvamuktam /",
  "SA15bsa071_u:310": "(2.25) tatra sahakāribhyaḥ santānopakārāpekṣakāraṇakāryajanmani sahakāriṇāmādyo viśeṣaḥ sahakārikṛtaviśeṣajanmā na bhavati,",
  "SA15bsa071_u:311": "anantarakāryavat,",
  "SA15bsa071_u:312": "tataḥ ye viśeṣā jāyante te tajjanmānaḥ tatprakṛtitvāditi nānavasthā /",
  "SA15bsa071_u:313": "tathā yadyakṣaṇiko 'pi bhāvaḥ kārya karoti,",
  "SA15bsa071_u:314": "karotu nāma,",
  "SA15bsa071_u:315": "sa yadi akṣepakartṛdharmā,",
  "SA15bsa071_u:316": "tadā pṛthagbhāvasya sambhavātkevalo 'pi tathā syād ityuktam /",
  "SA15bsa071_u:317": "atatsvabhāvastu tadāpyakāraka eva /",
  "SA15bsa071_u:318": "tasmādakṣaṇikānāṃ kāraṇānām ekārthakriyayā na kaścit sahakāritvaniyamaḥ /",
  "SA15bsa071_u:319": "nāpi santatyopakāreṇeti na tasya kaścitsahakārīti kevalo 'pi kuryāt /",
  "SA15bsa071_u:320": "prāyastu saṃghātasthāyī bhāvasantānaḥ sahakāripratyayairupajanitaviśeṣaḥ svakāryaṃ kurvan dṛṣṭo bījādivat /",
  "SA15bsa071_u:321": "tatsthirahetuvādino hetoḥ pratyayāntarāpekṣakārakasya vyaktaṃ svabhāvāntarasyotpattiḥ /",
  "SA15bsa071_u:322": "kārakasvabhāvasya prāgapi sattve 'kriyā na yujyate /",
  "SA15bsa071_u:323": "(2.26) tasmādyo yadātmā sa svasattāmātreṇa tādṛśo bhavati na bhūtvā tadbhāve parābhisaṃskāramapekṣata iti svabhāvato 'sthitidharmaṇo bhāvasya na kiñcitrāśakāraṇaiḥ /",
  "SA15bsa071_u:324": "sthitidharmaṇo 'pi bhāvasya na nāśakāraṇaiḥ kiñcit svabhāvānyathātvasya kenacit kartumaśakyatvāt /",
  "SA15bsa071_u:325": "tadanyathātvapratipattau sa tatsvabhāva eva na syāditi pūrva eva vikalpaḥ syāt /",
  "SA15bsa071_u:326": "tatra ca prāgevoktaṃ dūṣaṇam /",
  "SA15bsa071_u:327": "yaśca parasmādanyathābhāvaḥ so 'paraḥ svabhāvaḥ yaścāparaḥ sa kathaṃ tasya syāt?",
  "SA15bsa071_u:328": "svabhāvabhedo hi vastubhedalakṣaṇam /",
  "SA15bsa071_u:329": "tathā ca yaḥ sthitidharmā jātaḥ na tasyānyathābhāvaḥ syāt /",
  "SA15bsa071_u:330": "etena kaṭhinādīnāṃ tāmrādīnām agnyādeḥ dravatvādisvabhāvāntarotpattiḥ pratyuktā /",
  "SA15bsa071_u:331": "tatrāpi pūrvakasya svarasanirodhitvādvināśe 'gnyāderupādānāccāpara eva dravādisvabhāvaḥ utpannaḥ /",
  "SA15bsa071_u:332": "(2.27) sa svayaṃ sthitidharmaiva svahetubhirjanitaḥ,",
  "SA15bsa071_u:333": "vināśahetorasambhave 'vasthānāt /",
  "SA15bsa071_u:334": "tasya parasmādvināśo bhavati iti /",
  "SA15bsa071_u:335": "na ca vināśo nāmāparaḥ svabhāvaḥ,",
  "SA15bsa071_u:336": "bhāvacyutireva vināśaḥ iti cet /",
  "SA15bsa071_u:337": "nedaṃ vikalpadvayamatikrāmati - kiṃ nityo bhāva utānityaḥ /",
  "SA15bsa071_u:338": "prāṅnityo bhūtvā paścādanityo bhavatīti ca bruvāṇo bhāvadvayaṃ cāha nityānityasvabhāvabhedam /",
  "SA15bsa071_u:339": "prāktanasya nityābhimatasya svabhāvasya svayaṃ nāśaṃ bruvāṇaḥ sarvadaiva nāśamanāśaṃ ca prāheti pūrvasmin vināśaheturasamartha eva /",
  "SA15bsa071_u:340": "na prāṅnityo bhūtvā paścādanityaḥ bhavati,",
  "SA15bsa071_u:341": "kiṃ tarhi,",
  "SA15bsa071_u:342": "paścādapi nitya eva,",
  "SA15bsa071_u:343": "ekasvabhāvatvāt /",
  "SA15bsa071_u:344": "sa tarhi bhāvaḥ svabhāvena nāśamanāviśan kathaṃ naṣṭo nāma?",
  "SA15bsa071_u:345": "tatsvabhāvavināśayoḥ aparaspararūpatvāt /",
  "SA15bsa071_u:346": "tasmāt satyasya vināśe vināśasvabhāvena tena bhavitavyaṃ,",
  "SA15bsa071_u:347": "tathāpi vināśaheturvyartha ityuktam /",
  "SA15bsa071_u:348": "tena svabhāvato naścare 'naśvare vā bhāve na vināśahetorupayogaḥ /",
  "SA15bsa071_u:349": "(2.28) tasmādvināśaṃ pratyanapekṣo bhāvastadbhāvaniyataḥ iti yaḥ san sa vināśī naśvaratāyā nivṛttau sattvanivṛtirityanvayavyatirekasiddhiḥ /",
  "SA15bsa071_u:350": "svabhāvato naśvaratve 'pi kaścidatatsvabhāvo 'pi syāt /",
  "SA15bsa071_u:351": "na hi sarvaḥ sarvasya svabhāva iti na tatribandhanānvayavyatirekāsiddhiriti cet /",
  "SA15bsa071_u:352": "na, akṣaṇikatve 'vastutvaprasaṅgāt /",
  "SA15bsa071_u:353": "śaktirhi bhāvalakṣaṇam /",
  "SA15bsa071_u:354": "sarvaśaktivirahaḥ punarabhāvalakṣaṇam /",
  "SA15bsa071_u:355": "na caivākṣaṇikasya kvacit kācit śaktirasti,",
  "SA15bsa071_u:356": "kramayaugapadyābhyāṃ kāryakriyāśakti virahāt /",
  "SA15bsa071_u:357": "itthaṃ ca yat sattat kṣaṇikameveti vyāptisiddhiḥ /",
  "SA15bsa071_u:358": "(3.1) arthāntare gamye kāryaṃ heturavyabhicārāt /",
  "SA15bsa071_u:359": "kāryakāraṇabhāvena gamakatve sarvathā gamyagamakabhāvaḥ syāt,",
  "SA15bsa071_u:360": "sarvathā janyajanakabhāvād iti cet /",
  "SA15bsa071_u:361": "na /",
  "SA15bsa071_u:362": "tadabhāve bhavatastadutpattiniyamābhāvāt /",
  "SA15bsa071_u:363": "tasmāt kāryaṃ svabhāvairyāvadbhiravinābhāvi kāraṇe teṣāṃ hetuḥ /",
  "SA15bsa071_u:364": "tatkāryatvaniyamāt /",
  "SA15bsa071_u:365": "taireva ca dharmairye tairvinā na bhavanti /",
  "SA15bsa071_u:366": "aṃśena janyajanakabhāvaprasaṅga iti cet /",
  "SA15bsa071_u:367": "na, tajjanyaviśeṣagrahaṇe 'bhimatatvāt liṅga viśeṣopādhīnāṃ ca sāmānyānām /",
  "SA15bsa071_u:368": "aviśiṣṭasāmānyavivakṣāyāṃ vyabhicāra iti gamakatvaṃ neṣyate /",
  "SA15bsa071_u:369": "(3.2) kasyacitkadācitkutaścidbhāve 'pi sarvastādṛśastathāvidhajanmeti kuto 'vasitam,",
  "SA15bsa071_u:370": "tathā ca nānvayavyatirekāviti cet /",
  "SA15bsa071_u:371": "na, atadbhāvinastasya sakṛdapi tato 'bhāvāt /",
  "SA15bsa071_u:372": "parasparāpekṣayā janyajanakasvabhāvalakṣaṇe kāryakāraṇe /",
  "SA15bsa071_u:373": "tatra yadi dhūmo 'gnyādisāmagjyā anyato 'pi bhavettadā tasya tajjanyaḥ svabhāvo na bhavatīti sakṛdapi tato na bhavet /",
  "SA15bsa071_u:374": "arthāntaravat /",
  "SA15bsa071_u:375": "nāpi sāmagrī taṃ janayed atajjananasvabhāvatvāt /",
  "SA15bsa071_u:376": "sāmagjyantaravat /",
  "SA15bsa071_u:377": "na ca dhūmasya tadatajjanyaḥ svabhāvo yuktaḥ /",
  "SA15bsa071_u:378": "ekasvabhāvatvāt /",
  "SA15bsa071_u:379": "dhūmādhūmajananasvabhāvād bhavato dhūmādhūmasvabhāvaḥ syāt /",
  "SA15bsa071_u:380": "kāryasvabhāvānāṃ kāraṇasvabhāvakṛtatvāt /",
  "SA15bsa071_u:381": "akāraṇāpekṣaṇe cāhetukatvaprasaṅgāt /",
  "SA15bsa071_u:382": "tasmādyo dhūmajananaḥ so 'gnyādisāmagrīviśeṣo yaḥ agnyādisāmagrīviśeṣeṇa janitaḥ sa eva dhūmo bhavatīti kāryakāraṇayorevaṃ svabhāvasya niyamāt tadvijātīyādutpattirna bhavati /",
  "SA15bsa071_u:383": "tadyādṛśaṃ kāryaṃ yādṛśāt kāraṇād dṛṣṭamekadā tattanna vyabhicarati /",
  "SA15bsa071_u:384": "tena siddhe kāryakāraṇabhāve kāryasya kāraṇena vyāptiḥ siddhā bhavati /",
  "SA15bsa071_u:385": "(3.3) nanu vijātīyādapi kiñcid bhavad dṛṣṭaṃ tadyathā go mayādeḥ śālūkādiḥ /",
  "SA15bsa071_u:386": "na vijātīyādutpattiḥ /",
  "SA15bsa071_u:387": "tathāvidhameva hi tādṛśāmādinimittamiti na kāraṇabhedaḥ /",
  "SA15bsa071_u:388": "prabandhena vṛttau tu śarād bhavati /",
  "SA15bsa071_u:389": "asti ca gomayetarajanmanoḥ svabhāvabhedaḥ rūpasyābhede 'pi /",
  "SA15bsa071_u:390": "na hi ākāratulyataiva bhāvānāṃ tattve nimittam,",
  "SA15bsa071_u:391": "abhinnākārāṇāmapi keṣāñcidanyato viśeṣājjātibhedadarśanāt /",
  "SA15bsa071_u:392": "anyathā hi vilakṣaṇāyā api sāmagrayā avilakṣaṇakāryotpattau na kāraṇabhedābhedābhyāṃ kāryabhedābhedāvityahetukau viśvasya bhedābhedau syātām /",
  "SA15bsa071_u:393": "tathā hi na bhedādbheda iti abhedādapi nābhedaḥ /",
  "SA15bsa071_u:394": "tadvyatiriktaśca na kaścidbhāvasvabhāva ityahetukatvādbhāvānāṃ nityaṃ sattvamasattvaṃ vā syāt /",
  "SA15bsa071_u:395": "apekṣayā hi bhāvāḥ kādācitkā bhavanti /",
  "SA15bsa071_u:396": "vyavasthāvāṃśca sādhyeṣu sādhananiyogo na syāt /",
  "SA15bsa071_u:397": "kāraṇaśaktipratiniyame hi kiñcideva kasyacit sādhanāyopādīyeta,",
  "SA15bsa071_u:398": "nāparaṃ,",
  "SA15bsa071_u:399": "tasyaiva tatra śakteḥ,",
  "SA15bsa071_u:400": "anyasya cāśakteḥ tayostajjananetarasvabhāvatvena bhedāt /",
  "SA15bsa071_u:401": "tajjananasvabhāvavilakṣaṇādapi tasyotpattau na tajjananaśaktipratiniyama iti yat kiñcit yataḥ kutaścitsyāt /",
  "SA15bsa071_u:402": "tajjananaśaktisāmye tu tadeveti na kāryaṃ duṣṭaṃ kāraṇaṃ vyabhicarati /",
  "SA15bsa071_u:403": "(4.1) upalabdhilakṣaṇaprāptasyānupalabdhirabhāvasyābhāvavyavahārasya vā hetuḥ /",
  "SA15bsa071_u:404": "atropalabdherupalabhamānadharmatve tajjñānamupalabdhiḥ /",
  "SA15bsa071_u:405": "tasmādanyopalabdhiranupalabdhirvivakṣitopalabdheranyatvāt,",
  "SA15bsa071_u:406": "abhakṣyāsparśanīyavatparyudāsavṛttyā /",
  "SA15bsa071_u:407": "upalabhyamānadharmatve svaviṣayavijñānajananayogyatālakṣaṇo viṣayasvabhāvaḥ upalabdhiḥ /",
  "SA15bsa071_u:408": "yogyatāyā bhāvasvarūpatvāt /",
  "SA15bsa071_u:409": "tasmādanya upalambhajananayogya evānupalabdhiḥ pūrvavat /",
  "SA15bsa071_u:410": "yatra yasmitrupalabhyamāne niyamena yasyopalabdhiḥ bhavati yogyatāyā aviśeṣāt satatsaṃsṛṣṭaḥ ekajñānasaṃsargāt /",
  "SA15bsa071_u:411": "tayoḥ satornaikarūpaniyatā pratipattirasambhavāt /",
  "SA15bsa071_u:412": "tasmādaviśiṣṭayogyatārūpayoḥ ekajñānasaṃsargiṇostayoḥ parasparāpekṣamevānyatvamihābhipretaṃ,",
  "SA15bsa071_u:413": "pratyāsatterāśrayaṇāt /",
  "SA15bsa071_u:414": "sa kevalastadapekṣayā tadanyaśceducyate tadā tajjñānaṃ tatsvabhāvo vā jñātṛjñeya dharmalakṣaṇānupalabdhiḥ /",
  "SA15bsa071_u:415": "sābhāvaṃ pratiyogino 'bhāvavyavahāraṃ vā sādhayati /",
  "SA15bsa071_u:416": "(4.2) kathamanyabhāvastadabhāvo yena bhāvarūpānupalabdhirabhāvamabhāvavyavahāraṃ vā sādhayediti cet /",
  "SA15bsa071_u:417": "uktamatra yathā paryudāsavṛttyāpekṣātaḥ tadvivikto 'rthastajjñānaṃ vābhāvo 'nupalabdhiścocyata iti /",
  "SA15bsa071_u:418": "na pratiṣedhamātraṃ,",
  "SA15bsa071_u:419": "tasya sādhanāsiddherabhāvavyavahārāsiddhiprasaṅgāt /",
  "SA15bsa071_u:420": "tasyāsaṃsṛṣṭarūpasya bhāvasiddhirevāparasyābhāvasiddhirityanyabhāvo 'pi tadabhāva iti vyapadiśyate /",
  "SA15bsa071_u:421": "anyabhāvalakṣaṇo 'bhāvaḥ svayaṃ pramāṇasiddhastadabhāvavyavahāraṃ sādhayet,",
  "SA15bsa071_u:422": "tatsiddhisiddho veti na kaścidviśeṣo yenānupalabdhyābhāvavyavahārasiddhervirodhaḥ syāt /",
  "SA15bsa071_u:423": "(4.3) sa evānyabhāvastadviṣayā copalabdhistadabhāvasya kiṃ na sādhanam?",
  "SA15bsa071_u:424": "kiṃ punarabhāvasya siddhireva tadabhāvasiddhiḥ? iti cet /",
  "SA15bsa071_u:425": "apṛthaksiddheḥ sambandhābhāvācca /",
  "SA15bsa071_u:426": "anyabhāvastāvatra sādhanam /",
  "SA15bsa071_u:427": "yatsiddhau yasya na siddhistattasya liṅgaṃ bhavati dhūmāgnivat /",
  "SA15bsa071_u:428": "anyabhāvasiddhayaiva tadabhāvaḥ prasidhyati,",
  "SA15bsa071_u:429": "tasya tadanyāsaṃsṛṣṭarūpasya tattvavyavasthāpakena pramāṇenaivānyavyavaccedasiddheḥ /",
  "SA15bsa071_u:430": "(4.4) sambandhābhāvācca tacca tasya liṅgaṃ yadi syāt,",
  "SA15bsa071_u:431": "tasya tena kaścitsambandho bhavet /",
  "SA15bsa071_u:432": "yathā kṛtakatvasyānityatvena ekārthasamavāyo dhūmasya vā liṅginaikārthasamavāyaḥ /",
  "SA15bsa071_u:433": "ādhārādheyabhāvo vā janyajanakabhāvo vā /",
  "SA15bsa071_u:434": "naivaṃ kaścid bhāvābhāvayoḥ sambandhaḥ yenāsyānyabhāvaḥ sādhanaṃ syāt /",
  "SA15bsa071_u:435": "asti viṣayaviṣayibhāvaḥ śabdārthasambandhavaditi cet /",
  "SA15bsa071_u:436": "śabdārthayoḥ tatpratipādanābhiprāye sati tatprayogāt kāryakāraṇalakṣaṇo 'vinābhāvalakṣaṇo vā sambandhaḥ syāt /",
  "SA15bsa071_u:437": "ayaṃ cātra na sambhavati yataḥ viṣayaviṣayibhāvaḥ syāt /",
  "SA15bsa071_u:438": "siddhe hi tayoḥ sādhyasādhanabhāve tanmukhena viṣayaviṣabhibhāvaḥ syāt /",
  "SA15bsa071_u:439": "sa eva cāsati sambandhe na sidhyati /",
  "SA15bsa071_u:440": "anyathetaretarāśrayamidaṃ syāt /",
  "SA15bsa071_u:441": "(4.5) anyabhāvāccābhāvasiddhāvasamudāyaśca sādhyaḥ syāt /",
  "SA15bsa071_u:442": "tathā ca ghaṭābhāvastadanyabhāvāt iti ghaṭasya sarvatra sarvadā cābhāvaḥ prasajyeta /",
  "SA15bsa071_u:443": "na, pradeśādirdharmī ghaṭābhāvena viśeṣyata iti tadviśeṣaṇabhūto 'bhāvaḥ sādhyate na tu kevalaḥ /",
  "SA15bsa071_u:444": "tato nāsamudāyasya sādhyatā /",
  "SA15bsa071_u:445": "na ca liṅgaliṅganorasambandhaḥ,",
  "SA15bsa071_u:446": "anyabhāvasya pradeśādinā sambandhād iti cet /",
  "SA15bsa071_u:447": "na, pradeśāderevānyabhāvatvāt /",
  "SA15bsa071_u:448": "yatraiva hi pradeśādau yatrāstīti ucyate sa eva tenāsaṃsṛṣṭo 'nyabhāvaḥ /",
  "SA15bsa071_u:449": "taddarśanādevāsya ghaṭo nāsti iti vikalpo bhavati iti kathaṃ tasyaiva liṅgaliṅgibhāvaḥ?",
  "SA15bsa071_u:450": "(4.6) na cātra sāmānyaviśeṣabhāvakalpanā sambhavati yena sāmānyaṃ heturbhaved viśeṣo dharmāti,",
  "SA15bsa071_u:451": "tadviśeṣapratipattereva tadabhāvasya pratīteḥ,",
  "SA15bsa071_u:452": "tasyānyatrānvayasyābhāvāt pratijñārthaikadeśatvācca na hetutā /",
  "SA15bsa071_u:453": "na ca yatra pradeśamātraṃ tatra ghaṭābhāvaḥ /",
  "SA15bsa071_u:454": "tādṛśe kevale pradeśe sarvatrābhāva iti cet /",
  "SA15bsa071_u:455": "nanu tasyaiva kaivalyaṃ ghaṭavirahaḥ /",
  "SA15bsa071_u:456": "sa ca tatpratipattāveva siddha iti kasya idānīṃ talliṅgam?",
  "SA15bsa071_u:457": "anvayasyānugamanamapi nirarthakam /",
  "SA15bsa071_u:458": "tasmādanyabhāvo na sādhanamabhāvasya /",
  "SA15bsa071_u:459": "(4.7) asti virodhaḥ sambandhaḥ tato 'nyabhāvādabhāvasya siddhiḥ iti cet /",
  "SA15bsa071_u:460": "kena kasya virodho 'nyabhāvena pratiyoginaḥ kiṃ nu vai pratiyogī pramātumiṣṭo yena liṅgaliṅganorvirodhaḥ sambandhaḥ syāt?",
  "SA15bsa071_u:461": "abhāvastupratiyogino ghaṭasya anyabhāvena aviruddhaḥ sahāvasthānāt /",
  "SA15bsa071_u:462": "tasmin prameye liṅgaliṅginoḥ kathaṃ virodhaḥ?",
  "SA15bsa071_u:463": "tasmātsambandhābhāvaḥ /",
  "SA15bsa071_u:464": "atrāpi asamudāyasādhyatvaṃ tadavastham /",
  "SA15bsa071_u:465": "(4.8) nanu anyabhāvatadabhāvayorasati sambandhe 'nyabhāvagatyāpi tadabhāvagatirna syāditi cet /",
  "SA15bsa071_u:466": "na vai kutaścit sambandhādanyabhāvastadabhāvagamaka iṣṭaḥ kintu anyabhāva eva tadabhāvo yathoktaṃ prāk /",
  "SA15bsa071_u:467": "tasyānyāsaṃsṛṣṭarūpasya kevalasyaikātmavyasthitasya tadātmanā pariccedasyaivānyavyavaccedatvāt tasya kaivalyamevāparasya vaikalyamiti tadanyabhāva eva tadabhāvaḥ /",
  "SA15bsa071_u:468": "tataśca tatpratipattireva tadapratipattiḥ /",
  "SA15bsa071_u:469": "anyathā tasya pariccedena tato 'nyasya avyavaccede tatparicceda eva na syāt /",
  "SA15bsa071_u:470": "tadatadrūpayoravivekāt /",
  "SA15bsa071_u:471": "ya eva vyavahāraḥ kasyacitkvaceddeśe darśanāt prāptiparihārārthaḥ sa na syāt /",
  "SA15bsa071_u:472": "na hyayamanalaṃ paśyatrapi kevalam analameva paśyatīti kathaṃ salilārthī tatra na praverteta?",
  "SA15bsa071_u:473": "anupalambhena salilābhāvaḥ pratīyata iti cet /",
  "SA15bsa071_u:474": "ko 'yamanupalambho nāma?",
  "SA15bsa071_u:475": "yadi salilopalambhābhāvaḥ tadā kathamabhāvaḥ kasyacitpratipattiḥ pratipattiheturvā?",
  "SA15bsa071_u:476": "tasyāpi kathaṃ pratipattiḥ?",
  "SA15bsa071_u:477": "tasya tato vānyasya kasyacidapyapratipattāvapi yadyabhāvaḥ pratīyate tadā svāpamadamūrccāvyavadhānapṛṣṭhībhāvādyavasthāsvapi kiṃ na pratīyate?",
  "SA15bsa071_u:478": "ityetacca vicāritaṃ pramāṇaviniścaye /",
  "SA15bsa071_u:479": "tasmādayamanalaṃ paśyatrapi analo 'yaṃ salilam iti nādhyavasyatīti na tiṣṭhetrāpi pratiṣṭheta /",
  "SA15bsa071_u:480": "tataśca dustaraṃ vyasanaṃ pratipattuḥ syāt /",
  "SA15bsa071_u:481": "(4.9) tata evaikasya darśanād anyābhāvagatiścet kathamekaṃ dṛṣṭamanyatrāstīti pratyāyayati?",
  "SA15bsa071_u:482": "tasyaiva kevalasya darśanād iti cet /",
  "SA15bsa071_u:483": "idamevāsmābhiḥ prāgabhihitaṃ kasmāttavātra paruṣamivābhāti?",
  "SA15bsa071_u:484": "tasmāttīrādarśineva śakuninā dūraparyaṭayāpi pratyāgantavyamityalam avidyamānapratiṣṭhānayā diśaḥ pratipattyā /",
  "SA15bsa071_u:485": "(4.10) yadyekapariccedādevānyavyavaccedaḥ sidhyati tadā sarvasyānyasya aviśeṣeṇa tatrābhāvasiddhirbhavet /",
  "SA15bsa071_u:486": "na tu tulyayogyāvasthasyaiva /",
  "SA15bsa071_u:487": "upalabdhilakṣaṇaprāptasyānupalabdhirabhāvasādhanīti ca viśeṣaṇaṃ na vaktavyam,",
  "SA15bsa071_u:488": "anupalabdhilakṣaṇaprāptānāmapi tatra vyavaccedāt /",
  "SA15bsa071_u:489": "(4.11) ekātmapariccedāt tasya tadanyātmavyavaccedo bhavati tadātmaniyatapratibhāsajñānāt na hi tadātmā tadanyasyātmā bhavati /",
  "SA15bsa071_u:490": "anyātmāvyavaccede pravṛttinivṛttyoḥ abhāva iti pūrvaḥ prasaṅgaḥ /",
  "SA15bsa071_u:491": "taṃ ca deśakālasvabhāvāvasthāniyataṃ tadātmanopalabhamānā buddhiḥ tathātvapracyutimasya vyavaccinati /",
  "SA15bsa071_u:492": "evaṃ hi taddeśādiniyataḥ pariccitro bhavati,",
  "SA15bsa071_u:493": "yadi anyathābhāvo vyavaccinno bhavatiḥ tathātvaṃ ca tasyaiva bhavati nānyasyeti anyathābhūtāttathābhūtaṃ vyavaccindatyeva tat pariccinati /",
  "SA15bsa071_u:494": "evamekapramāṇavṛttiḥ sarvabhāvān dvairāśye vyavasthāpayati /",
  "SA15bsa071_u:495": "tasyānvayavyatirekabuddhijanakatvenaiva sāphalyāt /",
  "SA15bsa071_u:496": "tadvayatiriktāśeṣavyavaccedena vyāptisādhanādeva prakārāntarasyābhāvaḥ sidhyati /",
  "SA15bsa071_u:497": "tasya tadanyatayā vyāptyabhāve tena tadarthāvyavaccedātpunarapi bhāvasyāpariccedaprasaṅgāt /",
  "SA15bsa071_u:498": "(4.12) tasmātkvacitpramāṇaṃ pravṛttaṃ tat pariccinatti,",
  "SA15bsa071_u:499": "tadanyad vyavaccināti,",
  "SA15bsa071_u:500": "tṛtīyaprakārābhāvaṃ ca sūcayati iti ekapramāṇavyāpāra eṣaḥ /",
  "SA15bsa071_u:501": "tathāhi kvacitpramāṇaṃ pravṛtaṃ tadeva tadanyasmād vyavaccinattī,",
  "SA15bsa071_u:502": "tasyaiva pariccedāt /",
  "SA15bsa071_u:503": "tadanyadeva ca tasmād vyavaccinatti anyasya tatra apariccedāt /",
  "SA15bsa071_u:504": "atastadeva pramāṇaṃ prakārāntabhāvaṃ sādhayati,",
  "SA15bsa071_u:505": "tasmin dṛṣṭatadanyatvena sarvasyaiva vyasthāpanāt,",
  "SA15bsa071_u:506": "atadanyasyaiva ca tattvena vyavasthāpanāt /",
  "SA15bsa071_u:507": "etena kramākramādayo 'pyanyonyavyavaccedarūpā vyākhytāḥ /",
  "SA15bsa071_u:508": "tadevamekasyopalambhāttasya tadanyātmano vyavaccedaḥ /",
  "SA15bsa071_u:509": "na taddeśakālayoḥ sarvasyānyasya bhāvasya vyavaccedaḥ /",
  "SA15bsa071_u:510": "tasmādatadatmā ca syāttaddeśakālaśca,",
  "SA15bsa071_u:511": "rasarūpādivat /",
  "SA15bsa071_u:512": "tasmādyathoktādevānupalambhātkvacit kadācitkasyacidabhāvasiddhiḥ /",
  "SA15bsa071_u:513": "(4.13) anyabhāvaviṣayasyopalabdhirapi tadabhāvasya sādhikeṣṭaiva na tu liṅgatvena /",
  "SA15bsa071_u:514": "tatrāpyabhāvasya pṛthak sādhyatve sambandhābhāvasya tulyatvāt /",
  "SA15bsa071_u:515": "liṅgāvirbhāvakāla eva tadabhāvasiddheśca /",
  "SA15bsa071_u:516": "na hi anyasya bhāvaṃ pratipadya tatpratipatteḥ anvayavyatirekau prasādhya tadabhāvaṃ pratipadyate /",
  "SA15bsa071_u:517": "kiṃ tarhi? tadanyaṃ pratipadyamāna eva tadabhāvaṃ pratipadyate /",
  "SA15bsa071_u:518": "darśanānantaram idamasti idaṃ tu nāsti iti vyavasthāpanāt /",
  "SA15bsa071_u:519": "tacca tasya liṅgaṃ bhavati yasyānvayi vyatireko ca /",
  "SA15bsa071_u:520": "dṛṣṭāntāsiddheḥ /",
  "SA15bsa071_u:521": "na hi evaṃ śakyaṃ darśayituṃ yatra anyabhāvopalabdhistatra tadabhāvaḥ iti /",
  "SA15bsa071_u:522": "tadekopalabdheḥ kvacidapyabhāvāt /",
  "SA15bsa071_u:523": "sāmānyena pradarśane dṛṣṭānte 'pi pramāṇāntaraṃ nāsti,",
  "SA15bsa071_u:524": "kiṃtu saiva tadanyabhāvopalabdhiḥ sādhyadharmasya sādhiketi anavasthā dṛṣṭāntānāmityapratipattiḥ /",
  "SA15bsa071_u:525": "tasmāt naiva kutaścilliṅgāt tadabhāvasiddhiḥ /",
  "SA15bsa071_u:526": "so 'nyabhāvaḥ pratyakṣalakṣaṇenānupalambhena siddhaḥ san mūḍhapratipattāvabhāvavyavahāraṃ sādhayed iti alaṃ prasaṅgena /",
  "SA15bsa071_u:527": "(4.14) seyamanupalabdhistridhā /",
  "SA15bsa071_u:528": "siddhe kāryakāraṇabhāve siddhābhāvasya kāraṇasyānupalabdhiḥ,",
  "SA15bsa071_u:529": "vyāpyavyāpakabhāvasiddhau siddhābhāvasya vyāpakasyānupalabdhiḥ svabhāvānupalabdhiśca /",
  "SA15bsa071_u:530": "tatra kāraṇavyāpakayorapi abhāvavyavahāraḥ tadanyabhāvasiddhayaiva sidhyati /",
  "SA15bsa071_u:531": "sa tathā siddhaḥ san kāryavyāpyayorabhāvam abhāvavyavahāraṃ vā sādhayati /",
  "SA15bsa071_u:532": "svabhāvānupalabdhau tu anupalabdhyā liṅgabhūtayā abhāvavyavahāra eva sādhyate /",
  "SA15bsa071_u:533": "(4.15) yadi kāraṇavyāpakau tadanyabhāvasiddhayānupalabdhyā siddhāsad vyavahārāvanyasyābhāvamabhāvavyavahāṃra ca sādhayataḥ /",
  "SA15bsa071_u:534": "sā ca tayorupalabdhilakṣaṇaprāptāvevāsadvyavahārasya sādhiketi kathaṃ tayoḥ parokṣe 'rtheprayogaḥ?",
  "SA15bsa071_u:535": "naiva prayogaḥ pramāṇatayā,",
  "SA15bsa071_u:536": "liṇgasyāniścayāt /",
  "SA15bsa071_u:537": "kevalaṃ kāraṇavyāpakayorhi siddhasambandhayoryadyabhāvaḥ parasyāpi avaśyamabhāvaḥ iti etasya darśanārthamete prayujyete iti /",
  "SA15bsa071_u:538": "eṣa eva pakṣadharmo 'nvayavyatirekavān iti tadaṃśena vyāptaḥ trilakṣaṇa eva trividha eva heturgamakaḥ svaśādhyadharmāvyabhicārāt /",
  "SA15bsa071_u:539": "(5.1) ṣaḍliṅgo heturityapare /",
  "SA15bsa071_u:540": "trīṇi caitāni abādhitaviṣayatvaṃ vivakṣitaikasaṃkhyatvaṃ jñātatvaṃ ceti /",
  "SA15bsa071_u:541": "tatrābādhitaviṣayatvaṃ tāvat pṛthag lakṣaṇaṃ na bhavati,",
  "SA15bsa071_u:542": "bādhāvinābhāvayorvirodhāt /",
  "SA15bsa071_u:543": "avinābhāvo hi satyeva sādhyadharme bhāvo hetoḥ /",
  "SA15bsa071_u:544": "sa hetustallakṣaṇaḥ dharmiṇi syād atra ca sādhyadharmaḥ kathaṃ na bhavet?",
  "SA15bsa071_u:545": "pratyakṣānumāne hi sādhyadharmaṃ bādhamāne taṃ dharmiṇo niṣkāsayataḥ tasmiṃśca satyeva heturbhavan taṃ tatraivāvasthāpayatīti paraṃ bata bhāvānāmasvāsthyam /",
  "SA15bsa071_u:546": "anyatra sādhyadharmeṇāvinābhāvī heturna punaḥ sādhyadharmiṇeveti cet /",
  "SA15bsa071_u:547": "tat kimayaṃ tapasvī śaṇḍhamudvāhya putraṃ mṛgayate?",
  "SA15bsa071_u:548": "yasya dharmiṇyasatyapi sādhyadharme bhāvaḥ,",
  "SA15bsa071_u:549": "tamupadarśya kathaṃ sa dharmī sādhyadharmavānityucyate?",
  "SA15bsa071_u:550": "(5.2) ata eva bādhābhāva uktaḥ /",
  "SA15bsa071_u:551": "syādetad, yata eva heturanyathāpi bhavedata eva pramāṇābhyāmabādhitadharmā dharmītyucyata iti /",
  "SA15bsa071_u:552": "tatkimidānīṃ hetoḥ sāmarthyam?",
  "SA15bsa071_u:553": "abādhayaiva sādhyasiddhervyartho hetuḥ /",
  "SA15bsa071_u:554": "bādhāyāmapi sādhyābhāvasya tena sādhanāt kutaḥ sādhanasya sāmarthyam /",
  "SA15bsa071_u:555": "aniyame bādhakapramāṇavṛttau sādhyābhāvasya,",
  "SA15bsa071_u:556": "bādhakapramāṇasyābhāvaḥ sādhyābhāvasya ca saṃbhavaḥ syāditi na sāmarthyamabādhāyāḥ /",
  "SA15bsa071_u:557": "(5.3) na bādhāyā abhāvo 'bādhā /",
  "SA15bsa071_u:558": "kiṃ tarhi? bādhāyā anupalabdhiḥ sā ca puruṣasya kvacid bādhāyāḥ saṃbhave 'pi syāditi sa hetuprayogasya viṣayaḥ /",
  "SA15bsa071_u:559": "kiṃ nu vai heturbādhopalabdherbibheti na punarbādhāyā yena bādhāmanādṛtya tadanupalabdhau prayoktavya iṣṭaḥ?",
  "SA15bsa071_u:560": "sa tarhi paramārthena- 'bādhā kimasti nāsti' ityanapekṣya bādhāyā anupalabdhau prayoktavyaḥ?",
  "SA15bsa071_u:561": "kimarthaṃ prayujyate?",
  "SA15bsa071_u:562": "sādhyasiddhayartham /",
  "SA15bsa071_u:563": "sa kiṃ kvacit satyāmapi bādhāyāṃ sādhyaṃ sādhayed yenāsyā abhāvaniścayaṃ prati yatno na kriyate hetuśca pratyujyate /",
  "SA15bsa071_u:564": "evaṃ ca sati abādhitaviṣayatvaṃ hetulakṣaṇaṃ na bhavati /",
  "SA15bsa071_u:565": "bādhāyāmapi satyāmasya sāmarthyāt /",
  "SA15bsa071_u:566": "tathā ca saṃśayitasya pravṛttirna yujyate /",
  "SA15bsa071_u:567": "yathā ca bādhānupalabdhau tāmabhyupagamya prayujyate tathā tadupalabdhāvapi prayujyatām,",
  "SA15bsa071_u:568": "abhyupagame viśeṣābhāvāt /",
  "SA15bsa071_u:569": "(5.4) na bādhāyāṃ satyāṃ hetoḥ sāmarthyamiti cet /",
  "SA15bsa071_u:570": "yadyevam, anirṇītabādhāsambhavo hetuḥ prayogaṃ hārhati,",
  "SA15bsa071_u:571": "mā bhūt bādhāyāḥ saṃbhavapakṣe prayuktasyāpyasāmarthyamiti /",
  "SA15bsa071_u:572": "bādhānupalambhe sati sāmarthyamiti cet /",
  "SA15bsa071_u:573": "kimupalambho bādhāṃ vyāpnoti,",
  "SA15bsa071_u:574": "yato hetorbādhāsambhavakṛtam asāmarthyaṃ na sambhavet?",
  "SA15bsa071_u:575": "atha tannivṛttau bādhā nivartate /",
  "SA15bsa071_u:576": "tathāpi bādhānupalambhādeva sādhyāsiddhervyartho hetuḥ /",
  "SA15bsa071_u:577": "anupalambhe bādhāyā asambhavāt /",
  "SA15bsa071_u:578": "upalambhasya nivṛttāvapi bādhāyā anivṛttau tadavasthaṃ hetorasāmarthyamityaprayogaḥ /",
  "SA15bsa071_u:579": "tasmāt svasādhyabhāvābhāvādhyāmanyathāpi bhavanhetuḥ dharmiṇi na kiñcidbhāvayati na vibhāvayati iti tadupakṣepo na samarthaḥ /",
  "SA15bsa071_u:580": "iti bādhāvinābhāvayorvirodhaḥ /",
  "SA15bsa071_u:581": "tatrābādhā rūpāntaram /",
  "SA15bsa071_u:582": "(5.5) tatrāma tasmād viśeṣaṇāntaraṃ bhavet lakṣaṇāntaratvena copādānamarhati yasya bhāve 'pi yasya aparasyābhāvaḥ syāt /",
  "SA15bsa071_u:583": "tadyathā pakṣadharmatvaṃ sapakṣe ca bhāva iti /",
  "SA15bsa071_u:584": "n acaitad abādhāyā avinābhāve sati sambhavati iti na sādhyaviparyayāvinābhāvinorhetuviruddhayorviṣaye bādhā saṃbhavati iti na tadabhāvaḥ pṛthaganayorlakṣaṇāntaratvena vācyaḥ /",
  "SA15bsa071_u:585": "tasmād hetoḥ prayoge pratijñādoṣāṇāṃ saṃbhavo nāsti /",
  "SA15bsa071_u:586": "nāpi kevalā pratijñaiva prayujyate /",
  "SA15bsa071_u:587": "tataśca na pratijñādoṣā vācyāḥ /",
  "SA15bsa071_u:588": "(5.6) etena ekasaṃkhyāvivakṣāpi pratyuktā /",
  "SA15bsa071_u:589": "katham? eko hi hetuḥ svasādhyabhāva eva bhavediti tatrāvyabhicārī tatraiva tasmādanyo 'pi kathaṃ heturbhavati?",
  "SA15bsa071_u:590": "ekasya yat sādhyaṃ tadabādhakasya dharmasya bhāva eva bhāvāditi bādhayā samānam /",
  "SA15bsa071_u:591": "(5.7) api ca / kiṃ yo vastuto 'sambhavatpratihetuḥ sa samyagjñānasya viparyayasya vā heturiṣṭa āhosvidapradarśitapratihetuḥ? kiṃ cātaḥ?",
  "SA15bsa071_u:592": "yadyasambhavatpratihetuḥ aśakyaniścayatvādalakṣaṇametad hetvabhāvo vā /",
  "SA15bsa071_u:593": "na hi aniścitātmanaḥ pratipādakadharmasya tallakṣaṇatvaṃ yathā sandigdhasya pakṣadharmatvasya /",
  "SA15bsa071_u:594": "nāpi sandigdhalakṣaṇo heturbhavediti na kaścid heturbhavet /",
  "SA15bsa071_u:595": "tulye lakṣaṇe di dṛṣṭaḥ pratiyoginaḥ saṃbhavo 'dṛṣṭapratiyogiṣu api śaṃkāmutpādayati viśeṣābhāvāt /",
  "SA15bsa071_u:596": "sati vā viśeṣe sa viśeṣo hetorlakṣaṇam /",
  "SA15bsa071_u:597": "yatastadviśeṣād heturekāntena nirastapratipakṣaḥ svasādhyaṃ niścāyayatīti atallakṣaṇo na hetuḥ syāt tathā ca vyarthā ekasaṃkhyāvivakṣā /",
  "SA15bsa071_u:598": "ato viruddhāvyabhicāriṇo lakṣaṇaṃ hīyeta svalakṣaṇayuktayorhetvorekatra dharmiṇi virodhenopanipāte sati viruddhāvyabhicārī iti /",
  "SA15bsa071_u:599": "(5.8) na ca tasya viśeṣasya svarūpaṃ nirdiṣṭaṃ,",
  "SA15bsa071_u:600": "yadrūpaṃ pratītya pratiyoginaḥ sambhavāsambhavāvutpaśyāmaḥ /",
  "SA15bsa071_u:601": "tasmātrāstyevaṃ viśeṣa iti sarvatra śaṅkayā bhavitavyam /",
  "SA15bsa071_u:602": "dṛṣṭapratihetorapi hetoḥ prāgitareṇa na kaścidviśeṣo lakṣyate /",
  "SA15bsa071_u:603": "na ca saṃbhavatpratihetūnāmapi sarvadā tasyopalabdhiḥ /",
  "SA15bsa071_u:604": "atiśayavatī tu prajñā pratihetūtprekṣiṇī dṛṣṭā /",
  "SA15bsa071_u:605": "tenāniścayaḥ pratiyoginaḥ saṃbhavāsaṃbhavayoriti vastuto /",
  "SA15bsa071_u:606": "sambhavatpratihetutvalakṣaṇasya aniścitatvātra kaścid hetuḥ syāt /",
  "SA15bsa071_u:607": "(5.9) athāpradarśitapratihetuḥ yathāha,",
  "SA15bsa071_u:608": "\"yadā tarhi śabdatvaṃ nityamabhyupagaccati tadāyaṃ hetureva syād yadyatra anityatvahetuṃ kṛtakatvādi kaścitra darśayed \" iti /",
  "SA15bsa071_u:609": "idamidānīṃ sumahad vyasanamāyātaṃ gurubhirabhihitatvādaprakāśyaṃ,",
  "SA15bsa071_u:610": "nyāyamanupālayadbhirasaṃvaraṇīyamiti kaṣṭataraṃ vyasanaṃ kathaṃ nirvoḍhuṃ śakyeta?",
  "SA15bsa071_u:611_0": "sa tāvadayaṃ hetuḥ vastūni svasādhyaprakṛtīni kṛtvā tatpramāṇakān puruṣān abhyudayaniḥ",
  "SA15bsa071_u:611_1": "śreyasābhyāṃ yojayitvā punaśca pratibhāvatā puruṣeṇa hetvantaranidarśanena utkīlitasādhanasāmarthyaḥ",
  "SA15bsa071_u:611_2": "tāni vastūni tadbhāvasampadastāṃśca puruṣān abhyudayaniḥ śreyasasampadaḥ pracyāvya",
  "SA15bsa071_u:611_3": "bhraṣṭarājya iva rājā tapovanaṃ gaccatīti kimatra brūmaḥ /",
  "SA15bsa071_u:612": "(5.10) puruṣapratibhākṛtaṃ hi yadi sādhanatvaṃ syāt tadā na kiñcit sādhanamasādhanaṃ vā /",
  "SA15bsa071_u:613": "sa ca heturyadi svabhāvatastaddharmabhāvī tadā kathamanyathā kriyeta?",
  "SA15bsa071_u:614": "vastusvabhāvānyathābhāvasyābhāvāt /",
  "SA15bsa071_u:615": "ekasya ca viruddhobhayasvabhāvasyābhāvāt /",
  "SA15bsa071_u:616": "ataddharmabhāvī ca kathamanyadāpi sādhanaṃ kasyacit /",
  "SA15bsa071_u:617": "tasmāt svabhāvataḥ svasvasādhyāvinābhāvinoryathoktalakṣaṇayoḥ kāryasvabhāvahetvoḥ tallakṣaṇasya pratihetorasaṃbhavādalakṣaṇamekasaṃkhyāvivakṣā,",
  "SA15bsa071_u:618": "vyavaccedyābhāvāt /",
  "SA15bsa071_u:619": "(5.11) jñānaṃ punarna liṅgasyātmarūpamiti kathaṃ liṅgalakṣaṇaṃ bhaviṣyati /",
  "SA15bsa071_u:620_0": "kiṃrūpād hetoranumeyo 'rtho jñātavya iti cintāyāṃ pratipatturavisaṃvādakalingasvarūpamabhidhīyate",
  "SA15bsa071_u:620_1": "yasya darśanād ayaṃ pravibhāgena sādhanaṃ vyavasthāpya tasyeṣṭārthasaṃnidhānasaṃpratyayāt",
  "SA15bsa071_u:620_2": "pravṛttimavalambate /",
  "SA15bsa071_u:621": "tathā yadasyātmarūpaṃ tallakṣaṇaṃ na tu pararūpam /",
  "SA15bsa071_u:622": "pratipattijanmani upayogamātrāt tallakṣaṇatve prameyapuruṣādīnāmapi tallakṣaṇatvaṃ bhavet /",
  "SA15bsa071_u:623": "na hi teṣvapi asatsu liṅgini jñānaṃ bhavati /",
  "SA15bsa071_u:624": "(5.12) niścitagrahaṇaṃ tarhi na kartavyam /",
  "SA15bsa071_u:625": "na, tasyānyārthatvāt /",
  "SA15bsa071_u:626": "sapakṣavipakṣayordarśanādarśanamātrato gamakaṃ hetumiccatāṃ naiva samartho heturbhavati satorapi darśanādarśanayoragamakatvadarśanāt /",
  "SA15bsa071_u:627": "tena bhāvābhāvābhyāmeva gamako heturiti jñāpanārtha niścitagrahaṇam /",
  "SA15bsa071_u:628": "tena pararūpaṃ liṅgasya lakṣaṇaṃ na bhavati,",
  "SA15bsa071_u:629": "tena liṅgasya rūpaviśeṣānamidhānāt /",
  "SA15bsa071_u:630": "tau hi bhāvābhāvau tadbhāvasādhakapramāṇavṛttyā boddhavyau,",
  "SA15bsa071_u:631": "upāyāntarābhāvāt /",
  "SA15bsa071_u:632": "(5.13) yadyapi bhāvābhāvavacanamātreṇa tatsādhanapramāṇavṛttiḥ ākṣipyate,",
  "SA15bsa071_u:633": "anyathā tayoreva sattā prasiddheḥ,",
  "SA15bsa071_u:634_0": "jñānasattānibandhanatvājjñeyasattāvyavasthāyāḥ iti sarvatra jñeyasattāvyavasthaiva",
  "SA15bsa071_u:634_1": "tatsādhanaṃ pramāṇamākarṣatiḥ parārthatvācca śāstrapraṇayanasyaḥ trirūpaṃ liṅgaṃ",
  "SA15bsa071_u:634_2": "saṃvādakamiti tadrūpamapratipattṛṇāṃ tataḥ pravṛttirna bhavatīti paropalakṣaṇātvādeva",
  "SA15bsa071_u:634_3": "pravartake jñānaṃ siddhamḥ tathāpi tāveva viśiṣṭau bhāvābhāvau kecid darśanādarśanamātreṇa",
  "SA15bsa071_u:634_4": "vyavasthāpayantīti teṣāṃ niṣedhārtho 'yaṃ niścitaśabdaḥ prayuktaḥ /",
  "SA15bsa071_u:635": "satorapi bhāvābhāvadarśanayoḥ anvayavyatirekayoḥ saṃśayāt /",
  "SA15bsa071_u:636": "tasmāt pratibandhasādhakapramāṇavṛttyaiva bhāvābhāvau sidhyata iti vipratipattinirāsārthamasmābhirniścitagrahaṇaṃ kṛtam /",
  "SA15bsa071_u:637": "yato 'pi trairūpyavacanamātreṇa tatsādhanapramāṇākṣepasiddhiḥ,",
  "SA15bsa071_u:638": "na jñānaṃ pṛthagato rūpāntaraṃ bhavati,",
  "SA15bsa071_u:639": "tenaivāvagatatvād,",
  "SA15bsa071_u:640": "upalayārthavat pakṣadharmatvāt /",
  "SA15bsa071_u:641": "(5.14) anvayavyatirekayorapi tarhi na pṛthakatvam,",
  "SA15bsa071_u:642": "ekasya prayogādubhayagateriti cet /",
  "SA15bsa071_u:643": "na /",
  "SA15bsa071_u:644": "hetoḥ sapakṣāsapakṣayorbhāvābhāvau na parasparamākṣipataḥ /",
  "SA15bsa071_u:645": "ekaṃ vākyamubhayaṃ gamayatītyucyate naiko 'rthaḥ svabhāvo dvitīyasyeti /",
  "SA15bsa071_u:646": "nanu tatraiva bhāva ityatra tadarthatayā tadabhāve 'bhāvo gamyate,",
  "SA15bsa071_u:647": "atadbhāve 'vaśyamabhāva ityatra ca tadbhāve bhāva iti parasparākṣepa iti cet /",
  "SA15bsa071_u:648": "vacanametat sāmarthyādubhayamākṣipati ekasyāpi niyamakhyāpakasya dvitīyākṣepanāntarīyakatvāt /",
  "SA15bsa071_u:649": "na ca tāvatobhayorekasvabhāvatā /",
  "SA15bsa071_u:650": "pṛthagabhidhānaṃ tu prayoganiyamārtham /",
  "SA15bsa071_u:651": "na punaḥ kevalau bhāvābhāvau parasparamākṣipataḥ /",
  "SA15bsa071_u:652": "niyamavantau ca na kevalau niyamasyobhayarūpatvāt /",
  "SA15bsa071_u:653": "(5.15) tasmāt tatraiva bhāva iti na bhāva evocyate itareṇāpi nā bhāva eva yena bhāvo 'bhāvo vā dvitīyamākṣipet /",
  "SA15bsa071_u:654": "naivaṃ jñānaṃ,",
  "SA15bsa071_u:655": "paropalakṣaṇaśāstrāgṛhītajñānāt trailakṣaṇyādavyatirekāditi na lakṣaṇāntaram /",
  "SA15bsa071_u:656": "tasmātra hetuḥ ṣaḍlakṣaṇaḥ /",
  "SA15bsa071_u:657": "hetubindurācāryadharmakīrtikṛtaḥ samāptaḥ /"
}