{
    "K12bsu035_u:0": " Suvarṇaprabhāsasūtram",
    "K12bsu035_u:1": " // suvarṇaprabhāsottamasūtrendrarājaḥ //",
    "K12bsu035_u:2": " // nidānaparivartaḥ //",
    "K12bsu035_u:3": " om namaḥ śrīsarvabuddhabodhisattvebhyaḥ /",
    "K12bsu035_u:4": " om namaḥ śrībhagavatyai āryaprajñāpāramitāyai // tadyathā /",
    "K12bsu035_u:5": " om śrutismṛtigativijaye svāhā //",
    "K12bsu035_u:6": " yasmin pāramitā daśottamaguṇāstaistairnayaiḥ sūcitāḥ",
    "K12bsu035_u:7": " sarvajñena jagaddhitāya daśa ca prakhyāpitā bhūmayaḥ /",
    "K12bsu035_u:8": " ucchedadhruvavarjitā ca vimalā proktā gatirmadhyamā",
    "K12bsu035_u:9": " tatsūtraṃ svarṇaprabhānigaditaṃ śṛṇvantu bodhyarthinaḥ //",
    "K12bsu035_u:10": " śrutaṃ mayaikasamaye gṛdhrakūṭe tathāgataḥ //",
    "K12bsu035_u:11": " vijahāra dharmadhātau gambhīre buddhagocare // Suv_1.1 //",
    "K12bsu035_u:12": " bodhisattvasamuccayayā mahākuladevatayā,",
    "K12bsu035_u:13": " sarasvatyā ca mahādevatayā,",
    "K12bsu035_u:14": " śriyā ca mahādevatayā,",
    "K12bsu035_u:15": " dṛḍhayā ca mahāpṛthivīdevatayā,",
    "K12bsu035_u:16": " hārītyā ca mahādevatayā,",
    "K12bsu035_u:17": " evaṃ pramukhābhirmahādevatābhiranekadevanāgayakṣarākṣasagandharvāsuragaruḍakinnaramahoragamanuṣyāmanuṣyaiḥ sārdham /",
    "K12bsu035_u:18": " athāyuṣmānānando bhagavantametadavocat /",
    "K12bsu035_u:19": " kiṃ tāsāṃ bhagavandharmavinayaṃ bhaviṣyatīti?",
    "K12bsu035_u:20": " bhagavānāha gāthābhiḥ /",
    "K12bsu035_u:21": " bhāvanaṃ ca na duḥpṛcchayā virajaskaṃ samādhiṃ dharmasāraṃ pratiṣṭhitam /",
    "K12bsu035_u:22": " śuddheṣu virajaskeṣu bodhisattvottameṣu ca /",
    "K12bsu035_u:23": " nidānaṃ sūtrarājendraṃ svarṇaprabhāsottamamidam // Suv_1.2 //",
    "K12bsu035_u:24": " tato gambhīraśravaṇena gambhīravyupaparīkṣaṇena /",
    "K12bsu035_u:25": " dikṣu catasṛṣu buddhairadhiṣṭhānamadhiṣṭhitam // Suv_1.3 //",
    "K12bsu035_u:26": " (Bagchi 2)",
    "K12bsu035_u:27": " akṣobhyarājaḥ pūrvasmindakṣiṇe ratnaketunā /",
    "K12bsu035_u:28": " paścimāyāmamitābha uttare dundubhisvaraḥ // Suv_1.4 //",
    "K12bsu035_u:29": " taṃ pravakṣyāmyadhiṣṭhānaṃ māṅgalyadeśanottamam /",
    "K12bsu035_u:30": " sarvapāpavināśārthaṃ sarvapāpakṣayaṃkaram // Suv_1.5 //",
    "K12bsu035_u:31": " sarvasaukhyapradātāraṃ sarvaduḥkhavināśanam /",
    "K12bsu035_u:32": " mūlaṃ sarvajñatattvasya sarvaśrīsamalaṅkṛtam // Suv_1.6 //",
    "K12bsu035_u:33": " upahatendriyā ye hi sattvā naṣṭā hatāyuṣaḥ /",
    "K12bsu035_u:34": " alakṣmyā pariviṣṭā hi devatāsu parāṅmukhāḥ // Suv_1.7 //",
    "K12bsu035_u:35": " kāntayā te janā dviṣṭāḥ kuṭumbādiṣvapadrutāḥ /",
    "K12bsu035_u:36": " parasparaviruddhā vā arthanāśairupadrutāḥ // Suv_1.8 //",
    "K12bsu035_u:37": " śokāyāseṣvanarthe ca bhaye vyasana eva ca /",
    "K12bsu035_u:38": " grahanakṣatrapīḍāyāṃ kākhordadāruṇagrahaiḥ // Suv_1.9 //",
    "K12bsu035_u:39": " pāpakaṃ paśyati svapnaṃ śokāyāsasamucchritam /",
    "K12bsu035_u:40": " tena ca snānaśucinā śrotavyaṃ sūtramuttamam // Suv_1.10 //",
    "K12bsu035_u:41": " śṛṇvanti ya idaṃ sūtraṃ gambhīraṃ buddhagocaram /",
    "K12bsu035_u:42": " prasannacittāḥ sumanasaḥ śucivastrairalaṅkṛtāḥ // Suv_1.11 //",
    "K12bsu035_u:43": " teṣāṃ sarve tathā nityamupasargāḥ sudāruṇāḥ /",
    "K12bsu035_u:44": " tejasā cāsya sūtrasya śāmyante sarvaprāṇinām // Suv_1.12 //",
    "K12bsu035_u:45": " svayaṃ te lokapālāśca sāmātyāḥ sagaṇeśvarāḥ /",
    "K12bsu035_u:46": " teṣāṃ rakṣāṃ kariṣyanti hyanekairyakṣakoṭibhiḥ // Suv_1.13 //",
    "K12bsu035_u:47": " sarasvatī mahādevī tathā nairañjanavāsinī /",
    "K12bsu035_u:48": " hārītī bhūtamātā ca dṛḍhā pṛthivīdevatā // Suv_1.14 //",
    "K12bsu035_u:49": " brahmendraistridaśendraiśca maharddhikinnareśvaraiḥ /",
    "K12bsu035_u:50": " garuḍendraistathā sārdhaṃ yakṣagandharvapannagaiḥ // Suv_1.15 //",
    "K12bsu035_u:51": " (Bagchi 3)",
    "K12bsu035_u:52": " te ca tatropasaṃkramya sasainyabalavāhanāḥ /",
    "K12bsu035_u:53": " teṣāṃ rakṣāṃ kariṣyanti divārātrau samāhitāḥ // Suv_1.16 //",
    "K12bsu035_u:54": " idaṃ sūtraṃ prakāśiṣye gambhīraṃ buddhagocaram /",
    "K12bsu035_u:55": " rahasyaṃ sarvabuddhānāṃ durlabhaṃ kalpakoṭibhiḥ // Suv_1.17 //",
    "K12bsu035_u:56": " śṛṇvanti ya idaṃ sūtraṃ ye cānye śrāvayanti ca /",
    "K12bsu035_u:57": " ye kecidanumodante ye ca pūjāṃ karonti hi // Suv_1.18 //",
    "K12bsu035_u:58": " te pūjitā bhaviṣyanti hyanekaiḥ kalpakoṭibhiḥ /",
    "K12bsu035_u:59": " devanāgamanuṣyaiśca kinnarāsuraguhyakaiḥ //",
    "K12bsu035_u:60": " puṇyaskandhamaparyantamasaṃkhyeyamacintitam /",
    "K12bsu035_u:61": " yatteṣāṃ prasṛtaṃ bhoti kṛtapuṇyāna prāṇinām // Suv_1.20 //",
    "K12bsu035_u:62": " pragṛhītā bhaviṣyanti sarvabuddhairdiśo daśa /",
    "K12bsu035_u:63": " gambhīracaritebhiśca bodhisattvaistathaiva ca // Suv_1.21 //",
    "K12bsu035_u:64": " caukṣacīvaraprāvṛtya sugandhajalapāvanaiḥ /",
    "K12bsu035_u:65": " maitrīcittaṃ samutthāpya pūjitavyamatandritaiḥ // Suv_1.22 //",
    "K12bsu035_u:66": " vipulaṃ vimalaṃ cittamātmānaṃ prakariṣyati /",
    "K12bsu035_u:67": " prasādayaṃśca cetāṃsi śṛṇudhvaṃ sūtramuttamam // Suv_1.23 //",
    "K12bsu035_u:68": " svāgataṃ ca manuṣyeṣu sulabdhaṃ manuṣaṃ phalam /",
    "K12bsu035_u:69": " sujīvitāśca jīvanti sūtraṃ śṛṇvanti ye tvidam // Suv_1.24 //",
    "K12bsu035_u:70": " uptakuśalamūlāste bahubuddhaprakāśitāḥ /",
    "K12bsu035_u:71": " yeṣāmidaṃ karṇapuṭe deśitaṃ saṃpraviśyatīti // Suv_1.25 //",
    "K12bsu035_u:72": " iti śrīsuvarṇaprabhāsottamasūtrendrarāje nidānaparivartto nāma prathamaḥ //",
    "K12bsu035_u:73": " (Bagchi 4)",
    "K12bsu035_u:74": " // Tathāgatāyuḥpramāṇanirdeśaparivartaḥ //",
    "K12bsu035_u:75": " tena khalu punaḥ kālena tena samayena rājagṛhe mahānagare ruciraketurnāma bodhisattvo",
    "K12bsu035_u:76": " mahāsattvaḥ prativasati pūrvajinakṛtādhikāro 'varopitakuśalamūlo bahubuddhakoṭiniyutaśatasahasraparyupāsitaḥ /",
    "K12bsu035_u:77": " tasyaitadabhavat,",
    "K12bsu035_u:78": " ko hetu kaḥ pratyayo yadbhagavataḥ śākyamunerevaṃ parīttamāyuḥ pramāṇaṃ yadutāśītivarṣāṇīti /",
    "K12bsu035_u:79": " punastasyaitadabhavat,",
    "K12bsu035_u:80": " uktaṃ caiva bhagavatā dvau hetū dvau ca pratyayau dīrghāyuṣkatāyām /",
    "K12bsu035_u:81": " katamau dvau prāṇātipātaviramaṇaṃ bhojanapradānaṃ ca /",
    "K12bsu035_u:82": " atha bahunyasaṃkhyeyakalpakoṭiniyutaśatasahasrāṇi bhagavāñchākyamuniḥ prāṇātipātavirato babhūva /",
    "K12bsu035_u:83": " yāvaddaśakuśalakarmapathaṃ samādāpayet,",
    "K12bsu035_u:84": " tāvadbhagavatā bhojanamādhyātmikaṃ bāhyāni ca vastūni sattvānāṃ parityaktāni /",
    "K12bsu035_u:85": " antaśaḥ svaśarīramāṃsarudhirāsthimajjayā bubhukṣitāḥ sattvāḥ saṃtarpitāḥ prāgevānyena bhojanena /",
    "K12bsu035_u:86": " atha tasya puruṣasya buddhānusmṛtimanasikārasyemāmevaṃrūpāṃ cintāṃ cintayamānasya gṛhaṃ vipulaṃ vistīrṇaṃ saṃpravṛttamabhavat /",
    "K12bsu035_u:87": " vaiḍūryamayamanekadivyaratnapratyuptaṃ tathāgatavigrahaṃ divyātikrāntena gandhena sphuṭam /",
    "K12bsu035_u:88": " tasmiṃśca gṛhe caturdiśi catvāri divyaratnamayānyāsanāni prādurbhutānyabhūvan /",
    "K12bsu035_u:89": " teṣu cāsaneṣu divyāni paryaṅkāni divyaratnapuṣpapatraiḥ prajñaptāni prādurbhūtāni babhūvaḥ /",
    "K12bsu035_u:90": " teṣu paryaṅkeṣu divyānyanekaratnapratyuptāni tathāgatavigrahāṇi padmāni prādurbhūtāni /",
    "K12bsu035_u:91": " teṣu ca padmeṣu catvāro buddhā bhagavantaḥ prādurbhūtāḥ babhuvuḥ /",
    "K12bsu035_u:92": " purāntikena tvakṣobhyastathāgataḥ prādurbhūto dakṣiṇena ratnaketustathāgataḥ prādurbhūtaḥ paścimenāmitāyustathāgataḥ prādurbhūta uttareṇa dundubhisvarastathāgataḥ prādurbhūtaḥ /",
    "K12bsu035_u:93": " samanantaraprādurbhūtāśca te buddhā bhagavantasteṣu siṃhāsaneṣu /",
    "K12bsu035_u:94": " atha tāvadeva rājagṛhaṃ mahānagaraṃ mahatāvabhāsenāvabhāsitaṃ sphuṭaṃ babhūvu /",
    "K12bsu035_u:95": " yāvatrisāhasramahāsāhasralokadhāturyāvatsamantāddaśasu dikṣu gaṅgānadīvālukāsamā lokadhātavastenāvabhāsena sphuṭā babhūvaḥ /",
    "K12bsu035_u:96": " divyāni ca puṣpāṇi prāvarṣurdivyāni ca tūryāṇi pravādayāmāsuḥ /",
    "K12bsu035_u:97": " sarve cāsmiṃstrisāhasramahāsāhasralokadhātau sattvā buddhānubhāvena divyasukhena samanvāgatā babhūvuḥ /",
    "K12bsu035_u:98": " jātyandhāśca sattvā rūpāṇi paśyanti sma /",
    "K12bsu035_u:99": " vadhirāśca sattvāḥ sattvebhyaḥ śabdāni śṛṇvanti /",
    "K12bsu035_u:100": " unmattāśca sattvāḥ smṛtiṃ pratilabhante 'vikṣiptacittāśca smṛtimanto babhūvuḥ /",
    "K12bsu035_u:101": " nagnāśca sattvāścīvaraprāvṛtā (Bagchi 5) babhūvuḥ /",
    "K12bsu035_u:102": " jighatsitāśca sattvāḥ paripūrṇagātrā babhūvuḥ /",
    "K12bsu035_u:103": " tṛṣitāśca sattvā vigatatṛṣṇā babhūvaḥ /",
    "K12bsu035_u:104": " rogaspṛṣṭāśca sattvā vigatarogā babhūvuḥ /",
    "K12bsu035_u:105": " hīnakāyāśca sattvāḥ paripūrṇendriyā babhūvuḥ /",
    "K12bsu035_u:106": " vistareṇa bahūnāmāścaryādbhutadharmāṇāṃ loke prādurbhāvo 'bhūt /",
    "K12bsu035_u:107": " atha khalu ruciraketurbodhiosattvo mahāsattvastānbuddhānbhagavato dṛṣṭvāścaryaprāpto babhūva /",
    "K12bsu035_u:108": " kathametaditi santuṣṭa udagra āttamanāḥ pramuditaḥ prītisaumanasyajāto yena te buddhā",
    "K12bsu035_u:109": " bhagavantastenāñjāliṃ praṇāmyakāratastānbuddhānbhagavato 'nusmaramāṇo bhagavataḥ",
    "K12bsu035_u:110": " śākyamunerguṇānanusmaramāṇo bhagavataḥ śākyamunerāyuḥpramāṇasaṃśayaprāptastāṃ cintāṃ",
    "K12bsu035_u:111": " cintayamānaḥ sthito babhuva /",
    "K12bsu035_u:112": " kathametat,",
    "K12bsu035_u:113": " kimetad yadbhagavataḥ śākyamunerevaṃ parīttamāyuḥpramāṇaṃ yadutāśīti varṣāṇi /",
    "K12bsu035_u:114": " atha khalu te buddhā bhagavantaḥ smṛtāḥ saṃprajānāstaṃ ruciraketuṃ bodhisattvametadavocan /",
    "K12bsu035_u:115": " mā tvaṃ kulaputraivaṃ cintaya evaṃ parīttaṃ bhagavataḥ śākyamunerāyuḥpramāṇam /",
    "K12bsu035_u:116": " tatkasya hetoḥ /",
    "K12bsu035_u:117": " na ca vai kulaputra taṃ samanupaśyāmaḥ sadevake loke samārake sabrahmake saśramaṇabrāhmaṇikāyāṃ",
    "K12bsu035_u:118": " prajāyāṃ sadevamānuṣāsurāyāṃ yaḥ samarthaḥ syādbhagavataḥ śākyamunestathāgatasyāyuḥpramāṇaparyantamadhigantuṃ",
    "K12bsu035_u:119": " yāvadaparāntakoṭibhiḥ sthāpayitvā tathāgatairarhadbhiḥ samyaksambuddhaiḥ /",
    "K12bsu035_u:120": " samanantarodāhṛte tairbuddhairbhagavadbhistathāgatāyuḥpramāṇanirdeśe /",
    "K12bsu035_u:121": " atha tāvadbuddhānubhāvena kāmāvacarā rūpāvacarāśca devaputrāḥ saṃnipatitā yāvannāgayakṣagandharvāsuragaruḍakinnaramahoragā",
    "K12bsu035_u:122": " anekāni ca bodhisattvakoṭiniyutaśatasahasrāṇi tasmin ruciraketubodhisattvasya gṛhe samāgatā āsan /",
    "K12bsu035_u:123": " atha te tathāgatāḥ sarvaparṣado bhagavataḥ śākyamunerāyuḥpramāṇanirdeśaṃ gāthābhirabhyabhāṣan /",
    "K12bsu035_u:124": " jalārṇaveṣu sarveṣu śakyante bindubhirgaṇayitum /",
    "K12bsu035_u:125": " na tu śākyamunerāyuḥ śakyaṃ gaṇayituṃ kvacit // Suv_2.1 //",
    "K12bsu035_u:126": " sumeruṃ paramāṇavaḥ kṛtvā śakyaṃ ca saṃkhyayā /",
    "K12bsu035_u:127": " na tu śākyamunerāyuḥ śakyaṃ gaṇayituṃ kvacit // Suv_2.2 //",
    "K12bsu035_u:128": " (Bagchi 6)",
    "K12bsu035_u:129": " yāḥ kāścit pṛthivīḥ santi yāvantaḥ paramāṇavaḥ /",
    "K12bsu035_u:130": " śakyaṃ gaṇayituṃ sarvā na tu cāyurjinasya vai // Suv_2.3 //",
    "K12bsu035_u:131": " ākāśaṃ yadi vā kaścidicchetpramituṃ kenacit /",
    "K12bsu035_u:132": " na tu śākyamunerāyuḥ śakyaṃ gaṇayituṃ kvacit // Suv_2.4 //",
    "K12bsu035_u:133": " ityuktāni ca kalpāni kalpakoṭiśatāni ca /",
    "K12bsu035_u:134": " eṣa tiṣṭhecca saṃbuddhaḥ saṃkhyāto na hi labhyate // Suv_2.5 //",
    "K12bsu035_u:135": " yasmād dve kāraṇe tasya tathaiva dvau ca pratyayau /",
    "K12bsu035_u:136": " virataḥ parahiṃsāyā bahu dattaṃ ca bhojanam // Suv_2.6 //",
    "K12bsu035_u:137": " yasmāttasya mahātmasya hyāyuḥsaṃkhyā na labhyate /",
    "K12bsu035_u:138": " ityuktāni ca kalpāni saṃkhyāyāṃ na tathaiva ca // Suv_2.7 //",
    "K12bsu035_u:139": " tasmānna saṃśayo bho hi mā kiñcit kuru saṃśayam /",
    "K12bsu035_u:140": " na jinasyāyuḥparyantaṃ kācitsaṃkhyopalabhyate // Suv_2.8 //",
    "K12bsu035_u:141": " atha khalu tasminsamaye tatra parṣadyācāryavyākaraṇaprāptaḥ kauṇḍinyo nāma brāhmaṇo",
    "K12bsu035_u:142": " 'nekairbrāhmaṇasahasraiḥ sārdhaṃ bhagavataḥ pūjākarma kṛtvā tathāgatasya mahāparinirvāṇaśabdaṃ",
    "K12bsu035_u:143": " śrutvā sahasotthāya bhagavataścaraṇayornipatya bhagavantamevamāha /",
    "K12bsu035_u:144": " sacetkila bhagavansarvasattvānukampako mahākāruṇiko hitaiṣī sarvasattvānāṃ mātāpitṛbhūto 'samasamabhūtaścandrabhūta ālokakaro mahāprajñājñānasūryasamudgataḥ",
    "K12bsu035_u:145": " yadi tvaṃ sarvasattvān rāhulaṃ svaṃ saṃpaśyasi mahyamekaṃ varaṃ dehi /",
    "K12bsu035_u:146": " bhagavāṃstūṣṇīmbhūto 'bhūt /",
    "K12bsu035_u:147": " atha buddhānubhāvena tasyāṃ parṣadi sarvasattvapriyadarśano nāma litsavikumāraḥ /",
    "K12bsu035_u:148": " tasya pratibhānamutpannam /",
    "K12bsu035_u:149": " sa ācāryavyākaraṇaprāptaṃ kauṇḍinyaṃ brāhmaṇamevamāha /",
    "K12bsu035_u:150": " kiṃ nu tvaṃ mahābrāhmaṇa bhagavantamekaṃ varaṃ yācase /",
    "K12bsu035_u:151": " ahaṃ te varaṃ dadāmi /",
    "K12bsu035_u:152": " brāhmaṇa āha /",
    "K12bsu035_u:153": " ahamasmiṃllitsavikumāra (Bagchi 7)",
    "K12bsu035_u:154": " bhagavataḥ pūjopasthānāya bhagavataḥ sarṣapaphalamātraṃ dhātumicchāmi nikṣepituṃ",
    "K12bsu035_u:155": " cūrṇaṃ dhātumabhiprayojanāyainaṃ sarṣapaphalamātraṃ dhātumabhipūjayitvā tridaśādhipatyaṃ",
    "K12bsu035_u:156": " labhyata ityevaṃ śrūūyate /",
    "K12bsu035_u:157": " śṛṇu tvaṃ litsavikumāra suvarṇaprabhāsottamasūtraṃ durvijñeyaṃ sarvaśrāvakapratyekabuddhānāṃ tādṛśairlakṣaṇaguṇaiḥ samanvāgataṃ kila suvarṇaprabhāsottamasūtraṃ bhāvayiṣyati /",
    "K12bsu035_u:158": " evaṃ bho litsavikumāra durvijñeyaṃ duranubodhaṃ suvarṇaprabhāsottamasūtram /",
    "K12bsu035_u:159": " asmākameva pratyantadvīpikānāṃ brāhmaṇānāṃ sarṣapaphalamātraṃ dhātuṃ karaṇḍake nikṣipya dhāraṇamucitam /",
    "K12bsu035_u:160": " ahaṃ te varaṃ yāce yena sattvāḥ kṣiprameva tridaśādhipatyaṃ pratilambhino bhaviṣyanti /",
    "K12bsu035_u:161": " tvaṃ kila bho litsavikumāra sarṣapaphalamātraṃ dhātuṃ tathāgatasya yācitum /",
    "K12bsu035_u:162": " dhātuṃ ratnakaraṇḍake nikṣipya dhāraṇāt sarvasattvānāṃ tridaśādhipatyeśvaralābha itīcchase /",
    "K12bsu035_u:163": " evaṃ mayā ca litsavikumāra iṣṭaṃ varam /",
    "K12bsu035_u:164": " atha sarvasattvapriyadarśano nāma litsavikumāra ācāryavyākaraṇaprāptaṃ kauṇḍinyabrāhmaṇaṃ gāthābhirabhyabhāṣata /",
    "K12bsu035_u:165": " yadā strotaḥsu gaṅgāyā roheyuḥ kumudāni ca /",
    "K12bsu035_u:166": " raktāḥ kākā bhaviṣyanti śaṅkhavarṇāśca kokilāḥ // Suv_2.9 //",
    "K12bsu035_u:167": " jambustālaphalaṃ dadyāt kharjūraścāmramañjarīm /",
    "K12bsu035_u:168": " tadā sarṣapamātraṃ ca vyaktaṃ dhāturbhaviṣyati // Suv_2.10 //",
    "K12bsu035_u:169": " yadā kacchapalomānāṃ prāvāraiḥ suvṛto bhavet /",
    "K12bsu035_u:170": " hemante śītaharaṇo tadā dhāturbhaviṣyati // Suv_2.11 //",
    "K12bsu035_u:171": " yadā maśakapādānāmaṭṭakālambanaṃ bhavet /",
    "K12bsu035_u:172": " dṛḍhaṃ cāpyaprakampi ca tadā dhāturbhaviṣyati // Suv_2.12 //",
    "K12bsu035_u:173": " (Bagchi 8)",
    "K12bsu035_u:174": " yadā tīkṣṇā mahāntaśca dantā jāyanti pāṇḍurāḥ /",
    "K12bsu035_u:175": " jalaukānāṃ hi sarveṣāṃ tadā dhāturbhaviṣyati // Suv_2.13 //",
    "K12bsu035_u:176": " yadā śaśaviṣāṇena niḥśreṇī sudṛḍhā bhavet /",
    "K12bsu035_u:177": " svargasyārohaṇārthāya tadā dhāturbhaviṣyati // Suv_2.14 //",
    "K12bsu035_u:178": " tāṃ niśreṇīṃ yadāruhya candraṃ bhakṣati mūṣikaḥ /",
    "K12bsu035_u:179": " rāhuṃ ca paridhāveta tadā dhāturbhaviṣyati // Suv_2.15 //",
    "K12bsu035_u:180": " yadā madyaghaṭaṃ pītvā makṣikā grāmacāriṇyaḥ /",
    "K12bsu035_u:181": " agāre vāsaṃ kalpeyustadā dhāturbhaviṣyati // Suv_2.16 //",
    "K12bsu035_u:182": " yadā bimboṣṭhasampanno gardabhaḥ sukhito bhavet /",
    "K12bsu035_u:183": " kuśalaṃ nṛtyagīteṣu tadā dhāturbhaviṣyati // Suv_2.17 //",
    "K12bsu035_u:184": " yadā hyulūkakākāśca ramayeyuḥ sahāgatāḥ /",
    "K12bsu035_u:185": " anyonyamanukūlena tadā dhāturbhaviṣyati // Suv_2.18 //",
    "K12bsu035_u:186": " yadā palāśapatrāṇāṃ chatraṃ hi vipulaṃ bhavet /",
    "K12bsu035_u:187": " varṣasya pratipātāya tadā dhāturbhaviṣyati // Suv_2.19 //",
    "K12bsu035_u:188": " yadā sāmudrikā nāvaḥ sayantrāḥ sapatākikāḥ /",
    "K12bsu035_u:189": " sthalamāruhya gaccheyustadā dhāturbhaviṣyati // Suv_2.20 //",
    "K12bsu035_u:190": " yadā hyulūkaśakunāḥ parvataṃ gandhamādanam /",
    "K12bsu035_u:191": " tuṇḍenādāya gaccheyustadā dhāturbhaviṣyati // Suv_2.21 //",
    "K12bsu035_u:192": " etāśca gāthāḥ śrutvācāryavyākaraṇaprāptaḥ kauṇḍinyo brāhmaṇaḥ sarvalokapriyadarśanaṃ litsavikumāraṃ gāthābhiḥ pratyabhāṣata /",
    "K12bsu035_u:193": " sādhu sādhu kumārāgra jinaputra mahāgira /",
    "K12bsu035_u:194": " upāyakuśalo vīraḥ prāptavyākaraṇottamaḥ // Suv_2.22 //",
    "K12bsu035_u:195": " mama kumāra śṛṇohi lokanāthasya tāyinaḥ /",
    "K12bsu035_u:196": " tathāgatasya māhātmyaṃ yathākramamacintitam // Suv_2.23 //",
    "K12bsu035_u:197": " acintyaṃ buddhaviṣayamasamāśca tathāgatāḥ /",
    "K12bsu035_u:198": " sarvabuddhāḥ śivā nityaṃ sarvabuddhāḥ samācarāḥ // Suv_2.24 //",
    "K12bsu035_u:199": " sarvabuddhāḥ samavaṇā eṣā buddheṣu dharmatā /",
    "K12bsu035_u:200": " na kṛtrimo 'sau bhagavānnotpannaśca tathāgataḥ // Suv_2.25 //",
    "K12bsu035_u:201": " (Bagchi 9)",
    "K12bsu035_u:202": " vajrasaṃhananakāyo nirmitakāyadarśakaḥ /",
    "K12bsu035_u:203": " nāpi sarṣapamātraṃ ca dhāturnāma maharṣiṇām // Suv_2.26 //",
    "K12bsu035_u:204": " anasthirudhire kāye kuto dhāturbhaviṣyati /",
    "K12bsu035_u:205": " upāyadhātunikṣepaḥsattvānāṃ hitakāraṇam // Suv_2.27 //",
    "K12bsu035_u:206": " dharmakāyo hi sambuddho dharmadhātustathāgataḥ /",
    "K12bsu035_u:207": " idṛśo bhagavatkāya īdṛśī dharmadeśanā // Suv_2.28 //",
    "K12bsu035_u:208": " etacchrutaṃ mayā jñātvābhiyācitaṃ varaṃ mayā /",
    "K12bsu035_u:209": " tattvavyākaraṇārthāya varotpādaṃ muneḥ kṛtam // Suv_2.29 //",
    "K12bsu035_u:210": " atha khalu dvātriṃśaddevaputrasahasrāṇi tathāgatasya yaṃ gambhīramāyuḥpramāṇanirdeśaṃ",
    "K12bsu035_u:211": " śrutvā sarvairanuttarāyāṃ samyaksambodhau cittānyutpāditāni te prahṛṣṭamanaḥsaṃkalpā",
    "K12bsu035_u:212": " ekasvaranirghoṣeṇa gāthāmabhāṣan /",
    "K12bsu035_u:213": " na buddhaḥ parinirvāti na dharma parihīyate /",
    "K12bsu035_u:214": " sattvānāṃ paripākāya parinirvāṇaṃ nidarśayet // Suv_2.30 //",
    "K12bsu035_u:215": " acintyo bhagavānbuddho nityakāyastathāgataḥ /",
    "K12bsu035_u:216": " deśeti vividhānvyūhānsattvānāṃ hitakāraṇāt // Suv_2.31 //",
    "K12bsu035_u:217": " atha khalu ruciraketurbodhisattvasteṣāṃ buddhānāṃ bhagavatāṃ tayośca dvayoḥ satpuruṣayorantikādbhagavataḥ",
    "K12bsu035_u:218": " śākyamunerāyuḥpramāṇanirdeśaṃ śrutvā tuṣṭa udagra āttamanāḥ pramuditaḥ prītisaumanasyajātaścodāreṇa",
    "K12bsu035_u:219": " prītiprāmodyena sphuṭo 'bhūt /",
    "K12bsu035_u:220": " asmiṃstathāgatāyuḥpramāṇanirdeśe nirdiśyamāne 'prameyāṇāmasaṃkhyeyānāṃ sattvānāmanuttarāyāṃ samyaksaṃbodhau cittamutpāditam /",
    "K12bsu035_u:221": " te ca tathāgatā antaritā iti /",
    "K12bsu035_u:222": " iti śrīsuvarṇaprabhāsoottamasūtrendrarāje tathāgatāyuḥpramāṇa nirdeśaparivarto nāma dvitīyaḥ //",
    "K12bsu035_u:223": " (Bagchi 10)",
    "K12bsu035_u:224": " // Svapnaparivartaḥ //",
    "K12bsu035_u:225": " atha khalu ruciraketurnāma bodhisattvaḥ svuptaḥ svapnāntaragataḥ suvarṇāṃ suvarṇamayīṃ bherīmadrākṣīt /",
    "K12bsu035_u:226": " samantādavabhāsamānāṃ tadyathāpi nāma sūryamaṇḍalaṃ sarvāsu dikṣvaprameyānasaṃkhyeyānbuddhānadrākṣīdratnavṛkṣamūle",
    "K12bsu035_u:227": " siṃhāsane vaiḍūryamaye pratiniṣaṇṇānanekaśatasahasrikāyāṃ pariṣadāyāṃ parivṛtāyāṃ",
    "K12bsu035_u:228": " puraskṛtāyāṃ dharmadeśayamānān /",
    "K12bsu035_u:229": " tatra ca brāhmaṇarūpeṇa puruṣamadrākṣīt tāṃ bherīṃ parāhantam /",
    "K12bsu035_u:230": " tatra bherīśabdādimāmevaṃrūpāṃ gāthāṃ niścaramāṇāmaśrauṣīt /",
    "K12bsu035_u:231": " atha khalu ruciraketurbodhisattvaḥ prativibuddhaḥ samanantaraṃ tāṃ dharmadeśanāgāthāmanusmarati sma /",
    "K12bsu035_u:232": " anusmaramāṇastasyā rātryā atyayena rājagṛhānmahānagarānniṣkramyānekaiḥ prāṇisahasraiḥ",
    "K12bsu035_u:233": " sārdhaṃ yena gṛdhrakūṭaḥ parvatarājo yena bhagavāṃstenopasaṃkrānta upasaṃkramya bhagavataḥ",
    "K12bsu035_u:234": " pādau śirasā vanditvā bhagavantaṃ tripradakṣiṇīkṛtyaikānte nyaṣīdat /",
    "K12bsu035_u:235": " atha khalu ruciraketurbodhisattvo yena bhagavāṃstenāñjaliṃ praṇamya yāścaiva tāḥ svapnāntare dundubhiśabdena deśanāgāthāḥ śrutāstā uvāca /",
    "K12bsu035_u:236": " iti śrīsuvarṇaprabhāsottamasūtrendrarāje svapnaparivarto nāma tṛtīyaḥ //",
    "K12bsu035_u:237": " (Bagchi 11)",
    "K12bsu035_u:238": " // Deśanāparivartaḥ //",
    "K12bsu035_u:239": " ekarātramatandreṇa svapnāntaragataṃ mayā /",
    "K12bsu035_u:240": " dundubhī rucirā dṛṣṭā samantakanakaprabhā // Suv_4.1 //",
    "K12bsu035_u:241": " jvalamānaṃ yathā sūryaṃ samantena virocitam /",
    "K12bsu035_u:242": " prabhāsitā daśa diśo dṛṣṭā buddhāḥ samantataḥ // Suv_4.2 //",
    "K12bsu035_u:243": " niṣaṇṇā ratnavṛkṣeṣu vaiḍūrye ca prabhāsvare /",
    "K12bsu035_u:244": " anekaśatasāhasryā pariṣadā prabhāskṛtāḥ // Suv_4.3 //",
    "K12bsu035_u:245": " dṛṣṭā brāhmaṇarūpeṇa parāhanyantī dundubhī /",
    "K12bsu035_u:246": " tenāsyāstāḍyamānāyā ime ślokā abhiśrutāḥ // Suv_4.4 //",
    "K12bsu035_u:247": " suvarṇaprabhāsottamadundubhena śāmyantu duḥkhā trisahasraloke /",
    "K12bsu035_u:248": " apāyaduḥkhā yamalokaduḥkhā dāridraduḥkhāni tathaiva loke // Suv_4.5 //",
    "K12bsu035_u:249": " anena co dundubhiśabdanādinā śāmyantu sarvavyasanāni loke /",
    "K12bsu035_u:250": " samantasattvā hṛdayāhatā tathā tathābhayā śāntabhayā munīndra // Suv_4.6 //",
    "K12bsu035_u:251": " yathaiva sarvāryaguṇopapannaḥ saṃsārasarvajñamahāmunīndraḥ /",
    "K12bsu035_u:252": " tathaiva bhontu guṇasāgarāḥ prajāḥ samādhibodhyaṅgaguṇairupetāḥ // Suv_4.7 //",
    "K12bsu035_u:253": " anena co dundubhighoṣanādinā bhavantu brahmasvara sarvasattvāḥ /",
    "K12bsu035_u:254": " spṛśantu buddhatvavarāṅgabodhiṃ pravartayantū śubhadharmacakram // Suv_4.8 //",
    "K12bsu035_u:255": " (Bagchi 12)",
    "K12bsu035_u:256": " tiṣṭhantu kalpāni acintiyāni deśentu dharmaṃ jagato hitāya /",
    "K12bsu035_u:257": " hanantu kleśānvidhamantu duḥkhāṃ śamentu rāgaṃ tatha doṣamoham // Suv_4.9 //",
    "K12bsu035_u:258": " ye sattva tiṣṭhinti apāyabhūmau ādīptasaṃprajvalitāgnigātrāḥ /",
    "K12bsu035_u:259": " śṛṇvantu te dundubhisaṃpravāditāṃ namo 'stu buddhāya vaco labhantu // Suv_4.10 //",
    "K12bsu035_u:260": " jātismarāḥ sattva bhavantu sarve jātīśatā jātisahasrakoṭyaḥ /",
    "K12bsu035_u:261": " anusmarantaḥ satataṃ munīndraṃ śṛṇvantu teṣāṃ vacanaṃ hyudāram // Suv_4.11 //",
    "K12bsu035_u:262": " anena co dundibhi ghoṣanādinā labhantu buddhehi sadā samāgamam /",
    "K12bsu035_u:263": " vivarjayantū khalu pāpakarma carantu kuśalāni śubhakriyāṇi // Suv_4.12 //",
    "K12bsu035_u:264": " narāsurāṇāmapi sarvaprāṇīnāṃ yācantu tāṃ deśanaprārthanāya /",
    "K12bsu035_u:265": " anena co dundubhighoṣanādinā tatsarvi teṣāṃ paripūrayeyam // Suv_4.13 //",
    "K12bsu035_u:266": " ye ghoranarake upapannasattvā ādīptasaṃprajvalitāgnigātrāḥ /",
    "K12bsu035_u:267": " nistīrṇaśokāśca paribhramanti nirvāpaṇaṃ bheṣyati teṣu cāmunā // Suv_4.14 //",
    "K12bsu035_u:268": " ye duḥkhasattvāḥ sudāruṇārśca ghorā narakeṣu preteṣu manuṣyaloke /",
    "K12bsu035_u:269": " anena ca dundubhighoṣanādinā sarve ca teṣāṃ praśamantu duḥkhāḥ // Suv_4.15 //",
    "K12bsu035_u:270": " (Bagchi 13)",
    "K12bsu035_u:271": " nisrāṇamaparitrāṇamaśaraṇyaṃ kṛtāni ca /",
    "K12bsu035_u:272": " trātā teṣāṃ bhaveyaṃ ca śaraṇyaḥ śaraṇottamaḥ // Suv_4.16 //",
    "K12bsu035_u:273": " samanvāharantu māṃ buddhāṃ kṛpākāruṇyacetasaḥ /",
    "K12bsu035_u:274": " atyayaṃ pratigṛhṇantu daśadikṣu vyavasthitāḥ // Suv_4.17 //",
    "K12bsu035_u:275": " yacca me pāpakaṃ karma kṛtapūrvaṃ sudāruṇam /",
    "K12bsu035_u:276": " tatsarvaṃ deśayiṣyāmi sthito daśabalāgrataḥ // Suv_4.18 //",
    "K12bsu035_u:277": " mātāpitṝnavajānantā buddhānāmaprajānatā /",
    "K12bsu035_u:278": " kuśalaṃ cāprajānantā yattu pāpaṃ kṛtaṃ mayā // Suv_4.19 //",
    "K12bsu035_u:279": " eścaryamadamattena kularūpamadena ca /",
    "K12bsu035_u:280": " tāruṇyamadamattena yattu pāpaṃ kṛtaṃ mayā // Suv_4.20 //",
    "K12bsu035_u:281": " duścintitaṃ daruktaṃ ca duṣkṛtenāpi karmaṇā /",
    "K12bsu035_u:282": " anādīnavadṛṣṭena yattu pāpaṃ kṛtaṃ mayā // Suv_4.21 //",
    "K12bsu035_u:283": " bālabuddhipracāreṇa ajñānāvṛtacetasā /",
    "K12bsu035_u:284": " pāpamitravaśāccaiva kleśavyākulacetasā // Suv_4.22 //",
    "K12bsu035_u:285": " krīḍāratiśāccaiva śokarogavaśena ca /",
    "K12bsu035_u:286": " atṛptadhanadoṣeṇa yattu pāpaṃ kṛtaṃ mayā // Suv_4.23 //",
    "K12bsu035_u:287": " anāryajanasaṃsargādīrṣyāmātsaryahetunā /",
    "K12bsu035_u:288": " śāṭhyadāridradoṣeṇa yattu pāpaṃ kṛtaṃ mayā // Suv_4.24 //",
    "K12bsu035_u:289": " vyasanāgamakāle 'sminkāmānāṃ bhayahetunā /",
    "K12bsu035_u:290": " anaiśvaryagatenāpi yattu pāpaṃ kṛtaṃ mayā // Suv_4.25 //",
    "K12bsu035_u:291": " calacittavaśenaiva kāmakrodhavaśena vā /",
    "K12bsu035_u:292": " kṣuptipāsārditenāpi yattu pāpaṃ kṛtaṃ mayā // Suv_4.26 //",
    "K12bsu035_u:293": " pānarthāṃ bhojanārthaṃ ca vastrārthaṃ strīpsuhetunā /",
    "K12bsu035_u:294": " vividhakleśasaṃtāpairyattu pāpaṃ kṛtaṃ mayā // Suv_4.27 //",
    "K12bsu035_u:295": " kāyavāṅbhānasaṃ pāpaṃ tridhātucaritaṃ ca tat /",
    "K12bsu035_u:296": " yatkṛtmīdṛśaiḥ rūpaistatsarvaṃ deśayāmyaham // Suv_4.28 //",
    "K12bsu035_u:297": " (Bagchi 14)",
    "K12bsu035_u:298": " yattadbuddheṣu dharmeṣu śrāvakeṣu tathaiva ca /",
    "K12bsu035_u:299": " agauravaṃ kṛtaṃ syāddhi tatsarvaṃ deśayāmyaham // Suv_4.29 //",
    "K12bsu035_u:300": " yattatpratyekabuddheṣu bodhisattveṣu vā punaḥ /",
    "K12bsu035_u:301": " agauravaṃ kṛtaṃ syāddhi tatsarvaṃ deśayāmyaham // Suv_4.30 //",
    "K12bsu035_u:302": " saddharmaḥ pratikṣiptaḥ syādajānantena me sadā /",
    "K12bsu035_u:303": " mātāpitṛṣvagauravaṃ tatsarvaṃ deśayāmyaham // Suv_4.31 //",
    "K12bsu035_u:304": " mūrkhatvenāpi bālatvānmānadarpāvṛtena ca /",
    "K12bsu035_u:305": " rāgadveṣeṇa mohena tatsarvaṃ deśayāmyaham // Suv_4.32 //",
    "K12bsu035_u:306": " pūjayitvā daśadiśi loke daśabalāñjinān /",
    "K12bsu035_u:307": " uddhariṣyāmyahaṃ sattvānsarvaduḥkhāddaśaddiśi // Suv_4.33 //",
    "K12bsu035_u:308": " sthāpayiṣye daśabhuvi sarvasattvānacintiyān /",
    "K12bsu035_u:309": " daśabhūmau hi sthitvā ca sarve bhontu tathāgatāḥ // Suv_4.34 //",
    "K12bsu035_u:310": " ekaikasya hi sattvasya careyaṃ kalpakoṭayaḥ /",
    "K12bsu035_u:311": " yāvacchakyaṃ hi tatsarvaṃ mokṣituṃ duḥkhasāgarāt // Suv_4.35 //",
    "K12bsu035_u:312": " teṣāṃ sattvānāṃ deśeyaṃ gambhīrāṃ deśanāmimām /",
    "K12bsu035_u:313": " svarṇaprabhottamāṃ nāma sarvakarmakṣayaṃkarīṃ // Suv_4.36 //",
    "K12bsu035_u:314": " yena kalpasahasreṣu kṛtaṃ pāpaṃ sudāruṇam /",
    "K12bsu035_u:315": " ekavelaṃ prakāśantu sarve vrajantu saṃkṣayam // Suv_4.37 //",
    "K12bsu035_u:316": " deśayiṣye imāṃ dharmāṃ svarṇaprabhāmanuttarām /",
    "K12bsu035_u:317": " ye śṛṇvanti śubhāṃ teṣāṃ saṃyāntu pāpasaṃkṣayam // Suv_4.38 //",
    "K12bsu035_u:318": " sthāsyāmi daśabhūmau tāndaśaratnākare vare /",
    "K12bsu035_u:319": " ābhāsayanbuddhaguṇaistareyaṃ bhavasāgarāt // Suv_4.39 //",
    "K12bsu035_u:320": " (Bagchi 15)",
    "K12bsu035_u:321": " yacca buddhasamudaughaṃ gambhīraṃ guṇasāgaram /",
    "K12bsu035_u:322": " acintiyabudhaguṇaiḥ sarvajñatvaṃ prapūraye // Suv_4.40 //",
    "K12bsu035_u:323": " samādhiśatasāhasrairdhāraṇībhiracintitaiḥ /",
    "K12bsu035_u:324": " indriyabalabodhyaṅgairbhave daśabalottamaḥ // Suv_4.41 //",
    "K12bsu035_u:325": " vyavalokaya māṃ buddha samanvāhṛtacetasā /",
    "K12bsu035_u:326": " atyayaṃ pratigṛhṇātu vimocayatu māṃ bhayāt // Suv_4.42 //",
    "K12bsu035_u:327": " yattu pāpaṃ kṛtaṃ pūrvaṃ mayā kalpaśateṣu ca /",
    "K12bsu035_u:328": " tasyārthe śokacitto 'haṃ kṛpaṇastṛṣṇayārditaḥ // Suv_4.43 //",
    "K12bsu035_u:329": " vibhemi pāpakarmo 'haṃ satataṃ hīnamānasaḥ /",
    "K12bsu035_u:330": " yatra yatra cariṣyāmi na cāsti maṅgalaṃ kvacit // Suv_4.44 //",
    "K12bsu035_u:331": " sarve kāruṇikā buddhāḥ sattvabhayaharāḥ jināḥ /",
    "K12bsu035_u:332": " atyayaṃ pratigṛhṇantu mocayantu ca māṃ bhayāt // Suv_4.45 //",
    "K12bsu035_u:333": " kleśakarmaphalaṃ mahyaṃ pravāhantu tathāgatāḥ /",
    "K12bsu035_u:334": " snāpayantu ca māṃ buddhāḥ kāruṇyavimalodakaiḥ // Suv_4.46 //",
    "K12bsu035_u:335": " sarvapāpaṃ deśayāmi yattu pūrvaṃ kṛtaṃ mayā /",
    "K12bsu035_u:336": " yacca hyetarhi me pāpaṃ tatsarvaṃ deśayāmyaham // Suv_4.47 //",
    "K12bsu035_u:337": " āyatyā sarvamāpadyansarvaduṣkṛtakarmaṇā /",
    "K12bsu035_u:338": " na cchādayāmi tatpāpaṃ yadbhavenmama duṣkṛtam // Suv_4.48 //",
    "K12bsu035_u:339": " trividhaṃ kāyikaṃ karma vācikaṃ tu caturvidham /",
    "K12bsu035_u:340": " mānasaṃ triprakāraṃ ca tatsarvaṃ deśayāmyaham // Suv_4.49 //",
    "K12bsu035_u:341": " kāyakṛtaṃ ca vākkṛtaṃ manasā ca vicintitam /",
    "K12bsu035_u:342": " kṛtaṃ daśavidhaṃ karma tatsarvaṃ deśayāmyaham // Suv_4.50 //",
    "K12bsu035_u:343": " daśākuśala varjitvā sevitvā kuśalāndaśa /",
    "K12bsu035_u:344": " sthāsyāmi daśabhūmau ca paśye daśabalottamam // Suv_4.51 //",
    "K12bsu035_u:345": " (Bagchi 16)",
    "K12bsu035_u:346": " yacca me pāpakaṃ karma aniṣṭaphalavāhakam /",
    "K12bsu035_u:347": " tatsarvaṃ deśayiṣyāmi buddhānāṃ purataḥ sthitaḥ // Suv_4.52 //",
    "K12bsu035_u:348": " ye cāpi jambudvīpe 'sminye cānyalokadhātuṣu /",
    "K12bsu035_u:349": " kurvanti kuśalaṃ karma tatsarvamanumodaye // Suv_4.53 //",
    "K12bsu035_u:350": " yacca puṇyārjitaṃ mahyaṃ kāyavāṅbhanasāpi ca /",
    "K12bsu035_u:351": " tena kuśalamūlena spṛśeyaṃ bodhimuktamām // Suv_4.54 //",
    "K12bsu035_u:352": " bhavagatisaṃkaṭabālabuddhinā pāpaṃ hyapi yacca kṛtaṃ sudāruṇam /",
    "K12bsu035_u:353": " daśabalasaṃmukhamagrataḥ sthitastatsarvapāpaṃ pratideśayāmi ca // Suv_4.55 //",
    "K12bsu035_u:354": " tatpāpaṃ samuccitaṃ janmasaṃkaṭe vividhakāmapracārasaṃkaṭe /",
    "K12bsu035_u:355": " lokasaṃkaṭe bhavasaṃkaṭe ca sarvamūrkhakṛtakleśasaṃkaṭe // Suv_4.56 //",
    "K12bsu035_u:356": " cāpalyamadanacittasaṃkaṭe pāpamitrāgamasaṃkaṭairapi /",
    "K12bsu035_u:357": " saṃsārasaṃkaṭarāgasaṃkaṭe dveṣamohatamasaṃkaṭairapi // Suv_4.57 //",
    "K12bsu035_u:358": " akṣayasaṃkaṭakālasaṃkaṭe puṇyamapārjanasaṃkaṭairapi /",
    "K12bsu035_u:359": " atuliyajinasaṃmukhasthitaḥ tatsarvapāpaṃ pratideśayāmi ca // Suv_4.58 //",
    "K12bsu035_u:360": " vandāmi buddhān guṇasāgaropamān suvarṇavarṇānavabhāsitadigantān /",
    "K12bsu035_u:361": " teṣāṃ jinānāṃ śaraṇaṃ vrajāmi mūrdhrā ca tānsarvajinānnamāmi // Suv_4.59 //",
    "K12bsu035_u:362": " suvarṇavarṇaṃ ---- kanakācalābham vaiḍūryanirmalaviśuddhasulocanāṅgam /",
    "K12bsu035_u:363": " śrītejakīrtijvalanākarabuddhasūryaṃ karuṇāprabhaṃ vidhamakaṃ tamasāndhakānām // Suv_4.60 //",
    "K12bsu035_u:364": " (Bagchi 17)",
    "K12bsu035_u:365": " sunirmalaṃ suruciraṃ suvirājitāṅgaṃ saṃbuddhasūryakanakāmalaniḥsṛtāṅgam /",
    "K12bsu035_u:366": " kleśāgnitaptamanasāṃ jvalanāgnikalpaṃ prahlādanaṃ muniniśākararaśmijālam // Suv_4.61 //",
    "K12bsu035_u:367": " dvātriṃśalakṣaṇadharaṃ lalitendriyāṅgam anuvyañjanaḥ suruciraṃ suvirājitāṅgam /",
    "K12bsu035_u:368": " śrīpuṇyatejajvalanākularaśmijālaṃ saṃtiṣṭhase tamasi sūrya iva triloke // Suv_4.62 //",
    "K12bsu035_u:369": " vaiḍūryanirmalaviśālavicitravarṇastāmrāruṇai rajatasphaṭikalohitāṅgam /",
    "K12bsu035_u:370": " nānāvicitrasamalaṅkṛtaraśmijālaṃ tvaṃ saṃvirocasi mahāmuni sūryakalpaḥ // Suv_4.63 //",
    "K12bsu035_u:371": " saṃsāranadyapatitavyasanaughamadhye śokākule maraṇatoyajarātaraṅge /",
    "K12bsu035_u:372": " duḥkhārṇave paramakampitacaṇḍavege saṃtāraya sugatabhāskararaśmijālaiḥ // Suv_4.64 //",
    "K12bsu035_u:373": " vandāmi buddhān kanakojvalāṅgān suvarṇavarṇavyavabhāsitāṅgān /",
    "K12bsu035_u:374": " jñānākarān sarvatrilokasārān vicitrarūpān śubhalakṣaṇāṅgān // Suv_4.65 //",
    "K12bsu035_u:375": " yathā samudre jalamaprameyaṃ yathā mahī cāṇurajairanantā /",
    "K12bsu035_u:376": " yathopalairmeruranantatulyo yathaiva cākāśamanantapāram // Suv_4.66 //",
    "K12bsu035_u:377": " tathaiva buddhasya guṇā anantāḥ na śakya jñātuṃ khalu sarvasattvaiḥ /",
    "K12bsu035_u:378": " (Bagchi 18)",
    "K12bsu035_u:379": " anekakalpāni tu cintayante na śakya paryantaguṇāni jñātum // Suv_4.67 //",
    "K12bsu035_u:380": " mahī saśailā sagiriḥ sasāgarā gaṇaṃ tu kalpairapi śakya jānitum /",
    "K12bsu035_u:381": " jalaṃ ca vālāgramapi pramāṇaṃ na śakya buddhasya guṇāgrapāram // Suv_4.68 //",
    "K12bsu035_u:382": " etādṛśī sattva bhavantu sarve guṇena varṇena yaśena koṭyā /",
    "K12bsu035_u:383": " gātreṇa te śobhitalakṣaṇena aśītyanuvyañjanamaṇḍitena // Suv_4.69 //",
    "K12bsu035_u:384": " anena cāhaṃ kuśalena karmaṇā bhaveya buddho na cireṇa loke /",
    "K12bsu035_u:385": " deśeya dharmaṃ jagato hitāya moceya sattvānbahuduḥkhapīḍitān // Suv_4.70 //",
    "K12bsu035_u:386": " jayeya māraṃ sabalaṃ sasainyaṃ pravartayeyaṃ śubhadharmacakram /",
    "K12bsu035_u:387": " tiṣṭheya kalpāni acintiyāni tarpeya sattvānamṛtena pāṇinā // Suv_4.71 //",
    "K12bsu035_u:388": " pūreya ṣaṭpāramitā anuttarā yathaiva pūrvaṃ jinapūrvakānām /",
    "K12bsu035_u:389": " haneya kleśānvidhameya duḥkhān śameya rāgāṃstatha dveṣamohān // Suv_4.72 //",
    "K12bsu035_u:390": " jātismaro nitya bhaveya cāhaṃ jātiśatā jātisahasrakoṭyaḥ /",
    "K12bsu035_u:391": " anusmareyaṃ satataṃ munīndraṃ śṛṇvīya teṣāṃ vacanaṃ hyudāram // Suv_4.73 //",
    "K12bsu035_u:392": " (Bagchi 19)",
    "K12bsu035_u:393": " anena cāhaṃ kuśalena karmaṇā labheya buddhehi sadā samāgamam /",
    "K12bsu035_u:394": " vivarjayeyaṃ khalu pāpakarma careya puṇyāni śubhākarāṇi // Suv_4.74 //",
    "K12bsu035_u:395": " sarvatra kṣetreṣu ca sarvaprāṇināṃ sarve ca pāpāḥ praśamantu loke /",
    "K12bsu035_u:396": " ye sattvā vikalendriya aṅgahīnāḥ te sarvi kuśalendriya bhontu sāṃpratam // Suv_4.75 //",
    "K12bsu035_u:397": " ye vyādhinā durbalakṣīṇagātrā niśrāṇabhūtāśca daśodiśāsu /",
    "K12bsu035_u:398": " te sarvi mucyantu ca vyādhito laghu labhantu cārogyabalendriyāni // Suv_4.76 //",
    "K12bsu035_u:399": " kurājacaurasamārjitabadhyaprāptā nānāvidhairmayaśatairvyasanopapannāḥ /",
    "K12bsu035_u:400": " te sarvi sattvā vyasanāgataduḥkhitā hi mucyantu te bhayaśataiḥ paramaiḥ sughoraiḥ // Suv_4.77 //",
    "K12bsu035_u:401": " ye pīḍitā bandhanabaddhapīḍitā vividheṣu vyasaneṣu saṃsthitā hi /",
    "K12bsu035_u:402": " anekaāyāsasahasravyākulā vicitrabhayadāruṇaśokaprāptāḥ // Suv_4.78 //",
    "K12bsu035_u:403": " te sarve mucyantu ca bandhanebhyaḥ saṃtāḍitā mucyantu ca tāḍanebhyaḥ /",
    "K12bsu035_u:404": " vadhyāśca mucyantu jīvitebhyo vyasanāgatā nirbhayā bhontu sarve // Suv_4.79 //",
    "K12bsu035_u:405": " ye sattva kṣuttarṣanipīḍitāśca labhantu te bhojanapānacitram /",
    "K12bsu035_u:406": " (Bagchi 20)",
    "K12bsu035_u:407": " andhāśca paśyantu vicitrarūpān vadhirāśca śṛṇvantu manojñaghoṣān // Suv_4.80 //",
    "K12bsu035_u:408": " nagnāśca vastrāṇi labhantu citrā daridrasattvāśca dhanāṃllabhantu /",
    "K12bsu035_u:409": " prabhūtadhanadhānyavicitraratnāḥ sarve ca sattvāḥ sukhino bhavantu // Suv_4.81 //",
    "K12bsu035_u:410": " mā kasyaciddhāvatu duḥkhavedanā sudarśanāḥ sattva bhavantu sarve /",
    "K12bsu035_u:411": " abhirūpaprāsādikasaumyarūpā anekasukhasaṃcita nitya bhontu // Suv_4.82 //",
    "K12bsu035_u:412": " manaḥśāntapaurāḥ susamṛddhapuṇyāḥ vīṇā mṛdaṅgā paṭahā sughoṣā /",
    "K12bsu035_u:413": " utsāḥ sarāḥ puṣkariṇī taḍāgāḥ suvarṇapadmotpalapadminībhiḥ // Suv_4.83 //",
    "K12bsu035_u:414": " sahacittamātreṇa tu teṣa bhontu annaṃ ca pānaṃ ca tathaiva vastram /",
    "K12bsu035_u:415": " dhanaṃ hiraṇyaṃ maṇimuktibhūṣaṇaṃ suvarṇavaiḍūryavicitraratnam // Suv_4.84 //",
    "K12bsu035_u:416": " mā duḥkhaśabdāḥ kvaci loki bhontu bhā caikasattvaḥ pratikūladarśī /",
    "K12bsu035_u:417": " sarve ca te bhontu udāravarṇāḥ prabhākarā bhontu paraspareṇa // Suv_4.85 //",
    "K12bsu035_u:418": " yā kāci saṃpatti manuṣyaloke sā teṣu bhotū manasopapattiḥ /",
    "K12bsu035_u:419": " (Bagchi 21)",
    "K12bsu035_u:420": " sarvābhiprāyā sahacittamātraiḥ puṇyena phalena paripūrayantu // Suv_4.86 //",
    "K12bsu035_u:421": " gandhaṃ ca mālyaṃ ca vilepanaṃ ca dhūpaṃ ca cūrṇaṃ kusumaṃ ca pūrṇam /",
    "K12bsu035_u:422": " trikāle vṛkṣehi pravarṣayantu gṛhṇantu te sattva bhavantu tuṣṭāḥ // Suv_4.87 //",
    "K12bsu035_u:423": " kurvantu pūjāṃ daśasū diśāsu acintiyāṃ sarvatathāgatānām /",
    "K12bsu035_u:424": " sabodhisattvān saśrāvakāṇāṃ dharmasya bodhipratisaṃsthitasya // Suv_4.88 //",
    "K12bsu035_u:425": " nīcāṃ gatiṃ sarvi vivarjayantu tarantu aṣṭāṅgikavīcivṛttāḥ /",
    "K12bsu035_u:426": " āsādayantu jinarājamūrti labhantu buddhehi sadā samāgamam // Suv_4.89 //",
    "K12bsu035_u:427": " uccaiḥ kulīnā hi bhavantu nityaṃ prabhūtadhanadhānyasamṛddhakośāḥ /",
    "K12bsu035_u:428": " rūpeṇa śauryeṇa yaśena kīrtyā samalaṅkṛtā bhontu anekakalpān // Suv_4.90 //",
    "K12bsu035_u:429": " sarvā striyo nitya narā bhavantu śūrāśca vīrāśca vijñapaṇḍitāśca /",
    "K12bsu035_u:430": " te sarvi bodhāya carantu nityaṃ carantu te pāramitāsu ṣaṭsu // Suv_4.91 //",
    "K12bsu035_u:431": " paśyantu buddhān daśasū diśāsu ratnottamavṛkṣasukhopaviṣṭān /",
    "K12bsu035_u:432": " (Bagchi 22)",
    "K12bsu035_u:433": " vaiḍūryasiṃhāsani saṃniṣaṇṇān śṛṇvantu dharmāṃśca prakāśyamānān // Suv_4.92 //",
    "K12bsu035_u:434": " pāpāni karmāṇi mayā jitāni pūrvārjitā yadbhavasaṃkaṭeṣu /",
    "K12bsu035_u:435": " ye pāpakarmābhiratā vahante te sarvi kṣīyantu ca nirviśeṣāḥ // Suv_4.93 //",
    "K12bsu035_u:436": " te sarvasattvā bhavabandhanasthāḥ saṃsārapāśairdṛḍhabandhabaddhāḥ /",
    "K12bsu035_u:437": " prajñākarairbhāsita bhontu bandhanānmucyantu duḥkhairupajā bhavantu // Suv_4.94 //",
    "K12bsu035_u:438": " ye cāpi sattvā iha jāmbudvīpe ye cāpi anyaṣu ca lokadhātuṣu /",
    "K12bsu035_u:439": " kurvantu gambhīravicitrapuṇyaṃ tatsarvapuṇyaṃ hyanumodayāmi // Suv_4.95 //",
    "K12bsu035_u:440": " tenaiva puṇyābhyanumodanena kāyena vācā manasārjitena /",
    "K12bsu035_u:441": " praṇidhānasiddhiḥ saphalā mayāstu spṛśeya bodhiṃ virajāmanuttarām // Suv_4.96 //",
    "K12bsu035_u:442": " yo vandate toṣyati daśabalān sadā ca prasannaśuddhāmalamānasena /",
    "K12bsu035_u:443": " imāya pariṇāmanadeśanāya ṣaṣṭiṃ ca kalpān jahate apāyān // Suv_4.97 //",
    "K12bsu035_u:444": " etebhi ślokebhi ca varṇitebhiḥ puruṣāḥ striyo brahmaṇakṣatriyā ca /",
    "K12bsu035_u:445": " (Bagchi 23)",
    "K12bsu035_u:446": " yastoṣyate muniṃ sa kṛtāñjalibhiḥ sthihitva sarvatra jātismaru śatajātiṣu // Suv_4.98 //",
    "K12bsu035_u:447": " sarvāṅga sarvendriya śobhitāṅgo vicitrapūrṇebhirguṇairupetaḥ /",
    "K12bsu035_u:448": " narendrarājaiśca supūjitaḥ sadā etādṛśo bheṣyati tatra tatra // Suv_4.99 //",
    "K12bsu035_u:449": " na tairekasya buddhasya cāntike kuśalaṃ kṛtam /",
    "K12bsu035_u:450": " na dvayorapi trayeṣu na pañcasu na daśasu // Suv_4.100 //",
    "K12bsu035_u:451": " tathā buddhasahasrāṇāmāntike kuśalaṃ kṛtam /",
    "K12bsu035_u:452": " yeṣāmidaṃ karṇapuṭe deśanaṃ praviṣyatīti // Suv_4.101 //",
    "K12bsu035_u:453": " iti śrīsuvarṇaprabhāsottamasūtrendrarāje deśanāparivarto nāma caturthaḥ //",
    "K12bsu035_u:454": " (Bagchi 24)",
    "K12bsu035_u:455": " // kamalākarasarvatathāgatastavaparivartaḥ //",
    "K12bsu035_u:456": " atha khalu bhagavāṃstāṃ bodhisattvasamuccayāṃ kuladevatāmetadavocat /",
    "K12bsu035_u:457": " tena khalu punaḥ kuladevate kālena tena samayena rājā suvarṇabhujendro nāmāsīt /",
    "K12bsu035_u:458": " etena kamalākareṇa sarvatathāgatastavenātītānāgatapratyutpannān buddhān bhagavato 'bhyastāvīt //",
    "K12bsu035_u:459": " ye jina pūrvaka ye ca bhavanti ye ca dhriyanti daśodiśi loke /",
    "K12bsu035_u:460": " teṣa jināna karomi praṇāmaṃ taṃ jinasaṃghamahaṃ praśayiṣye // Suv_5.1 //",
    "K12bsu035_u:461": " śāntapraśāntaviśuddhamunīndraṃ suvarṇavarṇaprabhāsitagātram /",
    "K12bsu035_u:462": " sarvasurāsurasusvarabuddhaṃ brahmarute svaragarjitaghoṣam // Suv_5.2 //",
    "K12bsu035_u:463": " ṣaṭpadamaulamahīruhakeśaṃ nīlasukuñcitakāśanikāśam /",
    "K12bsu035_u:464": " śaṅkhatuṣārasupāṇḍaladantaṃ hemavirājitabhāsitanābham // Suv_5.3 //",
    "K12bsu035_u:465": " nīlaviśālaviśuddhasunetraṃ nīlamivitpalapracyutibhāsam /",
    "K12bsu035_u:466": " padmasuvarṇaviśālasujihvaṃ padmaprabhāsitapadmamukhābham // Suv_5.4 //",
    "K12bsu035_u:467": " śaṅkhamṛṇālanibhāmukhatorṇaṃ dakṣiṇavartitaverulivarṇam /",
    "K12bsu035_u:468": " sūkṣmaniśākarakṣīṇaśaśīva gātra munermramarājvalanābham // Suv_5.5 //",
    "K12bsu035_u:469": " (Bagchi 25)",
    "K12bsu035_u:470": " kāñcanakoṭi suvarṇamṛduraṃ nāsamukhonnata pīvaraghrāṇam /",
    "K12bsu035_u:471": " agradharāgraviśiṣṭasunāsaṃ mṛduka sarvajināṃśa satatam // Suv_5.6 //",
    "K12bsu035_u:472": " ekasame cittaromamukhāgraṃ vālasuromapradakṣiṇavartam /",
    "K12bsu035_u:473": " nīlanibhā jvalakuṇḍalajātaṃ nīlavirājitamaulisugrīvam // Suv_5.7 //",
    "K12bsu035_u:474": " jātasamānaprabhāsitagātraṃ pūjitasarvi deśodiśi loke /",
    "K12bsu035_u:475": " duḥkhamanantapraśāntatriloke sarvasukhena ca tarpitasattvam // Suv_5.8 //",
    "K12bsu035_u:476": " narakagātiṣvatha tiryaggatīṣu pretasurāsuramanuṣyagatīṣu /",
    "K12bsu035_u:477": " teṣu ca sarvasukhārpitasattvaṃ sarvapraśānta apāyagatīṣu // Suv_5.9 //",
    "K12bsu035_u:478": " varṇasuvarṇakanākanibhāsaṃ kāñcanataptaprabhāsitagātram /",
    "K12bsu035_u:479": " saumyaśaśāṅkasuvimalavakraṃ vikāsitarājitasuvimalavadanam // Suv_5.10 //",
    "K12bsu035_u:480": " taruṇatanūruhakomalagātraṃ siṃhamivākramavikramanāgam /",
    "K12bsu035_u:481": " lambitahasta pralambitabāhuṃ mārutapreritaśālalateva // Suv_5.11 //",
    "K12bsu035_u:482": " (Bagchi 26)",
    "K12bsu035_u:483": " vyomaprabhājvalamuñcitaraśmiṃ sūryasahasramiva pratapantam /",
    "K12bsu035_u:484": " nirmalagātravarebhi munīndraṃ sarvaprabhāsita kṣetramanantam // Suv_5.12 //",
    "K12bsu035_u:485": " candraniśākarabhāskarajālaṃ kṣetramanantasahasraśateṣu /",
    "K12bsu035_u:486": " te 'pi ca niṣṭhita sarvamabhūṣi buddhaprabhāsavirocanatāyai // Suv_5.13 //",
    "K12bsu035_u:487": " buddhadivākaralokapradipaṃ buddhadivākaraśatasahasram /",
    "K12bsu035_u:488": " kṣetramanantasahasraśateṣu paśyatu sattva tathāgatasūryam // Suv_5.14 //",
    "K12bsu035_u:489": " puṇyasahasraśatāccitakāyaṃ sarvaguṇebhiralaṅkṛtagātram /",
    "K12bsu035_u:490": " śauṇḍagajendranibhaṃ jinabāhuṃ vimalasulakṣaṇamaṇḍitahastam // Suv_5.15 //",
    "K12bsu035_u:491": " bhūmitalopamarajasamatulyaṃ sūkṣmarajopama ye gatabuddhāḥ //",
    "K12bsu035_u:492": " sūkṣmarajopama ye ca bhavanti sūkṣmarajopama ye ca sthihanti // Suv_5.16 //",
    "K12bsu035_u:493": " teṣa jināna karomi praṇāmaṃ kāyatu vācamanena prasannaḥ /",
    "K12bsu035_u:494": " puṣpapradānasugandhapradānairvarṇaśatena sucetasi cāpi // Suv_5.17 //",
    "K12bsu035_u:495": " jihvaśatairapi buddhaguṇāni kalpasahasraśate na hi vaktum /",
    "K12bsu035_u:496": " (Bagchi 27)",
    "K12bsu035_u:497": " ye guṇasādhunivṛtti jinānāṃ sā ca varāgravicitra anekaiḥ // Suv_5.18 //",
    "K12bsu035_u:498": " ekajinasya guṇā na hi śakyā jihvaśatairapi bhāṣitu kaścit /",
    "K12bsu035_u:499": " kāmamaśakti hi sarvajinānāṃ ekaguṇasya hi vistara vaktum // Suv_5.19 //",
    "K12bsu035_u:500": " sarvasadevakuloktasamūhaḥ sarvabhavāgrabhave jalapūrṇā /",
    "K12bsu035_u:501": " keśagrahaṇena tu śakya pramātuṃ naiva ca ekaguṇā sugatānām // Suv_5.20 //",
    "K12bsu035_u:502": " varṇita saṃstuta me jinasarvaṃ kāyatu vāca prasannamanena /",
    "K12bsu035_u:503": " yanmama sañcitapuṇyaphalāgraṃ tena ca sattva prabhotu jinatvam // Suv_5.21 //",
    "K12bsu035_u:504": " evaṃ stavitva narapati buddhaṃ evaṃ karoti nṛpaḥ praṇidhānam /",
    "K12bsu035_u:505": " yatra ca kutraci mahya bhaveta jāti anāgatakalpamanantā // Suv_5.22 //",
    "K12bsu035_u:506": " īdṛśi bheri mi paśyami svapne īdṛśa deśana tatra śṛṇomi /",
    "K12bsu035_u:507": " īdṛśa jīnastutikamalākara jātiṣu tatra labhe smaraṇatvam // Suv_5.23 //",
    "K12bsu035_u:508": " buddhaguṇāni anantamatulyā ye 'pi ca durlabha kalpasahasraiḥ /",
    "K12bsu035_u:509": " (Bagchi 28)",
    "K12bsu035_u:510": " amu śruṇeya ca svapnagato 'pi teṣu ca deśayi divasagato 'pi // Suv_5.24 //",
    "K12bsu035_u:511": " duḥkhasamudra vimocayi sattvā pūrayi ṣaḍabhi pi pāramitābhiḥ /",
    "K12bsu035_u:512": " bodhimanuttara paśca labheyaṃ kṣetra bhaveta mamā asamarthyam // Suv_5.25 //",
    "K12bsu035_u:513": " bheripradānavipākaphalena sarvajināna ca saṃstutihetoḥ /",
    "K12bsu035_u:514": " saṃmukha paśyami śākyamunīndraṃ vyākaraṇaṃ hyahu tatra labheyam // Suv_5.26 //",
    "K12bsu035_u:515": " ye ima dāraka dvau mama putrau kanakendra kanakaprabhāsvaraḥ /",
    "K12bsu035_u:516": " te ubhi dāraka tatra labheyaṃ bodhimanuttara vyākaraṇaṃ ca // Suv_5.27 //",
    "K12bsu035_u:517": " ye 'pi ca sattva arakṣa atrāṇā śaraṇavihīna viyāsagatāśca /",
    "K12bsu035_u:518": " teṣu bhaveya anāgata sarva trāṇaparāyaṇaśaraṇebhiśca // Suv_5.28 //",
    "K12bsu035_u:519": " duḥkhasamudbhavasaṃkṣayakartā sarvasukhasya ca ākarabhūtaḥ /",
    "K12bsu035_u:520": " kalpa anāgata bodhi careyaṃ yattaka pūrvakakoṭigatāśca // Suv_5.29 //",
    "K12bsu035_u:521": " svarṇaprabhottamadeśanatāya pāpasamudra śoṣatu mahyam /",
    "K12bsu035_u:522": " (Bagchi 29)",
    "K12bsu035_u:523": " karmasamudra vikīryatu mahyaṃ kleśasamudra vicchidyatu mahyam // Suv_5.30 //",
    "K12bsu035_u:524": " puṇyasamudra prapūryatu mahyaṃ jñānasamudra viśodhyatu mahyam /",
    "K12bsu035_u:525": " vimalajñānaprabhāsabalena sarvaguṇāna samudra bhaveyā // Suv_5.31 //",
    "K12bsu035_u:526": " bodhiguṇairguṇaratna prapūrṇā deśanasvarṇa prabhāsabalena /",
    "K12bsu035_u:527": " puṇyaprabhāsa bhaviṣyati mahyaṃ bodhiprabhāsa viśodhyatu mahyam // Suv_5.32 //",
    "K12bsu035_u:528": " kāyaprabhāsa bhaviṣyati mahyaṃ puṇyaprabhāsa virocanatā ca /",
    "K12bsu035_u:529": " sarvatriloki viśiṣṭa bhaveyaṃ pūṇyabalena samanvita nityam // Suv_5.33 //",
    "K12bsu035_u:530": " duḥkhasamudra uttārayitā sarvasukhasya ca sāgarakalpya /",
    "K12bsu035_u:531": " kalpamanāgata bodhi careyaṃ yattakapūrvakakoṭigatāśca // Suv_5.34 //",
    "K12bsu035_u:532": " yādṛśakṣetraviśiṣṭa triloke sarvajinānamananta guṇena /",
    "K12bsu035_u:533": " tādṛśakṣetramanantaguṇaṃ bheṣyati mahyamanāgatasarvam // Suv_5.35 //",
    "K12bsu035_u:534": " iti śrīsuvarṇaprabhāsottamasūtrendrarāje kamalākarasarvatathāgatastavaparivarto nāma pañcamaḥ //",
    "K12bsu035_u:535": " (Bagchi 30)",
    "K12bsu035_u:536": " // Śūnyatāparivartaḥ //",
    "K12bsu035_u:537": " atha khalu bhagavāṃstasyāṃ velāyāmimā gāthā abhāṣata //",
    "K12bsu035_u:538": " anyeṣu sūtreṣu acintiyeṣu ativistaraṃ deśitaśūnyadharmāḥ /",
    "K12bsu035_u:539": " tasmādime sūtravarottame vaḥ saṃkṣepato deśita śūnyadharmāḥ // Suv_6.1 //",
    "K12bsu035_u:540": " sattvo 'lpabuddhiravijānamāno na śakya jñātuṃ khalu sarvadharmā /",
    "K12bsu035_u:541": " paśyeha sūtrendravarottamena saṃkṣepato deśita śūnyadharmāḥ // Suv_6.2 //",
    "K12bsu035_u:542": " anyairupāyairnayahetubhiśca sattvāna kāruṇyavaśodayārtham /",
    "K12bsu035_u:543": " prakāśitaṃ sūtravarendrametaṃ yathābhijānanti hi sarvasattvāḥ // Suv_6.3 //",
    "K12bsu035_u:544": " ayaṃ ca kāyo yatha śūnyagrāmaḥ ṣaḍgrāma coropama indriyāṇi /",
    "K12bsu035_u:545": " tānyekagrāme nivasanti sarve na te vijānanti paraspareṇa // Suv_6.4 //",
    "K12bsu035_u:546": " cakṣurindriyaṃ rūpameteṣu dhāvati śrotrendriyaṃ śabdavicāraṇena /",
    "K12bsu035_u:547": " ghrāṇendriyaṃ gandhavicitrahāri jihvandriyaṃ nitya raseṣu dhāvati // Suv_6.5 //",
    "K12bsu035_u:548": " (Bagchi 31)",
    "K12bsu035_u:549": " kāyendriyaṃ sparśagato 'bhidhāvati manendriyaṃ dharmavicāraṇena /",
    "K12bsu035_u:550": " ṣaḍindriyāṇīti paraspareṇa svakaṃ svakaṃ viṣayamabhidhāvati // Suv_6.6 //",
    "K12bsu035_u:551": " cittaṃ hi māyopama cañcalaṃ ca ṣaḍindriyaṃ viṣayavicāraṇaṃ ca /",
    "K12bsu035_u:552": " yathā naro dhāvati śūnyagrāme saṃgrāma caurebhi samāśritaśca // Suv_6.7 //",
    "K12bsu035_u:553": " cittaṃ yathā ṣaḍviṣayāśritaṃ ca prajānate indriya gocaraṃ ca /",
    "K12bsu035_u:554": " rūpaṃ ca śabdaṃ ca tathaiva gandhaṃ rasaṃ ca sparśa tatha dharmagocaram // Suv_6.8 //",
    "K12bsu035_u:555": " cittaṃ ca sarvatra ṣaḍindriyeṣu śakuniriva cañcalaṃ indriyasaṃpraviṣṭam /",
    "K12bsu035_u:556": " yatra yatrendriyasaṃśritaṃ ca na cendriyaṃ kurvatu jānamātmakam // Suv_6.9 //",
    "K12bsu035_u:557": " kāyaśca niśceṣṭa nirvyāpāraṃ ca asārakaḥ pratyayasaṃbhavaśca /",
    "K12bsu035_u:558": " abhūtavikalpasamutthitaśca sthitakarmayantraṃ ivaṃ śūnyagrāmaḥ // Suv_6.10 //",
    "K12bsu035_u:559": " (Bagchi 32)",
    "K12bsu035_u:560": " kṣityambhatejo 'nilāni yathā cauragrāmāntaḥ sthita deśadeśe /",
    "K12bsu035_u:561": " paraspareṇaiva sadā viruddhā yathaiva āśīviṣa ekaveśmani // Suv_6.11 //",
    "K12bsu035_u:562": " dhātūragāste ca caturvidhāni dve ūrdhvagāmī dvaya heṣṭagāmī /",
    "K12bsu035_u:563": " dvayādvayaṃ diśi vidiśāsu sarvaṃ naśyanti tā dhātubhujaṅgamāni // Suv_6.12 //",
    "K12bsu035_u:564": " kṣityuragaśca saliloragaśca imau ca heṣṭā kṣayatāṃ vrajete /",
    "K12bsu035_u:565": " tejoragaścānilamārutoraga imau hi dve ūrdhvagatau nabho 'nte // Suv_6.13 //",
    "K12bsu035_u:566": " cittaṃ ca vijñānamadhyasthitaṃ ca gatvā yathā pūrvakṛtena karmāṇā /",
    "K12bsu035_u:567": " deve manuṣyaeṣu ca triṣvapāyā yathākṛtaṃ pūrvabhave pravarttyā // Suv_6.14 //",
    "K12bsu035_u:568": " śleṣmānilapittakṣayāntaprāptaḥ kāyaḥ śakṛnmūtraparīṣapūrṇaḥ /",
    "K12bsu035_u:569": " nirābhirāmaḥ kṛmikṣudrapūrṇaḥ kṣiptaḥ śmaśāne yatha kāṣṭhabhūtaḥ // Suv_6.15 //",
    "K12bsu035_u:570": " paśyāhi tvaṃ devata ebhi evaṃ katyatra sattvastatha pudgalo vā /",
    "K12bsu035_u:571": " (Bagchi 33)",
    "K12bsu035_u:572": " śūnyā hi ete khalu sarvadharmā avidyataḥ pratyayasaṃbhavāśca // Suv_6.16 //",
    "K12bsu035_u:573": " ete mahābhūta abhūta sarvāśca yasmānmahābhūtaprakṛtyabhāvā /",
    "K12bsu035_u:574": " tasmācca bhūtā hi asaṃbhavāśca avidyamānā na kadāci vidyate // Suv_6.17 //",
    "K12bsu035_u:575": " avidyataḥ pratyayasaṃbhavāśca avidyamānaiva avidyavācaḥ /",
    "K12bsu035_u:576": " tasmānmayā ukta avidya eṣā saṃskāravijñāna sanāmarūpam // Suv_6.18 //",
    "K12bsu035_u:577": " ṣaḍāyatanasparśa tathaiva vedanā tṛṣṇā upādāna tathā bhavaśca /",
    "K12bsu035_u:578": " jātijarāmaraṇaśoka upadravāṇāṃ duḥkhāni saṃskāra acintiyāni // Suv_6.19 //",
    "K12bsu035_u:579": " saṃsāracakre ca yathā sthitāni abhūta saṃbhūta asaṃbhavāśca /",
    "K12bsu035_u:580": " ayoniśaścittavicāraṇaṃ tathā dṛṣṭīgataṃ chetsyatha ātmanaiva // Suv_6.20 //",
    "K12bsu035_u:581": " jñānāsinā chindatha kleśajālaṃ skandhālayaṃ paśyatha śūnyabhūtam /",
    "K12bsu035_u:582": " sparśetha taṃ bodhiguṇaṃ hyudāraṃ vivarta ca me amṛtapurasya dvāram // Suv_6.21 //",
    "K12bsu035_u:583": " saṃdarśi taṃ amṛtapurasya bhājanaṃ pravekṣya taṃ amṛtapurālayaṃ śubham /",
    "K12bsu035_u:584": " (Bagchi 34)",
    "K12bsu035_u:585": " tarpiṣya ha amṛtatarasena ātmanāṃ parāhatā me varadharmabherīḥ // Suv_6.22 //",
    "K12bsu035_u:586": " āpūrito me varadharmaśaṅkhaḥ prajvālitā me varadharma ulkā /",
    "K12bsu035_u:587": " suvarṣitaṃ me varadharmavarṣaṃ parājitā me parakleśaśatravaḥ // Suv_6.23 //",
    "K12bsu035_u:588": " ucchrepitaṃ me varadharmadhvajaṃ pratāritā me bhavasattvasamudrāḥ /",
    "K12bsu035_u:589": " pidhitāni me 'pāyapathāni trīṇi kleśāgnidāhaṃ śamayitva prāṇinām // Suv_6.24 //",
    "K12bsu035_u:590": " yasmāddhi pūrvamahamanekakalpān acintiyā pūjitva nāyakā hi /",
    "K12bsu035_u:591": " caritva bodhāya dṛḍhavratena saddharmakāyaṃ pariveṣamāṇaḥ // Suv_6.25 //",
    "K12bsu035_u:592": " hastau ca pādau ca parityajitvā dhanaṃ hiraṇyaṃ maṇimuktabhūṣaṇam /",
    "K12bsu035_u:593": " nayanottamāṅgaṃ priyadāraputraṃ suvarṇavaiḍūryavicitraratnāni // Suv_6.26 //",
    "K12bsu035_u:594": " chinditvā trisāhasrāyāṃ sarvavṛkṣavanaspatīm /",
    "K12bsu035_u:595": " sarvaṃ ca cūrṇayitvā tat kuryāt sūkṣmarajopamam // Suv_6.27 //",
    "K12bsu035_u:596": " cūrṇarāśiṃ karitvā tu yāvadākāśagocaram /",
    "K12bsu035_u:597": " aśakadbhabhāgabhinnāya dharaṇīrajaḥsamāni vā // Suv_6.28 //",
    "K12bsu035_u:598": " (Bagchi 35)",
    "K12bsu035_u:599": " sarvasattvā aneke hi jñānavata tathaiva ca /",
    "K12bsu035_u:600": " sarvaṃ gaṇayituṃ śakyaṃ na tu jñātaṃ jinasya ca // Suv_6.29 //",
    "K12bsu035_u:601": " ekakṣaṇapravṛttaṃ tu yajjñānaṃ ca mahāmuneḥ /",
    "K12bsu035_u:602": " anekakalpakoṭīṣu na śakyaṃ gaṇayituṃ kvacit // Suv_6.30 //",
    "K12bsu035_u:603": " iti śrīsuvarṇaprabhāsottamasūtrendrarāje śūnyatāparivarto nāma ṣaṣṭhaḥ //",
    "K12bsu035_u:604": " (Bagchi 36)",
    "K12bsu035_u:605": " // Caturmahārājaparivartaḥ //",
    "K12bsu035_u:606": " atha khalu vaiśravaṇo mahārājo dhṛtarāṣṭro mahārājo virūḍhako mahārājo virūpākṣo",
    "K12bsu035_u:607": " mahārāja utthāyasanebhya ekāṃsena cīvarāṇi prāvṛtya dakṣiṇajānumaṇḍalāni pṛthivyāṃ",
    "K12bsu035_u:608": " pratiṣṭhāpya yena bhagavāṃstenāñjaliṃ praṇamya bhagavantametadavocan /",
    "K12bsu035_u:609": " ayaṃ bhagavan,",
    "K12bsu035_u:610": " suvarṇaprabhāsottamasūtrendrarājaḥ sarvatathāgatabhāṣitaḥ sarvatathāgatāvalokitaḥ",
    "K12bsu035_u:611": " sarvatathāgatasamanvāgataḥ sarvabodhisattvagaṇanamaskṛtaḥ sarvadevagaṇapūjitaḥ sarvedevendragaṇasaṃpraharṣakaḥ",
    "K12bsu035_u:612": " sarvalokapālastutaḥ stavito varṇitaḥ praśaṃsitaḥ sarvadevabhavanāvabhāsitaḥ sarvasattvānāṃ",
    "K12bsu035_u:613": " paramasukhapradāyakaḥ sarvanarakatiryagyoniyamalokaduḥkhasaṃśodhakaḥ sarvabhayapratiśamanaḥ",
    "K12bsu035_u:614": " sarvaparacakrapratinivartako durbhikṣakāntārapraśamano vyādhikāntārapraṇāśako jñānaprakāśakaḥ",
    "K12bsu035_u:615": " paramaśāntikaraḥ śokāyāsapraśamano vividhanānopadravyapraśamayitopadravaśatasahasrapraṇāśayitā /",
    "K12bsu035_u:616": " imamasya bhadanta bhagavan suvarṇaprabhāsottamasūtrendrarājasya vistareṇa parṣadi saṃprakāśyamānasyāsmākaṃ catūrṇāṃ mahārājānāṃ sabalaparivārāṇām",
    "K12bsu035_u:617": " etena ca dharmaśravaṇena dharmāmṛtarasena ca divyātmabhāvamahātejasā vivardhayiṣyanti //",
    "K12bsu035_u:618": " asmākaṃ kāyeṣu vīryaṃ ca balaṃ sthāma ca saṃjanitaṃ bhaviṣyanti /",
    "K12bsu035_u:619": " tejaśca śriyaṃ ca lakṣmīṃ cāsmākaṃ kāyeṣvāviśanti /",
    "K12bsu035_u:620": " vayaṃ bhagavaṃścatvāro mahārājā dhārmikāśca dharmavādinaśca dharmarājā dharmeṇa vayaṃ bhadanta bhagavan devanāgayakṣagandharvāsuragaruḍanaramahoragāṇāṃ rājatvaṃ kārayiṣyāmaḥ /",
    "K12bsu035_u:621": " te vayaṃ bhagavan,",
    "K12bsu035_u:622": " catvāro mahārājāḥ sārdhamaṣṭāviṃśatiyakṣasenāpatibhiranekaiśca yakṣaśatasahasraiḥ",
    "K12bsu035_u:623": " satatasamitaṃ sarve jambudvīpaṃ divyena viśuddhenātikrāntamānuṣyakeṇa vyavalokayiṣyāma",
    "K12bsu035_u:624": " ārakṣayiṣyāmaḥ paripācayiṣyāmaḥ /",
    "K12bsu035_u:625": " tena hetunā bhadanta bhagavannasmākaṃ caturṇāṃ mahārājānāṃ lokapāla iti saṃjñotpāditā //",
    "K12bsu035_u:626": " (Bagchi 37)",
    "K12bsu035_u:627": " ye kecidbhadanta bhagavannasmin jambudvīpe viparyāsāḥ paracakreṇa copahatā bhaviṣyanti,",
    "K12bsu035_u:628": " durbhikṣakāntareṇa vā nānāvidhairupadravaśatairupadravasahasrairupadravaśatasahasrairupahatā bhaviṣyanti,",
    "K12bsu035_u:629": " te vayaṃ bhadanta bhagavan catvāro mahārājā idamasya suvarṇaprabhāsoottamasūtrendrarājasya teṣāṃ ca sūtredradhāriṇāṃ bhikṣūṇāṃ saṃcodanāṃ kariṣyāmaḥ",
    "K12bsu035_u:630": " yadā ceme bhadanta bhagavan dharmabhāṇakā bhikṣavo 'smākaṃ caturṇāṃ mahārājānāṃ saṃcodanayā",
    "K12bsu035_u:631": " buddhādhiṣṭhānena ca yeṣu viṣayeṣūpasaṃkrameyusteṣu te viṣayeṣuḥ cemaṃ suvarṇaprabhāsottamasūtrendrarājaṃ",
    "K12bsu035_u:632": " vistareṇa saṃprakāśayeyuḥ /",
    "K12bsu035_u:633": " ya imānyevaṃrūpāṇi viṣayagatāti nānāvidhānyupadravaśatānyupadravasahasrānyupadravaśatasahasrāṇi ca praśamayiṣyanti //",
    "K12bsu035_u:634": " yasya ca bhadanta bhagavan manuṣyarājasya viṣaye te sūtrendradhārakā bhikṣavā dharmabhāṇākā upasaṃkrāntā bhaviṣyanti /",
    "K12bsu035_u:635": " ayaṃ ca manuṣyarāja imaṃ suvarṇaprabhāsasūtrendrarājaṃ śṛṇyāt /",
    "K12bsu035_u:636": " śrutvā ca teṣāṃ sūtrendradhārakāṇāṃ bhikṣūṇāṃ sarvapratyarthikebhya ārakṣāṃ kuryāt paritrāṇaṃ parigrahaṃ paripālanaṃ kuryāt /",
    "K12bsu035_u:637": " te vayaṃ bhadanta bhagavan catvāro mahārājāstasya manuṣyarājasya sarvaviṣayagatānāṃ ca sattvānāmārakṣāṃ kariṣyāmaḥ paritrāṇaṃ parigrahaṃ paripālanaṃ śāntisvastyayanaṃ kariṣyāmaḥ /",
    "K12bsu035_u:638": " yadā ca bhadanta bhagavan sarvamanuṣyarājaḥ sūtrendradhārakāṇāṃ bhikṣubhikṣuṇyupāsakopāsikānāṃ sarvasukhopadhānaiḥ sukhatāṃ kuryāt /",
    "K12bsu035_u:639": " te vayaṃ bhadanta bhagavan catvāro mahārājāstaṃ manuṣyarājaṃ sarvarājebhyaḥ satkṛtataraṃ",
    "K12bsu035_u:640": " kariṣyāmo gurukṛtaṃ ca kariṣyāmo mānitaṃ ca pūjitaṃ ca sarvaviṣayeṣu ca prasaṃśanīyaṃ kariṣyāmaḥ /",
    "K12bsu035_u:641": " atha khalu bhagavāṃścaturṇāṃ mahārājānāṃ sādhukāramadāt /",
    "K12bsu035_u:642": " sādhu sādhu mahārājāḥ sādhu sādhu yuṣmākaṃ mahārājāḥ /",
    "K12bsu035_u:643": " yathāpi te yūyaṃ pūrvajinakṛtādhikārā avaropitakuśalamūlā bahubuddhakoṭīniyutaśatasahasraparyupāsitā",
    "K12bsu035_u:644": " dharmikāśca dharmavādinaśca dharmeṇa devānāṃ ca manuṣyāṇāṃ ca rājatvaṃ kārayadhvam /",
    "K12bsu035_u:645": " yathāpi pūrvadīrgharātraṃ sarvasattvānāṃ hitacittāḥ sukhamaitrīcittāḥ sarvasattvahitasukhādhyāśayapratipannāḥ (Bagchi 38)",
    "K12bsu035_u:646": " sarvāhitapratiṣedhikāḥ sarvasattvānāṃ sarvahitopasaṃhārābhiyuktāḥ /",
    "K12bsu035_u:647": " te yūyaṃ catvāro mahārājāsteṣāṃ manuṣyarājasya ca suvarṇaprabhāsottamasūtrendrarājasya",
    "K12bsu035_u:648": " pūjāsatkārābhiyuktānāmārakṣāṃ kariṣyata paritrāṇaṃ parigrahaṃ paripālanaṃ śāntisvastyayanaṃ kariṣyata /",
    "K12bsu035_u:649": " tena yuṣmābhiścaturmahārājaiḥ sabalaparivārairanekaiśca yakṣaśatasahasrairatītānāgatapratyutpannānāṃ",
    "K12bsu035_u:650": " buddhānāṃ bhagavatāṃ dharmanetryārakṣitā bhaviṣyati paripālitā ca parigṛhītā ca bhaviṣyati /",
    "K12bsu035_u:651": " tena yuṣmākaṃ caturṇāṃ mahārājānāṃ sabalaparivārāṇamanekeṣāṃ yakṣaśatasahasrāṇāṃ devānāṃ devāsurasaṃgrāme jayo bhaviṣyati,",
    "K12bsu035_u:652": " asurāṇāṃ ca parijayo bhaviṣyati /",
    "K12bsu035_u:653": " sarvaparacakrapramardakasya suvarṇaprabhāsottamasūtrendrarājasyārthāya teṣāṃ sūtrendradhārakāṇāṃ",
    "K12bsu035_u:654": " bhikṣubhikṣuṇyupāsakopāsikānāmārakṣāṃ kariṣyata paritrāṇaṃ parigrahaṃ paripālanaṃ",
    "K12bsu035_u:655": " śāntisvastyayanaṃ kariṣyata //",
    "K12bsu035_u:656": " atha vaiśravaṇo mahārājo dhṛtarāṣṭro mahārājo viruḍhako mahārājo virūpākṣo mahārāja",
    "K12bsu035_u:657": " utthāyāsanebhya ekāṃsāni cīvaraiḥ prāvṛtya dakṣiṇāni jānumaṇḍalāni pṛthivyāṃ pratiṣṭhāpya",
    "K12bsu035_u:658": " yena bhagavāṃstenāñjaliṃ praṇamya bhagavantametadavocan /",
    "K12bsu035_u:659": " ayaṃ bhadanta bhagavan,",
    "K12bsu035_u:660": " suvarṇaprabhāsottamasūtrendrarājo 'nāgate 'dhvani yatra grāmanagaranigamajanapadarāṣṭrarājadhānīṣu pracariṣyati yasya yasya manuṣyarājasya viṣayamanuprāpto bhaviṣyati /",
    "K12bsu035_u:661": " kaścidbhadanta bhagavanmanuṣyarājo bhagavan yenānena devendrasamayena rājaśāsreṇa rājatvaṃ kārayet /",
    "K12bsu035_u:662": " asya suvarṇaprabhāsottamasya sūtrendrarājasya śrotā bhavaṃstāśca sūtrendradhārakā",
    "K12bsu035_u:663": " bhikṣubhikṣuṇyupāsakopāsikāḥ satkuryādgurukuryānmānayetpūjayetsatatasamitaṃ suvarṇaprabhāsottamasūtrendrarājaṃ śṛṇuyāt /",
    "K12bsu035_u:664": " anena dharmaśravaṇena saṃcodanadharmāmṛtapuṇyātmakānāmasmākaṃ caturṇāṃ mahārājānāṃ",
    "K12bsu035_u:665": " sakalaparivārāṇāmanekeṣāṃ ca yakṣarākṣasaśatasahasrāṇāmimān divyātmabhāvān mahataujasā vivardhayet /",
    "K12bsu035_u:666": " mahāntaṃ vīryaṃ ca sthāma ca balaṃ cāsmākaṃ kāyeṣu tejaḥśriyaśca lakṣmī cāsmākaṃ vivardhayet /",
    "K12bsu035_u:667": " tena vayaṃ bhadanta bhagavaṃścatvāro mahārājāḥ sabalaparivārā anekaiḥ (Bagchi 39)",
    "K12bsu035_u:668": " yakṣaśatasahasrairadṛśyadbhiḥ kāyātmabhāvairetarhi cānāgate 'dhvani yatra grāmanagaranigamajanapadarāṣṭrarājadhānīṣūpasaṃkramiṣyāmaḥ",
    "K12bsu035_u:669": " tatrāyaṃ suvarṇaprabhāsottamaḥ sūtrendrarājaḥ pracariṣyati /",
    "K12bsu035_u:670": " teṣāṃ ca manuṣyarājānāmasya suvarṇaprabhāsottamasya sūtrendrarājasya śrotṝṇāṃ mātāpitṝṇāṃ cārakṣāṃ kariṣyāmaḥ /",
    "K12bsu035_u:671": " paritrāṇaṃ paripālanaṃ daṇḍaparihāraṃ śasraparihāraṃ śāntisvastyayanaṃ ca kariṣyāmaḥ /",
    "K12bsu035_u:672": " teṣāṃ ca rājakulānāṃ teṣāṃ ca rāṣṭrāṇāṃ teṣāṃ ca viṣayāṇāmārakṣāṃ kariṣyāmaḥ /",
    "K12bsu035_u:673": " paritrāṇaṃ parigrahaṃ paripālanaṃ daṇḍaparihāraṃ śasraparihāraṃ śāntisvastyayanaṃ kariṣyāmaḥ /",
    "K12bsu035_u:674": " tāṃśca viṣayān sarvabhayopāyāsebhyaḥ parimocayiṣyāmaḥ paracakrāṇi ca pratinivartayiṣyāmaḥ /",
    "K12bsu035_u:675": " yaḥ kaścit tasya manuṣyarājasya suvarṇaprabhāsottamasya sūtrendrarājasya śroturmānayituḥ pūjayituranyaḥ sāmantakaḥ pratiśatrurājā bhavet /",
    "K12bsu035_u:676": " yadā ca bhadanta bhagavaṃstasya sāmantakasya pratiśatro rājña evaṃ cittamutpādet /",
    "K12bsu035_u:677": " so 'haṃ caturaṅgena balakāyena sārdhamasya viṣayamupasaṃkrameyaṃ vināśayitum /",
    "K12bsu035_u:678": " tena khalu punarbhadanta bhagavān kālena tena samayenāsya suvarṇaprabhāsottamasya",
    "K12bsu035_u:679": " sūtrendrarājasya tejo 'nubhāvena tasya sāmantakasya pratiśatrurājasyānyai rājabhiḥ",
    "K12bsu035_u:680": " sārdhaṃ saṃgrāme bhaviṣyati /",
    "K12bsu035_u:681": " svaviṣayagatāśca viṣayavilopāśca bhaviṣyanti /",
    "K12bsu035_u:682": " dāruṇāśca rājasaṃkṣobhā bhaviṣyanti /",
    "K12bsu035_u:683": " graharogāśca viṣaye prādubhūtā bhaviṣyanti /",
    "K12bsu035_u:684": " nānāvyākṣepaśatāni viṣaye prādurbhūtāni bhaviṣyanti /",
    "K12bsu035_u:685": " yadā ca bhadanta bhagavaṃstasya sāmantakasya pratiśatrurājasya svaviṣayagatānyevaṃrūpāṇi nānopadravaśatāni nānāvyakṣepaśatāni bhaveyuḥ /",
    "K12bsu035_u:686": " sa ca bhadanta bhagavan sāmantakapratiśatrurājaścaturaṅgīṇīṃ senāṃ yojayitvā paracakragamanāya svaviṣayānniṣkrānto bhavet /",
    "K12bsu035_u:687": " yatrāyaṃ suvarṇaprabhāsottamaḥ sutrendrarājo bhavet sa pratiśatrurājaḥ sārdhaṃ caturaṅgabalakāyena taṃ viṣayamupasaṃkramitukāmo bhavet /",
    "K12bsu035_u:688": " taṃ vināśitukāmo bhavet /",
    "K12bsu035_u:689": " te vayaṃ bhadanta bhagavañcatvāro mahārājāḥ sabalaparivārā anekairyakṣarākṣasaśatasahasrairadṛśyairātmabhāvaistatropasaṃkramiṣyāmaḥ",
    "K12bsu035_u:690": " taṃ paracakramadhvānaṃ mārgapratipannaṃ (Bagchi 40)",
    "K12bsu035_u:691": " tathaiva pratinivartayiṣyāmo nānāvyākṣepaśatāni copasaṃhariṣyāmo vighnāṃśca kariṣyāmaḥ /",
    "K12bsu035_u:692": " yathā ca tatparacakraṃ na śakṣyati tatra viṣaya upasaṃkramitum /",
    "K12bsu035_u:693": " kutaḥ punarvināśaṃ kariṣyati //",
    "K12bsu035_u:694": " atha khalu bhagavāṃsteṣāṃ caturṇāṃ mahārājānāṃ sādhukāramadāt /",
    "K12bsu035_u:695": " sādhu sādhu mahārājāḥ sādhu khalu punaryuṣmākaṃ mahārājānām /",
    "K12bsu035_u:696": " yadyūyamatyā asaṃkhyeyakalpakoṭīniyutaśatasahasrasamudānītāyā anuttarāyāḥ samyaksaṃbodherarthāya",
    "K12bsu035_u:697": " teṣāṃ manuṣyarājānāmasya ca suvarṇaprabhāsottamasya sūtrendrarājasya śrotṝṇāmārakṣāṃ kariṣyatha /",
    "K12bsu035_u:698": " paritrāṇaṃ parigrahaṃ paripālanaṃ śāntisvastyayanaṃ kariṣyatha /",
    "K12bsu035_u:699": " tāni ca rājakulāni tāni nagarāṇi tāni ca rāṣṭrāṇi tāni ca viṣayāṇyārakṣayiṣyatha /",
    "K12bsu035_u:700": " paritrāṇaṃ parigrahaṃ paripālanaṃ daṇḍaparihāraṃ śasraparihāraṃ śāntisvastyayanaṃ kariṣyatha /",
    "K12bsu035_u:701": " tāni ca viṣayāṇi sarvamayopadravopasargāpāyāsebhyaḥ parimocayiṣyatha /",
    "K12bsu035_u:702": " paracakrāṇi ca nivartayiṣyatha /",
    "K12bsu035_u:703": " sarvajambudvīpagatānāṃ cāsya manuṣyarājasyākalahayābhaṇḍanayāvigrahayā vivādayautsukyamapapadyatha /",
    "K12bsu035_u:704": " yathā ca te yuṣmākaṃ caturṇāṃ mahārājānāṃ sabalaparivārāṇāmasmiñjambudvīpe teṣu caturṣu",
    "K12bsu035_u:705": " nagarasahasreṣu tāni caturaśītinagarasahasrāṇi teṣu teṣu viṣayeṣvabhirameyustena",
    "K12bsu035_u:706": " ca rājyaiśvaryeṇābhirameyustena ca dhanaskandhena parasparaṃ na viheṭhayeyuḥ /",
    "K12bsu035_u:707": " na parasparaṃ viheṭhaṃ janayeyuḥ /",
    "K12bsu035_u:708": " svena ca yathā pūrvakarmopacayena rājatvaṃ pratilabheyuḥ /",
    "K12bsu035_u:709": " svena ca rājyaiśvaryeṇa ca tuṣṭā bhaveyuḥ /",
    "K12bsu035_u:710": " na ca paraspareṇa vināśayeyuḥ /",
    "K12bsu035_u:711": " na viṣeya vināśāya parakrameyuḥ //",
    "K12bsu035_u:712": " yathā cāsmiñjambudvīpe teṣu caturaśītiṣu viṣayanagarasahasreṣu tāni caturaśītirāja",
    "K12bsu035_u:713": " sahasrāṇi paraspareṇa hitacittāni maitrīcittāni sukhacittāni paraspareṇa kalahayābhaṇḍanayāvigrahayāvivādayā",
    "K12bsu035_u:714": " sveṣu sveṣu viṣayeṣvabhiramerantena puṇyena caturṇāṃ mahārājānāṃ sabalaparivārāṇāmayaṃ",
    "K12bsu035_u:715": " ca jambudvīpaḥ sphīto bhaviṣyati /",
    "K12bsu035_u:716": " subhikṣaśca ramaṇīyaśca bahujanasamākīrṇaścarddhaścaujovataraśca bhaviṣyati /",
    "K12bsu035_u:717": " ṛtumāsārdhamāsasaṃvatsarāṇi ca sarvāṇi samācārayuktāni bhaviṣyanti /",
    "K12bsu035_u:718": " ahorātraṃ grahanakṣatracandrasūryāśca samāgrahiṣyanti /",
    "K12bsu035_u:719": " kālena ca varṣadhārāḥ pṛthivyāṃ nipatiṣyanti /",
    "K12bsu035_u:720": " sarvajamdudvīpagatāni ca sattvāni sarvadhanadhānyasamṛddhāni bhaviṣyanti /",
    "K12bsu035_u:721": " mahābhogāni cāmatsarāṇi ca bhaviṣyanti /",
    "K12bsu035_u:722": " parityāgavanti daśakuśalakarmapathasamanvāgatāni ca bhaviṣyanti /",
    "K12bsu035_u:723": " yadbhūyasā sugatau svargaloka upapatsyante /",
    "K12bsu035_u:724": " devabhuvanāni cākīrṇāni bhaviṣyanti devairdevaputraiśca //",
    "K12bsu035_u:725": " (Bagchi 41)",
    "K12bsu035_u:726": " yatkaścinmahārājo bhaved ya itthamasya suvarṇaprabhāsattamasya sūtrendrarājasya śrotā",
    "K12bsu035_u:727": " bhavenmānayitā ca pūjayitā ca teṣāṃ ca sūtrendradhārakāṇāṃ bhikṣubhikṣuṇyupāsakopāsikānāmautsukyaṃ",
    "K12bsu035_u:728": " satkuryād gurukuryānmānayetpūjayet /",
    "K12bsu035_u:729": " yuṣmākaṃ caturṇāṃ mahārājānāṃ sabalaparivārāṇāmanekeṣāṃ ca yakṣaśatasahasrāṇāmanukampārthāya satatasamitaṃ suvarṇaprabhāsottamaṃ sūtrendrarājendraṃ śṛṇvan /",
    "K12bsu035_u:730": " anena dharmaśravaṇasalilodakena yuṣmākametānyātmabhāvāni saṃtarpayet /",
    "K12bsu035_u:731": " mahataujasā yuṣmākametāni śarīrāṇi vivardhayet /",
    "K12bsu035_u:732": " mahacca yuṣmākaṃ vīryaṃ ca sthāma balaṃ ca vapuṣaḥ saṃjanayet /",
    "K12bsu035_u:733": " tejaśca śriyaśca lakṣmīśca yuṣmākaṃ vivardhayet /",
    "K12bsu035_u:734": " tena ca manuṣyarājena mama śākyamunestathāgatasyārhataḥ samyaksaṃbuddhasyācintyā mahāvipulavistīrṇā pūjā kṛtā bhaviṣyati /",
    "K12bsu035_u:735": " tena tasya manuṣyarājenātītānāgatapratyutpannānāṃ buddhānāmanekeṣāṃ tathāgatānāṃ koṭīniyutaśatasahasrāṇāmacintyā mahatī vistīrṇā sarvopakaraṇaiḥ pūjā kṛtā bhaviṣyati /",
    "K12bsu035_u:736": " tena tasya manuṣyarājasya mahatyārakṣā kṛtā bhaviṣyati /",
    "K12bsu035_u:737": " tena ca tasya rājño rakṣāṃ paritrāṇaṃ parigrahaṃ paripālanaṃ daṇḍaparihāraṃ śasraparihāraṃ śāntisvastyayanaṃ kṛtaṃ bhaviṣyati /",
    "K12bsu035_u:738": " agramahiṣyāśca rājaputrāṇāṃ ca sarvāntaḥpurasya ca rājakulasya ca sarvasya mahatyārakṣā kṛtā bhaviṣyati /",
    "K12bsu035_u:739": " paritrāṇaṃ parigrahaṃ paripālanaṃ śāntisvastyayanaṃ kṛtaṃ bhaviṣyati /",
    "K12bsu035_u:740": " rājakulanivāsanyaśca sarvadevatā ojovattarāśca cittena sukhasaumanasyena samanvāgatā bhavitāro ratimanubhaviṣyanti /",
    "K12bsu035_u:741": " tāni ca rāṣṭrāṇi tāni ca viṣayāṇi cārakṣitāni bhaviṣyanti /",
    "K12bsu035_u:742": " paripācitāni cānutpīḍitāni cākaṇṭakāni bhaviṣyanti /",
    "K12bsu035_u:743": " sarvaparacakrānyavamarditāni cānupasargāṇi cānupāyāsāni ceti //",
    "K12bsu035_u:744": " evamukte vaiśravaṇo mahārājo dhṛtarāṣṭro mahārājo virūḍhako mahārājo virūpākṣo mahārājaste sarve bhagavantametadavocan /",
    "K12bsu035_u:745": " tena ca bhagavanmanuṣyarājena susnātagātreṇa bhavitavyaṃ sugandhavāsanadhāriṇā navaruciravastraprāvṛtena nānālaṃkāravibhūṣitena bhavitavyam",
    "K12bsu035_u:746": " ātmanaśca nīcataramāsanaṃ prajñapayitavyam /",
    "K12bsu035_u:747": " tatrāsane niṣīditvā rājyamadamattena na bhavitavyam /",
    "K12bsu035_u:748": " na coccai rājñā svayaṃ prajñapayitavyam /",
    "K12bsu035_u:749": " śāṭhyamānamadadarpavivarjitena cittenāyaṃ suvarṇaprabhāsottamaḥ sūtrendrarājaḥ śrotavyaḥ /",
    "K12bsu035_u:750": " tasya ca dharmabhāṇakasya bhikṣorantike śāstṛsaṃjñotpādayitavyā /",
    "K12bsu035_u:751": " tena manuṣyarājena tasminkāle tasmitsamaye 'gramahiṣī rājaputrāśca rājaduhitaraśca sarvāntaḥpuragaṇāśca (Bagchi 42)",
    "K12bsu035_u:752": " priyahitābhyāṃ prekṣitavyāḥ /",
    "K12bsu035_u:753": " priyavacanaiścāgramahiṣī rājaputrāśca rājaduhitaraśca sarvāntaḥpuragaṇāśca ālapayitavyāḥ /",
    "K12bsu035_u:754": " nānāvicitrāśca dharmaśravaṇapūjā ājñāpayitavyāḥ /",
    "K12bsu035_u:755": " acintyayātulyayā prītyātmānaṃ saṃtarpayitavyam /",
    "K12bsu035_u:756": " acintyena prītisukhena sukhāpayitavyam /",
    "K12bsu035_u:757": " sukhendriyeṇa ca bhavitavyam /",
    "K12bsu035_u:758": " ātmanaśca mahābalena bhavitavyam /",
    "K12bsu035_u:759": " mahatā praharṣeṇātmā praharṣayitavyaḥ /",
    "K12bsu035_u:760": " mahatā premajātena dharmabhāṇakaḥ pratyutthātavyaḥ //",
    "K12bsu035_u:761": " evamukte bhagavāṃstāṃścaturo mahārājānetadavocat /",
    "K12bsu035_u:762": " tasmiṃśca khalu pugarmahārajāḥ kāle tasminsamaye tena manuṣyarājena sarvaśvetāni pāṇḍurāṇi navarucivastrāṇi prāvaritavyāni /",
    "K12bsu035_u:763": " nānāvibhūṣaṇālaṃkārairātmā samalaṃkartavyaṃ /",
    "K12bsu035_u:764": " mahatā rājānubhāvena mahatā rājavyūhena nānāvicitraratnamaṅgalaparigṛhītaistato rājakulādabhiniṣkramitavyam /",
    "K12bsu035_u:765": " tasya ca dharmabhāṇakasya bhikṣoḥ pratyudgamanāya gantavyam /",
    "K12bsu035_u:766": " tatkasya hetoḥ?",
    "K12bsu035_u:767": " yāvanti manuṣyarājastatra padāni bhāvayati tāvanti kalpakoṭīniyutaśatasahasrāṇi saṃsārātparāṅmukhāni kariṣyati tāvatāṃ cakravartirājakulakoṭīniyutaśatasahasrāṇāṃ lābhī bhaviṣyati /",
    "K12bsu035_u:768": " yāvanti sa tatra padānyatikramiṣyati tāvatāṃ caiva dṛṣṭadhārmikeṇācintyena mahatā rājyaiśvaryeṇa vivardhiṣyate /",
    "K12bsu035_u:769": " anekakalpakoṭīniyutaśatasahasrāṇāmudārodārāṇāṃ cāvasthānānāṃ saptaratnamayānāṃ divyavimānānāṃ lābhī bhaviṣyati /",
    "K12bsu035_u:770": " anekeṣāṃ ca divyodārāṇāṃ mānuṣyakāṇāṃ rājakulaputraśatasahasrāṇāṃ lābhī bhaviṣyati /",
    "K12bsu035_u:771": " sarvatra ca jātiṣu mahaiśvaryaprāpto bhaviṣyati /",
    "K12bsu035_u:772": " dīrghāyuṣkaśca bhaviṣyati /",
    "K12bsu035_u:773": " ciraṃjīvī ca bhaviṣyati /",
    "K12bsu035_u:774": " pratibhāṇavāṃścādeyavacanaśca yaśasvī ca suviśālakīrtiśca bhaviṣyati /",
    "K12bsu035_u:775": " sadevamānuṣāsurasya lokasya sukhitaśca bhaviṣyati /",
    "K12bsu035_u:776": " udārodārāṇāṃ ca divyamānuṣyakāṇāṃ sukhānāṃ lābhī bhaviṣyati /",
    "K12bsu035_u:777": " mahābalaśca mahānagnabalavegadhārī cābhirūpaḥ prāsādiko darśanīyaḥ paramayā śubhavarṇapuṣkaratayā samanvāgataśca bhaviṣyati /",
    "K12bsu035_u:778": " sarvatra jātiṣu tathāgatasamavadhānagato bhaviṣyati /",
    "K12bsu035_u:779": " sarvakalyāṇamitrāṇi ca pratilapsyate /",
    "K12bsu035_u:780": " aparimitapuṇyaskandhasya parigṛhīto bhaviṣyati //",
    "K12bsu035_u:781": " imanyevaṃrūpāṇi mahārājaguṇānuśaṃsāni saṃpaśyamānena tena rājñā dharmabhāṇako yojanātpratyutthātavyaḥ /",
    "K12bsu035_u:782": " tasya dharmabhāṇakasyāntike śāstṛsaṃjñotpādayitavyā /",
    "K12bsu035_u:783": " evaṃ cittamutpādayitavyam /",
    "K12bsu035_u:784": " adya mama śākyamunistathāgato 'rhansamyaksaṃbuddha iha rājakule pravekṣyati /",
    "K12bsu035_u:785": " adya mama śākyamunistathāgato 'rhansamyaksaṃbuddha iha rājakule svajanamanuśasiṣyate /",
    "K12bsu035_u:786": " sarvalokavipratyayanīyaṃ dharmaśravaṇaṃ śroṣyāmi /",
    "K12bsu035_u:787": " (Bagchi 43) adyāhamanena dharmaśravaṇenāvaivartiko bhaviṣyāmyanuttarāyāṃ samyaksaṃbodhau /",
    "K12bsu035_u:788": " adya mayā tathāgatakoṭīniyutaśataśasrāṇyārāgitāni bhaviṣyanti /",
    "K12bsu035_u:789": " adya mayātītānāgatapratyutpannānāṃ buddhānāṃ bhagavatāmacintyā mahatī vipulā vistīrṇā pūjā kṛtā bhaviṣyati /",
    "K12bsu035_u:790": " adya mama narakagatitiryagyoniyamalokaduḥkhānyantaśaḥ samucchinnāni bhaviṣyanti /",
    "K12bsu035_u:791": " adya mayānekānāṃ brahmendrarājatvakoṭīniyutaśatasahasrātmabhāvapratilabdhānāṃ kuśalamūlabījānyavaropitāni bhaviṣyanti /",
    "K12bsu035_u:792": " adya mayānekānāṃ śakrakoṭīniyutaśatasahasrātmabhāvapratilabdhānāṃ kuśalamūlānyavaropitāni bhaviṣyanti /",
    "K12bsu035_u:793": " adya mayānekāni cakravartirājakoṭīniyutaśatasahasrātmabhāvapratilabdhānāṃ kuśalamūlabījānyavaropitāni bhaviṣyanti /",
    "K12bsu035_u:794": " adya mayā sattvakoṭīniyutaśatasahasrāṇi saṃsārātparimocitāni bhaviṣyanti /",
    "K12bsu035_u:795": " adya mayācintyasuvipulavistīrṇāpāramitapuṇyaskandhaḥ parigṛhīto bhaviṣyanti /",
    "K12bsu035_u:796": " adya mama sarvāntaḥpurasya mahatyārakṣā kṛtā bhaviṣyanti /",
    "K12bsu035_u:797": " adya mama rājakule 'cintyā samabiśiṣṭānuttarā mahatī śāntiḥ kṛtā bhaviṣyati svastyayanaṃ ca /",
    "K12bsu035_u:798": " adya mamāyaṃ sarvaviṣaya ārakṣito bhaviṣyati /",
    "K12bsu035_u:799": " paripālitaścānutpīḍitaścānutkaṇṭhikaśca sarvaparacakrānavamarditaścānupasargaścānupāyāsaśca bhaviṣyati //",
    "K12bsu035_u:800": " yadā ca mahārājāḥ sa manuṣyarājo 'nenaivaṃrūpeṇa saddharmagauraveṇa suvarṇaprabhāsottamasūtrendrarājadhārakā",
    "K12bsu035_u:801": " bhikṣubhikṣuṇyupāsakopāsikāḥ satkuryādgurukuryānmānayedyuṣmākaṃ caturṇāṃ mahārājānāṃ",
    "K12bsu035_u:802": " sabalaparivārāṇāṃ teṣāṃ ca devagaṇānāmanekeṣāṃ ca yakṣaśatasahasrāṇāṃ mahā tathā",
    "K12bsu035_u:803": " dharmāṅgapratyakṣaṃ dadyāt yena caivāsau manuṣyarājaḥ puṇyabhisaṃskāreṇa kuśalābhisaṃskāreṇa",
    "K12bsu035_u:804": " ca tenaiva cātmabhāvena ca dṛṣṭadhārmikeṇācintyena mahatā rājyaiśvaryeṇa vivardhayiṣyati /",
    "K12bsu035_u:805": " dṛṣṭadhārmikeṇācintyena mahatā rājatejasā samanvāgato bhaviṣyati /",
    "K12bsu035_u:806": " śriyā ca tejasā ca lakṣmyā cālaṃkṛto bhaviṣyati /",
    "K12bsu035_u:807": " sarvapratyarthikāśca sarvaśatravaśca sahadharmeṇa sunigṛhītā bhaviṣyanti //",
    "K12bsu035_u:808": " (Bagchi 44)",
    "K12bsu035_u:809": " evamukte catvāro mahārājā bhagavantametadavocan /",
    "K12bsu035_u:810": " yaḥ kaścidbhadanta bhagavanmanuṣyarājo bhavet so 'nenaivaṃrūpeṇa dharmagauraveṇemaṃ suvarṇaprabhāsottamaṃ sūtrendrarājaṃ śṛṇuyāt /",
    "K12bsu035_u:811": " tāśca sūtrendradhārakā bhikṣubhikṣuṇyupāsakopāsikāḥ satkuryādgurukuryānmānayetpūjayet /",
    "K12bsu035_u:812": " asmākaṃ caturṇāṃ mahārājānāmarthāya tadrājakulaṃ suśodhitaṃ śodhayet /",
    "K12bsu035_u:813": " nānāgandhodakasaṃsiktaṃ kuryāt /",
    "K12bsu035_u:814": " taṃ ca dharmaśrāvaṇamasmābhiścaturbhiśca mahārājaiḥ sārdhaṃ sādhāraṇaṃ śṛṇyādātmano 'rthāya sarvadevatā ca kiṃcinmātraṃ kuśalaṃ pratyakṣaṃ dadyāt",
    "K12bsu035_u:815": " samantaraniṣaṇṇasya ca bhadanta bhagavaṃstasya bhikṣordhamāsanagatasya tena manuṣyarājenāsmākaṃ caturṇāṃ mahārājānāmarthāya nānāgandhā dhūpayitavyāḥ",
    "K12bsu035_u:816": " sahadhūpiteṣu bhadanta bhagavaṃstasya suvarṇaprabhāsottamasya sūtrendrarājasya pūjārthāya nānāgandheṣu nānāgandhadhūpalatā niścaranti /",
    "K12bsu035_u:817": " tasminneva kṣaṇalavamuhūrte 'smākaṃ caturṇāṃ mahārājānāṃ svakasvakabhavanagatānyuparyantarīkṣe nānāgandhadhūpalatāchatrāṇi saṃsthāsyanti /",
    "K12bsu035_u:818": " udārāṃśca gandhānāghrāsyanti /",
    "K12bsu035_u:819": " suvarṇavarṇamayāścāvabhāsāḥ prādurbhaviṣyanti /",
    "K12bsu035_u:820": " tena cāvabhāsenāsmākaṃ bhavanānyavabhāsitāni bhaviṣyanti /",
    "K12bsu035_u:821": " brahmaṇaḥ sahāṃpateḥ śakrasya ca devānāmindrasya sarasvatyāśca mahādevyā dṛḍhāyāśca",
    "K12bsu035_u:822": " mahādevyāḥ śriyaśca mahādevyāḥ saṃjayasya ca mahāyakṣasenāpateraṣṭāviṃśatīnāṃ ca",
    "K12bsu035_u:823": " mahāyakṣasenāpatīnaṃ maheśvarasya ca devaputrasya vajrapāṇeśca mahāyakṣasenāpatermāṇibhadrasya",
    "K12bsu035_u:824": " ca mahāyakṣasenāpaterhārītyāśca pañcaputraśataparivārāṇāmanavataptasya ca nāgarājasya",
    "K12bsu035_u:825": " caiteṣāṃ bhadanta bhagavansvakasvakabhavanagatānām /",
    "K12bsu035_u:826": " tena kṣaṇalavamuhūrtenoparyantarīkṣe nānāgandhadhūpalatāchatrāṇi saṃsthāsyanti /",
    "K12bsu035_u:827": " udārāṃśca nānāgandhānāghrāsyanti /",
    "K12bsu035_u:828": " suvarṇavarṇamayāścāvabhāsāḥ prādurbhaviṣyanti /",
    "K12bsu035_u:829": " tayā cāvabhāsayā sarvabhavanānyavabhāsitāni bhaviṣyanti //",
    "K12bsu035_u:830": " evamukte bhagavāṃścaturo mahārājānetadavocat /",
    "K12bsu035_u:831": " na kevalaṃ yuṣmākaṃ caturṇāṃ mahārājānāṃ svakasvakabhavanagatānāmuparyantarīkṣagatāti nānāgandhadhūpalatāchatrāṇi saṃsthāsyanti /",
    "K12bsu035_u:832": " tatkasya hetoḥ?",
    "K12bsu035_u:833": " sahapradhūpitāśca mahārājāstena manuṣyarājena nānāgandhā asya suvarṇaprabhāsottamasya sūtrendrarājasya pūjopasthānāya /",
    "K12bsu035_u:834": " tataścaiva dhūpakuṇḍahastaparigṛhītā nānāgandhadhūpalatā niścariṣyanti /",
    "K12bsu035_u:835": " tena kṣaṇalavamuhūrtena sarvasyāmasyāṃ trisāhasramahāsāhasrāyāṃ lokadhātau yatra koṭīśataṃ candrāṇāṃ (Bagchi 45)",
    "K12bsu035_u:836": " koṭīśataṃ sumerūṇāṃ parvatarājānāṃ koṭīśataṃ cakravāḍamahācakravāḍānāṃ parvatarājānāṃ",
    "K12bsu035_u:837": " koṭīśataṃ caturmahādvīpānāṃ koṭīśataṃ caturmahārājakāyikānāṃ devānāṃ koṭīśataṃ trayastriṃśānāṃ",
    "K12bsu035_u:838": " devānāṃ koṭīśataṃ yāvannaivasaṃjñāyatanopagānāṃ devānām /",
    "K12bsu035_u:839": " sarvatra ca teṣu trisāhasramahāsāhasralokadhātukoṭīśateṣu trayastriṃśeṣu devanikāyeṣu",
    "K12bsu035_u:840": " sarveṣāṃ ca devanāgayakṣagandharvāsuragaruḍakiṃnaramahoragāṇāṃ ca bhavanagatānāṃ",
    "K12bsu035_u:841": " coparyantarīkṣagatāni nānāgandhadhūpalatāchatrāṇi saṃsthāsyanti /",
    "K12bsu035_u:842": " udārāṃśca nānāgandhānāghrāsyanti /",
    "K12bsu035_u:843": " suvarṇavarṇamayāścāvabhāsāḥ prādurbhaviṣyanti /",
    "K12bsu035_u:844": " tābhiścāvabhāsābhiḥ sarvabhavanānyavabhāsitāni bhaviṣyanti /",
    "K12bsu035_u:845": " ratnacchatrāṇi saṃsthāsyanti /",
    "K12bsu035_u:846": " udārodārāñca gandhānāghrāsyanti sarvadevabhavaneṣu suvarṇavarṇāvabhāsāḥ prādurbhaviṣyanti /",
    "K12bsu035_u:847": " tena cāvabhāsena sarvadevabhavanānyavabhāsitāni bhaviṣyanti /",
    "K12bsu035_u:848": " yathā trisāhasramahāsāhasrāyāṃ lokadhātau sarvadevabhavanānyuparyantarīkṣe tāni nānāgandhadhūpalatāchatrāṇi saṃsthāsyanti /",
    "K12bsu035_u:849": " tathā cāsya mahārājāḥ suvarṇaprabhāsottamasya sūtrendrarājasya tejasā kuṇḍahastena",
    "K12bsu035_u:850": " dhūpitāstena manuṣyarājena nānāgandhā asya suvarṇaprabhāsottamasya sūtrendrarājasya",
    "K12bsu035_u:851": " pūjārthāya nānāgandhadhūpalatāchatrāṇi saṃsthāsyanti /",
    "K12bsu035_u:852": " tena kṣaṇalavamuhūrtena samantāddaśasu dikṣvanekeṣu gaṅgānadīvālukopameṣu buddhakṣetrakoṭīniyutaśatasahasreṣvanekeṣāṃ",
    "K12bsu035_u:853": " gaṅgānadīvālukāsamānāṃ tathāgatakoṭīniyutaśatasahasrāṇāmuparyantarīkṣe tāni nānāgandhadhūpalatāchatrāṇi saṃsthāsyanti /",
    "K12bsu035_u:854": " teṣu vālukopameṣu buddhakoṭīniyutaśatasahasreṣvudārodārānnānāgandhadhūpānāghrāsyanti /",
    "K12bsu035_u:855": " suvarṇavarṇamayāvabhāsāḥ prādurbhaviṣyanti /",
    "K12bsu035_u:856": " tena cāvabhāsena tānyanekāni gaṅgānadīvālukopamāni buddhakṣetrakoṭīniyutaśatasahasrāṇyabhāsitāni bhaviṣyanti /",
    "K12bsu035_u:857": " samanantaraprādurbhūtāni ca mahārājā imānyevaṃrūpāṇi mahāprātihāryāṇi tānyanekāni",
    "K12bsu035_u:858": " gaṅgānadīvālukāsamāni buddhakṣetrakoṭīniyutaśatasahasrāṇi pratiṣṭhitāstathāgatāstaṃ",
    "K12bsu035_u:859": " ca dharmabhāṇakaṃ samanvāhariṣyanti /",
    "K12bsu035_u:860": " sādhukārāṇi ca pradāsyanti sādhu sādhu satpuruṣa sādhu punastvaṃ satpuruṣa /",
    "K12bsu035_u:861": " yastvamimamevaṃrūpaṃ gambhīramevaṃ gambhīrārthamevaṃ gambhīrāvabhāsamevamacintyaguṇadharmasamanvāgataṃ suvarṇaprabhāsottamaṃ sūtrendrarājaṃ vistareṇa saṃprakāśayitukāmaḥ /",
    "K12bsu035_u:862": " (Bagchi 46) na caite sattvā itareṇa kuśalamūlena samanvāgatā bhaviṣyanti /",
    "K12bsu035_u:863": " ya imaṃ suvarṇaprabhāsottamaṃ sūtrendrarājamantaśaḥ śroṣyanti,",
    "K12bsu035_u:864": " prāgevodgrahīṣyanti dhārayiṣyanti likhiṣyanti likhāpayiṣyanti vācayiṣyanti paryavāpsyanti /",
    "K12bsu035_u:865": " vistareṇa parṣadi saṃprakāśayiṣyanti deśayiṣyantyuddekṣyanti svādhyāyiṣyanti yoniśo manasi bhāvayiṣyanti /",
    "K12bsu035_u:866": " tatkasya hetoḥ?",
    "K12bsu035_u:867": " sahaśravaṇenāsya puruṣasya suvarṇaprabhāsottamasya sūtrendrarājasyānekāni bodhisattvakoṭīniyutaśatasahasrāṇyavaivartikāni bhaviṣyantyanuttarāyāḥ samyaksabodheḥ //",
    "K12bsu035_u:868": " atha khalu tāni samantāddaśasu dikṣu gaṅgānadīvālukopameṣu buddhakṣetrakoṭīniyutaśatasahasreṣvanekāni",
    "K12bsu035_u:869": " tathāgatakoṭīniyutaśatasahasrāṇi svakasvakeṣu buddhakṣetreṣu pratiṣṭhitāni tena kālena",
    "K12bsu035_u:870": " tena samayenaikapādenaikavācaikasvaranirghoṣeṇa tasya dharmabhāṇakasya bhikṣordharmāsanagatasyaitadūcuḥ /",
    "K12bsu035_u:871": " upasaṃkramiṣyasi tvaṃ satpuruṣānāgate 'dhvani bodhimaṇḍam /",
    "K12bsu035_u:872": " pradarśayiṣyasi tvaṃ satpuruṣa bodhimaṇḍavarāgragato drumarājamūlopaviṣṭaḥ sarvatrailokyaprativiśiṣṭāni",
    "K12bsu035_u:873": " sarvasattvāṃstrikālāntarāṇi vratatapaścaraṇabalādhānānyadhiṣṭhānānyadhiṣṭhitānyanekāni",
    "K12bsu035_u:874": " duṣkarakalpakoṭīniyutaśatasahasrāṇi samalaṃkariṣyasi tvaṃ satpuruṣa bodhimaṇḍam /",
    "K12bsu035_u:875": " paritrāyiṣyasi tvaṃ satpuruṣa sarvāṃstrisāhasramahāsāhasralokadhātūn /",
    "K12bsu035_u:876": " parājayiṣyasi tvaṃ satpuruṣa drumarājamūlopaviṣṭaḥ kṛtimarūpaparamabībhatsadarśanaṃ nānāvikṛtarūpamacintyamārasainyam /",
    "K12bsu035_u:877": " abhisaṃbhotsyasi tvaṃ satpuruṣa bodhimaṇḍavarāgragato 'nupamapraśāntavirajaskagambhīrāmanuttarāṃ samyaksaṃbodhim /",
    "K12bsu035_u:878": " pravartayiṣyasi tvaṃ satpuruṣāryasāradṛḍhavajrāsanopaviṣṭaḥ sarvajanābhisaṃstutaṃ paramagambhīraṃ dvādaśākāramanuttaradharmacakram /",
    "K12bsu035_u:879": " parāhaniṣyasi tvaṃ satpuruṣānuttaraṃ dharmagañjavādyam /",
    "K12bsu035_u:880": " āpūrayiṣyasi tvaṃ satpuruṣānuttaraṃ mahādharmaśaṅkham /",
    "K12bsu035_u:881": " ucchrayiṣyasi tvaṃ satpuruṣa mahādharmadhvajam /",
    "K12bsu035_u:882": " prajvalayiṣyasi tvaṃ satpuruṣānuttarāṃ dharmolkām /",
    "K12bsu035_u:883": " pravarṣayiṣyasi tvaṃ satpuruṣānuttaraṃ mahādharmavarṣam /",
    "K12bsu035_u:884": " parājayiṣyasi tvaṃ satpuruṣanekāni kleśaśatasahasrāṇi /",
    "K12bsu035_u:885": " pratārayiṣyasi tvaṃ satpuruṣānekāni sattvakoṭīniyutaśatasahasrāṇi subhīmānmahābhayasamudrāt /",
    "K12bsu035_u:886": " parimocayiṣyasi tvaṃ satpuruṣānekāni sattvakoṭīniyutaśatasahasrāṇi saṃsāracakrāt /",
    "K12bsu035_u:887": " ārāgayiṣyasi tvaṃ satpuruṣānekāni tathāgatakoṭīniyutaśatasahasrāṇi //",
    "K12bsu035_u:888": " (Bagchi 47)",
    "K12bsu035_u:889": " evamukte catvāro mahārājā bhagavantametadavocan /",
    "K12bsu035_u:890": " asya bhadanta bhagavansuvarṇaprabhāsottamasya sūtrendrarājasyemānyevaṃrūpāṇi dṛpdhārmikāṇi",
    "K12bsu035_u:891": " māraparājayikāni ca guṇāni saṃpaśyamānasya buddhasahasrāvaruptakuśalamūlasya manuṣyarājasyānukampāccāparimitapuṇyaskandhaparigrahaṃ",
    "K12bsu035_u:892": " saṃpaśyamānāste vayaṃ bhadanta bhagavaṃścatvāro mahārājāḥ sabalaparivārā anekairyakṣaśatasahasraiḥ",
    "K12bsu035_u:893": " sārdhaṃ svabhavanagatā nānāgandhadhūpalatāchatrāḥ saṃcoditāḥ samānā adṛśyairātmabhāvairyena",
    "K12bsu035_u:894": " tasya manuṣyarājasyopagatasaṃskārakūṭasuśodhitaṃ nānāgandhodakasusaṃsiktaṃ nānālaṃkārasamalaṃkṛtaṃ",
    "K12bsu035_u:895": " rājakulaṃ tenopasaṃkramiṣyāmo dharmaśravaṇāya /",
    "K12bsu035_u:896": " brahmā ca sahāṃpatiḥ śakraśca devānāmindraḥ sarasvatī ca mahādevī śrīśca mahādevī",
    "K12bsu035_u:897": " dṛḍhā ca pṛthivīdevatā saṃjayaśca mahāyakṣasenāpatiraṣṭāviṃśatimahāyakṣasenāpatayaśca",
    "K12bsu035_u:898": " maheśvaraśca devaputro vajrapāṇiśca guhyakādhipatirmāṇibhadraśca mahāyakṣasenāpatirhārītī",
    "K12bsu035_u:899": " ca pañcaputraśataparivārā anavataptaśca nāgarājaḥ sāgaraśca nāgarājaḥ /",
    "K12bsu035_u:900": " anekāni ca devakoṭīniyutaśatasahasrāṇyadṛśyairātmabhāvairyena tasya manuṣyarājasya",
    "K12bsu035_u:901": " tatra ta nānālaṃkārasamalaṃkṛtaṃ rājakulaṃ yatra tasya dharmabhāṇakasya bhikṣoḥ puṣpābhikīrṇāyāṃ",
    "K12bsu035_u:902": " dharaṇyāṃ śaucapragṛhītaṃ nānālaṃkārasamalaṃkṛtaṃ yatra yatra dharmabhāṇakasya bhikṣoḥ",
    "K12bsu035_u:903": " puṣpābhikīrṇāyaṃ dharaṇyāṃ śaucapragṛhītaṃ nānālaṃkārasamalaṃkṛtaṃ yatra yatra dharmāsanaṃ",
    "K12bsu035_u:904": " prajñaptaṃ tatra bhaviṣyanti dharmaśravaṇāya //",
    "K12bsu035_u:905": " te vayaṃ bhadanta bhagavaṃścatvāro mahārājā anekairyakṣaśatasahasrairebhiśca sarvaiḥ",
    "K12bsu035_u:906": " sārdhaṃ samagrā bhaviṣyāmastasya manuṣyarājasya kalyāṇamitrasahāyakasya kalyāṇasaṃprāpakasyānuttaramahārasodāradāturanena",
    "K12bsu035_u:907": " dharmāmṛtarasena saṃtarpitāḥ saṃtarpya tasya manuṣyarājasyārakṣāṃ kariṣyāmaḥ /",
    "K12bsu035_u:908": " paritrāṇaṃ parigrahaṃ paripālanaṃ śāntisvastyayanaṃ kariṣyāmaḥ /",
    "K12bsu035_u:909": " tasya rājakulasya ca nagarasya ca viṣayasya ca rakṣāṃ kariṣyāmaḥ /",
    "K12bsu035_u:910": " paritrāṇaṃ parigrahaṃ paripālanaṃ śāntisvastyayanaṃ kariṣyāmaṃ /",
    "K12bsu035_u:911": " tacca viṣayaṃ sarvopadravopasargopāyāsebhyaḥ parimocayiṣyāma iti //",
    "K12bsu035_u:912": " yaḥ kaścidbhadanta bhagavanmanuṣyarājo bhavet /",
    "K12bsu035_u:913": " yasya ca manuṣyarājasya viṣaye 'yaṃ sūtrendrarājaṃ saṃpracaret /",
    "K12bsu035_u:914": " yadā cāsau bhadanta bhagavanmanuṣyarājaḥ suvarṇaprabhāsottamasya sūtrendrarājasya (Bagchi 48)",
    "K12bsu035_u:915": " dhārakān bhikṣubhikṣuṇyupāsakopāsikā na satkuryānna gurukuryānna mānayenna pūjayet /",
    "K12bsu035_u:916": " asmākaṃ caturṇāṃ mahārājānāmanekāni yakṣakoṭīniyutaśatasahassrāṇyanena dharmaśravaṇenainena dharmāmṛtarasena na saṃtarpayeranna pratimānayeran",
    "K12bsu035_u:917": " imāni divyātmabhāvāni mahatā tejasā na vivardhayenna cāsmākaṃ vīryaṃ ca balaṃ ca saṃjanayet /",
    "K12bsu035_u:918": " tejaśca śriyaśca lakṣmīṃ cāsmākaṃ kāyeṣu na vivardhayet /",
    "K12bsu035_u:919": " na te 'pi vayaṃ bhadanta bhagavaṃścatvāro mahārājāḥ sabalaparivārā anekairyakṣakoṭīniyutaśatasahasraistasya ca viṣaye rakṣāṃ kariṣyāmaḥ /",
    "K12bsu035_u:920": " bhadanta bhagavanviṣayamasmākamupekṣantaḥ sarvaviṣayavāsino devagaṇāstaṃ viṣayamupekṣyanti /",
    "K12bsu035_u:921": " devatāśca bhadanta bhagavantaṃ viṣayamupekṣyante //",
    "K12bsu035_u:922": " tatra tatra viṣaye nānāvidhā viṣayalopā bhaviṣyanti /",
    "K12bsu035_u:923": " dāruṇāni ca rājasaṃkṣobhāni bhaviṣyanti /",
    "K12bsu035_u:924": " sarvaviṣayagatāni ca sattvāni kalahajātāni bhaviṣyanti /",
    "K12bsu035_u:925": " bhaṇḍanajātāni vigṛhītāni vivādamāpannāni nānāvidhāśca graharogā viṣaye prādurbhāviṣyanti /",
    "K12bsu035_u:926": " nānādigabhya āgatāścolkāpātāḥ prādurbhaviṣyanti /",
    "K12bsu035_u:927": " grahanakṣatrāṇi ca paraspareṇa viruddhāni bhaviṣyanti /",
    "K12bsu035_u:928": " sūryapratirūpakāṇi śaśina utpādayiṣyanti /",
    "K12bsu035_u:929": " candragrahāśca bhaviṣyanti /",
    "K12bsu035_u:930": " sūryagrahāśca satatasamitaṃ gaganāntaragatau sūryacandramasau no dṛkyathagatau bhaviṣyataḥ /",
    "K12bsu035_u:931": " ulkāpātasadṛśavarṇāni pariveśakāni gaganāntare kālena kālaṃ prādurbhaviṣyanti /",
    "K12bsu035_u:932": " pṛthivīkampāśca bhaviṣyanti /",
    "K12bsu035_u:933": " kūpāśca pṛthivīgatāḥ saṃkṣepantaḥ śokṣyanti /",
    "K12bsu035_u:934": " viṣamavātāśca vāsyanti /",
    "K12bsu035_u:935": " viṣamavarṣāśca bhaviṣyanti /",
    "K12bsu035_u:936": " durbhikṣakāntāraśca sarvaviṣaye bhaviṣyati /",
    "K12bsu035_u:937": " paracakrāṇi ca tadviṣayaṃ vekṣyanti /",
    "K12bsu035_u:938": " āyāsabahulaṃ bhaviṣyati /",
    "K12bsu035_u:939": " teṣāmasmākaṃ bhadanta bhagavaṃścaturṇāṃ mahārājānāṃ sabalaparivārāṇāmanekeṣāṃ ca",
    "K12bsu035_u:940": " yakṣaśatasahasrāṇāṃ viṣayavāsināṃ ca devanāgānāṃ taṃ viṣayamupekṣatastatra viṣaya",
    "K12bsu035_u:941": " imānyevaṃ rūpāṇi nānāvidhānyupadravaśatāni bhaviṣyantyupadrasahasrāṇi vā //",
    "K12bsu035_u:942": " (Bagchi 49)",
    "K12bsu035_u:943": " yaḥ kaścidbhadanta bhagavanmanuṣyarājo bhavet /",
    "K12bsu035_u:944": " ya ātmano mahatīmārakṣāṃ kartukāmo bhavet /",
    "K12bsu035_u:945": " ciraṃ ca nānāvidhāni rājasaukhyānyanubhavitukāmo bhavet /",
    "K12bsu035_u:946": " sarvasukhasamarpito na cireṇa rājatvaṃ kartukāmo bhavet /",
    "K12bsu035_u:947": " sarvaviṣayavāsināṃ ca sattvānāṃ sukhāpayitukāmo bhavet /",
    "K12bsu035_u:948": " sarvaparacakrāṇi ca parājayitukāmo bhavet /",
    "K12bsu035_u:949": " sarvasukhena viṣayaṃ paripālayitukāmo bhavet /",
    "K12bsu035_u:950": " dharmeṇa rājatvaṃ kārayitukāmo bhavet /",
    "K12bsu035_u:951": " svaviṣayaṃ ca sarvabhayopadravopasargopāyāsebhyaḥ parimocayitukāmo bhavet //",
    "K12bsu035_u:952": " tena ca bhadanta bhagavanmanuṣyarājenāyaṃ suvarṇaprabhāsottamaḥ sūtrendrarājaḥ śrotavyaḥ /",
    "K12bsu035_u:953": " śrutvā caitāstaddhārakā bhikṣubhikṣuṇyupāsakopāsikāḥ satkartavyā gurukartavyā mānayitavyāḥ pūjayitavyāḥ /",
    "K12bsu035_u:954": " vayaṃ catvāro mahārājāḥ sabalaparivārā anenaiva dharmaśravaṇakuśalamūlopacayenānena dharmākṛtarasena saṃtarpayitavyāḥ /",
    "K12bsu035_u:955": " asmākaṃ cemāni divyātmabhāvāni mahātejasā vivardhayitavyāni /",
    "K12bsu035_u:956": " tatkasya hatoḥ?",
    "K12bsu035_u:957": " yadbhadanta bhagavaṃstena manuṣyarājenāvaśyamayaṃ suvarṇaprabhāsottamaḥ sūtrendrarājaḥ śrotavyaḥ //",
    "K12bsu035_u:958": " yāvanti bhadanta bhagavanbrahmendreṇa laukikalokottarāṇi ca nānāvidhāni śāstrāṇyupadarśitāni /",
    "K12bsu035_u:959": " yāvanti ca śakreṇa devendreṇa nānāvidhāni śāstrāṇyupadarśitāni /",
    "K12bsu035_u:960": " yāvanti ca nānāvidhaiḥ pañcabhijñai ṛṣirbhirlaukikalokottarāṇi ca sattvānāmarthāya śāstrāṇyupadarśitāni /",
    "K12bsu035_u:961": " bhadanta bhagavaṃstebhyo brahmendraśatasahasrebhyo 'nekebhyaśca śakrakoṭīniyutaśatasahasrebhyaḥ",
    "K12bsu035_u:962": " sarvebhyaśca pañcābhijñebhya ṛṣikoṭīniyutaśatasahasrebhyastathāgato 'grataraśca viśiṣṭataraścemaṃ",
    "K12bsu035_u:963": " suvarṇaprabhāsottamasūtrendrarājaṃ vistareṇa sattvānāmarthāya saṃprakāśayitaḥ //",
    "K12bsu035_u:964": " yathāyaṃ sarvajambudvīpagatānāṃ manuṣyarājānāṃ rājatvaṃ kārayitavyam /",
    "K12bsu035_u:965": " yathā ca sarvasattvāni sukhārpitāni bhaviṣyanti /",
    "K12bsu035_u:966": " yathā ca sarvaviṣayānutpīḍitāśca bhaviṣyantyakaṇṭakāḥ /",
    "K12bsu035_u:967": " yathā paracakrāṇi parājitāni bhaviṣyanti /",
    "K12bsu035_u:968": " parāṅmukhībhūtāni /",
    "K12bsu035_u:969": " yathā ca te viṣayā anupāyāsāśca /",
    "K12bsu035_u:970": " yathā ca sarvaviṣayadharmā anupāyāsāśca bhaviṣyantyanupadrutāśca /",
    "K12bsu035_u:971": " yathā ca tairmanuṣyarājaiḥ sveṣu viṣayeṣu mahatī dharmolkāḥ prajvalitā bhaviṣyantyādīpitāśca /",
    "K12bsu035_u:972": " yathā ca sarvadevatābhavanāni",
    "K12bsu035_u:973": " (Bagchi 50) ādīpitāni bhaviṣyanti devairdevaputraiśca /",
    "K12bsu035_u:974": " yatha ca vayaṃ catvāro mahārājāḥ sabalaparivārā anekāni yakṣaśatasahasrāṇi sarvajambudvīpagatāśca devagaṇāḥ saṃtarpitā bhaviṣyanti saṃprasāditāśca",
    "K12bsu035_u:975": " yathā cāsmākaṃ kāye mahāntaṃ vīryaṃ ca balaṃ ca sthāma ca saṃjanitaṃ bhaviṣyanti /",
    "K12bsu035_u:976": " yathā cāsmākaṃ kāye tejaśca śrīśca lakṣmīśca bhūyasyā mātrayābhiniciśanti /",
    "K12bsu035_u:977": " yathā ca sarvajambudvīpaḥ subhikṣo bhaviṣyati ramaṇīyaśca bahujanākīrṇamanuṣyaśca /",
    "K12bsu035_u:978": " yathā ca sarvajambudvīpagatāni sattvāni sarvasukhāni bhaviṣyanti /",
    "K12bsu035_u:979": " nānāratimanubhaviṣyanti /",
    "K12bsu035_u:980": " yathā ca sattvānyanekakalpakoṭīniyutaśatasahasrāṇyayintyānyudārodārāṇi sukhānyanubhaviṣyanti /",
    "K12bsu035_u:981": " buddhaiśca bhagavadbhiḥ sārdhaṃ samavadhānagatāni bhaviṣyanti /",
    "K12bsu035_u:982": " anāgate 'dhvanyanuttarāṃ samyaksaṃbodhimabhisaṃbhotsyante /",
    "K12bsu035_u:983": " tatsarvametarhi bhagavatā tathāgatenārhatā samyaksaṃbuddhena mahatā kāruṇyabalādhiṣṭhānena",
    "K12bsu035_u:984": " śakrakoṭīniyutaśatasahasrāṇi divyātirekatare 'nuttare tathāgatajñāne nānāvidhānekasarvapañcābhijñarṣigaṇakoṭīniyutaśatasahasrāṇi",
    "K12bsu035_u:985": " cātirekasamyaksaṃbuddhena brahmendrakoṭīniyutaśatasahasrāṇi cātirekavratatapo 'dhiṣṭhānena",
    "K12bsu035_u:986": " sa bhagavatā tathāgatonārhatā samyaksaṃbuddhenāyaṃ suvarṇaprabhāsottamaḥ sūtrendrarājo",
    "K12bsu035_u:987": " vistareṇa sarvasattvānāmarthāyeha jambudvīpe saṃprakāśitaḥ //",
    "K12bsu035_u:988": " tena manuṣyarājena sarvajambudvīpagatāni laukikalokottarāṇi rājakāryāṇi rājaśāsrāṇi rājakaraṇāni niryātāni /",
    "K12bsu035_u:989": " yairime sattvāḥ sukhino bhaviṣyanti /",
    "K12bsu035_u:990": " tāni sarvāṇi bhagavatā tathāgatenārhatā samyaksaṃbuddhenāyaṃ suvarṇaprabhāsottamasūtrendrarāja upadarśitaḥ paridīpitaḥ saṃprakāśitaḥ /",
    "K12bsu035_u:991": " tena bhadanta bhagavanhetunā tena pratyayena ca tena manuṣyarājenāvaśyamāyaṃ suvarṇaprabhāsottamaḥ sūtrendrarājaḥ satkṛtya śrotavyaḥ satkṛtya mānayitavyaḥ satkṛtya pūjayitavyaḥ //",
    "K12bsu035_u:992": " evamukte bhagavāṃścaturo mahārājānetadavocat /",
    "K12bsu035_u:993": " tena hi catvāro mahārājāḥ sabalaparivārā avaśyaṃ teṣāṃ manuṣyarājānāmasya suvarṇaprabhāsottamaya",
    "K12bsu035_u:994": " sūtrendrarājasya śrotṝṇāṃ pūjayitṝṇāṃ mahāntamautsukyaṃ kariṣyanti rakṣārtham etāśca",
    "K12bsu035_u:995": " mahārājāḥ sūtrendradhārakā bhikṣubhikṣuṇyupāsakopāsikā buddhakṣetramārātpradarśante",
    "K12bsu035_u:996": " devamānuṣāsurasya lokasya buddhakṛtyāni (Bagchi 51)",
    "K12bsu035_u:997": " kariṣyanti /",
    "K12bsu035_u:998": " imaṃ suvarṇaprabhāsottamaṃ sūtrendrarājaṃ vistareṇa saṃprakāśayiṣyanti /",
    "K12bsu035_u:999": " avaśyaṃ yuṣmābhiścaturbhirmahārājaisteṣāṃ sūtrendredhārakāṇāṃ bhikṣubhikṣuṇyupāsakopāsikānāmārakṣā kartavyā /",
    "K12bsu035_u:1000": " paripālanaṃ paritrāṇaṃ parigrahaṃ daṇḍaparihāraṃ śastraparihāraṃ śāntisvastyayanaṃ kartavyam /",
    "K12bsu035_u:1001": " yathā ca sūtrendradhārakā bhikṣubhikṣuṇyupāsakopāsikā ārakṣitā bhaveyuranutpīḍitā anusargopāyāsāṃ sukhacittāḥ /",
    "K12bsu035_u:1002": " imaṃ suvarṇaprabhāsottamasūtrendrarājaṃ vistareṇa sattvānāṃ saṃprakāśayitum //",
    "K12bsu035_u:1003": " atha khalu vaiśravaṇo mahārājo dhṛtarāṣṭro mahārājo virūḍhako mahārājo virūpākṣo",
    "K12bsu035_u:1004": " mahārājotthāyāsanebhya ekāṃsāni cīvarāṇi prāvṛtyottarāsaṅgaṃ kṛtvā dakṣiṇaṃ jānumaṇḍalaṃ",
    "K12bsu035_u:1005": " pṛthivyāṃ pratiṣṭhāpya yena bhagavāṃstenāñjaliṃ praṇamya tasyāṃ velāyāmabhimukhaṃ",
    "K12bsu035_u:1006": " sārūpyābhirgāthābhirbhagavantamabhituṣṭuvuḥ //",
    "K12bsu035_u:1007": " jinacandravimalavapuṣaṃ jinasūryasahasrakiraṇābham /",
    "K12bsu035_u:1008": " jinakamalavimalanetraṃ jinakumudatuṣāravirajadaśanāgram // Suv_7.1 //",
    "K12bsu035_u:1009": " jinaguṇasāgarakalpa anekaratnākara jinasamudram /",
    "K12bsu035_u:1010": " jñānāmbusalilapūrṇaṃ samādhiśatasahasrasaṃkīrṇam // Suv_7.2 //",
    "K12bsu035_u:1011": " jinacaraṇacakracitraṃ samantanebhistathā sahasrābham /",
    "K12bsu035_u:1012": " karacaraṇajālacitraṃ haṃsendra yathā caraṇajālam // Suv_7.3 //",
    "K12bsu035_u:1013": " kāñcanagiriprakāśaṃ suvarṇakanakāmalaṃ jinagirīndram /",
    "K12bsu035_u:1014": " sarvaguṇamerukalpaṃ buddhagirīndrajina namasyāmaḥ // Suv_7.4 //",
    "K12bsu035_u:1015": " ākāśacandrasadṛśamudakacandranibhaṃ tathāgataśaśāṅkam /",
    "K12bsu035_u:1016": " māyāmarīcikalpa vimalajina namasyāmaḥ // Suv_7.5 //",
    "K12bsu035_u:1017": " atha khalu bhagavāṃścaturo mahārājāngāthābhirbabhāṣe //",
    "K12bsu035_u:1018": " (Bagchi 52)",
    "K12bsu035_u:1019": " ayaṃ -",
    "K12bsu035_u:1020": " sutrendrarājapravaraḥ suvarṇaprabhāsottamo daśabalānām /",
    "K12bsu035_u:1021": " yuṣmābhi lokapālaiḥ pālayitavyam ---------- // Suv_7.6 //",
    "K12bsu035_u:1022": " yenāyaṃ sūtraratanagambhīraḥ sarvasattva sukhadātā /",
    "K12bsu035_u:1023": " sattvāna hitasukhārthaṃ ciraṃ ca pracarejjambūdvīpe 'smin // Suv_7.7 //",
    "K12bsu035_u:1024": " ye ca tṛsāhasramahāsāhasre lokadhātau hi /",
    "K12bsu035_u:1025": " sattvā apāyaduḥkhā śamayitvā narakaduḥkhāni // Suv_7.8 //",
    "K12bsu035_u:1026": " ye ceha jambudvipe gatā hi sarve rājānastu mahataḥ praharṣajātā /",
    "K12bsu035_u:1027": " dharmeṇa ca pālayantu viṣayā yenāyaṃ jambūdvīpaḥ kṣemaśca bhavet // Suv_7.9 //",
    "K12bsu035_u:1028": " sūbhikṣo ramaṇīyaḥ sarve jambūdvīpe sukhitāni bhavanti sarvasattvāni /",
    "K12bsu035_u:1029": " yasyā nāsti narapaterviṣaye priyātmasaukhya prayatā ca rājatvam // Suv_7.10 //",
    "K12bsu035_u:1030": " aiśvaryaṃ priyatā ca śrotavyastena sūtrarājaḥ paramaśatrukṣayakaram /",
    "K12bsu035_u:1031": " paracakranivartanakaraparamabhayavyasahāraḥ paramaśubhakaro 'yaṃ sūtrendrarāja // Suv_7.11 //",
    "K12bsu035_u:1032": " (Bagchi 53)",
    "K12bsu035_u:1033": " yathā ratnavṛkṣaḥ surucirastu sarvaguṇasaṃbhavaḥ sugṛhaḥ saṃsthaḥ /",
    "K12bsu035_u:1034": " tathaivāyaṃ sūtrendrarāja draṣṭavyo rājaguṇādīnām // Suv_7.12 //",
    "K12bsu035_u:1035": " yathā śītalahimasalilaṃ dharmataṃ pratilabhata uṣṇa apaharaṇam /",
    "K12bsu035_u:1036": " tathaivāyaṃ sūtravarendro guṇasukhadātā bhavati narapatīnām // Suv_7.13 //",
    "K12bsu035_u:1037": " yathaiva hi ratnakaraṇḍaḥ sarvaratnākaraḥ karatalasthaḥ /",
    "K12bsu035_u:1038": " tathaivāyaṃ sūtrendrarāja svarṇaprabhāsottamo nṛpagaṇānām // Suv_7.14 //",
    "K12bsu035_u:1039": " devagaṇa arcito 'yaṃ devendranamaskṛtaśca sūtrendraḥ /",
    "K12bsu035_u:1040": " ārakṣitaścaturbhirmaharddhikairlokapālaiśca // Suv_7.15 //",
    "K12bsu035_u:1041": " buddhaihi daśadiśasthaiḥ sadā samanvāhṛto 'yaṃ sūtrendraḥ /",
    "K12bsu035_u:1042": " sūtramidaṃ deśayataḥ sādhūkāra dadanti saṃbuddhāḥ // Suv_7.16 //",
    "K12bsu035_u:1043": " yakṣaśatasahasrāṇī rakṣanti ca viṣayaṃ daśasu diśāsu /",
    "K12bsu035_u:1044": " śṛṇvanti sūtrendramimaṃ pramuditacittāḥ prahṛṣṭāśca // Suv_7.17 //",
    "K12bsu035_u:1045": " jambudvīpagatāni viviktāni devagaṇāni /",
    "K12bsu035_u:1046": " te sarve devagaṇāḥ śṛṇvantu sūtramidaṃ pramuditāśca // Suv_7.18 //",
    "K12bsu035_u:1047": " (Bagchi 54)",
    "K12bsu035_u:1048": " tejobalaṃ vīryabalaṃ ca labhante tena dharmaśravaṇena /",
    "K12bsu035_u:1049": " mahataujasā ca devāṃ kāyānvivardhayiṣyanti // Suv_7.19 //",
    "K12bsu035_u:1050": " atha khalu catvāro mahārājā bhagavato 'ntikādimā evaṃrūpā gāthāḥ śrutvāścaryaprāptā",
    "K12bsu035_u:1051": " babhūvuradbhutaprāptā udvilyaprāptāstaddharmavegena muhūrtamātraṃ praruditā ivāśrūṇi",
    "K12bsu035_u:1052": " ca pravartayāmāsuḥ /",
    "K12bsu035_u:1053": " te ca saṃmānaiḥ śarīrai praphullibhiraṅgapratyaṅgairacintyena prītisukhasaumanasyena samanvāgatā bhūtvā punarapi bhagavantaṃ divyamāndāravaiḥ kusumairavakiranti sma /",
    "K12bsu035_u:1054": " avakiritvā prakiritvotthāyāsanebhya ekāṃsāni cīvarāṇi prāvaritvā dakṣiṇāni jānumaṇḍalāni pṛthivyāṃ pratiṣṭhāpya yena bhagavāṃstenāñjaliṃ praṇamya bhagavantametadavocan /",
    "K12bsu035_u:1055": " vayamapi bhadanta bhagavaṃścatvāro mahārājā ekaiko mahārājo vayaṃ pañcayakṣaśataparivārā",
    "K12bsu035_u:1056": " dharmamāṇakasya bhikṣoḥ sadānubaddhā bhaviṣyāmastaṃ dharmabhāṇakaṃ mānayanāya paripālanāya ceti //",
    "K12bsu035_u:1057": " iti śrīsuvarṇaprabhāsottamasūtrendrarājo caturmahārāja parivarto nāma saptamaḥ //",
    "K12bsu035_u:1058": " (Bagchi 55)",
    "K12bsu035_u:1059": " // Sarasvatīdevīparivartaḥ //",
    "K12bsu035_u:1060": " atha khalu sarasvatī mahādevyekāṃsaṃ cīvaraṃ prāvṛtya dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ praṇamya bhagavantametadavocat",
    "K12bsu035_u:1061": " ahamapi bhadanta bhagavan sarasvatī mahādevī tasya dharmabhāṇakasya bhikṣorvākparibhūṣaṇārthāya pratibhāṇakamupasaṃhariṣyāmi /",
    "K12bsu035_u:1062": " dhāraṇīṃ cānupradāsyāmi /",
    "K12bsu035_u:1063": " suniruktatavarāṇāṃ bhāvaṃ saṃbhāvayiṣyāmi /",
    "K12bsu035_u:1064": " mahāntaṃ ca dharmabhāṇakasya bhikṣorjñānāvabhāsaṃ kariṣyāmi /",
    "K12bsu035_u:1065": " yāni kāni citpadavyañjanānītaḥ suvarṇaprabhāsottamasūtrendrarājātparibhraṣṭāni bhaviṣyanti /",
    "K12bsu035_u:1066": " vismaritāni ca tānyahaṃ sarvāṇi tasya dharmabhāṇakasya bhikṣoḥ suniruktatapadavyañjanānyupasaṃhariṣyāmi /",
    "K12bsu035_u:1067": " dhāraṇīṃ cānupradāsyāmi smṛtyasaṃpramoṣaṇāya /",
    "K12bsu035_u:1068": " yathā cāyaṃ suvarṇaprabhāsottamaḥ sūtrendrarājasteṣāṃ buddhasahasrāvaruptakuśalamūlānāṃ sattvānāmarthāya ciraṃ jambudvīpe pracaret /",
    "K12bsu035_u:1069": " na ca kṣipramantardhāpayet /",
    "K12bsu035_u:1070": " anekāni ca sattvānīmaṃ suvarṇaprabhāsottamaṃ sūtrendrarājaṃ śrutvā cintya tīkṣṇaprajñā bhaveyuḥ /",
    "K12bsu035_u:1071": " acintyaṃ ca jñānaskandhaṃ pratilabhante ca na duṣṭameva cāyuḥ /",
    "K12bsu035_u:1072": " sampattiṃ pratilabheyuḥ /",
    "K12bsu035_u:1073": " jātyanugrahaṃ cāparimitaṃ ca puṇyaskandhaṃ pratigṛhṇīyuḥ /",
    "K12bsu035_u:1074": " sarvaśāstrakuśalāśca bhaveyurnānāśilpavidhijñāśca //",
    "K12bsu035_u:1075": " tadidaṃ saṃyuktaṃ snānakarma bhāṣiṣyāmi tasya dharmabhāṇakasya bhikṣosteṣāṃ ca dharmaśravaṇikānāṃ sattvānāmarthāya /",
    "K12bsu035_u:1076": " sarvagrahanakṣatrajanmamaraṇapīḍā kalikalahakaluṣaḍimbaḍamaraduḥkhapnaviṣodakapīḍāḥ /",
    "K12bsu035_u:1077": " sarvakākhordavetālāḥ praśamaṃ yāsyanti /",
    "K12bsu035_u:1078": " auṣadhayo mantrā yena snāpayanti ca paṇḍitāḥ /",
    "K12bsu035_u:1079": " vacā gorocanā spṛkā śirīṣaṃ śyābhyakaṃ śamī /",
    "K12bsu035_u:1080": " indrahastā mahābhāgā vyāmakamagaruḥ tvacam // Suv_8.1 //",
    "K12bsu035_u:1081": " nīveṣṭakaṃ sarjarasaṃ sihlakaṃ gulgulūrasam /",
    "K12bsu035_u:1082": " tagaraṃ patraśaileyaṃ candanaṃ ca manaḥśilā // Suv_8.2 //",
    "K12bsu035_u:1083": " (Bagchi 56)",
    "K12bsu035_u:1084": " samocakaṃ turuṣkaṃ ca kuṅkumaṃ musta sarṣapāḥ /",
    "K12bsu035_u:1085": " naradaṃ cavya sūkṣmelā uśīraṃ nāgakeśaram // Suv_8.3 //",
    "K12bsu035_u:1086": " etāni samabhāgāni puṣyanakṣatreṇa pīṣayet /",
    "K12bsu035_u:1087": " imairmantrapadadaiścūrṇaṃ śatadhā cābhimantrayet // Suv_8.4 //",
    "K12bsu035_u:1088": " tadyathā / sukṛte karajātabhāge haṃsaraṇḍe indrajālamalilaka upasade avatāsike kutra kukalavimalamati śīlamati saṃdhibudhamati śiśiri satyasthita svāhā //",
    "K12bsu035_u:1089": " gomayamaṇḍalaṃ kṛtvā muktapuṣpāṇi sthāpayet /",
    "K12bsu035_u:1090": " suvarṇabhāṇḍe rūpyabhāṇḍe madhureṇa sthāpayet // Suv_8.5 //",
    "K12bsu035_u:1091": " varmitāśca puruṣāste catvāri tatra sthāpayet /",
    "K12bsu035_u:1092": " kanyāḥ subhūṣitāḥ nyastāścatvāro ghaṭadhāriṇyaḥ // Suv_8.6 //",
    "K12bsu035_u:1093": " gugguluṃ dhūpayannityaṃ pañcatūryāṇi yojayet /",
    "K12bsu035_u:1094": " chatradhvajapatākaiśca sā devī samalaṅkṛtā // Suv_8.7 //",
    "K12bsu035_u:1095": " ādarśanaparyantāśca śaraśaktīrniyojayet /",
    "K12bsu035_u:1096": " sīmābandhaṃ tataḥ kuryātpaścātkāryaṃ samārabhet /",
    "K12bsu035_u:1097": " anena mantrapadakrameṇa sīmābandhaṃ samārabhet // Suv_8.8 //",
    "K12bsu035_u:1098": " syādyathedam /",
    "K12bsu035_u:1099": " ane nayane hili hili gili khile svāhā //",
    "K12bsu035_u:1100": " bhagavataḥ pṛṣṭhataḥ snātvānena mantrajāpena snānaśāntiṃ yojayet /",
    "K12bsu035_u:1101": " tadyathā /",
    "K12bsu035_u:1102": " sugate vigate vigatāvati svāhā /",
    "K12bsu035_u:1103": " ye prasthitā nakṣatrā āyuḥ pālayantu caturdiśe /",
    "K12bsu035_u:1104": " nakṣatrajanmapīḍā vā rāśikarmabhayāvaham /",
    "K12bsu035_u:1105": " dhātusaṃkṣobhasaṃbhūtā śāmyantu bhayadāruṇā // Suv_8.9 //",
    "K12bsu035_u:1106": " same viṣame svāhā /",
    "K12bsu035_u:1107": " sugate svāhā /",
    "K12bsu035_u:1108": " sāgarasaṃbhūtāya svāhā //",
    "K12bsu035_u:1109": " skandhamārutāya svāhā /",
    "K12bsu035_u:1110": " nīlakaṇṭhāya svāhā /",
    "K12bsu035_u:1111": " aparāhitavīryāya svāhā /",
    "K12bsu035_u:1112": " himavatsaṃbhūtāya svāhā /",
    "K12bsu035_u:1113": " animiṣacakrāya",
    "K12bsu035_u:1114": " (Bagchi 57) svāhā /",
    "K12bsu035_u:1115": " namo bhagavatyai brāhmaṇyai namaḥ sarasvatyai devyai sidhyantu mantrapadāstaṃ brahma namasyantu svāhā /",
    "K12bsu035_u:1116": " etena snānakarmaṇā tasya dharmabhāṇakasya bhakṣorarthāya teṣāṃ ca dharmaśravaṇikānāṃ",
    "K12bsu035_u:1117": " lekhakānāmārthāya svayamevāhaṃ tatra gagaṇasiddhayakṣadevagaṇaiḥ sārdhaṃ tatra ca",
    "K12bsu035_u:1118": " grāme vā nagare vā nigame vā vihāre vā sarvato rogapraśamanaṃ kariṣyāmi /",
    "K12bsu035_u:1119": " sarvagrahakalikaluṣanakṣatrajanmapīḍānvā duḥkhasvapnavināyakapīḍānsarvakākhordavetālānpraśamayiṣyāmi /",
    "K12bsu035_u:1120": " yathā teṣāṃ sūtrendradhārakāṇāṃ bhikṣubhikṣuṇyupāsakopāsikānāṃ jīvitānugraho bhavet /",
    "K12bsu035_u:1121": " saṃsāranirvāṇaṃ pratilabheyuḥ /",
    "K12bsu035_u:1122": " avaivartikāśca bhaveyuranuttarāyāḥ samyak saṃbodheḥ //",
    "K12bsu035_u:1123": " atha khalu bhagavānsarasvatyai mahādevyai sādhukāramadāt /",
    "K12bsu035_u:1124": " sādhu sādhu sarasvati mahādevi bahujanahitāya bahujanasukhāya pratipanno yattvayā hīmāni mantroṣadhisaṃyuktāni bhāṣitāni /",
    "K12bsu035_u:1125": " sā ca sarasvatī mahādevī bhagavataḥ pādāvabhivandanāṃ kṛtvaikānte niṣaṇṇā //",
    "K12bsu035_u:1126": " atha khalvācāryavyākaraṇaprāptaḥ kauṇḍinyo mahābrāhmaṇastāṃ sarasvatīmāvāhayati sma //",
    "K12bsu035_u:1127": " sarasvatī mahādevī pūjanīyā mahattapāḥ /",
    "K12bsu035_u:1128": " vikhyātā sarvalokeṣu varadātā mahāguṇā // Suv_8.10 //",
    "K12bsu035_u:1129": " śikhare samāśritā kāntā darbhacīvaravāsinī /",
    "K12bsu035_u:1130": " śubhavastraṃ dhārayati ekapādena tiṣṭhati // Suv_8.11 //",
    "K12bsu035_u:1131": " sarvadevāḥ samāgamya tāṃ sūtravacanaṃ tvidam /",
    "K12bsu035_u:1132": " jihvābhimukhaṃ ca sattvānāṃ bhāṣantu vacanaṃ śubham // Suv_8.12 //",
    "K12bsu035_u:1133": " syādyathedam /",
    "K12bsu035_u:1134": " sure vire araje arajavati hi gule piṅgale piṅgale vatimukhe marīcisumati diśamati",
    "K12bsu035_u:1135": " agrāmagrītalavitale ca vaḍivicarī mariṇipāṇaye lokajyeṣṭhake priyasiddhivrate bhīmamukhiśacivarī",
    "K12bsu035_u:1136": " apratihate apratihatabuddhi namuci namuci mahādevi pratigṛhṇa namaskāra /",
    "K12bsu035_u:1137": " sarvasattvānāṃ buddhirapratihatā bhavatu vidyā me siddhyatu śāsralokatantrapiṭakakāvyādiṣu /",
    "K12bsu035_u:1138": " (Bagchi 58) tadyathā /",
    "K12bsu035_u:1139": " mahāprabhāve hili hili mili mili /",
    "K12bsu035_u:1140": " vicaratu mama vicaratu me māyā sarvasattvānāṃ ca bhagavatyā devyāḥ sarasvatyā anubhāvena",
    "K12bsu035_u:1141": " kadārake yuvati hili mili āvāhayāmi mahādevi buddhasatyena dharmasatyena saṃghasatyena",
    "K12bsu035_u:1142": " indrasatyena varuṇasatyena ye loke satyavādinaḥ santi /",
    "K12bsu035_u:1143": " tena teṣāṃ satyavacena āvāhayāmi mahādevi /",
    "K12bsu035_u:1144": " hili hili mili vicarantu mama mantrino māyā sarvasattvānām /",
    "K12bsu035_u:1145": " namo bhagavatyai sarasvatyai siddhyantu mantrapadāḥ svāhā //",
    "K12bsu035_u:1146": " athācāryavyākaraṇaprāptaḥ kauḍinyo mahābrāhmaṇaḥ sarasvatīṃ mahādevīmimābhirgāthābhirabhyastāvīt //",
    "K12bsu035_u:1147": " śṛṇvantu me bhūtagaṇā hi sarve stoṣyāmi devīṃ pravarottamacāruvaktrām /",
    "K12bsu035_u:1148": " yā mātṛgrāme pravarāgradevī /",
    "K12bsu035_u:1149": " sadevagandharvasurendraloke // Suv_8.13 //",
    "K12bsu035_u:1150": " nānāvicitrā samalaṃkṛtāṅgā sarasvatī nāma viśālanetrā /",
    "K12bsu035_u:1151": " puṇyojjvalā jñānaguṇairvikīrṇā nānāvicitrottamadarśanīyā // Suv_8.14 //",
    "K12bsu035_u:1152": " stoṣyāmi tāṃ vākyaguṇairviśiṣṭaiḥ siddhikarāyai pravarottamāyai /",
    "K12bsu035_u:1153": " praśastabhūtāya guṇākarāyai vimalottamāyai kamalojjvalāyai // Suv_8.15 //",
    "K12bsu035_u:1154": " sulocanāyai nayanottamāyai śubhāaśrayāyai śubhadeśanāyai /",
    "K12bsu035_u:1155": " guṇairacintyaiḥ samalaṃkṛtāyai /",
    "K12bsu035_u:1156": " candropamāyai vimalaprabhāyai // Suv_8.16 //",
    "K12bsu035_u:1157": " jñānākarāyai smṛtisamagratāyai siṃhottamāyai naravāhanāyai /",
    "K12bsu035_u:1158": " (Bagchi 59)",
    "K12bsu035_u:1159": " ratnamaṇibāhusamalaṃkṛtāyai pūrṇaśaśāṅkopamadarśanāyai // Suv_8.17 //",
    "K12bsu035_u:1160": " manojñavākyāya mṛdusvarāyai gambhīraprajñāya samanvitāyai /",
    "K12bsu035_u:1161": " kāryāgrasādhanasusattvatāyai devāsurairvanditapūjitāyai /",
    "K12bsu035_u:1162": " sarvasurāsuragaṇālayavanditāyai bhūtagaṇaiḥ sadā saṃpūjitāyai // Suv_8.18 //",
    "K12bsu035_u:1163": " namaḥ svāhā //",
    "K12bsu035_u:1164": " he 'haṃ devi namaste sā me prayacchatu guṇa augham //",
    "K12bsu035_u:1165": " sarve sattvā viśiṣṭasiddhiṃ pradadātu sarvakāryā /",
    "K12bsu035_u:1166": " nityaṃ ca rakṣatū māṃ sarvānsattvāṃśca śatrumadhye // Suv_8.19 //",
    "K12bsu035_u:1167": " etān samāptākṣarapūrṇavākyān kalyaṃ samutthāya paṭhetsuvīryaḥ /",
    "K12bsu035_u:1168": " sarvābhiprāye dhanadhānyalābhī siddhiṃ ca prāpnoti śivāmudārāmiti // Suv_8.20 //",
    "K12bsu035_u:1169": " iti śrīsuvarṇaprabhāsottamasūtrendrarāje sarasvatīdevīparivarto nāmāṣṭamaḥ /",
    "K12bsu035_u:1170": " (Bagchi 60)",
    "K12bsu035_u:1171": " // Śrīmahādevīparivartaḥ //",
    "K12bsu035_u:1172": " atha khalu śrīrmahādevī bhagavantaṃ praṇamyaitadavocat /",
    "K12bsu035_u:1173": " ahamapi bhadanta bhagavanbhagavatī śrīrmahādevī tasya dharmabhāṇakasya bhikṣorautsukyatāṃ kariṣyāmi /",
    "K12bsu035_u:1174": " yadidaṃ cīvarapiṇḍapātaśayanāsanaglānapratyayabhaiṣajyapariṣkārairanyaiścopakaraṇairyathā sa dharmabhāṇakaḥ sarvopakaraṇasaṃpanno bhaviṣyati",
    "K12bsu035_u:1175": " avaikalpatāṃ ca pratilapsyate /",
    "K12bsu035_u:1176": " svasthacitto bhaviṣyati /",
    "K12bsu035_u:1177": " sukhacitto rātriṃ divā pratināmayiṣyati /",
    "K12bsu035_u:1178": " itaśca suvarṇaprabhāsottamātsūtrendrarājānnānāvidhāni padavyañjanānyupanāmayiṣyati /",
    "K12bsu035_u:1179": " vyupaparīkṣiṣyati /",
    "K12bsu035_u:1180": " yenāyaṃ suvarṇaprabhāsottamaḥ sūtrendrarājasteṣāṃ buddhasahasrāvaruptakuśalamūlānāṃ sattvānāmarthāya ciraṃ jambudvīpe pracatiṣyati /",
    "K12bsu035_u:1181": " na ca kṣipramantardhāsyati /",
    "K12bsu035_u:1182": " santi sattvāḥ suvarṇaprabhāsottamaṃ sūtrendrarājaṃ śṛṇuyuḥ /",
    "K12bsu035_u:1183": " anekāni ca kalpakoṭīniyutaśatasahasrāṇyacintyāni divyamānuṣyakāni sukhāni pratyanubhaveyuḥ /",
    "K12bsu035_u:1184": " durbhikṣaścāntardhāpayet /",
    "K12bsu035_u:1185": " subhikṣaśca prādurbhavet /",
    "K12bsu035_u:1186": " sattvāśca manuṣyasukhopadhānena sukhitā bhaveyuḥ /",
    "K12bsu035_u:1187": " tathāgatasamavadhānagatāśca bhaveyuḥ /",
    "K12bsu035_u:1188": " anāgate 'dhvati cānuttarāṃ samyaksaṃbodhimabhisaṃbodhayeyuḥ /",
    "K12bsu035_u:1189": " sarvanarakatiryagyoniyamalokaduḥkhānyatyantasamucchinnāni bhaveyuriti //",
    "K12bsu035_u:1190": " raktakusumaguṇasāgaravaiḍūryakanakagirisuvarṇakāñcanaprabhāsaśrīrnāma tathāgato 'rhan samyaksaṃbuddhaḥ /",
    "K12bsu035_u:1191": " yatra śriyā mahādevyā mayā kuśalamūlamavaruptam /",
    "K12bsu035_u:1192": " yenaitarhi yāṃ yāṃ diśaṃ sattvānāṃ viharati /",
    "K12bsu035_u:1193": " yāṃ yāṃ diśaṃ sattvānyavalokayati /",
    "K12bsu035_u:1194": " yāṃ yāṃ diśamupasaṃkramati /",
    "K12bsu035_u:1195": " tasyāṃ tasyāṃ diśyanekāni sattvakoṭīniyutaśatasahasrāṇi sarvasukhopadhānena sukhitāni bhaviṣyanti /",
    "K12bsu035_u:1196": " avaikalpatāṃ ca pratilapsyante /",
    "K12bsu035_u:1197": " annena vā pānena vā dhanena vā dhānyena vā hiraṇyasuvarṇamaṇimuktavaiḍūryaśaṅkhaśilāpravālajātarūparajatādibhiranyaiścopakaraṇaiḥ",
    "K12bsu035_u:1198": " sarvopakaraṇasamṛddhāni sattvāni bhaviṣyanti śriyo mahādevyāḥ prabhāvena /",
    "K12bsu035_u:1199": " tasya ca tathāgatasya pūjā kartavyā /",
    "K12bsu035_u:1200": " gandhāśca puṣpāśca dhūpāśca dīpāśca dātavyāḥ /",
    "K12bsu035_u:1201": " śriyo devyāstriṣkṛto nāmadheyamuccārayitavyam /",
    "K12bsu035_u:1202": " tasyāśca gandhaṃ puṣpaṃ dhūpaṃ dīpaṃ dātavyam /",
    "K12bsu035_u:1203": " rasavihārā nikṣeptavyāni /",
    "K12bsu035_u:1204": " tasya mahādravyarāśirvivardhate /",
    "K12bsu035_u:1205": " tatredamucyate //",
    "K12bsu035_u:1206": " vivardhata dharaṇī raso dharaṇyā praharṣitā /",
    "K12bsu035_u:1207": " (Bagchi 61) bhonti ca devatā sadā phalaśasyacitopamam /",
    "K12bsu035_u:1208": " vṛkṣadevatā rohanti śasyāni sucitrabhāvāḥ // Suv_9.1 //",
    "K12bsu035_u:1209": " suvarṇaprabhāsottamasya sūtrendrarājasya nāmadheyamuccārayitavyam /",
    "K12bsu035_u:1210": " tānsattvāñchrīrmahādevīsamanvāhariṣyati /",
    "K12bsu035_u:1211": " teṣāṃ ca mahatīṃ śriyaṃ kariṣyati //",
    "K12bsu035_u:1212": " alakāvatyāṃ rājadhānyāṃ puṇyakusumaprabhodyānavane suvarṇavarṇadhvajanāmni saptaratnaprabhavane śrīrmahādevī prativasati sma /",
    "K12bsu035_u:1213": " yaḥ kaścitpuruṣo dhānyarāśiṃ vivardhayitukāmo bhavet /",
    "K12bsu035_u:1214": " tena svagṛhaṃ suśodhayitavyam /",
    "K12bsu035_u:1215": " śuciśvetavasraprāvṛtena sugandhavasanadhāriṇā bhavitavyam /",
    "K12bsu035_u:1216": " namastasya bhagavato ratnakusumaguṇasāgaravaiḍūryakanakagirisuvarṇakāñcanaprabhāsaśriyastathāgatasyārhataḥ samyaksambuddhasya triṣkṛtvo nāmadheyamuccārayitavyam",
    "K12bsu035_u:1217": " śriyā mahādevyā hastena tasya pūjā kartavyā /",
    "K12bsu035_u:1218": " puṣpadhūpagandhāśca dātavyāḥ /",
    "K12bsu035_u:1219": " nānārasavihārāśca nikṣeptavyāḥ /",
    "K12bsu035_u:1220": " tasya ca suvarṇaprabhāsottamasya sūtrendrarājasyānubhāvena tena kālena śrīrmahādevī tasya gṛha samanvāhariṣyati /",
    "K12bsu035_u:1221": " tasya ca mahādhānyarāśiṃ vivardhayiṣyati /",
    "K12bsu035_u:1222": " tena śrīrmahādevīmāvāhayitukāmeneme vidyāmantrāḥ smarayitavyāḥ /",
    "K12bsu035_u:1223": " tadyathā /",
    "K12bsu035_u:1224": " namaḥ sarvabuddhānāmatītānāgatapratyutpannānām /",
    "K12bsu035_u:1225": " namaḥ sarvabuddhabodhisattvānām /",
    "K12bsu035_u:1226": " namo maitreyaprabhṛtīnāṃ bodhisattvānām /",
    "K12bsu035_u:1227": " teṣāṃ namaskṛtya vidyāṃ prayojayāmi iyaṃ me vidyā samṛdhyatu /",
    "K12bsu035_u:1228": " syādyathedam /",
    "K12bsu035_u:1229": " pratipūrṇavare samantagate /",
    "K12bsu035_u:1230": " mahākāryapratiprāpaṇe sattvārthasamatānuprapure /",
    "K12bsu035_u:1231": " āyānadharmitā mahābhāgine /",
    "K12bsu035_u:1232": " mahātejopamaṃ hite /",
    "K12bsu035_u:1233": " ṛṣisaṃgṛhīte /",
    "K12bsu035_u:1234": " samayānupālane //",
    "K12bsu035_u:1235": " ime mūrdhābhiṣekadharmatā mantrapadāḥ /",
    "K12bsu035_u:1236": " ekā śaśipadā avisaṃvādanā mantrapadāḥ /",
    "K12bsu035_u:1237": " samavadhāribhiravaruptakuśalamūlaiḥ prāvṛtadhārayamāṇaiḥ sa saptavarṣā aṣṭāṅgopetā sapañcāsina pūrvāhṇe /",
    "K12bsu035_u:1238": " aparāhṇe /",
    "K12bsu035_u:1239": " sarvabuddhānāṃ bhagavatāṃ puṣpadhūpagandhapūjāṃ kṛtvātmanaśca sarvasattvānāṃ ca sarvajñajñānasya paripūraṇāya /",
    "K12bsu035_u:1240": " tena sarve cābhiprāyāḥ samṛdhyantu //",
    "K12bsu035_u:1241": " kṣipraṃ samṛdhyantu /",
    "K12bsu035_u:1242": " tadgṛhaṃ sa caukṣaṃ kṛtvā vihāraṃ cāraṇyāyatanaṃ vāṃ gomayena maṇḍalakaṃ kṛtvā gandhapuṣpadhūpaṃ ca dātavyam /",
    "K12bsu035_u:1243": " caukṣamāsanaṃ (Bagchi 62)",
    "K12bsu035_u:1244": " prajñapayitavyam /",
    "K12bsu035_u:1245": " puṣpā avakīrṇantu mitavyam /",
    "K12bsu035_u:1246": " tatastatkṣaṇaṃ śrīrmahādevī praviśitvā tatra sthāsyati /",
    "K12bsu035_u:1247": " tadupādāya tatra gṛhe vā grāme vā nagare vā nigame vā vihāre vāraṇyāyatane vā na jātu kenacidvaikalpaṃ kariṣyati /",
    "K12bsu035_u:1248": " hiraṇyena vā suvarṇena vā ratnena vā dhanena vā dhānyādisarvopakaraṇasamṛddhābhioḥ sarvasukhopadhānena sukhitāni bhaviṣyanti /",
    "K12bsu035_u:1249": " kuśalamūlaśca dhriyate /",
    "K12bsu035_u:1250": " tena sarvaṃ śriyo mahādevyāḥ premaprabhāvapreṣaṇaṃ dātavyaṃ yāvajjīvaṃ tatropasthāsyati na vilambiṣyati /",
    "K12bsu035_u:1251": " sarvābhiprāyāṃścaiṣāṃ paripūrayiṣyatīti //",
    "K12bsu035_u:1252": " iti śrīsuvarṇaprabhāsottamasūtrendrarāje śrīmahādevīparivarto nāma navamaḥ //",
    "K12bsu035_u:1253": " (Bagchi 63)",
    "K12bsu035_u:1254": " // Sarvabuddhabodhisattvanāmasaṃdhāraṇiparivartaḥ //",
    "K12bsu035_u:1255": " om namo bhagavate ratnaśikhinaḥ tathāgatasya /",
    "K12bsu035_u:1256": " namaḥ suvarṇaratnākaracchatraskūṭasya tathāgatasya /",
    "K12bsu035_u:1257": " namaḥ suvarṇapuṣpajvalaraśmiketostathāgatasya /",
    "K12bsu035_u:1258": " namo mahāpradīpasya tathāgatasya /",
    "K12bsu035_u:1259": " ruciraketurnāma bodhisattvaḥ /",
    "K12bsu035_u:1260": " suvarṇaprabhāsottamo nāma bodhisattvaḥ /",
    "K12bsu035_u:1261": " suvarṇagandho nāma bodhisattvaḥ /",
    "K12bsu035_u:1262": " sadāprarudito nāma bodhisattvaḥ /",
    "K12bsu035_u:1263": " dharmodgato nāma bodhisattvaḥ /",
    "K12bsu035_u:1264": " purasthimenākṣobhyonāma tathāgataḥ /",
    "K12bsu035_u:1265": " dakṣiṇena ratnaketurnāma tathāgataḥ /",
    "K12bsu035_u:1266": " paścimenāmitāyurnāma tathāgataḥ /",
    "K12bsu035_u:1267": " uttare dundubhisvaro nāma tathāgataḥ /",
    "K12bsu035_u:1268": " suvarṇaprabhāsottamasūtrendrarāja imāni bodhisattvanāmāni ye dhārayanti vācayanti te bodhisattvā nityaṃ jātismarā bhontīti //",
    "K12bsu035_u:1269": " iti śrīsuparṇaprabhāsottamasūtrendrarāje sarvabuddhabodhisattvanāma saṃdhāraṇioparivarto nāma daśamaḥ //",
    "K12bsu035_u:1270": " (Bagchi 64)",
    "K12bsu035_u:1271": " // Dṛḍhāpṛthivīdevatāparivartaḥ //",
    "K12bsu035_u:1272": " atha khalu dṛḍhā pṛthivīdevatā bhagavantametadavocat /",
    "K12bsu035_u:1273": " ayaṃ bhadanta bhagavansuvarṇaprabhāsottamaḥ sūtrendrarāja etarhi cānāgate 'dhvani",
    "K12bsu035_u:1274": " yatra grāme vā nagare vā nigame vā janapade vāraṇyapradeśe vā girikandare vā rājakule vopasaṃkramiṣyati /",
    "K12bsu035_u:1275": " yatrāyaṃ suvarṇaprabhāsottamaḥ sūtrendrarājo vistareṇa saṃprakāśayiṣyati /",
    "K12bsu035_u:1276": " yatra yatra bhagavanpṛthivīpradeśe tasya dharmabhāṇakasya bhikṣo ṛjukāyagatasya dharmāsanaprajñaptaṃ bhaviṣyati /",
    "K12bsu035_u:1277": " yatra yatrāsane dharmabhāṇako niṣadyemaṃ suvarṇaprabhāsottamaṃ sūtrendrarājaṃ vistareṇa saṃprakāśayiṣyati /",
    "K12bsu035_u:1278": " tatrāhaṃ bhadanta bhagavandṛḍhā pṛthivīdevatā teṣu pṛthivīpradeśeṣvāgamiṣyāmi /",
    "K12bsu035_u:1279": " atra dharmāsanagato 'smyadṛśyamānenātmabhāvenottamāṅgena ca tasya dharmabhāṇakasya bhikṣoḥ pādatalau pratisaṃhariṣyāmi /",
    "K12bsu035_u:1280": " ātmānaṃ cānena dharmaśravaṇena dharmāmṛtarasena saṃtarpayiṣyāmi /",
    "K12bsu035_u:1281": " saṃpratimānayiṣyāmi saṃpūjayiṣyāmi /",
    "K12bsu035_u:1282": " ātmānaṃ ca saṃtarpayitvā pratimānayitvā saṃpraharṣayitvemamaṣṭaṣaṣṭiyojanasahasrāṇi",
    "K12bsu035_u:1283": " pṛthivīskandhamātmānaṃ cānena dharmaśravaṇena dharmāmṛtarasena yāvadvajramayaṃ pṛthivītalamupādāya",
    "K12bsu035_u:1284": " pṛthivīrasenavivardhayiṣyāmi saṃpratimānayiṣyāmi paripūrayiṣyāmi /",
    "K12bsu035_u:1285": " uparitaścemaṃ samudraparyantaṃ pṛthivītalamupādāya pṛthivīmaṇḍalaṃ snigdhena pṛthivīrasena snehayiṣyāmi /",
    "K12bsu035_u:1286": " ojasvitarāṃ cemāṃ mahāpṛthivīṃ kariṣyāmi /",
    "K12bsu035_u:1287": " yenāsmiñjambudvīpe nānātṛṇagulmauṣadhivanaspataya ojasvitarāḥ prarohayiṣyanti /",
    "K12bsu035_u:1288": " sarvārāmanavṛkṣasasyāni ca nānāvidhānyojasvitarāṇi bhaviṣyanti /",
    "K12bsu035_u:1289": " gandhatarāṇi snigdhatarāṇyāsvadanīyāni darśanīyatarāṇi mahottarāṇi ca bhaviṣyanti /",
    "K12bsu035_u:1290": " te ca sattvāstāni pānabhojanāni nānāvidhānyupabhuktvā āyurbalavarṇendriyāṇi vivardhayiṣyanti /",
    "K12bsu035_u:1291": " tejobalavarṇarūpasamanvāuatāśca bhūtvā nānāvidhāni pṛthivīgatānyanekāni nānākāryaśatasahasrāṇi kariṣyantyutthāsyanti vyāpayiṣyanti /",
    "K12bsu035_u:1292": " balakaraṇīyāni karmāṇi kariṣyanti //",
    "K12bsu035_u:1293": " tena hetunā bhadanta bhagavansarvajambudvīpaḥ kṣemaśca bhaviṣyati /",
    "K12bsu035_u:1294": " subhikṣaśca sphītaścarddhaśca ramaṇīyaśca bahujanākīrṇamanuṣyaśca bhaviṣyati /",
    "K12bsu035_u:1295": " sarvajambudvīpe ca sattvāni sukhitāni bhaviṣyanti /",
    "K12bsu035_u:1296": " (Bagchi 65) nānāvicitrāṃ ratimanubhaviṣyanti /",
    "K12bsu035_u:1297": " tāni sattvāni tejobalavarṇarūpasamanvāgatāni ca bhaviṣyanti /",
    "K12bsu035_u:1298": " asya suvarṇaprabhāsottamasya sūtrendrarājasyārthāya teṣāṃ sūtrendradhārakāṇāṃ bhikṣubhikṣuṇyupāsakopāsikānaṃ dharmāsanagatānāmantikamupasaṃkrameyuḥ",
    "K12bsu035_u:1299": " upasaṃkramitvā tāni prasannacittāni sarvasattvānāmarthāya hitāya sukhāya tāndharmabhāṇakānadhyeṣayeyusya suvarṇaprabhāsottamasya sūtrendrarājasya prakāśataḥ /",
    "K12bsu035_u:1300": " ahaṃ dṛḍhā pṛthivīdevatā saparivāraujasvitarā ca bhaviṣyāmi /",
    "K12bsu035_u:1301": " tena bhadanta bhagavaṃścāsmākaṃ kāye mahābalavī ryasthāmasaṃjanitaṃ bhaviṣyati /",
    "K12bsu035_u:1302": " tejaśca śrīśca lakṣmīścāsmākaṃ kāyamāvekṣyanti /",
    "K12bsu035_u:1303": " mayi ca bhadanta bhagavandṛḍhāyāṃ pṛthivīdevatāyāmanena dharmāmṛtarasena saṃtarpitāyāṃ",
    "K12bsu035_u:1304": " mahātejobalavīryasthāmavegapratilabdhāyāmiyaṃ mahāpṛthivī saptayojanasāhasrikāyaṃ",
    "K12bsu035_u:1305": " jambudvīpo mahatā pṛthivīrasena vivardhayiṣyati /",
    "K12bsu035_u:1306": " ojasvitarā ca mahāpṛthivī bhaviṣyati /",
    "K12bsu035_u:1307": " imāni ca bhadanta bhagana sarvasattvāni pṛthivīsaṃniśritāni vṛddhivirūḍhivaipulyatāṃ ca gamiṣyanti /",
    "K12bsu035_u:1308": " mahanti ca bhaviṣyanti /",
    "K12bsu035_u:1309": " mahanti ca bhūtvā sarvasattvāni pṛthivīgatāni nānopabhogaparibhogānyupabhokṣyanti sukhāni cānubhaviṣyanti /",
    "K12bsu035_u:1310": " tāni ca sarvāṇi nānāvicitrānnapānabhojyavastraśayanāsanavasanabhavanavimānodyānanadīpuṣkariṇyutsarohradataḍāgādīnīmānyevaṃrūpāṇi",
    "K12bsu035_u:1311": " nānāvidhānyupakaraṇasukhāni pṛthivīsaṃsthitāni pṛthivyāṃ prādurbhūtāni pṛthivyāṃ",
    "K12bsu035_u:1312": " pratiṣṭhitānyupabhujantu /",
    "K12bsu035_u:1313": " tena bhadanta bhagavanhetunā sarvasattvairasmākaṃ kṛtajñatā kartavyā /",
    "K12bsu035_u:1314": " avaśyamayaṃ suvarṇaprabhāsottamaḥ sūtrendrarājaḥ satkṛtya śrotavyaḥ satkartavyo gurukartavyo mānayitavyaḥ pūjayitavyaḥ /",
    "K12bsu035_u:1315": " yadā ca bhadanta bhagavaṃste sarve sattvā nānākulebhyo nānāgṛhebhyo niṣkrameyusteṣāṃ dharmabhāṇakānāmupasakramaṇāya /",
    "K12bsu035_u:1316": " upasaṃkramya cemaṃ suvarṇaprabhāsottamaṃ sūtrendrarājaṃ śṛṇuyuḥ /",
    "K12bsu035_u:1317": " śrutvā ca punareva te sattvāḥ svakasvakeṣu nānākuleṣu gṛhagrāmanagaranigameṣu praviṣṭāḥ svagṛhagatāṃ paraspareṇaivaṃ kathayeyuḥ /",
    "K12bsu035_u:1318": " gambhīro 'smābhiradya dharmaśravaṇaḥ śrutaḥ /",
    "K12bsu035_u:1319": " acintyo 'smābhiradya puṇyaskandhaḥ parigṛhītaḥ /",
    "K12bsu035_u:1320": " tena dharmaśravaṇena narakāḥ pratimuktāḥ syuḥ /",
    "K12bsu035_u:1321": " tiryagyoniyamalokapretaviṣayāḥ parimuktā adyāsmābhiḥ /",
    "K12bsu035_u:1322": " anena dharmaśravanenānāgate 'dhvanyanekeṣu jātiśatasahasreṣu devamanuṣyopapattiparigṛhītā (Bagchi 66)",
    "K12bsu035_u:1323": " bhaviṣyanti /",
    "K12bsu035_u:1324": " tena ca nānāgṛhagatā bhūtvā teṣāṃ sattvānāmitaḥ suvarṇaprabhāsottamātsūtrendrarājādantaśa",
    "K12bsu035_u:1325": " ekadṛṣṭāntamapyārocayeyurantaśa ekaparivartaṃ vā ekapūrvayogaṃ vāntaśaścatuṣpādikāmapi",
    "K12bsu035_u:1326": " gāthāmantaśa ekapadamapi suvarṇaprabhāsottamātsūtrendrarājādanyeṣāṃ sattvānāṃ saṃśrāvayeyurantaśaḥ",
    "K12bsu035_u:1327": " suvarṇaprabhāsottamasya sūtrendrarājasya nāmadheyamapi pareṣāṃ sattvānā saṃśrāvayeyuḥ /",
    "K12bsu035_u:1328": " yatra yatra bhadanta bhagavaṃstāni nānāvidhāni sattvāni nānāvidheṣu pṛthivīpradeśaṣvimānyevaṃrūpāṇi nānāvidhāni sūtrāntahetūni paraspareṇārocayeyuḥ saṃśrāvayeyuśca /",
    "K12bsu035_u:1329": " kathāsaṃbandhaṃ ca kurvīran /",
    "K12bsu035_u:1330": " sarve te bhadanta bhagavanpṛthivīpradeśā ojasvitarāśca bhaviṣyanti /",
    "K12bsu035_u:1331": " snigdhatarāśca bhaviṣyanti /",
    "K12bsu035_u:1332": " sarveṣāṃ sattvānāṃ teṣu teṣu pṛthivīpradeśeṣu nānāvidhāni pṛthivīrasāni sarvopakaraṇāni bhūyiṣṭhataramutpatsyante vivardhayiṣyante vaipulyatāṃ gamiṣyanti /",
    "K12bsu035_u:1333": " sarvāṇi tāni sattvāni mahādhanāni mahābhogāni ca dānādhimuktāni ca bhaviṣyanti /",
    "K12bsu035_u:1334": " triṣu ratneṣvabhiprasannāni bhaviṣyanti //",
    "K12bsu035_u:1335": " evamukte bhagavandṛḍhāṃ pṛthivīdevatāmetadavocat /",
    "K12bsu035_u:1336": " ye kecitpṛthivīdevate sattvā itaḥ suvarṇaprabhāsottamātsūtrendrarājādantaśa ekapadamapi",
    "K12bsu035_u:1337": " śṛṇuyuste ta ito manuṣyalokāccavitvā trayastriṃśatsu devanikāyeṣvanyatarānyatareṣu",
    "K12bsu035_u:1338": " devanikāyeṣūpapatsyante /",
    "K12bsu035_u:1339": " ye kecitpṛthivī devate sattvā asya suvarṇaprabhāsottamasya sūtrendrarājāsyārthāya tāni sthānāni samalaṃkurvīrannantaśa ekacchatraṃ vā ekadūṣyaṃ vā samalaṃkṛtāni ca devatāsthānāni /",
    "K12bsu035_u:1340": " teṣu saptasu kāmāvacareṣu devanikāyeṣu saptaratnamayāni divyāni vimānāni sarvālaṃkārasamalaṃkṛtāni",
    "K12bsu035_u:1341": " saṃsthāsyanti te sattvā ito manuṣyalokāccyāvitvā teṣu saptaratnamayeṣu divyavimāneṣūpapatsyante /",
    "K12bsu035_u:1342": " te caikaikasminpṛthivīdevate saptaratnamaye divyavimāne saptavarā anupapatsyante acintyāni divyāni sukhāni pratyanubhaviṣyanti //",
    "K12bsu035_u:1343": " evamukte dṛḍhā pṛthivīdevatā bhagavantametadavocat /",
    "K12bsu035_u:1344": " tenāhaṃ bhadanta bhagavandṛḍhā pṛthivīdevatā tasya dharmabhāṇakasya bhikṣordharmāsanagatasya teṣu pṛthivīpradeśeṣvavāsiṣyāmi /",
    "K12bsu035_u:1345": " adṛśyamānenātmabhāvena (Bagchi 67)",
    "K12bsu035_u:1346": " tasya dharmabhāṇakasya bhikṣoruttamāṅgena pādatalau pratisaṃhariṣyāmi /",
    "K12bsu035_u:1347": " yathāpyayaṃ suvarṇaprabhasottamaḥ sūtrendrarājasteṣāṃ buddhasahasrāvaruptakuśalamūlānāṃ sattvānāmarthāya ciraṃ jambudvīpe pracaret /",
    "K12bsu035_u:1348": " na ca kṣipramantardhāpayeet /",
    "K12bsu035_u:1349": " sattvāni cemaṃ suvarṇaprabhāsottamaṃ sūtrendrarājaṃ śṛṇuyuḥ /",
    "K12bsu035_u:1350": " anāgato 'dhvanyanekāni kalpakoṭīniyutaśatasahasrāṇyacintyāni divyamānuṣyakāni sukhānyanubhaveyuḥ /",
    "K12bsu035_u:1351": " tathāgatasamavadhānagatāni ca bhaveyuḥ /",
    "K12bsu035_u:1352": " anāgate 'dhvanyanuttarāṃ samyaksaṃbodhimabhisaṃbudhyeyuḥ /",
    "K12bsu035_u:1353": " sarvanarakatiryagyoniyamalokaduḥkhāni cātyantasamucchinnāni bhaveyuriti //",
    "K12bsu035_u:1354": " iti śrīsuvarṇaprabhāsottasūtrendrarāje dṛḍhāpṛthivī devatāparivarto nāmaikādaśaḥ //",
    "K12bsu035_u:1355": " (Bagchi 68)",
    "K12bsu035_u:1356": " // Saṃjñeyamahāyakṣasenāpatiparivartaḥ //",
    "K12bsu035_u:1357": " atha khalu saṃjñeyo nāma mahāyakṣasenāpatiraṣṭāviṃśatibhirmahāyakṣasenāpatibhiḥ sārdhamutthāyāsanādekāṃsaṃ",
    "K12bsu035_u:1358": " cīvaraṃ prāvṛtya dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ",
    "K12bsu035_u:1359": " praṇamya bhagavantametadavocat /",
    "K12bsu035_u:1360": " ayaṃ bhadanta bhagavansuvarṇaprabhāsottamaḥ sūtrendrarāja etarhi cānagate 'dhvani",
    "K12bsu035_u:1361": " yatra grāme vā nagare vā nigame vā janapade vā janapadapradeśe vāraṇyāyatane vā girikandare",
    "K12bsu035_u:1362": " vā rājakule vā gṛhe vā pracariṣyati /",
    "K12bsu035_u:1363": " tatrāhaṃ bhadanta bhagavansaṃjñeyo nāma mahāyakṣasenāpatiḥ sārdhamaṣṭāviṃśati bhirmahāyakṣasenāpatibhistatra",
    "K12bsu035_u:1364": " grāme vā nagare vā nigame vā janapade vāraṇye vā girikandare vā rājakule vopasaṃkramiṣyāmi /",
    "K12bsu035_u:1365": " adṛśyamānenātmabhāvena tasya dharmabhāṇakasya bhikṣo rakṣāṃ kariṣyāmi /",
    "K12bsu035_u:1366": " paritrāṇaṃ parigrahaṃ paripālanaṃ daṇḍaparihāraṃ śastraparihāraṃ śāntisvaratyayanaṃ kariṣyami /",
    "K12bsu035_u:1367": " teṣāṃ ca sarveṣāṃ dharmaśravaṇikānāṃ strīpuruṣadārakadārikāṇāṃ yeṣāṃ keṣāṃciditaḥ",
    "K12bsu035_u:1368": " suvarṇaprabhāsottamātsūtrendrarājādantaśa ekā catuṣpādikāpi gāthā śrutā bhavedantaśa",
    "K12bsu035_u:1369": " ekapadamapi suvarṇaprabhāsottamātsūtrendrarājādekabodhisattvanāmadheyamapi śrutaṃ",
    "K12bsu035_u:1370": " bhavedudgṛhītaṃ vaikatathāgatanāmadheyaṃ vāntaśaścāsya suvarṇaprabhāsottamasya sūtrendrarājasya",
    "K12bsu035_u:1371": " nāmadheyaṃ śrutaṃ bhavedudgṛhītaṃ vā teṣāṃ sarveṣāmārakṣāṃ kariṣyāmi /",
    "K12bsu035_u:1372": " paritrāṇaṃ parigrahaṃ paripālanaṃ daṇḍaparihāraṃ śastraparihāraṃ śāntisvastyayanaṃ ca kariṣyāmi /",
    "K12bsu035_u:1373": " teṣāṃ ca kulānāṃ teṣāṃ ca gṛhāṇāṃ teṣāṃ ca nagarāṇāṃ teṣāṃ ca grāmāṇāṃ teṣāṃ ca nigamānāṃ teṣāṃ cāraṇyānāṃ teṣāṃ ca rājakulānāmārakṣāṃ kariṣyāmi",
    "K12bsu035_u:1374": " paritrāṇaṃ parigrahaṃ paripālanaṃ daṇḍaparihāraṃ śastraparihāraṃ śāntisvastyayanaṃ kariṣyāmi //",
    "K12bsu035_u:1375": " tatkatamena hetunā /",
    "K12bsu035_u:1376": " sarvadharmāḥ parijñātāḥ sarvadharmā avabuddhāḥ /",
    "K12bsu035_u:1377": " yāvantaśca sarvadharmāḥ /",
    "K12bsu035_u:1378": " yathā ca sarvadharmāḥ /",
    "K12bsu035_u:1379": " saṃsthitā ye ca sarvadharmāḥ /",
    "K12bsu035_u:1380": " samyagjñātāśca sarvadharmāḥ /",
    "K12bsu035_u:1381": " sarvadharmeṣvahaṃ bhadanta bhagavanpratyakṣaḥ /",
    "K12bsu035_u:1382": " acintyā me bhadanta bhagavañjñānāvabhāsāḥ /",
    "K12bsu035_u:1383": " acintyo jñānālokaḥ /",
    "K12bsu035_u:1384": " acintyo jñānapracāraḥ /",
    "K12bsu035_u:1385": " acintyo jñānaskandhaḥ /",
    "K12bsu035_u:1386": " acintyo me bhadanta bhagavansarvadharmeṣu jñānaviṣayaḥ pravartate /",
    "K12bsu035_u:1387": " yathā ca me bhadanta bhagavansarvadharmāḥ samamyagjñātāḥ /",
    "K12bsu035_u:1388": " samyakparīkṣitāḥ samyakparijñātāḥ (Bagchi 69)",
    "K12bsu035_u:1389": " samyagvyavalokitāḥ samyagavabuddhāḥ /",
    "K12bsu035_u:1390": " tena hetunā mama bhadanta bhagavansaṃjñeyasya mahāyakṣasenāpateḥ saṃjñeya iti nāmadheyaṃ samudapādi //",
    "K12bsu035_u:1391": " ahaṃ bhadanta bhagavandharmabhāṇakasya bhikṣorvākyavibhūṣaṇārthāya pratibhānamupasaṃhariṣyāmi /",
    "K12bsu035_u:1392": " romāntareṣu ca tasyaujaḥ prakṣepsyāmi /",
    "K12bsu035_u:1393": " mahāntaṃ ca tasya sthāma ca balaṃ vīryaṃ ca kāye saṃjanayiṣyāmi /",
    "K12bsu035_u:1394": " acintyaṃ tasya jñānāvabhāsaṃ kariṣyāmi /",
    "K12bsu035_u:1395": " smṛtiṃ ca tasya bodhayiṣyāmi /",
    "K12bsu035_u:1396": " mahantaṃ ca tasyotsahaṃ dāsyāmi /",
    "K12bsu035_u:1397": " yathā ca sa dharmabhāṇako na klāntakāyo bhavet /",
    "K12bsu035_u:1398": " sukhendriyakāyo bhavet /",
    "K12bsu035_u:1399": " praharṣajātaśca bhavet /",
    "K12bsu035_u:1400": " yenāyaṃ suvarṇaprabhāsottamaḥ sūtrendrarājasteṣāṃ buddhasahasrāvaruptakuśalamūlānāṃ sattvānāmarthāya ciraṃ jambudvīpe pracaret /",
    "K12bsu035_u:1401": " na kṣipramantardhāpayet /",
    "K12bsu035_u:1402": " sattvāścemaṃ suvarṇaprabhāsottamaṃ sūtrendrarājaṃ śṛṇuyuḥ /",
    "K12bsu035_u:1403": " acintyaṃ ca jñānaskandhaṃ pratilabheyuḥ /",
    "K12bsu035_u:1404": " prajñāvantaśca bhaveyuḥ /",
    "K12bsu035_u:1405": " aparimitaṃ ca puṇyaskandhaṃ parigṛhṇīyuḥ /",
    "K12bsu035_u:1406": " anāgate 'dhvanyanekakalpakoṭīniyutaśatasahasrāṇyacintyāni divyamānuṣyakāni sukhānyanubhaveyuḥ /",
    "K12bsu035_u:1407": " tathāgatasamavadhānagatāśca bhaveyuranāgate 'dhvanyanuttarāṃ samyaksaṃbodhimabhisaṃbudhyeran /",
    "K12bsu035_u:1408": " sarvanarakatiryagyoniyamalokaduḥkhāni cātyantena samucchinnāni bhaveyuriti //",
    "K12bsu035_u:1409": " iti śrīsuvarṇaprabhāsottamasūtrendrarāje saṃjñeyamahāyakṣasenāpati parivarto nāma dvādaśaḥ //",
    "K12bsu035_u:1410": " (Bagchi 70)",
    "K12bsu035_u:1411": " // Devendrasamayarājaśāstraparivartaḥ //",
    "K12bsu035_u:1412": " namastasya bhagavato ratnakusumaguṇasāgaravaiḍūryakanakagirisuvarṇakāñcanaprabhāsaśriyastathāgatasyārhataḥ samyaksaṃbuddhasya /",
    "K12bsu035_u:1413": " namasyasyānekaguṇakoṭīniyutaśatasahasrasamalaṃkṛtaśarīrasya śākyamunestathāgatasya yasyeyaṃ dharmolkā jvalati /",
    "K12bsu035_u:1414": " namastasyā aparimitapuṇyadhānyamāṅgalyasampannāyāḥ śriyo mahādevyāḥ /",
    "K12bsu035_u:1415": " namastasyā aparimitaguṇaprajñāsamuditāyāḥ sarasvatyā devyāḥ //",
    "K12bsu035_u:1416": " tena khalu punaḥ kālena tena samayena rājā baladaketuḥ putrasya ruciraketoracirābhiṣiktasya ca rājyapratiṣṭhitasyaitadavocat /",
    "K12bsu035_u:1417": " asti putra devendrasamayaṃ nāma rājaśāstram /",
    "K12bsu035_u:1418": " yanmayā pūrvamacirābhiṣiktena ca rājyapratiṣṭhitena pitū rājño balendraketoḥ sakāśādudgṛhītam /",
    "K12bsu035_u:1419": " tena mayā devendrasamayena rājaśāstreṇa viṃśativarṣasahasrāṇi rājatvaṃ kāritaṃ babhūva /",
    "K12bsu035_u:1420": " nābhijānāmyahamantaśa ekacittakṣaṇapramāṇamātreṇāpi kasyacidadharmasthitapūrvam /",
    "K12bsu035_u:1421": " katamattatra devendrasamayaṃ nāma rājaśāstram //",
    "K12bsu035_u:1422": " atha khalu kuladevate rājā baladaketustena kālena tena samayena putrasya rājño ruciraketorimābhirgāthābhirdevendrasamayaṃ nāma rājaśāstraṃ vistareṇa saṃprakāśayati sma //",
    "K12bsu035_u:1423": " rājaśāstraṃ pravakṣyāmi sarvasattvahitaṃ karam /",
    "K12bsu035_u:1424": " sarvasaṃśayacchettāraṃ sarvaduṣkṛtanāśanam // Suv_13.1 //",
    "K12bsu035_u:1425": " hṛṣṭacittā bhavitveha sarve nṛpatayaḥ pṛthak /",
    "K12bsu035_u:1426": " sarvadevendrasamayaṃ śṛṇudhvaṃ prāñjalikṛtāḥ // Suv_13.2 //",
    "K12bsu035_u:1427": " vajraprākāragirīndre 'smindevendrāṇāṃ samāgamaiṃ /",
    "K12bsu035_u:1428": " utthitairlokapālebhirbrahmendraḥ paripṛcchitaḥ // Suv_13.3 //",
    "K12bsu035_u:1429": " tvaṃ naḥ suragururbrahmā devatānāṃ tvamīśvaraḥ /",
    "K12bsu035_u:1430": " chettā tvaṃ saṃśayānāṃ ca cchindayāsmākaṃ saṃśayam // Suv_13.4 //",
    "K12bsu035_u:1431": " (Bagchi 71)",
    "K12bsu035_u:1432": " kathaṃ manuṣyasaṃbhūto rājā devaḥ sa procyate /",
    "K12bsu035_u:1433": " yadiha mānuṣe loke jāyate ca bhavannṛpaḥ // Suv_13.5 //",
    "K12bsu035_u:1434": " kathaṃ devamanuṣyeṣu rājatvaṃ ca kariṣyate /",
    "K12bsu035_u:1435": " evaṃ hi lokapālibhirbrahmemdraḥ paripṛcchataḥ // Suv_13.6 //",
    "K12bsu035_u:1436": " sarvā suragururbrahmā lokapālānihābravīt /",
    "K12bsu035_u:1437": " yadiha lokapālebhiretarhi mama pṛcchitaḥ /",
    "K12bsu035_u:1438": " sarvasattvahitārthāya vakṣye 'haṃ śāstramuttamam // Suv_13.7 //",
    "K12bsu035_u:1439": " nārāṇāṃ saṃbhavaṃ vakṣye yuktvāhaṃ manujālaye /",
    "K12bsu035_u:1440": " hetunā yena rājāno bhavanti viṣayeṣu ca // Suv_13.8 //",
    "K12bsu035_u:1441": " devendrāṇāmadhiṣṭhāne mātuḥ kukṣau pravekṣyati /",
    "K12bsu035_u:1442": " pūrvamadhiṣṭhito devaiḥ paścād garbhe prapadyate // Suv_13.9 //",
    "K12bsu035_u:1443": " kiṃ cāpi mānuṣe loke jāyate śrīyate nṛpaḥ /",
    "K12bsu035_u:1444": " api vai devasaṃbhūto devaputraḥ sa ucyate // Suv_13.10 //",
    "K12bsu035_u:1445": " trāyastriṃśairdevarājendrairbhāgo datto nṛpasya hi /",
    "K12bsu035_u:1446": " putrastvaṃ saha devānāṃ nirmito manujeśvaraḥ // Suv_13.11 //",
    "K12bsu035_u:1447": " adharmaśamanārthāya duṣkṛtānāṃ nivārakaḥ /",
    "K12bsu035_u:1448": " sukṛtau sthāpayetsattvānpreṣaṇārthaṃ surālaye // Suv_13.12 //",
    "K12bsu035_u:1449": " manuṣyo vātha devo vā gandharvo vā narādhipaḥ /",
    "K12bsu035_u:1450": " rākṣaso vātha caṇḍālo duṣkṛtānāṃ nivārakaḥ // Suv_13.13 //",
    "K12bsu035_u:1451": " mātā pitā vā nṛpatiḥ sukṛtau karmakāriṇām /",
    "K12bsu035_u:1452": " vipākaphaladarśī tvaṃ devarājairadhiṣṭhitaḥ // Suv_13.14 //",
    "K12bsu035_u:1453": " sukṛtaduṣkṛtānāṃ ca karmaṇāṃ dṛṣṭadhārmikaḥ /",
    "K12bsu035_u:1454": " vipākaphaladarśī tvaṃ devarājairadhiṣṭhitaṃ // Suv_13.15 //",
    "K12bsu035_u:1455": " yadā hyupekṣate rājā duṣkṛtaṃ viṣaye sthitam /",
    "K12bsu035_u:1456": " nānārūpaṃ na kurvīta daṇḍaṃ pāpajanasya ca /",
    "K12bsu035_u:1457": " duṣkṛtānāmupekṣāyāmadharmo vardhate bhṛśam // Suv_13.16 //",
    "K12bsu035_u:1458": " (Bagchi 72)",
    "K12bsu035_u:1459": " śāṭhyāni kalahāścaiva bhūyo rāṣṭre bhavanti ca /",
    "K12bsu035_u:1460": " prakupyanti ca devendrāstrāyatriṃśadbhavaneṣu ca // Suv_13.17 //",
    "K12bsu035_u:1461": " yadā hyupekṣate rājā duṣkṛtaṃ viṣaye sthiram /",
    "K12bsu035_u:1462": " hanyate viṣayo ghoraiḥ śaṭhyairapi sudāruṇaiḥ // Suv_13.18 //",
    "K12bsu035_u:1463": " vinaśyati ca tadrāṣṭraṃ paracakrasya cākrame /",
    "K12bsu035_u:1464": " bhogāni ca balānyeva dhanaṃ yasyāsti saṃcitam // Suv_13.19 //",
    "K12bsu035_u:1465": " vividhāni ca śāṭhyāni haranti ca parasparam /",
    "K12bsu035_u:1466": " yena kāryeṇa rājatvaṃ naitatkāryaṃ kariṣyati /",
    "K12bsu035_u:1467": " vilopayati svaṃ rāṣṭraṃ gajendra iva padminīm // Suv_13.20 //",
    "K12bsu035_u:1468": " viṣamā vāyavo vānti viṣamā jalavṛṣṭayaḥ /",
    "K12bsu035_u:1469": " viṣamā grahanakṣatrāścandrasūryau tathaiva ca // Suv_13.21 //",
    "K12bsu035_u:1470": " sasyaṃ puṣpaṃ phalaṃ bījaṃ va samyakparipacyate /",
    "K12bsu035_u:1471": " durbhikṣaṃ bhavate tatra yatra rājā hyupekṣakaḥ /",
    "K12bsu035_u:1472": " anāttamānaso devā bhavanti bhavaneṣu ca // Suv_13.22 //",
    "K12bsu035_u:1473": " yadā hyupekṣate rājā duṣkṛtaṃ vicaretparam /",
    "K12bsu035_u:1474": " te sarve devarājāśca vakṣyanti ca parasparam // Suv_13.23 //",
    "K12bsu035_u:1475": " adhārmiko hyayaṃ rājā hyadharmapakṣamāśritaḥ /",
    "K12bsu035_u:1476": " na cireṇa hyayaṃ rājā devatāṃ kopayiṣyati // Suv_13.24 //",
    "K12bsu035_u:1477": " devatānāṃ parikopādviṣayo 'sya vinakṣyati /",
    "K12bsu035_u:1478": " śasrāṇi ca adharmaśca viṣaye 'tra bhaviṣyanti // Suv_13.25 //",
    "K12bsu035_u:1479": " śāṭhyānāṃ kalahānāṃ ca rogāṇāṃ ca samudbhavaḥ /",
    "K12bsu035_u:1480": " prakupyati ca devendra upekṣyanti ca devatāḥ // Suv_13.26 //",
    "K12bsu035_u:1481": " pralupyate ca yadrāṣṭraṃ sa nṛpaḥ śokamṛcchati /",
    "K12bsu035_u:1482": " iṣṭaviyogaṃ prāpnoti bhrātrā vātha sutena vā // Suv_13.27 //",
    "K12bsu035_u:1483": " (Bagchi 73)",
    "K12bsu035_u:1484": " priyabhāryāviyogo vā prāpyate duhitātha vā /",
    "K12bsu035_u:1485": " ulkāpātā bhaviṣyanti pratisūryāstathaiva ca // Suv_13.28 //",
    "K12bsu035_u:1486": " paracakrabhayaṃ vāpi durbhikṣaṃ vardhati bhṛśam /",
    "K12bsu035_u:1487": " priyāmātyaśca mriyate 'priyastu garjate vacaḥ // Suv_13.29 //",
    "K12bsu035_u:1488": " sutābhīṣṭaṃ priyāśvāsaṃ bālābhāryāvirodhinaḥ /",
    "K12bsu035_u:1489": " parasparaṃ hariṣyanti kulabhogaṃ dhanāni ca // Suv_13.30 //",
    "K12bsu035_u:1490": " deśe deśe haniṣyanti śastreṇa ca parasparam /",
    "K12bsu035_u:1491": " vivādāḥ kalahāḥ śāṭhyā bhavanti viṣayeṣu ca // Suv_13.31 //",
    "K12bsu035_u:1492": " grahaḥ praviśate rāṣṭre vyādhirbhavati dāruṇaḥ /",
    "K12bsu035_u:1493": " adhārmikā bhaviṣyanti dikṣaṇīyāstadantaram // Suv_13.32 //",
    "K12bsu035_u:1494": " amātyāḥ pariṣadyāśca bhavantyasyāpyadhārmikāḥ /",
    "K12bsu035_u:1495": " adhārmikajane pūjā bhaviṣyanti tadantaram // Suv_13.33 //",
    "K12bsu035_u:1496": " dhārmikānāṃ ca sattvānāṃ nigraho bhavati dhruvam /",
    "K12bsu035_u:1497": " adhārmikajane mānaṃ dhārmikānāṃ ca nigraham /",
    "K12bsu035_u:1498": " trayastatra prakupyante nakṣatrajalavāyavaḥ // Suv_13.34 //",
    "K12bsu035_u:1499": " trayo bhāvā vinaśyanti adhārmikajano grahe /",
    "K12bsu035_u:1500": " saddharmarasanojaśca sattvojaḥ pṛthivīrasaḥ // Suv_13.35 //",
    "K12bsu035_u:1501": " asatyajanasaṃmānaṃ satyajanavimānatā /",
    "K12bsu035_u:1502": " trayastatra bhaviṣyanti durbhikṣamatha nirbharam /",
    "K12bsu035_u:1503": " phalasasyarasaujaśca na bhavati tadantare // Suv_13.36 //",
    "K12bsu035_u:1504": " glānena bahulāḥ sattvā bhavanti viṣayeṣu ca /",
    "K12bsu035_u:1505": " madhurāṇi mahānti ca phalāni viṣaye 'pi hi /",
    "K12bsu035_u:1506": " parītā ca bhaviṣyanti tiktaḥ kaṭuka eva ca // Suv_13.37 //",
    "K12bsu035_u:1507": " pūrvā ramyāṇi bhāvāni krīḍāhāsyaratīni ca /",
    "K12bsu035_u:1508": " sabhā ramyā bhaviṣyanti āyāsaśatavyākulāḥ // Suv_13.38 //",
    "K12bsu035_u:1509": " (Bagchi 74)",
    "K12bsu035_u:1510": " dhānyānāṃ ca phalānāṃ ca snigghabhāvo rasaḥ kṣayet /",
    "K12bsu035_u:1511": " na tathā prīṇayiṣyanti śarīrendriyadhātavaḥ // Suv_13.39 //",
    "K12bsu035_u:1512": " durvarṇāḥ sattvā bhaviṣyanti svalpasthāmāḥ sudurbalāḥ /",
    "K12bsu035_u:1513": " bahu ca bhojanaṃ bhuktvā tṛptiṃ nāsādayanti te // Suv_13.40 //",
    "K12bsu035_u:1514": " balaṃ ca sthāma vīryaṃ ca na labhanti tadantare /",
    "K12bsu035_u:1515": " hīnavīryāṇi sattvāni bhavanti viṣayeṣu ca // Suv_13.41 //",
    "K12bsu035_u:1516": " sattvā bhaviṣyanti rogārtā nānāvyādhiprapīḍitāḥ /",
    "K12bsu035_u:1517": " grahā bhaviṣyanti nakṣatrā nānārākṣasasaṃbhavāḥ // Suv_13.42 //",
    "K12bsu035_u:1518": " adhārmiko bhavedrājā adharmapakṣasaṃsthitaḥ /",
    "K12bsu035_u:1519": " traidhātuke viruddho 'sti sarvatrailokyamaṇḍalam /",
    "K12bsu035_u:1520": " aneke īdṛśā doṣā bhavanti viṣayeṣu ca // Suv_13.43 //",
    "K12bsu035_u:1521": " yadā pakṣasthito rājā duṣkṛtaṃ samupekṣate /",
    "K12bsu035_u:1522": " yena kāryeṇa rājā vai devendrebhiradhiṣṭhitaḥ /",
    "K12bsu035_u:1523": " na tatkaroti rājatvaṃ duṣkṛtaṃ samupekṣataḥ // Suv_13.44 //",
    "K12bsu035_u:1524": " sukṛtenopapadyante sarvadevasurālaye /",
    "K12bsu035_u:1525": " duṣkṛtena ca gacchanti pretatiryagnarakeṣu ca /",
    "K12bsu035_u:1526": " trāyastriṃśaddevasthāne pratāpayanti duṣkṛtāt // Suv_13.45 //",
    "K12bsu035_u:1527": " yadā hyupakṣate rājā duṣkṛtaṃ viṣaye sthitam /",
    "K12bsu035_u:1528": " pitṝṇāṃ devarājānāṃ bhavena sāparādhikaḥ /",
    "K12bsu035_u:1529": " na tadbhavati putratvaṃ na rajatvaṃ kṛtaṃ bhavet // Suv_13.46 //",
    "K12bsu035_u:1530": " yadāpi naśyate kāryaṃ śāṭhyairapi sudāruṇaiḥ /",
    "K12bsu035_u:1531": " tasmādadhiṣṭhito rājā devendrarmanujālaye // Suv_13.47 //",
    "K12bsu035_u:1532": " duṣkṛtānāṃ śamanārthāya sukṛtānāṃ pravartakaḥ /",
    "K12bsu035_u:1533": " dṛṣṭadhārmikaḥ sattvānāṃ vipākajanako nṛpaḥ // Suv_13.48 //",
    "K12bsu035_u:1534": " (Bagchi 75)",
    "K12bsu035_u:1535": " sukṛtaduṣkṛtānāṃ ca karmaṇāṃ yaḥ pṛthagvidhaḥ /",
    "K12bsu035_u:1536": " vipākaphaladarśārthaṃ karttā rājā hi procyate /",
    "K12bsu035_u:1537": " adhiṣṭhito devagaṇairdevendrairanumoditaḥ // Suv_13.49 //",
    "K12bsu035_u:1538": " ātmano 'rthaṃ parārthāya dharmārthaṃ viṣayasya ca /",
    "K12bsu035_u:1539": " damanārthāya rāṣṭreṣu śaṭhapāpajanasya ca // Suv_13.50 //",
    "K12bsu035_u:1540": " tyajecca jīvitaṃ rājyaṃ dharmārthaṃ viṣayasya ca /",
    "K12bsu035_u:1541": " mā cādharmamapṛcchitvā jānantaṃ samupekṣata // Suv_13.51 //",
    "K12bsu035_u:1542": " na cānyastādṛśo nāśo viṣaye 'smin sudāruṇaḥ /",
    "K12bsu035_u:1543": " yadā śāṭhyasamutpannaḥ śāṭhyakāntāranigrahaḥ // Suv_13.52 //",
    "K12bsu035_u:1544": " bhūyo bhavanti śāṭhyāni viṣaye 'smin sudāruṇā /",
    "K12bsu035_u:1545": " vilupyate ca tadrāṣṭraṃ gajairiva mahāsaraḥ // Suv_13.53 //",
    "K12bsu035_u:1546": " prakupyanti ca devendrā vilumpate surālayam /",
    "K12bsu035_u:1547": " viṣamāḥ sarvabhāvāśca bhavanti viṣayasya hi // Suv_13.54 //",
    "K12bsu035_u:1548": " tasmāddoṣānurūpaṃ syāddamanaṃ pāpakāriṇām /",
    "K12bsu035_u:1549": " dharmeṇa pālayedrāṣṭaṃ mā cādharmaṃ samācaret // Suv_13.55 //",
    "K12bsu035_u:1550": " jīvitaṃ ca parityajya mā pāpe patito bhavet /",
    "K12bsu035_u:1551": " bandhujane parajane sarvarāṣṭrajaneṣu ca /",
    "K12bsu035_u:1552": " ekāpekṣo bhavedrājā mā pakṣe patito bhavet // Suv_13.56 //",
    "K12bsu035_u:1553": " trailokyamāpūrayate yaśasā dhārmiko nṛpaḥ /",
    "K12bsu035_u:1554": " harṣayiṣyanti devendrāstrāyastriṃśadbhaveṣu ca // Suv_13.57 //",
    "K12bsu035_u:1555": " jambūdvīpe tathāsmākaṃ putro dharmātmako nṛpaḥ /",
    "K12bsu035_u:1556": " dharmeṇa śāsyate rāṣṭraṃ sukṛte sthāpyate janam // Suv_13.58 //",
    "K12bsu035_u:1557": " (Bagchi 76)",
    "K12bsu035_u:1558": " sukṛtena ca rājā taṃ iha preṣayate janam /",
    "K12bsu035_u:1559": " devairdevasutaiḥ pūrṇaṃ karoti ca surālayam // Suv_13.59 //",
    "K12bsu035_u:1560": " dharmeṇa śāsyate rāṣṭraṃ rājā naḥ supraharṣitāḥ /",
    "K12bsu035_u:1561": " prasannā bhonti devendrā rakṣante tānnarādhipān // Suv_13.60 //",
    "K12bsu035_u:1562": " samyagvahanti nakṣatrā candrasūryau tathaiva ca /",
    "K12bsu035_u:1563": " kālena vāyavo vānti kāle caivaṃ pravarṣati // Suv_13.61 //",
    "K12bsu035_u:1564": " subhikṣaṃ kurvate rāṣṭre tathā devasurālaye /",
    "K12bsu035_u:1565": " amarāmaraputreṇa pūrṇaṃ bhoti surālayam // Suv_13.62 //",
    "K12bsu035_u:1566": " tasmāttyajyennarapatiḥ priyaṃ jīvitamātmanaḥ /",
    "K12bsu035_u:1567": " āvartayeddharmaratnaṃ yena lokaḥ sukhī bhavet // Suv_13.63 //",
    "K12bsu035_u:1568": " / dhārmikīṃ ca nayet sevāṃ yo guṇaiḥ samalaṃkṛtaḥ /",
    "K12bsu035_u:1569": " sa nityaṃ sevate tuṣṭaṃ sadā pāpavivarjitaḥ // Suv_13.64 //",
    "K12bsu035_u:1570": " dharmeṇa pālayedrāṣṭraṃ dharme samanuśāsayet /",
    "K12bsu035_u:1571": " sukṛte sthāpayet sattvānduṣkṛte ca vivārayet // Suv_13.65 //",
    "K12bsu035_u:1572": " subhikṣaṃ bhavate rāṣṭre tejasvī bhavate nṛpaḥ /",
    "K12bsu035_u:1573": " yathānurūpaṃ kurute damanaṃ pāpakāriṇām /",
    "K12bsu035_u:1574": " yaśasvī bhavate rājā sukhaṃ pālayate prajāmiti // Suv_13.66 //",
    "K12bsu035_u:1575": " iti śrīsuvarṇaprabhāsoottamasūtrendrarāje devendrasamayaṃ nāma rājaśāstraparivartastrayodaśamaḥ //",
    "K12bsu035_u:1576": " (Bagchi 77)",
    "K12bsu035_u:1577": " // Susaṃbhavaparivartaḥ //",
    "K12bsu035_u:1578": " sasāgarā tyakta vasuṃdharā tadā yadā babhūva nṛpa cakravartī /",
    "K12bsu035_u:1579": " catvāri dvīpāni saratnapūrṇaniryāti tā pūrvajineṣu mahyam // Suv_14.1 //",
    "K12bsu035_u:1580": " na cāsti tadvastu priyaṃ manāpaṃ pūrvaṃ ca mahyaṃ na va tyaktamāsīt /",
    "K12bsu035_u:1581": " taṃ dharmakāyaṃ parimārgaṇārthaḥ priyajīvitaṃ tyaktamanekakalpān // Suv_14.2 //",
    "K12bsu035_u:1582": " yatha pūrvakalpeṣu acintiyeṣu ratnaśikhisya sugatasya śāsane /",
    "K12bsu035_u:1583": " parinirvṛtasya sugatasya tasya susaṃbhavo nāma babhūva rājā // Suv_14.3 //",
    "K12bsu035_u:1584": " sa cakravartī caturdvīpa īśvaraḥ samudraparyantamahī praśāsyate /",
    "K12bsu035_u:1585": " jinendraghoṣāya ca rājadhānīya supto babhūvā tada rājakuñjaraḥ // Suv_14.4 //",
    "K12bsu035_u:1586": " svapnāntare buddhaguṇāñca śrutvā ratnoccayaṃ paśyati dharmabhāṇakam /",
    "K12bsu035_u:1587": " sthita sūryamadhye va virocamānaṃ prakāśayantaṃ ima sūtrarājam // Suv_14.5 //",
    "K12bsu035_u:1588": " svapnādvibuddhaśca babhūva rājā pītisphuṭaṃ sarvaśarīramasya /",
    "K12bsu035_u:1589": " abhiniṣkrarma rājakulāni dṛṣṭu upasaṃkramī śrāvakasaṃghamagram // Suv_14.6 //",
    "K12bsu035_u:1590": " karoti pūjāṃ jinaśrāvakāṇāṃ ratnoccayaṃ pṛcchati dharmabhāṇakam /",
    "K12bsu035_u:1591": " (Bagchi 78)",
    "K12bsu035_u:1592": " kva cāsti bhikṣūriha cāryasaṃghe ratnoccayo nāma guṇānvitaśca // Suv_14.7 //",
    "K12bsu035_u:1593": " tenāntareṇā ratanoccayo hi anyatra gūhāntara saṃniṣaṇaḥ /",
    "K12bsu035_u:1594": " vicitraratnaṃ ima sūtrarājaṃ svadhyāyamānaḥ sukha saṃniṣaṇaḥ // Suv_14.8 //",
    "K12bsu035_u:1595": " deśenti rājasya tadantareṇa ratnoccayaṃ bhikṣu sa dharmabhāṇakam /",
    "K12bsu035_u:1596": " anyatra gūhāntarasaṃniṣaṇaṃ /",
    "K12bsu035_u:1597": " taṃ tena raśmīśriyayā jvalantam // Suv_14.9 //",
    "K12bsu035_u:1598": " eṣo 'tra ratnoccaya dharmabhāṇako dhāreti gambhīrajinasya gocaram /",
    "K12bsu035_u:1599": " svarṇaprabhāsottamasūtraratnaṃ sūtrendrarājaṃ satataṃ prakāśayet // Suv_14.10 //",
    "K12bsu035_u:1600": " vanditva pādau ratanoccayasya susaṃbhavo rāja idaṃ pravīddhi /",
    "K12bsu035_u:1601": " deśe hi me pūrṇaśaśāṅka cakraṃ svarṇaprabhāsottamasūtraratnam // Suv_14.11 //",
    "K12bsu035_u:1602": " adhivāsayī so ratanoccayaśca rājñaśca tasyaiva susaṃbhavasya /",
    "K12bsu035_u:1603": " sarvatrisāhasrikalokadhātau praharṣitāssarvi babhūvu devatāḥ // Suv_14.12 //",
    "K12bsu035_u:1604": " vasudhāpradeśe parame viśiṣṭe ratnodake gandhajalāmvusikte /",
    "K12bsu035_u:1605": " puṣpāvakīrṇāṃ dharaṇīṃ sa kṛtvā tatrāsanaṃ prāpya tadā narendraḥ // Suv_14.13 //",
    "K12bsu035_u:1606": " samalaṃkṛtaṃ rājña tadāsanaṃ ca cchatrairdhvajairghaṇṭasahasranekaiḥ /",
    "K12bsu035_u:1607": " (Bagchi 79)",
    "K12bsu035_u:1608": " nānāvicitrairvarapuṣpacandrair abhyokire rājña tadāsanaṃ ca // Suv_14.14 //",
    "K12bsu035_u:1609": " devāśca nāgāsurakiṃnarāśca yakṣāśca yakṣendramahoragāśca /",
    "K12bsu035_u:1610": " divyaiśca māndāravapuṣpavarṣair abhyāvakīrṇāśca tadāsanaṃ ca // Suv_14.15 //",
    "K12bsu035_u:1611": " acintiyānanta sahasrakoṭiyo ye āgatā devabhavāgrakāmāḥ /",
    "K12bsu035_u:1612": " abhiniṣkramitvā ratanoccayaṃ hi abhyo kiranti sma ca sālapuṣpā // Suv_14.16 //",
    "K12bsu035_u:1613": " so cāpi ratnoccaya dharmabhāṇakaḥ śubhābhagātraḥ śucivastraprāvṛtaḥ /",
    "K12bsu035_u:1614": " upasaṃkramitvā ca tadāsanaṃ hi kṛtāñjalībhūtva namasyate ca // Suv_14.17 //",
    "K12bsu035_u:1615": " devendradevāni ca devatāni māndārapuṣpaṃ ca pravarṣayanti /",
    "K12bsu035_u:1616": " acintiyā tūryaśatā sahasrā pravādayanti sthita antarīkṣe // Suv_14.18 //",
    "K12bsu035_u:1617": " abhīruhitvā ca sa saṃniṣaṇo ratnoccayo bhikṣu sa dharmabhāṇakaḥ /",
    "K12bsu035_u:1618": " anusmaritvā daśasū diśāsu acintiyā buddhasahasrakoṭyaḥ // Suv_14.19 //",
    "K12bsu035_u:1619": " sarveṣa sattvāna kṛpāṃja nitya kāruṇyacittaṃ samupādayet saḥ /",
    "K12bsu035_u:1620": " (Bagchi 80)",
    "K12bsu035_u:1621": " rājñaśca tasyāpi susaṃbhavasya prakāśitaṃ sūtramidaṃ tadantare // Suv_14.20 //",
    "K12bsu035_u:1622": " kṛtāñjalībhūtva sthihitva rājā yaḥ kāyavācā manumoditaḥ saḥ /",
    "K12bsu035_u:1623": " saddharmavegāśrupramuktanetraḥ pratisphaṭastasya babhūva kāyaḥ // Suv_14.21 //",
    "K12bsu035_u:1624": " imasya sūtrasya ca pūjanārthaṃ susaṃbhavo rāja tadantareṇa",
    "K12bsu035_u:1625": " gṛhṇitva cintāmaṇirājaratnaṃ sarvārthahetoḥ praṇidhiṃ cakāra // Suv_14.22 //",
    "K12bsu035_u:1626": " varṣantu adyā iha jambudvipe sasaptaratnāṇi ca bhūṣaṇāni",
    "K12bsu035_u:1627": " ye ceha sattvāḥ khalu jambudvipe sukhitāśca bheṣyanti mahādhanāśca // Suv_14.23 //",
    "K12bsu035_u:1628": " caturṣu dvīpeṣu pravarṣitāni saptāni ratnāni tadantareṇa /",
    "K12bsu035_u:1629": " keyūrahārā varakuṇḍalāni tathānnapāne vasanāni caiva // Suv_14.24 //",
    "K12bsu035_u:1630": " dṛṣṭvā ca taṃ rāja susaṃbhavaśca ratnapravarṣaṃ khalu jambudvīpe /",
    "K12bsu035_u:1631": " catvāri dvīpāni saratnapūrṇā niryātayī ratnaśikhisya śāsane // Suv_14.25 //",
    "K12bsu035_u:1632": " ahaṃ ca saḥ śākyamunistathāgataḥ susaṃbhavo nāma babhūva rājā /",
    "K12bsu035_u:1633": " (Bagchi 81)",
    "K12bsu035_u:1634": " yeneha me tyakta vasuṃdharā tadā catvāri dvīpāni saratnapūrṇā // Suv_14.26 //",
    "K12bsu035_u:1635": " akṣobhya āsīt sa tathāgataśca ratnoccayo bhikṣu sa dharmabhāṇakaḥ /",
    "K12bsu035_u:1636": " yenāsya rājasya susaṃbhavasya prakāśitaṃ sūtramidaṃ tadāntare // Suv_14.27 //",
    "K12bsu035_u:1637": " yanme śrutaṃ sūtramidaṃ tadantare ekāgravācāmanumoditaṃ ca /",
    "K12bsu035_u:1638": " tenaiva mahyaṃ kuśalena karmaṇā śrotānumodena śrutena tena // Suv_14.28 //",
    "K12bsu035_u:1639": " suvarṇavarṇaṃ śatapuṇyalakṣaṇaṃ labheyi kāyaṃ priyadarśanaṃ sadā /",
    "K12bsu035_u:1640": " nayanābhirāmaṃ janakāntadarśanaṃ ratiṃkaraṃ devasahasrakoṭinām // Suv_14.29 //",
    "K12bsu035_u:1641": " navottaraṃ notisahasrakoṭyā kalpānabhūvaṃ nṛpacakravartī /",
    "K12bsu035_u:1642": " aneka kalpāna sahasrakoṭyo trailokyarājatva mayānubhūtam // Suv_14.30 //",
    "K12bsu035_u:1643": " acintiyā kalpa babhūva śakraḥ tathaiva brahmendra praśāntamānasaḥ /",
    "K12bsu035_u:1644": " ārāgitā me balāprameyā yeṣāṃ pramāṇaṃ na kadāci vidyate // Suv_14.31 //",
    "K12bsu035_u:1645": " (Bagchi 82)",
    "K12bsu035_u:1646": " tathā pramāṇaṃ bahu puṇyaskandhaṃ yanme śrutaṃ sūtranumoditaṃ ca /",
    "K12bsu035_u:1647": " yathābhiprāyeṇa mi bodhi prāptā saddharmakāyaśca mayā hi labdha // Suv_14.32 //",
    "K12bsu035_u:1648": " iti śrīsuvarṇaprabhāsottamasūtrendrarāje susaṃbhavaparivarto nāma caturdaśamaḥ //",
    "K12bsu035_u:1649": " (Bagchi 83)",
    "K12bsu035_u:1650": " // Yakṣāśrayarakṣāparivartaḥ //",
    "K12bsu035_u:1651": " yaḥ kaścicchrīmahādevi śrāddhaḥ kulaputro vā kuladuhitā vātītānāgatapratyutpannānāṃ buddhānāṃ bhagavatāmacintyāṃ mahatīṃ vipulāṃ vistīrṇāṃ sarvopakaraṇaiḥ pūjāṃ karttukāmaḥ syāt /",
    "K12bsu035_u:1652": " atītānāgatapratyutpannānāṃ buddhānāṃ bhagavatāṃ gambhīraṃ buddhagocaraṃ parijñātukāmo bhavet /",
    "K12bsu035_u:1653": " tenāvaśyaṃ tatra pradeśe vihāre vāraṇyapradeśe vā yatrāyaṃ suvarṇaprabhāsottamaḥ sūtrendrarājaḥ vistareṇa saṃprakāśyate /",
    "K12bsu035_u:1654": " tenāvikṣiptacittenāvirahitaśrotreṇāyaṃ suvarṇaprabhāsottamaḥ sūtrendrarājaḥ śrotavyaḥ //",
    "K12bsu035_u:1655": " atha khalu bhagavānimamevārthaṃ bhūyasyā mātrayā saṃparidīpayamānastasyāṃ velāyāmimā gāthā abhāṣata //",
    "K12bsu035_u:1656": " ya icchetsarvabuddhānāṃ pūjāṃ kartumacintiyām /",
    "K12bsu035_u:1657": " gambhīraṃ sarvabuddhānāṃ gocaraṃ ca prajanitum // Suv_15.1 //",
    "K12bsu035_u:1658": " sarvadeśopasaṃkramya vihāraṃ layanaṃ tathā /",
    "K12bsu035_u:1659": " yāvaddeśīyate sūtraṃ svarṇabhāsottamaṃ tvidam // Suv_15.2 //",
    "K12bsu035_u:1660": " acintiyamidaṃ sūtramanantaguṇasāgaram /",
    "K12bsu035_u:1661": " mocakaṃ sarvasattvānāmanekaduḥkhasāgarāt // Suv_15.3 //",
    "K12bsu035_u:1662": " ādiṃ sūtrasya paśyāmi madhyamanidhanaṃ tathā /",
    "K12bsu035_u:1663": " atigambhīrasūtrendra upamānaṃ na vidyate // Suv_15.4 //",
    "K12bsu035_u:1664": " na gaṅgārajasā caiva na dharaṇyāṃ na sāgare /",
    "K12bsu035_u:1665": " na cāmbaratalasthasya kiṃcicchakyopamā kṛtum // Suv_15.5 //",
    "K12bsu035_u:1666": " dharmadhātupraveśena praveṣṭavyaṃ tadantaram /",
    "K12bsu035_u:1667": " yatra dharmātmakastūpaṃ gambhīraṃ supratiṣṭhitam // Suv_15.6 //",
    "K12bsu035_u:1668": " (Bagchi 84)",
    "K12bsu035_u:1669": " tatra ca stūpamadhye 'sminpaśyecchākyamuniṃ jinam /",
    "K12bsu035_u:1670": " idaṃ sūtraṃ prakāśantaṃ manojñena svareṇa ca // Suv_15.7 //",
    "K12bsu035_u:1671": " yāvanti kalpakoṭyo vai asaṃkhyeyā acintiyāḥ /",
    "K12bsu035_u:1672": " divyamānuṣyakāṇyeva sukhāni hyanubhūyate // Suv_15.8 //",
    "K12bsu035_u:1673": " yadā sa evaṃ jānīyādyattatra sūtra śrūyate /",
    "K12bsu035_u:1674": " evamacintiyaṃ mahyaṃ puṇyaskandhaṃ samārjitam // Suv_15.9 //",
    "K12bsu035_u:1675": " ākramedyojanaśataṃ pūrṇamagnikhadāvṛtam /",
    "K12bsu035_u:1676": " yaḥ sakṛcchuṇituṃ sūtraṃ sahetu vedanāṃ bhṛśam // Suv_15.10 //",
    "K12bsu035_u:1677": " samanantarapraviṣṭasya vihāraṃ layanaṃ tathā /",
    "K12bsu035_u:1678": " apagacchati pāpāni sarvaduḥsvapnalakṣaṇā // Suv_15.11 //",
    "K12bsu035_u:1679": " grahanakṣatrapīḍā ca kākhordagrahadāruṇā /",
    "K12bsu035_u:1680": " samanantarapraviṣṭasya sarve bhonti parāṅmukhāḥ // Suv_15.12 //",
    "K12bsu035_u:1681": " tādṛśamāsanaṃ tatra kurvīta padmasaṃnibham /",
    "K12bsu035_u:1682": " yādṛśaṃ nāgarājaiśca darśitaṃ supināntare // Suv_15.13 //",
    "K12bsu035_u:1683": " tatrāsanopaviṣṭasya idaṃ sūtraṃ prakāśayet /",
    "K12bsu035_u:1684": " likhitaṃ vācayeccaiva tathaiva paryavāpnuyāt // Suv_15.14 //",
    "K12bsu035_u:1685": " avatīryāsanādeva anyadeśe gato bhavet /",
    "K12bsu035_u:1686": " dṛśyante pratihāryāṇi tatrāsanagatāni ca // Suv_15.15 //",
    "K12bsu035_u:1687": " dharmabhāṇakarūpaṃ ca kadācittatra dṛśyate /",
    "K12bsu035_u:1688": " kadācidbuddha rūpaṃ ca bodhisattvaṃ kadācana // Suv_15.16 //",
    "K12bsu035_u:1689": " samantabhadrarūpāṇi kvacinmañjuśriyastathā /",
    "K12bsu035_u:1690": " kvacinmaitraiyarupāṇi dṛśyante tatra āsane // Suv_15.17 //",
    "K12bsu035_u:1691": " kvacitkevalamābhāsaṃ kvaciddevopadarśanam /",
    "K12bsu035_u:1692": " muhūrtenābhidṛśyante punaścāntarahāyiṣu // Suv_15.18 //",
    "K12bsu035_u:1693": " (Bagchi 85)",
    "K12bsu035_u:1694": " sarvatra saṃsiddhikaraṃ praśastaṃ buddhaśāsanam /",
    "K12bsu035_u:1695": " dhanyamaṅgalasampannaṃ saṃgrāme ca jayāvaham // Suv_15.19 //",
    "K12bsu035_u:1696": " jambudvīpamidaṃ sarvaṃ yaśasā pūrayiṣyati /",
    "K12bsu035_u:1697": " sarve ca ripavastasya nirjitā bhonti sarvathā // Suv_15.20 //",
    "K12bsu035_u:1698": " nihataśatruḥ sadā bhoti sarvapāpavivarjitaḥ /",
    "K12bsu035_u:1699": " sadā vijitasaṃgrāmaḥ śriyā sa ca pramodati // Suv_15.21 //",
    "K12bsu035_u:1700": " brahmendrāstridaśendrāśca lokapālāstathaiva ca /",
    "K12bsu035_u:1701": " vajrapāṇiśca yakṣendraḥ saṃjñeyaśca nararṣabhaḥ // Suv_15.22 //",
    "K12bsu035_u:1702": " anavatapta nāgendraḥ sāgaraśca tathaiva ca /",
    "K12bsu035_u:1703": " kiṃnarendrāḥ surendrāśca garuḍendrāstathaiva ca /",
    "K12bsu035_u:1704": " etāṃśca pramukhān kṛtvā sarvāṇi devatāni ca // Suv_15.23 //",
    "K12bsu035_u:1705": " te ca tā nityaṃ pūjanti dharmastūpamacintiyam /",
    "K12bsu035_u:1706": " praharṣitā bhaviṣyanti dṛṣṭvā sattvāḥ sa gauravāḥ // Suv_15.24 //",
    "K12bsu035_u:1707": " te 'pyevaṃ cintayiṣyanti devendrāḥ sarva uttamāḥ /",
    "K12bsu035_u:1708": " devatāścaiva tāssarvā vakṣyanti ca parasparam // Suv_15.25 //",
    "K12bsu035_u:1709": " etā paśyatha sarvāṇi tejaḥ śrīpuṇyasaṃcitā /",
    "K12bsu035_u:1710": " uptakuśalamūlena āgtāste narā iha // Suv_15.26 //",
    "K12bsu035_u:1711": " ya imaṃ sūtragambhīraṃ śravaṇārthamihāgatāḥ /",
    "K12bsu035_u:1712": " acintiyaprasādena dharmastūpe sagauravāḥ // Suv_15.27 //",
    "K12bsu035_u:1713": " ete kāruṇikā loke ete sattvahitaṃkarāḥ /",
    "K12bsu035_u:1714": " ete gambhīradharmāṇāṃ saddharmarasabhojanam // Suv_15.28 //",
    "K12bsu035_u:1715": " dharmadhātupraveśena ya ete praviśanti ca /",
    "K12bsu035_u:1716": " ye śṛṇvanti idaṃ sūtraṃ ye cānyāñśrāvayanti ca // Suv_15.29 //",
    "K12bsu035_u:1717": " (Bagchi 86)",
    "K12bsu035_u:1718": " buddhā śatasahasrāṇi tebhiste pūrvapūjitāḥ /",
    "K12bsu035_u:1719": " etena kuśalamūlena idaṃ sūtraṃ śṛṇvanti ca // Suv_15.30 //",
    "K12bsu035_u:1720": " te sarve devarājendrāḥ sarasvatī tathaiva ca /",
    "K12bsu035_u:1721": " śrīśca vaiśravaṇaścaiva tathā caturmahādhipāḥ // Suv_15.31 //",
    "K12bsu035_u:1722": " yakṣaśatasahasrebhirṛddhimadbhirmahābalaiḥ /",
    "K12bsu035_u:1723": " teṣāṃ rakṣāṃ kariṣyanti divārātrāvatandritāḥ // Suv_15.32 //",
    "K12bsu035_u:1724": " mahābalaiśca yakṣendrairnārāyaṇamaheśvarau /",
    "K12bsu035_u:1725": " aṣṭāviṃśatiścāpyanye saṃjñeyapramukhāṇi ca // Suv_15.33 //",
    "K12bsu035_u:1726": " yakṣaśatasahasrebhirṛddhimadbhirmahābalaiḥ /",
    "K12bsu035_u:1727": " teṣāṃ rakṣāṃ kariṣyanti sarvatrāsabhayeṣu ca // Suv_15.34 //",
    "K12bsu035_u:1728": " vajrapāṇiśca yakṣendraḥ pañcayakṣaśatairapi /",
    "K12bsu035_u:1729": " sarvebhi bodhisattvebhisteṣāṃ rakṣāṃ kariṣyati // Suv_15.35 //",
    "K12bsu035_u:1730": " maṇibhadraśca yakṣendraḥ pūrṇabhadrastathaiva ca /",
    "K12bsu035_u:1731": " kumbhīro 'ṭāvakaścaiva piṅgalaśca mahābalaḥ // Suv_15.36 //",
    "K12bsu035_u:1732": " ekaikaścaiva yakṣendraḥ pañcayakṣaśtairvṛtaḥ /",
    "K12bsu035_u:1733": " teṣāṃ rakṣāṃ kariṣyati yebhiḥ sūtramidaṃ śrutam // Suv_15.37 //",
    "K12bsu035_u:1734": " citrasenaśca gandharvo jinarājo jinarṣabhaḥ /",
    "K12bsu035_u:1735": " maṇikaṇṭho nīlakaṇṭhaśca varṣādhipatireva ca // Suv_15.38 //",
    "K12bsu035_u:1736": " mahāgrāso mahākālaḥ svarṇakeśī tathaiva ca /",
    "K12bsu035_u:1737": " pāñcikaśchagalapādaśca mahābhāgastathaiva ca // Suv_15.39 //",
    "K12bsu035_u:1738": " praṇālī mahāpālaśca markaṭo vālireva ca /",
    "K12bsu035_u:1739": " sūciromaḥ sūryamitro ratnakeśastathaiva ca // Suv_15.40 //",
    "K12bsu035_u:1740": " mahāpraṇālī nakulaḥ kāmaśreṣṭhaśca candanaḥ /",
    "K12bsu035_u:1741": " nāgāyano haimavataḥ sātāgiristathaiva ca // Suv_15.41 //",
    "K12bsu035_u:1742": " (Bagchi 87)",
    "K12bsu035_u:1743": " sarve ta ṛddhimantaśca mahābalaparākramāḥ /",
    "K12bsu035_u:1744": " teṣāṃ rakṣāṃ kariṣyanti yeṣāṃ sūtramidaṃ priyam // Suv_15.42 //",
    "K12bsu035_u:1745": " anavatapto hi nāgendraḥ sāgaro 'pi tathaiva ca /",
    "K12bsu035_u:1746": " mucilinndairelāpatrau ubhau nandopanandakau // Suv_15.43 //",
    "K12bsu035_u:1747": " nāgaśatasahasrebhirṛddhimadbhirmahābalaiḥ /",
    "K12bsu035_u:1748": " teṣāṃ rakṣāṃ kariṣyanti sarvato bhayabhairavāt // Suv_15.44 //",
    "K12bsu035_u:1749": " valī rāhurnamuciśca vemacitraśca saṃvaraḥ /",
    "K12bsu035_u:1750": " prahrādaḥ kharaskandhaśca tathānye cāsurādhipāḥ // Suv_15.45 //",
    "K12bsu035_u:1751": " asuraśatasahasrebhirṛddhimadbhirmahābalaiḥ /",
    "K12bsu035_u:1752": " teṣāṃ rakṣāṃ kariṣyanti utpātabhayabhairavāt // Suv_15.46 //",
    "K12bsu035_u:1753": " hārītī bhūtamātā ca pañcaputraśatairapi /",
    "K12bsu035_u:1754": " teṣāṃ rakṣāṃ kariṣyanti saptamātṛsthitāni ca // Suv_15.47 //",
    "K12bsu035_u:1755": " caṇḍā caṇḍālikā caiva yakṣiṇī caṇḍikā tathā /",
    "K12bsu035_u:1756": " dantī ca kūṭadantī ca sarvasattvaujahāriṇī // Suv_15.48 //",
    "K12bsu035_u:1757": " ete sarva ṛddhimanto mahābalaparākramāḥ /",
    "K12bsu035_u:1758": " teṣāṃ rakṣāṃ kariṣyanti samantena caturdiśaḥ // Suv_15.49 //",
    "K12bsu035_u:1759": " sarasvatī ca pramukhā devatā ca acintiyā /",
    "K12bsu035_u:1760": " tathā śrīpramukhāścaiva sarvāṇi devatāni ca // Suv_15.50 //",
    "K12bsu035_u:1761": " pṛthivī devatā caiva phalaśasyādhidevatā /",
    "K12bsu035_u:1762": " ārāmavṛkṣacaityāni vāsinyonadi devatā // Suv_15.51 //",
    "K12bsu035_u:1763": " te sarve devatāsaṃghāḥ supraharṣitacetasāḥ /",
    "K12bsu035_u:1764": " teṣāṃ rakṣāṃ kariṣyanti yeṣāṃ sūtramidaṃ priyam // Suv_15.52 //",
    "K12bsu035_u:1765": " yojayanti ca te sattvā āyurvarṇabalena ca /",
    "K12bsu035_u:1766": " śrīpuṇyatejalakṣmībhiste nityālaṃkaronti ca // Suv_15.53 //",
    "K12bsu035_u:1767": " grahanakṣatrapīḍāśca sarvāste śamayanti ca /",
    "K12bsu035_u:1768": " alakṣmīpāpaduḥsvapnaṃ sarve te nāśayanti ca // Suv_15.54 //",
    "K12bsu035_u:1769": " (Bagchi 88)",
    "K12bsu035_u:1770": " pṛthivīdevatā caiva gambhīrā ca mahābalā /",
    "K12bsu035_u:1771": " suvarṇaprabhāsottamasūtrendrarasatarpitā // Suv_15.55 //",
    "K12bsu035_u:1772": " aṣṭaṣaṣṭisahasrāṇi śatāni yojanāni ca /",
    "K12bsu035_u:1773": " yāvadvajratalasthānaṃ varghate pṛthivīrasaiḥ // Suv_15.56 //",
    "K12bsu035_u:1774": " pūrṇaṃ ca śatayojanaṃ purastātsaṃnivartati /",
    "K12bsu035_u:1775": " ūrdhvaṃ snehayate mahī itaḥ sūtraśravaṇabalāt // Suv_15.57 //",
    "K12bsu035_u:1776": " sarvāśca devatāścāpi daśadikṣu vyavasthitāḥ /",
    "K12bsu035_u:1777": " suvarṇaprabhasottamasūtrendrarasatarpitāḥ // Suv_15.58 //",
    "K12bsu035_u:1778": " ojovanto varā bhonti lakṣmīvīryavalānvitāḥ /",
    "K12bsu035_u:1779": " sukhena prīṇitā bhonti nānārasasamarpitāḥ // Suv_15.59 //",
    "K12bsu035_u:1780": " sarvatra jambudvīpe 'sminphalaśasyavanadevatāḥ /",
    "K12bsu035_u:1781": " praharṣitā bhaviṣyanti iha sūtre prakāśane // Suv_15.60 //",
    "K12bsu035_u:1782": " śasyāni ca tṛṇānyeva vicitrakusumāni ca /",
    "K12bsu035_u:1783": " vicitrāḥ phalavṛkṣāśca rohayanti samantataḥ // Suv_15.61 //",
    "K12bsu035_u:1784": " sarvāṇi phalavṛkṣāṇi ārāmāṇi vanāni ca /",
    "K12bsu035_u:1785": " supuṣpitaṃ kariṣyanti nānāgandhapramoditam // Suv_15.62 //",
    "K12bsu035_u:1786": " vicitrebhiśca puṣpebhirvicitrebhiḥ phalairapi /",
    "K12bsu035_u:1787": " sarvāstṛṇavanaspatyo rohayanti mahītale // Suv_15.63 //",
    "K12bsu035_u:1788": " sarvatra jambudvīpe 'sminnāgakanyā acintiyāḥ /",
    "K12bsu035_u:1789": " prahṛṣṭacetasodbhūtāḥ padminīṣūpasaṃkraman // Suv_15.64 //",
    "K12bsu035_u:1790": " rohayanti vicitrāṇi sarvāsu padminīṣu ca /",
    "K12bsu035_u:1791": " padmakumudotpalāni ca puṇḍarīkastathaiva ca // Suv_15.65 //",
    "K12bsu035_u:1792": " dhūmātra jālinī muktaṃ bhavate gagaṇaṃ śubham /",
    "K12bsu035_u:1793": " tamorajovinirmuktā diśo bhonti prabhāsvarāḥ // Suv_15.66 //",
    "K12bsu035_u:1794": " (Bagchi 89)",
    "K12bsu035_u:1795": " sūryaḥ sahasrakiraṇai raśmijālena suprabhaḥ /",
    "K12bsu035_u:1796": " gambhīreṇāvabhāsena harṣitaścodayiṣyati // Suv_15.67 //",
    "K12bsu035_u:1797": " jambūnadasuvarṇasya vimānāntarasaṃsthitaḥ /",
    "K12bsu035_u:1798": " sūryendradevaputrāśca itaḥ sūtrāt sutarpitāḥ // Suv_15.68 //",
    "K12bsu035_u:1799": " upayānti jambudvīpe sūtrendrāḥ saṃpraharṣitāḥ /",
    "K12bsu035_u:1800": " anantaraśmijālena bho bhāsyanti samantataḥ // Suv_15.69 //",
    "K12bsu035_u:1801": " sahabodhitamātreṇa raśmijālapracodane /",
    "K12bsu035_u:1802": " nānāpadminīsaṃchannā kamalā bodhayiṣyanti // Suv_15.70 //",
    "K12bsu035_u:1803": " sarvatra jambudvīpe 'sminnānāśasya phalauṣadhīḥ /",
    "K12bsu035_u:1804": " paripācayanti samyak taṃ cātapayate mahim // Suv_15.71 //",
    "K12bsu035_u:1805": " candrasūryau viśeṣeṇa avabhāsetāṃ tadantaram /",
    "K12bsu035_u:1806": " samyagvahanti nakṣatrā vātavarṣaṃ tathaiva ca // Suv_15.72 //",
    "K12bsu035_u:1807": " subhikṣaṃ bhavate sarvaṃ jambudvīpe samantataḥ /",
    "K12bsu035_u:1808": " viśeṣeṇa ca tadrāṣṭraṃ yatra sūtramidaṃ bhavet // Suv_15.73 //",
    "K12bsu035_u:1809": " iti śrīsuvarṇaprabhāsottamasūtrendrarāje yakṣāśrayo nāmarakṣāparivartaḥ pañcadaśamaḥ //",
    "K12bsu035_u:1810": " (Bagchi 90)",
    "K12bsu035_u:1811": " // Daśadevaputrasahasravyākaraṇaparivartaḥ //",
    "K12bsu035_u:1812": " evamukte bodhisattvasamuccayā kuladevatā bhagavantametadavocat /",
    "K12bsu035_u:1813": " kena bhadanta bhagavan hetunā kena kāraṇena kīdṛśenottaptavīryeṇa kuśalamūlena yasya",
    "K12bsu035_u:1814": " kṛtatvādupacitatvādevatāni jvalanāntaratejorājapramukhāni daśadevaputrasahasrāṇyetarhi",
    "K12bsu035_u:1815": " trāyastriśaddevabhavanādāgatāni bhagavato 'ntike dharmaśravaṇāyopasaṃkrāmanti /",
    "K12bsu035_u:1816": " eteṣāṃ trayāṇāṃ satpuruṣāṇāṃ bodhisattvavyākaraṇaṃ śrutvā bodhau cittamutpādayanti /",
    "K12bsu035_u:1817": " yathāyaṃ ruciraketuḥ satpuruṣo 'nāgate 'dhvani gaṇanāsamatikrānteṣvanekeṣvasaṃkhyeyakalpakoṭīniyutaśatasahasreṣvatikrānteṣu",
    "K12bsu035_u:1818": " suvarṇaprabhāsitāyāṃ lokadhātāvanuttarāṃ samyakyaṃbodhimabhisaṃbhotsyate /",
    "K12bsu035_u:1819": " suvarṇaratnākaracchatrakūṭo nāma tathāgato 'rhansamyaksaṃbuddho loka utpatsyate vidyācaraṇasaṃpannaḥ",
    "K12bsu035_u:1820": " sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavan /",
    "K12bsu035_u:1821": " yāvattasya bhagavataḥ suvarṇaratnākaracchatrakūṭasya tathāgatasyārhataḥ samyaksaṃbuddhasya",
    "K12bsu035_u:1822": " parinirvṛtasya saddharmāntarhite sarveṇa sarve sarvathā sarvaṃ tasya śāsanasyāntarhitasyāyaṃ",
    "K12bsu035_u:1823": " rūpyaketurnāma dārakaḥ /",
    "K12bsu035_u:1824": " tasya tathāgatasyānusaṃghau tatra caiva virajadhvajalokadhātau suvarṇajambudhvajakāñcanābho nāma tathāgato 'rhansamyaksaṃbuddho loka utpatsyate",
    "K12bsu035_u:1825": " yāvattasya suvarṇadhvajakāñcanāvabhāsasya tathāgatasyārhataḥ samyaksaṃbuddhasya parinirvṛtasya sarveṇa sarve sarvathā sarvaṃ tasya śāsanasyāntarhitasyāyaṃ rūpyaprabho dārakaḥ /",
    "K12bsu035_u:1826": " tasya tathāgatasyonusaṃghau tatra caiva virajadhvajalokadhātāvanuttarāṃ samyaksaṃbodhimabhisaṃbhotsyate /",
    "K12bsu035_u:1827": " suvarṇaśataraśmiprabhāsagarbho nāma tathāgato 'rhanasamyaksaṃbuddho loka utpasyate",
    "K12bsu035_u:1828": " vidyācaraṇasampannaḥ sugato lokavidanuttaraḥ puruṣadamyasārathiḥ śāstā devānāṃ ca",
    "K12bsu035_u:1829": " manuṣyāṇāṃ ca buddho bhagavān //",
    "K12bsu035_u:1830": " te sarva etarhi bhagavatānuttarāyāṃ samyak saṃbodhau vyākṛtāḥ //",
    "K12bsu035_u:1831": " na caiteṣāṃ bhadanta bhagavajjvalanāntaratejorājapramukhānāṃ daśānāṃ devaputrasahasrāṇāṃ yāvadvistīrṇā bodhisatvacaryā abhūvan /",
    "K12bsu035_u:1832": " na ṣaṭsu pāramitāsu pūrvaṃ caritavantaḥ śrutapūrvā abhūvan /",
    "K12bsu035_u:1833": " nayanacaraṇottamāṅgapriyaputrabhāryāduhitaraḥ parityaktapūrvā na śrūyante /",
    "K12bsu035_u:1834": " dhanadhānyahiraṇyasuvarṇamaṇimuktāvajravaiḍūryaśaṅkhaśilāpravāḍajātarūparajatamarakataratnāni (Bagchi 91)",
    "K12bsu035_u:1835": " parityaktapūrvāṇi na śrūyante /",
    "K12bsu035_u:1836": " nānānnapānavastrayānaśayanāsanabhavanavimānārāmapuṣkariṇītaḍāgāḥ parityaktapūrvā na śrūiyante /",
    "K12bsu035_u:1837": " nānāhastigo 'śvavaḍavādāsīdāsāḥ parityaktapūrvā na śrūyante /",
    "K12bsu035_u:1838": " yathā tānyanekāni bodhisattvakoṭīniyutaśatasahasrāṇi pūrveṣvasaṃkhyeyakalpakoṭīniyutaśatasahasreṣvanekānāmasaṃkhyeyatathāgatakoṭīniyutaśatasahasrāṇāmanekācintyaiḥ",
    "K12bsu035_u:1839": " nānāvicitraiḥ pūjāśatasahasraiḥ sarvopakaraṇaiḥ pūjāṃ kariṣyanti /",
    "K12bsu035_u:1840": " sarvaratnaparityāgāni parityajiṣyanti /",
    "K12bsu035_u:1841": " karacaraṇanayanottamāṅgapriyaputrabhāryāduhitāparityāgāni kariṣyanti /",
    "K12bsu035_u:1842": " dhanadhānyahiraṇyasuvarṇamaṇimuktāvaiḍūryaśaṅkhaśilāpravāḍarajatajātarūpāṇi parityāgāni parityajanti /",
    "K12bsu035_u:1843": " annapānavastraśayanāsanabhavanavimānārāmodyānapuṣkariṇīhastigavāścavaḍavādāsīdāsaparityāgāni parityakṣyanti /",
    "K12bsu035_u:1844": " anupūrveṇa ṣaṭpāramitāḥ paripūrayiṣyanti /",
    "K12bsu035_u:1845": " anupūrveṇa ṣaṭpāramitāḥ paripūrayitvānekāni sukhaśatasahasrāṇyanubhaviṣyanti /",
    "K12bsu035_u:1846": " yāvadbuddhebhyo bhagavadbhayaḥ tathāgatanāmadheye vyākaraṇaṃ pratilapsyante //",
    "K12bsu035_u:1847": " tatkena bhadanta bhagavan hetunā kena kāraṇena kīdṛśenoptakuśalamūlena ca tāni jvalanāntarate",
    "K12bsu035_u:1848": " jorājapramukhāni daśadevaputrasahasrāṇīha bhagavato 'ntikaṃ dharmaśravaṇāyopasaṃkrāmanti /",
    "K12bsu035_u:1849": " tānyetarhi bhagavatānuttarāyāṃ samyaksaṃbodhau vyākṛtāni /",
    "K12bsu035_u:1850": " yadutānāgate 'dhvanyanekeṣvasaṃkhyeyakalpakoṭīniyutaśatasahasreṣvatikrānteṣu tatreva",
    "K12bsu035_u:1851": " śālendradhvajāgravatyāṃ lokadhātāvekakulagotraikanāmadheyenānupūrveṇānuttarāṃ samyaksaṃbodhimabhisaṃbhotsyante /",
    "K12bsu035_u:1852": " prasannavadanotpalagandhakūṭānāmnā daśasu dikṣu daśabuddhasahasrāṇi loka utpatsyante",
    "K12bsu035_u:1853": " vidyācaraṇasaṃpannāḥ sugatā lokavido 'nuttarāḥ puruṣadamyasārathayaḥ śāstāro devānāṃ",
    "K12bsu035_u:1854": " ca manuṣyāṇāṃ ca buddhā bhagavantaḥ //",
    "K12bsu035_u:1855": " evamukte bhagavāṃstāṃ bodhisattvasamuccayāṃ kuladevatāmetadavocat /",
    "K12bsu035_u:1856": " asti kuladevate saheturasti tatkāraṇam /",
    "K12bsu035_u:1857": " asti taduptaṃ kuśalamūlaṃ yasya kṛtatvādupacitatvādetāni jvalanāntaratejorājapramukhāni (Bagchi 92)",
    "K12bsu035_u:1858": " daśadevaputrasahasrāṇyetarhi trāyastriṃśadbhavanādiha dharmaśravaṇāyopasaṃkrāmanti /",
    "K12bsu035_u:1859": " eteṣāṃ trayāṇāṃ satpuruṣāṇāmidaṃ bodhivyākaraṇaṃ śrutvā sahaśravaṇena kuladevate 'sya suvarṇaprabhāsottamasya sūtrendrarājasyāntike citrīkāraprītiprasādapratilabdhā bhavanti /",
    "K12bsu035_u:1860": " tāvadvimalavaiḍuryasadṛśena pariśuddhacittena samanvāgatā bhavanti /",
    "K12bsu035_u:1861": " vimalavipulavistīrṇagagaṇakalpasadṛśena gambhīreṇa cittaprasādena samanvāgatā bhavanti /",
    "K12bsu035_u:1862": " aparimitaṃ ca puṇyaskandhaṃ parigṛhītavanto bhavanti tāvaccaityadaivate jvalanāntaratejorājapramukhāni",
    "K12bsu035_u:1863": " daśadevaputrasahasrāṇi sahaśravaṇenāsya sūtrendrarājasyāntike citrīkāraprasādapratilabdhā bhavanti /",
    "K12bsu035_u:1864": " tāvadvimalavaiḍūryasadṛśena pariśuddhena cittena samanvāgatā bhavanti yāvadyākaraṇabhūmimanuprāptāḥ /",
    "K12bsu035_u:1865": " anena kuladevate dharmaśravaṇakuśalamūlapracayenāpi pūrvapraṇidhānavaśenaitāni jvalanāntaratejorājapramukhāni daśadevaputrasahasrāṇyetarhyanuttarāyāṃ samyaksaṃbodhau vyākṛtāni /",
    "K12bsu035_u:1866": " katamāni ca kuladevate pūrvapraṇidhānānīti /",
    "K12bsu035_u:1867": " iti śrīsuvarṇaprabhāsottamasūtrendrarāje daśadevaputrasahasravyākaraṇaparivartaḥ ṣoḍaśaḥ //",
    "K12bsu035_u:1868": " (Bagchi 93)",
    "K12bsu035_u:1869": " // Vyādhipraśamanaparivartaḥ //",
    "K12bsu035_u:1870": " bhūtapūrvaṃ kuladevate 'tīte 'dhvanyasaṃkhyeyatarairvipulairacintyairaprameyairyadāsīttena",
    "K12bsu035_u:1871": " kālena tena samayena ratnaśikhī nāma tathāgato 'rhansamyaksaṃbuddho loka utpanno",
    "K12bsu035_u:1872": " vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca",
    "K12bsu035_u:1873": " manuṣyāṇāṃ ca buddho bhagavān /",
    "K12bsu035_u:1874": " tena khalu punaḥ kuladevate kālena tena samayena tasya bhagavato ratnaśikhinastathāgatasyārhataḥ",
    "K12bsu035_u:1875": " samyaksaṃbuddhasya parinirvṛtasya saddharmasyāntarhitasya saddharmapratirūpake parivartamāne",
    "K12bsu035_u:1876": " sureśvaraprabho nāma rājā babhūva /",
    "K12bsu035_u:1877": " dhārmiko dharmarājo dharmeṇa rājyaṃ pālayamāno nādharmeṇa mātāpitṛkalpaḥ sarvaviṣayavāsināṃ sattvānām //",
    "K12bsu035_u:1878": " tena khalu punaḥ kuladevate kālena tena samayena tasya rājñaḥ sureśvaraprabhasya viṣaye jaṭiṃdharo nāma śreṣṭhī babhūva //",
    "K12bsu035_u:1879": " vaidyaḥ cikitsakaḥ paramadhātukuśalo 'ṣṭāṅgenāyurvaidyaśāsreṇa samanvāgato babhūva /",
    "K12bsu035_u:1880": " tena khalu kuladevate kālena tena samayena tasya jaṭiṃdharasya śreṣṭhino jalavāhano nāmnā śreṣṭhiputra utpanno babhūva /",
    "K12bsu035_u:1881": " abhirūpaḥ prāsādiko darśanīyaḥ paramayā śubhavarṇapuṣkaratayā samanvāgato nānāśāstrakuśalaḥ sarvaśāstragatiṃgato lipisaṃkhyāgaṇanākuśalaḥ sarvaśilpī babhūva /",
    "K12bsu035_u:1882": " tena khalu punaḥ kuladevate kālena tena samayena tasya rājñaḥ sureśvaraprabhasya viṣaye 'nekāni sattvaśatasahasrāṇi nānārogaspṛṣṭānyabhūvan",
    "K12bsu035_u:1883": " nānāvyādhiparipīḍitāni duḥkhāṃ tīvrāṃ kharāṃ kaṭukāmamanāpāṃ vedanāṃ vedayanti //",
    "K12bsu035_u:1884": " tena khalu punaḥ kuladevate kālena tena samayena tasya jalavāhanasya śreṣṭhiputrasya",
    "K12bsu035_u:1885": " teṣāmanekeṣāṃ sattvaśatasahasrāṇāṃ nānārogaspṛṣṭānāṃ nānāvyādhiparipiḍitānāmarthāya",
    "K12bsu035_u:1886": " paramakāruṇyaṃ cittamutpanno babhūva /",
    "K12bsu035_u:1887": " etānyanekāni sattvaśatasahasrāṇi nānārogaspṛṣṭāni nānāvyādhiparipīḍitānyetarhi duḥkhāṃ tīvrāṃ kharāṃ kaṭukāmamanāpāṃ vedanāṃ vedayanti /",
    "K12bsu035_u:1888": " ayaṃ ca mama pitā jaṭiṃdharaḥ śreṣṭhī vaidyavicikitsakaḥ paramadhātukuśalo 'ṣṭāṅgāyurvaidyaśāstreṇa samanvāgato vṛddho jīrṇo (Bagchi 94)",
    "K12bsu035_u:1889": " mahallako 'dhvagato vayo 'nuprāpto jīrṇamavasthāpya pravepamāṇaḥ kāyo yaṣṭimālambya yatra yatra sarvatra grāmanagaranigamarāṣṭrarājadhānīṣūpasaṃkrāmati",
    "K12bsu035_u:1890": " etānyanekāni sattvaśatasahasrāṇi nānārogaspṛṣṭāni nānāvyādhiparipīḍitāni nānāvyādhobhyaḥ",
    "K12bsu035_u:1891": " parimocayituṃ yaṃ nūnamahamimameva pitaraṃ jaṭiṃdharamupasaṃkramitvādhikauśalyaṃ paripṛccheyam /",
    "K12bsu035_u:1892": " yena dhātukauśalyena paripṛṣṭenāhaṃ sarvatra grāmanagaranigamajanapadarāṣṭrarājadhānīṣūpasaṃkramiṣyāmi /",
    "K12bsu035_u:1893": " upasaṃkramya tānyanekāni sattvaśatasahasrāṇi nānārogaspṛṣṭāni nānāvyādhiparipīḍitāni nānāvyādhibhyaḥ parimocayiṣyāmi /",
    "K12bsu035_u:1894": " tena khalu punaḥ kuladevate kālena tena samayena jalavāhanaḥ śreṣṭhiputro yena svapitā jaṭiṃdharaḥ śreṣṭhī tenopajagāma /",
    "K12bsu035_u:1895": " upetya svapiturjaṭiṃdharasya pādau śirasā vanditvā kṛtāñjalipuṭo bhūtvaikānte 'sthāt /",
    "K12bsu035_u:1896": " ekānte sthito jalavāhanaḥ śreṣṭhiputraḥ svapitaraṃ jaṭiṃdharaṃ śreṣṭhinamimābhirgāthābhirdhātukauśalyaṃ pṛcchati sma //",
    "K12bsu035_u:1897": " tānīndriyāṇi lakṣante parivartanti dhātavaḥ /",
    "K12bsu035_u:1898": " kena kālena jāyante vyādhayaśca śarīriṇām // Suv_17.1 //",
    "K12bsu035_u:1899": " bhojanaṃ ca kathaṃ bhuktvā kāle kāle sukhāvaham /",
    "K12bsu035_u:1900": " yenāntaraśarīrasya kāyo 'gninopahanyate // Suv_17.2 //",
    "K12bsu035_u:1901": " kathaṃ cikitsā kartavyā vāte pitte śleṣmike tathā /",
    "K12bsu035_u:1902": " saṃnipāte samutpanne kathaṃ vyādhiśāntaye // Suv_17.3 //",
    "K12bsu035_u:1903": " kiṃ kāle kupyate vātaḥ pittaṃ kupyate kadā /",
    "K12bsu035_u:1904": " kiṃ kāle kupyate śleṣmā yena pīḍyanti mānavāḥ // Suv_17.4 //",
    "K12bsu035_u:1905": " atha khalu jaṭiṃdharaḥ śreṣṭhī jalavāhanasya śreṣṭhiputrasyābhirgāthābhirdhātukauśalyaṃ viditvā deśayate sma //",
    "K12bsu035_u:1906": " varṣā cātra trayo māsāstrayaśca śāradaṃ smṛtam /",
    "K12bsu035_u:1907": " trayastathaiva hemāntastrayaśca grīṣmikastathā // Suv_17.5 //",
    "K12bsu035_u:1908": " (Bagchi 95)",
    "K12bsu035_u:1909": " ityeva māsakramaḥ ṣaḍṛtūni saṃvatsaradvādaśamāsikaṃ smṛtam /",
    "K12bsu035_u:1910": " annaṃ ca pānaṃ ca tathā ca jīryate vaidyāśca kauśalyasmṛtipradarśitāḥ // Suv_17.6 //",
    "K12bsu035_u:1911": " te cāpi saṃvatsaraparvamantare parivartantīndriyadhātavo 'pi /",
    "K12bsu035_u:1912": " parivartamānāni ca indriyāṇi vicitravyādhirbhavate śarīriṇām // Suv_17.7 //",
    "K12bsu035_u:1913": " tatraiva vaidyasya catuḥ prakāraṃ trimāsaparvāntare ṣaḍṛtūni /",
    "K12bsu035_u:1914": " ṣaḍdhātukauśalyaprajānitavyaṃ yathākramaṃ bhojanamauṣadhaṃ ca // Suv_17.8 //",
    "K12bsu035_u:1915": " vātādhikārāḥ prabhavanti varṣe pattiprakopaḥ śaradi prasanne /",
    "K12bsu035_u:1916": " hemantakāle tatha saṃnipātaṃ kaphādhikārāśca bhavanti grīṣme // Suv_17.9 //",
    "K12bsu035_u:1917": " snigdhoṣṇalavaṇāmlarasāśca varṣe śaratsu snigdhaṃ madhuraṃ ca śītam /",
    "K12bsu035_u:1918": " madhurāmlasnigdhaṃ ca hemantakāle rūkṣoṣṇakaṭukāni ca grīṣmakāle // Suv_17.10 //",
    "K12bsu035_u:1919": " kaphādhikaḥ kupyati bhuktamātre pittādhikaṃ kupyati jīryamāṇe /",
    "K12bsu035_u:1920": " vātādhikaḥ kupyati jīrṇamātre ityeva dhātutritayaprakopaḥ // Suv_17.11 //",
    "K12bsu035_u:1921": " (Bagchi 96)",
    "K12bsu035_u:1922": " saṃbṛhaṇaṃ kurvatu nirātmakasya virecanaṃ pittavivardhanaṃ ca /",
    "K12bsu035_u:1923": " triguṇopapannaṃ tatha saṃnipāte praśamaṃ ca kuryātkaphaparvamantare // Suv_17.12 //",
    "K12bsu035_u:1924": " vātādhikaṃ paittikasannipāte kaphādhikaṃ parvasu jānitavyam /",
    "K12bsu035_u:1925": " yatkāla yaddhātu yadāśrayaṃ ca tadannapānauṣadhi darśitavyamiti // Suv_17.13 //",
    "K12bsu035_u:1926": " atha khalu jalavāhanaḥ śreṣṭhiputrastenaivaṃrūpeṇa naimittikena dhātukauśalyena paripṛṣṭena sarvāṣṭāṅgāyurvaidyamadhigato 'bhūt /",
    "K12bsu035_u:1927": " tena khalu punaḥ kuladevate kālena tena samayena jalavāhanaḥ śreṣṭhiputro rājñaḥ",
    "K12bsu035_u:1928": " sureśvaraprabhasya viṣaye sarvagrāmanagaranigamajanapadarāṣṭrarājadhānīṣūpasaṃkramitvā",
    "K12bsu035_u:1929": " sarveṣāmanekeṣāṃ sattvaśatasahasrāṇāṃ nānārogaspṛṣṭānāṃ nānāvyādhiparipīḍitānāmevamāśvāsayāmāsa /",
    "K12bsu035_u:1930": " mā bhaiṣurvaidyo 'smi vaidyo 'smītyātmānaṃ pratijñātavānahaṃ yuṣmākaṃ nānāvyādhibhyaḥ parimocayiṣyāmi /",
    "K12bsu035_u:1931": " sahaśravaṇena kuladevate tasya jalavāhanasya śreṣṭhiputrasyedamevaṃrūpaṃ vacanaṃ vyāharamāṇasya sarvāṇi tānyanekāni sattvakoṭīniyutaśatasahasrāṇi mahāpraharṣajātāni babhūvuḥ /",
    "K12bsu035_u:1932": " āśvāsaprāptānyacintyaprītisaumanasyena samanvāgatāni babhūvuḥ /",
    "K12bsu035_u:1933": " tāni tena kālena tena samayena tayā praharṣayānekāni sattvakoṭīniyutaśatasahasrāṇi",
    "K12bsu035_u:1934": " nānārogaspṛṣṭāni nānāvyādhiparipīḍitāni nānārogebhyaḥ parimocayitānyarogāṇi ca babhūvurvigatavyādhīni ca /",
    "K12bsu035_u:1935": " yathā paurāṇena sthāmabalavīryeṇa samanvāgatāni babhūvuḥ /",
    "K12bsu035_u:1936": " tena khalu punaḥ kuladevate kālena tena samayena teṣāmanekeṣāṃ ca sattvakoṭīniyutaśatasahasrāṇāṃ nānārogaspṛṣṭānāṃ nānāvyādhiparipīḍitānāṃ ye kecidgāḍhatareṇa spṛṣṭā ca babhūvuḥ /",
    "K12bsu035_u:1937": " te sarve yena jalavāhanaḥ śreṣṭhiputrastenopasaṃkrānta upasaṃkramyaiva ye ca kiṃcitteṣāṃ (Bagchi 97)",
    "K12bsu035_u:1938": " sattvakoṭīniyutaśatasahasrāṇāṃ nānārogaspṛṣṭānāṃ nānāvyādhiparipīḍitānāmauṣadhividhānānyabhinirdiśanti sma /",
    "K12bsu035_u:1939": " tattāsu rājadhānīṣu sarvāṇi tānyanekāni sattvakoṭīniyutaśatasahasrāṇi nānārogaspṛṣṭāni",
    "K12bsu035_u:1940": " nānāvyādhiparipīḍitāni jalavāhanena śreṣṭhiputreṇa nānāvyādhibhyaḥ parimocitāni babhūvuriti //",
    "K12bsu035_u:1941": " iti śrīsuvarṇaprabhāsottamasūtrendrarāje vyādhipraśamana parivarto nāma saptadaśaḥ //",
    "K12bsu035_u:1942": " (Bagchi 98)",
    "K12bsu035_u:1943": " // Jalavāhanasya matsyavaineyaparivartaḥ //",
    "K12bsu035_u:1944": " punaraparaṃ kuladevate rājñaḥ sureśvaraprabhasya viṣaye jalavāhanena śreṣṭhidārakeṇa",
    "K12bsu035_u:1945": " sarvasattvā ārogāḥ kṛtā alpā bādhā yathāpūrveṇotsāhabalakāyena saṃvṛtāḥ sarva utsāhasukhena ramanti sma /",
    "K12bsu035_u:1946": " krīḍanti sma /",
    "K12bsu035_u:1947": " paricārayanti sma /",
    "K12bsu035_u:1948": " dānāni ca dadanti sma /",
    "K12bsu035_u:1949": " puṇyāni ca kurvanti sma /",
    "K12bsu035_u:1950": " jalavāhanaḥ śreṣṭhidārako mahāvaidyadānānāṃ ca sukhānāṃ vyādhivicikitsako niyatapratyakṣeṇa bodhisattvena bhavitavyam /",
    "K12bsu035_u:1951": " sarvenāṣṭāṅgāyurvaidyamadhigato 'bhūt /",
    "K12bsu035_u:1952": " tasya khalu punaḥ jalavāhanasya śreṣṭhidārakasya jalāmbujagarbhā nāma bhāryā 'bhūt /",
    "K12bsu035_u:1953": " tasya khalu punaḥ kuladevate jalāmbujagarbhāyā dvau dārakau putrāvabhūtām /",
    "K12bsu035_u:1954": " eko jalāmbaro nāma dvitīyo jalagarbho nāma //",
    "K12bsu035_u:1955": " atha khalu punaḥ kuladevate jalavāhanaḥ śreṣṭhiputrasyābhyāṃ dārakābhyāṃ sārdhamanupūrveṇa grāmanagaranigamajanapadarāṣṭrarājadhānīṣvanucaṅkramati",
    "K12bsu035_u:1956": " atha khalu punaḥ kuladevate 'pareṇa tena kālena tena samayena jalavāhanaḥ śreṣṭhiputro",
    "K12bsu035_u:1957": " 'nyataramaṭavīkāntāraprāpto 'dhvani dadarśātrāntare māṃsabhakṣā vṛkaśṛgālakākapakṣiṇastāṃ",
    "K12bsu035_u:1958": " diśaṃ dhāvanti yatrāṭavīkāntāre 'ṭavīsaṃbhavā puṣkariṇī /",
    "K12bsu035_u:1959": " tadṛṭaṣṭvā tasyaitadabhūt /",
    "K12bsu035_u:1960": " kasyārthamime māṃsabhakṣā vṛkaśṛgālakākapakṣiṇa imāṃ diśaṃ dhāvanti /",
    "K12bsu035_u:1961": " tasyaitadabhūt /",
    "K12bsu035_u:1962": " yaṃ nūnamahaṃ tāṃ diśamupasaṃkrameyam /",
    "K12bsu035_u:1963": " yasyāṃ diśīme maṃsabhakṣāśca vṛkaśṛgālakākapakṣiṇo dhāvanti //",
    "K12bsu035_u:1964": " atha khalu punaḥ kuladevate jalavāhanaḥ śreṣṭhiputro 'nupūrveṇānucaṅkramannanuvicaranyatrāṭavīsaṃbhavā puṣkariṇī tatra saṃprāptaḥ /",
    "K12bsu035_u:1965": " tatra mahāpuṣkariṇyāṃ daśamatsyasahasrāṇi prativasanti sma /",
    "K12bsu035_u:1966": " sa tatrāpaśyadbahūni matsyaśatāni jalaviprahīṇāni tatrāsya kāruṇyacittamutpannam /",
    "K12bsu035_u:1967": " tatrādrākṣīdardhakāyāṃ devatāṃ niṣkramantīm /",
    "K12bsu035_u:1968": " sā ca devatā jalavāhanaṃ śreṣṭhidārakametadavocat /",
    "K12bsu035_u:1969": " sādhu sādhu (Bagchi 99)",
    "K12bsu035_u:1970": " kulaputra yastvaṃ jalavāhano nāma matsyānāmudakaṃ prayaccha /",
    "K12bsu035_u:1971": " dvābhyāṃ kāraṇābhyāṃ jalavāhana ityucyate /",
    "K12bsu035_u:1972": " yaścodakaṃ vāhayati tataḥ svanāmānurūpaṃ kula /",
    "K12bsu035_u:1973": " jalavāhanaḥ prāha /",
    "K12bsu035_u:1974": " kiyantīmāni devate matsyāni /",
    "K12bsu035_u:1975": " devatā prāha /",
    "K12bsu035_u:1976": " paripūrṇāni daśamatsyasahasrāṇi //",
    "K12bsu035_u:1977": " atha khalu kuladevate jalavāhanasya śreṣṭhidārakasya bhūyasyā mātrayā paramakāruṇyacittamutpannam /",
    "K12bsu035_u:1978": " tena khalu punaḥ kuladevate samayenāṭavīsaṃbhavāyāṃ puṣkariṇyā kiṃcinmātramavaśiṣṭamudakamabhūt /",
    "K12bsu035_u:1979": " tāni daśamatsyasahasrāṇi mṛtyumukhapraviṣṭāni jalaviprahīṇāni dhāvanti //",
    "K12bsu035_u:1980": " atha khalu kuladevate jalavāhanaḥ śreṣṭhidārakaścaturdiśaṃ dhāvati sma /",
    "K12bsu035_u:1981": " yasyāṃ diśi jalavāhanaḥ śreṣṭhidārako 'nucaṅkamati tasyāṃ diśi daśamtsyasahasrāṇi jalavāhanaṃ karuṇaṃ prekṣante //",
    "K12bsu035_u:1982": " atha khalu kuladevate jalavāhanaḥ śreṣṭhidārakaścaturdiśaṃ dhāvati sma /",
    "K12bsu035_u:1983": " udakaṃ preṣayamāṇo na caivātrodakamupalabhyate /",
    "K12bsu035_u:1984": " caturdiśaṃ prekṣate /",
    "K12bsu035_u:1985": " so 'drākṣīnnātidūre mahāntaṃ vṛkṣasamūhaṃ taṃ vṛkṣamabhiruhya drumaśākhāñchittvā yena sā puṣkariṇī tenopajagāma /",
    "K12bsu035_u:1986": " upagamya teṣāṃ daśānāṃ matsyasahasrāṇāṃ drumaśākhābhiḥ suśītalāñchāyāṃ kṛtavān //",
    "K12bsu035_u:1987": " atha khalu kuladevate jalavāhanaḥ śreṣṭhidārakastasyāṃ puṣkariṇyāmudakāgamaṃ paryeṣate kuta udakasyāgamanaṃ bhavet /",
    "K12bsu035_u:1988": " caturdiśaṃ dhāvati na codakamupalabhyate /",
    "K12bsu035_u:1989": " sa śīghraṃ śīghraṃ tamudakastrotaṃ samanugacchati /",
    "K12bsu035_u:1990": " tasyāḥ khalu punaḥ kuladevate aṭavīsaṃbhavāyāḥ puṣkariṇyā jalāgamā nāma mahānadī yatastasyāmudakasyāgamanam /",
    "K12bsu035_u:1991": " tena ca samayena sā ndyanyatareṇa pāpasattvena teṣāṃ daśānāṃ matsyasahasrāṇāmarthena",
    "K12bsu035_u:1992": " sā nadītyadṛṣṭe sthāne mahāprapāte pātitā yatteṣāṃ matsyānāṃ na bhūya udakasyāgamanaṃ bhaviṣyati /",
    "K12bsu035_u:1993": " sa taṃ dṛṣṭvā cintayati na śakyata eṣā nadī janasahasreṇāpi tenaiva yathā vāhayituṃ kimaṅga punarmayaikena śakyo bāhayituṃ sa pratinivṛttaḥ",
    "K12bsu035_u:1994": " atha khalu kuladevate jalavāhanaḥ śreṣṭhiputraḥ śīghraṃ śīghramupasaṃkrānto yena rājā (Bagchi 100)",
    "K12bsu035_u:1995": " sureśvaprabhastenopajagāma /",
    "K12bsu035_u:1996": " upagamya rājñaḥ sureśvaraprabhasya pādau śirasā natvaikānte niṣaṇṇaḥ /",
    "K12bsu035_u:1997": " imāṃ prakṛtimārocayāti sma /",
    "K12bsu035_u:1998": " mayā khalu devasya viṣaye sarvagrāmanagaranigamajanapadarāṣṭrarājadhānīṣu sattvānāṃ vyādhayaḥ praśamitāḥ /",
    "K12bsu035_u:1999": " tatrāmuṣminsthāne 'ṭavīsaṃbhavā nāma puṣkariṇī /",
    "K12bsu035_u:2000": " tatra daśamatsyasahasrāṇi prativasanti jalaprahīṇānyādityaparitāpitāni /",
    "K12bsu035_u:2001": " taddadātu me devo viṃśatigajā yathā teṣāṃ tiryagyonigatānāṃ jīvitaṃ dadāmīti /",
    "K12bsu035_u:2002": " yathā manuṣyāṇāṃ dattamājñaptaṃ khalu rājñā sureśvaraprabheṇāmātyānāṃ dadata mahāvaidyarājasya viṃśatigajān /",
    "K12bsu035_u:2003": " amātyā āhuḥ /",
    "K12bsu035_u:2004": " upasaṃkrama mahāsattva yena hastiśālā upagṛhṇīṣva viṃśatigajān kuru sattvānāṃ sukham //",
    "K12bsu035_u:2005": " atha khalu kuladevate jalavāhanaḥ sārdhaṃ jalāmbareṇa ca svaputreṇa viṃśatigajān gṛhītvā nāgaśauṇḍikānāṃ sakāśācchataśo dṛśīnāṃ pratigṛhya pratinivṛttaḥ",
    "K12bsu035_u:2006": " yatra jalāgamā nāma mahānadī pravahati /",
    "K12bsu035_u:2007": " tatropasaṃkramyodakena tā dṛtīḥ pūrayitvā gajapṛṣṭha udakamāropya śīghraṃ śīghraṃ yenāṭavīsaṃbhavā puṣkariṇī tenopasaṃkrāntaḥ /",
    "K12bsu035_u:2008": " upasaṃkramya tadudakaṃ hastipṛṣṭhādavatārya tāṃ puṣkariṇīṃ caturdiśamudakena pūrayitvā caturdiśaṃ ca kramati /",
    "K12bsu035_u:2009": " yena yena jalavāhano 'nucaṅkramati tena tena daśamatsyasahasrāṇyanudhāvanti //",
    "K12bsu035_u:2010": " atha khalu kuladevate jalavāhanasyaitadabhavat /",
    "K12bsu035_u:2011": " kimarthametāni daśamatsyasahasrāṇi yenāhaṃ tena pradhāvanti /",
    "K12bsu035_u:2012": " tasya punaretadabhavat /",
    "K12bsu035_u:2013": " nūnamete matsyāḥ kṣudhāgninā paripīḍitā mama sakāśādbhojanaṃ parimārgayanti /",
    "K12bsu035_u:2014": " yannūnamahaṃ bhojanaṃ prayaccheyam //",
    "K12bsu035_u:2015": " atha khalu kuladevate jalavāhanaḥ svaputraṃ jalāmbarametadavocat /",
    "K12bsu035_u:2016": " gaccha kulaputra svakaṃ niveśanaṃ sarvabalataraṃ hastinamabhirūhya ca śīdhraṃ śīghramupasaṃkramya",
    "K12bsu035_u:2017": " pitāmahasya śreṣṭhina evaṃ vadeha bho tāta jalavāhana evaṃ vadati yatkiṃcidatra gṛhe",
    "K12bsu035_u:2018": " 'bhisaṃskṛtaṃ bhojanaṃ syānmātāpitrorbhrātṛbhaginyordāsīdāsakarmakarasya (Bagchi 101)",
    "K12bsu035_u:2019": " kṛtaśaḥ sarvamekatra piṇḍīkṛtvā jalāmbarasya hastipṛṣṭamavaropya jalavāhanāya śīghraṃ śīghraṃ visarjaya //",
    "K12bsu035_u:2020": " atha khalu jalāmbaro dārako hastinamabhiruhya śīghraṃ śīghraṃ dhāvati sma /",
    "K12bsu035_u:2021": " yena svakaṃ niveśanaṃ tenopasaṃkrāmadupasaṃmyaitāṃ prakṛtaṃ pitāmahasyāgra ārocayāmāsa vistareṇa yathā pūrvoktam /",
    "K12bsu035_u:2022": " tatsarvaṃ pitāmahena jalāmbarāya visarjitam //",
    "K12bsu035_u:2023": " atha khalu jalambaro dārakastadbhojanaṃ hastipṛṣṭhamupanāmya hastinamabhiruhya yenāṭavīsaṃbhavā puṣkariṇī tenopasaṃkrāmat //",
    "K12bsu035_u:2024": " atha khalu jalavāhanaḥ svakaṃ putraṃ jalāmbaramāgataṃ dṛṣṭvā hṛṣṭastuṣṭa udagraḥ putrasyāntikādbhojanaṃ pratigṛhya cchittvā tatra puṣkariṇyāṃ prakṣipati sma /",
    "K12bsu035_u:2025": " tenāhāreṇa tāni daśamatsyasahasrāṇi saṃtarpitāni /",
    "K12bsu035_u:2026": " punastasyaitadabhavat /",
    "K12bsu035_u:2027": " śrutaṃ me pareṇa kālasamayenāraṇyāyatane bhikṣurmahāyānadhārayamāna ityāha /",
    "K12bsu035_u:2028": " yo ratnaśikhinastathāgatasyārhataḥ samyaksaṃbuddhasya maraṇakālasamaye nāmadheyaṃ śṛṇuyāt /",
    "K12bsu035_u:2029": " sa svargaloka upapatsyatīti /",
    "K12bsu035_u:2030": " yannūnamahameṣāṃ matsyānāṃ gambhīraṃ pratītyasamutpādaṃ dharmaṃ deśayeyam /",
    "K12bsu035_u:2031": " ratnaśikhinastathāgatasyārhataḥ samyaksaṃbuddhasya nāmadheyaṃ śrāvayeyam /",
    "K12bsu035_u:2032": " tena ca samayena tasmiñjambudvīpe dvighādṛṣṭiḥ sattvānāmabhūt /",
    "K12bsu035_u:2033": " kecinmahāyānamabhiśraddhayanti kecitkleśayanti //",
    "K12bsu035_u:2034": " atha khalu punarjalavāhanaḥ śreṣṭhiputrastasyāṃ velāyāmubhau pādau jānumātraṃ tatra puṣkariṇyāṃ praveśyaivaṃ cidānamudānayāmāsa /",
    "K12bsu035_u:2035": " namastasya bhagavato ratnaśikhinastathāgatasyārhataḥ samyaksaṃbuddhasya purvabodhisattvacaryāṃ caramāṇasya evaṃ praṇidhānamabhūt /",
    "K12bsu035_u:2036": " ye keciddaśasu dikṣu maraṇakālasamaye mama nāmadheyaṃ śṛṇuyuste tataścyutvā devānāṃ trāyastriṃśānāṃ sabhāgatāyāmupapadyeyuḥ //",
    "K12bsu035_u:2037": " (Bagchi 102)",
    "K12bsu035_u:2038": " atha khalu jalavāhanaḥ śreṣṭhidārakasteṣāṃ tiryagyonigatānāmimaṃ dharmaṃ deśayati sma /",
    "K12bsu035_u:2039": " yadutāsmādidaṃ bhavatyasyotpādādidamutpadyate /",
    "K12bsu035_u:2040": " yadutāvidyāpratyayā saṃskārā /",
    "K12bsu035_u:2041": " saṃskārapratyayaṃ vijñānam /",
    "K12bsu035_u:2042": " vijñānapratyayaṃ nāmarūpam /",
    "K12bsu035_u:2043": " nāmarūpapratyayaṃ ṣaḍāyatanam /",
    "K12bsu035_u:2044": " ṣaḍāyatanapratyaya sparśaḥ /",
    "K12bsu035_u:2045": " sparśapratyayā vedanā /",
    "K12bsu035_u:2046": " vedanāpratyayā tṛṣṇā /",
    "K12bsu035_u:2047": " tṛṣṇāpratyayamupādānam /",
    "K12bsu035_u:2048": " upādānapratyayo bhavaḥ /",
    "K12bsu035_u:2049": " bhavapratyayā jātiḥ /",
    "K12bsu035_u:2050": " jātipratyayā jarāmaraṇaśokaparidevaduḥkhadaurmanasyopāyāsā bhavatyevamasya kevalasya mahato duḥkhaskandhasya samudayo bhavati yadutāvidyānirodhātsaṃrakāranirodhaḥ",
    "K12bsu035_u:2051": " saṃskāranirodhādvijñānanirodhaḥ /",
    "K12bsu035_u:2052": " vijñānanirodhānnāmarūpanirodhaḥ /",
    "K12bsu035_u:2053": " nāmarūpanirodhātṣaḍāyatananirodhaḥ /",
    "K12bsu035_u:2054": " ṣaḍāyatananirodhātsparśanirodhaḥ /",
    "K12bsu035_u:2055": " sparśanirodhādvedanānirodhaḥ /",
    "K12bsu035_u:2056": " vedanānirodhāttṛṣṇānirodhaḥ /",
    "K12bsu035_u:2057": " tṛṣṇānirodhādupādānanirodhaḥ /",
    "K12bsu035_u:2058": " upādānanirodhādbhavanirodhaḥ /",
    "K12bsu035_u:2059": " bhavanirodhājjātinirodhaḥ /",
    "K12bsu035_u:2060": " jātinirodhājjarāmaraṇaśokaparidevaduḥkhadaurmanasyopāyāsā nirudhyate /",
    "K12bsu035_u:2061": " kevalamasya mahato duḥkhaskandhasya nirodho bhavati /",
    "K12bsu035_u:2062": " iti hi kuladevate tena kālena tena samayena jalavāhanaḥ śreṣṭhiputrasteṣāṃ tiryagyonigatānāmimāṃ dhārmikakathāṃ kathayati sma /",
    "K12bsu035_u:2063": " sārdhaṃ putrābhyāṃ jalāmbareṇa jalagarbheṇa ca punarapi svagṛhamanuprāptaḥ //",
    "K12bsu035_u:2064": " athāpareṇa kālena samayena jalavāhanaḥ śreṣṭhiputro mahotsavaṃ paribhujya mahotsavamatto śayane śayitaḥ /",
    "K12bsu035_u:2065": " tena ca kālena tena samayena mahānimittaḥ prādurbhūtaḥ /",
    "K12bsu035_u:2066": " yattasyā rātryāmatyayena tāni daśamatsyasahasrāṇi kālagatāni deveṣu trāyastriṃśatsu sabhāgatāyāmupapannāni /",
    "K12bsu035_u:2067": " sahopapannānāṃ caiṣāmevaṃrūpaścetasaḥ parivitarka utpannaḥ /",
    "K12bsu035_u:2068": " kena vayaṃ kuśalakarmahetuneha deveṣu trāyastriṃśeṣūpapannāḥ /",
    "K12bsu035_u:2069": " teṣāmetadabhūt /",
    "K12bsu035_u:2070": " vayamasmiñjambudvīpe daśamatsyasahasrāṇyabhūvan /",
    "K12bsu035_u:2071": " te vayaṃ tiryagyonigatā jalavāhanena śreṣṭhidārakeṇa prabhūtenodakena saṃtarpitā bhojanavareṇa ca /",
    "K12bsu035_u:2072": " gambhīraścāsmākaṃ pratītyasamutpādadharmo deśitaḥ /",
    "K12bsu035_u:2073": " ratnaśikhinastathāgatasyārhataḥ samyaksaṃbuddhasya nāmadheyaṃ śrāvitāḥ /",
    "K12bsu035_u:2074": " (Bagchi 103) tena kuśaladharmahetunā tena pratyayeneha vayaṃ deveṣūpapannāḥ /",
    "K12bsu035_u:2075": " yannūnaṃ vayaṃ yena jalavāhanaḥ śreṣṭhidārakastenopasaṃkramemaḥ /",
    "K12bsu035_u:2076": " upasaṃkramya tasya pūjāṃ kariṣyāmaḥ /",
    "K12bsu035_u:2077": " atha tāni daśadevaputrasahasrāṇi deveṣu trāyastriṃśatsvantarhitāni jalavāhanasya śriṣṭhino gṛhe tasthuḥ /",
    "K12bsu035_u:2078": " tena khalu punaḥ samayena ca jalavāhanaḥ śreṣṭyupaśayane śayitaḥ /",
    "K12bsu035_u:2079": " tasyaitairdevaputrairdaśamuktāhārasahasrāṇi śīrṣānte sthāpitāni /",
    "K12bsu035_u:2080": " daśamuktāhārasahasrāṇi pādatale sthāpitāni /",
    "K12bsu035_u:2081": " daśamuktāhārasahasrāṇi dakṣiṇapārśve sthāpitāni /",
    "K12bsu035_u:2082": " daśamuktāhārasahasrāṇi vāmapārśve sthāpitāni /",
    "K12bsu035_u:2083": " gṛhāntare jānumātraṃ māndāravapuṣpavarṣaṃ prāvarṣat /",
    "K12bsu035_u:2084": " divyāśca dundubhayaḥ parāhatāḥ /",
    "K12bsu035_u:2085": " yena sarve jambudvītāḥ prativibuddhāḥ /",
    "K12bsu035_u:2086": " atha jalavāhanaḥ śreṣṭhī prativibuddhaṃ //",
    "K12bsu035_u:2087": " atha tāni daśadevaputrasahasrāṇi khagapathenopakrāntāni /",
    "K12bsu035_u:2088": " te ca devaputrā rājñaḥ sureśvaraprabhasya viṣaye sthānasthānāntare māndāravapuṣpavarṣaṃ",
    "K12bsu035_u:2089": " pravarṣayanto yenāṭavīsaṃbhavā puṣkariṇī tenopasaṃkrāntāḥ te tatra puṣkariṇyāṃ māndāravapuṣpaṃ",
    "K12bsu035_u:2090": " pravarṣayantastata evāntarhitāḥ punarapi devālayaṃ gatāḥ /",
    "K12bsu035_u:2091": " tatra pañcabhiḥ kāmaguṇai ramanti sma /",
    "K12bsu035_u:2092": " krīḍanti sma /",
    "K12bsu035_u:2093": " paricālayanti sma /",
    "K12bsu035_u:2094": " mahatīṃ śrīsaubhāgyatāmanubhavanti sma /",
    "K12bsu035_u:2095": " jambudvīpe ca rātrīprabhātābhūt //",
    "K12bsu035_u:2096": " atha khalu rājā sureśvaraprabho gaṇakamahāmātyānpṛcchati /",
    "K12bsu035_u:2097": " kimarthamadya rātrāvetāni nimittāni prādurbhūtāni /",
    "K12bsu035_u:2098": " te 'vocan /",
    "K12bsu035_u:2099": " yatkhalu devo jānīyāt /",
    "K12bsu035_u:2100": " jalavāhanasya śreṣṭhidārakasya catvāriṃśanmuktāhārasahasrāṇi pravarṣitāni divyāni ca māndāravapuṣpāṇi nirgacchanti /",
    "K12bsu035_u:2101": " rājāha /",
    "K12bsu035_u:2102": " bhavanto jalavāhanaṃ śreṣṭhinaṃ dārakaṃ priyavacanena śabdāpayan //",
    "K12bsu035_u:2103": " atha te gaṇakamahāmātyā yena jalavāhanasya gṛhaṃ tenopasaṃkrāntāḥ /",
    "K12bsu035_u:2104": " upasaṃkramya jalavāhanasya śreṣṭhina etadavocan /",
    "K12bsu035_u:2105": " rājā sureśvaraprabhastvāmāmantrayate /",
    "K12bsu035_u:2106": " atha jalavāhanaḥ śreṣṭhī mahāmātyaiḥ sārdhaṃ yena rājā sureśvaraprabhastenopajagāma /",
    "K12bsu035_u:2107": " upasaṃkramyaikānte niṣaṇṇaḥ /",
    "K12bsu035_u:2108": " rājā (Bagchi 104) pṛcchati /",
    "K12bsu035_u:2109": " jalavāhana kiṃ nimittaṃ jānīyā yadadya rātrāvīdṛśāni śubhanimittāni prādurbhūtāni /",
    "K12bsu035_u:2110": " atha jalavāhanaḥ śreṣṭhī sureśvaraprabhasyaitadavocat /",
    "K12bsu035_u:2111": " jānābhi deva niyataṃ daśamatsyasahasrāṇi kālagatāni /",
    "K12bsu035_u:2112": " rājāha /",
    "K12bsu035_u:2113": " kathaṃ jānāsi /",
    "K12bsu035_u:2114": " jalavāhana āha /",
    "K12bsu035_u:2115": " gacchatu deva jalāmbarastāṃ mahāpuṣkariṇīṃ praviśatu /",
    "K12bsu035_u:2116": " kiṃ tāni daśamtsyasahasrāṇi jīvanti atha kālagatāni /",
    "K12bsu035_u:2117": " rājāha / evamastu //",
    "K12bsu035_u:2118": " atha jalavāhanaḥ śreṣṭhidārako jalāmbaraṃ dārakametadavocat /",
    "K12bsu035_u:2119": " gaccha kulaputrāṭavīsaṃbhavāyāṃ puṣkariṇyāṃ paśya /",
    "K12bsu035_u:2120": " kiṃ tāni daśamatsyasahasrāṇi jivanti atha kālagatāni /",
    "K12bsu035_u:2121": " atha jalāmbaro dārakaḥ śīghraṃ śīghraṃ yenāṭavīsaṃbhavā puṣkariṇī tenopajagāma /",
    "K12bsu035_u:2122": " upasaṃkramya dadarśa /",
    "K12bsu035_u:2123": " tāni daśamtsyasahasrāṇi kālagatāni mahāntaṃ ca māndāravapuṣpavarṣaṃ dṛṣṭvā punarapi nivṛttaḥ pituretadavocat /",
    "K12bsu035_u:2124": " kālagatānīti /",
    "K12bsu035_u:2125": " atha jalavāhanaḥ śreṣṭhī dārako jalambarasya dārakasyāntikādidaṃ vacanaṃ śrutvā yena rājā sureśvaraprabhastenopasaṃkramyaitāṃ prakṛtimārocayati sma /",
    "K12bsu035_u:2126": " yatkhalu devo jānīyāttāni daśamtsyasahasrāṇi sarvāṇi kālagatāni deveṣu trāyastriṃśatsvupapannāni /",
    "K12bsu035_u:2127": " teṣāṃ devaputrāṇāmanubhāvenādya rātrāvidṛśāni śubhanimittāni prādurbhūtāni /",
    "K12bsu035_u:2128": " yadasmākaṃ gṛhe catvāriṃśanmuktāhārasahasrāṇi divyāni ca māndāravapuṣpāṇi pravarṣitāni /",
    "K12bsu035_u:2129": " atha sa rājā hṛṣṭastuṣṭa udagrāttamanā babhūva //",
    "K12bsu035_u:2130": " atha khalu bhagavānpunastāṃ bodhisattvasamuccayāṃ kuladevatāmetadavocat //",
    "K12bsu035_u:2131": " syātkhalu punaryuṣmākaṃ kuladevate 'nyaḥ sa tena kālena tena samayena sureśvaraprabho nāma rājā babhūva /",
    "K12bsu035_u:2132": " na khalu punarevaṃ draṣṭavyam /",
    "K12bsu035_u:2133": " tatkasya hetoḥ /",
    "K12bsu035_u:2134": " daṇḍapāṇiḥ śākyastena kālena tena samayena sureśvaraprabho nāma rājā babhūva /",
    "K12bsu035_u:2135": " syātkhalu punaḥ kuladevate 'nyaḥ sa tena kālena tena samayena jaṭiṃdharo nāma śreṣṭhī babhūva /",
    "K12bsu035_u:2136": " na khalu punarevaṃ draṣṭavyam /",
    "K12bsu035_u:2137": " tatkasya hetoḥ /",
    "K12bsu035_u:2138": " rājā śuddhodanaḥ sa tena kālena tena samayena jaṭiṃdharo nāma śreṣṭhyabhūt //",
    "K12bsu035_u:2139": " (Bagchi 105)",
    "K12bsu035_u:2140": " syātkhalu punaste kuladevate 'nyaḥ sa tena kālena tena samayena jalavāhanaḥ śreṣṭhidārako 'bhūt /",
    "K12bsu035_u:2141": " na khalu punarevaṃ draṣṭavyam /",
    "K12bsu035_u:2142": " tatkasya hetoḥ /",
    "K12bsu035_u:2143": " ahaṃ sa tena kālena tena samayena jalavāhanaḥ śreṣṭhidārako 'bhūt //",
    "K12bsu035_u:2144": " syātkhalu punaste kuladevate 'nyā sā tena kālena tena samayena jalavāhanasya jalāmbujagarbhā nāma bhāryābhūt /",
    "K12bsu035_u:2145": " na khalu punarevaṃ draṣṭavyam /",
    "K12bsu035_u:2146": " tatkasya hetoḥ /",
    "K12bsu035_u:2147": " gopā nāma śākyakanyā tena kālena samayena jalavāhanasya jalāmbujagarbhā nāma bhāryābhūt /",
    "K12bsu035_u:2148": " rāhulabhadrastena kalena tena samayena jalāmbaro nāma dārako 'bhūt /",
    "K12bsu035_u:2149": " ānandaḥ sa tena kālena tena samayena jalagarbho nāma dārako 'bhūt /",
    "K12bsu035_u:2150": " syātkhalu punaste kuladevate 'nyāni tāni tena kālena tena samayena daśamatsyasahasrāṇi babhūvaḥ /",
    "K12bsu035_u:2151": " na punarevaṃ draṣṭavyam /",
    "K12bsu035_u:2152": " tatkasya hetoḥ /",
    "K12bsu035_u:2153": " amūni tāni jvalanāntaratejorājapramukhāni daśadevaputrasahasrāṇi tena kālena tena samayena daśamatsyasahasrāṇi babhūvuḥ /",
    "K12bsu035_u:2154": " yāni mayodakena saṃtarpitāni /",
    "K12bsu035_u:2155": " bhojanavareṇa ca gambhīraśca pratītyasamutpādo dharmo deśitaḥ /",
    "K12bsu035_u:2156": " ratnaśikhinastathāgatasyārhataḥ samyaksaṃbuddhasya nāmadheyaṃ śrāvitaḥ /",
    "K12bsu035_u:2157": " tena kuśaladharmahetunā mamāntika ihāgatāni yenaitarhyanuttarāyāṃ samyaksaṃbodhau vyākṛtāni /",
    "K12bsu035_u:2158": " atīva prītiprāsādaprāmodyena dharmaśrutigauraveṇa sarvavyākaraṇanāmadheyāni pratilabdhānīti //",
    "K12bsu035_u:2159": " syātkhalu punaste kuladevate 'nyā sā tena kālena tena samayena vṛkṣadevatābhūt /",
    "K12bsu035_u:2160": " naivaṃ draṣṭavyam /",
    "K12bsu035_u:2161": " tatkasya hetoḥ /",
    "K12bsu035_u:2162": " tvamabhūḥ kuladevate tena kālena tena samayena vṛkṣadevatā /",
    "K12bsu035_u:2163": " anena kuladevate paryāyeṇaivaṃ veditavyam /",
    "K12bsu035_u:2164": " yathā mayā saṃsāre saṃsaratā bahavaḥ sattvāḥ paripācitā bodhau /",
    "K12bsu035_u:2165": " ye te sarve vyākaraṇabhūmiṃ pratilapsyante 'nuttarāyāṃ samyaksaṃbodhāviti //",
    "K12bsu035_u:2166": " iti śrīsuvarṇaprabhāsottamasūtrendrarāje jalavāhanasya matsyavaineyaparivarto 'ṣṭādaśaḥ /",
    "K12bsu035_u:2167": " (Bagchi 106)",
    "K12bsu035_u:2168": " // vyāghrīparivartaḥ //",
    "K12bsu035_u:2169": " punaraparaṃ kuladevate parahitārthāyātmaparityāgamapi bodhisattvabhūtena bhavitavyam /",
    "K12bsu035_u:2170": " tatkathamidam /",
    "K12bsu035_u:2171": " divi bhuvi ca visṛtavipulavimalavividhaguṇaśatakiraṇo 'pratihatajñānadarśanabalaparākramo",
    "K12bsu035_u:2172": " bhagavānbhikṣuśatasahasraparivṛtaḥ pañcavidhacakṣuprāptaḥ prañcāleṣu janapadeṣu janapadacārikāṃ",
    "K12bsu035_u:2173": " caramāṇo 'nyatameva vanakhaṇḍamanuprāpto babhūva /",
    "K12bsu035_u:2174": " sa tatra dadarśa haritamṛdunīlaśādvalatalavividhakusumapratimaṇḍitaṃ pṛthivīpradeśaṃ dṛṣṭvā ca bhagavānāyuṣmantamānandamāmantrayati sma /",
    "K12bsu035_u:2175": " ruciro 'yamānanda /",
    "K12bsu035_u:2176": " pṛthivīpradeśaḥ /",
    "K12bsu035_u:2177": " asmiṃścāsmikasthānaniṣṭhā saṃjñāyate /",
    "K12bsu035_u:2178": " etarhi tathāgatasyāsanaṃ prajñāpaya /",
    "K12bsu035_u:2179": " tatasyena bhagavata ājñayāsanaṃ prajñaptam /",
    "K12bsu035_u:2180": " prajñapya ca bhagavantametadavocat /",
    "K12bsu035_u:2181": " prajñaptamāsanaṃ bhagavanniṣīda jṣṭheṣṭha śreṣṭha nṛṇāṃ varada variṣṭha mokṣavaha paramāmṛtakathāṃ visṛja nṛṇāṃ hitāya bhagavannidhanaviprayuktaṃ",
    "K12bsu035_u:2182": " atha bhagavāṃstasminnāsane niṣadya bhikṣūnāmantrayate sma /",
    "K12bsu035_u:2183": " icchatha yūyaṃ bhikṣavo duṣkarakārikāṇāṃ bodhisattvānāṃ śarīrāṇi draṣṭum //",
    "K12bsu035_u:2184": " evamukte bhikṣavo bhagavantametadavocan /",
    "K12bsu035_u:2185": " ayamṛṣivarakālaprāpta sattvārthasāramadvayanīratasya draṣṭum /",
    "K12bsu035_u:2186": " asmābhirasthīṇyaparimita guṇaśritasya tatsādhu ghāṭaya // Suv_19.1 //",
    "K12bsu035_u:2187": " atha bhagavānsahasrāracakracaraṇavilikhitatalena sthūlitanavakamalakomalena pāṇinā dharaṇītalaṃ jaghāna vyāhatamātreṇa ṣaḍvikāraṃ pṛthivī cacāla",
    "K12bsu035_u:2188": " maṇikena karajātavikṛtaṃ ca stūpaṃ tato 'bhyujjagāma /",
    "K12bsu035_u:2189": " atha bhagavānāyuṣmantamānandamāmantrayate sma /",
    "K12bsu035_u:2190": " vighāṭayānandemaṃ stūpam /",
    "K12bsu035_u:2191": " athāyuṣmānānando bhagavate pratikṣutya stūpaṃ vighaṭayāmāsa /",
    "K12bsu035_u:2192": " sa tatra dadarśa kanakavisṛtamuktāsaṃchāditaṃ hiraṇyamayaṃ samudrakam /",
    "K12bsu035_u:2193": " dṛṣṭvā ca bhagavantametadavocat /",
    "K12bsu035_u:2194": " hiraṇyamayaṃ bhagavansamudrakaḥ samuddhṛtaḥ /",
    "K12bsu035_u:2195": " bhagavānuvāca /",
    "K12bsu035_u:2196": " saptaite samudrakānsarva uddhāṭanīyāḥ /",
    "K12bsu035_u:2197": " tadoddhāṭayāmāsa /",
    "K12bsu035_u:2198": " sa tatra dadarśa himakumudasadṛśānyasthīni /",
    "K12bsu035_u:2199": " dṛṣṭvā ca bhagavantametadavocat /",
    "K12bsu035_u:2200": " bhagavannasthīnyupalakṣyante /",
    "K12bsu035_u:2201": " bhagavānāha /",
    "K12bsu035_u:2202": " ānīyatāmānanda mahāpuruṣasyāsthīni //",
    "K12bsu035_u:2203": " (Bagchi 107)",
    "K12bsu035_u:2204": " athāyuṣmānānandastānyasthīnyādāya bhagavate buddhāyopanāmayāmāsa /",
    "K12bsu035_u:2205": " bhagavāṃścāsthīni gṛhītvā saṃghasya purataḥ saṃsthāpyovāca /",
    "K12bsu035_u:2206": " imānyasthīni mahāpravaraguṇāmuktasya samantadamadhyānakṣāntipravaradṛḍhotsāhayaśaḥsaṃskṛto bhūyaḥ satatasamitaṃ bodhau matimato dṛḍhotsāhino dhṛtimataḥ sadādānaniratasya /",
    "K12bsu035_u:2207": " tato bhagavānbhikṣūnāmantrayāmāsa /",
    "K12bsu035_u:2208": " vadanta bhikṣavo bodhisattvaśarīrāṇi śīlaguṇavāsitāni paramadurlabhadarśanāni puṇyakṣetrabhūtāni /",
    "K12bsu035_u:2209": " tataste bhikṣavaḥ kṛtakarapuṭā āvarjitamanasastāni śarīrāṇi mūrdhnā vandante sma //",
    "K12bsu035_u:2210": " athāyuṣmānānandaḥ kṛtakarapuṭo bhagavantametadavocat /",
    "K12bsu035_u:2211": " bhagavānatītānāgatapratyutpannasarvalokābhyudbhataḥ sarvasattvairnamaskṛtaḥ tatkathaṃ tathāgata evaitānyasthīni namasyate /",
    "K12bsu035_u:2212": " atha bhagavānāyuṣmantamānandametadavocat /",
    "K12bsu035_u:2213": " vandanīyānīmānyasthīnyānanda /",
    "K12bsu035_u:2214": " tatkasya hetoḥ /",
    "K12bsu035_u:2215": " ebhirānandāsthibhirmayaivaṃ kṣipramanuttarā samyaksaṃbodhirabhisaṃbuddheti /",
    "K12bsu035_u:2216": " bhūtapūrvamānandātīte 'dhvanyanekadhanadhānyavāhanabalopapanno 'pratihatabalaparākramo mahāratho nāma rājābhūt /",
    "K12bsu035_u:2217": " tasya devakumārasadṛśāstrayaḥ putrā babhūvaḥ /",
    "K12bsu035_u:2218": " mahāpraṇādo mahādevo mahāsattvāśceti /",
    "K12bsu035_u:2219": " atha rājā krīḍanārthamudyānamabhiniṣkramate sma /",
    "K12bsu035_u:2220": " te ca kumārāstasyodyānasya guṇānurādhitayā kusumalolayā cetastato 'nuvicaramānā mahādvādaśavanagulmaṃ praviviśuḥ /",
    "K12bsu035_u:2221": " teṣu prasṛteṣu kumāropasthāyakā anyonyaprasṛtā babhūvuḥ /",
    "K12bsu035_u:2222": " rājakumārotsṛṣṭā udyānamahatyāmalakṣitāyāṃ taṃ dvādaśavanagulmaṃ praviviśuḥ /",
    "K12bsu035_u:2223": " atha mahāpraṇādo bhrātṛdvayamuvāca /",
    "K12bsu035_u:2224": " bhīrme hṛdayamāviśate /",
    "K12bsu035_u:2225": " āgacchata mā vayaṃ śvāpade vināśamāpadyema /",
    "K12bsu035_u:2226": " mahādeva uvāca /",
    "K12bsu035_u:2227": " na me bhayamastyapi tviṣṭajanaviyogāddhi me hṛdaye pravartate /",
    "K12bsu035_u:2228": " mahāsattva uvāca //",
    "K12bsu035_u:2229": " na ca mama bhayamihāsti nāpi śoko vanavare munijanasaṃstute vivikte /",
    "K12bsu035_u:2230": " paramasuvipulamahārthatā lābhā hṛdayamidaṃ mama saṃprapuṣpati ca // Suv_19.2 //",
    "K12bsu035_u:2231": " (Bagchi 108)",
    "K12bsu035_u:2232": " atha te rājakumārāstad dvādaśavanagulmavivaraṃ cañcūryamāṇā ekāṃ vyāghrīṃ dadṛśuḥ",
    "K12bsu035_u:2233": " saptāhaprasutāṃ pañcasutaparivṛtāṃ kṣuttṛṣaparikarṣitāṃ paramadurbalaśarīrāṃ dṛṣṭā",
    "K12bsu035_u:2234": " mahāpraṇādo 'bravīt /",
    "K12bsu035_u:2235": " bho kaṣṭamiyaṃ tapasvinī ṣaḍahaprasutā vā saptāhaprasutā vā bhaviṣyati /",
    "K12bsu035_u:2236": " idānīṃ bhojanamalabhamānā svasutāni bhakṣayiṣyati jighatsayā vā kālaṃ kariṣyati /",
    "K12bsu035_u:2237": " mahāsattva uvāca /",
    "K12bsu035_u:2238": " kimasyāstapasvinyā bhojanam /",
    "K12bsu035_u:2239": " mahāpraṇāda uvāca /",
    "K12bsu035_u:2240": " māṃsoṣṇāni rūdhirāṇi rasasaṃkāśaṃ bhavedyadiha /",
    "K12bsu035_u:2241": " etadbhojanamuktaṃ vyāghratarakṣvṛkṣasiṃhānām // Suv_19.3 //",
    "K12bsu035_u:2242": " mahādeva uvāca /",
    "K12bsu035_u:2243": " ihaiṣā tapasvīnī kṣuttuṣaparītaśarīrā alaṃ prāṇāvaśeṣā paramadurbalā na śakyamanyasthāne bhojanamanveṣṭum /",
    "K12bsu035_u:2244": " ko 'syāḥ prāṇaparirakṣaṇārthamātmaparityāgaṃ kuryāditi /",
    "K12bsu035_u:2245": " mahāpraṇāda uvāca /",
    "K12bsu035_u:2246": " bho duṣkara ātmaparityāgaḥ /",
    "K12bsu035_u:2247": " mahāsattva uvāca /",
    "K12bsu035_u:2248": " asmadvidhān duṣkara śarīra abhiyuktānāṃ eṣa nayaḥ /",
    "K12bsu035_u:2249": " anyeṣāṃ parahitābhiyuktānāṃ satpuruṣāṇa na duṣkaraḥ // Suv_19.4 //",
    "K12bsu035_u:2250": " api ca /",
    "K12bsu035_u:2251": " kṛpākaruṇamamavatāriya sattvo divi ceha labhyate saḥ /",
    "K12bsu035_u:2252": " svadeha śataśa iha kṛtva muditamanāḥ parajīvaśarīre // Suv_19.5 //",
    "K12bsu035_u:2253": " atha te rājakumārāḥ paramasaṃdīptā eṣā vyāghrīti drutamanimiṣimanunirīkṣantaḥ pracaṅkramustato mahāsattvasyaitadabhūt /",
    "K12bsu035_u:2254": " ayamidānīmātmaparityāgasya kālaḥ / kutaḥ -",
    "K12bsu035_u:2255": " suciramapi ṛto 'yaṃ pūtikāyo mahāhaiḥ śayanavasanānnairbhojanairvāhanaiśca /",
    "K12bsu035_u:2256": " (Bagchi 109)",
    "K12bsu035_u:2257": " śtanayakṛtadharmābhaidanāntairanantaṃ na vijahati anupūrvaṃ svasvabhāvaṃ kṛtaghnuḥ // Suv_19.6 //",
    "K12bsu035_u:2258": " api ca /",
    "K12bsu035_u:2259": " nāstī tasyopajīvyaṃ sarvatu madhye bhutatvāttaṃ niyojya /",
    "K12bsu035_u:2260": " tasmai jarāmaraṇasya samudra-uttaraṇapotabhūtu bhavissam // Suv_19.7 //",
    "K12bsu035_u:2261": " api ca /",
    "K12bsu035_u:2262": " tyaktvāhaṃ puṇḍrabhūtaṃ bhavaśatabharitaṃ viṣṭāntaḥ pūrṇam /",
    "K12bsu035_u:2263": " niḥsāraphenakalpaṃ kṛmiśatabharitaṃ kāryakṛtyaṃ tanu hi // Suv_19.8 //",
    "K12bsu035_u:2264": " niḥśoka nirvikāraṃ nirupadhimamalaṃ dhyānaprajñādiguṇaiḥ /",
    "K12bsu035_u:2265": " saṃpūrṇaṃ dharmakāya guṇaśatabharitaṃ prāpsyeva suśuddham // Suv_19.9 //",
    "K12bsu035_u:2266": " sa khalvevaṃ kṛtavyavasāyaḥ paramakaruṇoparigatahṛdayaḥ tayorvikṣepaṃ cakāra /",
    "K12bsu035_u:2267": " gacchetāṃ tāvadbhavantau svakāryeṇāhaṃ dvādaśavanagulmaṃ pravekṣyāmīti //",
    "K12bsu035_u:2268": " atha sa mahāsattvo rājakumāraḥ tasmādupavanātpratinivṛtya vyāghryā ālayamupagamya vanalatāyāṃ prāvaraṇamṛtsṛjya praṇidhānaṃ cakāra /",
    "K12bsu035_u:2269": " eṣo 'haṃ jagato hitārthamanuttarāṃ bodhiṃ vibudhya śivāṃ kāruṇyātpradadāmi niścalamatirdehaṃ parairdustyajam /",
    "K12bsu035_u:2270": " tanme bodhiranāmayā yā jinasutairabhyarcitā nirjvalā trailikyaṃ bhavasāgarātpratibhayāduttārayeyānmām /",
    "K12bsu035_u:2271": " ityatha vyāghryā abhimukhaṃ mahāsattvaḥ prapatitaḥ /",
    "K12bsu035_u:2272": " tato vyāghrī maitrīvato bodhisattvasya na kiñciccakre /",
    "K12bsu035_u:2273": " tato bodhisattvo durbalāvarto 'yamathetyutthāya śastraṃ paryeṣate sma /",
    "K12bsu035_u:2274": " kṛpāmatirna kvacicchastramalabhat /",
    "K12bsu035_u:2275": " so 'tibalāṃ varṣaśatikāṃ vaṃśalatāṃ (Bagchi 110)",
    "K12bsu035_u:2276": " gṛhītvā tayā svabālamutkṣepya vyāghrīsamīpe papāta /",
    "K12bsu035_u:2277": " prapatitamātre ca bodhisattve bhūmiriyaṃ pracaravihīneva nauḥ salilamadhye gatā ṣaḍvikāraṃ pracacāla /",
    "K12bsu035_u:2278": " rāhugrasta iva dinakarakiraṇo na babhrāje /",
    "K12bsu035_u:2279": " divyagandhacūrṇasaṃniśritaṃ ca kusumavarṣaṃ papāta /",
    "K12bsu035_u:2280": " athānyatarā vismayā varjitamanasā devatā bodhisattvaṃ tuṣṭāva //",
    "K12bsu035_u:2281": " yathā kāruṇyaṃ te visṛtamiha sattveṣu sumate",
    "K12bsu035_u:2282": " yathā vai taddehaṃ tyajasi naravīra pramuditaḥ /",
    "K12bsu035_u:2283": " śivaṃ śreṣṭhaṃ sthānaṃ jananamaraṇārthe virahitaṃ",
    "K12bsu035_u:2284": " nirāyāsaṃ śāntaṃ tvamiha na cirātprāpsyasi śubham // Suv_19.10 //",
    "K12bsu035_u:2285": " atha khalu sā vyāghrī rudhiramrakṣitaśarīraṃ bodhisattvamavekṣya muhūrtamātreṇa nirmāṃsarudhiramasthyavaśeṣaṃ cakāra //",
    "K12bsu035_u:2286": " atha mahāpraṇādastaṃ bhūmikampamanuniśamya mahādevametadavocat //",
    "K12bsu035_u:2287": " pracalita sasamudrā sāgarā vasumatidaśadikṣū suptaraśmiśca sūryaḥ /",
    "K12bsu035_u:2288": " patati kusumavarṣaṃ vyākulaṃ vā mano me svatanuriha visṛṣṭaḥ sāṃprataṃ bhrātṛṇā me // Suv_19.11//",
    "K12bsu035_u:2289": " mahādeva uvāca /",
    "K12bsu035_u:2290": " yathā ca so karuṇavaco hyavocata samīkṣya tāṃ svatanāyabhakṣaṇodyatāṃ /",
    "K12bsu035_u:2291": " kṣudhānvitāṃ vyaśanaśataiḥ samanvitāṃ sudurbalā matiriha saṃśayā tu me // Suv_19.12 //",
    "K12bsu035_u:2292": " atha tau rājakumārau paramaśokābhibhūtau vāṣpapariplutākṣau tamenaṃ panthānaṃ pratinivṛtya gacchantau vyāghrīsamīpamevābhijagmatuḥ /",
    "K12bsu035_u:2293": " taṃ dadṛśtuḥ śataṃ vaṃśalatāsamāyuktaṃ prāvaraṇaṃ kṛṣṇavikṛṣṇāni (Bagchi 111)",
    "K12bsu035_u:2294": " cāsthīni rudhirakardamāni /",
    "K12bsu035_u:2295": " nānādigvidikṣu keśānvistīrṇāndṛṣṭvā ca samūrcchannau bhūmau nipetatuḥ /",
    "K12bsu035_u:2296": " sacirātsaṃjñāmupalabhyotthāyocceyabāhū ārtasvaraṃ mumucatuḥ /",
    "K12bsu035_u:2297": " aho priyabhrātṛka pārthivāyaṃ tathā jananī sutavatsalā yā",
    "K12bsu035_u:2298": " pṛcchiṣyate sā jananī tṛtīyaḥ kva vā yuvābhyāṃ kamalāyatekṣṇaḥ // Suv_19.13 //",
    "K12bsu035_u:2299": " aho hi asmākamihaiva śobhitaṃ nanū pradeśe maraṇaṃ na jīvitam /",
    "K12bsu035_u:2300": " kathaṃ mahāsattvavivarjitā vayaṃ dāsyāmahe darśanamambatātayoḥ // Suv_19.14 //",
    "K12bsu035_u:2301": " atha tau rājakumārau bahuvividhakaruṇaṃ vilāpya pracakramatuḥ /",
    "K12bsu035_u:2302": " tatra kumārasyopasthāyakā diśi vidiśi pradhāvantaḥ kumārānveṣaṇāḥ parasparaṃ dṛṣṭvā ca papracchuḥ kva kumāraḥ kva kumāra iti /",
    "K12bsu035_u:2303": " tasmiṃśca samaye devī śayanatalagatā priyaviprayogasūcakaṃ svapnaṃ dadarśa /",
    "K12bsu035_u:2304": " tadyathā stanau chidyamānau dantotpātanaṃ ca kriyamāṇaṃ trayaḥ kapotaśāvakāḥ pratilambhamānāste bhītā eva śyenenācchidyamānāḥ /",
    "K12bsu035_u:2305": " atha devī bhūmikāmpādutrastahṛdayā sahasā prativibudhya cintāparā babhūva //",
    "K12bsu035_u:2306": " kimeṣā bhūtadhātrī jalanidhivasanā kampati bhṛśaṃ sūryaḥ śūlī na raśmirmama ca kica bhūbhajaṃ vayati vā /",
    "K12bsu035_u:2307": " duḥkhaṃ kurvati me gātraṃ calati ca nayanaṃ svastanaṃ chidyatī ca /",
    "K12bsu035_u:2308": " svasti me syātsutānāṃ vanavivaramidaṃ krīḍanārthaṃ gatānām // Suv_19.15 //",
    "K12bsu035_u:2309": " athaivaṃ cintayantyāśceṭī ca saṃtrastahṛdayā praviśya devyā nivedayāmāsa /",
    "K12bsu035_u:2310": " devi kumāraparicārakāḥ kumāramanveṣante naṣṭaḥ śrūyate /",
    "K12bsu035_u:2311": " tatra putrahataśravaṇācca devī saṃkampitāhṛdayā vāṣpākulanayanavadanā (Bagchi 112)",
    "K12bsu035_u:2312": " rājānamabhigamyovāca /",
    "K12bsu035_u:2313": " deva naṣṭo me priyasutaḥ śrūyate /",
    "K12bsu035_u:2314": " rājāpi saṃkampitahṛdayaḥ paramasaṃtrāsamāpede /",
    "K12bsu035_u:2315": " hā kaṣṭaṃ viyukto 'smi priyasutena /",
    "K12bsu035_u:2316": " atha rājā devīmāśvāsayāmāsa /",
    "K12bsu035_u:2317": " mā bhīrdevi putrārthaṃ vayaṃ kumārānveṣaṇopalabhantaḥ /",
    "K12bsu035_u:2318": " tatra pravṛtte kumārānveṣaṇābhidrute janakāya athācirādeva rājā dadarśa dūrata evāgacchantau rājakumārau /",
    "K12bsu035_u:2319": " dṛṣṭvā rājābravīt /",
    "K12bsu035_u:2320": " etāvālabhantau kumārau na tu sarve /",
    "K12bsu035_u:2321": " hā kaṣṭaṃ sutaviyogo nāma /",
    "K12bsu035_u:2322": " na bhavati nirupalambhe na prītirevaṃ narāṇāṃ bhavati sutaviyogādyādṛśaṃ daurmanasyam /",
    "K12bsu035_u:2323": " nanu varasukhinaste yena puṃsābhiyogā maraṇamupagatā vā ye na jīvanti putrāḥ // Suv_19.16 //",
    "K12bsu035_u:2324": " atha devī paramaśokābhibhūtā marmahanteva kalabhī ārtasvaramuvāca //",
    "K12bsu035_u:2325": " yadi tanayāstrayasya bhṛtyavargā vanavare kusumākule praviṣṭāḥ /",
    "K12bsu035_u:2326": " kva sa hṛdayasamo samastṛtīyaḥ sutamanayāpadavaiti kanīyasametat // Suv_19.17 //",
    "K12bsu035_u:2327": " tayorāgatayo rājā putrāvetatparyapṛcchatotsukaḥ kumārau paripṛcchati sma /",
    "K12bsu035_u:2328": " kva dārakaḥ kanīyasa iti /",
    "K12bsu035_u:2329": " tataḥ śokārtāvaśrudrutanayanau pariśuṣkatālvoṣṭhadaśanavadanau na kiñcidūcatuḥ // devyuvāca //",
    "K12bsu035_u:2330": " kathayatāṃ laghu vimuhyati smṛtiśca paramabhṛśaṃ paripīḍyate ca dehaḥ /",
    "K12bsu035_u:2331": " kva sa mama putrastṛtīya hṛdayaṃ idaṃ sphuṭitaṃ tu saṃmūrcchati vā // Suv_19.18 //",
    "K12bsu035_u:2332": " atha tau kumārau vistareṇa taṃ vṛttāntaṃ nivedayāmāsa /",
    "K12bsu035_u:2333": " sahaśravaṇena rājā devī parijanāśca mohamupagatāḥ /",
    "K12bsu035_u:2334": " mohapratyāgatāśca karuṇārtasvaraṃ rodamānāstaṃ deśamabhijagmuḥ /",
    "K12bsu035_u:2335": " atha rājā devī ca taṇyasthīnyapagatarudhiramāṃsāni vāyunā diśo vidiśaśca keśavikīrṇā dṛṣṭvā (Bagchi 113)",
    "K12bsu035_u:2336": " cāhata iva drumo bhūmau nipatitau /",
    "K12bsu035_u:2337": " tataḥ purohitaḥ suciraṃ tāmavasthāṃ dṛṣṭvā salilamalayacandanapaṅkai rājño devyāśca śarīraṃ prahlādayāmāsa /",
    "K12bsu035_u:2338": " atha sucirātsaṃjñāmupalabhya rājotthāya karuṇakaruṇaṃ vilalāpa //",
    "K12bsu035_u:2339": " hā kaṣṭaṃ putra kva manorasa darśanīya mṛtyorvaśaṃ śīghramupagatāsi /",
    "K12bsu035_u:2340": " mṛtyoḥ praśmameva hi cāgato vinā te paraṃ mama bhaviṣyati duḥkhamanyat // Suv_19.19 //",
    "K12bsu035_u:2341": " devī ca mohātyāgatā prakīrṇakeśī bāhubhyāmurastāḍayantī sthānyāṃ pluta iva matsyā dharaṇyāstale parivartamānā mahiṣīva naṣṭavatsā kalabhīva naṣṭaśāvakā karuṇakaruṇaṃ roditi //",
    "K12bsu035_u:2342": " hā kānta priyasuta kena vrajase bhagno 'yaṃ padmo dharaṇītale hi vikīrṇaḥ /",
    "K12bsu035_u:2343": " śatruṇā mama bhuvi kena nāśaṃ gato 'dya putro me nayanamanoharacandraḥ",
    "K12bsu035_u:2344": " hā kiṃ śarīramiha adya na yāti bhagnaṃ paśyāmi haṃ sutavaraṃ nihataṃ pṛthivyām // Suv_19.20 //",
    "K12bsu035_u:2345": " saṃvyaktaṃ hṛdayamayo mamaitaṃ dhigvyasanaṃ avekṣya no cedbhedayate /",
    "K12bsu035_u:2346": " hā caitatpāpakaṃ svapnaphalaṃ yacchinnāvimāvadya kenacidasinā /",
    "K12bsu035_u:2347": " svapnāntare dvau stanau daṃṣṭrotpāṭya me priyasuto nāśaṃ gataḥ śīghramataḥ // Suv_19.21 //",
    "K12bsu035_u:2348": " sa śyenenāpahṛto yathaiva iha me labdhaiḥ kapotaistribhiḥ /",
    "K12bsu035_u:2349": " so me 'dya tribhirātmajaiḥ parivṛta eko hato mṛtyunā // Suv_19.22 //",
    "K12bsu035_u:2350": " (Bagchi 114)",
    "K12bsu035_u:2351": " atha rājā devī ca bahuvidhaṃ karuṇakaruṇaṃ paridevatastayoḥ sarvabharaṇānyavamucya",
    "K12bsu035_u:2352": " mahatā janakāyena sārdhaṃ putrasya śarīrapūjāṃ kṛtvā tasminpṛthivīpradeśe suvarṇamayacaityeṣu",
    "K12bsu035_u:2353": " nyastāni tāni śarīrāṇi //",
    "K12bsu035_u:2354": " syātte khalu punarānandānyaḥ sa tena kālena tena samayena mahāsattvo nāma rājakumāro 'bhūt /",
    "K12bsu035_u:2355": " naivaṃ draṣṭavyam /",
    "K12bsu035_u:2356": " tatkasya hetoḥ /",
    "K12bsu035_u:2357": " ahaṃ sa tena kālena tena samayena mahāsattvo nāma rājakumāro 'bhūt /",
    "K12bsu035_u:2358": " tadāpi mayānanda rājadveṣamohāparimuktena narakādibhyaśca duḥkhebhyaḥ kṛpayā jagadanugṛhītam /",
    "K12bsu035_u:2359": " kiṃ khalu punaridānīṃ sarvadoṣāpagatena samyaksaṃbuddheneti /",
    "K12bsu035_u:2360": " evaṃ hyekaikasya sattvasyārthe kalpaṃ samudeyaṃ narakeṣu jātiṃ saṃsārādvimocayeyam /",
    "K12bsu035_u:2361": " khalu sattvasāraiśca jagatparigṛhītaṃ duṣkaramanekavidhavicitramiti //",
    "K12bsu035_u:2362": " atha bhagavāṃstasyāṃ velāyāmimā gāthā abhāṣata //",
    "K12bsu035_u:2363": " bahūni kalpāni mayātmā tyaktaḥ paryeṣayetā imamagrabodhim /",
    "K12bsu035_u:2364": " yathāsi rājā yatha rājaputram tathaiva tyaktā maya ātmabhāvāḥ // Suv_19.23 //",
    "K12bsu035_u:2365": " anusmarami purimāsu jātiṣu mahāratho nāma babhūva rājā /",
    "K12bsu035_u:2366": " tasyāpi putrau mahātyāgavanto nāmnā mahāsattva varo babhūva // Suv_19.24 //",
    "K12bsu035_u:2367": " dvau tasya āsīdatha bhrātarau ca nāmnā mahādeva mahāpraṇādaḥ /",
    "K12bsu035_u:2368": " vanakhaṇḍa gatvā va samānagotraistairdṛṣṭa vyāghrī kṣudhayābhibhūtā // Suv_19.25 //",
    "K12bsu035_u:2369": " tasyāgrasattvasya kṛpābhijātā yannūna haṃ ātma tyajeya māṃsam /",
    "K12bsu035_u:2370": " (Bagchi 115)",
    "K12bsu035_u:2371": " eṣā hi vyāghrī kṣudhatarṣapīḍitā khādīya etāni svakātmajāni // Suv_19.26 //",
    "K12bsu035_u:2372": " patitaścāsīttadā sa mahārathasuto mahāsattvaḥ /",
    "K12bsu035_u:2373": " dṛṣṭvā ca vyāghrīṃ kṣudhārtāṃ vyāghrasutamokṣārtham // Suv_19.27 //",
    "K12bsu035_u:2374": " karuṇāmaye patite 'tra kampita saśaila dharaṇī vidruta pakṣisaṃgha vividhāni /",
    "K12bsu035_u:2375": " saṃtrasto mṛgasaṃghastadākulasaṃsthito 'bhūlloko 'yam // Suv_19.28 //",
    "K12bsu035_u:2376": " dvau tasya bhrātarau ca mahāpraṇādastathā mahādevaḥ /",
    "K12bsu035_u:2377": " na labhete mahāsattvaṃ dṛṣṭvā tatra mahāvanakhaṇḍe 'smin // Suv_19.29 //",
    "K12bsu035_u:2378": " atiśokaśalyahṛdayā vicaranti vanāntare visaṃjñāśca /",
    "K12bsu035_u:2379": " paryeṣanti bhrātaramaścumukhāni vicaranti vanamadhye // Suv_19.30 //",
    "K12bsu035_u:2380": " ubhau tau rājakumārau mahāpraṇādastathā mahādevaḥ /",
    "K12bsu035_u:2381": " tatropasaṃkramitva yatra vyāghrī sudurbalā śayitā vyāghrīsutā // Suv_19.31 //",
    "K12bsu035_u:2382": " dṛṣṭvā rudhiraliptāṅgāni keśāsthicarmamātraṃ dharaṇyām /",
    "K12bsu035_u:2383": " avakīrṇa patitāni yatkiñcinmātraṃ tasya patitaṃ dharaṇīyaṃ paśyanti // Suv_19.32 //",
    "K12bsu035_u:2384": " (Bagchi 116)",
    "K12bsu035_u:2385": " ubhau tau nṛpasutau saṃmūrcchitau hi tatra patanti dharaṇīyam /",
    "K12bsu035_u:2386": " naṣṭamanāḥ sarvapāṇḍu rajoliptagātrāḥ smṛtīndriyavihīnamūḍhacittāśca // Suv_19.33 //",
    "K12bsu035_u:2387": " teṣāṃ co pārṣadyāḥ karuṇasvararodamānaśokārttāḥ /",
    "K12bsu035_u:2388": " siñcanti te jalenotthitordhvabahavaśca kradantaḥ // Suv_19.34 //",
    "K12bsu035_u:2389": " tasminpatitamātreṇa sāntarjane vipriyāgramahiṣī ca /",
    "K12bsu035_u:2390": " paśyati pañcastrīśatebhī rājakulāntargatā sukhapraviṣṭakāyā // Suv_19.35 //",
    "K12bsu035_u:2391": " tābhyāṃ stanābhyāṃ kṣīrapramuktaṃ prastravantya vegaiḥ /",
    "K12bsu035_u:2392": " sarvāṅgamasyā hi sūcībhiriva bhidyamānāpi // Suv_19.36 //",
    "K12bsu035_u:2393": " atiśokaghūrṇahṛdayā putraviyogārttaśokaśaraviddhā /",
    "K12bsu035_u:2394": " upasaṃkramitva nṛpatiṃ sudīnamanasā atiśokasaṃtaptā /",
    "K12bsu035_u:2395": " karuṇasvaraṃ rodamāna rājño 'tha mahārathasyaivāvocat // Suv_19.37 //",
    "K12bsu035_u:2396": " śṛṇu mama nṛpate narendra śokāgninā mama dahyate śarīram /",
    "K12bsu035_u:2397": " ubhābhyāṃ stanamukhābhyāṃ kṣīrapramuktamacireṇa // Suv_19.38 //",
    "K12bsu035_u:2398": " sūcībhirivāṅgamaṅgaṃ pīḍyanti sma tāni mama hṛdayaṃ ca /",
    "K12bsu035_u:2399": " (Bagchi 117)",
    "K12bsu035_u:2400": " yathā nimittaṃ yādṛśa na bhūya paśyāmi darśanaṃ priyasutāna // Suv_19.39 //",
    "K12bsu035_u:2401": " putrāṇāṃ me vijāna dadāhi mama jīvitaṃ kṣemaṃ kuruṣva /",
    "K12bsu035_u:2402": " svapno mayā dṛṣṭastrayo mama kapotasutāni yo 'sya tṛtīyamahaṃ kapotasutaṃ priyamanā // Suv_19.40 //",
    "K12bsu035_u:2403": " śyenastatra praviṣṭaḥ śyenenāpahṛtaṃ kapotakaṃ ca svapnāntare ca /",
    "K12bsu035_u:2404": " mama īdṛśa śokaṃ praviṣṭiṃ hṛdaye 'smin // Suv_19.41 //",
    "K12bsu035_u:2405": " atidāhaśokacintā maraṇaṃ mama bhaviṣyati na cireṇa /",
    "K12bsu035_u:2406": " putrāṇa me vijāna dadasva mama jīvitaṃ bhavānsvakāruṇyam // Suv_19.42 //",
    "K12bsu035_u:2407": " evamuktvāgramahiṣī saṃmūrcchati patati tatra dharaṇīye",
    "K12bsu035_u:2408": " smṛtīya parihīnā vinaṣṭacittā visaṃjñamanā /",
    "K12bsu035_u:2409": " sarvāntaḥpuraṇāśca karuṇasvaraṃ rodamānāḥ krandantaḥ // Suv_19.43 //",
    "K12bsu035_u:2410": " dṛṣṭvā tāmagramahiṣīṃ saṃmūrcchitapatitāṃ ca tatra dharaṇīye /",
    "K12bsu035_u:2411": " samanantaraśokārttaḥ putraviyogaḥ sāmātyo rājendraḥ /",
    "K12bsu035_u:2412": " amātyāśca prayuktā jijñāsārthaṃ gatāḥ kumārāṇām // Suv_19.44 //",
    "K12bsu035_u:2413": " (Bagchi 118)",
    "K12bsu035_u:2414": " sarvanagarāntarjanā nānāśastragṛhītotthitāḥ /",
    "K12bsu035_u:2415": " tathā āgatāścāśrumukhā rodamānāḥ pṛcchinti patheṣu taṃ mahāsattvam // Suv_19.45 //",
    "K12bsu035_u:2416": " kiṃ jīvito vāṃ kva gataḥ sāṃprataṃ mahāsattvaḥ kiṃ drakṣyāmyahamadya /",
    "K12bsu035_u:2417": " manāpaṃ sattvadarśana priyamanāpaṃ na cireṇa vinaṣṭaśramam // Suv_19.46 //",
    "K12bsu035_u:2418": " saśokavadanaḥ prayāti viṣaye 'smindāruṇanirdanākaraḥ /",
    "K12bsu035_u:2419": " anantāyāsasaṃkaṭāni ghoṣaḥ rājā mahārathotthāya rodamānaḥ // Suv_19.47 //",
    "K12bsu035_u:2420": " śokārttaḥ siñcati saliladhāraiḥ agramahiṣīṃ ca dharaṇīye patantīṃ /",
    "K12bsu035_u:2421": " siñcati udakena yāvatsmṛtiṃ labhyate utthāya pṛcchiraṃ dīnamānasā // Suv_19.48 //",
    "K12bsu035_u:2422": " kiṃ mama putrā hi mṛtā jīvanti rājā mahārathaścāgramahiṣīṃ ca /",
    "K12bsu035_u:2423": " evamevāvoca diśi vidiśāsu amātyā pārṣadyā jijñāsārthaṃ gatāḥ // Suv_19.49 //",
    "K12bsu035_u:2424": " kumārāṇāṃ mā tvamatidīnamānasā bhavā hīnāyāsa śokahṛdayā /",
    "K12bsu035_u:2425": " evaṃ mahārathaśca kṣamāpayitvā tadāgramahiṣīṃ ca kampo niṣkrame // Suv_19.50 //",
    "K12bsu035_u:2426": " rājakulato 'thāśrumukho rodamānaḥ śokārttaḥ amātyagaṇaparivṛttaḥ /",
    "K12bsu035_u:2427": " sudīnamanasātha dīnacakṣuśca niṣkramya nagarapurato jijñāsārthāya // Suv_19.51 //",
    "K12bsu035_u:2428": " (Bagchi 119)",
    "K12bsu035_u:2429": " rājā putrāṇāṃ bahuprāṇinaḥ aśrumukho rodamāno dhāvati /",
    "K12bsu035_u:2430": " nirgataṃ dṛṣṭvā rājānaṃ pṛṣṭhataḥ samanubuddho 'tha samanantaraniṣkrāntaḥ // Suv_19.52 //",
    "K12bsu035_u:2431": " rājā sa mahārathaḥ samanantarātpriyaputradarśanārthaṃ prekṣati /",
    "K12bsu035_u:2432": " diśatāṃ sugaulanayano dṛṣṭvānyataraṃ puruṣaṃ muṇḍitaśīrṣaṃ ca // Suv_19.53 //",
    "K12bsu035_u:2433": " rudhirāliptāṅga pāṃśulaśarīraṃ aśrumukhaṃ rodamānaṃ gacchantam /",
    "K12bsu035_u:2434": " dāruṇaśokārttaḥ mahārathasya hṛdayastho 'śrumukho rodamānaḥ // Suv_19.54 //",
    "K12bsu035_u:2435": " sthita ūrdhvabāhuśca krandantaḥ athānyatamo 'mātyastvarāgatya /",
    "K12bsu035_u:2436": " śīghrabhārādupasaṃkramya nṛpate rājño mahārathasya āvaciṃsu // Suv_19.55 //",
    "K12bsu035_u:2437": " mā śokacittastvaṃ bhava nṛpate tiṣṭhanti te putrāḥ priyamanāpāḥ /",
    "K12bsu035_u:2438": " na cireṇāgamya iha tavāntike drakṣyasi tvaṃ putravaraṃ manāpam // Suv_19.56 //",
    "K12bsu035_u:2439": " muhūrtamātramabhigamya - - rājño dvitīyo 'mātya āgatastataḥ /",
    "K12bsu035_u:2440": " rajo 'vakīrṇo malavastraprāvṛtaḥ sāśrumukho rājānamidamabravīd // Suv_19.57 //",
    "K12bsu035_u:2441": " dvai ca te putrai mahānṛpendra tiṣṭhataḥ śokānalasaṃpradīptau /",
    "K12bsu035_u:2442": " ekastavo putravaro na dṛśyeta nṛpa grasto mahāsattva anityatayā // Suv_19.58 //",
    "K12bsu035_u:2443": " (Bagchi 120)",
    "K12bsu035_u:2444": " dṛṣṭvā ca vyāghrīmaciraprasutāṃ svīyāñca putrānupabhoktukāmām /",
    "K12bsu035_u:2445": " teṣāṃ mahāsattva varakumāro mahānta kāruṇya balaṃ janetvā // Suv_19.59 //",
    "K12bsu035_u:2446": " bodhau ca kṛtvā praṇidhimudārāṃ sarvāṃśca sattvāniha bodhayiṣye /",
    "K12bsu035_u:2447": " taṃ bodhiṃ gambhīramudāramiṣṭvā anāgate 'dhvani ahaṃ spṛśeyam // Suv_19.60 //",
    "K12bsu035_u:2448": " patito mahāsattvo giri taṭatu so 'gre sthito vyāghryaḥ kṣudhābhibhūtāyāḥ /",
    "K12bsu035_u:2449": " muhūrta nirmāsakṛtaḥ sa aṅgaṃ ca asthāvaśeṣaṃ kṛtaḥ rājaputraḥ // Suv_19.61 //",
    "K12bsu035_u:2450": " evaṃ ca śrutvā sa vacaḥ sudhāreṃ saṃmūrcchito rāja mahārathaśca /",
    "K12bsu035_u:2451": " patitaśca dharaṇīya vinaṣṭacittaḥ śokāgninā prajvalitaḥ sudāruṇā // Suv_19.62 //",
    "K12bsu035_u:2452": " āmātyapārṣadya karuṇāsvararodamānā śokārta siñcantite jalena /",
    "K12bsu035_u:2453": " sarve sthitā ūrdhvabāhuśca sa kandamānāḥ tṛtīyo 'mātyo nṛpamabravīt // Suv_19.63 //",
    "K12bsu035_u:2454": " dṛṣṭau mayādya ubhau kumārau samucchatau tatra mahāvane 'smin /",
    "K12bsu035_u:2455": " patitau dharaṇyāṃ ca vinaṣṭacittau asmābhirudakena ca siñcitāni // Suv_19.64 //",
    "K12bsu035_u:2456": " yāvatsmṛtiṃ labhyate punaḥ sthitau hi ādīpta paśyanti diśaścatastraḥ /",
    "K12bsu035_u:2457": " muhūrta tiṣṭhanti patanti bhūmau kāruṇasvareṇa paridevayanti // Suv_19.65 //",
    "K12bsu035_u:2458": " (Bagchi 121)",
    "K12bsu035_u:2459": " tā ūrdhvabāhu satataṃ sthihanti varṇamudīrantayorbhrātarasya",
    "K12bsu035_u:2460": " sa caiva rājā hṛdi dīnacittaḥ putraviyogātsuvikṣiptacittaḥ // Suv_19.66 //",
    "K12bsu035_u:2461": " śokapraviddhaḥ paridevayitvā evaṃ hi rājā paridevayanti /",
    "K12bsu035_u:2462": " ekaśca me putra priyamanāpaḥ grasta kaniṣṭho vanarākṣasena // Suv_19.67 //",
    "K12bsu035_u:2463": " mā me imau anya ca dvau hi putra śokāgninā jīvitasaṃkṣayaṃ vrajet /",
    "K12bsu035_u:2464": " yannūna haṃ śīghra vrajeya tatra paśyeya putrau priyadarśanau tau // Suv_19.68 //",
    "K12bsu035_u:2465": " śīghreṇa yānena ca rājadhānīṃ praveśayedrājakulānta śīghram /",
    "K12bsu035_u:2466": " mā eṣā māturhi janetu kāmaṃ śokāgninā taddhṛdaya sphaṭe tat // Suv_19.69 //",
    "K12bsu035_u:2467": " putrau ca dṛṣṭvā labhate praśāntiṃ na jīvitenālabhate viyogam /",
    "K12bsu035_u:2468": " rājāpi cāmātyagaṇena sārdhaṃ dvipābhirūḍho gata tatra darśitu // Suv_19.70 //",
    "K12bsu035_u:2469": " dṛṣṭvā ca putrau bhrātṛnāmāhvānau karuṇāsvaraṃ krandatau āttamānā /",
    "K12bsu035_u:2470": " rājā hi tatputradvayaṃ gṛhītvā prarodamānopi puraṃ vrajitvā /",
    "K12bsu035_u:2471": " sā śīghraśīghraṃ tvaramāna svaputrāṃ devīṃ adarśetsutaputrakāmām // Suv_19.71 //",
    "K12bsu035_u:2472": " (Bagchi 122)",
    "K12bsu035_u:2473": " ahaṃ ca sa śākyamunistathāgataḥ pūrvaṃ mahāsattvavaro babhūva //",
    "K12bsu035_u:2474": " putraśca rājño hi mahārathasya yenaiva vyāghrī sukhitā kṛtāsīt // Suv_19.72 //",
    "K12bsu035_u:2475": " śuddhodano hi varapārthivendro mahāratho nāma babhūva rājā /",
    "K12bsu035_u:2476": " mahiṣī ca āsīdvaramāyadevī mahāpraṇādastatha maitriyo 'bhūt // Suv_19.73 //",
    "K12bsu035_u:2477": " mahādevī āsīdatha rājaputro mañjuśrīrabhūdvīrakumārabhūtaḥ /",
    "K12bsu035_u:2478": " vyāghrī abhūttatra mahāprajāpatī vyāghrīsutā pañcaka amī hi bhikṣavaḥ // Suv_19.74 //",
    "K12bsu035_u:2479": " atha mahārā ā mahādevī va bahuvidhakaruṇāparidevanaṃ kṛtvā bharaṇānyevamucya mahato",
    "K12bsu035_u:2480": " anakāyena sārdhaṃ putrasya śarīrapū āṃ kṛtvāsminpradeśe tasya mahāsattvasyeme śarīrā",
    "K12bsu035_u:2481": " pratiṣṭhāpitā ayaṃ saptaratnayamastūpaḥ /",
    "K12bsu035_u:2482": " tatra devena mahāsattvenāsyai vyāghryā ātmabhāvaṃ parityaktam /",
    "K12bsu035_u:2483": " evaṃ rūpaṃ ca praṇidhānaṃ karuṇayā kṛtam /",
    "K12bsu035_u:2484": " imaṃ mayā śarīrasya parideśanā 'nāgate 'dhvani gaṇanāsamatikrāntaiḥ kalpaiḥ sarvasattvānāṃ buddhakāyaṃ ca kāritā /",
    "K12bsu035_u:2485": " asmindeśane nirdiśyamāna aprameyāṇāṃ sattvānāṃ sadevamānuṣikāyāḥ pra āyāḥ anuttarāyāṃ samyaksaṃbodhau cittamutpāditam /",
    "K12bsu035_u:2486": " ayaṃ ca heturayaṃ ca pratyayaḥ /",
    "K12bsu035_u:2487": " asya stūpasyeha nidarśanatāyāḥ /",
    "K12bsu035_u:2488": " sa ca stūpo buddhādhiṣṭhānena tatraivāntardhānamanuprāpta iti //",
    "K12bsu035_u:2489": " iti śrīsuvarṇaprabhāsottamasūtrendrarāje vyāghrīparivarto nāmonaviṃśatitamaḥ //",
    "K12bsu035_u:2490": " (Bagchi 123)",
    "K12bsu035_u:2491": " // Sarvatathāgatastavaparivartaḥ //",
    "K12bsu035_u:2492": " atha khalu tānyanekāni bodhisattvaśatasahasrāṇi yena suvarṇaratnākaracchatrakūṭastathāgatastenopasaṃkrāntāḥ /",
    "K12bsu035_u:2493": " upasaṃkramya tasya suvarṇaratnākaracchatrakūṭasya tathāgarasya pādau śirasā banditvaikānte sthitāni kṛtāñ alibhūtāni taṃ suvarṇaratnākaracchatrakūṭaṃ tathāgatamabhiṣṭavitsuḥ //",
    "K12bsu035_u:2494": " suvarṇavarṇo inatyaktakāya suvarṇavarṇo vyavabhāsitāṅga /",
    "K12bsu035_u:2495": " suvarṇavarṇo girivā munīndra suvarṇavarṇo munipuṇḍarīka // Suv_20.1 //",
    "K12bsu035_u:2496": " sulakṣaṇairlakṣaṇa bhuṣitāṅgaṃ suvicitravyañ anavicitritāṅga /",
    "K12bsu035_u:2497": " suvirā itaṃ kāñcanasuprabhāsaṃ sunirmalaṃ saumyamivācalendrama // Suv_20.2 //",
    "K12bsu035_u:2498": " brahmeśvaraṃ susvarabrahmaghoṣaṃ siṃheśvaraṃ gar itameghaghoṣam /",
    "K12bsu035_u:2499": " ṣaṣṭayaṅgavaccātasvaranirmaleśvaraṃ mayūrakalaviṅkarutasvarā itam // Suv_20.3 //",
    "K12bsu035_u:2500": " sunirmalaṃ suvimalate asuprabhaṃ puṇyaṃ śatalakṣaṇasamalaṃkṛtaṃ inam /",
    "K12bsu035_u:2501": " suvimalasunirmalasāgaraṃ inaṃ sumerusarvasugaṇācitaṃ inam // Suv_20.4 //",
    "K12bsu035_u:2502": " paramasattvahitānukampanaṃ paramaṃ lokeṣu sukhasya dāyakam /",
    "K12bsu035_u:2503": " paramārthasya sudeśakaṃ inaṃ parinirvāṇasukhapradeśakam // Suv_20.5 //",
    "K12bsu035_u:2504": " amṛtasya sukhasya dāyakaṃ maitrībalavīrya upāyavantam /",
    "K12bsu035_u:2505": " (Bagchi 124)",
    "K12bsu035_u:2506": " na śakyaṃ sataguravasamudrasāgarabahukalpasahasrakoṭibhirekaikaṃ tava prakāśitum // Suv_20.6 //",
    "K12bsu035_u:2507": " etatsaṃkṣiptaṃ mayā prakāśitaṃ kiṃ cidguṇabinduguṇārṇavodbhavam /",
    "K12bsu035_u:2508": " yacca samupacitapuṇyasaṃcayaṃ tena sattvaḥ prāpnyatu bodhimuttamām // Suv_20.7 //",
    "K12bsu035_u:2509": " atha khalu ruciraketubodhisattva utthāyāsanādekāṃsamuttarāsaṅgaṃ prāvaritvā dakṣiṃṇa",
    "K12bsu035_u:2510": " ānu maṇḍalaṃ pṛthivyāṃ pratiṣṭhāpya yena bhagavāṃstenāñ aliṃ praṇamayitvā tasyāṃ",
    "K12bsu035_u:2511": " velāyāmimābhirgāthābhiramyastāvīt /",
    "K12bsu035_u:2512": " sa tvaṃ munīndra śatapuṇyalakṣaṇa sahasraśrīcāruguṇairalaṃkṛtam /",
    "K12bsu035_u:2513": " udāravarṇavarasaumyadarśana sahasraraśmiriva prasūyate // Suv_20.8 //",
    "K12bsu035_u:2514": " anekaraśmi valanākulaprabhaṃ vicitraratnākularatnasaṃnibha /",
    "K12bsu035_u:2515": " nīlāvadātāpyavakāñcanābhaṃ vaiḍūryatāmrāraṇasphaṭikābham // Suv_20.9 //",
    "K12bsu035_u:2516": " na bhāsate va ramivendraparvatān prabhāvilāsābhiranantakoṭibhiḥ /",
    "K12bsu035_u:2517": " prasīda me sendrapracaṇḍabhānunā pratapyase sattvasukhācarairiti // Suv_20.10 //",
    "K12bsu035_u:2518": " prasannavarṇendriyacārudarśana ātaptarūpa anakāntarūpa /",
    "K12bsu035_u:2519": " apūrvavarṇo vira o virā ase yathaiva muktaṃ bhramarākulaprabham // Suv_20.11 //",
    "K12bsu035_u:2520": " viśuddhakāruṇyaguṇairalaṃkṛtaṃ samānamaitrībalapuṇyasaṃcitam /",
    "K12bsu035_u:2521": " (Bagchi 125)",
    "K12bsu035_u:2522": " vicitrapūrṇairanuvyañ anārcitaṃ samādhibodhyaṅgaguṇairalaṃkṛtam // Suv_20.12 //",
    "K12bsu035_u:2523": " tvayā hi prahlādakarī sukhaṃkarī śubhākaraṃ sarvasukhākarāgamam /",
    "K12bsu035_u:2524": " vicitragambhīraguṇairalaṃkṛtaṃ virocase kṣetrasahasrakoṭiṣu // Suv_20.13 //",
    "K12bsu035_u:2525": " virā ase tvaṃ dyumaṇīrivāṃśubhiḥ yatho valaṃ tvaṃ gagaṇe 'rkamaṇḍalam /",
    "K12bsu035_u:2526": " meruryathā sarvaguṇairupetaḥ saṃdṛśyase sarvatrilokadhātuṣu // Suv_20.14 //",
    "K12bsu035_u:2527": " gokṣīraśaṅkhakumudendusaṃnibhaḥ tuṣārapadmābhasupāṇḍura prabhaḥ",
    "K12bsu035_u:2528": " dantāvaliste mukhato virā ate sadrā ahaṃsairiva cāntarīkṣam // Suv_20.15 //",
    "K12bsu035_u:2529": " tvatsaumyavakrendumukhāntare sthitaṃ pradakṣiṇāvarta sukuṇḍalīnam /",
    "K12bsu035_u:2530": " vaiḍūryavarṇaimaṇitorṇaraśmibhirvirocate sūrya ivāntarīkṣe // Suv_20.16 //",
    "K12bsu035_u:2531": " iti śrīsuvarṇaprabhāsottamasūtrendrarā e sarvatathāgatastavaparivarto nāma viṃśatitamaḥ //",
    "K12bsu035_u:2532": " (Bagchi 126)",
    "K12bsu035_u:2533": " // Nigamanaparivartaḥ //",
    "K12bsu035_u:2534": " atha khalu bodhisattvasaṃmuccayā nāma kuladevatā hṛṣṭatuṣṭā tasyaṃ velāyāmimābhirgāthābhirbhagavantaṃ tuṣṭāva //",
    "K12bsu035_u:2535": " namo 'stu buddhāya suviśuddhabodhaye viśuddhadharmā pratibhāmubuddhaye /",
    "K12bsu035_u:2536": " saddharmapuṇyopagatānubuddhaye bhavāgraśūnyāya viśuddhabuddhaye // Suv_21.1 //",
    "K12bsu035_u:2537": " aho aho buddhamanakṣate asaṃ aho aho sāgaramerutulyam /",
    "K12bsu035_u:2538": " aho aho buddhamanantagocaraṃ audumbaraṃ puṣpamivātidurlabham // Suv_21.2 //",
    "K12bsu035_u:2539": " aho aho kāruṇikastathāgataḥ śākyakulaketunarendrasūryaḥ /",
    "K12bsu035_u:2540": " yena dṛśaṃ bhāṣita sūtramuttamaṃ sarveṣu sattvāmanugrahārtham // Suv_21.3 //",
    "K12bsu035_u:2541": " śānteśvaraḥ śākyamunistathāgataḥ sattvottamaḥ śāntapure praviṣṭaḥ /",
    "K12bsu035_u:2542": " gambhīraśāstā vira ā samādhiḥ yadanupraviṣṭo inabuddhagocare // Suv_21.4 //",
    "K12bsu035_u:2543": " śūnyāśca kāyāstatha śrāvakāṇāṃ vihāraśūnyā dvipadottamānām /",
    "K12bsu035_u:2544": " te sarvadharmāḥ prakṛtyā ca śūnyāḥ sattvāpi śūnyātma na ātu vidyate // Suv_21.5 //",
    "K12bsu035_u:2545": " (Bagchi 127)",
    "K12bsu035_u:2546": " nityaṃ ca nityaṃ ca ina smarāmi nityaṃ ca śocāmi inasya darśanam /",
    "K12bsu035_u:2547": " satataṃ ca nityaṃ praṇidhiṃ karomi saṃbuddha sūryasya ca darśanārtham // Suv_21.6 //",
    "K12bsu035_u:2548": " sthāpyeha nityaṃ dharaṇīṣu ānu atiśokatapto 'smi inasya darśane /",
    "K12bsu035_u:2549": " rodimi kāruṇyavināyakatvaṃ abhisaṃtṛṣṇāsmi sugatasya darśane // Suv_21.7 //",
    "K12bsu035_u:2550": " śokāgninā pra valito 'smi samanta nityaṃ dadāhi me darśanatoya śītalam /",
    "K12bsu035_u:2551": " sattvāḥ satṛṣṇāstava rūpadarśane prahlādayenmāṃ karuṇodakena // Suv_21.8 //",
    "K12bsu035_u:2552": " kāruṇyabhāvaṃ kuru mahya nāyaka dadāhi me darśana saumyarūpaṃ /",
    "K12bsu035_u:2553": " tvayā hi trātā agadeva deśitaḥ śūnyāśca kāyastatha śrāvakāṇām // Suv_21.9 //",
    "K12bsu035_u:2554": " ākāśatulyā gagaṇasvabhāvā māyāmarīcyudakacandrakalpā /",
    "K12bsu035_u:2555": " sarve ca sattvāḥ supina svabhāvā mahāntaśūnyāḥ svaya nāyakasya // Suv_21.10 //",
    "K12bsu035_u:2556": " atha bhagavānāsanādutthāya brahmasvareṇāvocat /",
    "K12bsu035_u:2557": " sādhu sādhu te kuladevate śāstā dadāti sādhu te kuladevate punaśca sādhviti //",
    "K12bsu035_u:2558": " (Bagchi 128)",
    "K12bsu035_u:2559": " idamavocadbhagavānāttamanāste bodhisattvā bodhisattvasamuccayākuladevatāsarasvatīmahādevīpramukhā",
    "K12bsu035_u:2560": " sā ca sarvāvatī parṣatsadevamānuṣāsuragaruḍakiṃnaramahoragādipramukhā bhagavato bhāṣitamabhyanandanniti //",
    "K12bsu035_u:2561": " iti śrīsuvarṇaprabhāsottamasūtrendrarā e nigamanaparivarto nāmaikaviṃśatitamaḥ //",
    "K12bsu035_u:2562": " ityāryaśrīsuvarṇaprabhāsottamasūtrendrarājaḥ parisamāptaḥ //"
}