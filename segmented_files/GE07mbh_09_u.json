{
    "GE07mbh_09_u:001.000-0001_01": "nārāyaṇaṃ namaskṛtya naraṃ caiva narottamam",
    "GE07mbh_09_u:001.000-0001_02": "devīṃ sarasvatīṃ caiva tato jayam udīrayet",
    "GE07mbh_09_u:001.001": "janamejaya uvāca",
    "GE07mbh_09_u:001.001a": "evaṃ nipātite karṇe samare savyasācinā",
    "GE07mbh_09_u:001.001c": "alpāvaśiṣṭāḥ kuravaḥ kim akurvata vai dvija",
    "GE07mbh_09_u:001.002a": "udīryamāṇaṃ ca balaṃ dṛṣṭvā rājā suyodhanaḥ",
    "GE07mbh_09_u:001.002c": "pāṇḍavaiḥ prāptakālaṃ ca kiṃ prāpadyata kauravaḥ",
    "GE07mbh_09_u:001.003a": "etad icchāmy ahaṃ śrotuṃ tad ācakṣva dvijottama",
    "GE07mbh_09_u:001.003c": "na hi tṛpyāmi pūrveṣāṃ śṛṇvānaś caritaṃ mahat",
    "GE07mbh_09_u:001.004": "vaiśaṃpāyana uvāca",
    "GE07mbh_09_u:001.004a": "tataḥ karṇe hate rājan dhārtarāṣṭraḥ suyodhanaḥ",
    "GE07mbh_09_u:001.004c": "bhṛśaṃ śokārṇave magno nirāśaḥ sarvato 'bhavat",
    "GE07mbh_09_u:001.005a": "hā karṇa hā karṇa iti śocamānaḥ punaḥ punaḥ",
    "GE07mbh_09_u:001.005c": "kṛcchrāt svaśibiraṃ prāyād dhataśeṣair nṛpaiḥ saha",
    "GE07mbh_09_u:001.006a": "sa samāśvāsyamāno 'pi hetubhiḥ śāstraniścitaiḥ",
    "GE07mbh_09_u:001.006c": "rājabhir nālabhac charma sūtaputravadhaṃ smaran",
    "GE07mbh_09_u:001.007a": "sa daivaṃ balavan matvā bhavitavyaṃ ca pārthivaḥ",
    "GE07mbh_09_u:001.007c": "saṃgrāme niścayaṃ kṛtvā punar yuddhāya niryayau",
    "GE07mbh_09_u:001.008a": "śalyaṃ senāpatiṃ kṛtvā vidhivad rājapuṃgavaḥ",
    "GE07mbh_09_u:001.008b-0002_01": "madrarājaṃ puraskṛtya yuddhāyopajagāma ha",
    "GE07mbh_09_u:001.008c": "raṇāya niryayau rājā hataśeṣair nṛpaiḥ saha",
    "GE07mbh_09_u:001.009a": "tataḥ sutumulaṃ yuddhaṃ kurupāṇḍavasenayoḥ",
    "GE07mbh_09_u:001.009c": "babhūva bharataśreṣṭha devāsuraraṇopamam",
    "GE07mbh_09_u:001.010a": "tataḥ śalyo mahārāja kṛtvā kadanam āhave",
    "GE07mbh_09_u:001.010c": "pāṇḍusainyasya madhyāhne dharmarājena pātitaḥ",
    "GE07mbh_09_u:001.011a": "tato duryodhano rājā hatabandhū raṇājirāt",
    "GE07mbh_09_u:001.011c": "apasṛtya hradaṃ ghoraṃ viveśa ripujād bhayāt",
    "GE07mbh_09_u:001.012a": "athāparāhṇe tasyāhnaḥ parivārya mahārathaiḥ",
    "GE07mbh_09_u:001.012b-0003_01": "tathāparāhṇe tatrasthaṃ parivārya suyodhanam",
    "GE07mbh_09_u:001.012c": "hradād āhūya yogena bhīmasenena pātitaḥ",
    "GE07mbh_09_u:001.013a": "tasmin hate maheṣvāse hataśiṣṭās trayo rathāḥ",
    "GE07mbh_09_u:001.013a-0004_01": "**** **** sānubandhe suyodhane",
    "GE07mbh_09_u:001.013a-0004_02": "kṛtavarmā kṛpo drauṇir",
    "GE07mbh_09_u:001.013b-0005_01": "suptaṃ śibiram āviśya dhṛṣṭadyumnapurogamān",
    "GE07mbh_09_u:001.013c": "saṃrabhān niśi rājendra jaghnuḥ pāñcālasainikān",
    "GE07mbh_09_u:001.014a": "tataḥ pūrvāhṇasamaye śibirād etya saṃjayaḥ",
    "GE07mbh_09_u:001.014c": "praviveśa purīṃ dīno duḥkhaśokasamanvitaḥ",
    "GE07mbh_09_u:001.015a": "praviśya ca puraṃ tūrṇaṃ bhujāv ucchritya duḥkhitaḥ",
    "GE07mbh_09_u:001.015c": "vepamānas tato rājñaḥ praviveśa niveśanam",
    "GE07mbh_09_u:001.016a": "ruroda ca naravyāghra hā rājann iti duḥkhitaḥ",
    "GE07mbh_09_u:001.016c": "aho bata vivignāḥ sma nidhanena mahātmanaḥ",
    "GE07mbh_09_u:001.017a": "aho subalavān kālo gatiś ca paramā tathā",
    "GE07mbh_09_u:001.017b-0006_01": "vidhis tu balavān atra pauruṣaṃ tu nirarthakam",
    "GE07mbh_09_u:001.017c": "śakratulyabalāḥ sarve yatrāvadhyanta pārthivāḥ",
    "GE07mbh_09_u:001.018a": "dṛṣṭvaiva ca puro rājañ janaḥ sarvaḥ sa saṃjayam",
    "GE07mbh_09_u:001.018b-0007_01": "kleśena mahatā yuktaḥ sarvato rājasattama",
    "GE07mbh_09_u:001.018c": "praruroda bhṛśodvigno hā rājann iti sasvaram",
    "GE07mbh_09_u:001.019a": "ākumāraṃ naravyāghra tat puraṃ vai samantataḥ",
    "GE07mbh_09_u:001.019c": "ārtanādaṃ mahac cakre śrutvā vinihataṃ nṛpam",
    "GE07mbh_09_u:001.020a": "dhāvataś cāpy apaśyac ca tatra trīn puruṣarṣabhān",
    "GE07mbh_09_u:001.020c": "naṣṭacittān ivonmattāñ śokena bhṛśapīḍitān",
    "GE07mbh_09_u:001.020d-0008_01": "dṛṣṭvaiva ca narāñ śīghraṃ vyājahārātiduḥkhitaḥ",
    "GE07mbh_09_u:001.021a": "tathā sa vihvalaḥ sūtaḥ praviśya nṛpatikṣayam",
    "GE07mbh_09_u:001.021c": "dadarśa nṛpatiśreṣṭhaṃ prajñācakṣuṣam īśvaram",
    "GE07mbh_09_u:001.022a": "dṛṣṭvā cāsīnam anaghaṃ samantāt parivāritam",
    "GE07mbh_09_u:001.022c": "snuṣābhir bharataśreṣṭha gāndhāryā vidureṇa ca",
    "GE07mbh_09_u:001.023a": "tathānyaiś ca suhṛdbhiś ca jñātibhiś ca hitaiṣibhiḥ",
    "GE07mbh_09_u:001.023c": "tam eva cārthaṃ dhyāyantaṃ karṇasya nidhanaṃ prati",
    "GE07mbh_09_u:001.024a": "rudann evābravīd vākyaṃ rājānaṃ janamejaya",
    "GE07mbh_09_u:001.024c": "nātihṛṣṭamanāḥ sūto bāṣpasaṃdigdhayā girā",
    "GE07mbh_09_u:001.024d-0009_01": "uvāca bharataśreṣṭhaṃ dhṛtarāṣṭraṃ janādhipam",
    "GE07mbh_09_u:001.025a": "saṃjayo 'haṃ naravyāghra namas te bharatarṣabha",
    "GE07mbh_09_u:001.025c": "madrādhipo hataḥ śalyaḥ śakuniḥ saubalas tathā",
    "GE07mbh_09_u:001.025e": "ulūkaḥ puruṣavyāghra kaitavyo dṛḍhavikramaḥ",
    "GE07mbh_09_u:001.026a": "saṃśaptakā hatāḥ sarve kāmbojāś ca śakaiḥ saha",
    "GE07mbh_09_u:001.026c": "mlecchāś ca pārvatīyāś ca yavanāś ca nipātitāḥ",
    "GE07mbh_09_u:001.027a": "prācyā hatā mahārāja dākṣiṇātyāś ca sarvaśaḥ",
    "GE07mbh_09_u:001.027c": "udīcyā nihatāḥ sarve pratīcyāś ca narādhipa",
    "GE07mbh_09_u:001.027e": "rājāno rājaputrāś ca sarvato nihatā nṛpa",
    "GE07mbh_09_u:001.028a": "duryodhano hato rājan yathoktaṃ pāṇḍavena ca",
    "GE07mbh_09_u:001.028c": "bhagnasaktho mahārāja śete pāṃsuṣu rūṣitaḥ",
    "GE07mbh_09_u:001.028d-0010_01": "duryodhanasya bhīmena bhagnāv ūrū sutasya te",
    "GE07mbh_09_u:001.028d-0010_02": "sa bhūmau patitaḥ śete pāṃśubhiḥ pariguṇṭhitaḥ",
    "GE07mbh_09_u:001.029a": "dhṛṣṭadyumno hato rājañ śikhaṇḍī cāparājitaḥ",
    "GE07mbh_09_u:001.029c": "uttamaujā yudhāmanyus tathā rājan prabhadrakāḥ",
    "GE07mbh_09_u:001.030a": "pāñcālāś ca naravyāghrāś cedayaś ca niṣūditāḥ",
    "GE07mbh_09_u:001.030c": "tava putrā hatāḥ sarve draupadeyāś ca bhārata",
    "GE07mbh_09_u:001.030e": "karṇaputro hataḥ śūro vṛṣaseno mahābalaḥ",
    "GE07mbh_09_u:001.031a": "narā vinihatāḥ sarve gajāś ca vinipātitāḥ",
    "GE07mbh_09_u:001.031c": "rathinaś ca naravyāghra hayāś ca nihatā yudhi",
    "GE07mbh_09_u:001.032a": "kiṃciccheṣaṃ ca śibiraṃ tāvakānāṃ kṛtaṃ vibho",
    "GE07mbh_09_u:001.032c": "pāṇḍavānāṃ ca śūrāṇāṃ samāsādya parasparam",
    "GE07mbh_09_u:001.033a": "prāyaḥ strīśeṣam abhavaj jagat kālena mohitam",
    "GE07mbh_09_u:001.033c": "sapta pāṇḍavataḥ śeṣā dhārtarāṣṭrās tathā trayaḥ",
    "GE07mbh_09_u:001.034a": "te caiva bhrātaraḥ pañca vāsudevo 'tha sātyakiḥ",
    "GE07mbh_09_u:001.034c": "kṛpaś ca kṛtavarmā ca drauṇiś ca jayatāṃ varaḥ",
    "GE07mbh_09_u:001.035a": "tavāpy ete mahārāja rathino nṛpasattama",
    "GE07mbh_09_u:001.035c": "akṣauhiṇīnāṃ sarvāsāṃ sametānāṃ janeśvara",
    "GE07mbh_09_u:001.035e": "ete śeṣā mahārāja sarve 'nye nidhanaṃ gatāḥ",
    "GE07mbh_09_u:001.036a": "kālena nihataṃ sarvaṃ jagad vai bharatarṣabha",
    "GE07mbh_09_u:001.036c": "duryodhanaṃ vai purataḥ kṛtvā vairasya bhārata",
    "GE07mbh_09_u:001.037a": "etac chrutvā vacaḥ krūraṃ dhṛtarāṣṭro janeśvaraḥ",
    "GE07mbh_09_u:001.037c": "nipapāta mahārāja gatasattvo mahītale",
    "GE07mbh_09_u:001.038a": "tasmin nipatite bhūmau viduro 'pi mahāyaśāḥ",
    "GE07mbh_09_u:001.038c": "nipapāta mahārāja rājavyasanakarśitaḥ",
    "GE07mbh_09_u:001.039a": "gāndhārī ca nṛpaśreṣṭha sarvāś ca kuruyoṣitaḥ",
    "GE07mbh_09_u:001.039c": "patitāḥ sahasā bhūmau śrutvā krūraṃ vacaś ca tāḥ",
    "GE07mbh_09_u:001.040a": "niḥsaṃjñaṃ patitaṃ bhūmau tadāsīd rājamaṇḍalam",
    "GE07mbh_09_u:001.040c": "pralāpayuktā mahatī kathā nyastā paṭe yathā",
    "GE07mbh_09_u:001.041a": "kṛcchreṇa tu tato rājā dhṛtarāṣṭro mahīpatiḥ",
    "GE07mbh_09_u:001.041c": "śanair alabhata prāṇān putravyasanakarśitaḥ",
    "GE07mbh_09_u:001.042a": "labdhvā tu sa nṛpaḥ saṃjñāṃ vepamānaḥ suduḥkhitaḥ",
    "GE07mbh_09_u:001.042c": "udīkṣya ca diśaḥ sarvāḥ kṣattāraṃ vākyam abravīt",
    "GE07mbh_09_u:001.043a": "vidvan kṣattar mahāprājña tvaṃ gatir bharatarṣabha",
    "GE07mbh_09_u:001.043c": "mamānāthasya subhṛśaṃ putrair hīnasya sarvaśaḥ",
    "GE07mbh_09_u:001.043e": "evam uktvā tato bhūyo visaṃjño nipapāta ha",
    "GE07mbh_09_u:001.044a": "taṃ tathā patitaṃ dṛṣṭvā bāndhavā ye 'sya ke cana",
    "GE07mbh_09_u:001.044c": "śītais tu siṣicus toyair vivyajur vyajanair api",
    "GE07mbh_09_u:001.045a": "sa tu dīrgheṇa kālena pratyāśvasto mahīpatiḥ",
    "GE07mbh_09_u:001.045c": "tūṣṇīṃ dadhyau mahīpālaḥ putravyasanakarśitaḥ",
    "GE07mbh_09_u:001.045e": "niḥśvasañ jihmaga iva kumbhakṣipto viśāṃ pate",
    "GE07mbh_09_u:001.046a": "saṃjayo 'py arudat tatra dṛṣṭvā rājānam āturam",
    "GE07mbh_09_u:001.046c": "tathā sarvāḥ striyaś caiva gāndhārī ca yaśasvinī",
    "GE07mbh_09_u:001.047a": "tato dīrgheṇa kālena viduraṃ vākyam abravīt",
    "GE07mbh_09_u:001.047c": "dhṛtarāṣṭro naravyāghro muhyamāno muhur muhuḥ",
    "GE07mbh_09_u:001.048a": "gacchantu yoṣitaḥ sarvā gāndhārī ca yaśasvinī",
    "GE07mbh_09_u:001.048c": "tatheme suhṛdaḥ sarve bhraśyate me mano bhṛśam",
    "GE07mbh_09_u:001.049a": "evam uktas tataḥ kṣattā tāḥ striyo bharatarṣabha",
    "GE07mbh_09_u:001.049c": "visarjayām āsa śanair vepamānaḥ punaḥ punaḥ",
    "GE07mbh_09_u:001.050a": "niścakramus tataḥ sarvās tāḥ striyo bharatarṣabha",
    "GE07mbh_09_u:001.050c": "suhṛdaś ca tataḥ sarve dṛṣṭvā rājānam āturam",
    "GE07mbh_09_u:001.051a": "tato narapatiṃ tatra labdhasaṃjñaṃ paraṃtapa",
    "GE07mbh_09_u:001.051b-0011_01": "gatir me ko bhaved adya iti cintāsamākulaḥ",
    "GE07mbh_09_u:001.051c": "avekṣya saṃjayo dīno rodamānaṃ bhṛśāturam",
    "GE07mbh_09_u:001.052a": "prāñjalir niḥśvasantaṃ ca taṃ narendraṃ muhur muhuḥ",
    "GE07mbh_09_u:001.052b-0012_01": "jñātīn striyo 'tha niryāpya praviśya viduraḥ punaḥ",
    "GE07mbh_09_u:001.052b-0012_02": "rājānaṃ śocamānas tu taṃ śocantaṃ muhur muhuḥ",
    "GE07mbh_09_u:001.052c": "samāśvāsayata kṣattā vacasā madhureṇa ha",
    "GE07mbh_09_u:002.001": "vaiśaṃpāyana uvāca",
    "GE07mbh_09_u:002.001a": "visṛṣṭāsv atha nārīṣu dhṛtarāṣṭro 'mbikāsutaḥ",
    "GE07mbh_09_u:002.001c": "vilalāpa mahārāja duḥkhād duḥkhataraṃ gataḥ",
    "GE07mbh_09_u:002.002a": "sadhūmam iva niḥśvasya karau dhunvan punaḥ punaḥ",
    "GE07mbh_09_u:002.002c": "vicintya ca mahārāja tato vacanam abravīt",
    "GE07mbh_09_u:002.002d-0013_01": "yac chrutvā suhṛdāṃ cātikaruṇā samajāyata",
    "GE07mbh_09_u:002.003a": "aho bata mahad duḥkhaṃ yad ahaṃ pāṇḍavān raṇe",
    "GE07mbh_09_u:002.003c": "kṣemiṇaś cāvyayāṃś caiva tvattaḥ sūta śṛṇomi vai",
    "GE07mbh_09_u:002.004a": "vajrasāramayaṃ nūnaṃ hṛdayaṃ sudṛḍhaṃ mama",
    "GE07mbh_09_u:002.004c": "yac chrutvā nihatān putrān dīryate na sahasradhā",
    "GE07mbh_09_u:002.005a": "cintayitvā vacas teṣāṃ bālakrīḍāṃ ca saṃjaya",
    "GE07mbh_09_u:002.005c": "adya śrutvā hatān putrān bhṛśaṃ me dīryate manaḥ",
    "GE07mbh_09_u:002.006a": "andhatvād yadi teṣāṃ tu na me rūpanidarśanam",
    "GE07mbh_09_u:002.006c": "putrasnehakṛtā prītir nityam eteṣu dhāritā",
    "GE07mbh_09_u:002.007a": "bālabhāvam atikrāntān yauvanasthāṃś ca tān aham",
    "GE07mbh_09_u:002.007c": "madhyaprāptāṃs tathā śrutvā hṛṣṭa āsaṃ tathānagha",
    "GE07mbh_09_u:002.008a": "tān adya nihatāñ śrutvā hṛtaiśvaryān hṛtaujasaḥ",
    "GE07mbh_09_u:002.008c": "na labhe vai kva cic chāntiṃ putrādhibhir abhiplutaḥ",
    "GE07mbh_09_u:002.009a": "ehy ehi putra rājendra mamānāthasya sāṃpratam",
    "GE07mbh_09_u:002.009c": "tvayā hīno mahābāho kāṃ nu yāsyāmy ahaṃ gatim",
    "GE07mbh_09_u:002.010a": "gatir bhūtvā mahārāja jñātīnāṃ suhṛdāṃ tathā",
    "GE07mbh_09_u:002.010c": "andhaṃ vṛddhaṃ ca māṃ vīra vihāya kva nu gacchasi",
    "GE07mbh_09_u:002.011a": "sā kṛpā sā ca te prītiḥ sā ca rājan sumānitā",
    "GE07mbh_09_u:002.011c": "kathaṃ vinihataḥ pārthaiḥ saṃyugeṣv aparājitaḥ",
    "GE07mbh_09_u:002.012a": "kathaṃ tvaṃ pṛthivīpālān bhuktvā tāta samāgatān",
    "GE07mbh_09_u:002.012c": "śeṣe vinihato bhūmau prākṛtaḥ kunṛpo yathā",
    "GE07mbh_09_u:002.013a": "ko nu mām utthitaṃ kālye tāta tāteti vakṣyati",
    "GE07mbh_09_u:002.013c": "mahārājeti satataṃ lokanātheti cāsakṛt",
    "GE07mbh_09_u:002.014a": "pariṣvajya ca māṃ kaṇṭhe snehenāklinnalocanaḥ",
    "GE07mbh_09_u:002.014c": "anuśādhīti kauravya tat sādhu vada me vacaḥ",
    "GE07mbh_09_u:002.015a": "nanu nāmāham aśrauṣaṃ vacanaṃ tava putraka",
    "GE07mbh_09_u:002.015c": "bhūyasī mama pṛthvīyaṃ yathā pārthasya no tathā",
    "GE07mbh_09_u:002.016a": "bhagadattaḥ kṛpaḥ śalya āvantyo 'tha jayadrathaḥ",
    "GE07mbh_09_u:002.016c": "bhūriśravāḥ somadatto mahārājo 'tha bāhlikaḥ",
    "GE07mbh_09_u:002.017a": "aśvatthāmā ca bhojaś ca māgadhaś ca mahābalaḥ",
    "GE07mbh_09_u:002.017c": "bṛhadbalaś ca kāśīśaḥ śakuniś cāpi saubalaḥ",
    "GE07mbh_09_u:002.018a": "mlecchāś ca bahusāhasrāḥ śakāś ca yavanaiḥ saha",
    "GE07mbh_09_u:002.018c": "sudakṣiṇaś ca kāmbojas trigartādhipatis tathā",
    "GE07mbh_09_u:002.019a": "bhīṣmaḥ pitāmahaś caiva bhāradvājo 'tha gautamaḥ",
    "GE07mbh_09_u:002.019c": "śrutāyuś cācyutāyuś ca śatāyuś cāpi vīryavān",
    "GE07mbh_09_u:002.020a": "jalasaṃdho 'thārśyaśṛṅgī rākṣasaś cāpy alāyudhaḥ",
    "GE07mbh_09_u:002.020c": "alaṃbuso mahābāhuḥ subāhuś ca mahārathaḥ",
    "GE07mbh_09_u:002.021a": "ete cānye ca bahavo rājāno",
    "GE07mbh_09_u:002.021c": "madartham udyatāḥ sarve prāṇāṃs tyaktvā raṇe prabho",
    "GE07mbh_09_u:002.022a": "yeṣāṃ madhye sthito yuddhe bhrātṛbhiḥ parivāritaḥ",
    "GE07mbh_09_u:002.022c": "yodhayiṣyāmy ahaṃ pārthān pāñcālāṃś caiva sarvaśaḥ",
    "GE07mbh_09_u:002.023a": "cedīṃś ca nṛpaśārdūla draupadeyāṃś ca saṃyuge",
    "GE07mbh_09_u:002.023c": "sātyakiṃ kuntibhojaṃ ca rākṣasaṃ ca ghaṭotkacam",
    "GE07mbh_09_u:002.024a": "eko 'py eṣāṃ mahārāja samarthaḥ saṃnivāraṇe",
    "GE07mbh_09_u:002.024c": "samare pāṇḍaveyānāṃ saṃkruddho hy abhidhāvatām",
    "GE07mbh_09_u:002.024e": "kiṃ punaḥ sahitā vīrāḥ kṛtavairāś ca pāṇḍavaiḥ",
    "GE07mbh_09_u:002.025a": "atha vā sarva evaite pāṇḍavasyānuyāyibhiḥ",
    "GE07mbh_09_u:002.025c": "yotsyanti saha rājendra haniṣyanti ca tān mṛdhe",
    "GE07mbh_09_u:002.026a": "karṇas tv eko mayā sārdhaṃ nihaniṣyati pāṇḍavān",
    "GE07mbh_09_u:002.026c": "tato nṛpatayo vīrāḥ sthāsyanti mama śāsane",
    "GE07mbh_09_u:002.027a": "yaś ca teṣāṃ praṇetā vai vāsudevo mahābalaḥ",
    "GE07mbh_09_u:002.027c": "na sa saṃnahyate rājann iti mām abravīd vacaḥ",
    "GE07mbh_09_u:002.028a": "tasyāhaṃ vadataḥ sūta bahuśo mama saṃnidhau",
    "GE07mbh_09_u:002.028c": "yuktito hy anupaśyāmi nihatān pāṇḍavān mṛdhe",
    "GE07mbh_09_u:002.029a": "teṣāṃ madhye sthitā yatra hanyante mama putrakāḥ",
    "GE07mbh_09_u:002.029c": "vyāyacchamānāḥ samare kim anyad bhāgadheyataḥ",
    "GE07mbh_09_u:002.030a": "bhīṣmaś ca nihato yatra lokanāthaḥ pratāpavān",
    "GE07mbh_09_u:002.030c": "śikhaṇḍinaṃ samāsādya mṛgendra iva jambukam",
    "GE07mbh_09_u:002.031a": "droṇaś ca brāhmaṇo yatra sarvaśastrāstrapāragaḥ",
    "GE07mbh_09_u:002.031c": "nihataḥ pāṇḍavaiḥ saṃkhye kim anyad bhāgadheyataḥ",
    "GE07mbh_09_u:002.031d-0014_01": "karṇaś ca nihataḥ saṃkhye divyāstrajño mahābalaḥ",
    "GE07mbh_09_u:002.032a": "bhūriśravā hato yatra somadattaś ca saṃyuge",
    "GE07mbh_09_u:002.032c": "bāhlīkaś ca mahārāja kim anyad bhāgadheyataḥ",
    "GE07mbh_09_u:002.032d-0015_01": "bhagadatto hato yatra gajayuddhaviśāradaḥ",
    "GE07mbh_09_u:002.032d-0015_02": "jayadrathaś ca nihataḥ kim anyad bhāgadheyataḥ",
    "GE07mbh_09_u:002.033a": "sudakṣiṇo hato yatra jalasaṃdhaś ca kauravaḥ",
    "GE07mbh_09_u:002.033c": "śrutāyuś cācyutāyuś ca kim anyad bhāgadheyataḥ",
    "GE07mbh_09_u:002.033d-0016_01": "mahābalas tathā pāṇḍyaḥ sarvaśastrāstrapāragaḥ",
    "GE07mbh_09_u:002.033d-0016_02": "nihataḥ pāṇḍavaiḥ saṃkhye kim anyad bhāgadheyataḥ",
    "GE07mbh_09_u:002.034a": "bṛhadbalo hato yatra māgadhaś ca mahābalaḥ",
    "GE07mbh_09_u:002.034b-0017_01": "ugrāyudhaś ca vikrāntaḥ pratimānaṃ dhanuṣmatām",
    "GE07mbh_09_u:002.034b-0018_01": "śatāyuś caiva vikrāntaḥ kim anyad bhāgadheyataḥ",
    "GE07mbh_09_u:002.034c": "āvantyo nihato yatra trigartaś ca janādhipaḥ",
    "GE07mbh_09_u:002.034e": "saṃśaptakāś ca bahavaḥ kim anyad bhāgadheyataḥ",
    "GE07mbh_09_u:002.034f-0019_01": "**** **** śakuniś cāpi saubalaḥ",
    "GE07mbh_09_u:002.034f-0019_02": "trigartaś ca mahābāhuḥ saṃśaptāś ca mahābalāḥ",
    "GE07mbh_09_u:002.034f-0020_01": "yatra śūrā maheṣvāsā madarthe tyaktajīvitāḥ",
    "GE07mbh_09_u:002.034f-0020_02": "nihatā bhīmasenena kim anyad bhāgadheyataḥ",
    "GE07mbh_09_u:002.035a": "alaṃbusas tathā rājan rākṣasaś cāpy alāyudhaḥ",
    "GE07mbh_09_u:002.035c": "ārśyaśṛṅgaś ca nihataḥ kim anyad bhāgadheyataḥ",
    "GE07mbh_09_u:002.036a": "nārāyaṇā hatā yatra gopālā yuddhadurmadāḥ",
    "GE07mbh_09_u:002.036c": "mlecchāś ca bahusāhasrāḥ kim anyad bhāgadheyataḥ",
    "GE07mbh_09_u:002.037a": "śakuniḥ saubalo yatra kaitavyaś ca mahābalaḥ",
    "GE07mbh_09_u:002.037c": "nihataḥ sabalo vīraḥ kim anyad bhāgadheyataḥ",
    "GE07mbh_09_u:002.037d-0021_01": "ete cānye ca bahavaḥ kṛtāstrā yuddhadurmadāḥ",
    "GE07mbh_09_u:002.038a": "rājāno rājaputrāś ca śūrāḥ parighabāhavaḥ",
    "GE07mbh_09_u:002.038c": "nihatā bahavo yatra kim anyad bhāgadheyataḥ",
    "GE07mbh_09_u:002.038d-0022_01": "yatra śūrā maheṣvāsāḥ kṛtāstrā yuddhadurmadāḥ",
    "GE07mbh_09_u:002.038d-0023_01": "yatra śūrā mahātmānaḥ sarvaśāstrāstrapāragāḥ",
    "GE07mbh_09_u:002.038d-0024_01": "bahavo nihatāḥ sūta mahendrasamavikramāḥ",
    "GE07mbh_09_u:002.039a": "nānādeśasamāvṛttāḥ kṣatriyā yatra saṃjaya",
    "GE07mbh_09_u:002.039c": "nihatāḥ samare sarve kim anyad bhāgadheyataḥ",
    "GE07mbh_09_u:002.040a": "putrāś ca me vinihatāḥ pautrāś caiva mahābalāḥ",
    "GE07mbh_09_u:002.040b-0025_01": "duryodhano hato yatra putraś cāsya mahātmanaḥ",
    "GE07mbh_09_u:002.040c": "vayasyā bhrātaraś caiva kim anyad bhāgadheyataḥ",
    "GE07mbh_09_u:002.040d-0026_01": "pārthena saṃyuge ghore kim anyad bhāgadheyataḥ",
    "GE07mbh_09_u:002.041a": "bhāgadheyasamāyukto dhruvam utpadyate naraḥ",
    "GE07mbh_09_u:002.041c": "yaś ca bhāgyasamāyuktaḥ sa śubhaṃ prāpnuyān naraḥ",
    "GE07mbh_09_u:002.042a": "ahaṃ viyuktaḥ svair bhāgyaiḥ putraiś caiveha saṃjaya",
    "GE07mbh_09_u:002.042c": "katham adya bhaviṣyāmi vṛddhaḥ śatruvaśaṃ gataḥ",
    "GE07mbh_09_u:002.043a": "nānyad atra paraṃ manye vanavāsād ṛte prabho",
    "GE07mbh_09_u:002.043c": "so 'haṃ vanaṃ gamiṣyāmi nirbandhur jñātisaṃkṣaye",
    "GE07mbh_09_u:002.044a": "na hi me 'nyad bhavec chreyo vanābhyupagamād ṛte",
    "GE07mbh_09_u:002.044c": "imām avasthāṃ prāptasya lūnapakṣasya saṃjaya",
    "GE07mbh_09_u:002.045a": "duryodhano hato yatra śalyaś ca nihato yudhi",
    "GE07mbh_09_u:002.045c": "duḥśāsano viśastaś ca vikarṇaś ca mahābalaḥ",
    "GE07mbh_09_u:002.046a": "kathaṃ hi bhīmasenasya śroṣye 'haṃ śabdam uttamam",
    "GE07mbh_09_u:002.046c": "ekena samare yena hataṃ putraśataṃ mama",
    "GE07mbh_09_u:002.047a": "asakṛd vadatas tasya duryodhanavadhena ca",
    "GE07mbh_09_u:002.047c": "duḥkhaśokābhisaṃtapto na śroṣye paruṣā giraḥ",
    "GE07mbh_09_u:002.048a": "evaṃ sa śokasaṃtaptaḥ pārthivo hatabāndhavaḥ",
    "GE07mbh_09_u:002.048c": "muhur muhur muhyamānaḥ putrādhibhir abhiplutaḥ",
    "GE07mbh_09_u:002.049a": "vilapya suciraṃ kālaṃ dhṛtarāṣṭro 'mbikāsutaḥ",
    "GE07mbh_09_u:002.049c": "dīrgham uṣṇaṃ ca niḥśvasya cintayitvā parābhavam",
    "GE07mbh_09_u:002.050a": "duḥkhena mahatā rājā saṃtapto bharatarṣabha",
    "GE07mbh_09_u:002.050c": "punar gāvalgaṇiṃ sūtaṃ paryapṛcchad yathātatham",
    "GE07mbh_09_u:002.051a": "bhīṣmadroṇau hatau śrutvā sūtaputraṃ ca pātitam",
    "GE07mbh_09_u:002.051c": "senāpatiṃ praṇetāraṃ kim akurvata māmakāḥ",
    "GE07mbh_09_u:002.051d-0027_01": "tathā śalyaṃ maheṣvāsaṃ madrāṇām īśvaraṃ vibhum",
    "GE07mbh_09_u:002.052a": "yaṃ yaṃ senāpraṇetāraṃ yudhi kurvanti māmakāḥ",
    "GE07mbh_09_u:002.052c": "acireṇaiva kālena taṃ taṃ nighnanti pāṇḍavāḥ",
    "GE07mbh_09_u:002.053a": "raṇamūrdhni hato bhīṣmaḥ paśyatāṃ vaḥ kirīṭinā",
    "GE07mbh_09_u:002.053c": "evam eva hato droṇaḥ sarveṣām eva paśyatām",
    "GE07mbh_09_u:002.054a": "evam eva hataḥ karṇaḥ sūtaputraḥ pratāpavān",
    "GE07mbh_09_u:002.054c": "sa rājakānāṃ sarveṣāṃ paśyatāṃ vaḥ kirīṭinā",
    "GE07mbh_09_u:002.055a": "pūrvam evāham ukto vai vidureṇa mahātmanā",
    "GE07mbh_09_u:002.055c": "duryodhanāparādhena prajeyaṃ vinaśiṣyati",
    "GE07mbh_09_u:002.056a": "ke cin na samyak paśyanti mūḍhāḥ samyak tathāpare",
    "GE07mbh_09_u:002.056c": "tad idaṃ mama mūḍhasya tathābhūtaṃ vacaḥ sma ha",
    "GE07mbh_09_u:002.057a": "yad abravīn me dharmātmā viduro dīrghadarśivān",
    "GE07mbh_09_u:002.057c": "tat tathā samanuprāptaṃ vacanaṃ satyavādinaḥ",
    "GE07mbh_09_u:002.058a": "daivopahatacittena yan mayāpakṛtaṃ purā",
    "GE07mbh_09_u:002.058c": "anayasya phalaṃ tasya brūhi gāvalgaṇe punaḥ",
    "GE07mbh_09_u:002.059a": "ko vā mukham anīkānām āsīt karṇe nipātite",
    "GE07mbh_09_u:002.059c": "arjunaṃ vāsudevaṃ ca ko vā pratyudyayau rathī",
    "GE07mbh_09_u:002.060a": "ke 'rakṣan dakṣiṇaṃ cakraṃ madrarājasya saṃyuge",
    "GE07mbh_09_u:002.060c": "vāmaṃ ca yoddhukāmasya ke vā vīrasya pṛṣṭhataḥ",
    "GE07mbh_09_u:002.061a": "kathaṃ ca vaḥ sametānāṃ madrarājo mahābalaḥ",
    "GE07mbh_09_u:002.061c": "nihataḥ pāṇḍavaiḥ saṃkhye putro vā mama saṃjaya",
    "GE07mbh_09_u:002.062a": "brūhi sarvaṃ yathātattvaṃ bharatānāṃ mahākṣayam",
    "GE07mbh_09_u:002.062c": "yathā ca nihataḥ saṃkhye putro duryodhano mama",
    "GE07mbh_09_u:002.063a": "pāñcālāś ca yathā sarve nihatāḥ sapadānugāḥ",
    "GE07mbh_09_u:002.063c": "dhṛṣṭadyumnaḥ śikhaṇḍī ca draupadyāḥ pañca cātmajāḥ",
    "GE07mbh_09_u:002.064a": "pāṇḍavāś ca yathā muktās tathobhau sātvatau yudhi",
    "GE07mbh_09_u:002.064c": "kṛpaś ca kṛtavarmā ca bhāradvājasya cātmajaḥ",
    "GE07mbh_09_u:002.065a": "yad yathā yādṛśaṃ caiva yuddhaṃ vṛttaṃ ca sāṃpratam",
    "GE07mbh_09_u:002.065c": "akhilaṃ śrotum icchāmi kuśalo hy asi saṃjaya",
    "GE07mbh_09_u:003.001": "saṃjaya uvāca",
    "GE07mbh_09_u:003.001a": "śṛṇu rājann avahito yathā vṛtto mahān kṣayaḥ",
    "GE07mbh_09_u:003.001c": "kurūṇāṃ pāṇḍavānāṃ ca samāsādya parasparam",
    "GE07mbh_09_u:003.002a": "nihate sūtaputre tu pāṇḍavena mahātmanā",
    "GE07mbh_09_u:003.002c": "vidruteṣu ca sainyeṣu samānīteṣu cāsakṛt",
    "GE07mbh_09_u:003.002d-001_0001": "ghore manuṣyadehānām ājau gajavarakṣaye",
    "GE07mbh_09_u:003.002d-001_0002": "yat tat karṇe hate pārthaḥ siṃhanādam athākarot",
    "GE07mbh_09_u:003.002d-001_0003": "tadā tava sutān rājan prāviśat sumahad bhayam",
    "GE07mbh_09_u:003.002d-001_0004": "na saṃdhātum anīkāni na caivātha parākrame",
    "GE07mbh_09_u:003.002d-001_0005": "āsīd buddhir hate karṇe tava yodhasya kasya cit",
    "GE07mbh_09_u:003.002d-001_0006": "vaṇijo nāvi bhinnāyām agādhe viplavā iva",
    "GE07mbh_09_u:003.002d-001_0007": "apāre pāram icchanto hate dvīpe kirīṭinā",
    "GE07mbh_09_u:003.002d-001_0008": "sūtaputre hate rājan vitrastāḥ śaravikṣatāḥ",
    "GE07mbh_09_u:003.002d-001_0009": "anāthā nātham icchanto mṛgāḥ siṃhārditā iva",
    "GE07mbh_09_u:003.002d-001_0010": "bhagnaśṛṅgā iva vṛṣāḥ śīrṇadaṃṣṭrā ivoragāḥ",
    "GE07mbh_09_u:003.002d-001_0011": "pratyupāyāma sāyāhne nirjitāḥ savyasācinā",
    "GE07mbh_09_u:003.002d-001_0012": "hatapravīrā vidhvastā nikṛttā niśitaiḥ śaraiḥ",
    "GE07mbh_09_u:003.002d-001_0013": "sūtaputre hate rājan putrās te prādravan bhayāt",
    "GE07mbh_09_u:003.002d-001_0014": "viśastrakavacāḥ sarve kāṃdiśīkā vicetasaḥ",
    "GE07mbh_09_u:003.002d-001_0015": "anyonyam abhinighnanto vīkṣamāṇā bhayārditāḥ",
    "GE07mbh_09_u:003.002d-001_0016": "mām eva nūnaṃ bībhatsur mām eva ca vṛkodaraḥ",
    "GE07mbh_09_u:003.002d-001_0017": "abhiyātīti manvānāḥ petur mamluś ca bhārata",
    "GE07mbh_09_u:003.002d-001_0018": "hayān anye gajān anye rathān anye mahārathāḥ",
    "GE07mbh_09_u:003.002d-001_0019": "āruhya javasaṃpannān pādātān prajahur bhayāt",
    "GE07mbh_09_u:003.002d-001_0020": "kuñjaraiḥ syandanā bhagnāḥ sādinaś ca mahārathaiḥ",
    "GE07mbh_09_u:003.002d-001_0021": "padātisaṃghāś cāśvaughaiḥ palāyadbhir bhṛśaṃ hatāḥ",
    "GE07mbh_09_u:003.002d-001_0022": "vyālataskarasaṃkīrṇe sārthahīnā yathā vane",
    "GE07mbh_09_u:003.002d-001_0023": "tathā tvadīyā nihate sūtaputre tadābhavan",
    "GE07mbh_09_u:003.002d-001_0024": "hatārohās tathā nāgāś chinnahastās tathāpare",
    "GE07mbh_09_u:003.002d-001_0025": "sarvaṃ pārthamayaṃ lokam apaśyan vai bhayārditāḥ",
    "GE07mbh_09_u:003.002d-001_0026": "tān prekṣya dravataḥ sarvān bhīmasenabhayārditān",
    "GE07mbh_09_u:003.002d-001_0027": "duryodhano 'tha svaṃ sūtaṃ hāhākṛtvedam abravīt",
    "GE07mbh_09_u:003.002d-001_0028": "nātikramiṣyate pārtho dhanuṣpāṇim avasthitam",
    "GE07mbh_09_u:003.002d-001_0029": "jaghane yudhyamānaṃ māṃ tūrṇam aśvān pracodaya",
    "GE07mbh_09_u:003.002d-001_0030": "samare yudhyamānaṃ hi kaunteyo māṃ dhanaṃjayaḥ",
    "GE07mbh_09_u:003.002d-001_0031": "notsahetābhyatikrāntuṃ velām iva mahārṇavaḥ",
    "GE07mbh_09_u:003.002d-001_0032": "adyārjunaṃ sagovindaṃ māninaṃ ca vṛkodaram",
    "GE07mbh_09_u:003.002d-001_0033": "nihatya śiṣṭāñ śatrūṃś ca karṇasyānṛṇyam āpnuyām",
    "GE07mbh_09_u:003.002d-001_0034": "tac chrutvā kururājasya śūrāryasadṛśaṃ vacaḥ",
    "GE07mbh_09_u:003.002d-001_0035": "sūto hemaparicchannāñ śanair aśvān acodayat",
    "GE07mbh_09_u:003.002d-001_0036": "gajāśvarathahīnās tu pādātāś caiva māriṣa",
    "GE07mbh_09_u:003.002d-001_0037": "pañcaviṃśatisāhasrāḥ prādravañ śanakair iva",
    "GE07mbh_09_u:003.002d-001_0038": "tān bhīmasenaḥ saṃkruddho dhṛṣṭadyumnaś ca pārṣataḥ",
    "GE07mbh_09_u:003.002d-001_0039": "balena caturaṅgeṇa parikṣipyāhanac charaiḥ",
    "GE07mbh_09_u:003.002d-001_0040": "pratyayudhyanta te sarve bhīmasenaṃ sapārṣatam",
    "GE07mbh_09_u:003.002d-001_0041": "pārthapārṣatayoś cānye jagṛhus tatra nāmanī",
    "GE07mbh_09_u:003.002d-001_0042": "akrudhyata raṇe bhīmas tair mṛdhe pratyavasthitaiḥ",
    "GE07mbh_09_u:003.002d-001_0043": "so 'vatīrya rathāt tūrṇaṃ gadāpāṇir ayudhyata",
    "GE07mbh_09_u:003.002d-001_0044": "na tān rathastho bhūmiṣṭhān dharmāpekṣī vṛkodaraḥ",
    "GE07mbh_09_u:003.002d-001_0045": "yodhayām āsa kaunteyo bhujavīryaṃ samāśritaḥ",
    "GE07mbh_09_u:003.002d-001_0046": "jātarūpaparicchannāṃ pragṛhya mahatīṃ gadām",
    "GE07mbh_09_u:003.002d-001_0047": "nyavadhīt tāvakān sarvān daṇḍapāṇir ivāntakaḥ",
    "GE07mbh_09_u:003.002d-001_0048": "padātayo hi saṃrabdhās tyaktajīvitabāndhavāḥ",
    "GE07mbh_09_u:003.002d-001_0049": "bhīmam abhyadravan saṃkhye pataṃgā jvalanaṃ yathā",
    "GE07mbh_09_u:003.002d-001_0050": "āsādya bhīmasenaṃ te saṃrabdhā yuddhadurmadāḥ",
    "GE07mbh_09_u:003.002d-001_0051": "vineśuḥ sahasā dṛṣṭvā bhūtagrāmā ivāntakam",
    "GE07mbh_09_u:003.002d-001_0052": "śyenavad vyacarad bhīmaḥ khaḍgena gadayā tathā",
    "GE07mbh_09_u:003.002d-001_0053": "pañcaviṃśatisāhasrāṃs tāvakānām apothayat",
    "GE07mbh_09_u:003.002d-001_0054": "hatvā tat puruṣānīkaṃ bhīmaḥ satyaparākramaḥ",
    "GE07mbh_09_u:003.002d-001_0055": "dhṛṣṭadyumnaṃ puraskṛtya punas tasthau mahābalaḥ",
    "GE07mbh_09_u:003.002d-001_0056": "dhanaṃjayo rathānīkam anvapadyata vīryavān",
    "GE07mbh_09_u:003.002d-001_0057": "mādrīputrau ca śakuniṃ sātyakiś ca mahābalaḥ",
    "GE07mbh_09_u:003.002d-001_0058": "javenābhyapatan hṛṣṭā ghnanto dauryodhanaṃ balam",
    "GE07mbh_09_u:003.002d-001_0059": "tasyāśvavārān subahūṃs te nihatya śitaiḥ śaraiḥ",
    "GE07mbh_09_u:003.002d-001_0060": "tam anvadhāvaṃs tvaritās tatra yuddham avartata",
    "GE07mbh_09_u:003.002d-001_0061": "tato dhanaṃjayo rājan rathānīkam agāhata",
    "GE07mbh_09_u:003.002d-001_0062": "viśrutaṃ triṣu lokeṣu gāṇḍīvaṃ vyākṣipan dhanuḥ",
    "GE07mbh_09_u:003.002d-001_0063": "kṛṣṇasārathim āyāntaṃ dṛṣṭvā śvetahayaṃ ratham",
    "GE07mbh_09_u:003.002d-001_0064": "arjunaṃ cāpi yoddhāraṃ tvadīyāḥ prādravan bhayāt",
    "GE07mbh_09_u:003.002d-001_0065": "viprahīnarathāśvāś ca śaraiś ca parivāritāḥ",
    "GE07mbh_09_u:003.002d-001_0066": "pañcaviṃśatisāhasrāḥ pārtham ārchan padātayaḥ",
    "GE07mbh_09_u:003.002d-001_0067": "hatvā tat puruṣānīkaṃ pāñcālānāṃ mahārathaḥ",
    "GE07mbh_09_u:003.002d-001_0068": "bhīmasenaṃ puraskṛtya na cirāt pratyadṛśyata",
    "GE07mbh_09_u:003.002d-001_0069": "mahādhanurdharaḥ śrīmān amitragaṇamardanaḥ",
    "GE07mbh_09_u:003.002d-001_0070": "putraḥ pāñcālarājasya dhṛṣṭadyumno mahāyaśāḥ",
    "GE07mbh_09_u:003.002d-001_0071": "pārāvatasavarṇāśvaṃ kovidāravaradhvajam",
    "GE07mbh_09_u:003.002d-001_0072": "dhṛṣṭadyumnaṃ raṇe dṛṣṭvā tvadīyāḥ prādravan bhayāt",
    "GE07mbh_09_u:003.002d-001_0073": "gāndhārarājaṃ śīghrāstram anusṛtya yaśasvinau",
    "GE07mbh_09_u:003.002d-001_0074": "nacirāt pratyadṛśyetāṃ mādrīputrau sasātyakī",
    "GE07mbh_09_u:003.002d-001_0075": "cekitānaḥ śikhaṇḍī ca draupadeyāś ca māriṣa",
    "GE07mbh_09_u:003.002d-001_0076": "hatvā tvadīyaṃ sumahat sainyaṃ śaṅkhān athādhaman",
    "GE07mbh_09_u:003.002d-001_0077": "te sarve tāvakān prekṣya dravato vai parāṅmukhān",
    "GE07mbh_09_u:003.002d-001_0078": "abhyadhāvanta nighnanto vṛṣāñ jitvā vṛṣā iva",
    "GE07mbh_09_u:003.002d-001_0079": "senāvaśeṣaṃ taṃ dṛṣṭvā tava putrasya pāṇḍavaḥ",
    "GE07mbh_09_u:003.002d-001_0080": "vyavasthitaṃ savyasācī cukrodha balavan nṛpa",
    "GE07mbh_09_u:003.002d-001_0081": "tata enaṃ śarai rājan sahasā samavākirat",
    "GE07mbh_09_u:003.002d-001_0082": "rajasā codgatenātha na sma kiṃ cana dṛśyate",
    "GE07mbh_09_u:003.002d-001_0083": "andhakārīkṛte loke śarībhūte mahītale",
    "GE07mbh_09_u:003.002d-001_0084": "diśaḥ sarvā mahārāja tāvakāḥ prādravan bhayāt",
    "GE07mbh_09_u:003.002d-001_0085": "bhajyamāneṣu sainyeṣu kururājo viśāṃ pate",
    "GE07mbh_09_u:003.002d-001_0086": "pareṣām ātmanaś caiva samantāt samupādravat",
    "GE07mbh_09_u:003.002d-001_0087": "tato duryodhanaḥ sarvān ājuhāvātha pāṇḍavān",
    "GE07mbh_09_u:003.002d-001_0088": "yuddhāya bharataśreṣṭha devān iva purā baliḥ",
    "GE07mbh_09_u:003.002d-001_0089": "ta enam abhigarjantaṃ sahitāḥ samupādravan",
    "GE07mbh_09_u:003.002d-001_0090": "nānāśastrasṛjaḥ kruddhā bhartsayanto muhur muhuḥ",
    "GE07mbh_09_u:003.002d-001_0091": "duryodhano 'py asaṃbhrāntas tān arīn vyadhamac charaiḥ",
    "GE07mbh_09_u:003.002d-001_0092": "tatrādbhutam apaśyāma tava putrasya pauruṣam",
    "GE07mbh_09_u:003.002d-001_0093": "yad enaṃ pāṇḍavāḥ sarve na śekur ativartitum",
    "GE07mbh_09_u:003.002d-001_0094": "nātidūrāpayātaṃ tu kṛtabuddhiṃ palāyane",
    "GE07mbh_09_u:003.002d-001_0095": "duryodhanaḥ svakaṃ sainyam apaśyad bhṛśavikṣatam",
    "GE07mbh_09_u:003.002d-001_0096": "tato 'vasthāpya rājendra kṛtabuddhis tavātmajaḥ",
    "GE07mbh_09_u:003.002d-001_0097": "harṣayann iva tān yodhān idaṃ vacanam abravīt",
    "GE07mbh_09_u:003.002d-001_0098": "na taṃ deśaṃ prapaśyāmi pṛthivyāṃ parvateṣu ca",
    "GE07mbh_09_u:003.002d-001_0099": "yatra yātān na vo hanyuḥ pāṇḍavāḥ kiṃ sṛtena vaḥ",
    "GE07mbh_09_u:003.002d-001_0100": "svalpaṃ caiva balaṃ teṣāṃ kṛṣṇau ca bhṛśavikṣatau",
    "GE07mbh_09_u:003.002d-001_0101": "yadi sarve 'tra tiṣṭhāmo dhruvo no vijayo bhavet",
    "GE07mbh_09_u:003.002d-001_0102": "viprayātāṃs tu vo bhinnān pāṇḍavāḥ kṛtakilbiṣān",
    "GE07mbh_09_u:003.002d-001_0103": "anusṛtya haniṣyanti śreyo naḥ samare vadhaḥ",
    "GE07mbh_09_u:003.002d-001_0104": "sukhaḥ sāṃgrāmiko mṛtyuḥ kṣatradharmeṇa yudhyataḥ",
    "GE07mbh_09_u:003.002d-001_0105": "mṛto duḥkhaṃ na jānīte pretya cānantyam aśnute",
    "GE07mbh_09_u:003.002d-001_0106": "śṛṇvantu kṣatriyāḥ sarve yāvanto vai samāgatāḥ",
    "GE07mbh_09_u:003.002d-001_0107": "dviṣato bhīmasenasya kruddhasya vaśam eṣy atha",
    "GE07mbh_09_u:003.002d-001_0108": "pitāmahair ācaritaṃ na dharmaṃ hātum arhatha",
    "GE07mbh_09_u:003.002d-001_0109": "na hi karmāsti pāpīyaḥ kṣatriyasya palāyanāt",
    "GE07mbh_09_u:003.002d-001_0110": "na yuddhadharmāc chreyān hi panthāḥ svargasya kauravāḥ",
    "GE07mbh_09_u:003.002d-001_0111": "sucireṇārjitāṃl lokān sadyo yodhaḥ samaśnute",
    "GE07mbh_09_u:003.002d-001_0112": "tasya tad vacanaṃ rājñaḥ pūjayitvā mahārathāḥ",
    "GE07mbh_09_u:003.002d-001_0113": "punar evābhyavartanta kṣatriyāḥ pāṇḍavān prati",
    "GE07mbh_09_u:003.002d-001_0114": "parājayam amṛṣyantaḥ kṛtacittāś ca vikrame",
    "GE07mbh_09_u:003.002d-001_0115": "tataḥ pravavṛte yuddhaṃ punar eva sudāruṇam",
    "GE07mbh_09_u:003.002d-001_0116": "tāvakānāṃ pareṣāṃ ca devāsuraraṇopamam",
    "GE07mbh_09_u:003.002d-001_0117": "yudhiṣṭhirapurogāṃś ca sarvasainyena pāṇḍavān",
    "GE07mbh_09_u:003.002d-001_0118": "anvadhāvan mahārāja putro duryodhanas tava",
    "GE07mbh_09_u:003.003a": "vimukhe tava putre tu śokopahatacetasi",
    "GE07mbh_09_u:003.003b-0028_01": "pātiteṣu turaṃgeṣu gajeṣu ca ratheṣu ca",
    "GE07mbh_09_u:003.003c": "bhṛśodvigneṣu sainyeṣu dṛṣṭvā pārthasya vikramam",
    "GE07mbh_09_u:003.004a": "dhyāyamāneṣu sainyeṣu duḥkhaṃ prāpteṣu bhārata",
    "GE07mbh_09_u:003.004c": "balānāṃ mathyamānānāṃ śrutvā ninadam uttamam",
    "GE07mbh_09_u:003.005a": "abhijñānaṃ narendrāṇāṃ vikṛtaṃ prekṣya saṃyuge",
    "GE07mbh_09_u:003.005c": "patitān rathanīḍāṃś ca rathāṃś cāpi mahātmanām",
    "GE07mbh_09_u:003.006a": "raṇe vinihatān nāgān dṛṣṭvā pattīṃś ca māriṣa",
    "GE07mbh_09_u:003.006c": "āyodhanaṃ cātighoraṃ rudrasyākrīḍasaṃnibham",
    "GE07mbh_09_u:003.007a": "aprakhyātiṃ gatānāṃ tu rājñāṃ śatasahasraśaḥ",
    "GE07mbh_09_u:003.007c": "kṛpāviṣṭaḥ kṛpo rājan",
    "GE07mbh_09_u:003.008a": "abravīt tatra tejasvī so 'bhisṛtya janādhipam",
    "GE07mbh_09_u:003.008c": "duryodhanaṃ manyuvaśād vacanaṃ vacanakṣamaḥ",
    "GE07mbh_09_u:003.009a": "duryodhana nibodhedaṃ yat tvā vakṣyāmi kaurava",
    "GE07mbh_09_u:003.009c": "śrutvā kuru mahārāja yadi te rocate 'nagha",
    "GE07mbh_09_u:003.010a": "na yuddhadharmāc chreyān vai panthā rājendra vidyate",
    "GE07mbh_09_u:003.010c": "yaṃ samāśritya yudhyante kṣatriyāḥ kṣatriyarṣabha",
    "GE07mbh_09_u:003.011a": "putro bhrātā pitā caiva svasreyo mātulas tathā",
    "GE07mbh_09_u:003.011c": "saṃbandhibāndhavāś caiva yodhyā vai kṣatrajīvinā",
    "GE07mbh_09_u:003.012a": "vadhe caiva paro dharmas tathādharmaḥ palāyane",
    "GE07mbh_09_u:003.012c": "te sma ghorāṃ samāpannā jīvikāṃ jīvitārthinaḥ",
    "GE07mbh_09_u:003.013a": "tatra tvāṃ prativakṣyāmi kiṃ cid eva hitaṃ vacaḥ",
    "GE07mbh_09_u:003.013c": "hate bhīṣme ca droṇe ca karṇe caiva mahārathe",
    "GE07mbh_09_u:003.014a": "jayadrathe ca nihate tava bhrātṛṣu cānagha",
    "GE07mbh_09_u:003.014c": "lakṣmaṇe tava putre ca kiṃ śeṣaṃ paryupāsmahe",
    "GE07mbh_09_u:003.015a": "yeṣu bhāraṃ samāsajya rājye matim akurmahi",
    "GE07mbh_09_u:003.015c": "te saṃtyajya tanūr yātāḥ śūrā brahmavidāṃ gatim",
    "GE07mbh_09_u:003.016a": "vayaṃ tv iha vinābhūtā guṇavadbhir mahārathaiḥ",
    "GE07mbh_09_u:003.016c": "kṛpaṇaṃ vartayiṣyāma pātayitvā nṛpān bahūn",
    "GE07mbh_09_u:003.017a": "sarvair api ca jīvadbhir bībhatsur aparājitaḥ",
    "GE07mbh_09_u:003.017c": "kṛṣṇanetro mahābāhur devair api durāsadaḥ",
    "GE07mbh_09_u:003.018a": "indrakārmukavajrābham indraketum ivocchritam",
    "GE07mbh_09_u:003.018c": "vānaraṃ ketum āsādya saṃcacāla mahācamūḥ",
    "GE07mbh_09_u:003.019a": "siṃhanādena bhīmasya pāñcajanyasvanena",
    "GE07mbh_09_u:003.019c": "gāṇḍīvasya ca nirghoṣāt saṃhṛṣyanti manāṃsi naḥ",
    "GE07mbh_09_u:003.020a": "carantīva mahāvidyun muṣṇanti nayanaprabhām",
    "GE07mbh_09_u:003.020c": "alātam iva cāviddhaṃ gāṇḍīvaṃ samadṛśyata",
    "GE07mbh_09_u:003.021a": "jāmbūnadavicitraṃ ca dhūyamānaṃ mahad dhanuḥ",
    "GE07mbh_09_u:003.021c": "dṛśyate dikṣu sarvāsu vidyud abhraghaneṣv iva",
    "GE07mbh_09_u:003.021d-0029_01": "śvetāś ca vegasaṃpannāḥ śaśikāśasamaprabhāḥ",
    "GE07mbh_09_u:003.021d-0029_02": "pibanta iva cākāśaṃ rathe yuktās tu vājinaḥ",
    "GE07mbh_09_u:003.022a": "uhyamānaś ca kṛṣṇena vāyuneva balāhakaḥ",
    "GE07mbh_09_u:003.022b-0030_01": "jāmbūnadavicitrāṅgā vahante cārjunaṃ raṇe",
    "GE07mbh_09_u:003.022c": "tāvakaṃ tad balaṃ rājann arjuno 'stravidāṃ varaḥ",
    "GE07mbh_09_u:003.022e": "gahanaṃ śiśire kakṣaṃ dadāhāgnir ivotthitaḥ",
    "GE07mbh_09_u:003.023a": "gāhamānam anīkāni mahendrasadṛśaprabham",
    "GE07mbh_09_u:003.023c": "dhanaṃjayam apaśyāma caturdantam iva dvipam",
    "GE07mbh_09_u:003.024a": "vikṣobhayantaṃ senāṃ te trāsayantaṃ ca pārthivān",
    "GE07mbh_09_u:003.024c": "dhanaṃjayam apaśyāma nalinīm iva kuñjaram",
    "GE07mbh_09_u:003.025a": "trāsayantaṃ tathā yodhān dhanur ghoṣeṇa pāṇḍavam",
    "GE07mbh_09_u:003.025c": "bhūya enam apaśyāma siṃhaṃ mṛgagaṇā iva",
    "GE07mbh_09_u:003.026a": "sarvalokamaheṣvāsau vṛṣabhau sarvadhanvinām",
    "GE07mbh_09_u:003.026c": "āmuktakavacau kṛṣṇau lokamadhye virejatuḥ",
    "GE07mbh_09_u:003.027a": "adya saptadaśāhāni vartamānasya bhārata",
    "GE07mbh_09_u:003.027c": "saṃgrāmasyātighorasya vadhyatāṃ cābhito yudhi",
    "GE07mbh_09_u:003.028a": "vāyuneva vidhūtāni tavānīkāni sarvaśaḥ",
    "GE07mbh_09_u:003.028c": "śaradambhodajālāni vyaśīryanta samantataḥ",
    "GE07mbh_09_u:003.029a": "tāṃ nāvam iva paryastāṃ bhrāntavātāṃ mahārṇave",
    "GE07mbh_09_u:003.029c": "tava senāṃ mahārāja savyasācī vyakampayat",
    "GE07mbh_09_u:003.030a": "kva nu te sūtaputro 'bhūt kva nu droṇaḥ sahānugaḥ",
    "GE07mbh_09_u:003.030c": "ahaṃ kva ca kva cātmā te hārdikyaś ca tathā kva nu",
    "GE07mbh_09_u:003.030e": "duḥśāsanaś ca bhrātā te bhrātṛbhiḥ sahitaḥ kva nu",
    "GE07mbh_09_u:003.031a": "bāṇagocarasaṃprāptaṃ prekṣya caiva jayadratham",
    "GE07mbh_09_u:003.031c": "saṃbandhinas te bhrātṝṃś ca sahāyān mātulāṃs tathā",
    "GE07mbh_09_u:003.032a": "sarvān vikramya miṣato lokāṃś cākramya mūrdhani",
    "GE07mbh_09_u:003.032c": "jayadratho hato rājan kiṃ nu śeṣam upāsmahe",
    "GE07mbh_09_u:003.033a": "ko veha sa pumān asti yo vijeṣyati pāṇḍavam",
    "GE07mbh_09_u:003.033b-0031_01": "asti kaḥ puruṣaś cādya yo jeṣyati dhanaṃjayam",
    "GE07mbh_09_u:003.033c": "tasya cāstrāṇi divyāni vividhāni mahātmanaḥ",
    "GE07mbh_09_u:003.033e": "gāṇḍīvasya ca nirghoṣo vīryāṇi harate hi naḥ",
    "GE07mbh_09_u:003.034a": "naṣṭacandrā yathā rātriḥ seneyaṃ hatanāyakā",
    "GE07mbh_09_u:003.034a-0032_01": "**** **** kāminī ca mṛtapriyā",
    "GE07mbh_09_u:003.034c": "nāgabhagnadrumā śuṣkā nadīvākulatāṃ gatā",
    "GE07mbh_09_u:003.034d-0032_02": "yathā nadī śuṣkajalā senā karṇaṃ vinā tathā",
    "GE07mbh_09_u:003.035a": "dhvajinyāṃ hatanetrāyāṃ yatheṣṭaṃ śvetavāhanaḥ",
    "GE07mbh_09_u:003.035c": "cariṣyati mahābāhuḥ kakṣe 'gnir iva saṃjvalan",
    "GE07mbh_09_u:003.036a": "sātyakeś caiva yo vego bhīmasenasya cobhayoḥ",
    "GE07mbh_09_u:003.036c": "dārayeta girīn sarvāñ śoṣayeta ca sāgarān",
    "GE07mbh_09_u:003.037a": "uvāca vākyaṃ yad bhīmaḥ sabhāmadhye viśāṃ pate",
    "GE07mbh_09_u:003.037c": "kṛtaṃ tat sakalaṃ tena bhūyaś caiva kariṣyati",
    "GE07mbh_09_u:003.038a": "pramukhasthe tadā karṇe balaṃ pāṇḍavarakṣitam",
    "GE07mbh_09_u:003.038c": "durāsadaṃ tathā guptaṃ gūḍhaṃ gāṇḍīvadhanvanā",
    "GE07mbh_09_u:003.039a": "yuṣmābhis tāni cīrṇāni yāny asādhūni sādhuṣu",
    "GE07mbh_09_u:003.039c": "akāraṇakṛtāny eva teṣāṃ vaḥ phalam āgatam",
    "GE07mbh_09_u:003.040a": "ātmano 'rthe tvayā loko yatnataḥ sarva āhṛtaḥ",
    "GE07mbh_09_u:003.040c": "sa te saṃśayitas tāta ātmā ca bharatarṣabha",
    "GE07mbh_09_u:003.041a": "rakṣa duryodhanātmānam ātmā sarvasya bhājanam",
    "GE07mbh_09_u:003.041c": "bhinne hi bhājane tāta diśo gacchati tadgatam",
    "GE07mbh_09_u:003.042a": "hīyamānena vai saṃdhiḥ paryeṣṭavyaḥ samena ca",
    "GE07mbh_09_u:003.042c": "vigraho vardhamānena nītir eṣā bṛhaspateḥ",
    "GE07mbh_09_u:003.043a": "te vayaṃ pāṇḍuputrebhyo hīnāḥ svabalaśaktitaḥ",
    "GE07mbh_09_u:003.043c": "atra te pāṇḍavaiḥ sārdhaṃ saṃdhiṃ manye kṣamaṃ prabho",
    "GE07mbh_09_u:003.044a": "na jānīte hi yaḥ śreyaḥ śreyasaś cāvamanyate",
    "GE07mbh_09_u:003.044c": "sa kṣipraṃ bhraśyate rājyān na ca śreyo 'nuvindati",
    "GE07mbh_09_u:003.045a": "praṇipatya hi rājānaṃ rājyaṃ yadi labhemahi",
    "GE07mbh_09_u:003.045c": "śreyaḥ syān na tu mauḍhyena rājan gantuṃ parābhavam",
    "GE07mbh_09_u:003.046a": "vaicitravīryavacanāt kṛpāśīlo yudhiṣṭhiraḥ",
    "GE07mbh_09_u:003.046c": "viniyuñjīta rājye tvāṃ govindavacanena ca",
    "GE07mbh_09_u:003.046d-0033_01": "ajātaśatruḥ kauravyo guruśuśrūṣaṇe rataḥ",
    "GE07mbh_09_u:003.046d-0033_02": "dhṛtarāṣṭrasya vacanaṃ nāvamaṃsyati dhārmikaḥ",
    "GE07mbh_09_u:003.046d-0033_03": "kurvanti bhrātaraś cāsya vacanaṃ nātra saṃśayaḥ",
    "GE07mbh_09_u:003.047a": "yad brūyād dhi hṛṣīkeśo rājānam aparājitam",
    "GE07mbh_09_u:003.047c": "arjunaṃ bhīmasenaṃ ca sarvaṃ kuryur asaṃśayam",
    "GE07mbh_09_u:003.048a": "nātikramiṣyate kṛṣṇo vacanaṃ kauravasya ha",
    "GE07mbh_09_u:003.048c": "dhṛtarāṣṭrasya manye 'haṃ nāpi kṛṣṇasya pāṇḍavaḥ",
    "GE07mbh_09_u:003.049a": "etat kṣamam ahaṃ manye tava pārthair avigraham",
    "GE07mbh_09_u:003.049c": "na tvā bravīmi kārpaṇyān na prāṇaparirakṣaṇāt",
    "GE07mbh_09_u:003.049e": "pathyaṃ rājan bravīmi tvāṃ tat parāsuḥ smariṣyasi",
    "GE07mbh_09_u:003.050a": "iti vṛddho vilapyaitat kṛpaḥ śāradvato vacaḥ",
    "GE07mbh_09_u:003.050c": "dīrgham uṣṇaṃ ca niḥśvasya śuśoca ca mumoha ca",
    "GE07mbh_09_u:004.001": "saṃjaya uvāca",
    "GE07mbh_09_u:004.001a": "evam uktas tato rājā gautamena yaśasvinā",
    "GE07mbh_09_u:004.001c": "niḥśvasya dīrgham uṣṇaṃ ca tūṣṇīm āsīd viśāṃ pate",
    "GE07mbh_09_u:004.002a": "tato muhūrtaṃ sa dhyātvā dhārtarāṣṭro mahāmanāḥ",
    "GE07mbh_09_u:004.002c": "kṛpaṃ śāradvataṃ vākyam ity uvāca paraṃtapaḥ",
    "GE07mbh_09_u:004.003a": "yat kiṃ cit suhṛdā vācyaṃ tat sarvaṃ śrāvito hy aham",
    "GE07mbh_09_u:004.003c": "kṛtaṃ ca bhavatā sarvaṃ prāṇān saṃtyajya yudhyatā",
    "GE07mbh_09_u:004.004a": "gāhamānam anīkāni yudhyamānaṃ mahārathaiḥ",
    "GE07mbh_09_u:004.004c": "pāṇḍavair atitejobhir lokas tvām anudṛṣṭavān",
    "GE07mbh_09_u:004.005a": "suhṛdā yad idaṃ vācyaṃ bhavatā śrāvito hy aham",
    "GE07mbh_09_u:004.005c": "na māṃ prīṇāti tat sarvaṃ mumūrṣor iva bheṣajam",
    "GE07mbh_09_u:004.006a": "hetukāraṇasaṃyuktaṃ hitaṃ vacanam uttamam",
    "GE07mbh_09_u:004.006c": "ucyamānaṃ mahābāho na me viprāgrya rocate",
    "GE07mbh_09_u:004.007a": "rājyād vinikṛto 'smābhiḥ kathaṃ so 'smāsu viśvaset",
    "GE07mbh_09_u:004.007c": "akṣadyūte ca nṛpatir jito 'smābhir mahādhanaḥ",
    "GE07mbh_09_u:004.007e": "sa kathaṃ mama vākyāni śraddadhyād bhūya eva tu",
    "GE07mbh_09_u:004.008a": "tathā dautyena saṃprāptaḥ kṛṣṇaḥ pārthahite rataḥ",
    "GE07mbh_09_u:004.008c": "pralabdhaś ca hṛṣīkeśas tac ca karma virodhitam",
    "GE07mbh_09_u:004.008e": "sa ca me vacanaṃ brahman katham evābhimaṃsyate",
    "GE07mbh_09_u:004.009a": "vilalāpa hi yat kṛṣṇā sabhāmadhye sameyuṣī",
    "GE07mbh_09_u:004.009c": "na tan marṣayate kṛṣṇo na rājyaharaṇaṃ tathā",
    "GE07mbh_09_u:004.010a": "ekaprāṇāv ubhau kṛṣṇāv anyonyaṃ prati saṃhatau",
    "GE07mbh_09_u:004.010c": "purā yac chrutam evāsīd adya paśyāmi tat prabho",
    "GE07mbh_09_u:004.011a": "svasrīyaṃ ca hataṃ śrutvā duḥkhaṃ svapiti keśavaḥ",
    "GE07mbh_09_u:004.011c": "kṛtāgaso vayaṃ tasya sa madarthaṃ kathaṃ kṣamet",
    "GE07mbh_09_u:004.012a": "abhimanyor vināśena na śarma labhate 'rjunaḥ",
    "GE07mbh_09_u:004.012c": "sa kathaṃ maddhite yatnaṃ prakariṣyati yācitaḥ",
    "GE07mbh_09_u:004.013a": "madhyamaḥ pāṇḍavas tīkṣṇo bhīmaseno mahābalaḥ",
    "GE07mbh_09_u:004.013c": "pratijñātaṃ ca tenograṃ sa bhajyeta na saṃnamet",
    "GE07mbh_09_u:004.013d-0034_01": "sa haniṣyati māṃ rudrahastenāpi hi rakṣitam",
    "GE07mbh_09_u:004.014a": "ubhau tau baddhanistriṃśāv ubhau cābaddhakaṅkaṭau",
    "GE07mbh_09_u:004.014c": "kṛtavairāv ubhau vīrau yamāv api yamopamau",
    "GE07mbh_09_u:004.015a": "dhṛṣṭadyumnaḥ śikhaṇḍī ca kṛtavairau mayā saha",
    "GE07mbh_09_u:004.015c": "tau kathaṃ maddhite yatnaṃ prakuryātāṃ dvijottama",
    "GE07mbh_09_u:004.016a": "duḥśāsanena yat kṛṣṇā ekavastrā rajasvalā",
    "GE07mbh_09_u:004.016c": "parikliṣṭā sabhāmadhye sarvalokasya paśyataḥ",
    "GE07mbh_09_u:004.017a": "tathā vivasanāṃ dīnāṃ smaranty adyāpi pāṇḍavāḥ",
    "GE07mbh_09_u:004.017b-0035_01": "kṛṣṇaḥ pratyaham evedaṃ vakti nāśe mamoditaḥ",
    "GE07mbh_09_u:004.017b-0035_02": "teṣu jīvatsu pārtheṣu tasmiñ jīvati keśave",
    "GE07mbh_09_u:004.017b-0035_03": "vināśam eva yāsyāmi svapāpenaiva sānujaḥ",
    "GE07mbh_09_u:004.017c": "na nivārayituṃ śakyāḥ saṃgrāmāt te paraṃtapāḥ",
    "GE07mbh_09_u:004.018a": "yadā ca draupadī kṛṣṇā madvināśāya duḥkhitā",
    "GE07mbh_09_u:004.018c": "ugraṃ tepe tapaḥ kṛṣṇā bhartṝṇām arthasiddhaye",
    "GE07mbh_09_u:004.018e": "sthaṇḍile nityadā śete yāvad vairasya yātanā",
    "GE07mbh_09_u:004.019a": "nikṣipya mānaṃ darpaṃ ca vāsudevasahodarā",
    "GE07mbh_09_u:004.019c": "kṛṣṇāyāḥ preṣyavad bhūtvā śuśrūṣāṃ kurute sadā",
    "GE07mbh_09_u:004.020a": "iti sarvaṃ samunnaddhaṃ na nirvāti kathaṃ cana",
    "GE07mbh_09_u:004.020c": "abhimanyor vināśena sa saṃdheyaḥ kathaṃ mayā",
    "GE07mbh_09_u:004.021a": "kathaṃ ca nāma bhuktvemāṃ pṛthivīṃ sāgarāmbarām",
    "GE07mbh_09_u:004.021c": "pāṇḍavānāṃ prasādena bhuñjīyāṃ rājyam alpakam",
    "GE07mbh_09_u:004.022a": "upary upari rājñāṃ vai jvalito bhāskaro yathā",
    "GE07mbh_09_u:004.022c": "yudhiṣṭhiraṃ kathaṃ paścād anuyāsyāmi dāsavat",
    "GE07mbh_09_u:004.023a": "kathaṃ bhuktvā svayaṃ bhogān dattvā dāyāṃś ca puṣkalān",
    "GE07mbh_09_u:004.023c": "kṛpaṇaṃ vartayiṣyāmi kṛpaṇaiḥ saha jīvikām",
    "GE07mbh_09_u:004.024a": "nābhyasūyāmi te vākyam uktaṃ snigdhaṃ hitaṃ tvayā",
    "GE07mbh_09_u:004.024c": "na tu saṃdhim ahaṃ manye prāptakālaṃ kathaṃ cana",
    "GE07mbh_09_u:004.025a": "sunītam anupaśyāmi suyuddhena paraṃtapa",
    "GE07mbh_09_u:004.025c": "nāyaṃ klībayituṃ kālaḥ saṃyoddhuṃ kāla eva naḥ",
    "GE07mbh_09_u:004.026a": "iṣṭaṃ me bahubhir yajñair dattā vipreṣu dakṣiṇāḥ",
    "GE07mbh_09_u:004.026c": "prāptāḥ kramaśrutā vedāḥ śatrūṇāṃ mūrdhni ca sthitam",
    "GE07mbh_09_u:004.027a": "bhṛtyā me subhṛtās tāta dīnaś cābhyuddhṛto janaḥ",
    "GE07mbh_09_u:004.027b-0036_01": "notsahe 'dya dvijaśreṣṭha pāṇḍavān vaktum īdṛśam",
    "GE07mbh_09_u:004.027c": "yātāni pararāṣṭrāṇi svarāṣṭram anupālitam",
    "GE07mbh_09_u:004.028a": "bhuktāś ca vividhā bhogās trivargaḥ sevito mayā",
    "GE07mbh_09_u:004.028c": "pitṝṇāṃ gatam ānṛṇyaṃ kṣatradharmasya cobhayoḥ",
    "GE07mbh_09_u:004.029a": "na dhruvaṃ sukham astīha kuto rājyaṃ kuto yaśaḥ",
    "GE07mbh_09_u:004.029c": "iha kīrtir vidhātavyā sā ca yuddhena nānyathā",
    "GE07mbh_09_u:004.030a": "gṛhe yat kṣatriyasyāpi nidhanaṃ tad vigarhitam",
    "GE07mbh_09_u:004.030c": "adharmaḥ sumahān eṣa yac chayyāmaraṇaṃ gṛhe",
    "GE07mbh_09_u:004.031a": "araṇye yo vimuñceta saṃgrāme vā tanuṃ naraḥ",
    "GE07mbh_09_u:004.031c": "kratūn āhṛtya mahato mahimānaṃ sa gacchati",
    "GE07mbh_09_u:004.032a": "kṛpaṇaṃ vilapann ārto jarayābhipariplutaḥ",
    "GE07mbh_09_u:004.032c": "mriyate rudatāṃ madhye jñātīnāṃ na sa pūruṣaḥ",
    "GE07mbh_09_u:004.033a": "tyaktvā tu vividhān bhogān prāptānāṃ paramāṃ gatim",
    "GE07mbh_09_u:004.033c": "apīdānīṃ suyuddhena gaccheyaṃ satsalokatām",
    "GE07mbh_09_u:004.034a": "śūrāṇām āryavṛttānāṃ saṃgrāmeṣv anivartinām",
    "GE07mbh_09_u:004.034c": "dhīmatāṃ satyasaṃdhānāṃ sarveṣāṃ kratuyājinām",
    "GE07mbh_09_u:004.035a": "śastrāvabhṛtham āptānāṃ dhruvaṃ vāsas triviṣṭape",
    "GE07mbh_09_u:004.035c": "mudā nūnaṃ prapaśyanti śubhrā hy apsarasāṃ gaṇāḥ",
    "GE07mbh_09_u:004.035d-0037_01": "mṛdhe tanutyajo yodhān prekṣanty apsarasāṃ gaṇāḥ",
    "GE07mbh_09_u:004.035d-0038_01": "nūnaṃ mudopatiṣṭhanti svarge tān apsarogaṇāḥ",
    "GE07mbh_09_u:004.036a": "paśyanti nūnaṃ pitaraḥ pūjitāñ śakrasaṃsadi",
    "GE07mbh_09_u:004.036c": "apsarobhiḥ parivṛtān modamānāṃs triviṣṭape",
    "GE07mbh_09_u:004.037a": "panthānam amarair yātaṃ śūraiś caivānivartibhiḥ",
    "GE07mbh_09_u:004.037c": "api taiḥ saṃgataṃ mārgaṃ vayam apy āruhemahi",
    "GE07mbh_09_u:004.038a": "pitāmahena vṛddhena tathācāryeṇa dhīmatā",
    "GE07mbh_09_u:004.038c": "jayadrathena karṇena tathā duḥśāsanena ca",
    "GE07mbh_09_u:004.038d-0039_01": "sārdhaṃ duryodhanaḥ svarge khelatāṃ yuddhapātitaḥ",
    "GE07mbh_09_u:004.039a": "ghaṭamānā madarthe 'smin hatāḥ śūrā janādhipāḥ",
    "GE07mbh_09_u:004.039c": "śerate lohitāktāṅgāḥ pṛthivyāṃ śaravikṣatāḥ",
    "GE07mbh_09_u:004.040a": "uttamāstravidaḥ śūrā yathoktakratuyājinaḥ",
    "GE07mbh_09_u:004.040c": "tyaktvā prāṇān yathānyāyam indrasadmasu dhiṣṭhitāḥ",
    "GE07mbh_09_u:004.041a": "tais tv ayaṃ racitaḥ panthā durgamo hi punar bhavet",
    "GE07mbh_09_u:004.041c": "saṃpatadbhir mahāvegair ito yādbhiś ca sadgatim",
    "GE07mbh_09_u:004.042a": "ye madarthe hatāḥ śūrās teṣāṃ kṛtam anusmaran",
    "GE07mbh_09_u:004.042c": "ṛṇaṃ tat pratimuñcāno na rājye mana ādadhe",
    "GE07mbh_09_u:004.043a": "pātayitvā vayasyāṃś ca bhrātṝn atha pitāmahān",
    "GE07mbh_09_u:004.043c": "jīvitaṃ yadi rakṣeyaṃ loko māṃ garhayed dhruvam",
    "GE07mbh_09_u:004.044a": "kīdṛśaṃ ca bhaved rājyaṃ mama hīnasya bandhubhiḥ",
    "GE07mbh_09_u:004.044c": "sakhibhiś ca suhṛdbhiś ca praṇipatya ca pāṇḍavam",
    "GE07mbh_09_u:004.045a": "so 'ham etādṛśaṃ kṛtvā jagato 'sya parābhavam",
    "GE07mbh_09_u:004.045c": "suyuddhena tataḥ svargaṃ prāpsyāmi na tad anyathā",
    "GE07mbh_09_u:004.046a": "evaṃ duryodhanenoktaṃ sarve saṃpūjya tad vacaḥ",
    "GE07mbh_09_u:004.046b-0040_01": "tac chrutvā tava putrasya sattvayuktasya bhāṣitam",
    "GE07mbh_09_u:004.046c": "sādhu sādhv iti rājānaṃ kṣatriyāḥ saṃbabhāṣire",
    "GE07mbh_09_u:004.047a": "parājayam aśocantaḥ kṛtacittāś ca vikrame",
    "GE07mbh_09_u:004.047c": "sarve suniścitā yoddhum udagramanaso 'bhavan",
    "GE07mbh_09_u:004.048a": "tato vāhān samāśvāsya sarve yuddhābhinandinaḥ",
    "GE07mbh_09_u:004.048c": "ūne dviyojane gatvā pratyatiṣṭhanta kauravāḥ",
    "GE07mbh_09_u:004.049a": "ākāśe vidrume puṇye prasthe himavataḥ śubhe",
    "GE07mbh_09_u:004.049c": "aruṇāṃ sarasvatīṃ prāpya papuḥ sasnuś ca tajjalam",
    "GE07mbh_09_u:004.050a": "tava putrāḥ kṛtotsāhāḥ paryavartanta te tataḥ",
    "GE07mbh_09_u:004.050c": "paryavasthāpya cātmānam anyonyena punas tadā",
    "GE07mbh_09_u:004.050e": "sarve rājan nyavartanta kṣatriyāḥ kālacoditāḥ",
    "GE07mbh_09_u:005.001": "saṃjaya uvāca",
    "GE07mbh_09_u:005.001a": "atha haimavate prasthe sthitvā yuddhābhinandinaḥ",
    "GE07mbh_09_u:005.001c": "sarva eva mahārāja yodhās tatra samāgatāḥ",
    "GE07mbh_09_u:005.002a": "śalyaś ca citrasenaś ca śakuniś ca mahārathaḥ",
    "GE07mbh_09_u:005.002c": "aśvatthāmā kṛpaś caiva kṛtavarmā ca sātvataḥ",
    "GE07mbh_09_u:005.003a": "suṣeṇo 'riṣṭasenaś ca dhṛtasenaś ca vīryavān",
    "GE07mbh_09_u:005.003c": "jayatsenaś ca rājānas te rātrim uṣitās tataḥ",
    "GE07mbh_09_u:005.004a": "raṇe karṇe hate vīre trāsitā jitakāśibhiḥ",
    "GE07mbh_09_u:005.004c": "nālabhañ śarma te putrā himavantam ṛte girim",
    "GE07mbh_09_u:005.005a": "te 'bruvan sahitās tatra rājānaṃ sainyasaṃnidhau",
    "GE07mbh_09_u:005.005c": "kṛtayatnā raṇe rājan saṃpūjya vidhivat tadā",
    "GE07mbh_09_u:005.006a": "kṛtvā senāpraṇetāraṃ parāṃs tvaṃ yoddhum arhasi",
    "GE07mbh_09_u:005.006c": "yenābhiguptāḥ saṃgrāme jayemāsuhṛdo vayam",
    "GE07mbh_09_u:005.007a": "tato duryodhanaḥ sthitvā rathe rathavarottamam",
    "GE07mbh_09_u:005.007c": "sarvayuddhavibhāgajñam antakapratimaṃ yudhi",
    "GE07mbh_09_u:005.008a": "svaṅgaṃ pracchannaśirasaṃ kambugrīvaṃ priyaṃvadam",
    "GE07mbh_09_u:005.008c": "vyākośapadmābhimukhaṃ vyāghrāsyaṃ merugauravam",
    "GE07mbh_09_u:005.009a": "sthāṇor vṛṣasya sadṛśaṃ skandhanetragatisvaraiḥ",
    "GE07mbh_09_u:005.009c": "puṣṭaśliṣṭāyatabhujaṃ suvistīrṇaghanorasam",
    "GE07mbh_09_u:005.010a": "jave bale ca sadṛśam aruṇānujavātayoḥ",
    "GE07mbh_09_u:005.010c": "ādityasya tviṣā tulyaṃ buddhyā cośanasā samam",
    "GE07mbh_09_u:005.011a": "kāntirūpamukhaiśvaryais tribhiś candramasopamam",
    "GE07mbh_09_u:005.011c": "kāñcanopalasaṃghātaiḥ sadṛśaṃ śliṣṭasaṃdhikam",
    "GE07mbh_09_u:005.012a": "suvṛttorukaṭījaṅghaṃ supādaṃ svaṅgulīnakham",
    "GE07mbh_09_u:005.012c": "smṛtvā smṛtvaiva ca guṇān dhātrā yatnād vinirmitam",
    "GE07mbh_09_u:005.013a": "sarvalakṣaṇasaṃpannaṃ nipuṇaṃ śrutisāgaram",
    "GE07mbh_09_u:005.013c": "jetāraṃ tarasārīṇām ajeyaṃ śatrubhir balāt",
    "GE07mbh_09_u:005.013d-0041_01": "prayogabalasaṃhāraprāyaścittaṃ sumaṅgalam",
    "GE07mbh_09_u:005.013d-0041_02": "prayogaviniyogau ca smṛtiṃ yasya guṇān viduḥ",
    "GE07mbh_09_u:005.014a": "daśāṅgaṃ yaś catuṣpādam iṣvastraṃ veda tattvataḥ",
    "GE07mbh_09_u:005.014c": "sāṅgāṃś ca caturo vedān samyag ākhyānapañcamān",
    "GE07mbh_09_u:005.015a": "ārādhya tryambakaṃ yatnād vratair ugrair mahātapāḥ",
    "GE07mbh_09_u:005.015c": "ayonijāyām utpanno droṇenāyonijena yaḥ",
    "GE07mbh_09_u:005.016a": "tam apratimakarmāṇaṃ rūpeṇāsadṛśaṃ bhuvi",
    "GE07mbh_09_u:005.016c": "pāragaṃ sarvavidyānāṃ guṇārṇavam aninditam",
    "GE07mbh_09_u:005.016e": "tam abhyetyātmajas tubhyam aśvatthāmānam abravīt",
    "GE07mbh_09_u:005.017a": "yaṃ puraskṛtya sahitā yudhi jeṣyāma pāṇḍavān",
    "GE07mbh_09_u:005.017c": "guruputro 'dya sarveṣām asmākaṃ paramā gatiḥ",
    "GE07mbh_09_u:005.017e": "bhavāṃs tasmān niyogāt te ko 'stu senāpatir mama",
    "GE07mbh_09_u:005.018": "drauṇir uvāca",
    "GE07mbh_09_u:005.018a": "ayaṃ kulena vīryeṇa tejasā yaśasā śriyā",
    "GE07mbh_09_u:005.018c": "sarvair guṇaiḥ samuditaḥ śalyo no 'stu camūpatiḥ",
    "GE07mbh_09_u:005.019a": "bhāgineyān nijāṃs tyaktvā kṛtajño 'smān upāgataḥ",
    "GE07mbh_09_u:005.019c": "mahāseno mahābāhur mahāsena ivāparaḥ",
    "GE07mbh_09_u:005.020a": "enaṃ senāpatiṃ kṛtvā nṛpatiṃ nṛpasattama",
    "GE07mbh_09_u:005.020c": "śakyaḥ prāptuṃ jayo 'smābhir devaiḥ skandam ivājitam",
    "GE07mbh_09_u:005.021a": "tathokte droṇaputreṇa sarva eva narādhipāḥ",
    "GE07mbh_09_u:005.021c": "parivārya sthitāḥ śalyaṃ jayaśabdāṃś ca cakrire",
    "GE07mbh_09_u:005.021e": "yuddhāya ca matiṃ cakrūr āveśaṃ ca paraṃ yayuḥ",
    "GE07mbh_09_u:005.022a": "tato duryodhanaḥ śalyaṃ bhūmau sthitvā rathe sthitam",
    "GE07mbh_09_u:005.022c": "uvāca prāñjalir bhūtvā rāmabhīṣmasamaṃ raṇe",
    "GE07mbh_09_u:005.023a": "ayaṃ sa kālaḥ saṃprāpto mitrāṇāṃ mitravatsala",
    "GE07mbh_09_u:005.023c": "yatra mitram amitraṃ vā parīkṣante budhā janāḥ",
    "GE07mbh_09_u:005.024a": "sa bhavān astu naḥ śūraḥ praṇetā vāhinīmukhe",
    "GE07mbh_09_u:005.024c": "raṇaṃ ca yāte bhavati pāṇḍavā mandacetasaḥ",
    "GE07mbh_09_u:005.024e": "bhaviṣyanti sahāmātyāḥ pāñcālāś ca nirudyamāḥ",
    "GE07mbh_09_u:005.024f-0042_01": "duryodhanavacaḥ śrutvā śalyo madrādhipas tadā",
    "GE07mbh_09_u:005.024f-0042_02": "uvāca vākyaṃ dharmajño rājānaṃ rājasaṃnidhau",
    "GE07mbh_09_u:005.025": "śalya uvāca",
    "GE07mbh_09_u:005.025a": "yat tu māṃ manyase rājan kururāja karomi tat",
    "GE07mbh_09_u:005.025c": "tvatpriyārthaṃ hi me sarvaṃ prāṇā rājyaṃ dhanāni ca",
    "GE07mbh_09_u:005.026": "duryodhana uvāca",
    "GE07mbh_09_u:005.026a": "senāpatyena varaye tvām ahaṃ mātulātulam",
    "GE07mbh_09_u:005.026c": "so 'smān pāhi yudhāṃ śreṣṭha skando devān ivāhave",
    "GE07mbh_09_u:005.027a": "abhiṣicyasva rājendra devānām iva pāvakiḥ",
    "GE07mbh_09_u:005.027c": "jahi śatrūn raṇe vīra mahendro dānavān iva",
    "GE07mbh_09_u:006.001": "saṃjaya uvāca",
    "GE07mbh_09_u:006.001a": "etac chrutvā vaco rājño madrarājaḥ pratāpavān",
    "GE07mbh_09_u:006.001c": "duryodhanaṃ tadā rājan vākyam etad uvāca ha",
    "GE07mbh_09_u:006.002a": "duryodhana mahābāho śṛṇu vākyavidāṃ vara",
    "GE07mbh_09_u:006.002c": "yāv etau manyase kṛṣṇau rathasthau rathināṃ varau",
    "GE07mbh_09_u:006.002e": "na me tulyāv ubhāv etau bāhuvīrye kathaṃ cana",
    "GE07mbh_09_u:006.003a": "udyatāṃ pṛthivīṃ sarvāṃ sasurāsuramānavām",
    "GE07mbh_09_u:006.003c": "yodhayeyaṃ raṇamukhe saṃkruddhaḥ kim u pāṇḍavān",
    "GE07mbh_09_u:006.003e": "vijeṣye ca raṇe pārthān somakāṃś ca samāgatān",
    "GE07mbh_09_u:006.004a": "ahaṃ senāpraṇetā te bhaviṣyāmi na saṃśayaḥ",
    "GE07mbh_09_u:006.004c": "taṃ ca vyūhaṃ vidhāsyāmi na tariṣyanti yaṃ pare",
    "GE07mbh_09_u:006.004e": "iti satyaṃ bravīmy eṣa duryodhana na saṃśayaḥ",
    "GE07mbh_09_u:006.005a": "evam uktas tato rājā madrādhipatim añjasā",
    "GE07mbh_09_u:006.005c": "abhyaṣiñcata senāyā madhye bharatasattama",
    "GE07mbh_09_u:006.005e": "vidhinā śāstradṛṣṭena hṛṣṭarūpo viśāṃ pate",
    "GE07mbh_09_u:006.006a": "abhiṣikte tatas tasmin siṃhanādo mahān abhūt",
    "GE07mbh_09_u:006.006c": "tava sainyeṣv avādyanta vāditrāṇi ca bhārata",
    "GE07mbh_09_u:006.007a": "hṛṣṭāś cāsaṃs tadā yodhā madrakāś ca mahārathāḥ",
    "GE07mbh_09_u:006.007c": "tuṣṭuvuś caiva rājānaṃ śalyam āhavaśobhinam",
    "GE07mbh_09_u:006.008a": "jaya rājaṃś ciraṃ jīva jahi śatrūn samāgatān",
    "GE07mbh_09_u:006.008c": "tava bāhubalaṃ prāpya dhārtarāṣṭrā mahābalāḥ",
    "GE07mbh_09_u:006.008e": "nikhilāṃ pṛthivīṃ sarvāṃ praśāsantu hatadviṣaḥ",
    "GE07mbh_09_u:006.009a": "tvaṃ hi śakto raṇe jetuṃ sasurāsuramānavān",
    "GE07mbh_09_u:006.009c": "martyadharmāṇa iha tu kim u somakasṛñjayān",
    "GE07mbh_09_u:006.010a": "evaṃ saṃstūyamānas tu madrāṇām adhipo balī",
    "GE07mbh_09_u:006.010c": "harṣaṃ prāpa tadā vīro durāpam akṛtātmabhiḥ",
    "GE07mbh_09_u:006.011": "śalya uvāca",
    "GE07mbh_09_u:006.011a": "adyaivāhaṃ raṇe sarvān pāñcālān saha pāṇḍavaiḥ",
    "GE07mbh_09_u:006.011c": "nihaniṣyāmi rājendra svargaṃ yāsyāmi vā hataḥ",
    "GE07mbh_09_u:006.012a": "adya paśyantu māṃ lokā vicarantam abhītavat",
    "GE07mbh_09_u:006.012c": "adya pāṇḍusutāḥ sarve vāsudevaḥ sasātyakiḥ",
    "GE07mbh_09_u:006.013a": "pāñcālāś cedayaś caiva draupadeyāś ca sarvaśaḥ",
    "GE07mbh_09_u:006.013c": "dhṛṣṭadyumnaḥ śikhaṇḍī ca sarve cāpi prabhadrakāḥ",
    "GE07mbh_09_u:006.014a": "vikramaṃ mama paśyantu dhanuṣaś ca mahad balam",
    "GE07mbh_09_u:006.014c": "lāghavaṃ cāstravīryaṃ ca bhujayoś ca balaṃ yudhi",
    "GE07mbh_09_u:006.015a": "adya paśyantu me pārthāḥ siddhāś ca saha cāraṇaiḥ",
    "GE07mbh_09_u:006.015c": "yādṛśaṃ me balaṃ bāhvoḥ saṃpad astreṣu yā ca me",
    "GE07mbh_09_u:006.016a": "adya me vikramaṃ dṛṣṭvā pāṇḍavānāṃ mahārathāḥ",
    "GE07mbh_09_u:006.016c": "pratīkāraparā bhūtvā ceṣṭantāṃ vividhāḥ kriyāḥ",
    "GE07mbh_09_u:006.017a": "adya sainyāni pāṇḍūnāṃ drāvayiṣye samantataḥ",
    "GE07mbh_09_u:006.017c": "droṇabhīṣmāv ati vibho sūtaputraṃ ca saṃyuge",
    "GE07mbh_09_u:006.017e": "vicariṣye raṇe yudhyan priyārthaṃ tava kaurava",
    "GE07mbh_09_u:006.018": "saṃjaya uvāca",
    "GE07mbh_09_u:006.018a": "abhiṣikte tadā śalye tava sainyeṣu mānada",
    "GE07mbh_09_u:006.018c": "na karṇavyasanaṃ kiṃ cin menire tatra bhārata",
    "GE07mbh_09_u:006.019a": "hṛṣṭāḥ sumanasaś caiva babhūvus tatra sainikāḥ",
    "GE07mbh_09_u:006.019c": "menire nihatān pārthān madrarājavaśaṃ gatān",
    "GE07mbh_09_u:006.020a": "praharṣaṃ prāpya senā tu tāvakī bharatarṣabha",
    "GE07mbh_09_u:006.020c": "tāṃ rātriṃ sukhinī suptā svasthacitteva sābhavat",
    "GE07mbh_09_u:006.021a": "sainyasya tava taṃ śabdaṃ śrutvā rājā yudhiṣṭhiraḥ",
    "GE07mbh_09_u:006.021c": "vārṣṇeyam abravīd vākyaṃ sarvakṣatrasya śṛṇvataḥ",
    "GE07mbh_09_u:006.022a": "madrarājaḥ kṛtaḥ śalyo dhārtarāṣṭreṇa mādhava",
    "GE07mbh_09_u:006.022c": "senāpatir maheṣvāsaḥ sarvasainyeṣu pūjitaḥ",
    "GE07mbh_09_u:006.023a": "etac chrutvā yathābhūtaṃ kuru mādhava yat kṣamam",
    "GE07mbh_09_u:006.023c": "bhavān netā ca goptā ca vidhatsva yad anantaram",
    "GE07mbh_09_u:006.024a": "tam abravīn mahārāja vāsudevo janādhipam",
    "GE07mbh_09_u:006.024c": "ārtāyanim ahaṃ jāne yathātattvena bhārata",
    "GE07mbh_09_u:006.025a": "vīryavāṃś ca mahātejā mahātmā ca viśeṣataḥ",
    "GE07mbh_09_u:006.025c": "kṛtī ca citrayodhī ca saṃyukto lāghavena ca",
    "GE07mbh_09_u:006.026a": "yādṛg bhīṣmas tathā droṇo yādṛk karṇaś ca saṃyuge",
    "GE07mbh_09_u:006.026c": "tādṛśas tad viśiṣṭo vā madrarājo mato mama",
    "GE07mbh_09_u:006.026d-0043_01": "evam ukte tu kṛṣṇena dharmarājo viśāṃ patiḥ",
    "GE07mbh_09_u:006.026d-0043_02": "saṃgrāmāya matiṃ cakre tataḥ parapuraṃjayaḥ",
    "GE07mbh_09_u:006.026d-0043_03": "bherīmṛdaṅgaśaṅkhānāṃ paṭahānāṃ tathaiva ca",
    "GE07mbh_09_u:006.026d-0043_04": "ninādair ubhayos tatra sainyayor vyāptam ambaram",
    "GE07mbh_09_u:006.027a": "yudhyamānasya tasyājau cintayann eva bhārata",
    "GE07mbh_09_u:006.027c": "yoddhāraṃ nādhigacchāmi tulyarūpaṃ janādhipa",
    "GE07mbh_09_u:006.028a": "śikhaṇḍyarjunabhīmānāṃ sātvatasya ca bhārata",
    "GE07mbh_09_u:006.028c": "dhṛṣṭadyumnasya ca tathā balenābhyadhiko raṇe",
    "GE07mbh_09_u:006.029a": "madrarājo mahārāja",
    "GE07mbh_09_u:006.029c": "vicariṣyaty abhīḥ kāle kālaḥ kruddhaḥ prajāsv iva",
    "GE07mbh_09_u:006.030a": "tasyādya na prapaśyāmi pratiyoddhāram āhave",
    "GE07mbh_09_u:006.030c": "tvām ṛte puruṣavyāghra",
    "GE07mbh_09_u:006.031a": "sadevaloke kṛtsne 'smin nānyas tvattaḥ pumān bhavet",
    "GE07mbh_09_u:006.031c": "madrarājaṃ raṇe kruddhaṃ yo hanyāt kurunandana",
    "GE07mbh_09_u:006.031e": "ahany ahani yudhyantaṃ kṣobhayantaṃ balaṃ tava",
    "GE07mbh_09_u:006.032a": "tasmāj jahi raṇe śalyaṃ maghavān iva śambaram",
    "GE07mbh_09_u:006.032c": "atipaścād asau vīro dhārtarāṣṭreṇa satkṛtaḥ",
    "GE07mbh_09_u:006.033a": "tavaiva hi jayo nūnaṃ hate madreśvare yudhi",
    "GE07mbh_09_u:006.033c": "tasmin hate hataṃ sarvaṃ dhārtarāṣṭrabalaṃ mahat",
    "GE07mbh_09_u:006.034a": "etac chrutvā mahārāja vacanaṃ mama sāṃpratam",
    "GE07mbh_09_u:006.034c": "pratyudyāhi raṇe pārtha madrarājaṃ mahābalam",
    "GE07mbh_09_u:006.034e": "jahi cainaṃ mahābāho vāsavo namuciṃ yathā",
    "GE07mbh_09_u:006.035a": "na caivātra dayā kāryā mātulo 'yaṃ mameti vai",
    "GE07mbh_09_u:006.035c": "kṣatradharmaṃ puraskṛtya jahi madrajaneśvaram",
    "GE07mbh_09_u:006.036a": "bhīṣmadroṇārṇavaṃ tīrtvā karṇapātālasaṃbhavam",
    "GE07mbh_09_u:006.036c": "mā nimajjasva sagaṇaḥ śalyam āsādya goṣpadam",
    "GE07mbh_09_u:006.037a": "yac ca te tapaso vīryaṃ yac ca kṣātraṃ balaṃ tava",
    "GE07mbh_09_u:006.037b-0044_01": "cakṣur dharmeti yal loke kathyase tvaṃ janādhipa",
    "GE07mbh_09_u:006.037c": "tad darśaya raṇe sarvaṃ jahi cainaṃ mahāratham",
    "GE07mbh_09_u:006.038a": "etāvad uktvā vacanaṃ keśavaḥ paravīrahā",
    "GE07mbh_09_u:006.038c": "jagāma śibiraṃ sāyaṃ pūjyamāno 'tha pāṇḍavaiḥ",
    "GE07mbh_09_u:006.039a": "keśave tu tadā yāte dharmarājo yudhiṣṭhiraḥ",
    "GE07mbh_09_u:006.039c": "visṛjya sarvān bhrātṝṃś ca pāñcālān atha somakān",
    "GE07mbh_09_u:006.039e": "suṣvāpa rajanīṃ tāṃ tu viśalya iva kuñjaraḥ",
    "GE07mbh_09_u:006.040a": "te ca sarve maheṣvāsāḥ pāñcālāḥ pāṇḍavās tathā",
    "GE07mbh_09_u:006.040b-0045_01": "abravīt tāvakān sarvān karṇasya nidhanena vai",
    "GE07mbh_09_u:006.040c": "karṇasya nidhane hṛṣṭāḥ suṣupus tāṃ niśāṃ tadā",
    "GE07mbh_09_u:006.041a": "gatajvaraṃ maheṣvāsaṃ tīrṇapāraṃ mahāratham",
    "GE07mbh_09_u:006.041c": "babhūva pāṇḍaveyānāṃ sainyaṃ pramuditaṃ niśi",
    "GE07mbh_09_u:006.041e": "sūtaputrasya nidhane jayaṃ labdhvā ca māriṣa",
    "GE07mbh_09_u:006.041f-0046_01": "prabhātasamaye hṛṣṭāḥ saṃnahyanta rathottamāḥ",
    "GE07mbh_09_u:007.001": "saṃjaya uvāca",
    "GE07mbh_09_u:007.001a": "vyatītāyāṃ rajanyāṃ tu rājā duryodhanas tadā",
    "GE07mbh_09_u:007.001c": "abravīt tāvakān sarvān saṃnahyantāṃ mahārathāḥ",
    "GE07mbh_09_u:007.002a": "rājñas tu matam ājñāya samanahyata sā camūḥ",
    "GE07mbh_09_u:007.002c": "ayojayan rathāṃs tūrṇaṃ paryadhāvaṃs tathāpare",
    "GE07mbh_09_u:007.003a": "akalpyanta ca mātaṅgāḥ samanahyanta pattayaḥ",
    "GE07mbh_09_u:007.003c": "hayān āstaraṇopetāṃś cakrur anye sahasraśaḥ",
    "GE07mbh_09_u:007.004a": "vāditrāṇāṃ ca ninadaḥ prādurāsīd viśāṃ pate",
    "GE07mbh_09_u:007.004c": "bodhanārthaṃ hi yodhānāṃ sainyānāṃ cāpy udīryatām",
    "GE07mbh_09_u:007.005a": "tato balāni sarvāṇi senāśiṣṭāni bhārata",
    "GE07mbh_09_u:007.005c": "saṃnaddhāny eva dadṛśur mṛtyuṃ kṛtvā nivartanam",
    "GE07mbh_09_u:007.006a": "śalyaṃ senāpatiṃ kṛtvā madrarājaṃ mahārathāḥ",
    "GE07mbh_09_u:007.006c": "pravibhajya balaṃ sarvam anīkeṣu vyavasthitāḥ",
    "GE07mbh_09_u:007.007a": "tataḥ sarve samāgamya putreṇa tava sainikāḥ",
    "GE07mbh_09_u:007.007c": "kṛpaś ca kṛtavarmā ca drauṇiḥ śalyo 'tha saubalaḥ",
    "GE07mbh_09_u:007.008a": "anye ca pārthivāḥ śeṣāḥ samayaṃ cakrire tadā",
    "GE07mbh_09_u:007.008c": "na na ekena yoddhavyaṃ kathaṃ cid api pāṇḍavaiḥ",
    "GE07mbh_09_u:007.009a": "yo hy ekaḥ pāṇḍavair yudhyed yo vā yudhyantam utsṛjet",
    "GE07mbh_09_u:007.009c": "sa pañcabhir bhaved yuktaḥ pātakaiḥ sopapātakaiḥ",
    "GE07mbh_09_u:007.009d-0047_01": "adyācāryasuto drauṇir naiko yudhyeta śatrubhiḥ",
    "GE07mbh_09_u:007.009e": "anyonyaṃ parirakṣadbhir yoddhavyaṃ sahitaiś ca naḥ",
    "GE07mbh_09_u:007.010a": "evaṃ te samayaṃ kṛtvā sarve tatra mahārathāḥ",
    "GE07mbh_09_u:007.010c": "madrarājaṃ puraskṛtya tūrṇam abhyadravan parān",
    "GE07mbh_09_u:007.011a": "tathaiva pāṇḍavā rājan vyūhya sainyaṃ mahāraṇe",
    "GE07mbh_09_u:007.011c": "abhyayuḥ kauravān sarvān yotsyamānāḥ samantataḥ",
    "GE07mbh_09_u:007.012a": "tad balaṃ bharataśreṣṭha",
    "GE07mbh_09_u:007.012c": "samuddhūtārṇavākāram uddhūtarathakuñjaram",
    "GE07mbh_09_u:007.013": "dhṛtarāṣṭra uvāca",
    "GE07mbh_09_u:007.013a": "droṇasya bhīṣmasya ca vai rādheyasya ca me śrutam",
    "GE07mbh_09_u:007.013c": "pātanaṃ śaṃsa me bhūyaḥ śalyasyātha sutasya me",
    "GE07mbh_09_u:007.014a": "kathaṃ raṇe hataḥ śalyo dharmarājena saṃjaya",
    "GE07mbh_09_u:007.014b-0048_01": "kathaṃ ca nihataḥ saṃkhye gadāyuddhaviśāradaḥ",
    "GE07mbh_09_u:007.014c": "bhīmena ca mahābāhuḥ putro duryodhano mama",
    "GE07mbh_09_u:007.015": "saṃjaya uvāca",
    "GE07mbh_09_u:007.015a": "kṣayaṃ manuṣyadehānāṃ rathanāgāśvasaṃkṣayam",
    "GE07mbh_09_u:007.015c": "śṛṇu rājan sthiro bhūtvā saṃgrāmaṃ śaṃsato mama",
    "GE07mbh_09_u:007.015d-0049_01": "śṛṇu rājann avahito gajāśvanarasaṃkṣayam",
    "GE07mbh_09_u:007.015d-0049_02": "vakṣye 'haṃ sarvayodhānāṃ saṃgrāmaṃ tava dāruṇam",
    "GE07mbh_09_u:007.016a": "āśā balavatī rājan putrāṇāṃ te 'bhavat tadā",
    "GE07mbh_09_u:007.016c": "hate bhīṣme ca droṇe ca sūtaputre ca pātite",
    "GE07mbh_09_u:007.016e": "śalyaḥ pārthān raṇe sarvān nihaniṣyati māriṣa",
    "GE07mbh_09_u:007.017a": "tām āśāṃ hṛdaye kṛtvā samāśvāsya ca bhārata",
    "GE07mbh_09_u:007.017c": "madrarājaṃ ca samare samāśritya mahāratham",
    "GE07mbh_09_u:007.017e": "nāthavantam athātmānam amanyata sutas tava",
    "GE07mbh_09_u:007.018a": "yadā karṇe hate pārthāḥ siṃhanādaṃ pracakrire",
    "GE07mbh_09_u:007.018c": "tadā rājan dhārtarāṣṭrān āviveśa mahad bhayam",
    "GE07mbh_09_u:007.019a": "tān samāśvāsya tu tadā madrarājaḥ pratāpavān",
    "GE07mbh_09_u:007.019c": "vyūhya vyūhaṃ mahārāja sarvatobhadram ṛddhimat",
    "GE07mbh_09_u:007.020a": "pratyudyāto raṇe pārthān madrarājaḥ pratāpavān",
    "GE07mbh_09_u:007.020c": "vidhunvan kārmukaṃ citraṃ bhāraghnaṃ vegavattaram",
    "GE07mbh_09_u:007.021a": "rathapravaram āsthāya saindhavāśvaṃ mahārathaḥ",
    "GE07mbh_09_u:007.021c": "tasya sītā mahārāja rathasthāśobhayad ratham",
    "GE07mbh_09_u:007.021d-0050_01": "tasya sthitvā mahārāja mukhe vyūhasya daṃśitaḥ",
    "GE07mbh_09_u:007.022a": "sa tena saṃvṛto vīro rathenāmitrakarśanaḥ",
    "GE07mbh_09_u:007.022c": "tasthau śūro mahārāja putrāṇāṃ te bhayapraṇut",
    "GE07mbh_09_u:007.023a": "prayāṇe madrarājo 'bhūn mukhaṃ vyūhasya daṃśitaḥ",
    "GE07mbh_09_u:007.023c": "madrakaiḥ sahito vīraiḥ karṇaputraiś ca durjayaiḥ",
    "GE07mbh_09_u:007.024a": "savye 'bhūt kṛtavarmā ca trigartaiḥ parivāritaḥ",
    "GE07mbh_09_u:007.024c": "gautamo dakṣiṇe pārśve śakaiś ca yavanaiḥ saha",
    "GE07mbh_09_u:007.025a": "aśvatthāmā pṛṣṭhato 'bhūt kāmbojaiḥ parivāritaḥ",
    "GE07mbh_09_u:007.025c": "duryodhano 'bhavan madhye rakṣitaḥ kurupuṃgavaiḥ",
    "GE07mbh_09_u:007.026a": "hayānīkena mahatā saubalaś cāpi saṃvṛtaḥ",
    "GE07mbh_09_u:007.026c": "prayayau sarvasainyena kaitavyaś ca mahārathaḥ",
    "GE07mbh_09_u:007.027a": "pāṇḍavāś ca maheṣvāsā vyūhya sainyam ariṃdamāḥ",
    "GE07mbh_09_u:007.027c": "tridhā bhūtvā mahārāja tava sainyam upādravan",
    "GE07mbh_09_u:007.028a": "dhṛṣṭadyumnaḥ śikhaṇḍī ca sātyakiś ca mahārathaḥ",
    "GE07mbh_09_u:007.028c": "śalyasya vāhinīṃ tūrṇam abhidudruvur āhave",
    "GE07mbh_09_u:007.029a": "tato yudhiṣṭhiro rājā svenānīkena saṃvṛtaḥ",
    "GE07mbh_09_u:007.029c": "śalyam evābhidudrāva jighāṃsur bharatarṣabha",
    "GE07mbh_09_u:007.030a": "hārdikyaṃ tu maheṣvāsam arjunaḥ śatrupūgahā",
    "GE07mbh_09_u:007.030c": "saṃśaptakagaṇāṃś caiva vegato 'bhividudruve",
    "GE07mbh_09_u:007.031a": "gautamaṃ bhīmaseno vai somakāś ca mahārathāḥ",
    "GE07mbh_09_u:007.031c": "abhyadravanta rājendra jighāṃsantaḥ parān yudhi",
    "GE07mbh_09_u:007.032a": "mādrīputrau tu śakunim ulūkaṃ ca mahārathau",
    "GE07mbh_09_u:007.032c": "sasainyau sahasenau tāv upatasthatur āhave",
    "GE07mbh_09_u:007.033a": "tathaivāyutaśo yodhās tāvakāḥ pāṇḍavān raṇe",
    "GE07mbh_09_u:007.033c": "abhyadravanta saṃkruddhā vividhāyudhapāṇayaḥ",
    "GE07mbh_09_u:007.034": "dhṛtarāṣṭra uvāca",
    "GE07mbh_09_u:007.034a": "hate bhīṣme maheṣvāse droṇe karṇe mahārathe",
    "GE07mbh_09_u:007.034c": "kuruṣv alpāvaśiṣṭeṣu pāṇḍaveṣu ca saṃyuge",
    "GE07mbh_09_u:007.035a": "susaṃrabdheṣu pārtheṣu parākrānteṣu saṃjaya",
    "GE07mbh_09_u:007.035c": "māmakānāṃ pareṣāṃ ca kiṃ śiṣṭam abhavad balam",
    "GE07mbh_09_u:007.036": "saṃjaya uvāca",
    "GE07mbh_09_u:007.036a": "yathā vayaṃ pare rājan yuddhāya samavasthitāḥ",
    "GE07mbh_09_u:007.036c": "yāvac cāsīd balaṃ śiṣṭaṃ saṃgrāme tan nibodha me",
    "GE07mbh_09_u:007.037a": "ekādaśa sahasrāṇi rathānāṃ bharatarṣabha",
    "GE07mbh_09_u:007.037c": "daśa dantisahasrāṇi sapta caiva śatāni ca",
    "GE07mbh_09_u:007.038a": "pūrṇe śatasahasre dve hayānāṃ bharatarṣabha",
    "GE07mbh_09_u:007.038c": "narakoṭyas tathā tisro balam etat tavābhavat",
    "GE07mbh_09_u:007.039a": "rathānāṃ ṣaṭsahasrāṇi ṣaṭsahasrāś ca kuñjarāḥ",
    "GE07mbh_09_u:007.039c": "daśa cāśvasahasrāṇi pattikoṭī ca bhārata",
    "GE07mbh_09_u:007.040a": "etad balaṃ pāṇḍavānām abhavac cheṣam āhave",
    "GE07mbh_09_u:007.040b-0051_01": "svalpam apy etad eveha balavat parirakṣitam",
    "GE07mbh_09_u:007.040c": "eta eva samājagmur yuddhāya bharatarṣabha",
    "GE07mbh_09_u:007.040d-0052_01": "śastrāstreṣv abhavan ghorāḥ ketavaḥ kṣayakāriṇaḥ",
    "GE07mbh_09_u:007.040d-0052_02": "bhrāntyāśvāḥ śataśas tatra netrāṇy uccair avarṣayan",
    "GE07mbh_09_u:007.041a": "evaṃ vibhajya rājendra madrarājamate sthitāḥ",
    "GE07mbh_09_u:007.041c": "pāṇḍavān pratyudīyāma jayagṛddhāḥ pramanyavaḥ",
    "GE07mbh_09_u:007.042a": "tathaiva pāṇḍavāḥ śūrāḥ samare jitakāśinaḥ",
    "GE07mbh_09_u:007.042c": "upayātā naravyāghrāḥ pāñcālāś ca yaśasvinaḥ",
    "GE07mbh_09_u:007.043a": "evam ete balaughena parasparavadhaiṣiṇaḥ",
    "GE07mbh_09_u:007.043c": "upayātā naravyāghrāḥ pūrvāṃ saṃdhyāṃ prati prabho",
    "GE07mbh_09_u:007.044a": "tataḥ pravavṛte yuddhaṃ ghorarūpaṃ bhayānakam",
    "GE07mbh_09_u:007.044c": "tāvakānāṃ pareṣāṃ ca nighnatām itaretaram",
    "GE07mbh_09_u:008.001": "saṃjaya uvāca",
    "GE07mbh_09_u:008.001a": "tataḥ pravavṛte yuddhaṃ kurūṇāṃ bhayavardhanam",
    "GE07mbh_09_u:008.001c": "sṛñjayaiḥ saha rājendra ghoraṃ devāsuropamam",
    "GE07mbh_09_u:008.002a": "narā rathā gajaughāś ca sādinaś ca sahasraśaḥ",
    "GE07mbh_09_u:008.002c": "vājinaś ca parākrāntāḥ samājagmuḥ parasparam",
    "GE07mbh_09_u:008.003a": "nāgānāṃ bhīmarūpāṇāṃ dravatāṃ nisvano mahān",
    "GE07mbh_09_u:008.003c": "aśrūyata yathā kāle jaladānāṃ nabhastale",
    "GE07mbh_09_u:008.004a": "nāgair abhyāhatāḥ ke cit sarathā rathino 'patan",
    "GE07mbh_09_u:008.004c": "vyadravanta raṇe vīrā drāvyamāṇā madotkaṭaiḥ",
    "GE07mbh_09_u:008.005a": "hayaughān pādarakṣāṃś ca rathinas tatra śikṣitāḥ",
    "GE07mbh_09_u:008.005c": "śaraiḥ saṃpreṣayām āsuḥ paralokāya bhārata",
    "GE07mbh_09_u:008.006a": "sādinaḥ śikṣitā rājan parivārya mahārathān",
    "GE07mbh_09_u:008.006c": "vicaranto raṇe 'bhyaghnan prāsaśaktyṛṣṭibhis tathā",
    "GE07mbh_09_u:008.007a": "dhanvinaḥ puruṣāḥ ke cit saṃnivārya mahārathān",
    "GE07mbh_09_u:008.007c": "ekaṃ bahava āsādya preṣayeyur yamakṣayam",
    "GE07mbh_09_u:008.008a": "nāgaṃ rathavarāṃś cānye parivārya mahārathāḥ",
    "GE07mbh_09_u:008.008c": "sottarāyudhinaṃ jaghnur dravamāṇā mahāravam",
    "GE07mbh_09_u:008.009a": "tathā ca rathinaṃ kruddhaṃ vikirantaṃ śarān bahūn",
    "GE07mbh_09_u:008.009c": "nāgā jaghnur mahārāja parivārya samantataḥ",
    "GE07mbh_09_u:008.010a": "nāgo nāgam abhidrutya rathī ca rathinaṃ raṇe",
    "GE07mbh_09_u:008.010c": "śaktitomaranārācair nijaghnus tatra tatra ha",
    "GE07mbh_09_u:008.011a": "pādātān avamṛdnanto",
    "GE07mbh_09_u:008.011c": "raṇamadhye vyadṛśyanta kurvanto mahad ākulam",
    "GE07mbh_09_u:008.012a": "hayāś ca paryadhāvanta cāmarair upaśobhitāḥ",
    "GE07mbh_09_u:008.012c": "haṃsā himavataḥ prasthe pibanta iva medinīm",
    "GE07mbh_09_u:008.013a": "teṣāṃ tu vājināṃ bhūmiḥ khuraiś citrā viśāṃ pate",
    "GE07mbh_09_u:008.013c": "aśobhata yathā nārī karajakṣatavikṣatā",
    "GE07mbh_09_u:008.014a": "vājināṃ khuraśabdena rathanemisvanena ca",
    "GE07mbh_09_u:008.014c": "pattīnāṃ cāpi śabdena nāgānāṃ bṛṃhitena ca",
    "GE07mbh_09_u:008.015a": "vāditrāṇāṃ ca ghoṣeṇa śaṅkhānāṃ nisvanena ca",
    "GE07mbh_09_u:008.015c": "abhavan nāditā bhūmir nirghātair iva bhārata",
    "GE07mbh_09_u:008.016a": "dhanuṣāṃ kūjamānānāṃ nistriṃśānāṃ ca dīpyatām",
    "GE07mbh_09_u:008.016c": "kavacānāṃ prabhābhiś ca na prājñāyata kiṃ cana",
    "GE07mbh_09_u:008.017a": "bahavo bāhavaś chinnā nāgarājakaropamāḥ",
    "GE07mbh_09_u:008.017c": "udveṣṭante viveṣṭante vegaṃ kurvanti dāruṇam",
    "GE07mbh_09_u:008.018a": "śirasāṃ ca mahārāja patatāṃ vasudhātale",
    "GE07mbh_09_u:008.018c": "cyutānām iva tālebhyaḥ phalānāṃ śrūyate svanaḥ",
    "GE07mbh_09_u:008.019a": "śirobhiḥ patitair bhāti rudhirārdrair vasuṃdharā",
    "GE07mbh_09_u:008.019c": "tapanīyanibhaiḥ kāle nalinair iva bhārata",
    "GE07mbh_09_u:008.020a": "udvṛttanayanais tais tu gatasattvaiḥ suvikṣataiḥ",
    "GE07mbh_09_u:008.020c": "vyabhrājata mahārāja puṇḍarīkair ivāvṛtā",
    "GE07mbh_09_u:008.021a": "bāhubhiś candanādigdhaiḥ sakeyūrair mahādhanaiḥ",
    "GE07mbh_09_u:008.021c": "patitair bhāti rājendra mahī śakradhvajair iva",
    "GE07mbh_09_u:008.022a": "ūrubhiś ca narendrāṇāṃ vinikṛttair mahāhave",
    "GE07mbh_09_u:008.022c": "hastihastopamair anyaiḥ saṃvṛtaṃ tad raṇāṅgaṇam",
    "GE07mbh_09_u:008.023a": "kabandhaśatasaṃkīrṇaṃ chatracāmaraśobhitam",
    "GE07mbh_09_u:008.023c": "senāvanaṃ tac chuśubhe vanaṃ puṣpācitaṃ yathā",
    "GE07mbh_09_u:008.024a": "tatra yodhā mahārāja vicaranto hy abhītavat",
    "GE07mbh_09_u:008.024c": "dṛśyante rudhirāktāṅgāḥ puṣpitā iva kiṃśukāḥ",
    "GE07mbh_09_u:008.025a": "mātaṅgāś cāpy adṛśyanta",
    "GE07mbh_09_u:008.025c": "patantas tatra tatraiva chinnābhrasadṛśā raṇe",
    "GE07mbh_09_u:008.026a": "gajānīkaṃ mahārāja vadhyamānaṃ mahātmabhiḥ",
    "GE07mbh_09_u:008.026c": "vyadīryata diśaḥ sarvā vātanunnā ghanā iva",
    "GE07mbh_09_u:008.027a": "te gajā ghanasaṃkāśāḥ petur urvyāṃ samantataḥ",
    "GE07mbh_09_u:008.027c": "vajrarugṇā iva babhuḥ parvatā yugasaṃkṣaye",
    "GE07mbh_09_u:008.028a": "hayānāṃ sādibhiḥ sārdhaṃ patitānāṃ mahītale",
    "GE07mbh_09_u:008.028c": "rāśayaḥ saṃpradṛśyante girimātrās tatas tataḥ",
    "GE07mbh_09_u:008.029a": "saṃjajñe raṇabhūmau tu paralokavahā nadī",
    "GE07mbh_09_u:008.029c": "śoṇitodā rathāvartā dhvajavṛkṣāsthiśarkarā",
    "GE07mbh_09_u:008.030a": "bhujanakrā dhanuḥsrotā hastiśailā hayopalā",
    "GE07mbh_09_u:008.030c": "medomajjākardaminī chatrahaṃsā gadoḍupā",
    "GE07mbh_09_u:008.031a": "kavacoṣṇīṣasaṃchannā patākāruciradrumā",
    "GE07mbh_09_u:008.031c": "cakracakrāvalījuṣṭā triveṇūdaṇḍakāvṛtā",
    "GE07mbh_09_u:008.032a": "śūrāṇāṃ harṣajananī bhīrūṇāṃ bhayavardhinī",
    "GE07mbh_09_u:008.032c": "prāvartata nadī raudrā kurusṛñjayasaṃkulā",
    "GE07mbh_09_u:008.033a": "tāṃ nadīṃ pitṛlokāya vahantīm atibhairavām",
    "GE07mbh_09_u:008.033c": "terur vāhananaubhis te śūrāḥ parighabāhavaḥ",
    "GE07mbh_09_u:008.034a": "vartamāne tathā yuddhe nirmaryāde viśāṃ pate",
    "GE07mbh_09_u:008.034c": "caturaṅgakṣaye ghore pūrvaṃ devāsuropame",
    "GE07mbh_09_u:008.035a": "akrośan bāndhavān anye tatra tatra paraṃtapa",
    "GE07mbh_09_u:008.035c": "krośadbhir bāndhavaiś cānye bhayārtā na nivartire",
    "GE07mbh_09_u:008.036a": "nirmaryāde tathā yuddhe vartamāne bhayānake",
    "GE07mbh_09_u:008.036c": "arjuno bhīmasenaś ca mohayāṃ cakratuḥ parān",
    "GE07mbh_09_u:008.037a": "sā vadhyamānā mahatī senā tava janādhipa",
    "GE07mbh_09_u:008.037c": "amuhyat tatra tatraiva yoṣin madavaśād iva",
    "GE07mbh_09_u:008.038a": "mohayitvā ca tāṃ senāṃ bhīmasenadhanaṃjayau",
    "GE07mbh_09_u:008.038c": "dadhmatur vārijau tatra siṃhanādaṃ ca nedatuḥ",
    "GE07mbh_09_u:008.039a": "śrutvaiva tu mahāśabdaṃ dhṛṣṭadyumnaśikhaṇḍinau",
    "GE07mbh_09_u:008.039c": "dharmarājaṃ puraskṛtya madrarājam abhidrutau",
    "GE07mbh_09_u:008.040a": "tatrāścaryam apaśyāma ghorarūpaṃ viśāṃ pate",
    "GE07mbh_09_u:008.040c": "śalyena saṃgatāḥ śūrā yad ayudhyanta bhāgaśaḥ",
    "GE07mbh_09_u:008.041a": "mādrīputrau sarabhasau kṛtāstrau yuddhadurmadau",
    "GE07mbh_09_u:008.041c": "abhyayātāṃ tvarāyuktau jigīṣantau balaṃ tava",
    "GE07mbh_09_u:008.042a": "tato nyavartata balaṃ tāvakaṃ bharatarṣabha",
    "GE07mbh_09_u:008.042c": "śaraiḥ praṇunnaṃ bahudhā pāṇḍavair jitakāśibhiḥ",
    "GE07mbh_09_u:008.043a": "vadhyamānā camūḥ sā tu putrāṇāṃ prekṣatāṃ tava",
    "GE07mbh_09_u:008.043c": "bheje diśo mahārāja praṇunnā dṛḍhadhanvibhiḥ",
    "GE07mbh_09_u:008.043e": "hāhākāro mahāñ jajñe yodhānāṃ tava bhārata",
    "GE07mbh_09_u:008.044a": "tiṣṭha tiṣṭheti vāg āsīd drāvitānāṃ mahātmanām",
    "GE07mbh_09_u:008.044c": "kṣatriyāṇāṃ tadānyonyaṃ saṃyuge jayam icchatām",
    "GE07mbh_09_u:008.044e": "ādravann eva bhagnās te pāṇḍavais tava sainikāḥ",
    "GE07mbh_09_u:008.045a": "tyaktvā yuddhe priyān putrān bhrātṝn atha pitāmahān",
    "GE07mbh_09_u:008.045c": "mātulān bhāgineyāṃś ca tathā saṃbandhibāndhavān",
    "GE07mbh_09_u:008.046a": "hayān dvipāṃs tvarayanto yodhā jagmuḥ samantataḥ",
    "GE07mbh_09_u:008.046c": "ātmatrāṇakṛtotsāhās tāvakā bharatarṣabha",
    "GE07mbh_09_u:009.001": "saṃjaya uvāca",
    "GE07mbh_09_u:009.001a": "tat prabhagnaṃ balaṃ dṛṣṭvā madrarājaḥ pratāpavān",
    "GE07mbh_09_u:009.001c": "uvāca sārathiṃ tūrṇaṃ codayāśvān mahājavān",
    "GE07mbh_09_u:009.002a": "eṣa tiṣṭhati vai rājā pāṇḍuputro yudhiṣṭhiraḥ",
    "GE07mbh_09_u:009.002c": "chatreṇa dhriyamāṇena pāṇḍureṇa virājatā",
    "GE07mbh_09_u:009.003a": "atra māṃ prāpaya kṣipraṃ paśya me sārathe balam",
    "GE07mbh_09_u:009.003c": "na samarthā hi me pārthāḥ sthātum adya puro yudhi",
    "GE07mbh_09_u:009.004a": "evam uktas tataḥ prāyān madrarājasya sārathiḥ",
    "GE07mbh_09_u:009.004c": "yatra rājā satyasaṃdho dharmarājo yudhiṣṭhiraḥ",
    "GE07mbh_09_u:009.005a": "āpatantaṃ ca sahasā pāṇḍavānāṃ mahad balam",
    "GE07mbh_09_u:009.005c": "dadhāraiko raṇe śalyo velevoddhṛtam arṇavam",
    "GE07mbh_09_u:009.006a": "pāṇḍavānāṃ balaughas tu śalyam āsādya māriṣa",
    "GE07mbh_09_u:009.006c": "vyatiṣṭhata tadā yuddhe sindhor vega ivācalam",
    "GE07mbh_09_u:009.007a": "madrarājaṃ tu samare dṛṣṭvā yuddhāya viṣṭhitam",
    "GE07mbh_09_u:009.007c": "kuravaḥ saṃnyavartanta mṛtyuṃ kṛtvā nivartanam",
    "GE07mbh_09_u:009.008a": "teṣu rājan nivṛtteṣu vyūḍhānīkeṣu bhāgaśaḥ",
    "GE07mbh_09_u:009.008c": "prāvartata mahāraudraḥ saṃgrāmaḥ śoṇitodakaḥ",
    "GE07mbh_09_u:009.008e": "samārchac citrasenena nakulo yuddhadurmadaḥ",
    "GE07mbh_09_u:009.008f-0053_01": "nātheva ca mahārāja citrasenas tu pāṇḍavam",
    "GE07mbh_09_u:009.009a": "tau parasparam āsādya citrakārmukadhāriṇau",
    "GE07mbh_09_u:009.009c": "meghāv iva yathodvṛttau dakṣiṇottaravarṣiṇau",
    "GE07mbh_09_u:009.010a": "śaratoyaiḥ siṣicatus tau parasparam āhave",
    "GE07mbh_09_u:009.010c": "nāntaraṃ tatra paśyāmi pāṇḍavasyetarasya vā",
    "GE07mbh_09_u:009.011a": "ubhau kṛtāstrau balinau rathacaryāviśāradau",
    "GE07mbh_09_u:009.011c": "parasparavadhe yattau chidrānveṣaṇatatparau",
    "GE07mbh_09_u:009.012a": "citrasenas tu bhallena pītena niśitena ca",
    "GE07mbh_09_u:009.012c": "nakulasya mahārāja muṣṭideśe 'cchinad dhanuḥ",
    "GE07mbh_09_u:009.013a": "athainaṃ chinnadhanvānaṃ rukmapuṅkhaiḥ śilāśitaiḥ",
    "GE07mbh_09_u:009.013c": "tribhiḥ śarair asaṃbhrānto lalāṭe vai samarpayat",
    "GE07mbh_09_u:009.014a": "hayāṃś cāsya śarais tīkṣṇaiḥ preṣayām āsa mṛtyave",
    "GE07mbh_09_u:009.014c": "tathā dhvajaṃ sārathiṃ ca tribhis tribhir apātayat",
    "GE07mbh_09_u:009.015a": "sa śatrubhujanirmuktair lalāṭasthais tribhiḥ śaraiḥ",
    "GE07mbh_09_u:009.015c": "nakulaḥ śuśubhe rājaṃs triśṛṅga iva parvataḥ",
    "GE07mbh_09_u:009.016a": "sa chinnadhanvā virathaḥ khaḍgam ādāya carma ca",
    "GE07mbh_09_u:009.016c": "rathād avātarad vīraḥ śailāgrād iva kesarī",
    "GE07mbh_09_u:009.017a": "padbhyām āpatatas tasya śaravṛṣṭim avāsṛjat",
    "GE07mbh_09_u:009.017c": "nakulo 'py agrasat tāṃ vai carmaṇā laghuvikramaḥ",
    "GE07mbh_09_u:009.018a": "citrasenarathaṃ prāpya citrayodhī jitaśramaḥ",
    "GE07mbh_09_u:009.018c": "āruroha mahābāhuḥ sarvasainyasya paśyataḥ",
    "GE07mbh_09_u:009.019a": "sakuṇḍalaṃ samukuṭaṃ sunasaṃ svāyatekṣaṇam",
    "GE07mbh_09_u:009.019c": "citrasenaśiraḥ kāyād apāharata pāṇḍavaḥ",
    "GE07mbh_09_u:009.019e": "sa papāta rathopasthād divākarasamaprabhaḥ",
    "GE07mbh_09_u:009.020a": "citrasenaṃ viśastaṃ tu dṛṣṭvā tatra mahārathāḥ",
    "GE07mbh_09_u:009.020b-0054_01": "citrasenaṃ hataṃ dṛṣṭvā sarve pāṇḍavasainikāḥ",
    "GE07mbh_09_u:009.020b-0055_01": "citraseno mahārāja nakulena hato raṇe",
    "GE07mbh_09_u:009.020c": "sādhuvādasvanāṃś cakruḥ siṃhanādāṃś ca puṣkalān",
    "GE07mbh_09_u:009.021a": "viśastaṃ bhrātaraṃ dṛṣṭvā karṇaputrau mahārathau",
    "GE07mbh_09_u:009.021c": "suṣeṇaḥ satyasenaś ca muñcantau niśitāñ śarān",
    "GE07mbh_09_u:009.022a": "tato 'bhyadhāvatāṃ tūrṇaṃ pāṇḍavaṃ rathināṃ varam",
    "GE07mbh_09_u:009.022c": "jighāṃsantau yathā nāgaṃ vyāghrau rājan mahāvane",
    "GE07mbh_09_u:009.023a": "tāv abhyadhāvatāṃ tīkṣṇau dvāv apy enaṃ mahāratham",
    "GE07mbh_09_u:009.023c": "śaraughān samyag asyantau jīmūtau salilaṃ yathā",
    "GE07mbh_09_u:009.024a": "sa śaraiḥ sarvato viddhaḥ prahṛṣṭa iva pāṇḍavaḥ",
    "GE07mbh_09_u:009.024b-0056_01": "nakulo bharataśreṣṭhas tābhyāṃ parabalārdanaḥ",
    "GE07mbh_09_u:009.024c": "anyat kārmukam ādāya ratham āruhya vīryavān",
    "GE07mbh_09_u:009.024e": "atiṣṭhata raṇe vīraḥ kruddharūpa ivāntakaḥ",
    "GE07mbh_09_u:009.025a": "tasya tau bhrātarau rājañ śaraiḥ saṃnataparvabhiḥ",
    "GE07mbh_09_u:009.025c": "rathaṃ viśakalīkartuṃ samārabdhau viśāṃ pate",
    "GE07mbh_09_u:009.026a": "tataḥ prahasya nakulaś caturbhiś caturo raṇe",
    "GE07mbh_09_u:009.026c": "jaghāna niśitais tīkṣṇaiḥ satyasenasya vājinaḥ",
    "GE07mbh_09_u:009.027a": "tataḥ saṃdhāya nārācaṃ rukmapuṅkhaṃ śilāśitam",
    "GE07mbh_09_u:009.027c": "dhanuś ciccheda rājendra satyasenasya pāṇḍavaḥ",
    "GE07mbh_09_u:009.028a": "athānyaṃ ratham āsthāya dhanur ādāya cāparam",
    "GE07mbh_09_u:009.028c": "satyasenaḥ suṣeṇaś ca pāṇḍavaṃ paryadhāvatām",
    "GE07mbh_09_u:009.029a": "avidhyat tāv asaṃbhrāntau mādrīputraḥ pratāpavān",
    "GE07mbh_09_u:009.029c": "dvābhyāṃ dvābhyāṃ mahārāja śarābhyāṃ raṇamūrdhani",
    "GE07mbh_09_u:009.030a": "suṣeṇas tu tataḥ kruddhaḥ pāṇḍavasya mahad dhanuḥ",
    "GE07mbh_09_u:009.030c": "ciccheda prahasan yuddhe kṣurapreṇa mahārathaḥ",
    "GE07mbh_09_u:009.031a": "athānyad dhanur ādāya nakulaḥ krodhamūrchitaḥ",
    "GE07mbh_09_u:009.031c": "suṣeṇaṃ pañcabhir viddhvā dhvajam ekena cicchide",
    "GE07mbh_09_u:009.032a": "satyasenasya ca dhanur hastāvāpaṃ ca māriṣa",
    "GE07mbh_09_u:009.032c": "ciccheda tarasā yuddhe tata uccukruśur janāḥ",
    "GE07mbh_09_u:009.033a": "athānyad dhanur ādāya vegaghnaṃ bhārasādhanam",
    "GE07mbh_09_u:009.033c": "śaraiḥ saṃchādayām āsa samantāt pāṇḍunandanam",
    "GE07mbh_09_u:009.034a": "saṃnivārya tu tān bāṇān nakulaḥ paravīrahā",
    "GE07mbh_09_u:009.034c": "satyasenaṃ suṣeṇaṃ ca dvābhyāṃ dvābhyām avidhyata",
    "GE07mbh_09_u:009.034d-0057_01": "tataḥ śaktiṃ samudyamya satyasenāya cikṣipe",
    "GE07mbh_09_u:009.035a": "tāv enaṃ pratyavidhyetāṃ pṛthak pṛthag ajihmagaiḥ",
    "GE07mbh_09_u:009.035c": "sārathiṃ cāsya rājendra śarair vivyadhatuḥ śitaiḥ",
    "GE07mbh_09_u:009.036a": "satyaseno ratheṣāṃ tu nakulasya dhanus tathā",
    "GE07mbh_09_u:009.036c": "pṛthak śarābhyāṃ ciccheda kṛtahastaḥ pratāpavān",
    "GE07mbh_09_u:009.037a": "sa rathe 'tirathas tiṣṭhan rathaśaktiṃ parāmṛśat",
    "GE07mbh_09_u:009.037c": "svarṇadaṇḍām akuṇṭhāgrāṃ tailadhautāṃ sunirmalām",
    "GE07mbh_09_u:009.038a": "lelihānām iva vibho nāgakanyāṃ mahāviṣām",
    "GE07mbh_09_u:009.038c": "samudyamya ca cikṣepa satyasenasya saṃyuge",
    "GE07mbh_09_u:009.039a": "sā tasya hṛdayaṃ saṃkhye bibheda śatadhā nṛpa",
    "GE07mbh_09_u:009.039c": "sa papāta rathād bhūmau gatasattvo 'lpacetanaḥ",
    "GE07mbh_09_u:009.040a": "bhrātaraṃ nihataṃ dṛṣṭvā suṣeṇaḥ krodhamūrchitaḥ",
    "GE07mbh_09_u:009.040c": "abhyavarṣac charais tūrṇaṃ padātiṃ pāṇḍunandanam",
    "GE07mbh_09_u:009.040d-0058_01": "caturbhiś caturo vāhān dhvajaṃ chittvā tu pañcabhiḥ",
    "GE07mbh_09_u:009.040d-0058_02": "tribhir vai sārathiṃ hatvā karṇaputro nanāda ha",
    "GE07mbh_09_u:009.041a": "nakulaṃ virathaṃ dṛṣṭvā draupadeyo mahābalaḥ",
    "GE07mbh_09_u:009.041c": "sutasomo 'bhidudrāva parīpsan pitaraṃ raṇe",
    "GE07mbh_09_u:009.042a": "tato 'dhiruhya nakulaḥ sutasomasya taṃ ratham",
    "GE07mbh_09_u:009.042c": "śuśubhe bharataśreṣṭho giristha iva kesarī",
    "GE07mbh_09_u:009.042e": "so 'nyat kārmukam ādāya suṣeṇaṃ samayodhayat",
    "GE07mbh_09_u:009.043a": "tāv ubhau śaravarṣābhyāṃ samāsādya parasparam",
    "GE07mbh_09_u:009.043c": "parasparavadhe yatnaṃ cakratuḥ sumahārathau",
    "GE07mbh_09_u:009.044a": "suṣeṇas tu tataḥ kruddhaḥ pāṇḍavaṃ viśikhais tribhiḥ",
    "GE07mbh_09_u:009.044c": "sutasomaṃ ca viṃśatyā bāhvor urasi cārpayat",
    "GE07mbh_09_u:009.045a": "tataḥ kruddho mahārāja nakulaḥ paravīrahā",
    "GE07mbh_09_u:009.045c": "śarais tasya diśaḥ sarvāś chādayām āsa vīryavān",
    "GE07mbh_09_u:009.046a": "tato gṛhītvā tīkṣṇāgram ardhacandraṃ sutejanam",
    "GE07mbh_09_u:009.046c": "sa vegayuktaṃ cikṣepa karṇaputrasya saṃyuge",
    "GE07mbh_09_u:009.047a": "tasya tena śiraḥ kāyāj jahāra nṛpasattama",
    "GE07mbh_09_u:009.047c": "paśyatāṃ sarvasainyānāṃ tad adbhutam ivābhavat",
    "GE07mbh_09_u:009.048a": "sa hataḥ prāpatad rājan nakulena mahātmanā",
    "GE07mbh_09_u:009.048c": "nadīvegād ivārugṇas tīrajaḥ pādapo mahān",
    "GE07mbh_09_u:009.049a": "karṇaputravadhaṃ dṛṣṭvā nakulasya ca vikramam",
    "GE07mbh_09_u:009.049c": "pradudrāva bhayāt senā tāvakī bharatarṣabha",
    "GE07mbh_09_u:009.050a": "tāṃ tu senāṃ mahārāja madrarājaḥ pratāpavān",
    "GE07mbh_09_u:009.050c": "apālayad raṇe śūraḥ senāpatir ariṃdamaḥ",
    "GE07mbh_09_u:009.050d-0059_01": "sā senā vidrutā rājan diśo daśa bhayadrutā",
    "GE07mbh_09_u:009.051a": "vibhīs tasthau mahārāja vyavasthāpya ca vāhinīm",
    "GE07mbh_09_u:009.051c": "siṃhanādaṃ bhṛśaṃ kṛtvā dhanuḥśabdaṃ ca dāruṇam",
    "GE07mbh_09_u:009.052a": "tāvakāḥ samare rājan rakṣitā dṛḍhadhanvanā",
    "GE07mbh_09_u:009.052c": "pratyudyayur arātīṃs te samantād vigatavyathāḥ",
    "GE07mbh_09_u:009.053a": "madrarājaṃ maheṣvāsaṃ parivārya samantataḥ",
    "GE07mbh_09_u:009.053c": "sthitā rājan mahāsenā yoddhukāmāḥ samantataḥ",
    "GE07mbh_09_u:009.054a": "sātyakir bhīmasenaś ca mādrīputrau ca pāṇḍavau",
    "GE07mbh_09_u:009.054c": "yudhiṣṭhiraṃ puraskṛtya hrīniṣedham ariṃdamam",
    "GE07mbh_09_u:009.055a": "parivārya raṇe vīrāḥ siṃhanādaṃ pracakrire",
    "GE07mbh_09_u:009.055c": "bāṇaśabdaravāṃś cogrān kṣveḍāṃś ca vividhān dadhuḥ",
    "GE07mbh_09_u:009.056a": "tathaiva tāvakāḥ sarve madrādhipatim añjasā",
    "GE07mbh_09_u:009.056c": "parivārya susaṃrabdhāḥ punar yuddham arocayan",
    "GE07mbh_09_u:009.057a": "tataḥ pravavṛte yuddhaṃ bhīrūṇāṃ bhayavardhanam",
    "GE07mbh_09_u:009.057c": "tāvakānāṃ pareṣāṃ ca mṛtyuṃ kṛtvā nivartanam",
    "GE07mbh_09_u:009.058a": "yathā devāsuraṃ yuddhaṃ pūrvam āsīd viśāṃ pate",
    "GE07mbh_09_u:009.058c": "abhītānāṃ tathā rājan yamarāṣṭravivardhanam",
    "GE07mbh_09_u:009.059a": "tataḥ kapidhvajo rājan hatvā saṃśaptakān raṇe",
    "GE07mbh_09_u:009.059c": "abhyadravata tāṃ senāṃ kauravīṃ pāṇḍunandanaḥ",
    "GE07mbh_09_u:009.060a": "tathaiva pāṇḍavāḥ śeṣā dhṛṣṭadyumnapurogamāḥ",
    "GE07mbh_09_u:009.060c": "abhyadhāvanta tāṃ senāṃ visṛjantaḥ śitāñ śarān",
    "GE07mbh_09_u:009.061a": "pāṇḍavair avakīrṇānāṃ saṃmohaḥ samajāyata",
    "GE07mbh_09_u:009.061c": "na ca jajñur anīkāni diśo vā pradiśas tathā",
    "GE07mbh_09_u:009.062a": "āpūryamāṇā niśitaiḥ śaraiḥ pāṇḍavacoditaiḥ",
    "GE07mbh_09_u:009.062c": "hatapravīrā vidhvastā kīryamāṇā samantataḥ",
    "GE07mbh_09_u:009.062e": "kauravy avadhyata camūḥ pāṇḍuputrair mahārathaiḥ",
    "GE07mbh_09_u:009.063a": "tathaiva pāṇḍavī senā śarai rājan samantataḥ",
    "GE07mbh_09_u:009.063c": "raṇe 'hanyata putrais te śataśo 'tha sahasraśaḥ",
    "GE07mbh_09_u:009.064a": "te sene bhṛśasaṃtapte vadhyamāne parasparam",
    "GE07mbh_09_u:009.064c": "vyākule samapadyetāṃ varṣāsu saritāv iva",
    "GE07mbh_09_u:009.065a": "āviveśa tatas tīvraṃ tāvakānāṃ mahad bhayam",
    "GE07mbh_09_u:009.065c": "pāṇḍavānāṃ ca rājendra tathābhūte mahāhave",
    "GE07mbh_09_u:010.001": "saṃjaya uvāca",
    "GE07mbh_09_u:010.001a": "tasmin vilulite sainye vadhyamāne parasparam",
    "GE07mbh_09_u:010.001c": "dravamāṇeṣu yodheṣu ninadatsu ca dantiṣu",
    "GE07mbh_09_u:010.002a": "kūjatāṃ stanatāṃ caiva padātīnāṃ mahāhave",
    "GE07mbh_09_u:010.002c": "vidruteṣu mahārāja hayeṣu bahudhā tadā",
    "GE07mbh_09_u:010.003a": "prakṣaye dāruṇe jāte saṃhāre sarvadehinām",
    "GE07mbh_09_u:010.003c": "nānāśastrasamāvāpe vyatiṣaktarathadvipe",
    "GE07mbh_09_u:010.004a": "harṣaṇe yuddhaśauṇḍānāṃ bhīrūṇāṃ bhayavardhane",
    "GE07mbh_09_u:010.004c": "gāhamāneṣu yodheṣu parasparavadhaiṣiṣu",
    "GE07mbh_09_u:010.005a": "prāṇādāne mahāghore vartamāne durodare",
    "GE07mbh_09_u:010.005c": "saṃgrāme ghorarūpe tu yamarāṣṭravivardhane",
    "GE07mbh_09_u:010.006a": "pāṇḍavās tāvakaṃ sainyaṃ vyadhaman niśitaiḥ śaraiḥ",
    "GE07mbh_09_u:010.006c": "tathaiva tāvakā yodhā jaghnuḥ pāṇḍavasainikān",
    "GE07mbh_09_u:010.007a": "tasmiṃs tathā vartamāne yuddhe bhīrubhayāvahe",
    "GE07mbh_09_u:010.007c": "pūrvāhṇe caiva saṃprāpte bhāskarodayanaṃ prati",
    "GE07mbh_09_u:010.008a": "labdhalakṣāḥ pare rājan rakṣitāś ca mahātmanā",
    "GE07mbh_09_u:010.008c": "ayodhayaṃs tava balaṃ mṛtyuṃ kṛtvā nivartanam",
    "GE07mbh_09_u:010.009a": "balibhiḥ pāṇḍavair dṛptair labdhalakṣaiḥ prahāribhiḥ",
    "GE07mbh_09_u:010.009c": "kauravy asīdat pṛtanā mṛgīvāgnisamākulā",
    "GE07mbh_09_u:010.010a": "tāṃ dṛṣṭvā sīdatīṃ senāṃ paṅke gām iva durbalām",
    "GE07mbh_09_u:010.010c": "ujjihīrṣus tadā śalyaḥ prāyāt pāṇḍucamūṃ prati",
    "GE07mbh_09_u:010.011a": "madrarājas tu saṃkruddho gṛhītvā dhanur uttamam",
    "GE07mbh_09_u:010.011c": "abhyadravata saṃgrāme pāṇḍavān ātatāyinaḥ",
    "GE07mbh_09_u:010.012a": "pāṇḍavāś ca mahārāja samare jitakāśinaḥ",
    "GE07mbh_09_u:010.012c": "madrarājaṃ samāsādya vivyadhur niśitaiḥ śaraiḥ",
    "GE07mbh_09_u:010.012d-0060_01": "tathaiva tāvakā yaudhā dharmarājaṃ yudhiṣṭhiram",
    "GE07mbh_09_u:010.013a": "tataḥ śaraśatais tīkṣṇair madrarājo mahābalaḥ",
    "GE07mbh_09_u:010.013c": "ardayām āsa tāṃ senāṃ dharmarājasya paśyataḥ",
    "GE07mbh_09_u:010.014a": "prādurāsaṃs tato rājan nānārūpāṇy anekaśaḥ",
    "GE07mbh_09_u:010.014c": "cacāla śabdaṃ kurvāṇā mahī cāpi saparvatā",
    "GE07mbh_09_u:010.015a": "sadaṇḍaśūlā dīptāgrāḥ śīryamāṇāḥ samantataḥ",
    "GE07mbh_09_u:010.015c": "ulkā bhūmiṃ divaḥ petur āhatya ravimaṇḍalam",
    "GE07mbh_09_u:010.016a": "mṛgāś ca māhiṣāś cāpi pakṣiṇaś ca viśāṃ pate",
    "GE07mbh_09_u:010.016c": "apasavyaṃ tadā cakruḥ senāṃ te bahuśo nṛpa",
    "GE07mbh_09_u:010.016d-0061_01": "bhṛgusūnudharāputrau śaśijena samanvitau",
    "GE07mbh_09_u:010.016d-0061_02": "caramaṃ pāṇḍuputrāṇāṃ purastāt sarvabhūbhujām",
    "GE07mbh_09_u:010.016d-0061_03": "śastrāgreṣv abhavaj jvālā netrāṇy āhatya varṣatī",
    "GE07mbh_09_u:010.016d-0061_04": "śiraḥ svalīyanta bhṛśaṃ kākolūkāś ca ketuṣu",
    "GE07mbh_09_u:010.017a": "tatas tad yuddham atyugram abhavat saṃghacāriṇām",
    "GE07mbh_09_u:010.017c": "tathā sarvāṇy anīkāni saṃnipatya janādhipa",
    "GE07mbh_09_u:010.017e": "abhyayuḥ kauravā rājan pāṇḍavānām anīkinīm",
    "GE07mbh_09_u:010.018a": "śalyas tu śaravarṣeṇa varṣann iva sahasradṛk",
    "GE07mbh_09_u:010.018c": "abhyavarṣad adīnātmā kuntīputraṃ yudhiṣṭhiram",
    "GE07mbh_09_u:010.019a": "bhīmasenaṃ śaraiś cāpi rukmapuṅkhaiḥ śilāśitaḥ",
    "GE07mbh_09_u:010.019c": "draupadeyāṃs tathā sarvān mādrīputrau ca pāṇḍavau",
    "GE07mbh_09_u:010.020a": "dhṛṣṭadyumnaṃ ca śaineyaṃ śikhaṇḍinam athāpi ca",
    "GE07mbh_09_u:010.020c": "ekaikaṃ daśabhir bāṇair vivyādha ca mahābalaḥ",
    "GE07mbh_09_u:010.020e": "tato 'sṛjad bāṇavarṣaṃ gharmānte maghavān iva",
    "GE07mbh_09_u:010.021a": "tataḥ prabhadrakā rājan somakāś ca sahasraśaḥ",
    "GE07mbh_09_u:010.021c": "patitāḥ pātyamānāś ca dṛśyante śalyasāyakaiḥ",
    "GE07mbh_09_u:010.022a": "bhramarāṇām iva vrātāḥ śalabhānām iva vrajāḥ",
    "GE07mbh_09_u:010.022c": "hrādinya iva meghebhyaḥ śalyasya nyapatañ śarāḥ",
    "GE07mbh_09_u:010.023a": "dviradās turagāś cārtāḥ pattayo rathinas tathā",
    "GE07mbh_09_u:010.023c": "śalyasya bāṇair nyapatan babhramur vyanadaṃs tathā",
    "GE07mbh_09_u:010.024a": "āviṣṭa iva madreśo manyunā pauruṣeṇa ca",
    "GE07mbh_09_u:010.024c": "prācchādayad arīn saṃkhye kālasṛṣṭa ivāntakaḥ",
    "GE07mbh_09_u:010.024e": "vinardamāno madreśo meghahrādo mahābalaḥ",
    "GE07mbh_09_u:010.025a": "sā vadhyamānā śalyena pāṇḍavānām anīkinī",
    "GE07mbh_09_u:010.025b-0062_01": "pradudrāva mahārāja śalyabāṇaiḥ prapīḍitā",
    "GE07mbh_09_u:010.025c": "ajātaśatruṃ kaunteyam abhyadhāvad yudhiṣṭhiram",
    "GE07mbh_09_u:010.026a": "tāṃ samarpya tataḥ saṃkhye laghuhastaḥ śitaiḥ śaraiḥ",
    "GE07mbh_09_u:010.026c": "śaravarṣeṇa mahatā yudhiṣṭhiram apīḍayat",
    "GE07mbh_09_u:010.026d-0063_01": "vavarṣa samare kruddho dharmaputraṃ yudhiṣṭhiram",
    "GE07mbh_09_u:010.027a": "tam āpatantaṃ pattyaśvaiḥ kruddho rājā yudhiṣṭhiraḥ",
    "GE07mbh_09_u:010.027c": "avārayac charais tīkṣṇair mattaṃ dvipam ivāṅkuśaiḥ",
    "GE07mbh_09_u:010.028a": "tasya śalyaḥ śaraṃ ghoraṃ mumocāśīviṣopamam",
    "GE07mbh_09_u:010.028c": "so 'bhyavidhyan mahātmānaṃ vegenābhyapatac ca gām",
    "GE07mbh_09_u:010.029a": "tato vṛkodaraḥ kruddhaḥ śalyaṃ vivyādha saptabhiḥ",
    "GE07mbh_09_u:010.029c": "pañcabhiḥ sahadevas tu nakulo daśabhiḥ śaraiḥ",
    "GE07mbh_09_u:010.030a": "draupadeyāś ca śatrughnaṃ śūram ārtāyaniṃ śaraiḥ",
    "GE07mbh_09_u:010.030c": "abhyavarṣan mahābhāgaṃ meghā iva mahīdharam",
    "GE07mbh_09_u:010.031a": "tato dṛṣṭvā tudyamānaṃ śalyaṃ pārthaiḥ samantataḥ",
    "GE07mbh_09_u:010.031c": "kṛtavarmā kṛpaś caiva saṃkruddhāv abhyadhāvatām",
    "GE07mbh_09_u:010.032a": "ulūkaś ca patatrī ca śakuniś cāpi saubalaḥ",
    "GE07mbh_09_u:010.032c": "smayamānaś ca śanakair aśvatthāmā mahārathaḥ",
    "GE07mbh_09_u:010.032e": "tava putrāś ca kārtsnyena jugupuḥ śalyam āhave",
    "GE07mbh_09_u:010.033a": "bhīmasenaṃ tribhir viddhvā kṛtavarmā śilīmukhaiḥ",
    "GE07mbh_09_u:010.033c": "bāṇavarṣeṇa mahatā kruddharūpam avārayat",
    "GE07mbh_09_u:010.034a": "dhṛṣṭadyumnaṃ kṛpaḥ kruddho bāṇavarṣair apīḍayat",
    "GE07mbh_09_u:010.034c": "draupadeyāṃś ca śakunir yamau ca drauṇir abhyayāt",
    "GE07mbh_09_u:010.035a": "duryodhano yudhāṃ śreṣṭhāv āhave keśavārjunau",
    "GE07mbh_09_u:010.035c": "samabhyayād ugratejāḥ śaraiś cābhyahanad balī",
    "GE07mbh_09_u:010.036a": "evaṃ dvaṃdvaśatāny āsaṃs tvadīyānāṃ paraiḥ saha",
    "GE07mbh_09_u:010.036c": "ghorarūpāṇi citrāṇi tatra tatra viśāṃ pate",
    "GE07mbh_09_u:010.037a": "ṛśyavarṇāñ jaghānāśvān bhojo bhīmasya saṃyuge",
    "GE07mbh_09_u:010.037c": "so 'vatīrya rathopasthād dhatāśvaḥ pāṇḍunandanaḥ",
    "GE07mbh_09_u:010.037e": "kālo daṇḍam ivodyamya gadāpāṇir ayudhyata",
    "GE07mbh_09_u:010.038a": "pramukhe sahadevasya jaghānāśvāṃś ca madrarāṭ",
    "GE07mbh_09_u:010.038c": "tataḥ śalyasya tanayaṃ sahadevo 'sināvadhīt",
    "GE07mbh_09_u:010.039a": "gautamaḥ punar ācāryo dhṛṣṭadyumnam ayodhayat",
    "GE07mbh_09_u:010.039c": "asaṃbhrāntam asaṃbhrānto yatnavān yatnavattaram",
    "GE07mbh_09_u:010.040a": "draupadeyāṃs tathā vīrān ekaikaṃ daśabhiḥ śaraiḥ",
    "GE07mbh_09_u:010.040c": "avidhyad ācāryasuto nātikruddhaḥ smayann iva",
    "GE07mbh_09_u:010.040d-0064_01": "yuktāśvasya punar madhyaṃ rathasyāroham icchataḥ",
    "GE07mbh_09_u:010.040d-0065_01": "punaś ca bhīmasenasya jaghānāśvāṃs tathāhave",
    "GE07mbh_09_u:010.040d-0065_02": "so 'vatīrya rathāt tūrṇaṃ hatāśvaḥ pāṇḍunandanaḥ",
    "GE07mbh_09_u:010.040d-0065_03": "kālo daṇḍam ivodyamya gadāṃ kruddho mahābalaḥ",
    "GE07mbh_09_u:010.040d-0065_04": "pothayām āsa turagān rathaṃ ca kṛtavarmaṇaḥ",
    "GE07mbh_09_u:010.040d-0065_05": "kṛtavarmā tv avaplutya rathāt tasmād apākramat",
    "GE07mbh_09_u:010.041a": "śalyo 'pi rājan saṃkruddho nighnan somakapāṇḍavān",
    "GE07mbh_09_u:010.041c": "punar eva śitair bāṇair yudhiṣṭhiram apīḍayat",
    "GE07mbh_09_u:010.042a": "tasya bhīmo raṇe kruddhaḥ saṃdaṣṭadaśanacchadaḥ",
    "GE07mbh_09_u:010.042c": "vināśāyābhisaṃdhāya gadām ādatta vīryavān",
    "GE07mbh_09_u:010.043a": "yamadaṇḍapratīkāśāṃ kālarātrim ivodyatām",
    "GE07mbh_09_u:010.043c": "gajavājimanuṣyāṇāṃ prāṇāntakaraṇīm api",
    "GE07mbh_09_u:010.044a": "hemapaṭṭaparikṣiptām ulkāṃ prajvalitām iva",
    "GE07mbh_09_u:010.044c": "śaikyāṃ vyālīm ivātyugrāṃ vajrakalpām ayasmayīm",
    "GE07mbh_09_u:010.045a": "candanāgurupaṅkāktāṃ pramadām īpsitām iva",
    "GE07mbh_09_u:010.045c": "vasāmedosṛgādigdhāṃ jihvāṃ vaivasvatīm iva",
    "GE07mbh_09_u:010.046a": "paṭughaṇṭāravaśatāṃ vāsavīm aśanīm iva",
    "GE07mbh_09_u:010.046c": "nirmuktāśīviṣākārāṃ pṛktāṃ gajamadair api",
    "GE07mbh_09_u:010.047a": "trāsanīṃ ripusainyānāṃ svasainyapariharṣiṇīm",
    "GE07mbh_09_u:010.047c": "manuṣyaloke vikhyātāṃ giriśṛṅgavidāriṇīm",
    "GE07mbh_09_u:010.048a": "yayā kailāsabhavane maheśvarasakhaṃ balī",
    "GE07mbh_09_u:010.048c": "āhvayām āsa kaunteyaḥ saṃkruddham alakādhipam",
    "GE07mbh_09_u:010.049a": "yayā māyāvino dṛptān subahūn dhanadālaye",
    "GE07mbh_09_u:010.049c": "jaghāna guhyakān kruddho mandārārthe mahābalaḥ",
    "GE07mbh_09_u:010.049e": "nivāryamāṇo bahubhir draupadyāḥ priyam āsthitaḥ",
    "GE07mbh_09_u:010.050a": "tāṃ vajramaṇiratnaughām aṣṭāśriṃ vajragauravām",
    "GE07mbh_09_u:010.050c": "samudyamya mahābāhuḥ śalyam abhyadravad raṇe",
    "GE07mbh_09_u:010.051a": "gadayā yuddhakuśalas tayā dāruṇanādayā",
    "GE07mbh_09_u:010.051c": "pothayām āsa śalyasya caturo 'śvān mahājavān",
    "GE07mbh_09_u:010.052a": "tataḥ śalyo raṇe kruddhaḥ pīne vakṣasi tomaram",
    "GE07mbh_09_u:010.052c": "nicakhāna nadan vīro varma bhittvā ca so 'bhyagāt",
    "GE07mbh_09_u:010.053a": "vṛkodaras tv asaṃbhrātas tam evoddhṛtya tomaram",
    "GE07mbh_09_u:010.053b-0066_01": "cikṣepa bhīmasenasya so 'sravac choṇitaṃ bahu",
    "GE07mbh_09_u:010.053b-0066_02": "tam evādāya bhīmas tu tataḥ kopasamanvitaḥ",
    "GE07mbh_09_u:010.053c": "yantāraṃ madrarājasya nirbibheda tato hṛdi",
    "GE07mbh_09_u:010.054a": "sa bhinnavarmā rudhiraṃ vaman vitrastamānasaḥ",
    "GE07mbh_09_u:010.054c": "papātābhimukho dīno madrarājas tv apākramat",
    "GE07mbh_09_u:010.055a": "kṛtapratikṛtaṃ dṛṣṭvā śalyo vismitamānasaḥ",
    "GE07mbh_09_u:010.055c": "gadām āśritya dhīrātmā pratyamitram avaikṣata",
    "GE07mbh_09_u:010.056a": "tataḥ sumanasaḥ pārthā bhīmasenam apūjayan",
    "GE07mbh_09_u:010.056b-0067_01": "viyatsthitā jātaharṣās tataḥ siddhā babhāṣire",
    "GE07mbh_09_u:010.056b-0067_02": "pūrvajanmani prahlādo dṛṣṭo 'smābhir ayaṃ baliḥ",
    "GE07mbh_09_u:010.056c": "tad dṛṣṭvā karma saṃgrāme ghoram akliṣṭakarmaṇaḥ",
    "GE07mbh_09_u:010.056d-0068_01": "taṃ dṛṣṭvā karma śalyasya sarvasiddhās tv apūjayan",
    "GE07mbh_09_u:011.001": "saṃjaya uvāca",
    "GE07mbh_09_u:011.001a": "patitaṃ prekṣya yantāraṃ śalyaḥ sarvāyasīṃ gadām",
    "GE07mbh_09_u:011.001c": "ādāya tarasā rājaṃs tasthau girir ivācalaḥ",
    "GE07mbh_09_u:011.002a": "taṃ dīptam iva kālāgniṃ pāśahastam ivāntakam",
    "GE07mbh_09_u:011.002c": "saśṛṅgam iva kailāsaṃ savajram iva vāsavam",
    "GE07mbh_09_u:011.003a": "saśūlam iva haryakṣaṃ vane mattam iva dvipam",
    "GE07mbh_09_u:011.003a-0069_01": "**** **** sacakram iva cakriṇam",
    "GE07mbh_09_u:011.003a-0069_02": "saśaktim iva senānyaṃ",
    "GE07mbh_09_u:011.003c": "javenābhyapatad bhīmaḥ pragṛhya mahatīṃ gadām",
    "GE07mbh_09_u:011.003d-0070_01": "madrarājam asaṃbhrāntaḥ paśyatāṃ sarvadhanvinām",
    "GE07mbh_09_u:011.004a": "tataḥ śaṅkhapraṇādaś ca tūryāṇāṃ ca sahasraśaḥ",
    "GE07mbh_09_u:011.004c": "siṃhanādaś ca saṃjajñe śūrāṇāṃ harṣavardhanaḥ",
    "GE07mbh_09_u:011.005a": "prekṣantaḥ sarvatas tau hi yodhā yodhamahādvipau",
    "GE07mbh_09_u:011.005c": "tāvakāś ca pare caiva sādhu sādhv ity athābruvan",
    "GE07mbh_09_u:011.006a": "na hi madrādhipād anyo rāmād vā yadunandanāt",
    "GE07mbh_09_u:011.006c": "soḍhum utsahate vegaṃ bhīmasenasya saṃyuge",
    "GE07mbh_09_u:011.007a": "tathā madrādhipasyāpi gadāvegaṃ mahātmanaḥ",
    "GE07mbh_09_u:011.007c": "soḍhum utsahate nānyo yodho yudhi vṛkodarāt",
    "GE07mbh_09_u:011.008a": "tau vṛṣāv iva nardantau maṇḍalāni viceratuḥ",
    "GE07mbh_09_u:011.008c": "āvalgitau gadāhastau madrarājavṛkodarau",
    "GE07mbh_09_u:011.009a": "maṇḍalāvartamārgeṣu gadāviharaṇeṣu ca",
    "GE07mbh_09_u:011.009c": "nirviśeṣam abhūd yuddhaṃ tayoḥ puruṣasiṃhayoḥ",
    "GE07mbh_09_u:011.010a": "taptahemamayaiḥ śubhrair babhūva bhayavardhanī",
    "GE07mbh_09_u:011.010c": "agnijvālair ivāviddhā paṭṭaiḥ śalyasya sā gadā",
    "GE07mbh_09_u:011.011a": "tathaiva carato mārgān maṇḍaleṣu mahātmanaḥ",
    "GE07mbh_09_u:011.011c": "vidyud abhrapratīkāśā bhīmasya śuśubhe gadā",
    "GE07mbh_09_u:011.012a": "tāḍitā madrarājena bhīmasya gadayā gadā",
    "GE07mbh_09_u:011.012c": "dīpyamāneva vai rājan sasṛje pāvakārciṣaḥ",
    "GE07mbh_09_u:011.013a": "tathā bhīmena śalyasya tāḍitā gadayā gadā",
    "GE07mbh_09_u:011.013c": "aṅgāravarṣaṃ mumuce tad adbhutam ivābhavat",
    "GE07mbh_09_u:011.014a": "dantair iva mahānāgau śṛṅgair iva maharṣabhau",
    "GE07mbh_09_u:011.014c": "tottrair iva tadānyonyaṃ gadāgrābhyāṃ nijaghnatuḥ",
    "GE07mbh_09_u:011.015a": "tau gadānihatair gātraiḥ kṣaṇena rudhirokṣitau",
    "GE07mbh_09_u:011.015c": "prekṣaṇīyatarāv āstāṃ puṣpitāv iva kiṃśukau",
    "GE07mbh_09_u:011.016a": "gadayā madrarājena savyadakṣiṇam āhataḥ",
    "GE07mbh_09_u:011.016c": "bhīmaseno mahābāhur na cacālācalo yathā",
    "GE07mbh_09_u:011.017a": "tathā bhīmagadāvegais tāḍyamāno muhur muhuḥ",
    "GE07mbh_09_u:011.017c": "śalyo na vivyathe rājan dantinevāhato giriḥ",
    "GE07mbh_09_u:011.018a": "śuśruve dikṣu sarvāsu tayoḥ puruṣasiṃhayoḥ",
    "GE07mbh_09_u:011.018c": "gadānipātasaṃhrādo vajrayor iva nisvanaḥ",
    "GE07mbh_09_u:011.019a": "nivṛtya tu mahāvīryau samucchritagadāv ubhau",
    "GE07mbh_09_u:011.019c": "punar antaramārgasthau maṇḍalāni viceratuḥ",
    "GE07mbh_09_u:011.020a": "athābhyetya padāny aṣṭau saṃnipāto 'bhavat tayoḥ",
    "GE07mbh_09_u:011.020c": "udyamya lohadaṇḍābhyām atimānuṣakarmaṇoḥ",
    "GE07mbh_09_u:011.021a": "prārthayānau tadānyo 'nyaṃ maṇḍalāni viceratuḥ",
    "GE07mbh_09_u:011.021c": "kriyāviśeṣaṃ kṛtinau darśayām āsatus tadā",
    "GE07mbh_09_u:011.022a": "athodyamya gade ghore saśṛṅgāv iva parvatau",
    "GE07mbh_09_u:011.022c": "tāv ājaghnatur anyonyaṃ yathā bhūmicale 'calau",
    "GE07mbh_09_u:011.023a": "tau parasparavegāc ca gadābhyāṃ ca bhṛśāhatau",
    "GE07mbh_09_u:011.023c": "yugapat petatur vīrāv ubhāv indradhvajāv iva",
    "GE07mbh_09_u:011.024a": "ubhayoḥ senayor vīrās tadā hāhākṛto 'bhavan",
    "GE07mbh_09_u:011.024c": "bhṛśaṃ marmaṇy abhihatāv ubhāv āstāṃ suvihvalau",
    "GE07mbh_09_u:011.025a": "tataḥ sagadam āropya madrāṇām ṛṣabhaṃ rathe",
    "GE07mbh_09_u:011.025c": "apovāha kṛpaḥ śalyaṃ tūrṇam āyodhanād api",
    "GE07mbh_09_u:011.026a": "kṣībavad vihvalatvāt tu nimeṣāt punar utthitaḥ",
    "GE07mbh_09_u:011.026c": "bhīmaseno gadāpāṇiḥ samāhvayata madrapam",
    "GE07mbh_09_u:011.027a": "tatas tu tāvakāḥ śūrā nānāśastrasamāyutāḥ",
    "GE07mbh_09_u:011.027c": "nānāvāditraśabdena pāṇḍusenām",
    "GE07mbh_09_u:011.028a": "bhujāv ucchritya śastraṃ ca śabdena mahatā tataḥ",
    "GE07mbh_09_u:011.028c": "abhyadravan mahārāja duryodhanapurogamāḥ",
    "GE07mbh_09_u:011.029a": "tad anīkam abhiprekṣya tatas te pāṇḍunandanāḥ",
    "GE07mbh_09_u:011.029c": "prayayuḥ siṃhanādena duryodhanavadhepsayā",
    "GE07mbh_09_u:011.030a": "teṣām āpatatāṃ tūrṇaṃ putras te bharatarṣabha",
    "GE07mbh_09_u:011.030c": "prāsena cekitānaṃ vai vivyādha hṛdaye bhṛśam",
    "GE07mbh_09_u:011.031a": "sa papāta rathopasthe tava putreṇa tāḍitaḥ",
    "GE07mbh_09_u:011.031c": "rudhiraughapariklinnaḥ praviśya vipulaṃ tamaḥ",
    "GE07mbh_09_u:011.032a": "cekitānaṃ hataṃ dṛṣṭvā pāṇḍavānāṃ mahārathāḥ",
    "GE07mbh_09_u:011.032c": "prasaktam abhyavarṣanta śaravarṣāṇi bhāgaśaḥ",
    "GE07mbh_09_u:011.033a": "tāvakānām anīkeṣu pāṇḍavā jitakāśinaḥ",
    "GE07mbh_09_u:011.033c": "vyacaranta mahārāja prekṣaṇīyāḥ samantataḥ",
    "GE07mbh_09_u:011.034a": "kṛpaś ca kṛtavarmā ca saubalaś ca mahābalaḥ",
    "GE07mbh_09_u:011.034c": "ayodhayan dharmarājaṃ madrarājapuraskṛtāḥ",
    "GE07mbh_09_u:011.035a": "bhāradvājasya hantāraṃ bhūrivīryaparākramam",
    "GE07mbh_09_u:011.035c": "duryodhano mahārāja dhṛṣṭadyumnam ayodhayat",
    "GE07mbh_09_u:011.036a": "trisāhasrā rathā rājaṃs tava putreṇa coditāḥ",
    "GE07mbh_09_u:011.036c": "ayodhayanta vijayaṃ droṇaputrapuraskṛtāḥ",
    "GE07mbh_09_u:011.037a": "vijaye dhṛtasaṃkalpāḥ samabhityaktajīvitāḥ",
    "GE07mbh_09_u:011.037c": "prāviśaṃs tāvakā rājan haṃsā iva mahat saraḥ",
    "GE07mbh_09_u:011.038a": "tato yuddham abhūd ghoraṃ parasparavadhaiṣiṇām",
    "GE07mbh_09_u:011.038c": "anyonyavadhasaṃyuktam anyonyaprītivardhanam",
    "GE07mbh_09_u:011.039a": "tasmin pravṛtte saṃgrāme rājan vīravarakṣaye",
    "GE07mbh_09_u:011.039c": "anileneritaṃ ghoram uttasthau pārthivaṃ rajaḥ",
    "GE07mbh_09_u:011.040a": "śravaṇān nāmadheyānāṃ pāṇḍavānāṃ ca kīrtanāt",
    "GE07mbh_09_u:011.040c": "parasparaṃ vijānīmo ye cāyudhyann abhītavat",
    "GE07mbh_09_u:011.041a": "tad rajaḥ puruṣavyāghra śoṇitena praśāmitam",
    "GE07mbh_09_u:011.041c": "diśaś ca vimalā jajñus tasmin rajasi śāmite",
    "GE07mbh_09_u:011.042a": "tathā pravṛtte saṃgrāme ghorarūpe bhayānake",
    "GE07mbh_09_u:011.042c": "tāvakānāṃ pareṣāṃ ca nāsīt kaś cit parāṅmukhaḥ",
    "GE07mbh_09_u:011.043a": "brahmalokaparā bhūtvā prārthayanto jayaṃ yudhi",
    "GE07mbh_09_u:011.043c": "suyuddhena parākrāntā narāḥ svargam abhīpsavaḥ",
    "GE07mbh_09_u:011.044a": "bhartṛpiṇḍavimokṣārthaṃ bhartṛkāryaviniścitāḥ",
    "GE07mbh_09_u:011.044c": "svargasaṃsaktamanaso yodhā yuyudhire tadā",
    "GE07mbh_09_u:011.045a": "nānārūpāṇi śastrāṇi visṛjanto mahārathāḥ",
    "GE07mbh_09_u:011.045c": "anyonyam abhigarjantaḥ praharantaḥ parasparam",
    "GE07mbh_09_u:011.046a": "hata vidhyata gṛhṇīta praharadhvaṃ nikṛntata",
    "GE07mbh_09_u:011.046c": "iti sma vācaḥ śrūyante tava teṣāṃ ca vai bale",
    "GE07mbh_09_u:011.047a": "tataḥ śalyo mahārāja dharmarājaṃ yudhiṣṭhiram",
    "GE07mbh_09_u:011.047c": "vivyādha niśitair bāṇair hantukāmo mahāratham",
    "GE07mbh_09_u:011.048a": "tasya pārtho mahārāja nārācān vai caturdaśa",
    "GE07mbh_09_u:011.048c": "marmāṇy uddiśya marmajño nicakhāna hasann iva",
    "GE07mbh_09_u:011.049a": "taṃ vārya pāṇḍavaṃ bāṇair hantukāmo mahāyaśāḥ",
    "GE07mbh_09_u:011.049c": "vivyādha samare kruddho bahubhiḥ kaṅkapatribhiḥ",
    "GE07mbh_09_u:011.050a": "atha bhūyo mahārāja śareṇa nataparvaṇā",
    "GE07mbh_09_u:011.050c": "yudhiṣṭhiraṃ samājaghne sarvasainyasya paśyataḥ",
    "GE07mbh_09_u:011.051a": "dharmarājo 'pi saṃkruddho madrarājaṃ mahāyaśāḥ",
    "GE07mbh_09_u:011.051c": "vivyādha niśitair bāṇaiḥ kaṅkabarhiṇavājitaiḥ",
    "GE07mbh_09_u:011.052a": "candrasenaṃ ca saptatyā sūtaṃ ca navabhiḥ śaraiḥ",
    "GE07mbh_09_u:011.052c": "drumasenaṃ catuḥṣaṣṭyā nijaghāna mahārathaḥ",
    "GE07mbh_09_u:011.053a": "cakrarakṣe hate śalyaḥ pāṇḍavena mahātmanā",
    "GE07mbh_09_u:011.053c": "nijaghāna tato rājaṃś cedīn vai pañcaviṃśatim",
    "GE07mbh_09_u:011.054a": "sātyakiṃ pañcaviṃśatyā bhīmasenaṃ ca pañcabhiḥ",
    "GE07mbh_09_u:011.054c": "mādrīputrau śatenājau vivyādha niśitaiḥ śaraiḥ",
    "GE07mbh_09_u:011.055a": "evaṃ vicaratas tasya saṃgrāme rājasattama",
    "GE07mbh_09_u:011.055c": "saṃpreṣayac chitān pārthaḥ śarān āśīviṣopamān",
    "GE07mbh_09_u:011.056a": "dhvajāgraṃ cāsya samare kuntīputro yudhiṣṭhiraḥ",
    "GE07mbh_09_u:011.056c": "pramukhe vartamānasya bhallenāpaharad rathāt",
    "GE07mbh_09_u:011.057a": "pāṇḍuputreṇa vai tasya ketuṃ chinnaṃ mahātmanā",
    "GE07mbh_09_u:011.057c": "nipatantam apaśyāma giriśṛṅgam ivāhatam",
    "GE07mbh_09_u:011.058a": "dhvajaṃ nipatitaṃ dṛṣṭvā pāṇḍavaṃ ca vyavasthitam",
    "GE07mbh_09_u:011.058c": "saṃkruddho madrarājo 'bhūc charavarṣaṃ mumoca ha",
    "GE07mbh_09_u:011.059a": "śalyaḥ sāyakavarṣeṇa parjanya iva vṛṣṭimān",
    "GE07mbh_09_u:011.059c": "abhyavarṣad ameyātmā kṣatriyaṃ kṣatriyarṣabhaḥ",
    "GE07mbh_09_u:011.060a": "sātyakiṃ bhīmasenaṃ ca mādrīputrau ca pāṇḍavau",
    "GE07mbh_09_u:011.060c": "ekaikaṃ pañcabhir viddhvā yudhiṣṭhiram apīḍayat",
    "GE07mbh_09_u:011.061a": "tato bāṇamayaṃ jālaṃ vitataṃ pāṇḍavorasi",
    "GE07mbh_09_u:011.061c": "apaśyāma mahārāja meghajālam ivodgatam",
    "GE07mbh_09_u:011.062a": "tasya śalyo raṇe kruddho bāṇaiḥ saṃnataparvabhiḥ",
    "GE07mbh_09_u:011.062c": "diśaḥ pracchādayām āsa pradiśaś ca mahārathaḥ",
    "GE07mbh_09_u:011.063a": "tato yudhiṣṭhiro rājā bāṇajālena pīḍitaḥ",
    "GE07mbh_09_u:011.063c": "babhūva hṛtavikrānto jambho vṛtrahaṇā yathā",
    "GE07mbh_09_u:012.001": "saṃjaya uvāca",
    "GE07mbh_09_u:012.001a": "pīḍite dharmarāje tu madrarājena māriṣa",
    "GE07mbh_09_u:012.001c": "sātyakir bhīmasenaś ca mādrīputrau ca pāṇḍavau",
    "GE07mbh_09_u:012.001e": "parivārya rathaiḥ śalyaṃ pīḍayām āsur āhave",
    "GE07mbh_09_u:012.002a": "tam ekaṃ bahubhir dṛṣṭvā pīḍyamānaṃ mahārathaiḥ",
    "GE07mbh_09_u:012.002c": "sādhuvādo mahāñ jajñe siddhāś cāsan praharṣitāḥ",
    "GE07mbh_09_u:012.002e": "āścaryam ity abhāṣanta munayaś cāpi saṃgatāḥ",
    "GE07mbh_09_u:012.003a": "bhīmaseno raṇe śalyaṃ śalyabhūtaṃ parākrame",
    "GE07mbh_09_u:012.003c": "ekena viddhvā bāṇena punar vivyādha saptabhiḥ",
    "GE07mbh_09_u:012.004a": "sātyakiś ca śatenainaṃ dharmaputraparīpsayā",
    "GE07mbh_09_u:012.004c": "madreśvaram avākīrya siṃhanādam athānadat",
    "GE07mbh_09_u:012.005a": "nakulaḥ pañcabhiś cainaṃ sahadevaś ca saptabhiḥ",
    "GE07mbh_09_u:012.005c": "viddhvā taṃ tu tatas tūrṇaṃ punar vivyādha saptabhiḥ",
    "GE07mbh_09_u:012.006a": "sa tu śūro raṇe yattaḥ pīḍitas tair mahārathaiḥ",
    "GE07mbh_09_u:012.006c": "vikṛṣya kārmukaṃ ghoraṃ vegaghnaṃ bhārasādhanam",
    "GE07mbh_09_u:012.007a": "sātyakiṃ pañcaviṃśatyā śalyo vivyādha māriṣa",
    "GE07mbh_09_u:012.007c": "bhīmasenaṃ trisaptatyā nakulaṃ saptabhis tathā",
    "GE07mbh_09_u:012.008a": "tataḥ saviśikhaṃ cāpaṃ sahadevasya dhanvinaḥ",
    "GE07mbh_09_u:012.008c": "chittvā bhallena samare vivyādhainaṃ trisaptabhiḥ",
    "GE07mbh_09_u:012.009a": "sahadevas tu samare mātulaṃ bhūrivarcasam",
    "GE07mbh_09_u:012.009c": "sajyam anyad dhanuḥ kṛtvā pañcabhiḥ samatāḍayat",
    "GE07mbh_09_u:012.009e": "śarair āśīviṣākārair jvalaj jvalanasaṃnibhaiḥ",
    "GE07mbh_09_u:012.010a": "sārathiṃ cāsya samare śareṇānataparvaṇā",
    "GE07mbh_09_u:012.010c": "vivyādha bhṛśasaṃkruddhas taṃ ca bhūyas tribhiḥ śaraiḥ",
    "GE07mbh_09_u:012.011a": "bhīmasenas trisaptatyā sātyakir navabhiḥ śaraiḥ",
    "GE07mbh_09_u:012.011c": "dharmarājas tathā ṣaṣṭyā gātre śalyaṃ samarpayat",
    "GE07mbh_09_u:012.011c-0071_01": "**** **** pañcabhiḥ pañcabhiḥ śaraiḥ",
    "GE07mbh_09_u:012.011c-0071_02": "gātre bāṇais tu te sarve śūrāḥ sarve samarpayan",
    "GE07mbh_09_u:012.012a": "tataḥ śalyo mahārāja nirviddhas tair mahārathaiḥ",
    "GE07mbh_09_u:012.012c": "susrāva rudhiraṃ gātrair gairikaṃ parvato yathā",
    "GE07mbh_09_u:012.013a": "tāṃś ca sarvān maheṣvāsān pañcabhiḥ pañcabhiḥ śaraiḥ",
    "GE07mbh_09_u:012.013c": "vivyādha tarasā rājaṃs tad adbhutam ivābhavat",
    "GE07mbh_09_u:012.014a": "tato 'pareṇa bhallena dharmaputrasya māriṣa",
    "GE07mbh_09_u:012.014c": "dhanuś ciccheda samare sajyaṃ sa sumahārathaḥ",
    "GE07mbh_09_u:012.015a": "athānyad dhanur ādāya dharmaputro mahārathaḥ",
    "GE07mbh_09_u:012.015c": "sāśvasūtadhvajarathaṃ śalyaṃ prācchādayac charaiḥ",
    "GE07mbh_09_u:012.016a": "sa cchādyamānaḥ samare dharmaputrasya sāyakaiḥ",
    "GE07mbh_09_u:012.016c": "yudhiṣṭhiram athāvidhyad daśabhir niśitaiḥ śaraiḥ",
    "GE07mbh_09_u:012.016d-0072_01": "evaṃ dvaṃdvaśatāny āsaṃs tvadīyānāṃ paraiḥ saha",
    "GE07mbh_09_u:012.017a": "sātyakis tu tataḥ kruddho dharmaputre śarārdite",
    "GE07mbh_09_u:012.017c": "madrāṇām adhipaṃ śūraṃ śaraughaiḥ samavārayat",
    "GE07mbh_09_u:012.018a": "sa sātyakeḥ praciccheda kṣurapreṇa mahad dhanuḥ",
    "GE07mbh_09_u:012.018c": "bhīmasenamukhāṃs tāṃś ca tribhis tribhir atāḍayat",
    "GE07mbh_09_u:012.019a": "tasya kruddho mahārāja sātyakiḥ satyavikramaḥ",
    "GE07mbh_09_u:012.019c": "tomaraṃ preṣayām āsa svarṇadaṇḍaṃ mahādhanam",
    "GE07mbh_09_u:012.020a": "bhīmaseno 'tha nārācaṃ jvalantam iva pannagam",
    "GE07mbh_09_u:012.020c": "nakulaḥ samare śaktiṃ sahadevo gadāṃ śubhām",
    "GE07mbh_09_u:012.020e": "dharmarājaḥ śataghnīṃ tu jighāṃsuḥ śalyam āhave",
    "GE07mbh_09_u:012.020f-0073_01": "teṣāṃ patanti śastrāṇi bahubhiḥ sāyakair yudhi",
    "GE07mbh_09_u:012.021a": "tān āpatata evāśu pañcānāṃ vai bhujacyutān",
    "GE07mbh_09_u:012.021b-0074_01": "vārayām āsa samare śastrasaṃghaiḥ sa madrarāṭ",
    "GE07mbh_09_u:012.021b-0075_01": "ciccheda samare rājan sarveṣāṃ ca pṛthak pṛthak",
    "GE07mbh_09_u:012.021c": "sātyakiprahitaṃ śalyo bhallaiś ciccheda tomaram",
    "GE07mbh_09_u:012.022a": "bhīmena prahitaṃ cāpi śaraṃ kanakabhūṣaṇam",
    "GE07mbh_09_u:012.022c": "dvidhā ciccheda samare kṛtahastaḥ pratāpavān",
    "GE07mbh_09_u:012.023a": "nakulapreṣitāṃ śaktiṃ hemadaṇḍāṃ bhayāvahām",
    "GE07mbh_09_u:012.023c": "gadāṃ ca sahadevena śaraughaiḥ samavārayat",
    "GE07mbh_09_u:012.024a": "śarābhyāṃ ca śataghnīṃ tāṃ rājñaś ciccheda bhārata",
    "GE07mbh_09_u:012.024c": "paśyatāṃ pāṇḍuputrāṇāṃ siṃhanādaṃ nanāda ca",
    "GE07mbh_09_u:012.024e": "nāmṛṣyat taṃ tu śaineyaḥ śatror vijayam āhave",
    "GE07mbh_09_u:012.025a": "athānyad dhanur ādāya sātyakiḥ krodhamūrchitaḥ",
    "GE07mbh_09_u:012.025c": "dvābhyāṃ madreśvaraṃ viddhvā sārathiṃ ca tribhiḥ śaraiḥ",
    "GE07mbh_09_u:012.026a": "tataḥ śalyo mahārāja sarvāṃs tān daśabhiḥ śaraiḥ",
    "GE07mbh_09_u:012.026c": "vivyādha subhṛśaṃ kruddhas tottrair iva mahādvipān",
    "GE07mbh_09_u:012.027a": "te vāryamāṇāḥ samare madrarājñā mahārathāḥ",
    "GE07mbh_09_u:012.027c": "na śekuḥ pramukhe sthātuṃ tasya śatruniṣūdanāḥ",
    "GE07mbh_09_u:012.028a": "tato duryodhano rājā dṛṣṭvā śalyasya vikramam",
    "GE07mbh_09_u:012.028c": "nihatān pāṇḍavān mene pāñcālān atha sṛñjayān",
    "GE07mbh_09_u:012.028d-0076_01": "tathāvidhaṃ mahārāja madrarājasya vikramam",
    "GE07mbh_09_u:012.028d-0076_02": "asahyaṃ mānavair yuddhe tad babhūva nararṣabha",
    "GE07mbh_09_u:012.029a": "tato rājan mahābāhur bhīmasenaḥ pratāpavān",
    "GE07mbh_09_u:012.029c": "saṃtyajya manasā prāṇān madrādhipam ayodhayat",
    "GE07mbh_09_u:012.030a": "nakulaḥ sahadevaś ca sātyakiś ca mahārathaḥ",
    "GE07mbh_09_u:012.030c": "parivārya tadā śalyaṃ samantād vyakirañ śaraiḥ",
    "GE07mbh_09_u:012.031a": "sa caturbhir maheṣvāsaiḥ pāṇḍavānāṃ mahārathaiḥ",
    "GE07mbh_09_u:012.031c": "vṛtas tān yodhayām āsa madrarājaḥ pratāpavān",
    "GE07mbh_09_u:012.032a": "tasya dharmasuto rājan kṣurapreṇa mahāhave",
    "GE07mbh_09_u:012.032c": "cakrarakṣaṃ jaghānāśu madrarājasya pārthiva",
    "GE07mbh_09_u:012.033a": "tasmiṃs tu nihate śūre cakrarakṣe mahārathe",
    "GE07mbh_09_u:012.033c": "madrarājo 'tibalavān sainikān āstṛṇoc charaiḥ",
    "GE07mbh_09_u:012.034a": "samācchannāṃs tatas tāṃs tu rājan vīkṣya sa sainikān",
    "GE07mbh_09_u:012.034c": "cintayām āsa samare dharmarājo yudhiṣṭhiraḥ",
    "GE07mbh_09_u:012.035a": "kathaṃ nu na bhavet satyaṃ tan mādhavavaco mahat",
    "GE07mbh_09_u:012.035c": "na hi kruddho raṇe rājā kṣapayeta balaṃ mama",
    "GE07mbh_09_u:012.035d-0077_01": "ahaṃ madbhrātaraś caiva sātyakiś ca mahārathaḥ",
    "GE07mbh_09_u:012.035d-0077_02": "pāñcālāḥ sṛñjayāś caiva na śaktāś ca hi madrapam",
    "GE07mbh_09_u:012.035d-0077_03": "nihaniṣyati ced adya mātulo 'smān mahāyaśāḥ",
    "GE07mbh_09_u:012.035d-0077_04": "govindavacanaṃ satyaṃ kathaṃ bhavati kiṃ tv idam",
    "GE07mbh_09_u:012.036a": "tataḥ sarathanāgāśvāḥ pāṇḍavāḥ pāṇḍupūrvaja",
    "GE07mbh_09_u:012.036c": "madreśvaraṃ samāseduḥ pīḍayantaḥ samantataḥ",
    "GE07mbh_09_u:012.037a": "nānāśastraughabahulāṃ śastravṛṣṭiṃ samutthitām",
    "GE07mbh_09_u:012.037c": "vyadhamat samare rājan mahābhrāṇīva mārutaḥ",
    "GE07mbh_09_u:012.038a": "tataḥ kanakapuṅkhāṃ tāṃ śalyakṣiptāṃ viyadgatām",
    "GE07mbh_09_u:012.038c": "śaravṛṣṭim apaśyāma śalabhānām ivātatim",
    "GE07mbh_09_u:012.039a": "te śarā madrarājena preṣitā raṇamūrdhani",
    "GE07mbh_09_u:012.039c": "saṃpatantaḥ sma dṛśyante śalabhānāṃ vrajā iva",
    "GE07mbh_09_u:012.040a": "madrarājadhanurmuktaiḥ śaraiḥ kanakabhūṣaṇaiḥ",
    "GE07mbh_09_u:012.040c": "nirantaram ivākāśaṃ saṃbabhūva janādhipa",
    "GE07mbh_09_u:012.041a": "na pāṇḍavānāṃ nāsmākaṃ tatra kaś cid vyadṛśyata",
    "GE07mbh_09_u:012.041c": "bāṇāndhakāre mahati kṛte tatra mahābhaye",
    "GE07mbh_09_u:012.042a": "madrarājena balinā lāghavāc",
    "GE07mbh_09_u:012.042c": "loḍyamānaṃ tathā dṛṣṭvā pāṇḍavānāṃ balārṇavam",
    "GE07mbh_09_u:012.042e": "vismayaṃ paramaṃ jagmur devagandharvadānavāḥ",
    "GE07mbh_09_u:012.043a": "sa tu tān sarvato yattāñ śaraiḥ saṃpīḍya māriṣa",
    "GE07mbh_09_u:012.043c": "dharmarājam avacchādya siṃhavad vyanadan muhuḥ",
    "GE07mbh_09_u:012.044a": "te channāḥ samare tena pāṇḍavānāṃ mahārathāḥ",
    "GE07mbh_09_u:012.044c": "na śekus taṃ tadā yuddhe pratyudyātuṃ mahāratham",
    "GE07mbh_09_u:012.045a": "dharmarājapurogās tu bhīmasenamukhā rathāḥ",
    "GE07mbh_09_u:012.045c": "na jahuḥ samare śūraṃ śalyam āhavaśobhinam",
    "GE07mbh_09_u:013.001": "saṃjaya uvāca",
    "GE07mbh_09_u:013.001a": "arjuno drauṇinā viddho yuddhe bahubhir āyasaiḥ",
    "GE07mbh_09_u:013.001c": "tasya cānucaraiḥ śūrais trigartānāṃ mahārathaiḥ",
    "GE07mbh_09_u:013.001e": "drauṇiṃ vivyādha samare tribhir eva śilīmukhaiḥ",
    "GE07mbh_09_u:013.002a": "tathetarān maheṣvāsān dvābhyāṃ dvābhyāṃ dhanaṃjayaḥ",
    "GE07mbh_09_u:013.002c": "bhūyaś caiva mahābāhuḥ śaravarṣair avākirat",
    "GE07mbh_09_u:013.003a": "śarakaṇṭakitās te tu tāvakā bharatarṣabha",
    "GE07mbh_09_u:013.003c": "na jahuḥ samare pārthaṃ vadhyamānāḥ śitaiḥ śaraiḥ",
    "GE07mbh_09_u:013.004a": "te 'rjunaṃ rathavaṃśena droṇaputrapurogamāḥ",
    "GE07mbh_09_u:013.004c": "ayodhayanta samare parivārya mahārathāḥ",
    "GE07mbh_09_u:013.004d-0078_01": "parivārya mudā yuktā yodhayantaś cakāśire",
    "GE07mbh_09_u:013.005a": "tais tu kṣiptāḥ śarā rājan kārtasvaravibhūṣitāḥ",
    "GE07mbh_09_u:013.005c": "arjunasya rathopasthaṃ pūrayām āsur añjasā",
    "GE07mbh_09_u:013.006a": "tathā kṛṣṇau maheṣvāsau vṛṣabhau sarvadhanvinām",
    "GE07mbh_09_u:013.006c": "śarair vīkṣya vitunnāṅgau prahṛṣṭau yuddhadurmadau",
    "GE07mbh_09_u:013.007a": "kūbaraṃ rathacakrāṇi īṣā yoktrāṇi cābhibho",
    "GE07mbh_09_u:013.007c": "yugaṃ caivānukarṣaṃ ca śarabhūtam abhūt tadā",
    "GE07mbh_09_u:013.008a": "naitādṛśaṃ dṛṣṭapūrvaṃ rājan naiva ca naḥ śrutam",
    "GE07mbh_09_u:013.008c": "yādṛśaṃ tatra pārthasya tāvakāḥ saṃpracakrire",
    "GE07mbh_09_u:013.009a": "sa rathaḥ sarvato bhāti citrapuṅkhaiḥ śitaiḥ śaraiḥ",
    "GE07mbh_09_u:013.009c": "ulkāśataiḥ saṃpradīptaṃ vimānam iva bhūtale",
    "GE07mbh_09_u:013.010a": "tato 'rjuno mahārāja śaraiḥ saṃnataparvabhiḥ",
    "GE07mbh_09_u:013.010c": "avākirat tāṃ pṛtanāṃ megho vṛṣṭyā yathācalam",
    "GE07mbh_09_u:013.011a": "te vadhyamānāḥ samare pārthanāmāṅkitaiḥ śaraiḥ",
    "GE07mbh_09_u:013.011c": "pārthabhūtam amanyanta prekṣamāṇās tathāvidham",
    "GE07mbh_09_u:013.012a": "tato 'dbhutaśarajvālo dhanuḥśabdānilo mahān",
    "GE07mbh_09_u:013.012c": "senendhanaṃ dadāhāśu tāvakaṃ pārthapāvakaḥ",
    "GE07mbh_09_u:013.013a": "cakrāṇāṃ patatāṃ caiva yugānāṃ ca dharātale",
    "GE07mbh_09_u:013.013c": "tūṇīrāṇāṃ patākānāṃ dhvajānāṃ ca rathaiḥ saha",
    "GE07mbh_09_u:013.013d-0079_01": "īṣāṇāṃ cāpi yoktrāṇāṃ veṇūnāṃ cāpi sarvaśaḥ",
    "GE07mbh_09_u:013.013d-0079_02": "bhujānāṃ śirasāṃ caiva chattrāṇāṃ vyajanaiḥ saha",
    "GE07mbh_09_u:013.013d-0079_03": "tatra kruddhasya pārthasya agamyā samabhūd dharā",
    "GE07mbh_09_u:013.014a": "īṣāṇām anukarṣāṇāṃ triveṇūnāṃ ca bhārata",
    "GE07mbh_09_u:013.014c": "akṣāṇām atha yoktrāṇāṃ pratodānāṃ ca sarvaśaḥ",
    "GE07mbh_09_u:013.015a": "śirasāṃ patatāṃ caiva kuṇḍaloṣṇīṣadhāriṇām",
    "GE07mbh_09_u:013.015c": "bhujānāṃ ca mahārāja skandhānāṃ ca samantataḥ",
    "GE07mbh_09_u:013.015d-0080_01": "sarveṣāṃ patatāṃ caiva chattrāṇāṃ ca samantataḥ",
    "GE07mbh_09_u:013.016a": "chatrāṇāṃ vyajanaiḥ sārdhaṃ mukuṭānāṃ ca rāśayaḥ",
    "GE07mbh_09_u:013.016c": "samadṛśyanta pārthasya rathamārgeṣu bhārata",
    "GE07mbh_09_u:013.016d-0081_01": "tataḥ kruddhasya pārthasya rathamārge viśāṃ pate",
    "GE07mbh_09_u:013.017a": "agamyarūpā pṛthivī māṃsaśoṇitakardamā",
    "GE07mbh_09_u:013.017c": "babhūva bharataśreṣṭha rudrasyākrīḍanaṃ yathā",
    "GE07mbh_09_u:013.017e": "bhīrūṇāṃ trāsajananī śūrāṇāṃ harṣavardhanī",
    "GE07mbh_09_u:013.018a": "hatvā tu samare pārthaḥ sahasre dve paraṃtapa",
    "GE07mbh_09_u:013.018c": "rathānāṃ savarūthānāṃ vidhūmo 'gnir iva jvalan",
    "GE07mbh_09_u:013.019a": "yathā hi bhagavān agnir jagad dagdhvā carācaram",
    "GE07mbh_09_u:013.019c": "vidhūmo dṛśyate rājaṃs tathā pārtho mahārathaḥ",
    "GE07mbh_09_u:013.020a": "drauṇis tu samare dṛṣṭvā pāṇḍavasya parākramam",
    "GE07mbh_09_u:013.020c": "rathenātipatākena pāṇḍavaṃ pratyavārayat",
    "GE07mbh_09_u:013.021a": "tāv ubhau puruṣavyāghrau śvetāśvau dhanvināṃ varau",
    "GE07mbh_09_u:013.021c": "samīyatus tadā tūrṇaṃ parasparavadhaiṣiṇau",
    "GE07mbh_09_u:013.022a": "tayor āsīn mahārāja bāṇavarṣaṃ sudāruṇam",
    "GE07mbh_09_u:013.022c": "jīmūtānāṃ yathā vṛṣṭis tapānte bharatarṣabha",
    "GE07mbh_09_u:013.023a": "anyonyaspardhinau tau tu śaraiḥ saṃnataparvabhiḥ",
    "GE07mbh_09_u:013.023c": "tatakṣatur mṛdhe 'nyonyaṃ śṛṅgābhyāṃ vṛṣabhāv iva",
    "GE07mbh_09_u:013.024a": "tayor yuddhaṃ mahārāja ciraṃ samam ivābhavat",
    "GE07mbh_09_u:013.024c": "astrāṇāṃ saṃgamaś caiva ghoras tatrābhavan mahān",
    "GE07mbh_09_u:013.025a": "tato 'rjunaṃ dvādaśabhī rukmapuṅkhaiḥ sutejanaiḥ",
    "GE07mbh_09_u:013.025c": "vāsudevaṃ ca daśabhir drauṇir vivyādha bhārata",
    "GE07mbh_09_u:013.026a": "tataḥ prahasya bībhatsur vyākṣipad gāṇḍivaṃ dhanuḥ",
    "GE07mbh_09_u:013.026c": "mānayitvā muhūrtaṃ ca guruputraṃ mahāhave",
    "GE07mbh_09_u:013.026d-0082_01": "nirucchvāsaṃ tataḥ kṛtvā guruputraṃ mahāmanāḥ",
    "GE07mbh_09_u:013.026d-0082_02": "so 'sṛjat sāyakān saṃkhye arjuno jayatāṃ varaḥ",
    "GE07mbh_09_u:013.026d-0082_03": "caturbhiḥ sāyakaiś caiva tāḍayām āsa ghoṭakān",
    "GE07mbh_09_u:013.027a": "vyaśvasūtarathaṃ cakre savyasācī mahārathaḥ",
    "GE07mbh_09_u:013.027c": "mṛdupūrvaṃ tataś cainaṃ tribhir vivyādha sāyakaiḥ",
    "GE07mbh_09_u:013.028a": "hatāśve tu rathe tiṣṭhan droṇaputras tv ayasmayam",
    "GE07mbh_09_u:013.028b-0083_01": "yamadaṇḍanibhaṃ ghoraṃ śatrusainyabhayaṃkaram",
    "GE07mbh_09_u:013.028c": "musalaṃ pāṇḍuputrāya cikṣepa parighopamam",
    "GE07mbh_09_u:013.029a": "tam āpatantaṃ sahasā hemapaṭṭavibhūṣitam",
    "GE07mbh_09_u:013.029c": "ciccheda saptadhā vīraḥ pārthaḥ śatrunibarhaṇaḥ",
    "GE07mbh_09_u:013.030a": "sa cchinnaṃ musalaṃ dṛṣṭvā drauṇiḥ paramakopanaḥ",
    "GE07mbh_09_u:013.030c": "ādade parighaṃ ghoraṃ nagendraśikharopamam",
    "GE07mbh_09_u:013.030e": "cikṣepa caiva pārthāya drauṇir yuddhaviśāradaḥ",
    "GE07mbh_09_u:013.031a": "tam antakam iva kruddhaṃ parighaṃ prekṣya pāṇḍavaḥ",
    "GE07mbh_09_u:013.031c": "arjunas tvarito jaghne pañcabhiḥ sāyakottamaiḥ",
    "GE07mbh_09_u:013.032a": "sa cchinnaḥ patito bhūmau pārthabāṇair mahāhave",
    "GE07mbh_09_u:013.032c": "dārayan pṛthivīndrāṇāṃ manaḥ śabdena bhārata",
    "GE07mbh_09_u:013.033a": "tato 'parais tribhir bāṇair drauṇiṃ vivyādha pāṇḍavaḥ",
    "GE07mbh_09_u:013.033c": "so 'tividdho balavatā pārthena sumahābalaḥ",
    "GE07mbh_09_u:013.033e": "na saṃbhrāntas tadā drauṇiḥ pauruṣe sve vyavasthitaḥ",
    "GE07mbh_09_u:013.034a": "sudharmā tu tato rājan bhāradvājaṃ mahāratham",
    "GE07mbh_09_u:013.034c": "avākirac charavrātaiḥ sarvakṣatrasya paśyataḥ",
    "GE07mbh_09_u:013.035a": "tatas tu suratho 'py ājau pāñcālānāṃ mahārathaḥ",
    "GE07mbh_09_u:013.035c": "rathena meghaghoṣeṇa drauṇim evābhyadhāvata",
    "GE07mbh_09_u:013.036a": "vikarṣan vai dhanuḥ śreṣṭhaṃ sarvabhārasahaṃ dṛḍham",
    "GE07mbh_09_u:013.036c": "jvalanāśīviṣanibhaiḥ śaraiś cainam avākirat",
    "GE07mbh_09_u:013.037a": "surathaṃ tu tataḥ kruddham āpatantaṃ mahāratham",
    "GE07mbh_09_u:013.037c": "cukopa samare drauṇir daṇḍāhata ivoragaḥ",
    "GE07mbh_09_u:013.038a": "triśikhāṃ bhrukuṭīṃ kṛtvā sṛkkiṇī parilelihan",
    "GE07mbh_09_u:013.038c": "udvīkṣya surathaṃ roṣād dhanurjyām avamṛjya ca",
    "GE07mbh_09_u:013.038e": "mumoca tīkṣṇaṃ nārācaṃ yamadaṇḍasamadyutim",
    "GE07mbh_09_u:013.039a": "sa tasya hṛdayaṃ bhittvā praviveśātivegataḥ",
    "GE07mbh_09_u:013.039c": "śakrāśanir ivotsṛṣṭā vidārya dharaṇītalam",
    "GE07mbh_09_u:013.040a": "tatas taṃ patitaṃ bhūmau nārācena samāhatam",
    "GE07mbh_09_u:013.040c": "vajreṇeva yathā śṛṅgaṃ parvatasya mahādhanam",
    "GE07mbh_09_u:013.041a": "tasmiṃs tu nihate vīre droṇaputraḥ pratāpavān",
    "GE07mbh_09_u:013.041c": "āruroha rathaṃ tūrṇaṃ tam eva rathināṃ varaḥ",
    "GE07mbh_09_u:013.042a": "tataḥ sajjo mahārāja drauṇir āhavadurmadaḥ",
    "GE07mbh_09_u:013.042c": "arjunaṃ yodhayām āsa saṃśaptakavṛto raṇe",
    "GE07mbh_09_u:013.043a": "tatra yuddhaṃ mahac cāsīd arjunasya paraiḥ saha",
    "GE07mbh_09_u:013.043c": "madhyaṃdinagate sūrye yamarāṣṭravivardhanam",
    "GE07mbh_09_u:013.044a": "tatrāścaryam apaśyāma dṛṣṭvā teṣāṃ parākramam",
    "GE07mbh_09_u:013.044c": "yad eko yugapad vīrān samayodhayad arjunaḥ",
    "GE07mbh_09_u:013.045a": "vimardas tu mahān āsīd arjunasya paraiḥ saha",
    "GE07mbh_09_u:013.045c": "śatakrator yathā pūrvaṃ mahatyā daityasenayā",
    "GE07mbh_09_u:014.001": "saṃjaya uvāca",
    "GE07mbh_09_u:014.001a": "duryodhano mahārāja dhṛṣṭadyumnaś ca pārṣataḥ",
    "GE07mbh_09_u:014.001c": "cakratuḥ sumahad yuddhaṃ śaraśaktisamākulam",
    "GE07mbh_09_u:014.002a": "tayor āsan mahārāja śaradhārāḥ sahasraśaḥ",
    "GE07mbh_09_u:014.002c": "ambudānāṃ yathā kāle jaladhārāḥ samantataḥ",
    "GE07mbh_09_u:014.003a": "rājā tu pārṣataṃ viddhvā śaraiḥ pañcabhir āyasaiḥ",
    "GE07mbh_09_u:014.003c": "droṇahantāram ugreṣuḥ punar vivyādha saptabhiḥ",
    "GE07mbh_09_u:014.004a": "dhṛṣṭadyumnas tu samare balavān dṛḍhavikramaḥ",
    "GE07mbh_09_u:014.004c": "saptatyā viśikhānāṃ vai duryodhanam apīḍayat",
    "GE07mbh_09_u:014.005a": "pīḍitaṃ prekṣya rājānaṃ sodaryā bharatarṣabha",
    "GE07mbh_09_u:014.005c": "mahatyā senayā sārdhaṃ parivavruḥ sma pārṣatam",
    "GE07mbh_09_u:014.006a": "sa taiḥ parivṛtaḥ śūraiḥ sarvato 'tirathair bhṛśam",
    "GE07mbh_09_u:014.006c": "vyacarat samare rājan darśayan hastalāghavam",
    "GE07mbh_09_u:014.007a": "śikhaṇḍī kṛtavarmāṇaṃ gautamaṃ ca mahāratham",
    "GE07mbh_09_u:014.007c": "prabhadrakaiḥ samāyukto yodhayām āsa dhanvinau",
    "GE07mbh_09_u:014.008a": "tatrāpi sumahad yuddhaṃ ghorarūpaṃ viśāṃ pate",
    "GE07mbh_09_u:014.008c": "prāṇān saṃtyajatāṃ yuddhe prāṇadyūtābhidevane",
    "GE07mbh_09_u:014.009a": "śalyas tu śaravarṣāṇi vimuñcan sarvatodiśam",
    "GE07mbh_09_u:014.009c": "pāṇḍavān pīḍayām āsa",
    "GE07mbh_09_u:014.010a": "tathobhau ca yamau yuddhe yamatulyaparākramau",
    "GE07mbh_09_u:014.010c": "yodhayām āsa rājendra vīryeṇa ca balena ca",
    "GE07mbh_09_u:014.011a": "śalyasāyakanunnānāṃ pāṇḍavānāṃ mahāmṛdhe",
    "GE07mbh_09_u:014.011c": "trātāraṃ nādhyagacchanta ke cit tatra mahārathāḥ",
    "GE07mbh_09_u:014.012a": "tatas tu nakulaḥ śūro dharmarāje prapīḍite",
    "GE07mbh_09_u:014.012c": "abhidudrāva vegena mātulaṃ mādrinandanaḥ",
    "GE07mbh_09_u:014.013a": "saṃchādya samare śalyaṃ nakulaḥ paravīrahā",
    "GE07mbh_09_u:014.013c": "vivyādha cainaṃ daśabhiḥ smayamānaḥ stanāntare",
    "GE07mbh_09_u:014.014a": "sarvapāraśavair bāṇaiḥ karmāraparimārjitaiḥ",
    "GE07mbh_09_u:014.014c": "svarṇapuṅkhaiḥ śilādhautair dhanuryantrapracoditaiḥ",
    "GE07mbh_09_u:014.015a": "śalyas tu pīḍitas tena svasrīyeṇa mahātmanā",
    "GE07mbh_09_u:014.015c": "nakulaṃ pīḍayām āsa patribhir nataparvabhiḥ",
    "GE07mbh_09_u:014.016a": "tato yudhiṣṭhiro rājā bhīmaseno 'tha sātyakiḥ",
    "GE07mbh_09_u:014.016c": "sahadevaś ca mādreyo madrarājam upādravan",
    "GE07mbh_09_u:014.017a": "tān āpatata evāśu pūrayānān rathasvanaiḥ",
    "GE07mbh_09_u:014.017c": "diśaś ca pradiśaś caiva kampayānāṃś ca medinīm",
    "GE07mbh_09_u:014.017e": "pratijagrāha samare senāpatir amitrajit",
    "GE07mbh_09_u:014.018a": "yudhiṣṭhiraṃ tribhir viddhvā bhīmasenaṃ ca saptabhiḥ",
    "GE07mbh_09_u:014.018c": "sātyakiṃ ca śatenājau sahadevaṃ tribhiḥ śaraiḥ",
    "GE07mbh_09_u:014.019a": "tatas tu saśaraṃ cāpaṃ nakulasya mahātmanaḥ",
    "GE07mbh_09_u:014.019c": "madreśvaraḥ kṣurapreṇa tadā ciccheda māriṣa",
    "GE07mbh_09_u:014.019e": "tad aśīryata vicchinnaṃ dhanuḥ śalyasya sāyakaiḥ",
    "GE07mbh_09_u:014.020a": "athānyad dhanur ādāya mādrīputro mahārathaḥ",
    "GE07mbh_09_u:014.020c": "madrarājarathaṃ tūrṇaṃ pūrayām āsa patribhiḥ",
    "GE07mbh_09_u:014.021a": "yudhiṣṭhiras tu madreśaṃ sahadevaś ca māriṣa",
    "GE07mbh_09_u:014.021c": "daśabhir daśabhir bāṇair urasy enam avidhyatām",
    "GE07mbh_09_u:014.022a": "bhīmasenas tataḥ ṣaṣṭyā sātyakir navabhiḥ śaraiḥ",
    "GE07mbh_09_u:014.022c": "madrarājam abhidrutya jaghnatuḥ kaṅkapatribhiḥ",
    "GE07mbh_09_u:014.023a": "madrarājas tataḥ kruddhaḥ sātyakiṃ navabhiḥ śaraiḥ",
    "GE07mbh_09_u:014.023c": "vivyādha bhūyaḥ saptatyā śarāṇāṃ nataparvaṇām",
    "GE07mbh_09_u:014.024a": "athāsya saśaraṃ cāpaṃ muṣṭau ciccheda māriṣa",
    "GE07mbh_09_u:014.024c": "hayāṃś ca caturaḥ saṃkhye preṣayām āsa mṛtyave",
    "GE07mbh_09_u:014.025a": "virathaṃ sātyakiṃ kṛtvā madrarājo mahābalaḥ",
    "GE07mbh_09_u:014.025c": "viśikhānāṃ śatenainam ājaghāna samantataḥ",
    "GE07mbh_09_u:014.026a": "mādrīputrau tu saṃrabdhau bhīmasenaṃ ca pāṇḍavam",
    "GE07mbh_09_u:014.026c": "yudhiṣṭhiraṃ ca kauravya vivyādha daśabhiḥ śaraiḥ",
    "GE07mbh_09_u:014.027a": "tatrādbhutam apaśyāma madrarājasya pauruṣam",
    "GE07mbh_09_u:014.027c": "yad enaṃ sahitāḥ pārthā nābhyavartanta saṃyuge",
    "GE07mbh_09_u:014.028a": "athānyaṃ ratham āsthāya sātyakiḥ satyavikramaḥ",
    "GE07mbh_09_u:014.028c": "pīḍitān pāṇḍavān dṛṣṭvā madrarājavaśaṃ gatān",
    "GE07mbh_09_u:014.028e": "abhidudrāva vegena madrāṇām adhipaṃ balī",
    "GE07mbh_09_u:014.029a": "āpatantaṃ rathaṃ tasya śalyaḥ samitiśobhanaḥ",
    "GE07mbh_09_u:014.029c": "pratyudyayau rathenaiva matto mattam iva dvipam",
    "GE07mbh_09_u:014.030a": "sa saṃnipātas tumulo babhūvādbhutadarśanaḥ",
    "GE07mbh_09_u:014.030c": "sātyakeś caiva śūrasya madrāṇām adhipasya ca",
    "GE07mbh_09_u:014.030e": "yādṛśo vai purā vṛttaḥ śambarāmararājayoḥ",
    "GE07mbh_09_u:014.031a": "sātyakiḥ prekṣya samare madrarājaṃ vyavasthitam",
    "GE07mbh_09_u:014.031c": "vivyādha daśabhir bāṇais tiṣṭha tiṣṭheti cābravīt",
    "GE07mbh_09_u:014.032a": "madrarājas tu subhṛśaṃ viddhas tena mahātmanā",
    "GE07mbh_09_u:014.032c": "sātyakiṃ prativivyādha citrapuṅkhaiḥ śitaiḥ śaraiḥ",
    "GE07mbh_09_u:014.033a": "tataḥ pārthā maheṣvāsāḥ sātvatābhisṛtaṃ nṛpam",
    "GE07mbh_09_u:014.033c": "abhyadravan rathais tūrṇaṃ mātulaṃ vadhakāmyayā",
    "GE07mbh_09_u:014.034a": "tata āsīt parāmardas tumulaḥ śoṇitodakaḥ",
    "GE07mbh_09_u:014.034c": "śūrāṇāṃ yudhyamānānāṃ siṃhānām iva nardatām",
    "GE07mbh_09_u:014.035a": "teṣām āsīn mahārāja vyatikṣepaḥ parasparam",
    "GE07mbh_09_u:014.035c": "siṃhānām āmiṣepsūnāṃ kūjatām iva saṃyuge",
    "GE07mbh_09_u:014.036a": "teṣāṃ bāṇasahasraughair ākīrṇā vasudhābhavat",
    "GE07mbh_09_u:014.036c": "antarikṣaṃ ca sahasā bāṇabhūtam abhūt tadā",
    "GE07mbh_09_u:014.037a": "śarāndhakāraṃ bahudhā kṛtaṃ tatra samantataḥ",
    "GE07mbh_09_u:014.037c": "abhracchāyeva saṃjajñe śarair muktair mahātmabhiḥ",
    "GE07mbh_09_u:014.038a": "tatra rājañ śarair muktair nirmuktair iva pannagaiḥ",
    "GE07mbh_09_u:014.038c": "svarṇapuṅkhaiḥ prakāśadbhir vyarocanta diśas tathā",
    "GE07mbh_09_u:014.039a": "tatrādbhutaṃ paraṃ cakre śalyaḥ śatrunibarhaṇaḥ",
    "GE07mbh_09_u:014.039c": "yad ekaḥ samare śūro yodhayām āsa vai bahūn",
    "GE07mbh_09_u:014.040a": "madrarājabhujotsṛṣṭaiḥ kaṅkabarhiṇavājitaiḥ",
    "GE07mbh_09_u:014.040c": "saṃpatadbhiḥ śarair ghorair avākīryata medinī",
    "GE07mbh_09_u:014.041a": "tatra śalyarathaṃ rājan vicarantaṃ mahāhave",
    "GE07mbh_09_u:014.041c": "apaśyāma yathā pūrvaṃ śakrasyāsurasaṃkṣaye",
    "GE07mbh_09_u:015.001": "saṃjaya uvāca",
    "GE07mbh_09_u:015.001a": "tataḥ sainyās tava vibho madrarājapuraskṛtāḥ",
    "GE07mbh_09_u:015.001c": "punar abhyadravan pārthān vegena mahatā raṇe",
    "GE07mbh_09_u:015.002a": "pīḍitās tāvakāḥ sarve pradhāvanto raṇotkaṭāḥ",
    "GE07mbh_09_u:015.002c": "kṣaṇenaiva ca pārthāṃs te bahutvāt samaloḍayan",
    "GE07mbh_09_u:015.003a": "te vadhyamānāḥ kurubhiḥ pāṇḍavā nāvatasthire",
    "GE07mbh_09_u:015.003c": "nivāryamāṇā bhīmena paśyatoḥ kṛṣṇapārthayoḥ",
    "GE07mbh_09_u:015.004a": "tato dhanaṃjayaḥ kruddhaḥ kṛpaṃ saha padānugaiḥ",
    "GE07mbh_09_u:015.004c": "avākirac charaugheṇa kṛtavarmāṇam eva ca",
    "GE07mbh_09_u:015.005a": "śakuniṃ sahadevas tu sahasainyam avārayat",
    "GE07mbh_09_u:015.005c": "nakulaḥ pārśvataḥ sthitvā madrarājam avaikṣata",
    "GE07mbh_09_u:015.006a": "draupadeyā narendrāṃś ca bhūyiṣṭhaṃ samavārayan",
    "GE07mbh_09_u:015.006c": "droṇaputraṃ ca pāñcālyaḥ śikhaṇḍī samavārayat",
    "GE07mbh_09_u:015.007a": "bhīmasenas tu rājānaṃ gadāpāṇir avārayat",
    "GE07mbh_09_u:015.007c": "śalyaṃ tu saha sainyena kuntīputro yudhiṣṭhiraḥ",
    "GE07mbh_09_u:015.008a": "tataḥ samabhavad yuddhaṃ saṃsaktaṃ tatra tatra ha",
    "GE07mbh_09_u:015.008c": "tāvakānāṃ pareṣāṃ ca saṃgrāmeṣv anivartinām",
    "GE07mbh_09_u:015.009a": "tatra paśyāmahe karma śalyasyātimahad raṇe",
    "GE07mbh_09_u:015.009c": "yad ekaḥ sarvasainyāni pāṇḍavānām ayudhyata",
    "GE07mbh_09_u:015.010a": "vyadṛśyata tadā śalyo yudhiṣṭhirasamīpataḥ",
    "GE07mbh_09_u:015.010c": "raṇe candramaso 'bhyāśe śanaiścara iva grahaḥ",
    "GE07mbh_09_u:015.011a": "pīḍayitvā tu rājānaṃ śarair āśīviṣopamaiḥ",
    "GE07mbh_09_u:015.011c": "abhyadhāvat punar bhīmaṃ śaravarṣair avākirat",
    "GE07mbh_09_u:015.012a": "tasya tal lāghavaṃ dṛṣṭvā tathaiva ca kṛtāstratām",
    "GE07mbh_09_u:015.012c": "apūjayann anīkāni pareṣāṃ tāvakāni ca",
    "GE07mbh_09_u:015.013a": "pīḍyamānās tu śalyena pāṇḍavā bhṛśavikṣatāḥ",
    "GE07mbh_09_u:015.013c": "prādravanta raṇaṃ hitvā krośamāne yudhiṣṭhire",
    "GE07mbh_09_u:015.014a": "vadhyamāneṣv anīkeṣu madrarājena pāṇḍavaḥ",
    "GE07mbh_09_u:015.014c": "amarṣavaśam āpanno dharmarājo yudhiṣṭhiraḥ",
    "GE07mbh_09_u:015.014e": "tataḥ pauruṣam āsthāya madrarājam apīḍayat",
    "GE07mbh_09_u:015.015a": "jayo vāstu vadho veti kṛtabuddhir mahārathaḥ",
    "GE07mbh_09_u:015.015c": "samāhūyābravīt sarvān bhrātṝn kṛṣṇaṃ ca mādhavam",
    "GE07mbh_09_u:015.016a": "bhīṣmo droṇaś ca karṇaś ca ye cānye pṛthivīkṣitaḥ",
    "GE07mbh_09_u:015.016c": "kauravārthe parākrāntāḥ saṃgrāme nidhanaṃ gatāḥ",
    "GE07mbh_09_u:015.017a": "yathābhāgaṃ yathotsāhaṃ bhavantaḥ kṛtapauruṣāḥ",
    "GE07mbh_09_u:015.017c": "bhāgo 'vaśiṣṭa eko 'yaṃ mama śalyo mahārathaḥ",
    "GE07mbh_09_u:015.018a": "so 'ham adya yudhā jetum āśaṃse madrakeśvaram",
    "GE07mbh_09_u:015.018c": "tatra yan mānasaṃ mahyaṃ tat sarvaṃ nigadāmi vaḥ",
    "GE07mbh_09_u:015.019a": "cakrarakṣāv imau śūrau mama mādravatīsutau",
    "GE07mbh_09_u:015.019c": "ajeyau vāsavenāpi samare vīrasaṃmatau",
    "GE07mbh_09_u:015.020a": "sādhv imau mātulaṃ yuddhe kṣatradharmapuraskṛtau",
    "GE07mbh_09_u:015.020c": "madarthaṃ pratiyudhyetāṃ mānārhau satyasaṃgarau",
    "GE07mbh_09_u:015.020d-0084_01": "kiṃ vā pralapitenātha vyarthenānena kiṃ cana",
    "GE07mbh_09_u:015.021a": "māṃ vā śalyo raṇe hantā taṃ vāhaṃ bhadram astu vaḥ",
    "GE07mbh_09_u:015.021c": "iti satyām imāṃ vāṇīṃ lokavīrā nibodhata",
    "GE07mbh_09_u:015.022a": "yotsye 'haṃ mātulenādya kṣatradharmeṇa pārthivāḥ",
    "GE07mbh_09_u:015.022c": "svayaṃ samabhisaṃdhāya vijayāyetarāya vā",
    "GE07mbh_09_u:015.023a": "tasya me 'bhyadhikaṃ śastraṃ sarvopakaraṇāni ca",
    "GE07mbh_09_u:015.023c": "saṃyuñjantu raṇe kṣipraṃ śāstravad rathayojakāḥ",
    "GE07mbh_09_u:015.024a": "śaineyo dakṣiṇaṃ cakraṃ dhṛṣṭadyumnas tathottaram",
    "GE07mbh_09_u:015.024c": "pṛṣṭhagopo bhavatv adya mama pārtho dhanaṃjayaḥ",
    "GE07mbh_09_u:015.025a": "puraḥsaro mamādyāstu bhīmaḥ śastrabhṛtāṃ varaḥ",
    "GE07mbh_09_u:015.025c": "evam abhyadhikaḥ śalyād bhaviṣyāmi mahāmṛdhe",
    "GE07mbh_09_u:015.026a": "evam uktās tathā cakruḥ sarve rājñaḥ priyaiṣiṇaḥ",
    "GE07mbh_09_u:015.026c": "tataḥ praharṣaḥ sainyānāṃ punar āsīt tadā nṛpa",
    "GE07mbh_09_u:015.027a": "pāñcālānāṃ somakānāṃ matsyānāṃ ca viśeṣataḥ",
    "GE07mbh_09_u:015.027c": "pratijñāṃ tāṃ ca saṃgrāme dharmarājasya pūrayan",
    "GE07mbh_09_u:015.027d-0085_01": "pratijñāṃ tāṃ tadā rājā kṛtvā madreśam abhyayāt",
    "GE07mbh_09_u:015.028a": "tataḥ śaṅkhāṃś ca bherīś ca śataśaś caiva puṣkarān",
    "GE07mbh_09_u:015.028c": "avādayanta pāñcālāḥ siṃhanādāṃś ca nedire",
    "GE07mbh_09_u:015.029a": "te 'bhyadhāvanta saṃrabdhā madrarājaṃ tarasvinaḥ",
    "GE07mbh_09_u:015.029c": "mahatā harṣajenātha nādena kurupuṃgavāḥ",
    "GE07mbh_09_u:015.030a": "hrādena gajaghaṇṭānāṃ śaṅkhānāṃ ninadena ca",
    "GE07mbh_09_u:015.030c": "tūryaśabdena mahatā nādayantaś ca medinīm",
    "GE07mbh_09_u:015.031a": "tān pratyagṛhṇāt putras te madrarājaś ca vīryavān",
    "GE07mbh_09_u:015.031c": "mahāmeghān iva bahūñ śailāv astodayāv ubhau",
    "GE07mbh_09_u:015.032a": "śalyas tu samaraślāghī dharmarājam ariṃdamam",
    "GE07mbh_09_u:015.032c": "vavarṣa śaravarṣeṇa varṣeṇa maghavān iva",
    "GE07mbh_09_u:015.033a": "tathaiva kururājo 'pi pragṛhya ruciraṃ dhanuḥ",
    "GE07mbh_09_u:015.033c": "droṇopadeśān vividhān darśayāno mahāmanāḥ",
    "GE07mbh_09_u:015.033d-0086_01": "saṃdadhe vividhān bāṇān darśayan hastalāghavam",
    "GE07mbh_09_u:015.034a": "vavarṣa śaravarṣāṇi citraṃ laghu ca suṣṭhu ca",
    "GE07mbh_09_u:015.034c": "na cāsya vivaraṃ kaś cid dadarśa carato raṇe",
    "GE07mbh_09_u:015.035a": "tāv ubhau vividhair bāṇais tatakṣāte parasparam",
    "GE07mbh_09_u:015.035c": "śārdūlāv āmiṣaprepsū parākrāntāv ivāhave",
    "GE07mbh_09_u:015.036a": "bhīmas tu tava putreṇa raṇaśauṇḍena saṃgataḥ",
    "GE07mbh_09_u:015.036c": "pāñcālyaḥ sātyakiś caiva mādrīputrau ca pāṇḍavau",
    "GE07mbh_09_u:015.036e": "śakunipramukhān vīrān pratyagṛhṇan samantataḥ",
    "GE07mbh_09_u:015.037a": "tadāsīt tumulaṃ yuddhaṃ punar eva jayaiṣiṇām",
    "GE07mbh_09_u:015.037c": "tāvakānāṃ pareṣāṃ ca rājan durmantrite tava",
    "GE07mbh_09_u:015.038a": "duryodhanas tu bhīmasya śareṇānataparvaṇā",
    "GE07mbh_09_u:015.038c": "cicchedādiśya saṃgrāme dhvajaṃ hemavibhūṣitam",
    "GE07mbh_09_u:015.039a": "sakiṅkiṇīkajālena mahatā cārudarśanaḥ",
    "GE07mbh_09_u:015.039c": "papāta ruciraḥ siṃho bhīmasenasya nānadan",
    "GE07mbh_09_u:015.040a": "punaś cāsya dhanuś citraṃ gajarājakaropamam",
    "GE07mbh_09_u:015.040c": "kṣureṇa śitadhāreṇa pracakarta narādhipaḥ",
    "GE07mbh_09_u:015.041a": "sa cchinnadhanvā tejasvī rathaśaktyā sutaṃ tava",
    "GE07mbh_09_u:015.041c": "bibhedorasi vikramya sa rathopastha āviśat",
    "GE07mbh_09_u:015.042a": "tasmin moham anuprāpte punar eva vṛkodaraḥ",
    "GE07mbh_09_u:015.042c": "yantur eva śiraḥ kāyāt kṣurapreṇāharat tadā",
    "GE07mbh_09_u:015.043a": "hatasūtā hayās tasya ratham ādāya bhārata",
    "GE07mbh_09_u:015.043c": "vyadravanta diśo rājan hāhākāras tadābhavat",
    "GE07mbh_09_u:015.044a": "tam abhyadhāvat trāṇārthaṃ droṇaputro mahārathaḥ",
    "GE07mbh_09_u:015.044c": "kṛpaś ca kṛtavarmā ca putraṃ te 'bhiparīpsavaḥ",
    "GE07mbh_09_u:015.045a": "tasmin vilulite sainye trastās tasya padānugāḥ",
    "GE07mbh_09_u:015.045c": "gāṇḍīvadhanvā visphārya dhanus tān ahanac charaiḥ",
    "GE07mbh_09_u:015.046a": "yudhiṣṭhiras tu madreśam abhyadhāvad amarṣitaḥ",
    "GE07mbh_09_u:015.046c": "svayaṃ saṃcodayann aśvān dantavarṇān manojavān",
    "GE07mbh_09_u:015.047a": "tatrādbhutam apaśyāma kuntīputre yudhiṣṭhire",
    "GE07mbh_09_u:015.047c": "purā bhūtvā mṛdur dānto yat tadā dāruṇo 'bhavat",
    "GE07mbh_09_u:015.048a": "vivṛtākṣaś ca kaunteyo vepamānaś ca manyunā",
    "GE07mbh_09_u:015.048c": "ciccheda yodhān niśitaiḥ śaraiḥ śatasahasraśaḥ",
    "GE07mbh_09_u:015.049a": "yāṃ yāṃ pratyudyayau senāṃ tāṃ tāṃ jyeṣṭhaḥ sa pāṇḍavaḥ",
    "GE07mbh_09_u:015.049c": "śarair apātayad rājan girīn vajrair ivottamaiḥ",
    "GE07mbh_09_u:015.050a": "sāśvasūtadhvajarathān rathinaḥ pātayan bahūn",
    "GE07mbh_09_u:015.050c": "ākrīḍad eko balavān pavanas toyadān iva",
    "GE07mbh_09_u:015.051a": "sāśvārohāṃś ca turagān pattīṃś caiva sahasraśaḥ",
    "GE07mbh_09_u:015.051c": "vyapothayata saṃgrāme kruddho rudraḥ paśūn iva",
    "GE07mbh_09_u:015.052a": "śūnyam āyodhanaṃ kṛtvā śaravarṣaiḥ samantataḥ",
    "GE07mbh_09_u:015.052c": "abhyadravata madreśaṃ tiṣṭha śalyeti cābravīt",
    "GE07mbh_09_u:015.053a": "tasya tac caritaṃ dṛṣṭvā saṃgrāme bhīmakarmaṇaḥ",
    "GE07mbh_09_u:015.053c": "vitresus tāvakāḥ sarve śalyas tv enaṃ samabhyayāt",
    "GE07mbh_09_u:015.054a": "tatas tau tu susaṃrabdhau pradhmāpya salilodbhavau",
    "GE07mbh_09_u:015.054c": "samāhūya tadānyonyaṃ bhartsayantau samīyatuḥ",
    "GE07mbh_09_u:015.055a": "śalyas tu śaravarṣeṇa yudhiṣṭhiram avākirat",
    "GE07mbh_09_u:015.055c": "madrarājaṃ ca kaunteyaḥ śaravarṣair avākirat",
    "GE07mbh_09_u:015.056a": "vyadṛśyetāṃ tadā rājan kaṅkapatribhir āhave",
    "GE07mbh_09_u:015.056c": "udbhinnarudhirau śūrau madrarājayudhiṣṭhirau",
    "GE07mbh_09_u:015.057a": "puṣpitāv iva rejāte vane śalmalikiṃśukā",
    "GE07mbh_09_u:015.057b-0087_01": "puṣpitau śuśubhāte tau vasante kiṃśukau yathā",
    "GE07mbh_09_u:015.057c": "dīpyamānau mahātmānau prāṇayor yuddhadurmadau",
    "GE07mbh_09_u:015.058a": "dṛṣṭvā sarvāṇi sainyāni nādhyavasyaṃs tayor jayam",
    "GE07mbh_09_u:015.058c": "hatvā madrādhipaṃ pārtho bhokṣyate 'dya vasuṃdharām",
    "GE07mbh_09_u:015.059a": "śalyo vā pāṇḍavaṃ hatvā dadyād duryodhanāya gām",
    "GE07mbh_09_u:015.059c": "itīva niścayo nābhūd yodhānāṃ tatra bhārata",
    "GE07mbh_09_u:015.060a": "pradakṣiṇam abhūt sarvaṃ dharmarājasya yudhyataḥ",
    "GE07mbh_09_u:015.061a": "tataḥ śaraśataṃ śalyo mumocāśu yudhiṣṭhire",
    "GE07mbh_09_u:015.061c": "dhanuś cāsya śitāgreṇa bāṇena nirakṛntata",
    "GE07mbh_09_u:015.062a": "so 'nyat kārmukam ādāya śalyaṃ śaraśatais tribhiḥ",
    "GE07mbh_09_u:015.062c": "avidhyat kārmukaṃ cāsya kṣureṇa nirakṛntata",
    "GE07mbh_09_u:015.063a": "athāsya nijaghānāśvāṃś caturo nataparvabhiḥ",
    "GE07mbh_09_u:015.063c": "dvābhyām atha śitāgrābhyām ubhau ca pārṣṇisārathī",
    "GE07mbh_09_u:015.064a": "tato 'sya dīpyamānena pītena niśitena ca",
    "GE07mbh_09_u:015.064c": "pramukhe vartamānasya bhallenāpāharad dhvajam",
    "GE07mbh_09_u:015.064e": "tataḥ prabhagnaṃ tat sainyaṃ dauryodhanam ariṃdama",
    "GE07mbh_09_u:015.065a": "tato madrādhipaṃ drauṇir abhyadhāvat tathākṛtam",
    "GE07mbh_09_u:015.065c": "āropya cainaṃ svarathaṃ tvaramāṇaḥ pradudruve",
    "GE07mbh_09_u:015.066a": "muhūrtam iva tau gatvā nardamāne yudhiṣṭhire",
    "GE07mbh_09_u:015.066c": "sthitvā tato madrapatir anyaṃ syandanam āsthitaḥ",
    "GE07mbh_09_u:015.067a": "vidhivat kalpitaṃ śubhraṃ mahāmbudaninādinam",
    "GE07mbh_09_u:015.067c": "sajjayantropakaraṇaṃ dviṣatāṃ romaharṣaṇam",
    "GE07mbh_09_u:015.067d-0088_01": "sukūbaraṃ sucakrākṣaṃ vidheyāśvaṃ susārathim",
    "GE07mbh_09_u:016.001": "saṃjaya uvāca",
    "GE07mbh_09_u:016.001a": "athānyad dhanur ādāya balavad vegavattaram",
    "GE07mbh_09_u:016.001c": "yudhiṣṭhiraṃ madrapatir viddhvā siṃha ivānadat",
    "GE07mbh_09_u:016.002a": "tataḥ sa śaravarṣeṇa parjanya iva vṛṣṭimān",
    "GE07mbh_09_u:016.002c": "abhyavarṣad ameyātmā kṣatriyān kṣatriyarṣabhaḥ",
    "GE07mbh_09_u:016.003a": "sātyakiṃ daśabhir viddhvā bhīmasenaṃ tribhiḥ śaraiḥ",
    "GE07mbh_09_u:016.003c": "sahadevaṃ tribhir viddhvā yudhiṣṭhiram apīḍayat",
    "GE07mbh_09_u:016.004a": "tāṃs tān anyān maheṣvāsān sāśvān sarathakuñjarān",
    "GE07mbh_09_u:016.004b-0089_01": "ardayām āsa viśikhair ulkābhir iva kuñjarān",
    "GE07mbh_09_u:016.004c": "kuñjarān kuñjarārohān aśvān aśvaprayāyinaḥ",
    "GE07mbh_09_u:016.004e": "rathāṃś ca rathibhiḥ sārdhaṃ jaghāna rathināṃ varaḥ",
    "GE07mbh_09_u:016.005a": "bāhūṃś ciccheda ca tathā sāyudhān ketanāni ca",
    "GE07mbh_09_u:016.005c": "cakāra ca mahīṃ yodhais tīrṇāṃ vedīṃ kuśair iva",
    "GE07mbh_09_u:016.006a": "tathā tam arisainyāni ghnantaṃ mṛtyum ivāntakam",
    "GE07mbh_09_u:016.006c": "parivavrur bhṛśaṃ kruddhāḥ pāṇḍupāñcālasomakāḥ",
    "GE07mbh_09_u:016.007a": "taṃ bhīmasenaś ca śineś ca naptā; mādryāś ca putrau puruṣapravīrau",
    "GE07mbh_09_u:016.007c": "samāgataṃ bhīmabalena rājñā; paryāpur anyonyam athāhvayantaḥ",
    "GE07mbh_09_u:016.008a": "tatas tu śūrāḥ samare narendraṃ; madreśvaraṃ prāpya yudhāṃ variṣṭham",
    "GE07mbh_09_u:016.008c": "āvārya cainaṃ samare nṛvīrā; jaghnuḥ śaraiḥ patribhir ugravegaiḥ",
    "GE07mbh_09_u:016.009a": "saṃrakṣito bhīmasenena rājā; mādrīsutābhyām atha mādhavena",
    "GE07mbh_09_u:016.009c": "madrādhipaṃ patribhir ugravegaiḥ; stanāntare dharmasuto nijaghne",
    "GE07mbh_09_u:016.010a": "tato raṇe tāvakānāṃ rathaughāḥ; samīkṣya madrādhipatiṃ śarārtam",
    "GE07mbh_09_u:016.010c": "paryāvavruḥ pravarāḥ sarvaśaś ca; duryodhanasyānumate samantāt",
    "GE07mbh_09_u:016.011a": "tato drutaṃ madrajanādhipo raṇe; yudhiṣṭhiraṃ saptabhir abhyavidhyat",
    "GE07mbh_09_u:016.011c": "taṃ cāpi pārtho navabhiḥ pṛṣatkair; vivyādha rājaṃs tumule mahātmā",
    "GE07mbh_09_u:016.012a": "ākarṇapūrṇāyatasaṃprayuktaiḥ; śarais tadā saṃyati tailadhautaiḥ",
    "GE07mbh_09_u:016.012c": "anyonyam ācchādayatāṃ mahārathau; madrādhipaś cāpi yudhiṣṭhiraś ca",
    "GE07mbh_09_u:016.013a": "tatas tu tūrṇaṃ samare mahārathau; parasparasyāntaram īkṣamāṇau",
    "GE07mbh_09_u:016.013c": "śarair bhṛśaṃ vivyadhatur nṛpottamau; mahābalau śatrubhir apradhṛṣyau",
    "GE07mbh_09_u:016.014a": "tayor dhanurjyātalanisvano mahān; mahendravajrāśanitulyanisvanaḥ",
    "GE07mbh_09_u:016.014c": "parasparaṃ bāṇagaṇair mahātmanoḥ; pravarṣator madrapapāṇḍuvīrayoḥ",
    "GE07mbh_09_u:016.015a": "tau ceratur vyāghraśiśuprakāśau; mahāvaneṣv āmiṣagṛddhināv iva",
    "GE07mbh_09_u:016.015c": "viṣāṇinau nāgavarāv ivobhau; tatakṣatuḥ saṃyugajātadarpau",
    "GE07mbh_09_u:016.016a": "tatas tu madrādhipatir mahātmā; yudhiṣṭhiraṃ bhīmabalaṃ prasahya",
    "GE07mbh_09_u:016.016c": "vivyādha vīraṃ hṛdaye 'tivegaṃ; śareṇa sūryāgnisamaprabheṇa",
    "GE07mbh_09_u:016.017a": "tato 'tividdho 'tha yudhiṣṭhiro 'pi; susaṃprayuktena śareṇa rājan",
    "GE07mbh_09_u:016.017b-0090_01": "tataḥ sa viddho vidhidharmasūnunā mahābalenendraparākrameṇa",
    "GE07mbh_09_u:016.017c": "jaghāna madrādhipatiṃ mahātmā; mudaṃ ca lebhe ṛṣabhaḥ kurūṇām",
    "GE07mbh_09_u:016.018a": "tato muhūrtād iva pārthivendro; labdhvā saṃjñāṃ krodhasaṃraktanetraḥ",
    "GE07mbh_09_u:016.018c": "śatena pārthaṃ tvarito jaghāna; sahasranetrapratimaprabhāvaḥ",
    "GE07mbh_09_u:016.019a": "tvaraṃs tato dharmasuto mahātmā; śalyasya kruddho navabhiḥ pṛṣatkaiḥ",
    "GE07mbh_09_u:016.019c": "bhittvā hy uras tapanīyaṃ ca varma; jaghāna ṣaḍbhis tv aparaiḥ pṛṣatkaiḥ",
    "GE07mbh_09_u:016.020a": "tatas tu madrādhipatiḥ prahṛṣṭo; dhanur vikṛṣya vyasṛjat pṛṣatkān",
    "GE07mbh_09_u:016.020c": "dvābhyāṃ kṣurābhyāṃ ca tathaiva rājñaś; ciccheda cāpaṃ kurupuṃgavasya",
    "GE07mbh_09_u:016.021a": "navaṃ tato 'nyat samare pragṛhya; rājā dhanur ghorataraṃ mahātmā",
    "GE07mbh_09_u:016.021c": "śalyaṃ tu viddhvā niśitaiḥ samantād; yathā mahendro namuciṃ śitāgraiḥ",
    "GE07mbh_09_u:016.022a": "tatas tu śalyo navabhiḥ pṛṣatkair; bhīmasya rājñaś ca yudhiṣṭhirasya",
    "GE07mbh_09_u:016.022c": "nikṛtya raukme paṭuvarmaṇī tayor; vidārayām āsa bhujau mahātmā",
    "GE07mbh_09_u:016.023a": "tato 'pareṇa jvalitārkatejasā; kṣureṇa rājño dhanur unmamātha",
    "GE07mbh_09_u:016.023c": "kṛpaś ca tasyaiva jaghāna sūtaṃ; ṣaḍbhiḥ śaraiḥ so 'bhimukhaṃ papāta",
    "GE07mbh_09_u:016.024a": "madrādhipaś cāpi yudhiṣṭhirasya; śaraiś caturbhir nijaghāna vāhān",
    "GE07mbh_09_u:016.024c": "vāhāṃś ca hatvā vyakaron mahātmā; yodhakṣayaṃ dharmasutasya rājñaḥ",
    "GE07mbh_09_u:016.024d-0091_01": "yad adbhutaṃ karma na śakyam anyaiḥ",
    "GE07mbh_09_u:016.024d-0091_02": "suduḥsahaṃ tat kṛtavantam ekam",
    "GE07mbh_09_u:016.024d-0091_03": "śalyaṃ narendraḥ sa viṣaṇṇabhāvād",
    "GE07mbh_09_u:016.024d-0091_04": "vicintayām āsa mṛdaṅgaketuḥ",
    "GE07mbh_09_u:016.024d-0091_05": "kim etad indrāvarajasya vākyaṃ",
    "GE07mbh_09_u:016.024d-0091_06": "moghaṃ bhavaty adya vidher balena",
    "GE07mbh_09_u:016.024d-0091_07": "jahīti śalyaṃ hy avadat tadājau",
    "GE07mbh_09_u:016.024d-0091_08": "na lokanāthasya vaco 'nyathā syāt",
    "GE07mbh_09_u:016.025a": "tathā kṛte rājani bhīmaseno; madrādhipasyāśu tato mahātmā",
    "GE07mbh_09_u:016.025c": "chittvā dhanur vegavatā śareṇa; dvābhyām avidhyat subhṛśaṃ narendram",
    "GE07mbh_09_u:016.026a": "athāpareṇāsya jahāra yantuḥ; kāyāc chiraḥ saṃnahanīyamadhyāt",
    "GE07mbh_09_u:016.026c": "jaghāna cāśvāṃś caturaḥ sa śīghraṃ; tathā bhṛśaṃ kupito bhīmasenaḥ",
    "GE07mbh_09_u:016.027a": "tam agraṇīḥ sarvadhanurdharāṇām; ekaṃ carantaṃ samare 'tivegam",
    "GE07mbh_09_u:016.027c": "bhīmaḥ śatena vyakirac charāṇāṃ; mādrīputraḥ sahadevas tathaiva",
    "GE07mbh_09_u:016.028a": "taiḥ sāyakair mohitaṃ vīkṣya śalyaṃ; bhīmaḥ śarair asya cakarta varma",
    "GE07mbh_09_u:016.028b-0092_01": "bhīmaḥ śarair niśitais tigmatejaiḥ",
    "GE07mbh_09_u:016.028b-0092_02": "śilīmukhair asya cakarta varma",
    "GE07mbh_09_u:016.028c": "sa bhīmasenena nikṛttavarmā; madrādhipaś carma sahasratāram",
    "GE07mbh_09_u:016.029a": "pragṛhya khaḍgaṃ ca rathān mahātmā; praskandya kuntīsutam abhyadhāvat",
    "GE07mbh_09_u:016.029c": "chittvā ratheṣāṃ nakulasya so 'tha; yudhiṣṭhiraṃ bhīmabalo 'bhyadhāvat",
    "GE07mbh_09_u:016.030a": "taṃ cāpi rājānam athotpatantaṃ; kruddhaṃ yathaivāntakam āpatantam",
    "GE07mbh_09_u:016.030c": "dhṛṣṭadyumno draupadeyāḥ śikhaṇḍī; śineś ca naptā sahasā parīyuḥ",
    "GE07mbh_09_u:016.031a": "athāsya carmāpratimaṃ nyakṛntad; bhīmo mahātmā daśabhiḥ pṛṣatkaḥ",
    "GE07mbh_09_u:016.031c": "khaḍgaṃ ca bhallair nicakarta muṣṭau; nadan prahṛṣṭas tava sainyamadhye",
    "GE07mbh_09_u:016.032a": "tat karma bhīmasya samīkṣya hṛṣṭās; te pāṇḍavānāṃ pravarā rathaughāḥ",
    "GE07mbh_09_u:016.032c": "nādaṃ ca cakrur bhṛśam utsmayantaḥ; śaṅkhāṃś ca dadhmuḥ śaśisaṃnikāśān",
    "GE07mbh_09_u:016.033a": "tenātha śabdena vibhīṣaṇena; tavābhitaptaṃ balam aprahṛṣṭam",
    "GE07mbh_09_u:016.033c": "svedābhibhūtaṃ rudhirokṣitāṅgaṃ; visaṃjñakalpaṃ ca tathā viṣaṇṇam",
    "GE07mbh_09_u:016.034a": "sa madrarājaḥ sahasāvakīrṇo; bhīmāgragaiḥ pāṇḍavayodhamukhyaiḥ",
    "GE07mbh_09_u:016.034c": "yudhiṣṭhirasyābhimukhaṃ javena; siṃho yathā mṛgahetoḥ prayātaḥ",
    "GE07mbh_09_u:016.035a": "sa dharmarājo nihatāśvasūtaṃ; krodhena dīptajvalanaprakāśam",
    "GE07mbh_09_u:016.035c": "dṛṣṭvā tu madrādhipatiṃ sa tūrṇaṃ; samabhyadhāvat tam ariṃ balena",
    "GE07mbh_09_u:016.036a": "govindavākyaṃ tvaritaṃ vicintya; dadhre matiṃ śalyavināśanāya",
    "GE07mbh_09_u:016.036c": "sa dharmarājo nihatāśvasūte; rathe tiṣṭhañ śaktim evābhikāṅkṣan",
    "GE07mbh_09_u:016.037a": "tac cāpi śalyasya niśamya karma; mahātmano bhāgam athāvaśiṣṭam",
    "GE07mbh_09_u:016.037c": "smṛtvā manaḥ śalyavadhe yatātmā; yathoktam indrāvarajasya cakre",
    "GE07mbh_09_u:016.038a": "sa dharmarājo maṇihemadaṇḍāṃ; jagrāha śaktiṃ kanakaprakāśām",
    "GE07mbh_09_u:016.038c": "netre ca dīpte sahasā vivṛtya; madrādhipaṃ kruddhamanā niraikṣat",
    "GE07mbh_09_u:016.039a": "nirīkṣito vai naradeva rājñā; pūtātmanā nirhṛtakalmaṣeṇa",
    "GE07mbh_09_u:016.039c": "abhūn na yad bhasmasān madrarājas; tad adbhutaṃ me pratibhāti rājan",
    "GE07mbh_09_u:016.040a": "tatas tu śaktiṃ rucirogradaṇḍāṃ; maṇipravālojjvalitāṃ pradīptām",
    "GE07mbh_09_u:016.040c": "cikṣepa vegāt subhṛśaṃ mahātmā; madrādhipāya pravaraḥ kurūṇām",
    "GE07mbh_09_u:016.041a": "dīptām athaināṃ mahatā balena; savisphuliṅgāṃ sahasā patantīm",
    "GE07mbh_09_u:016.041c": "praikṣanta sarve kuravaḥ sametā; yathā yugānte mahatīm ivolkām",
    "GE07mbh_09_u:016.042a": "tāṃ kālarātrīm iva pāśahastāṃ; yamasya dhātrīm iva cograrūpām",
    "GE07mbh_09_u:016.042c": "sabrahmadaṇḍapratimām amoghāṃ; sasarja yatto yudhi dharmarājaḥ",
    "GE07mbh_09_u:016.043a": "gandhasrag agryāsanapānabhojanair; abhyarcitāṃ pāṇḍusutaiḥ prayatnāt",
    "GE07mbh_09_u:016.043c": "saṃvartakāgnipratimāṃ jvalantīṃ; kṛtyām atharvāṅgirasīm ivogrām",
    "GE07mbh_09_u:016.044a": "īśānahetoḥ pratinirmitāṃ tāṃ; tvaṣṭrā ripūṇām asudehabhakṣām",
    "GE07mbh_09_u:016.044c": "bhūmyantarikṣādijalāśayāni; prasahya bhūtāni nihantum īśām",
    "GE07mbh_09_u:016.045a": "ghaṇṭāpatākāmaṇivajrabhājaṃ; vaiḍūryacitrāṃ tapanīyadaṇḍām",
    "GE07mbh_09_u:016.045c": "tvaṣṭrā prayatnān niyamena kḷptāṃ; brahmadviṣām antakarīm amoghām",
    "GE07mbh_09_u:016.046a": "balaprayatnād adhirūḍhavegāṃ; mantraiś ca ghorair abhimantrayitvā",
    "GE07mbh_09_u:016.046c": "sasarja mārgeṇa ca tāṃ pareṇa; vadhāya madrādhipates tadānīm",
    "GE07mbh_09_u:016.047a": "hato 'sy asāv ity abhigarjamāno; rudro 'ntakāyāntakaraṃ yatheṣum",
    "GE07mbh_09_u:016.047c": "prasārya bāhuṃ sudṛḍhaṃ supāṇiṃ; krodhena nṛtyann iva dharmarājaḥ",
    "GE07mbh_09_u:016.047d-0093_01": "sphuratprabhāmaṇḍalam aṃśujālair",
    "GE07mbh_09_u:016.047d-0093_02": "dharmātmajo madravināśakāle",
    "GE07mbh_09_u:016.047d-0093_03": "puratrayaproddharaṇe purastān",
    "GE07mbh_09_u:016.047d-0093_04": "māheśvaraṃ rūpam abhūt tadānīm āvartanākuñcitabāhudaṇḍaḥ",
    "GE07mbh_09_u:016.047d-0093_06": "saṃdhyāvihārī tanuvṛttamadhyaḥ",
    "GE07mbh_09_u:016.047d-0093_07": "viśālavakṣā bhagavān haro yathā",
    "GE07mbh_09_u:016.047d-0093_08": "sudurnirīkṣyo 'bhavad arjunāgrajaḥ",
    "GE07mbh_09_u:016.048a": "tāṃ sarvaśaktyā prahitāṃ sa śaktiṃ; yudhiṣṭhireṇāprativāryavīryām",
    "GE07mbh_09_u:016.048c": "pratigrahāyābhinanarda śalyaḥ; samyag ghutām agnir ivājyadhārām",
    "GE07mbh_09_u:016.049a": "sā tasya marmāṇi vidārya śubhram; uro viśālaṃ ca tathaiva varma",
    "GE07mbh_09_u:016.049c": "viveśa gāṃ toyam ivāprasaktā; yaśo viśālaṃ nṛpater dahantī",
    "GE07mbh_09_u:016.050a": "nāsākṣikarṇāsyaviniḥsṛtena; prasyandatā ca vraṇasaṃbhavena",
    "GE07mbh_09_u:016.050c": "saṃsiktagātro rudhireṇa so 'bhūt; krauñco yathā skandahato mahādriḥ",
    "GE07mbh_09_u:016.051a": "prasārya bāhū sa rathād gato gāṃ; saṃchinnavarmā kurunandanena",
    "GE07mbh_09_u:016.051c": "mahendravāhapratimo mahātmā; vajrāhataṃ śṛṅgam ivācalasya",
    "GE07mbh_09_u:016.052a": "bāhū prasāryābhimukho dharmarājasya madrarāṭ",
    "GE07mbh_09_u:016.052b-0094_01": "bāhū prasāryābhimukho 'titūrṇaṃ",
    "GE07mbh_09_u:016.052b-0094_02": "sa dharmarājasya samīpamadra(?dri)rāṭ",
    "GE07mbh_09_u:016.052c": "tato nipatito bhūmāv indradhvaja ivocchritaḥ",
    "GE07mbh_09_u:016.053a": "sa tathā bhinnasarvāṅgo rudhireṇa samukṣitaḥ",
    "GE07mbh_09_u:016.053c": "pratyudgata iva premṇā bhūmyā sa narapuṃgavaḥ",
    "GE07mbh_09_u:016.054a": "priyayā kāntayā kāntaḥ patamāna ivorasi",
    "GE07mbh_09_u:016.054c": "ciraṃ bhuktvā vasumatīṃ priyāṃ kāntām iva prabhuḥ",
    "GE07mbh_09_u:016.054e": "sarvair aṅgaiḥ samāśliṣya prasupta iva so 'bhavat",
    "GE07mbh_09_u:016.055a": "dharmye dharmātmanā yuddhe nihato dharmasūnunā",
    "GE07mbh_09_u:016.055c": "samyag ghuta iva sviṣṭaḥ praśānto 'gnir ivādhvare",
    "GE07mbh_09_u:016.056a": "śaktyā vibhinnahṛdayaṃ vipraviddhāyudhadhvajam",
    "GE07mbh_09_u:016.056c": "saṃśāntam api madreśaṃ lakṣmīr naiva vyamuñcata",
    "GE07mbh_09_u:016.057a": "tato yudhiṣṭhiraś cāpam ādāyendradhanuṣprabham",
    "GE07mbh_09_u:016.057c": "vyadhamad dviṣataḥ saṃkhye khagarāḍ iva pannagān",
    "GE07mbh_09_u:016.057e": "dehāsūn niśitair bhallai ripūṇāṃ nāśayan kṣaṇāt",
    "GE07mbh_09_u:016.058a": "tataḥ pārthasya bāṇaughair āvṛtāḥ sainikās tava",
    "GE07mbh_09_u:016.058c": "nimīlitākṣāḥ kṣiṇvanto bhṛśam anyonyam arditāḥ",
    "GE07mbh_09_u:016.058e": "saṃnyastakavacā dehair vipatrāyudhajīvitāḥ",
    "GE07mbh_09_u:016.059a": "tataḥ śalye nipatite madrarājānujo yuvā",
    "GE07mbh_09_u:016.059c": "bhrātuḥ sarvair guṇais tulyo rathī pāṇḍavam abhyayāt",
    "GE07mbh_09_u:016.060a": "vivyādha ca naraśreṣṭho nārācair bahubhis tvaran",
    "GE07mbh_09_u:016.060c": "hatasyāpacitiṃ bhrātuś cikīrṣur yuddhadurmadaḥ",
    "GE07mbh_09_u:016.061a": "taṃ vivyādhāśugaiḥ ṣaḍbhir dharmarājas tvarann iva",
    "GE07mbh_09_u:016.061c": "kārmukaṃ cāsya ciccheda kṣurābhyāṃ dhvajam eva ca",
    "GE07mbh_09_u:016.062a": "tato 'sya dīpyamānena sudṛḍhena śitena ca",
    "GE07mbh_09_u:016.062c": "pramukhe vartamānasya bhallenāpāharac chiraḥ",
    "GE07mbh_09_u:016.062d-0095_01": "śiraś ciccheda bāṇena bhallena nataparvaṇā",
    "GE07mbh_09_u:016.063a": "sakuṇḍalaṃ tad dadṛśe patamānaṃ śiro rathāt",
    "GE07mbh_09_u:016.063c": "puṇyakṣayam iva prāpya patantaṃ svargavāsinam",
    "GE07mbh_09_u:016.064a": "tasyāpakṛṣṭaśīrṣaṃ tac charīraṃ patitaṃ rathāt",
    "GE07mbh_09_u:016.064c": "rudhireṇāvasiktāṅgaṃ dṛṣṭvā sainyam abhajyata",
    "GE07mbh_09_u:016.065a": "vicitrakavace tasmin hate madranṛpānuje",
    "GE07mbh_09_u:016.065c": "hāhākāraṃ vikurvāṇāḥ kuravo vipradudruvuḥ",
    "GE07mbh_09_u:016.066a": "śalyānujaṃ hataṃ dṛṣṭvā tāvakās tyaktajīvitāḥ",
    "GE07mbh_09_u:016.066c": "vitresuḥ pāṇḍavabhayād rajodhvastās tathā bhṛśam",
    "GE07mbh_09_u:016.067a": "tāṃs tathā bhajyatas trastān kauravān bharatarṣabha",
    "GE07mbh_09_u:016.067b-0096_01": "tat sainyaṃ tava putrasya vidrutaṃ sarvato bhayāt",
    "GE07mbh_09_u:016.067c": "śiner naptā kiran bāṇair abhyavartata sātyakiḥ",
    "GE07mbh_09_u:016.068a": "tam āyāntaṃ maheṣvāsam aprasahyaṃ durāsadam",
    "GE07mbh_09_u:016.068c": "hārdikyas tvarito rājan pratyagṛhṇād abhītavat",
    "GE07mbh_09_u:016.069a": "tau sametau mahātmānau vārṣṇeyāv aparājitau",
    "GE07mbh_09_u:016.069c": "hārdikyaḥ sātyakiś caiva siṃhāv iva madotkaṭau",
    "GE07mbh_09_u:016.070a": "iṣubhir vimalābhāsaiś chādayantau parasparam",
    "GE07mbh_09_u:016.070c": "arcirbhir iva sūryasya divākarasamaprabhau",
    "GE07mbh_09_u:016.071a": "cāpamārgabaloddhūtān mārgaṇān vṛṣṇisiṃhayoḥ",
    "GE07mbh_09_u:016.071c": "ākāśe samapaśyāma pataṃgān iva śīghragān",
    "GE07mbh_09_u:016.072a": "sātyakiṃ daśabhir viddhvā hayāṃś cāsya tribhiḥ śaraiḥ",
    "GE07mbh_09_u:016.072c": "cāpam ekena ciccheda hārdikyo nataparvaṇā",
    "GE07mbh_09_u:016.073a": "tan nikṛttaṃ dhanuḥ śreṣṭham apāsya śinipuṃgavaḥ",
    "GE07mbh_09_u:016.073c": "anyad ādatta vegena vegavattaram āyudham",
    "GE07mbh_09_u:016.074a": "tad ādāya dhanuḥ śreṣṭhaṃ variṣṭhaḥ sarvadhanvinām",
    "GE07mbh_09_u:016.074c": "hārdikyaṃ daśabhir bāṇaiḥ pratyavidhyat stanāntare",
    "GE07mbh_09_u:016.075a": "tato rathaṃ yugeṣāṃ ca chittvā bhallaiḥ susaṃyataiḥ",
    "GE07mbh_09_u:016.075c": "aśvāṃs tasyāvadhīt tūrṇam ubhau ca pārṣṇisārathī",
    "GE07mbh_09_u:016.075d-0097_01": "hārdikyaṃ virathaṃ dṛṣṭvā kṛpaḥ śāradvataḥ prabho",
    "GE07mbh_09_u:016.075d-0097_02": "apovāha tataḥ kṣipraṃ ratham āropya vīryavān",
    "GE07mbh_09_u:016.076a": "madrarāje hate rājan virathe kṛtavarmaṇi",
    "GE07mbh_09_u:016.076c": "duryodhanabalaṃ sarvaṃ punar āsīt parāṅmukham",
    "GE07mbh_09_u:016.077a": "tatpare nāvabudhyanta sainyena rajasā vṛte",
    "GE07mbh_09_u:016.077c": "balaṃ tu hatabhūyiṣṭhaṃ tat tadāsīt parāṅmukham",
    "GE07mbh_09_u:016.078a": "tato muhūrtāt te 'paśyan rajo bhaumaṃ samutthitam",
    "GE07mbh_09_u:016.078c": "vividhaiḥ śoṇitasrāvaiḥ praśāntaṃ puruṣarṣabha",
    "GE07mbh_09_u:016.078d-0098_01": "vividhān saritaś coghāñ śoṇitasya viśāṃ pate",
    "GE07mbh_09_u:016.079a": "tato duryodhano dṛṣṭvā bhagnaṃ svabalam antikāt",
    "GE07mbh_09_u:016.079c": "javenāpatataḥ pārthān ekaḥ sarvān avārayat",
    "GE07mbh_09_u:016.080a": "pāṇḍavān sarathān dṛṣṭvā dhṛṣṭadyumnaṃ ca pārṣatam",
    "GE07mbh_09_u:016.080c": "ānartaṃ ca durādharṣaṃ śitair bāṇair avākirat",
    "GE07mbh_09_u:016.081a": "taṃ pare nābhyavartanta martyā mṛtyum ivāgatam",
    "GE07mbh_09_u:016.081c": "athānyaṃ ratham āsthāya hārdikyo 'pi nyavartata",
    "GE07mbh_09_u:016.081d-0099_01": "pragṛhya ca dhanur ghoram abhyadhāvad yudhiṣṭhiram",
    "GE07mbh_09_u:016.082a": "tato yudhiṣṭhiro rājā tvaramāṇo mahārathaḥ",
    "GE07mbh_09_u:016.082c": "caturbhir nijaghānāśvān patribhiḥ kṛtavarmaṇaḥ",
    "GE07mbh_09_u:016.082e": "vivyādha gautamaṃ cāpi ṣaḍbhir bhallaiḥ sutejanaiḥ",
    "GE07mbh_09_u:016.083a": "aśvatthāmā tato rājñā hatāśvaṃ virathīkṛtam",
    "GE07mbh_09_u:016.083c": "samapovāha hārdikyaṃ svarathena yudhiṣṭhirāt",
    "GE07mbh_09_u:016.084a": "tataḥ śāradvato 'ṣṭābhiḥ pratyavidhyad yudhiṣṭhiram",
    "GE07mbh_09_u:016.084c": "vivyādha cāśvān niśitais tasyāṣṭābhiḥ śilīmukhaiḥ",
    "GE07mbh_09_u:016.085a": "evam etan mahārāja yuddhaśeṣam avartata",
    "GE07mbh_09_u:016.085c": "tava durmantrite rājan sahaputrasya bhārata",
    "GE07mbh_09_u:016.086a": "tasmin maheṣvāsavare viśaste; saṃgrāmamadhye kurupuṃgavena",
    "GE07mbh_09_u:016.086c": "pārthāḥ sametāḥ paramaprahṛṣṭāḥ; śaṅkhān pradadhmur hatam īkṣya śalyam",
    "GE07mbh_09_u:016.087a": "yudhiṣṭhiraṃ ca praśaśaṃsur ājau; purā surā vṛtravadhe yathendram",
    "GE07mbh_09_u:016.087c": "cakruś ca nānāvidhavādyaśabdān; ninādayanto vasudhāṃ samantāt",
    "GE07mbh_09_u:017.001": "saṃjaya uvāca",
    "GE07mbh_09_u:017.001a": "śalye tu nihate rājan madrarājapadānugāḥ",
    "GE07mbh_09_u:017.001c": "rathāḥ saptaśatā vīrā niryayur mahato balāt",
    "GE07mbh_09_u:017.002a": "duryodhanas tu dviradam āruhyācalasaṃnibham",
    "GE07mbh_09_u:017.002c": "chatreṇa dhriyamāṇena vījyamānaś ca cāmaraiḥ",
    "GE07mbh_09_u:017.002e": "na gantavyaṃ na gantavyam iti madrān avārayat",
    "GE07mbh_09_u:017.003a": "duryodhanena te vīrā vāryamāṇāḥ punaḥ punaḥ",
    "GE07mbh_09_u:017.003c": "yudhiṣṭhiraṃ jighāṃsantaḥ pāṇḍūnāṃ prāviśan balam",
    "GE07mbh_09_u:017.004a": "te tu śūrā mahārāja kṛtacittāḥ sma yodhane",
    "GE07mbh_09_u:017.004c": "dhanuḥśabdaṃ mahat kṛtvā sahāyudhyanta pāṇḍavaiḥ",
    "GE07mbh_09_u:017.005a": "śrutvā tu nihataṃ śalyaṃ dharmaputraṃ ca pīḍitam",
    "GE07mbh_09_u:017.005c": "madrarājapriye yuktair madrakāṇāṃ mahārathaiḥ",
    "GE07mbh_09_u:017.006a": "ājagāma tataḥ pārtho gāṇḍīvaṃ vikṣipan dhanuḥ",
    "GE07mbh_09_u:017.006c": "pūrayan rathaghoṣeṇa diśaḥ sarvā mahārathaḥ",
    "GE07mbh_09_u:017.007a": "tato 'rjunaś ca bhīmaś ca mādrīputrau ca pāṇḍavau",
    "GE07mbh_09_u:017.007c": "sātyakiś ca naravyāghro draupadeyāś ca sarvaśaḥ",
    "GE07mbh_09_u:017.008a": "dhṛṣṭadyumnaḥ śikhaṇḍī ca pāñcālāḥ saha somakaiḥ",
    "GE07mbh_09_u:017.008c": "yudhiṣṭhiraṃ parīpsantaḥ samantāt paryavārayan",
    "GE07mbh_09_u:017.009a": "te samantāt parivṛtāḥ pāṇḍavaiḥ puruṣarṣabhāḥ",
    "GE07mbh_09_u:017.009c": "kṣobhayanti sma tāṃ senāṃ makarāḥ sāgaraṃ yathā",
    "GE07mbh_09_u:017.010a": "purovātena gaṅgeva kṣobhyamānā mahānadī",
    "GE07mbh_09_u:017.010c": "akṣobhyata tadā rājan pāṇḍūnāṃ dhvajinī punaḥ",
    "GE07mbh_09_u:017.011a": "praskandya senāṃ mahatīṃ tyaktātmāno mahārathāḥ",
    "GE07mbh_09_u:017.011c": "vṛkṣān iva mahāvātāḥ kampayanti sma tāvakāḥ",
    "GE07mbh_09_u:017.012a": "bahavaś cukruśus tatra kva sa rājā yudhiṣṭhiraḥ",
    "GE07mbh_09_u:017.012c": "bhrātaro vāsya te śūrā dṛśyante neha ke cana",
    "GE07mbh_09_u:017.013a": "pāñcālānāṃ mahāvīryāḥ śikhaṇḍī ca mahārathaḥ",
    "GE07mbh_09_u:017.013c": "dhṛṣṭadyumno 'tha śaineyo draupadeyāś ca sarvaśaḥ",
    "GE07mbh_09_u:017.014a": "evaṃ tān vādinaḥ śūrān draupadeyā mahārathāḥ",
    "GE07mbh_09_u:017.014c": "abhyaghnan yuyudhānaś ca madrarājapadānugān",
    "GE07mbh_09_u:017.015a": "cakrair vimathitaiḥ ke cit ke cic chinnair mahādhvajaiḥ",
    "GE07mbh_09_u:017.015c": "pratyadṛśyanta samare tāvakā nihatāḥ paraiḥ",
    "GE07mbh_09_u:017.016a": "ālokya pāṇḍavān yuddhe yodhā rājan samantataḥ",
    "GE07mbh_09_u:017.016c": "vāryamāṇā yayur vegāt tava putreṇa bhārata",
    "GE07mbh_09_u:017.017a": "duryodhanas tu tān vīrān vārayām āsa sāntvayan",
    "GE07mbh_09_u:017.017c": "na cāsya śāsanaṃ kaś cit tatra cakre mahārathaḥ",
    "GE07mbh_09_u:017.018a": "tato gāndhārarājasya putraḥ śakunir abravīt",
    "GE07mbh_09_u:017.018c": "duryodhanaṃ mahārāja vacanaṃ vacanakṣamaḥ",
    "GE07mbh_09_u:017.019a": "kiṃ naḥ saṃprekṣamāṇānāṃ madrāṇāṃ hanyate balam",
    "GE07mbh_09_u:017.019c": "na yuktam etat samare tvayi tiṣṭhati bhārata",
    "GE07mbh_09_u:017.020a": "sahitair nāma yoddhavyam ity eṣa samayaḥ kṛtaḥ",
    "GE07mbh_09_u:017.020c": "atha kasmāt parān eva ghnato marṣayase nṛpa",
    "GE07mbh_09_u:017.021": "duryodhana uvāca",
    "GE07mbh_09_u:017.021a": "vāryamāṇā mayā pūrvaṃ naite cakrur vaco mama",
    "GE07mbh_09_u:017.021c": "ete hi nihatāḥ sarve praskannāḥ pāṇḍuvāhinīm śakunir uvāca",
    "GE07mbh_09_u:017.022-0100_01": "vāryamāṇo (sic) mayā pūrvaṃ na kṛtaṃ vacanaṃ",
    "GE07mbh_09_u:017.022a": "na bhartuḥ śāsanaṃ vīrā raṇe kurvanty amarṣitāḥ",
    "GE07mbh_09_u:017.022c": "alaṃ kroddhuṃ tathaiteṣāṃ nāyaṃ kāla upekṣitum",
    "GE07mbh_09_u:017.023a": "yāmaḥ sarve 'tra saṃbhūya savājirathakuñjarāḥ",
    "GE07mbh_09_u:017.023c": "paritrātuṃ maheṣvāsān",
    "GE07mbh_09_u:017.024a": "anyonyaṃ parirakṣāmo yatnena mahatā nṛpa",
    "GE07mbh_09_u:017.024c": "evaṃ sarve 'nusaṃcintya prayayur yatra sainikāḥ",
    "GE07mbh_09_u:017.025": "saṃjaya uvāca",
    "GE07mbh_09_u:017.025a": "evam uktas tato rājā balena mahatā vṛtaḥ",
    "GE07mbh_09_u:017.025c": "prayayau siṃhanādena kampayan vai vasuṃdharām",
    "GE07mbh_09_u:017.026a": "hata vidhyata gṛhṇīta praharadhvaṃ nikṛntata",
    "GE07mbh_09_u:017.026c": "ity āsīt tumulaḥ śabdas tava sainyasya bhārata",
    "GE07mbh_09_u:017.027a": "pāṇḍavās tu raṇe dṛṣṭvā madrarājapadānugān",
    "GE07mbh_09_u:017.027b-0101_01": "paśyatāṃ tava putrāṇāṃ pāṇḍuputrair asaṃbhramam",
    "GE07mbh_09_u:017.027c": "sahitān abhyavartanta gulmam āsthāya madhyamam",
    "GE07mbh_09_u:017.028a": "te muhūrtād raṇe vīrā hastāhastaṃ viśāṃ pate",
    "GE07mbh_09_u:017.028c": "nihatāḥ pratyadṛśyanta madrarājapadānugāḥ",
    "GE07mbh_09_u:017.029a": "tato naḥ saṃprayātānāṃ hatāmitrās tarasvinaḥ",
    "GE07mbh_09_u:017.029c": "hṛṣṭāḥ kilakilāśabdam akurvan sahitāḥ pare",
    "GE07mbh_09_u:017.030a": "athotthitāni ruṇḍāni samadṛśyanta sarvaśaḥ",
    "GE07mbh_09_u:017.030c": "papāta mahatī colkā madhyenādityamaṇḍalam",
    "GE07mbh_09_u:017.031a": "rathair bhagnair yugākṣaiś ca nihataiś ca mahārathaiḥ",
    "GE07mbh_09_u:017.031c": "aśvair nipatitaiś caiva saṃchannābhūd vasuṃdharā",
    "GE07mbh_09_u:017.032a": "vātāyamānais turagair yugāsaktais turaṃgamaiḥ",
    "GE07mbh_09_u:017.032c": "adṛśyanta mahārāja yodhās tatra raṇājire",
    "GE07mbh_09_u:017.033a": "bhagnacakrān rathān ke cid avahaṃs turagā raṇe",
    "GE07mbh_09_u:017.033c": "rathārdhaṃ ke cid ādāya diśo daśa vibabhramuḥ",
    "GE07mbh_09_u:017.033e": "tatra tatra ca dṛśyante yoktraiḥ śliṣṭāḥ sma vājinaḥ",
    "GE07mbh_09_u:017.034a": "rathinaḥ patamānāś ca vyadṛśyanta narottama",
    "GE07mbh_09_u:017.034c": "gaganāt pracyutāḥ siddhāḥ puṇyānām iva saṃkṣaye",
    "GE07mbh_09_u:017.035a": "nihateṣu ca śūreṣu madrarājānugeṣu ca",
    "GE07mbh_09_u:017.035c": "asmān āpatataś cāpi dṛṣṭvā pārthā mahārathāḥ",
    "GE07mbh_09_u:017.036a": "abhyavartanta vegena jayagṛdhrāḥ prahāriṇaḥ",
    "GE07mbh_09_u:017.036c": "bāṇaśabdaravān kṛtvā vimiśrāñ śaṅkhanisvanaiḥ",
    "GE07mbh_09_u:017.037a": "asmāṃs tu punar āsādya labdhalakṣāḥ prahāriṇaḥ",
    "GE07mbh_09_u:017.037c": "śarāsanāni dhunvānāḥ siṃhanādān pracukruśuḥ",
    "GE07mbh_09_u:017.038a": "tato hatam abhiprekṣya madrarājabalaṃ mahat",
    "GE07mbh_09_u:017.038c": "madrarājaṃ ca samare dṛṣṭvā śūraṃ nipātitam",
    "GE07mbh_09_u:017.038e": "duryodhanabalaṃ sarvaṃ punar āsīt parāṅmukham",
    "GE07mbh_09_u:017.039a": "vadhyamānaṃ mahārāja pāṇḍavair jitakāśibhiḥ",
    "GE07mbh_09_u:017.039c": "diśo bheje 'tha saṃbhrāntaṃ trāsitaṃ dṛḍhadhanvibhiḥ",
    "GE07mbh_09_u:018.001": "saṃjaya uvāca",
    "GE07mbh_09_u:018.001a": "pātite yudhi durdharṣe madrarāje mahārathe",
    "GE07mbh_09_u:018.001c": "tāvakās tava putrāś ca prāyaśo vimukhābhavan",
    "GE07mbh_09_u:018.002a": "vaṇijo nāvi bhinnāyāṃ yathāgādhe 'plave 'rṇave",
    "GE07mbh_09_u:018.002c": "apāre pāram icchanto hate śūre mahātmani",
    "GE07mbh_09_u:018.003a": "madrarāje mahārāja vitrastāḥ śaravikṣatāḥ",
    "GE07mbh_09_u:018.003c": "anāthā nātham icchanto mṛgāḥ siṃhārditā iva",
    "GE07mbh_09_u:018.004a": "vṛṣā yathā bhagnaśṛṅgāḥ śīrṇadantā gajā iva",
    "GE07mbh_09_u:018.004c": "madhyāhne pratyapāyāma nirjitā dharmasūnunā",
    "GE07mbh_09_u:018.005a": "na saṃdhātum anīkāni na ca rājan parākrame",
    "GE07mbh_09_u:018.005c": "āsīd buddhir hate śalye tava yodhasya kasya cit",
    "GE07mbh_09_u:018.006a": "bhīṣme droṇe ca nihate sūtaputre ca bhārata",
    "GE07mbh_09_u:018.006c": "yad duḥkhaṃ tava yodhānāṃ bhayaṃ cāsīd viśāṃ pate",
    "GE07mbh_09_u:018.006e": "tad bhayaṃ sa ca naḥ śoko bhūya evābhyavartata",
    "GE07mbh_09_u:018.007a": "nirāśāś ca jaye tasmin hate śalye mahārathe",
    "GE07mbh_09_u:018.007b-0102_01": "nirāśaś ca hate śalye rājā rājan mahāyaśāḥ",
    "GE07mbh_09_u:018.007c": "hatapravīrā vidhvastā vikṛttāś ca śitaiḥ śaraiḥ",
    "GE07mbh_09_u:018.007e": "madrarāje hate rājan yodhās te prādravan bhayāt",
    "GE07mbh_09_u:018.008a": "aśvān anye gajān anye rathān anye mahārathāḥ",
    "GE07mbh_09_u:018.008c": "āruhya javasaṃpannāḥ pādātāḥ prādravan bhayāt",
    "GE07mbh_09_u:018.009a": "dvisāhasrāś ca mātaṅgā girirūpāḥ prahāriṇaḥ",
    "GE07mbh_09_u:018.009c": "saṃprādravan hate śalye aṅkuśāṅguṣṭhacoditāḥ",
    "GE07mbh_09_u:018.010a": "te raṇād bharataśreṣṭha tāvakāḥ prādravan diśaḥ",
    "GE07mbh_09_u:018.010c": "dhāvantaś cāpy adṛśyanta śvasamānāḥ śarāturāḥ",
    "GE07mbh_09_u:018.011a": "tān prabhagnān drutān dṛṣṭvā hatotsāhān parājitān",
    "GE07mbh_09_u:018.011c": "abhyadravanta pāñcālāḥ pāṇḍavāś ca jayaiṣiṇaḥ",
    "GE07mbh_09_u:018.012a": "bāṇaśabdaravaś cāpi siṃhanādaś ca puṣkalaḥ",
    "GE07mbh_09_u:018.012c": "śaṅkhaśabdaś ca śūrāṇāṃ dāruṇaḥ samapadyata",
    "GE07mbh_09_u:018.013a": "dṛṣṭvā tu kauravaṃ sainyaṃ bhayatrastaṃ pravidrutam",
    "GE07mbh_09_u:018.013c": "anyonyaṃ samabhāṣanta pāñcālāḥ pāṇḍavaiḥ saha",
    "GE07mbh_09_u:018.014a": "adya rājā satyadhṛtir jitāmitro yudhiṣṭhiraḥ",
    "GE07mbh_09_u:018.014c": "adya duryodhano hīno dīptayā nṛpatiśriyā",
    "GE07mbh_09_u:018.014d-0103_01": "adya diṣṭyā kṣmāśayanaṃ niratāmāmucakṣuṣaḥ (sic)",
    "GE07mbh_09_u:018.014d-0103_02": "draupadyā yaś ca saṃkalpaḥ saṃsiddha iti ghuṣyatām",
    "GE07mbh_09_u:018.015a": "adya śrutvā hataṃ putraṃ dhṛtarāṣṭro janeśvaraḥ",
    "GE07mbh_09_u:018.015c": "niḥsaṃjñaḥ patito bhūmau kilbiṣaṃ pratipadyatām",
    "GE07mbh_09_u:018.016a": "adya jānātu kaunteyaṃ samarthaṃ sarvadhanvinām",
    "GE07mbh_09_u:018.016c": "adyātmānaṃ ca durmedhā garhayiṣyati pāpakṛt",
    "GE07mbh_09_u:018.016e": "adya kṣattur vacaḥ satyaṃ smaratāṃ bruvato hitam",
    "GE07mbh_09_u:018.017a": "adyaprabhṛti pārthāṃś ca preṣyabhūta upācaran",
    "GE07mbh_09_u:018.017b-0104_01": "adyaiva ca hi pārthānāṃ yat kṛtaṃ pūrvakarmabhiḥ",
    "GE07mbh_09_u:018.017c": "vijānātu nṛpo duḥkhaṃ yat prāptaṃ pāṇḍunandanaiḥ",
    "GE07mbh_09_u:018.018a": "adya kṛṣṇasya māhātmyaṃ jānātu sa mahīpatiḥ",
    "GE07mbh_09_u:018.018c": "adyārjunadhanurghoṣaṃ ghoraṃ jānātu saṃyuge",
    "GE07mbh_09_u:018.018d-0105_01": "putrāṇāṃ ca vadhaṃ ghoraṃ bhīmena śroṣyate nṛpaḥ",
    "GE07mbh_09_u:018.019a": "astrāṇāṃ ca balaṃ sarvaṃ bāhvoś ca balam āhave",
    "GE07mbh_09_u:018.019c": "adya jñāsyati bhīmasya balaṃ ghoraṃ mahātmanaḥ",
    "GE07mbh_09_u:018.020a": "hate duryodhane yuddhe śakreṇevāsure maye",
    "GE07mbh_09_u:018.020c": "yat kṛtaṃ bhīmasenena duḥśāsanavadhe tadā",
    "GE07mbh_09_u:018.020e": "nānyaḥ kartāsti loke tad ṛte bhīmaṃ mahābalam",
    "GE07mbh_09_u:018.021a": "jānītām adya jyeṣṭhasya pāṇḍavasya parākramam",
    "GE07mbh_09_u:018.021c": "madrarājaṃ hataṃ śrutvā devair api suduḥsaham",
    "GE07mbh_09_u:018.022a": "adya jñāsyati saṃgrāme mādrīputrau mahābalau",
    "GE07mbh_09_u:018.022c": "nihate saubale śūre gāndhāreṣu ca sarvaśaḥ",
    "GE07mbh_09_u:018.023a": "kathaṃ teṣāṃ jayo na syād yeṣāṃ yoddhā dhanaṃjayaḥ",
    "GE07mbh_09_u:018.023c": "sātyakir bhīmasenaś ca dhṛṣṭadyumnaś ca pārṣataḥ",
    "GE07mbh_09_u:018.024a": "draupadyās tanayāḥ pañca mādrīputrau ca pāṇḍavau",
    "GE07mbh_09_u:018.024c": "śikhaṇḍī ca maheṣvāso rājā caiva yudhiṣṭhiraḥ",
    "GE07mbh_09_u:018.025a": "yeṣāṃ ca jagatāṃ nātho nāthaḥ kṛṣṇo janārdanaḥ",
    "GE07mbh_09_u:018.025c": "kathaṃ teṣāṃ jayo na syād yeṣāṃ dharmo vyapāśrayaḥ",
    "GE07mbh_09_u:018.025d-0106_01": "lābhas teṣāṃ jayas teṣāṃ kutas teṣāṃ parābhavaḥ",
    "GE07mbh_09_u:018.025d-0106_02": "yeṣāṃ nātho hṛṣīkeśaḥ sarvalokavibhur hariḥ",
    "GE07mbh_09_u:018.026a": "bhīṣmaṃ droṇaṃ ca karṇaṃ ca madrarājānam eva ca",
    "GE07mbh_09_u:018.026c": "tathānyān nṛpatīn vīrāñ śataśo 'tha sahasraśaḥ",
    "GE07mbh_09_u:018.027a": "ko 'nyaḥ śakto raṇe jetum ṛte pārthaṃ yudhiṣṭhiram",
    "GE07mbh_09_u:018.027c": "yasya nātho hṛṣīkeśaḥ sadā dharmayaśonidhiḥ",
    "GE07mbh_09_u:018.028a": "ity evaṃ vadamānās te harṣeṇa mahatā yutāḥ",
    "GE07mbh_09_u:018.028c": "prabhagnāṃs tāvakān rājan sṛñjayāḥ pṛṣṭhato 'nvayuḥ",
    "GE07mbh_09_u:018.029a": "dhanaṃjayo rathānīkam abhyavartata vīryavān",
    "GE07mbh_09_u:018.029c": "mādrīputrau ca śakuniṃ sātyakiś ca mahārathaḥ",
    "GE07mbh_09_u:018.030a": "tān prekṣya dravataḥ sarvān bhīmasenabhayārditān",
    "GE07mbh_09_u:018.030c": "duryodhanas tadā sūtam abravīd utsmayann iva",
    "GE07mbh_09_u:018.031a": "na mātikramate pārtho dhanuṣpāṇim avasthitam",
    "GE07mbh_09_u:018.031c": "jaghane sarvasainyānāṃ mamāśvān pratipādaya",
    "GE07mbh_09_u:018.032a": "jaghane yudhyamānaṃ hi kaunteyo māṃ dhanaṃjayaḥ",
    "GE07mbh_09_u:018.032c": "notsahetābhyatikrāntuṃ velām iva mahodadhiḥ",
    "GE07mbh_09_u:018.033a": "paśya sainyaṃ mahat sūta pāṇḍavaiḥ samabhidrutam",
    "GE07mbh_09_u:018.033c": "sainyareṇuṃ samuddhūtaṃ paśyasvainaṃ samantataḥ",
    "GE07mbh_09_u:018.034a": "siṃhanādāṃś ca bahuśaḥ śṛṇu ghorān bhayānakān",
    "GE07mbh_09_u:018.034c": "tasmād yāhi śanaiḥ sūta jaghanaṃ paripālaya",
    "GE07mbh_09_u:018.035a": "mayi sthite ca samare niruddheṣu ca pāṇḍuṣu",
    "GE07mbh_09_u:018.035c": "punarāvartate tūrṇaṃ māmakaṃ balam ojasā",
    "GE07mbh_09_u:018.036a": "tac chrutvā tava putrasya śūrāgryasadṛśaṃ vacaḥ",
    "GE07mbh_09_u:018.036c": "sārathir hemasaṃchannāñ śanair aśvān acodayat",
    "GE07mbh_09_u:018.037a": "gajāśvarathibhir hīnās tyaktātmānaḥ padātayaḥ",
    "GE07mbh_09_u:018.037c": "ekaviṃśatisāhasrāḥ saṃyugāyāvatasthire",
    "GE07mbh_09_u:018.038a": "nānādeśasamudbhūtā nānārañjitavāsasaḥ",
    "GE07mbh_09_u:018.038c": "avasthitās tadā yodhāḥ prārthayanto mahad yaśaḥ",
    "GE07mbh_09_u:018.039a": "teṣām āpatatāṃ tatra saṃhṛṣṭānāṃ parasparam",
    "GE07mbh_09_u:018.039c": "saṃmardaḥ sumahāñ jajñe ghorarūpo bhayānakaḥ",
    "GE07mbh_09_u:018.040a": "bhīmasenaṃ tadā rājan dhṛṣṭadyumnaṃ ca pārṣatam",
    "GE07mbh_09_u:018.040c": "balena caturaṅgeṇa nānādeśyā nyavārayan",
    "GE07mbh_09_u:018.041a": "bhīmam evābhyavartanta raṇe 'nye tu padātayaḥ",
    "GE07mbh_09_u:018.041c": "prakṣveḍyāsphoṭya saṃhṛṣṭā vīralokaṃ yiyāsavaḥ",
    "GE07mbh_09_u:018.042a": "āsādya bhīmasenaṃ tu saṃrabdhā yuddhadurmadāḥ",
    "GE07mbh_09_u:018.042c": "dhārtarāṣṭrā vinedur hi nānyāṃ cākathayan kathām",
    "GE07mbh_09_u:018.042d-0107_01": "nigṛhītuṃ tadā kruddhāḥ samantāt paryavārayan",
    "GE07mbh_09_u:018.042e": "parivārya raṇe bhīmaṃ nijaghnus te samantataḥ",
    "GE07mbh_09_u:018.043a": "sa vadhyamānaḥ samare padātigaṇasaṃvṛtaḥ",
    "GE07mbh_09_u:018.043c": "na cacāla rathopasthe maināka iva parvataḥ",
    "GE07mbh_09_u:018.044a": "te tu kruddhā mahārāja pāṇḍavasya mahāratham",
    "GE07mbh_09_u:018.044c": "nigrahītuṃ pracakrur hi yodhāṃś cānyān avārayan",
    "GE07mbh_09_u:018.045a": "akrudhyata raṇe bhīmas tais tadā paryavasthitaiḥ",
    "GE07mbh_09_u:018.045c": "so 'vatīrya rathāt tūrṇaṃ padātiḥ samavasthitaḥ",
    "GE07mbh_09_u:018.046a": "jātarūpaparicchannāṃ pragṛhya mahatīṃ gadām",
    "GE07mbh_09_u:018.046c": "avadhīt tāvakān yodhān daṇḍapāṇir ivāntakaḥ",
    "GE07mbh_09_u:018.047a": "rathāśvadvipahīnāṃs tu tān bhīmo gadayā balī",
    "GE07mbh_09_u:018.047b-0108_01": "viprahīnarathāśvāṃs tān narān sa puruṣarṣabhaḥ",
    "GE07mbh_09_u:018.047b-0109_01": "bhīmaseno gadāpāṇir gadayā vajrakalpayā",
    "GE07mbh_09_u:018.047c": "ekaviṃśatisāhasrān padātīn avapothayat",
    "GE07mbh_09_u:018.048a": "hatvā tat puruṣānīkaṃ bhīmaḥ satyaparākramaḥ",
    "GE07mbh_09_u:018.048c": "dhṛṣṭadyumnaṃ puraskṛtya nacirāt pratyadṛśyata",
    "GE07mbh_09_u:018.049a": "pādātā nihatā bhūmau śiśyire rudhirokṣitāḥ",
    "GE07mbh_09_u:018.049c": "saṃbhagnā iva vātena karṇikārāḥ supuṣpitāḥ",
    "GE07mbh_09_u:018.050a": "nānāpuṣpasrajopetā nānākuṇḍaladhāriṇaḥ",
    "GE07mbh_09_u:018.050c": "nānājātyā hatās tatra nānādeśasamāgatāḥ",
    "GE07mbh_09_u:018.051a": "patākādhvajasaṃchannaṃ padātīnāṃ mahad balam",
    "GE07mbh_09_u:018.051c": "nikṛttaṃ vibabhau tatra ghorarūpaṃ bhayānakam",
    "GE07mbh_09_u:018.052a": "yudhiṣṭhirapurogās tu sarvasainyamahārathāḥ",
    "GE07mbh_09_u:018.052c": "abhyadhāvan mahātmānaṃ putraṃ duryodhanaṃ tava",
    "GE07mbh_09_u:018.053a": "te sarve tāvakān dṛṣṭvā maheṣvāsān parāṅmukhān",
    "GE07mbh_09_u:018.053b-0110_01": "samabhyadhāvaṃs tvaritā yuddhāya jitakāśinaḥ",
    "GE07mbh_09_u:018.053c": "nābhyavartanta te putraṃ veleva makarālayam",
    "GE07mbh_09_u:018.054a": "tad adbhutam apaśyāma tava putrasya pauruṣam",
    "GE07mbh_09_u:018.054c": "yad ekaṃ sahitāḥ pārthā na śekur ativartitum",
    "GE07mbh_09_u:018.055a": "nātidūrāpayātaṃ tu kṛtabuddhiṃ palāyane",
    "GE07mbh_09_u:018.055c": "duryodhanaḥ svakaṃ sainyam abravīd bhṛśavikṣatam",
    "GE07mbh_09_u:018.056a": "na taṃ deśaṃ prapaśyāmi pṛthivyāṃ parvateṣu vā",
    "GE07mbh_09_u:018.056c": "yatra yātān na vo hanyuḥ pāṇḍavāḥ kiṃ sṛtena vaḥ",
    "GE07mbh_09_u:018.057a": "alpaṃ ca balam eteṣāṃ kṛṣṇau ca bhṛśavikṣatau",
    "GE07mbh_09_u:018.057c": "yadi sarve 'tra tiṣṭhāmo dhruvo no vijayo bhavet",
    "GE07mbh_09_u:018.058a": "viprayātāṃs tu vo bhinnān pāṇḍavāḥ kṛtakilbiṣān",
    "GE07mbh_09_u:018.058c": "anusṛtya haniṣyanti śreyo naḥ samare sthitam",
    "GE07mbh_09_u:018.059a": "śṛṇudhvaṃ kṣatriyāḥ sarve yāvantaḥ stha samāgatāḥ",
    "GE07mbh_09_u:018.059c": "yadā śūraṃ ca bhīruṃ ca mārayaty antakaḥ sadā",
    "GE07mbh_09_u:018.059e": "ko nu mūḍho na yudhyeta puruṣaḥ kṣatriyabruvaḥ",
    "GE07mbh_09_u:018.060a": "śreyo no bhīmasenasya kruddhasya pramukhe sthitam",
    "GE07mbh_09_u:018.060c": "sukhaḥ sāṃgrāmiko mṛtyuḥ kṣatradharmeṇa yudhyatām",
    "GE07mbh_09_u:018.060d-0111_01": "martyenāvaśyamartavyaṃ gṛheṣv api kadā cana",
    "GE07mbh_09_u:018.060d-0111_02": "yudhyataḥ kṣatradharmeṇa mṛtyur eṣa sanātanaḥ",
    "GE07mbh_09_u:018.060e": "jitveha sukham āpnoti hataḥ pretya mahat phalam",
    "GE07mbh_09_u:018.061a": "na yuddhadharmāc chreyān vai panthāḥ svargasya kauravāḥ",
    "GE07mbh_09_u:018.061c": "acireṇa jitāṃl lokān hato yuddhe samaśnute",
    "GE07mbh_09_u:018.062a": "śrutvā tu vacanaṃ tasya pūjayitvā ca pārthivāḥ",
    "GE07mbh_09_u:018.062c": "punar evānvavartanta pāṇḍavān ātatāyinaḥ",
    "GE07mbh_09_u:018.063a": "tān āpatata evāśu vyūḍhānīkāḥ prahāriṇaḥ",
    "GE07mbh_09_u:018.063c": "pratyudyayus tadā pārthā jayagṛdhrāḥ prahāriṇaḥ",
    "GE07mbh_09_u:018.064a": "dhanaṃjayo rathenājāv abhyavartata vīryavān",
    "GE07mbh_09_u:018.064c": "viśrutaṃ triṣu lokeṣu gāṇḍīvaṃ vikṣipan dhanuḥ",
    "GE07mbh_09_u:018.065a": "mādrīputrau ca śakuniṃ sātyakiś ca mahābalaḥ",
    "GE07mbh_09_u:018.065c": "javenābhyapatan hṛṣṭā yato vai tāvakaṃ balam",
    "GE07mbh_09_u:019.001": "saṃjaya uvāca",
    "GE07mbh_09_u:019.001a": "saṃnivṛtte balaughe tu śālvo mlecchagaṇādhipaḥ",
    "GE07mbh_09_u:019.001c": "abhyavartata saṃkruddhaḥ pāṇḍūnāṃ sumahad balam",
    "GE07mbh_09_u:019.002a": "āsthāya sumahānāgaṃ prabhinnaṃ parvatopamam",
    "GE07mbh_09_u:019.002c": "dṛptam airāvataprakhyam amitragaṇamardanam",
    "GE07mbh_09_u:019.003a": "yo 'sau mahābhadrakulaprasūtaḥ; supūjito dhārtarāṣṭreṇa nityam",
    "GE07mbh_09_u:019.003c": "sukalpitaḥ śāstraviniścayajñaiḥ; sadopavāhyaḥ samareṣu rājan",
    "GE07mbh_09_u:019.003d-0112_01": "airāvataṃ daityagaṇān vimṛdnañ",
    "GE07mbh_09_u:019.003d-0112_02": "śakro yathā saṃjanayan bhayāni",
    "GE07mbh_09_u:019.004a": "tam āsthito rājavaro babhūva; yathodayasthaḥ savitā kṣapānte",
    "GE07mbh_09_u:019.004c": "sa tena nāgapravareṇa rājann; abhyudyayau pāṇḍusutān samantāt",
    "GE07mbh_09_u:019.004e": "śitaiḥ pṛṣatkair vidadāra cāpi; mahendravajrapratimaiḥ sughoraiḥ",
    "GE07mbh_09_u:019.005a": "tataḥ śarān vai sṛjato mahāraṇe; yodhāṃś ca rājan nayato yamāya",
    "GE07mbh_09_u:019.005b-0113_01": "tataḥ śarān vai sṛ[ja]tā nṛpeṇa",
    "GE07mbh_09_u:019.005b-0113_02": "yodhāḥ samastā gamitā yamālayam",
    "GE07mbh_09_u:019.005c": "nāsyāntaraṃ dadṛśuḥ sve pare vā; yathā purā vajradharasya daityāḥ",
    "GE07mbh_09_u:019.005d-0114_01": "airāvaṇasthasya camūvimarde",
    "GE07mbh_09_u:019.005d-0114_02": "daityāḥ purā vāsavasyeva",
    "GE07mbh_09_u:019.006a": "te pāṇḍavāḥ somakāḥ sṛñjayāś ca; tam eva nāgaṃ dadṛśuḥ samantāt",
    "GE07mbh_09_u:019.006c": "sahasraśo vai vicarantam ekaṃ; yathā mahendrasya gajaṃ samīpe",
    "GE07mbh_09_u:019.007a": "saṃdrāvyamāṇaṃ tu balaṃ pareṣāṃ; parītakalpaṃ vibabhau samantāt",
    "GE07mbh_09_u:019.007c": "naivāvatasthe samare bhṛśaṃ bhayād; vimardamānaṃ tu parasparaṃ tadā",
    "GE07mbh_09_u:019.008a": "tataḥ prabhagnā sahasā mahācamūḥ; sā pāṇḍavī tena narādhipena",
    "GE07mbh_09_u:019.008c": "diśaś catasraḥ sahasā pradhāvitā; gajendravegaṃ tam apārayantī",
    "GE07mbh_09_u:019.009a": "dṛṣṭvā ca tāṃ vegavatā prabhagnāṃ; sarve tvadīyā yudhi yodhamukhyāḥ",
    "GE07mbh_09_u:019.009c": "apūjayaṃs tatra narādhipaṃ taṃ; dadhmuś ca śaṅkhāñ śaśisaṃnikāśān",
    "GE07mbh_09_u:019.010a": "śrutvā ninādaṃ tv atha kauravāṇāṃ; harṣād vimuktaṃ saha śaṅkhaśabdaiḥ",
    "GE07mbh_09_u:019.010c": "senāpatiḥ pāṇḍavasṛñjayānāṃ; pāñcālaputro na mamarṣa roṣāt",
    "GE07mbh_09_u:019.011a": "tatas tu taṃ vai dviradaṃ mahātmā; pratyudyayau tvaramāṇo jayāya",
    "GE07mbh_09_u:019.011c": "jambho yathā śakrasamāgame vai; nāgendram airāvaṇam indravāhyam",
    "GE07mbh_09_u:019.012a": "tam āpatantaṃ sahasā tu dṛṣṭvā; pāñcālarājaṃ yudhi rājasiṃhaḥ",
    "GE07mbh_09_u:019.012c": "taṃ vai dvipaṃ preṣayām āsa tūrṇaṃ; vadhāya rājan drupadātmajasya",
    "GE07mbh_09_u:019.013a": "sa taṃ dvipaṃ sahasābhyāpatantam; avidhyad arkapratimaiḥ pṛṣatkaiḥ",
    "GE07mbh_09_u:019.013c": "karmāradhautair niśitair jvaladbhir; nārācamukhyais tribhir ugravegaiḥ",
    "GE07mbh_09_u:019.014a": "tato 'parān pañca śitān mahātmā; nārācamukhyān visasarja kumbhe",
    "GE07mbh_09_u:019.014c": "sa tais tu viddhaḥ paramadvipo raṇe; tadā parāvṛtya bhṛśaṃ pradudruve",
    "GE07mbh_09_u:019.015a": "taṃ nāgarājaṃ sahasā praṇunnaṃ; vidrāvyamāṇaṃ ca nigṛhya śālvaḥ",
    "GE07mbh_09_u:019.015c": "tottrāṅkuśaiḥ preṣayām āsa tūrṇaṃ; pāñcālarājasya rathaṃ pradiśya",
    "GE07mbh_09_u:019.016a": "dṛṣṭvāpatantaṃ sahasā tu nāgaṃ; dhṛṣṭadyumnaḥ svarathāc chīghram eva",
    "GE07mbh_09_u:019.016c": "gadāṃ pragṛhyāśu javena vīro; bhūmiṃ prapanno bhayavihvalāṅgaḥ",
    "GE07mbh_09_u:019.017a": "sa taṃ rathaṃ hemavibhūṣitāṅgaṃ; sāśvaṃ sasūtaṃ sahasā vimṛdya",
    "GE07mbh_09_u:019.017c": "utkṣipya hastena tadā mahādvipo; vipothayām āsa vasuṃdharātale",
    "GE07mbh_09_u:019.018a": "pāñcālarājasya sutaṃ sa dṛṣṭvā; tadārditaṃ nāgavareṇa tena",
    "GE07mbh_09_u:019.018c": "tam abhyadhāvat sahasā javena; bhīmaḥ śikhaṇḍī ca śineś ca naptā",
    "GE07mbh_09_u:019.019a": "śaraiś ca vegaṃ sahasā nigṛhya; tasyābhito 'bhyāpatato gajasya",
    "GE07mbh_09_u:019.019c": "sa saṃgṛhīto rathibhir gajo vai; cacāla tair vāryamāṇaś ca saṃkhye",
    "GE07mbh_09_u:019.020a": "tataḥ pṛṣatkān pravavarṣa rājā; sūryo yathā raśmijālaṃ samantāt",
    "GE07mbh_09_u:019.020c": "tenāśugair vadhyamānā rathaughāḥ; pradudruvus tatra tatas tu sarve",
    "GE07mbh_09_u:019.021a": "tat karma śālvasya samīkṣya sarve; pāñcālamatsyā nṛpa sṛñjayāś ca",
    "GE07mbh_09_u:019.021c": "hāhākārair nādayantaḥ sma yuddhe; dvipaṃ samantād rurudhur narāgryāḥ",
    "GE07mbh_09_u:019.022a": "pāñcālarājas tvaritas tu śūro; gadāṃ pragṛhyācalaśṛṅgakalpām",
    "GE07mbh_09_u:019.022c": "asaṃbhramaṃ bhārata śatrughātī; javena vīro 'nusasāra nāgam",
    "GE07mbh_09_u:019.023a": "tato 'tha nāgaṃ dharaṇīdharābhaṃ; madaṃ sravantaṃ jaladaprakāśam",
    "GE07mbh_09_u:019.023c": "gadāṃ samāvidhya bhṛśaṃ jaghāna; pāñcālarājasya sutas tarasvī",
    "GE07mbh_09_u:019.024a": "sa bhinnakumbhaḥ sahasā vinadya; mukhāt prabhūtaṃ kṣatajaṃ vimuñcan",
    "GE07mbh_09_u:019.024c": "papāta nāgo dharaṇīdharābhaḥ; kṣitiprakampāc calito yathādriḥ",
    "GE07mbh_09_u:019.025a": "nipātyamāne tu tadā gajendre; hāhākṛte tava putrasya sainye",
    "GE07mbh_09_u:019.025c": "sa śālvarājasya śinipravīro; jahāra bhallena śiraḥ śitena",
    "GE07mbh_09_u:019.026a": "hṛtottamāṅgo yudhi sātvatena; papāta bhūmau saha nāgarājñā",
    "GE07mbh_09_u:019.026c": "yathādriśṛṅgaṃ sumahat praṇunnaṃ; vajreṇa devādhipacoditena",
    "GE07mbh_09_u:020.001": "saṃjaya uvāca",
    "GE07mbh_09_u:020.001a": "tasmiṃs tu nihate śūre śālve samitiśobhane",
    "GE07mbh_09_u:020.001c": "tavābhajyad balaṃ vegād vāteneva mahādrumaḥ",
    "GE07mbh_09_u:020.002a": "tat prabhagnaṃ balaṃ dṛṣṭvā kṛtavarmā mahārathaḥ",
    "GE07mbh_09_u:020.002c": "dadhāra samare śūraḥ śatrusainyaṃ mahābalaḥ",
    "GE07mbh_09_u:020.003a": "saṃnivṛttās tu te śūrā dṛṣṭvā sātvatam āhave",
    "GE07mbh_09_u:020.003c": "śailopamaṃ sthitaṃ rājan kīryamāṇaṃ śarair yudhi",
    "GE07mbh_09_u:020.004a": "tataḥ pravavṛte yuddhaṃ kurūṇāṃ pāṇḍavaiḥ saha",
    "GE07mbh_09_u:020.004c": "nivṛttānāṃ mahārāja mṛtyuṃ kṛtvā nivartanam",
    "GE07mbh_09_u:020.005a": "tatrāścaryam abhūd yuddhaṃ sātvatasya paraiḥ saha",
    "GE07mbh_09_u:020.005c": "yad eko vārayām āsa pāṇḍusenāṃ durāsadām",
    "GE07mbh_09_u:020.006a": "teṣām anyonyasuhṛdāṃ kṛte karmaṇi duṣkare",
    "GE07mbh_09_u:020.006c": "siṃhanādaḥ prahṛṣṭānāṃ divaḥspṛk sumahān abhūt",
    "GE07mbh_09_u:020.007a": "tena śabdena vitrastān pāñcālān bharatarṣabha",
    "GE07mbh_09_u:020.007c": "śiner naptā mahābāhur anvapadyata sātyakiḥ",
    "GE07mbh_09_u:020.007d-0115_01": "śatavarmāṇam atyugraṃ mahāvīraṃ mahābalam",
    "GE07mbh_09_u:020.008a": "sa samāsādya rājānaṃ kṣemadhūrtiṃ mahābalam",
    "GE07mbh_09_u:020.008c": "saptabhir niśitair bāṇair anayad yamasādanam",
    "GE07mbh_09_u:020.009a": "tam āyāntaṃ mahābāhuṃ pravapantaṃ śitāñ śarān",
    "GE07mbh_09_u:020.009c": "javenābhyapatad dhīmān hārdikyaḥ śinipuṃgavam",
    "GE07mbh_09_u:020.010a": "tau siṃhāv iva nardantau dhanvinau rathināṃ varau",
    "GE07mbh_09_u:020.010c": "anyonyam abhyadhāvetāṃ śastrapravaradhāriṇau",
    "GE07mbh_09_u:020.011a": "pāṇḍavāḥ saha pāñcālair yodhāś cānye nṛpottamāḥ",
    "GE07mbh_09_u:020.011c": "prekṣakāḥ samapadyanta tayoḥ puruṣasiṃhayoḥ",
    "GE07mbh_09_u:020.012a": "nārācair vatsadantaiś ca vṛṣṇyandhakamahārathau",
    "GE07mbh_09_u:020.012c": "abhijaghnatur anyonyaṃ prahṛṣṭāv iva kuñjarau",
    "GE07mbh_09_u:020.013a": "carantau vividhān mārgān hārdikyaśinipuṃgavau",
    "GE07mbh_09_u:020.013c": "muhur antardadhāte tau bāṇavṛṣṭyā parasparam",
    "GE07mbh_09_u:020.014a": "cāpavegabaloddhūtān mārgaṇān vṛṣṇisiṃhayoḥ",
    "GE07mbh_09_u:020.014c": "ākāśe samapaśyāma pataṃgān iva śīghragān",
    "GE07mbh_09_u:020.015a": "tam ekaṃ satyakarmāṇam āsādya hṛdikātmajaḥ",
    "GE07mbh_09_u:020.015c": "avidhyan niśitair bāṇaiś caturbhiś caturo hayān",
    "GE07mbh_09_u:020.016a": "sa dīrghabāhuḥ saṃkruddhas tottrārdita iva dvipaḥ",
    "GE07mbh_09_u:020.016c": "aṣṭābhiḥ kṛtavarmāṇam avidhyat parameṣubhiḥ",
    "GE07mbh_09_u:020.017a": "tataḥ pūrṇāyatotsṛṣṭaiḥ kṛtavarmā śilāśitaiḥ",
    "GE07mbh_09_u:020.017c": "sātyakiṃ tribhir āhatya dhanur ekena cicchide",
    "GE07mbh_09_u:020.018a": "nikṛttaṃ tad dhanuḥśreṣṭham apāsya śinipuṃgavaḥ",
    "GE07mbh_09_u:020.018c": "anyad ādatta vegena śaineyaḥ saśaraṃ dhanuḥ",
    "GE07mbh_09_u:020.019a": "tad ādāya dhanuḥśreṣṭhaṃ variṣṭhaḥ sarvadhanvinām",
    "GE07mbh_09_u:020.019c": "āropya ca mahāvīryo mahābuddhir mahābalaḥ",
    "GE07mbh_09_u:020.020a": "amṛṣyamāṇo dhanuṣaś chedanaṃ kṛtavarmaṇā",
    "GE07mbh_09_u:020.020c": "kupito 'tirathaḥ śīghraṃ kṛtavarmāṇam abhyayāt",
    "GE07mbh_09_u:020.021a": "tataḥ suniśitair bāṇair daśabhiḥ śinipuṃgavaḥ",
    "GE07mbh_09_u:020.021c": "jaghāna sūtam aśvāṃś ca dhvajaṃ ca kṛtavarmaṇaḥ",
    "GE07mbh_09_u:020.022a": "tato rājan maheṣvāsaḥ kṛtavarmā mahārathaḥ",
    "GE07mbh_09_u:020.022c": "hatāśvasūtaṃ saṃprekṣya rathaṃ hemapariṣkṛtam",
    "GE07mbh_09_u:020.023a": "roṣeṇa mahatāviṣṭaḥ śūlam udyamya māriṣa",
    "GE07mbh_09_u:020.023c": "cikṣepa bhujavegena jighāṃsuḥ",
    "GE07mbh_09_u:020.024a": "tac chūlaṃ sātvato hy ājau nirbhidya niśitaiḥ śaraiḥ",
    "GE07mbh_09_u:020.024c": "cūrṇitaṃ pātayām āsa mohayann iva mādhavam",
    "GE07mbh_09_u:020.024e": "tato 'pareṇa bhallena hṛdy enaṃ samatāḍayat",
    "GE07mbh_09_u:020.025a": "sa yuddhe yuyudhānena hatāśvo hatasārathiḥ",
    "GE07mbh_09_u:020.025c": "kṛtavarmā kṛtāstreṇa dharaṇīm anvapadyata",
    "GE07mbh_09_u:020.026a": "tasmin sātyakinā vīre dvairathe virathīkṛte",
    "GE07mbh_09_u:020.026c": "samapadyata sarveṣāṃ sainyānāṃ sumahad bhayam",
    "GE07mbh_09_u:020.027a": "putrasya tava cātyarthaṃ viṣādaḥ samapadyata",
    "GE07mbh_09_u:020.027c": "hatasūte hatāśve ca virathe kṛtavarmaṇi",
    "GE07mbh_09_u:020.028a": "hatāśvaṃ ca samālakṣya hatasūtam ariṃdamam",
    "GE07mbh_09_u:020.028c": "abhyadhāvat kṛpo rājañ jighāṃsuḥ śinipuṃgavam",
    "GE07mbh_09_u:020.029a": "tam āropya rathopasthe miṣatāṃ sarvadhanvinām",
    "GE07mbh_09_u:020.029c": "apovāha mahābāhus tūrṇam āyodhanād api",
    "GE07mbh_09_u:020.030a": "śaineye 'dhiṣṭhite rājan virathe kṛtavarmaṇi",
    "GE07mbh_09_u:020.030c": "duryodhanabalaṃ sarvaṃ punar āsīt parāṅmukham",
    "GE07mbh_09_u:020.031a": "tatpare nāvabudhyanta sainyena rajasāvṛte",
    "GE07mbh_09_u:020.031c": "tāvakāḥ pradrutā rājan duryodhanam ṛte nṛpam",
    "GE07mbh_09_u:020.032a": "duryodhanas tu saṃprekṣya bhagnaṃ svabalam antikāt",
    "GE07mbh_09_u:020.032c": "javenābhyapatat tūrṇaṃ sarvāṃś caiko nyavārayat",
    "GE07mbh_09_u:020.033a": "pāṇḍūṃś ca sarvān saṃkruddho dhṛṣṭadyumnaṃ ca pārṣatam",
    "GE07mbh_09_u:020.033c": "śikhaṇḍinaṃ draupadeyān pāñcālānāṃ ca ye gaṇāḥ",
    "GE07mbh_09_u:020.034a": "kekayān somakāṃś caiva pāñcālāṃś caiva māriṣa",
    "GE07mbh_09_u:020.034c": "asaṃbhramaṃ durādharṣaḥ śitair astrair avārayat",
    "GE07mbh_09_u:020.035a": "atiṣṭhad āhave yattaḥ putras tava mahābalaḥ",
    "GE07mbh_09_u:020.035c": "yathā yajñe mahān agnir mantrapūtaḥ prakāśayan",
    "GE07mbh_09_u:020.035d-0116_01": "tathā duryodhano rājā saṃgrāme sarvato 'bhavat",
    "GE07mbh_09_u:020.036a": "taṃ pare nābhyavartanta martyā mṛtyum ivāhave",
    "GE07mbh_09_u:020.036c": "athānyaṃ ratham āsthāya hārdikyaḥ samapadyata",
    "GE07mbh_09_u:021.001": "saṃjaya uvāca",
    "GE07mbh_09_u:021.001a": "putras tu te mahārāja rathastho rathināṃ varaḥ",
    "GE07mbh_09_u:021.001b-0117_01": "durdharaḥ sa pumān kaś cit pāṇḍavān prati bhārata",
    "GE07mbh_09_u:021.001c": "durutsaho babhau yuddhe yathā rudraḥ pratāpavān",
    "GE07mbh_09_u:021.002a": "tasya bāṇasahasrais tu pracchannā hy abhavan mahī",
    "GE07mbh_09_u:021.002c": "parāṃś ca siṣice bāṇair dhārābhir iva parvatān",
    "GE07mbh_09_u:021.003a": "na ca so 'sti pumān kaś cit pāṇḍavānāṃ mahāhave",
    "GE07mbh_09_u:021.003c": "hayo gajo ratho vāpi yo 'sya bāṇair avikṣataḥ",
    "GE07mbh_09_u:021.004a": "yaṃ yaṃ hi samare yodhaṃ prapaśyāmi viśāṃ pate",
    "GE07mbh_09_u:021.004c": "sa sa bāṇaiś cito 'bhūd vai putreṇa tava bhārata",
    "GE07mbh_09_u:021.005a": "yathā sainyena rajasā samuddhūtena vāhinī",
    "GE07mbh_09_u:021.005c": "pratyadṛśyata saṃchannā tathā bāṇair mahātmanaḥ",
    "GE07mbh_09_u:021.006a": "bāṇabhūtām apaśyāma pṛthivīṃ pṛthivīpate",
    "GE07mbh_09_u:021.006c": "duryodhanena prakṛtāṃ kṣiprahastena dhanvinā",
    "GE07mbh_09_u:021.007a": "teṣu yodhasahasreṣu tāvakeṣu pareṣu ca",
    "GE07mbh_09_u:021.007c": "eko duryodhano hy āsīt pumān iti matir mama",
    "GE07mbh_09_u:021.008a": "tatrādbhutam apaśyāma tava putrasya vikramam",
    "GE07mbh_09_u:021.008c": "yad ekaṃ sahitāḥ pārthā nātyavartanta bhārata",
    "GE07mbh_09_u:021.009a": "yudhiṣṭhiraṃ śatenājau vivyādha bharatarṣabha",
    "GE07mbh_09_u:021.009c": "bhīmasenaṃ ca saptatyā sahadevaṃ ca saptabhiḥ",
    "GE07mbh_09_u:021.010a": "nakulaṃ ca catuḥṣaṣṭyā dhṛṣṭadyumnaṃ ca pañcabhiḥ",
    "GE07mbh_09_u:021.010c": "saptabhir draupadeyāṃś ca tribhir vivyādha sātyakim",
    "GE07mbh_09_u:021.010e": "dhanuś ciccheda bhallena sahadevasya māriṣa",
    "GE07mbh_09_u:021.011a": "tad apāsya dhanuś chinnaṃ mādrīputraḥ pratāpavān",
    "GE07mbh_09_u:021.011c": "abhyadhāvata rājānaṃ pragṛhyānyan mahad dhanuḥ",
    "GE07mbh_09_u:021.011e": "tato duryodhanaṃ saṃkhye vivyādha daśabhiḥ śaraiḥ",
    "GE07mbh_09_u:021.012a": "nakulaś ca tato vīro rājānaṃ navabhiḥ śaraiḥ",
    "GE07mbh_09_u:021.012c": "ghorarūpair maheṣvāso vivyādha ca nanāda ca",
    "GE07mbh_09_u:021.013a": "sātyakiś cāpi rājānaṃ śareṇānataparvaṇā",
    "GE07mbh_09_u:021.013c": "draupadeyās trisaptatyā dharmarājaś ca saptabhiḥ",
    "GE07mbh_09_u:021.013e": "aśītyā bhīmasenaś ca śarai rājānam ārdayat",
    "GE07mbh_09_u:021.014a": "samantāt kīryamāṇas tu bāṇasaṃghair mahātmabhiḥ",
    "GE07mbh_09_u:021.014c": "na cacāla mahārāja sarvasainyasya paśyataḥ",
    "GE07mbh_09_u:021.015a": "lāghavaṃ sauṣṭhavaṃ cāpi vīryaṃ caiva mahātmanaḥ",
    "GE07mbh_09_u:021.015c": "ati sarvāṇi bhūtāni dadṛśuḥ sarvamānavāḥ",
    "GE07mbh_09_u:021.016a": "dhārtarāṣṭrās tu rājendra yātvā tu svalpam antaram",
    "GE07mbh_09_u:021.016c": "apaśyamānā rājānaṃ paryavartanta daṃśitāḥ",
    "GE07mbh_09_u:021.017a": "teṣām āpatatāṃ ghoras tumulaḥ samajāyata",
    "GE07mbh_09_u:021.017c": "kṣubdhasya hi samudrasya prāvṛṭkāle yathā niśi",
    "GE07mbh_09_u:021.018a": "samāsādya raṇe te tu rājānam aparājitam",
    "GE07mbh_09_u:021.018c": "pratyudyayur maheṣvāsāḥ pāṇḍavān ātatāyinaḥ",
    "GE07mbh_09_u:021.019a": "bhīmasenaṃ raṇe kruddhaṃ droṇaputro nyavārayat",
    "GE07mbh_09_u:021.019c": "tato bāṇair mahārāja pramuktaiḥ sarvatodiśam",
    "GE07mbh_09_u:021.019e": "nājñāyanta raṇe vīrā na diśaḥ pradiśas tathā",
    "GE07mbh_09_u:021.020a": "tāv ubhau krūrakarmāṇāv ubhau bhārata duḥsahau",
    "GE07mbh_09_u:021.020c": "ghorarūpam ayudhyetāṃ kṛtapratikṛtaiṣiṇau",
    "GE07mbh_09_u:021.020e": "trāsayantau jagat sarvaṃ jyākṣepavihatatvacau",
    "GE07mbh_09_u:021.021a": "śakunis tu raṇe vīro yudhiṣṭhiram apīḍayat",
    "GE07mbh_09_u:021.021c": "tasyāśvāṃś caturo hatvā subalasya suto vibhuḥ",
    "GE07mbh_09_u:021.021d-0118_01": "yantreṇa hanyamānau tu rathāṅgāv api cicchide",
    "GE07mbh_09_u:021.021d-0118_02": "maṇḍalāgraṃ dhanuś cāpi niśitāṃs tomarān api",
    "GE07mbh_09_u:021.021d-0118_03": "nārācān ardhanārācān supuṇyān mudgarān api",
    "GE07mbh_09_u:021.021d-0118_04": "svarṇadaṇḍāṃ ca śaktiṃ ca bhiṇḍipālān parasvadhān",
    "GE07mbh_09_u:021.021d-0118_05": "nirundhayan satyadhṛtiṃ kṛtvaitat karma dāruṇam",
    "GE07mbh_09_u:021.021e": "nādaṃ cakāra balavān sarvasainyāni kampayan",
    "GE07mbh_09_u:021.022a": "etasminn antare vīraṃ rājānam aparājitam",
    "GE07mbh_09_u:021.022c": "apovāha rathenājau sahadevaḥ pratāpavān",
    "GE07mbh_09_u:021.023a": "athānyaṃ ratham āsthāya dharmarājo yudhiṣṭhiraḥ",
    "GE07mbh_09_u:021.023c": "śakuniṃ navabhir viddhvā punar vivyādha pañcabhiḥ",
    "GE07mbh_09_u:021.023e": "nanāda ca mahānādaṃ pravaraḥ sarvadhanvinām",
    "GE07mbh_09_u:021.024a": "tad yuddham abhavac citraṃ ghorarūpaṃ ca māriṣa",
    "GE07mbh_09_u:021.024c": "īkṣitṛprītijananaṃ siddhacāraṇasevitam",
    "GE07mbh_09_u:021.025a": "ulūkas tu maheṣvāsaṃ nakulaṃ yuddhadurmadam",
    "GE07mbh_09_u:021.025c": "abhyadravad ameyātmā śaravarṣaiḥ samantataḥ",
    "GE07mbh_09_u:021.026a": "tathaiva nakulaḥ śūraḥ saubalasya sutaṃ raṇe",
    "GE07mbh_09_u:021.026c": "śaravarṣeṇa mahatā samantāt paryavārayat",
    "GE07mbh_09_u:021.027a": "tau tatra samare vīrau kulaputrau mahārathau",
    "GE07mbh_09_u:021.027c": "yodhayantāv apaśyetāṃ parasparakṛtāgasau",
    "GE07mbh_09_u:021.028a": "tathaiva kṛtavarmā tu śaineyaṃ śatrutāpanam",
    "GE07mbh_09_u:021.028c": "yodhayañ śuśubhe rājan balaṃ śakra ivāhave",
    "GE07mbh_09_u:021.029a": "duryodhano dhanuś chittvā dhṛṣṭadyumnasya saṃyuge",
    "GE07mbh_09_u:021.029b-0119_01": "pañcabhir niśitais tīkṣṇaiḥ śarair vivyādha marṣayan",
    "GE07mbh_09_u:021.029c": "athainaṃ chinnadhanvānaṃ vivyādha niśitaiḥ śaraiḥ",
    "GE07mbh_09_u:021.030a": "dhṛṣṭadyumno 'pi samare pragṛhya paramāyudham",
    "GE07mbh_09_u:021.030c": "rājānaṃ yodhayām āsa paśyatāṃ sarvadhanvinām",
    "GE07mbh_09_u:021.031a": "tayor yuddhaṃ mahac cāsīt saṃgrāme bharatarṣabha",
    "GE07mbh_09_u:021.031c": "prabhinnayor yathā saktaṃ mattayor varahastinoḥ",
    "GE07mbh_09_u:021.032a": "gautamas tu raṇe kruddho draupadeyān mahābalān",
    "GE07mbh_09_u:021.032c": "vivyādha bahubhiḥ śūraḥ śaraiḥ saṃnataparvabhiḥ",
    "GE07mbh_09_u:021.033a": "tasya tair abhavad yuddham indriyair iva dehinaḥ",
    "GE07mbh_09_u:021.033c": "ghorarūpam asaṃvāryaṃ nirmaryādam atīva ca",
    "GE07mbh_09_u:021.034a": "te ca taṃ pīḍayām āsur indriyāṇīva bāliśam",
    "GE07mbh_09_u:021.034c": "sa ca tān pratisaṃrabdhaḥ pratyayodhayad āhave",
    "GE07mbh_09_u:021.035a": "evaṃ citram abhūd yuddhaṃ tasya taiḥ saha bhārata",
    "GE07mbh_09_u:021.035c": "utthāyotthāya hi yathā dehinām indriyair vibho",
    "GE07mbh_09_u:021.036a": "narāś caiva naraiḥ sārdhaṃ dantino dantibhis tathā",
    "GE07mbh_09_u:021.036c": "hayā hayaiḥ samāsaktā rathino rathibhis tathā",
    "GE07mbh_09_u:021.036e": "saṃkulaṃ cābhavad bhūyo ghorarūpaṃ viśāṃ pate",
    "GE07mbh_09_u:021.037a": "idaṃ citram idaṃ ghoram idaṃ raudram iti prabho",
    "GE07mbh_09_u:021.037c": "yuddhāny āsan mahārāja ghorāṇi ca bahūni ca",
    "GE07mbh_09_u:021.038a": "te samāsādya samare parasparam ariṃdamāḥ",
    "GE07mbh_09_u:021.038c": "vivyadhuś caiva jaghnuś ca samāsādya mahāhave",
    "GE07mbh_09_u:021.039a": "teṣāṃ śastrasamudbhūtaṃ rajas tīvram adṛśyata",
    "GE07mbh_09_u:021.039c": "pravātenoddhataṃ rājan dhāvadbhiś cāśvasādibhiḥ",
    "GE07mbh_09_u:021.040a": "rathanemisamudbhūtaṃ niḥśvāsaiś cāpi dantinām",
    "GE07mbh_09_u:021.040c": "rajaḥ saṃdhyābhrakapilaṃ divākarapathaṃ yayau",
    "GE07mbh_09_u:021.040d-0120_01": "ekacchāyam ivākāśaṃ samabhūt tatra dhanvinām",
    "GE07mbh_09_u:021.041a": "rajasā tena saṃpṛkte bhāskare niṣprabhīkṛte",
    "GE07mbh_09_u:021.041c": "saṃchāditābhavad bhūmis te ca śūrā mahārathāḥ",
    "GE07mbh_09_u:021.042a": "muhūrtād iva saṃvṛttaṃ nīrajaskaṃ samantataḥ",
    "GE07mbh_09_u:021.042c": "vīraśoṇitasiktāyāṃ bhūmau bharatasattama",
    "GE07mbh_09_u:021.042e": "upāśāmyat tatas tīvraṃ tad rajo ghoradarśanam",
    "GE07mbh_09_u:021.043a": "tato 'paśyaṃ mahārāja dvaṃdvayuddhāni bhārata",
    "GE07mbh_09_u:021.043c": "yathāprāgryaṃ yathājyeṣṭhaṃ madhyāhne vai sudāruṇe",
    "GE07mbh_09_u:021.043e": "varmaṇāṃ tatra rājendra vyadṛśyantojjvalāḥ prabhāḥ",
    "GE07mbh_09_u:021.044a": "śabdaḥ sutumulaḥ saṃkhye śarāṇāṃ patatām abhūt",
    "GE07mbh_09_u:021.044c": "mahāveṇuvanasyeva dahyamānasya sarvataḥ",
    "GE07mbh_09_u:022.001": "saṃjaya uvāca",
    "GE07mbh_09_u:022.001a": "vartamāne tathā yuddhe ghorarūpe bhayānake",
    "GE07mbh_09_u:022.001c": "abhajyata balaṃ tatra tava putrasya pāṇḍavaiḥ",
    "GE07mbh_09_u:022.002a": "tāṃs tu yatnena mahatā saṃnivārya mahārathān",
    "GE07mbh_09_u:022.002c": "putras te yodhayām āsa pāṇḍavānām anīkinīm",
    "GE07mbh_09_u:022.003a": "nivṛttāḥ sahasā yodhās tava putrapriyaiṣiṇaḥ",
    "GE07mbh_09_u:022.003c": "saṃnivṛtteṣu teṣv evaṃ yuddham āsīt sudāruṇam",
    "GE07mbh_09_u:022.004a": "tāvakānāṃ pareṣāṃ ca devāsuraraṇopamam",
    "GE07mbh_09_u:022.004c": "pareṣāṃ tava sainye ca nāsīt kaś cit parāṅmukhaḥ",
    "GE07mbh_09_u:022.005a": "anumānena yudhyante saṃjñābhiś ca parasparam",
    "GE07mbh_09_u:022.005c": "teṣāṃ kṣayo mahān āsīd yudhyatām itaretaram",
    "GE07mbh_09_u:022.006a": "tato yudhiṣṭhiro rājā krodhena mahatā yutaḥ",
    "GE07mbh_09_u:022.006c": "jigīṣamāṇaḥ saṃgrāme dhārtarāṣṭrān sarājakān",
    "GE07mbh_09_u:022.007a": "tribhiḥ śāradvataṃ viddhvā rukmapuṅkhaiḥ śilāśitaiḥ",
    "GE07mbh_09_u:022.007c": "caturbhir nijaghānāśvān kalyāṇān kṛtavarmaṇaḥ",
    "GE07mbh_09_u:022.008a": "aśvatthāmā tu hārdikyam apovāha yaśasvinam",
    "GE07mbh_09_u:022.008c": "atha śāradvato 'ṣṭābhiḥ pratyavidhyad yudhiṣṭhiram",
    "GE07mbh_09_u:022.009a": "tato duryodhano rājā rathān saptaśatān raṇe",
    "GE07mbh_09_u:022.009c": "preṣayad yatra rājāsau dharmaputro yudhiṣṭhiraḥ",
    "GE07mbh_09_u:022.010a": "te rathā rathibhir yuktā manomārutaraṃhasaḥ",
    "GE07mbh_09_u:022.010c": "abhyadravanta saṃgrāme kaunteyasya rathaṃ prati",
    "GE07mbh_09_u:022.011a": "te samantān mahārāja parivārya yudhiṣṭhiram",
    "GE07mbh_09_u:022.011c": "adṛśyaṃ sāyakaiś cakrur meghā iva divākaram",
    "GE07mbh_09_u:022.011d-0121_01": "te dṛṣṭvā dharmarājānaṃ kauravais taṃ tathākṛtam",
    "GE07mbh_09_u:022.012a": "nāmṛṣyanta susaṃrabdhāḥ śikhaṇḍipramukhā rathāḥ",
    "GE07mbh_09_u:022.012c": "rathair agryajavair yuktaiḥ kiṅkiṇījālasaṃvṛtaiḥ",
    "GE07mbh_09_u:022.012e": "ājagmur abhirakṣantaḥ kuntīputraṃ yudhiṣṭhiram",
    "GE07mbh_09_u:022.013a": "tataḥ pravavṛte raudraḥ saṃgrāmaḥ śoṇitodakaḥ",
    "GE07mbh_09_u:022.013a-0122_01": "**** ****",
    "GE07mbh_09_u:022.013a-0122_02": "tathānyat sumahac caiva",
    "GE07mbh_09_u:022.013c": "pāṇḍavānāṃ kurūṇāṃ ca yamarāṣṭravivardhanaḥ",
    "GE07mbh_09_u:022.014a": "rathān saptaśatān hatvā kurūṇām ātatāyinām",
    "GE07mbh_09_u:022.014c": "pāṇḍavāḥ saha pāñcālaiḥ punar evābhyavārayan",
    "GE07mbh_09_u:022.015a": "tatra yuddhaṃ mahac cāsīt tava putrasya pāṇḍavaiḥ",
    "GE07mbh_09_u:022.015c": "na ca nas tādṛśaṃ dṛṣṭaṃ naiva cāpi pariśrutam",
    "GE07mbh_09_u:022.016a": "vartamāne tathā yuddhe nirmaryāde samantataḥ",
    "GE07mbh_09_u:022.016c": "vadhyamāneṣu yodheṣu tāvakeṣv itareṣu ca",
    "GE07mbh_09_u:022.017a": "ninadatsu ca yodheṣu śaṅkhavaryaiś ca pūritaiḥ",
    "GE07mbh_09_u:022.017b-0123_01": "jyāghoṣair yodhamukhyānāṃ talaghoṣaiḥ samaṃtataḥ",
    "GE07mbh_09_u:022.017c": "utkṛṣṭaiḥ siṃhanādaiś ca garjitena ca dhanvinām",
    "GE07mbh_09_u:022.018a": "atipravṛddhe yuddhe ca chidyamāneṣu marmasu",
    "GE07mbh_09_u:022.018c": "dhāvamāneṣu yodheṣu jayagṛddhiṣu māriṣa",
    "GE07mbh_09_u:022.019a": "saṃhāre sarvato jāte pṛthivyāṃ śokasaṃbhave",
    "GE07mbh_09_u:022.019c": "bahvīnām uttamastrīṇāṃ sīmantoddharaṇe tathā",
    "GE07mbh_09_u:022.020a": "nirmaryāde tathā yuddhe vartamāne sudāruṇe",
    "GE07mbh_09_u:022.020c": "prādurāsan vināśāya tadotpātāḥ sudāruṇāḥ",
    "GE07mbh_09_u:022.020e": "cacāla śabdaṃ kurvāṇā saparvatavanā mahī",
    "GE07mbh_09_u:022.021a": "sadaṇḍāḥ solmukā rājañ śīryamāṇāḥ samantataḥ",
    "GE07mbh_09_u:022.021c": "ulkāḥ petur divo bhūmāv āhatya ravimaṇḍalam",
    "GE07mbh_09_u:022.022a": "viṣvagvātāḥ prādurāsan nīcaiḥ śarkaravarṣiṇaḥ",
    "GE07mbh_09_u:022.022c": "aśrūṇi mumucur nāgā vepathuś cāspṛśad bhṛśam",
    "GE07mbh_09_u:022.023a": "etān ghorān anādṛtya samutpātān sudāruṇān",
    "GE07mbh_09_u:022.023c": "punar yuddhāya saṃmantrya kṣatriyās tasthur avyathāḥ",
    "GE07mbh_09_u:022.023e": "ramaṇīye kurukṣetre puṇye svargaṃ yiyāsavaḥ",
    "GE07mbh_09_u:022.024a": "tato gāndhārarājasya putraḥ śakunir abravīt",
    "GE07mbh_09_u:022.024b-0124_01": "śakuniḥ paramayā śaktyā pāṇḍavaṃ balam ādravat",
    "GE07mbh_09_u:022.024c": "yudhyadhvam agrato yāvat pṛṣṭhato hanmi pāṇḍavān",
    "GE07mbh_09_u:022.024d-0125_01": "te yāvat pṛṣṭhato hanti pāṇḍavān raṇadurmadān",
    "GE07mbh_09_u:022.025a": "tato naḥ saṃprayātānāṃ madrayodhās tarasvinaḥ",
    "GE07mbh_09_u:022.025c": "hṛṣṭāḥ kilakilāśabdam akurvantāpare tathā",
    "GE07mbh_09_u:022.026a": "asmāṃs tu punar āsādya labdhalakṣā durāsadāḥ",
    "GE07mbh_09_u:022.026c": "śarāsanāni dhunvantaḥ śaravarṣair avākiran",
    "GE07mbh_09_u:022.027a": "tato hataṃ parais tatra madrarājabalaṃ tadā",
    "GE07mbh_09_u:022.027c": "duryodhanabalaṃ dṛṣṭvā punar āsīt parāṅmukham",
    "GE07mbh_09_u:022.028a": "gāndhārarājas tu punar vākyam āha tato balī",
    "GE07mbh_09_u:022.028c": "nivartadhvam adharmajñā yudhyadhvaṃ kiṃ sṛtena vaḥ",
    "GE07mbh_09_u:022.028d-0126_01": "suranārīratisukhaṃ vimardam evam anyathā",
    "GE07mbh_09_u:022.028d-0126_02": "utpāṭitaṃ dvāram etac chrīmat tridaśasadmanaḥ",
    "GE07mbh_09_u:022.028d-0126_03": "evam uktvā jagāmāśu śakunis tāṃ punaḥ punaḥ",
    "GE07mbh_09_u:022.028d-0126_04": "lakṣadhvajaṃ vasiṣṭhaṃ ca manonilajavaṃ mahat",
    "GE07mbh_09_u:022.029a": "anīkaṃ daśasāhasram aśvānāṃ bharatarṣabha",
    "GE07mbh_09_u:022.029c": "āsīd gāndhārarājasya vimalaprāsayodhinām",
    "GE07mbh_09_u:022.030a": "balena tena vikramya vartamāne janakṣaye",
    "GE07mbh_09_u:022.030c": "pṛṣṭhataḥ pāṇḍavānīkam abhyaghnan niśitaiḥ śaraiḥ",
    "GE07mbh_09_u:022.031a": "tad abhram iva vātena kṣipyamāṇaṃ samantataḥ",
    "GE07mbh_09_u:022.031c": "abhajyata mahārāja pāṇḍūnāṃ sumahad balam",
    "GE07mbh_09_u:022.032a": "tato yudhiṣṭhiraḥ prekṣya bhagnaṃ svabalam antikāt",
    "GE07mbh_09_u:022.032c": "abhyacodayad avyagraḥ sahadevaṃ mahābalam",
    "GE07mbh_09_u:022.033a": "asau subalaputro no jaghanaṃ pīḍya daṃśitaḥ",
    "GE07mbh_09_u:022.033c": "senāṃ nisūdayanty eṣa paśya pāṇḍava durmatim",
    "GE07mbh_09_u:022.034a": "gaccha tvaṃ draupadeyāś ca śakuniṃ saubalaṃ jahi",
    "GE07mbh_09_u:022.034c": "rathānīkam ahaṃ rakṣye pāñcālasahito 'nagha",
    "GE07mbh_09_u:022.035a": "gacchantu kuñjarāḥ sarve vājinaś ca saha tvayā",
    "GE07mbh_09_u:022.035c": "pādātāś ca trisāhasrāḥ śakuniṃ saubalaṃ jahi",
    "GE07mbh_09_u:022.035d-0127_01": "kiranto yatra caivāsmān pariśiṣṭo mahāmate",
    "GE07mbh_09_u:022.035d-0127_02": "mamānudhyānamahimā bhaviṣyati na saṃśayaḥ",
    "GE07mbh_09_u:022.035d-0127_03": "na ca śāsanakartānyas tvattas tiṣṭhati kaś cana",
    "GE07mbh_09_u:022.035d-0127_04": "yad ājñāpayasīty evam avadat prītimānasaḥ",
    "GE07mbh_09_u:022.036a": "tato gajāḥ saptaśatāś cāpapāṇibhir āsthitāḥ",
    "GE07mbh_09_u:022.036c": "pañca cāśvasahasrāṇi sahadevaś ca vīryavān",
    "GE07mbh_09_u:022.037a": "pādātāś ca trisāhasrā draupadeyāś ca sarvaśaḥ",
    "GE07mbh_09_u:022.037c": "raṇe hy abhyadravaṃs te tu śakuniṃ yuddhadurmadam",
    "GE07mbh_09_u:022.038a": "tatas tu saubalo rājann abhyatikramya pāṇḍavān",
    "GE07mbh_09_u:022.038c": "jaghāna pṛṣṭhataḥ senāṃ jayagṛdhraḥ pratāpavān",
    "GE07mbh_09_u:022.039a": "aśvārohās tu saṃrabdhāḥ pāṇḍavānāṃ tarasvinām",
    "GE07mbh_09_u:022.039c": "prāviśan saubalānīkam abhyatikramya tān rathān",
    "GE07mbh_09_u:022.040a": "te tatra sādinaḥ śūrāḥ saubalasya mahad balam",
    "GE07mbh_09_u:022.040c": "gajamadhye 'vatiṣṭhantaḥ śaravarṣair avākiran",
    "GE07mbh_09_u:022.041a": "tad udyatagadāprāsam",
    "GE07mbh_09_u:022.041c": "prāvartata mahad yuddhaṃ rājan durmantrite tava",
    "GE07mbh_09_u:022.042a": "upāramanta jyāśabdāḥ prekṣakā rathino 'bhavan",
    "GE07mbh_09_u:022.042c": "na hi sveṣāṃ pareṣāṃ vā viśeṣaḥ pratyadṛśyata",
    "GE07mbh_09_u:022.043a": "śūrabāhuvisṛṣṭānāṃ śaktīnāṃ bharatarṣabha",
    "GE07mbh_09_u:022.043c": "jyotiṣām iva saṃpātam apaśyan kurupāṇḍavāḥ",
    "GE07mbh_09_u:022.044a": "ṛṣṭibhir vimalābhiś ca tatra tatra viśāṃ pate",
    "GE07mbh_09_u:022.044c": "saṃpatantībhir ākāśam āvṛtaṃ bahv aśobhata",
    "GE07mbh_09_u:022.045a": "prāsānāṃ patatāṃ rājan rūpam āsīt samantataḥ",
    "GE07mbh_09_u:022.045c": "śalabhānām ivākāśe tadā bharatasattama",
    "GE07mbh_09_u:022.046a": "rudhirokṣitasarvāṅgā vipraviddhair niyantṛbhiḥ",
    "GE07mbh_09_u:022.046c": "hayāḥ paripatanti sma śataśo 'tha sahasraśaḥ",
    "GE07mbh_09_u:022.047a": "anyonyaparipiṣṭāś ca samāsādya parasparam",
    "GE07mbh_09_u:022.047c": "avikṣatāḥ sma dṛśyante vamanto rudhiraṃ mukhaiḥ",
    "GE07mbh_09_u:022.048a": "tato 'bhavat tamo ghoraṃ sainyena rajasā vṛte",
    "GE07mbh_09_u:022.048c": "tān apākramato 'drākṣaṃ tasmād deśād ariṃdamān",
    "GE07mbh_09_u:022.048e": "aśvān rājan manuṣyāṃś ca rajasā saṃvṛte sati",
    "GE07mbh_09_u:022.049a": "bhūmau nipatitāś cānye vamanto rudhiraṃ bahu",
    "GE07mbh_09_u:022.049c": "keśākeśisamālagnā na śekuś ceṣṭituṃ janāḥ",
    "GE07mbh_09_u:022.050a": "anyonyam aśvapṛṣṭhebhyo vikarṣanto mahābalāḥ",
    "GE07mbh_09_u:022.050c": "mallā iva samāsādya nijaghnur itaretaram",
    "GE07mbh_09_u:022.050e": "aśvaiś ca vyapakṛṣyanta bahavo 'tra gatāsavaḥ",
    "GE07mbh_09_u:022.051a": "bhūmau nipatitāś cānye bahavo vijayaiṣiṇaḥ",
    "GE07mbh_09_u:022.051c": "tatra tatra vyadṛśyanta puruṣāḥ śūramāninaḥ",
    "GE07mbh_09_u:022.052a": "raktokṣitaiś chinnabhujair apakṛṣṭaśiroruhaiḥ",
    "GE07mbh_09_u:022.052c": "vyadṛśyata mahī kīrṇā śataśo 'tha sahasraśaḥ",
    "GE07mbh_09_u:022.053a": "dūraṃ na śakyaṃ tatrāsīd gantum aśvena kena cit",
    "GE07mbh_09_u:022.053c": "sāśvārohair hatair aśvair āvṛte vasudhātale",
    "GE07mbh_09_u:022.054a": "rudhirokṣitasaṃnāhair āttaśastrair udāyudhaiḥ",
    "GE07mbh_09_u:022.054c": "nānāpraharaṇair ghoraiḥ parasparavadhaiṣibhiḥ",
    "GE07mbh_09_u:022.054e": "susaṃnikṛṣṭaiḥ saṃgrāme hatabhūyiṣṭhasainikaiḥ",
    "GE07mbh_09_u:022.055a": "sa muhūrtaṃ tato yuddhvā saubalo 'tha viśāṃ pate",
    "GE07mbh_09_u:022.055c": "ṣaṭsahasrair hayaiḥ śiṣṭair apāyāc chakunis tataḥ",
    "GE07mbh_09_u:022.056a": "tathaiva pāṇḍavānīkaṃ rudhireṇa samukṣitam",
    "GE07mbh_09_u:022.056c": "ṣaṭsahasrair hayaiḥ śiṣṭair apāyāc chrāntavāhanam",
    "GE07mbh_09_u:022.057a": "aśvārohās tu pāṇḍūnām abruvan rudhirokṣitāḥ",
    "GE07mbh_09_u:022.057b-0128_01": "śakuniṃ mārayāmo 'dya sahaputraṃ sabāndhavam",
    "GE07mbh_09_u:022.057b-0128_02": "tato duryodhanaṃ pāpaṃ pāṇḍavānāṃ prasādataḥ",
    "GE07mbh_09_u:022.057c": "susaṃnikṛṣṭāḥ saṃgrāme bhūyiṣṭhaṃ tyaktajīvitāḥ",
    "GE07mbh_09_u:022.058a": "neha śakyaṃ rathair yoddhuṃ kuta eva mahāgajaiḥ",
    "GE07mbh_09_u:022.058c": "rathān eva rathā yāntu kuñjarāḥ kuñjarān api",
    "GE07mbh_09_u:022.058d-0129_01": "vayaṃ paścād gamiṣyāmaḥ sahitās tyaktajīvitāḥ",
    "GE07mbh_09_u:022.058d-0129_02": "bhṛśaṃ palāyane tasmād upādhiṃ samupāśritāḥ",
    "GE07mbh_09_u:022.059a": "pratiyāto hi śakuniḥ svam anīkam avasthitaḥ",
    "GE07mbh_09_u:022.059c": "na punaḥ saubalo rājā yuddham abhyāgamiṣyati",
    "GE07mbh_09_u:022.060a": "tatas tu draupadeyāś ca te ca mattā mahādvipāḥ",
    "GE07mbh_09_u:022.060c": "prayayur yatra pāñcālyo dhṛṣṭadyumno mahārathaḥ",
    "GE07mbh_09_u:022.061a": "sahadevo 'pi kauravya rajomeghe samutthite",
    "GE07mbh_09_u:022.061c": "ekākī prayayau tatra yatra rājā yudhiṣṭhiraḥ",
    "GE07mbh_09_u:022.062a": "tatas teṣu prayāteṣu śakuniḥ saubalaḥ punaḥ",
    "GE07mbh_09_u:022.062c": "pārśvato 'bhyahanat kruddho dhṛṣṭadyumnasya vāhinīm",
    "GE07mbh_09_u:022.063a": "tat punas tumulaṃ yuddhaṃ prāṇāṃs tyaktvābhyavartata",
    "GE07mbh_09_u:022.063c": "tāvakānāṃ pareṣāṃ ca parasparavadhaiṣiṇām",
    "GE07mbh_09_u:022.064a": "te hy anyonyam avekṣanta tasmin vīrasamāgame",
    "GE07mbh_09_u:022.064c": "yodhāḥ paryapatan rājañ śataśo 'tha sahasraśaḥ",
    "GE07mbh_09_u:022.065a": "asibhiś chidyamānānāṃ śirasāṃ lokasaṃkṣaye",
    "GE07mbh_09_u:022.065c": "prādurāsīn mahāśabdas tālānāṃ patatām iva",
    "GE07mbh_09_u:022.066a": "vimuktānāṃ śarīrāṇāṃ bhinnānāṃ patatāṃ bhuvi",
    "GE07mbh_09_u:022.066c": "sāyudhānāṃ ca bāhūnām urūṇāṃ ca viśāṃ pate",
    "GE07mbh_09_u:022.066e": "āsīt kaṭakaṭāśabdaḥ sumahān romaharṣaṇaḥ",
    "GE07mbh_09_u:022.067a": "nighnanto niśitaiḥ śastrair bhrātṝn putrān sakhīn api",
    "GE07mbh_09_u:022.067c": "yodhāḥ paripatanti sma yathāmiṣakṛte khagāḥ",
    "GE07mbh_09_u:022.068a": "anyonyaṃ pratisaṃrabdhāḥ samāsādya parasparam",
    "GE07mbh_09_u:022.068c": "ahaṃ pūrvam ahaṃ pūrvam iti nyaghnan sahasraśaḥ",
    "GE07mbh_09_u:022.069a": "saṃghātair āsanabhraṣṭair aśvārohair gatāsubhiḥ",
    "GE07mbh_09_u:022.069c": "hayāḥ paripatanti sma śataśo 'tha sahasraśaḥ",
    "GE07mbh_09_u:022.070a": "sphuratāṃ pratipiṣṭānām aśvānāṃ śīghrasāriṇām",
    "GE07mbh_09_u:022.070c": "stanatāṃ ca manuṣyāṇāṃ saṃnaddhānāṃ viśāṃ pate",
    "GE07mbh_09_u:022.071a": "śaktyṛṣṭiprāsaśabdaś ca tumulaḥ samajāyata",
    "GE07mbh_09_u:022.071c": "bhindatāṃ paramarmāṇi rājan durmantrite tava",
    "GE07mbh_09_u:022.071d-0130_01": "evaṃ hi yodhāḥ saṃrabdhāḥ parasparasamāhatāḥ",
    "GE07mbh_09_u:022.072a": "śramābhibhūtāḥ saṃrabdhāḥ śrāntavāhāḥ pipāsitāḥ",
    "GE07mbh_09_u:022.072c": "vikṣatāś ca śitaiḥ śastrair abhyavartanta tāvakāḥ",
    "GE07mbh_09_u:022.073a": "mattā rudhiragandhena bahavo 'tra vicetasaḥ",
    "GE07mbh_09_u:022.073c": "jaghnuḥ parān svakāṃś caiva prāptān prāptān anantarān",
    "GE07mbh_09_u:022.074a": "bahavaś ca gataprāṇāḥ kṣatriyā jayagṛddhinaḥ",
    "GE07mbh_09_u:022.074c": "bhūmāv abhyapatan rājañ śaravṛṣṭibhir āvṛtāḥ",
    "GE07mbh_09_u:022.075a": "vṛkagṛdhraśṛgālānāṃ tumule modane 'hani",
    "GE07mbh_09_u:022.075c": "āsīd balakṣayo ghoras tava putrasya paśyataḥ",
    "GE07mbh_09_u:022.076a": "narāśvakāyasaṃchannā bhūmir āsīd viśāṃ pate",
    "GE07mbh_09_u:022.076c": "rudhirodakacitrā ca bhīrūṇāṃ bhayavardhinī",
    "GE07mbh_09_u:022.077a": "asibhiḥ paṭṭiśaiḥ śūlais takṣamāṇāḥ punaḥ punaḥ",
    "GE07mbh_09_u:022.077c": "tāvakāḥ pāṇḍavāś caiva nābhyavartanta bhārata",
    "GE07mbh_09_u:022.078a": "praharanto yathāśakti yāvat prāṇasya dhāraṇam",
    "GE07mbh_09_u:022.078c": "yodhāḥ paripatanti sma vamanto rudhiraṃ vraṇaiḥ",
    "GE07mbh_09_u:022.079a": "śiro gṛhītvā keśeṣu kabandhaḥ samadṛśyata",
    "GE07mbh_09_u:022.079c": "udyamya niśitaṃ khaḍgaṃ rudhireṇa samukṣitam",
    "GE07mbh_09_u:022.080a": "athotthiteṣu bahuṣu kabandheṣu janādhipa",
    "GE07mbh_09_u:022.080c": "tathā rudhiragandhena yodhāḥ kaśmalam āviśan",
    "GE07mbh_09_u:022.081a": "mandībhūte tataḥ śabde pāṇḍavānāṃ mahad balam",
    "GE07mbh_09_u:022.081c": "alpāvaśiṣṭais turagair abhyavartata saubalaḥ",
    "GE07mbh_09_u:022.082a": "tato 'bhyadhāvaṃs tvaritāḥ pāṇḍavā jayagṛddhinaḥ",
    "GE07mbh_09_u:022.082c": "padātayaś ca nāgāś ca sādinaś codyatāyudhāḥ",
    "GE07mbh_09_u:022.083a": "koṣṭakīkṛtya cāpy enaṃ parikṣipya ca sarvaśaḥ",
    "GE07mbh_09_u:022.083c": "śastrair nānāvidhair jaghnur yuddhapāraṃ titīrṣavaḥ",
    "GE07mbh_09_u:022.083d-0131_01": "drāvyamāṇaṃ balaṃ dṛṣṭvā tava putrasya paśyataḥ",
    "GE07mbh_09_u:022.084a": "tvadīyās tāṃs tu saṃprekṣya sarvataḥ samabhidrutān",
    "GE07mbh_09_u:022.084c": "sāśvapattidviparathāḥ pāṇḍavān abhidudruvuḥ",
    "GE07mbh_09_u:022.085a": "ke cit padātayaḥ padbhir muṣṭibhiś ca parasparam",
    "GE07mbh_09_u:022.085c": "nijaghnuḥ samare śūrāḥ kṣīṇaśastrās tato 'patan",
    "GE07mbh_09_u:022.086a": "rathebhyo rathinaḥ petur dvipebhyo hastisādinaḥ",
    "GE07mbh_09_u:022.086c": "vimānebhya iva bhraṣṭāḥ siddhāḥ puṇyakṣayād yathā",
    "GE07mbh_09_u:022.087a": "evam anyonyam āyastā yodhā jaghnur mahāmṛdhe",
    "GE07mbh_09_u:022.087c": "pitṝn bhrātṝn vayasyāṃś ca putrān api tathāpare",
    "GE07mbh_09_u:022.088a": "evam āsīd amaryādaṃ yuddhaṃ bharatasattama",
    "GE07mbh_09_u:022.088c": "prāsāsibāṇakalile vartamāne",
    "GE07mbh_09_u:023.001": "saṃjaya uvāca",
    "GE07mbh_09_u:023.001a": "tasmiñ śabde mṛdau jāte pāṇḍavair nihate bale",
    "GE07mbh_09_u:023.001c": "aśvaiḥ saptaśataiḥ śiṣṭair upāvartata saubalaḥ",
    "GE07mbh_09_u:023.002a": "sa yātvā vāhinīṃ tūrṇam abravīt tvarayan yudhi",
    "GE07mbh_09_u:023.002c": "yudhyadhvam iti saṃhṛṣṭāḥ punaḥ punar ariṃdamaḥ",
    "GE07mbh_09_u:023.002e": "apṛcchat kṣatriyāṃs tatra kva nu rājā mahārathaḥ",
    "GE07mbh_09_u:023.003a": "śakunes tu vacaḥ śrutvā ta ūcur bharatarṣabha",
    "GE07mbh_09_u:023.003c": "asau tiṣṭhati kauravyo raṇamadhye mahārathaḥ",
    "GE07mbh_09_u:023.004a": "yatraitat sumahac chatraṃ pūrṇacandrasamaprabham",
    "GE07mbh_09_u:023.004c": "yatraite satalatrāṇā rathās tiṣṭhanti daṃśitāḥ",
    "GE07mbh_09_u:023.005a": "yatraiṣa śabdas tumulaḥ parjanyaninadopamaḥ",
    "GE07mbh_09_u:023.005c": "tatra gaccha drutaṃ rājaṃs tato drakṣyasi kauravam",
    "GE07mbh_09_u:023.006a": "evam uktas tu taiḥ śūraiḥ śakuniḥ saubalas tadā",
    "GE07mbh_09_u:023.006c": "prayayau tatra yatrāsau putras tava narādhipa",
    "GE07mbh_09_u:023.006e": "sarvataḥ saṃvṛto vīraiḥ samareṣv anivartibhiḥ",
    "GE07mbh_09_u:023.007a": "tato duryodhanaṃ dṛṣṭvā rathānīke vyavasthitam",
    "GE07mbh_09_u:023.007c": "sarathāṃs tāvakān sarvān harṣayañ śakunis tataḥ",
    "GE07mbh_09_u:023.008a": "duryodhanam idaṃ vākyaṃ hṛṣṭarūpo viśāṃ pate",
    "GE07mbh_09_u:023.008c": "kṛtakāryam ivātmānaṃ manyamāno 'bravīn nṛpam",
    "GE07mbh_09_u:023.009a": "jahi rājan rathānīkam aśvāḥ sarve jitā mayā",
    "GE07mbh_09_u:023.009c": "nātyaktvā jīvitaṃ saṃkhye śakyo jetuṃ yudhiṣṭhiraḥ",
    "GE07mbh_09_u:023.010a": "hate tasmin rathānīke pāṇḍavenābhipālite",
    "GE07mbh_09_u:023.010c": "gajān etān haniṣyāmaḥ padātīṃś cetarāṃs tathā",
    "GE07mbh_09_u:023.011a": "śrutvā tu vacanaṃ tasya tāvakā jayagṛddhinaḥ",
    "GE07mbh_09_u:023.011c": "javenābhyapatan hṛṣṭāḥ pāṇḍavānām anīkinīm",
    "GE07mbh_09_u:023.012a": "sarve vivṛtatūṇīrāḥ pragṛhītaśarāsanāḥ",
    "GE07mbh_09_u:023.012c": "śarāsanāni dhunvānāḥ siṃhanādaṃ pracakrire",
    "GE07mbh_09_u:023.013a": "tato jyātalanirghoṣaḥ punar āsīd viśāṃ pate",
    "GE07mbh_09_u:023.013c": "prādurāsīc charāṇāṃ ca sumuktānāṃ sudāruṇaḥ",
    "GE07mbh_09_u:023.014a": "tān samīpagatān dṛṣṭvā",
    "GE07mbh_09_u:023.014c": "uvāca devakīputraṃ kuntīputro dhanaṃjayaḥ",
    "GE07mbh_09_u:023.015a": "codayāśvān asaṃbhrāntaḥ praviśaitad balārṇavam",
    "GE07mbh_09_u:023.015c": "antam adya gamiṣyāmi śatrūṇāṃ niśitaiḥ śaraiḥ",
    "GE07mbh_09_u:023.016a": "aṣṭādaśa dināny adya yuddhasyāsya janārdana",
    "GE07mbh_09_u:023.016c": "vartamānasya mahataḥ samāsādya parasparam",
    "GE07mbh_09_u:023.017a": "anantakalpā dhvajinī bhūtvā hy eṣāṃ mahātmanām",
    "GE07mbh_09_u:023.017c": "kṣayam adya gatā yuddhe paśya daivaṃ yathāvidham",
    "GE07mbh_09_u:023.018a": "samudrakalpaṃ tu balaṃ dhārtarāṣṭrasya mādhava",
    "GE07mbh_09_u:023.018c": "asmān āsādya saṃjātaṃ goṣpadopamam acyuta",
    "GE07mbh_09_u:023.019a": "hate bhīṣme ca saṃdadhyāc chivaṃ syād iha mādhava",
    "GE07mbh_09_u:023.019c": "na ca tat kṛtavān mūḍho dhārtarāṣṭraḥ subāliśaḥ",
    "GE07mbh_09_u:023.020a": "uktaṃ bhīṣmeṇa yad vākyaṃ hitaṃ pathyaṃ ca mādhava",
    "GE07mbh_09_u:023.020c": "tac cāpi nāsau kṛtavān vītabuddhiḥ suyodhanaḥ",
    "GE07mbh_09_u:023.021a": "tasmiṃs tu patite bhīṣme pracyute pṛthivītale",
    "GE07mbh_09_u:023.021c": "na jāne kāraṇaṃ kiṃ nu yena yuddham avartata",
    "GE07mbh_09_u:023.021d-0132_01": "hate droṇe ca karṇe ca bhūriśravasi saṃgare",
    "GE07mbh_09_u:023.021d-0132_02": "duḥśāsane ca śālve ca śalye ca saparicchade",
    "GE07mbh_09_u:023.021d-0132_03": "bhagadatte ca vīrendre naivāśāmyata hā raṇaḥ",
    "GE07mbh_09_u:023.021d-0132_04": "yena bhīṣmas tathā droṇaḥ kṛpo vidura eva ca",
    "GE07mbh_09_u:023.021d-0132_05": "pitā mātā śamasyārthe pratyākhyātās tu pāpinā",
    "GE07mbh_09_u:023.022a": "mūḍhāṃs tu sarvathā manye dhārtarāṣṭrān subāliśān",
    "GE07mbh_09_u:023.022c": "patite śaṃtanoḥ putre ye 'kārṣuḥ saṃyugaṃ punaḥ",
    "GE07mbh_09_u:023.023a": "anantaraṃ ca nihate droṇe brahmavidāṃ vare",
    "GE07mbh_09_u:023.023c": "rādheye ca vikarṇe ca naivāśāmyata vaiśasam",
    "GE07mbh_09_u:023.023d-0133_01": "rādheye sūtaputre ca naiva śāmyati vaiśasam",
    "GE07mbh_09_u:023.024a": "alpāvaśiṣṭe sainye 'smin sūtaputre ca pātite",
    "GE07mbh_09_u:023.024c": "saputre vai naravyāghre naivāśāmyata vaiśasam",
    "GE07mbh_09_u:023.025a": "śrutāyuṣi hate śūre jalasaṃdhe ca paurave",
    "GE07mbh_09_u:023.025c": "śrutāyudhe ca nṛpatau naivāśāmyata vaiśasam",
    "GE07mbh_09_u:023.026a": "bhūriśravasi śalye ca śālve caiva janārdana",
    "GE07mbh_09_u:023.026c": "āvantyeṣu ca vīreṣu naivāśāmyata vaiśasam",
    "GE07mbh_09_u:023.027a": "jayadrathe ca nihate rākṣase cāpy alāyudhe",
    "GE07mbh_09_u:023.027c": "bāhlike somadatte ca naivāśāmyata vaiśasam",
    "GE07mbh_09_u:023.028a": "bhagadatte hate śūre kāmboje ca sudakṣiṇe",
    "GE07mbh_09_u:023.028b-0134_01": "nānādeśasamutthe ca hate sainye pṛthagvidhe",
    "GE07mbh_09_u:023.028c": "duḥśāsane ca nihate naivāśāmyata vaiśasam",
    "GE07mbh_09_u:023.029a": "dṛṣṭvā ca nihatāñ śūrān pṛthaṅ māṇḍalikān nṛpān",
    "GE07mbh_09_u:023.029c": "balinaś ca raṇe kṛṣṇa naivāśāmyata vaiśasam",
    "GE07mbh_09_u:023.030a": "akṣauhiṇīpatīn dṛṣṭvā bhīmasenena pātitān",
    "GE07mbh_09_u:023.030c": "mohād vā yadi vā lobhān naivāśāmyata vaiśasam",
    "GE07mbh_09_u:023.030d-0135_01": "hatapravīrāṃ vidhvastāṃ dṛṣṭvā cemāṃ camūṃ raṇe",
    "GE07mbh_09_u:023.030d-0135_02": "alambuse ca nihate naiva śāmyati vaiśasam",
    "GE07mbh_09_u:023.030d-0135_03": "bhrātṝn vinihatān dṛṣṭvā vayasyān mātulān api",
    "GE07mbh_09_u:023.030d-0135_04": "putrān vinihatān saṃkhye naiva śāmyati vaiśasam",
    "GE07mbh_09_u:023.031a": "ko nu rājakule jātaḥ kauraveyo viśeṣataḥ",
    "GE07mbh_09_u:023.031c": "nirarthakaṃ mahad vairaṃ kuryād anyaḥ suyodhanāt",
    "GE07mbh_09_u:023.031d-0136_01": "nṛpapravīrān vidhvastān dṛṣṭvā cemāṃ mahācamūm",
    "GE07mbh_09_u:023.032a": "guṇato 'bhyadhikaṃ jñātvā balataḥ śauryato 'pi vā",
    "GE07mbh_09_u:023.032c": "amūḍhaḥ ko nu yudhyeta jānan prājño hitāhitam",
    "GE07mbh_09_u:023.033a": "yan na tasya mano hy āsīt tvayoktasya hitaṃ vacaḥ",
    "GE07mbh_09_u:023.033c": "praśame pāṇḍavaiḥ sārdhaṃ so 'nyasya śṛṇuyāt katham",
    "GE07mbh_09_u:023.034a": "yena śāṃtanavo bhīṣmo droṇo vidura eva ca",
    "GE07mbh_09_u:023.034c": "pratyākhyātāḥ śamasyārthe kiṃ nu tasyādya bheṣajam",
    "GE07mbh_09_u:023.035a": "maurkhyād yena pitā vṛddhaḥ pratyākhyāto janārdana",
    "GE07mbh_09_u:023.035c": "tathā mātā hitaṃ vākyaṃ bhāṣamāṇā hitaiṣiṇī",
    "GE07mbh_09_u:023.035e": "pratyākhyātā hy asatkṛtya sa kasmai rocayed vacaḥ",
    "GE07mbh_09_u:023.036a": "kulāntakaraṇo vyaktaṃ jāta eṣa janārdana",
    "GE07mbh_09_u:023.036c": "tathāsya dṛśyate ceṣṭā nītiś caiva viśāṃ pate",
    "GE07mbh_09_u:023.036e": "naiṣa dāsyati no rājyam iti me matir acyuta",
    "GE07mbh_09_u:023.037a": "ukto 'haṃ bahuśas tāta vidureṇa mahātmanā",
    "GE07mbh_09_u:023.037c": "na jīvan dāsyate bhāgaṃ dhārtarāṣṭraḥ kathaṃ cana",
    "GE07mbh_09_u:023.038a": "yāvat prāṇā dhamiṣyanti dhārtarāṣṭrasya mānada",
    "GE07mbh_09_u:023.038c": "tāvad yuṣmāsv apāpeṣu pracariṣyati pātakam",
    "GE07mbh_09_u:023.039a": "na sa yukto 'nyathā jetum ṛte yuddhena mādhava",
    "GE07mbh_09_u:023.039c": "ity abravīt sadā māṃ hi viduraḥ satyadarśanaḥ",
    "GE07mbh_09_u:023.040a": "tat sarvam adya jānāmi vyavasāyaṃ durātmanaḥ",
    "GE07mbh_09_u:023.040c": "yad uktaṃ vacanaṃ tena vidureṇa mahātmanā",
    "GE07mbh_09_u:023.041a": "yo hi śrutvā vacaḥ pathyaṃ jāmadagnyād yathātatham",
    "GE07mbh_09_u:023.041c": "avāmanyata durbuddhir dhruvaṃ nāśamukhe sthitaḥ",
    "GE07mbh_09_u:023.042a": "uktaṃ hi bahubhiḥ siddhair jātamātre suyodhane",
    "GE07mbh_09_u:023.042c": "enaṃ prāpya durātmānaṃ kṣayaṃ kṣatraṃ gamiṣyati",
    "GE07mbh_09_u:023.043a": "tad idaṃ vacanaṃ teṣāṃ niruktaṃ vai janārdana",
    "GE07mbh_09_u:023.043c": "kṣayaṃ yātā hi rājāno duryodhanakṛte bhṛśam",
    "GE07mbh_09_u:023.044a": "so 'dya sarvān raṇe yodhān nihaniṣyāmi mādhava",
    "GE07mbh_09_u:023.044c": "kṣatriyeṣu hateṣv āśu śūnye ca śibire kṛte",
    "GE07mbh_09_u:023.045a": "vadhāya cātmano 'smābhiḥ saṃyugaṃ rocayiṣyati",
    "GE07mbh_09_u:023.045c": "tad antaṃ hi bhaved vairam anumānena mādhava",
    "GE07mbh_09_u:023.046a": "evaṃ paśyāmi vārṣṇeya cintayan prajñayā svayā",
    "GE07mbh_09_u:023.046c": "vidurasya ca vākyena ceṣṭayā ca durātmanaḥ",
    "GE07mbh_09_u:023.047a": "saṃyāhi bhāratīṃ vīra yāvad dhanmi śitaiḥ śaraiḥ",
    "GE07mbh_09_u:023.047c": "duryodhanaṃ durātmānaṃ vāhinīṃ cāsya saṃyuge",
    "GE07mbh_09_u:023.048a": "kṣemam adya kariṣyāmi dharmarājasya mādhava",
    "GE07mbh_09_u:023.048c": "hatvaitad durbalaṃ sainyaṃ dhārtarāṣṭrasya paśyataḥ",
    "GE07mbh_09_u:023.049": "saṃjaya uvāca",
    "GE07mbh_09_u:023.049a": "abhīśuhasto dāśārhas tathoktaḥ savyasācinā",
    "GE07mbh_09_u:023.049c": "tad balaugham amitrāṇām abhītaḥ prāviśad raṇe",
    "GE07mbh_09_u:023.050a": "śarāsanavaraṃ ghoraṃ śaktikaṇṭakasaṃvṛtam",
    "GE07mbh_09_u:023.050c": "gadāparighapanthānaṃ rathanāgamahādrumam",
    "GE07mbh_09_u:023.051a": "hayapattilatākīrṇaṃ gāhamāno",
    "GE07mbh_09_u:023.051c": "vyacarat tatra govindo rathenātipatākinā",
    "GE07mbh_09_u:023.052a": "te hayāḥ pāṇḍurā rājan vahanto 'rjunam āhave",
    "GE07mbh_09_u:023.052c": "dikṣu sarvāsv adṛśyanta dāśārheṇa pracoditāḥ",
    "GE07mbh_09_u:023.053a": "tataḥ prāyād rathenājau savyasācī paraṃtapaḥ",
    "GE07mbh_09_u:023.053c": "kirañ śaraśatāṃs tīkṣṇān vāridhārā ivāmbudaḥ",
    "GE07mbh_09_u:023.054a": "prādurāsīn mahāñ śabdaḥ śarāṇāṃ nataparvaṇām",
    "GE07mbh_09_u:023.054c": "iṣubhiś chādyamānānāṃ samare savyasācinā",
    "GE07mbh_09_u:023.055a": "asajjantas tanutreṣu śaraughāḥ prāpatan bhuvi",
    "GE07mbh_09_u:023.055c": "indrāśanisamasparśā gāṇḍīvapreṣitāḥ śarāḥ",
    "GE07mbh_09_u:023.056a": "narān nāgān samāhatya hayāṃś cāpi viśāṃ pate",
    "GE07mbh_09_u:023.056c": "apatanta raṇe bāṇāḥ pataṃgā iva ghoṣiṇaḥ",
    "GE07mbh_09_u:023.057a": "āsīt sarvam avacchannaṃ gāṇḍīvapreṣitaiḥ śaraiḥ",
    "GE07mbh_09_u:023.057c": "na prājñāyanta samare diśo vā pradiśo 'pi vā",
    "GE07mbh_09_u:023.058a": "sarvam āsīj jagat pūrṇaṃ pārthanāmāṅkitaiḥ śaraiḥ",
    "GE07mbh_09_u:023.058c": "rukmapuṅkhais tailadhautaiḥ karmāraparimārjitaiḥ",
    "GE07mbh_09_u:023.059a": "te dahyamānāḥ pārthena pāvakeneva kuñjarāḥ",
    "GE07mbh_09_u:023.059c": "samāsīdanta kauravyā vadhyamānāḥ śitaiḥ śaraiḥ",
    "GE07mbh_09_u:023.060a": "śaracāpadharaḥ pārthaḥ prajvalann iva bhārata",
    "GE07mbh_09_u:023.060c": "dadāha samare yodhān kakṣam agnir iva jvalan",
    "GE07mbh_09_u:023.061a": "yathā vanānte vanapair visṛṣṭaḥ; kakṣaṃ dahet kṛṣṇagatiḥ saghoṣaḥ",
    "GE07mbh_09_u:023.061c": "bhūridrumaṃ śuṣkalatāvitānaṃ; bhṛśaṃ samṛddho jvalanaḥ pratāpī",
    "GE07mbh_09_u:023.062a": "evaṃ sa nārācagaṇapratāpī; śarārcir uccāvacatigmatejāḥ",
    "GE07mbh_09_u:023.062c": "dadāha sarvāṃ tava putrasenām; amṛṣyamāṇas tarasā tarasvī",
    "GE07mbh_09_u:023.063a": "tasyeṣavaḥ prāṇaharāḥ sumuktā; nāsajjan vai varmasu rukmapuṅkhāḥ",
    "GE07mbh_09_u:023.063c": "na ca dvitīyaṃ pramumoca bāṇaṃ; nare haye vā paramadvipe vā",
    "GE07mbh_09_u:023.064a": "anekarūpākṛtibhir hi bāṇair; mahārathānīkam anupraviśya",
    "GE07mbh_09_u:023.064c": "sa eva ekas tava putrasenāṃ; jaghāna daityān iva vajrapāṇiḥ",
    "GE07mbh_09_u:023.064c-0137_01": "dhanaṃjayaḥ saṃyati sāyakair vā",
    "GE07mbh_09_u:024.001": "saṃjaya uvāca",
    "GE07mbh_09_u:024.001a": "asyatāṃ yatamānānāṃ śūrāṇām anivartinām",
    "GE07mbh_09_u:024.001c": "saṃkalpam akaron moghaṃ gāṇḍīvena dhanaṃjayaḥ",
    "GE07mbh_09_u:024.002a": "indrāśanisamasparśān aviṣahyān mahaujasaḥ",
    "GE07mbh_09_u:024.002c": "visṛjan dṛśyate bāṇān dhārā muñcann ivāmbudaḥ",
    "GE07mbh_09_u:024.003a": "tat sainyaṃ bharataśreṣṭha vadhyamānaṃ kirīṭinā",
    "GE07mbh_09_u:024.003c": "saṃpradudrāva saṃgrāmāt tava putrasya paśyataḥ",
    "GE07mbh_09_u:024.003d-0138_01": "pitṝn bhrātṝn parityajya vayasyān api cāpare",
    "GE07mbh_09_u:024.004a": "hatadhuryā rathāḥ ke cid dhatasūtās tathāpare",
    "GE07mbh_09_u:024.004c": "bhagnākṣayugacakreṣāḥ ke cid āsan viśāṃ pate",
    "GE07mbh_09_u:024.005a": "anyeṣāṃ sāyakāḥ kṣīṇās tathānye śarapīḍitāḥ",
    "GE07mbh_09_u:024.005c": "akṣatā yugapat ke cit prādravan bhayapīḍitāḥ",
    "GE07mbh_09_u:024.006a": "ke cit putrān upādāya hatabhūyiṣṭhavāhanāḥ",
    "GE07mbh_09_u:024.006c": "vicukruśuḥ pitṝn anye sahāyān apare punaḥ",
    "GE07mbh_09_u:024.007a": "bāndhavāṃś ca naravyāghra bhrātṝn saṃbandhinas tathā",
    "GE07mbh_09_u:024.007c": "dudruvuḥ ke cid utsṛjya tatra tatra viśāṃ pate",
    "GE07mbh_09_u:024.008a": "bahavo 'tra bhṛśaṃ viddhā muhyamānā mahārathāḥ",
    "GE07mbh_09_u:024.008c": "niṣṭanantaḥ sma dṛśyante pārthabāṇahatā narāḥ",
    "GE07mbh_09_u:024.009a": "tān anye ratham āropya samāśvāsya muhūrtakam",
    "GE07mbh_09_u:024.009c": "viśrāntāś ca vitṛṣṇāś ca punar yuddhāya jagmire",
    "GE07mbh_09_u:024.010a": "tān apāsya gatāḥ ke cit punar eva yuyutsavaḥ",
    "GE07mbh_09_u:024.010c": "kurvantas tava putrasya śāsanaṃ yuddhadurmadāḥ",
    "GE07mbh_09_u:024.011a": "pānīyam apare pītvā paryāśvāsya ca vāhanam",
    "GE07mbh_09_u:024.011c": "varmāṇi ca samāropya ke cid bharatasattama",
    "GE07mbh_09_u:024.012a": "samāśvāsyāpare bhrātṝn nikṣipya śibire 'pi ca",
    "GE07mbh_09_u:024.012c": "putrān anye pitṝn anye punar yuddham arocayan",
    "GE07mbh_09_u:024.013a": "sajjayitvā rathān ke cid yathāmukhyaṃ viśāṃ pate",
    "GE07mbh_09_u:024.013c": "āplutya pāṇḍavānīkaṃ punar yuddham arocayan",
    "GE07mbh_09_u:024.014a": "te śūrāḥ kiṅkiṇījālaiḥ samācchannā babhāsire",
    "GE07mbh_09_u:024.014c": "trailokyavijaye yuktā yathā daiteyadānavāḥ",
    "GE07mbh_09_u:024.015a": "āgamya sahasā ke cid rathaiḥ svarṇavibhūṣitaiḥ",
    "GE07mbh_09_u:024.015c": "pāṇḍavānām anīkeṣu dhṛṣṭadyumnam ayodhayan",
    "GE07mbh_09_u:024.016a": "dhṛṣṭadyumno 'pi pāñcālyaḥ śikhaṇḍī ca mahārathaḥ",
    "GE07mbh_09_u:024.016c": "nākuliś ca śatānīko rathānīkam ayodhayan",
    "GE07mbh_09_u:024.017a": "pāñcālyas tu tataḥ kruddhaḥ sainyena mahatā vṛtaḥ",
    "GE07mbh_09_u:024.017c": "abhyadravat susaṃrabdhas tāvakān hantum udyataḥ",
    "GE07mbh_09_u:024.017d-0139_01": "abhyayus tāvakān yuddhe śataśo 'tha sahasraśaḥ",
    "GE07mbh_09_u:024.018a": "tatas tv āpatatas tasya tava putro janādhipa",
    "GE07mbh_09_u:024.018c": "bāṇasaṃghān anekān vai preṣayām āsa bhārata",
    "GE07mbh_09_u:024.018d-0140_01": "ekaikaṃ daśabhir bāṇair avidhyad bharatarṣabhaḥ",
    "GE07mbh_09_u:024.019a": "dhṛṣṭadyumnas tato rājaṃs tava putreṇa dhanvinā",
    "GE07mbh_09_u:024.019c": "nārācair bahubhiḥ kṣipraṃ bāhvor urasi cārpitaḥ",
    "GE07mbh_09_u:024.019c-0141_01": "nārācair ardhanārācair bahubhiḥ kṣiprakāribhiḥ",
    "GE07mbh_09_u:024.019d-0142_01": "vatsadantaiś ca bāṇaiś ca karmāraparimārjitaiḥ",
    "GE07mbh_09_u:024.019d-0142_02": "aśvāṃś ca caturo hatvā",
    "GE07mbh_09_u:024.020a": "so 'tividdho maheṣvāsas tottrārdita iva dvipaḥ",
    "GE07mbh_09_u:024.020c": "tasyāśvāṃś caturo bāṇaiḥ preṣayām āsa mṛtyave",
    "GE07mbh_09_u:024.020e": "sāratheś cāsya bhallena śiraḥ kāyād apāharat",
    "GE07mbh_09_u:024.021a": "tato duryodhano rājā pṛṣṭham āruhya vājinaḥ",
    "GE07mbh_09_u:024.021c": "apākrāmad dhataratho nātidūram ariṃdamaḥ",
    "GE07mbh_09_u:024.022a": "dṛṣṭvā tu hatavikrāntaṃ svam anīkaṃ mahābalaḥ",
    "GE07mbh_09_u:024.022c": "tava putro mahārāja prayayau yatra saubalaḥ",
    "GE07mbh_09_u:024.023a": "tato ratheṣu bhagneṣu trisāhasrā mahādvipāḥ",
    "GE07mbh_09_u:024.023c": "pāṇḍavān rathinaḥ pañca samantāt paryavārayan",
    "GE07mbh_09_u:024.024a": "te vṛtāḥ samare pañca gajānīkena bhārata",
    "GE07mbh_09_u:024.024c": "aśobhanta naravyāghrā grahā vyāptā ghanair iva",
    "GE07mbh_09_u:024.025a": "tato 'rjuno mahārāja labdhalakṣo mahābhujaḥ",
    "GE07mbh_09_u:024.025c": "viniryayau rathenaiva śvetāśvaḥ kṛṣṇasārathiḥ",
    "GE07mbh_09_u:024.026a": "taiḥ samantāt parivṛtaḥ kuñjaraiḥ parvatopamaiḥ",
    "GE07mbh_09_u:024.026c": "nārācair vimalais tīkṣṇair gajānīkam apothayat",
    "GE07mbh_09_u:024.027a": "tatraikabāṇanihatān apaśyāma mahāgajān",
    "GE07mbh_09_u:024.027c": "patitān pātyamānāṃś ca vibhinnān savyasācinā",
    "GE07mbh_09_u:024.028a": "bhīmasenas tu tān dṛṣṭvā nāgān mattagajopamaḥ",
    "GE07mbh_09_u:024.028c": "kareṇa gṛhya mahatīṃ gadām abhyapatad balī",
    "GE07mbh_09_u:024.028e": "avaplutya rathāt tūrṇaṃ daṇḍapāṇir ivāntakaḥ",
    "GE07mbh_09_u:024.029a": "tam udyatagadaṃ dṛṣṭvā pāṇḍavānāṃ mahāratham",
    "GE07mbh_09_u:024.029c": "vitresus tāvakāḥ sainyāḥ śakṛnmūtraṃ prasusruvuḥ",
    "GE07mbh_09_u:024.029e": "āvignaṃ ca balaṃ sarvaṃ gadāhaste vṛkodare",
    "GE07mbh_09_u:024.030a": "gadayā bhīmasenena bhinnakumbhān rajasvalān",
    "GE07mbh_09_u:024.030b-0143_01": "pātyamānān prapaśyāma līnakumbhān kṣaradvraṇān",
    "GE07mbh_09_u:024.030c": "dhāvamānān apaśyāma kuñjarān parvatopamān",
    "GE07mbh_09_u:024.031a": "pradhāvya kuñjarās te tu bhīmasenagadāhatāḥ",
    "GE07mbh_09_u:024.031c": "petur ārtasvaraṃ kṛtvā chinnapakṣā ivādrayaḥ",
    "GE07mbh_09_u:024.032a": "tān bhinnakumbhān subahūn dravamāṇān itas tataḥ",
    "GE07mbh_09_u:024.032c": "patamānāṃś ca saṃprekṣya vitresus tava sainikāḥ",
    "GE07mbh_09_u:024.033a": "yudhiṣṭhiro 'pi saṃkruddho mādrīputrau ca pāṇḍavau",
    "GE07mbh_09_u:024.033c": "gṛdhrapakṣaiḥ śitair bāṇair jaghnur vai gajayodhinaḥ",
    "GE07mbh_09_u:024.034a": "dhṛṣṭadyumnas tu samare parājitya narādhipam",
    "GE07mbh_09_u:024.034c": "apakrānte tava sute hayapṛṣṭhaṃ samāśrite",
    "GE07mbh_09_u:024.035a": "dṛṣṭvā ca pāṇḍavān sarvān kuñjaraiḥ parivāritān",
    "GE07mbh_09_u:024.035c": "dhṛṣṭadyumno mahārāja saha sarvaiḥ prabhadrakaiḥ",
    "GE07mbh_09_u:024.035e": "putraḥ pāñcālarājasya jighāṃsuḥ kuñjarān yayau",
    "GE07mbh_09_u:024.036a": "adṛṣṭvā tu rathānīke duryodhanam ariṃdamam",
    "GE07mbh_09_u:024.036c": "aśvatthāmā kṛpaś caiva kṛtavarmā ca sātvataḥ",
    "GE07mbh_09_u:024.036e": "apṛcchan kṣatriyāṃs tatra kva nu duryodhano gataḥ",
    "GE07mbh_09_u:024.037a": "apaśyamānā rājānaṃ vartamāne janakṣaye",
    "GE07mbh_09_u:024.037c": "manvānā nihataṃ tatra tava putraṃ mahārathāḥ",
    "GE07mbh_09_u:024.037e": "viṣaṇṇavadanā bhūtvā paryapṛcchanta te sutam",
    "GE07mbh_09_u:024.038a": "āhuḥ ke cid dhate sūte prayāto yatra saubalaḥ",
    "GE07mbh_09_u:024.038c": "apare tv abruvaṃs tatra kṣatriyā bhṛśavikṣatāḥ",
    "GE07mbh_09_u:024.039a": "duryodhanena kiṃ kāryaṃ drakṣyadhvaṃ yadi jīvati",
    "GE07mbh_09_u:024.039c": "yudhyadhvaṃ sahitāḥ sarve kiṃ vo rājā kariṣyati",
    "GE07mbh_09_u:024.039d-0144_01": "tatas te kṣatriyāḥ sarve svadharmeṣu vyavasthitāḥ",
    "GE07mbh_09_u:024.040a": "te kṣatriyāḥ kṣatair gātrair hatabhūyiṣṭhavāhanāḥ",
    "GE07mbh_09_u:024.040c": "śaraiḥ saṃpīḍyamānāś ca nātivyaktam ivābruvan",
    "GE07mbh_09_u:024.041a": "idaṃ sarvaṃ balaṃ hanmo yena sma parivāritāḥ",
    "GE07mbh_09_u:024.041c": "ete sarve gajān hatvā upayānti sma pāṇḍavāḥ",
    "GE07mbh_09_u:024.042a": "śrutvā tu vacanaṃ teṣām aśvatthāmā mahābalaḥ",
    "GE07mbh_09_u:024.042c": "hitvā pāñcālarājasya tad anīkaṃ durutsaham",
    "GE07mbh_09_u:024.043a": "kṛpaś ca kṛtavarmā ca prayayur yatra saubalaḥ",
    "GE07mbh_09_u:024.043c": "rathānīkaṃ parityajya śūrāḥ sudṛḍhadhanvinaḥ",
    "GE07mbh_09_u:024.044a": "tatas teṣu prayāteṣu dhṛṣṭadyumnapurogamāḥ",
    "GE07mbh_09_u:024.044c": "āyayuḥ pāṇḍavā rājan vinighnantaḥ sma tāvakān",
    "GE07mbh_09_u:024.045a": "dṛṣṭvā tu tān āpatataḥ saṃprahṛṣṭān mahārathān",
    "GE07mbh_09_u:024.045c": "parākrāntāṃs tato vīrān nirāśāñ jīvite tadā",
    "GE07mbh_09_u:024.045e": "vivarṇamukhabhūyiṣṭham abhavat tāvakaṃ balam",
    "GE07mbh_09_u:024.046a": "parikṣīṇāyudhān dṛṣṭvā tān ahaṃ parivāritān",
    "GE07mbh_09_u:024.046c": "rājan balena dvyaṅgena tyaktvā jīvitam ātmanaḥ",
    "GE07mbh_09_u:024.047a": "ātmanāpañcamo 'yudhyaṃ pāñcālasya balena ha",
    "GE07mbh_09_u:024.047c": "tasmin deśe vyavasthāpya yatra śāradvataḥ sthitaḥ",
    "GE07mbh_09_u:024.048a": "saṃprayuddhā vayaṃ pañca kirīṭiśarapīḍitāḥ",
    "GE07mbh_09_u:024.048c": "dhṛṣṭadyumnaṃ mahānīkaṃ tatra no 'bhūd raṇo mahān",
    "GE07mbh_09_u:024.048e": "jitās tena vayaṃ sarve vyapayāma raṇāt tataḥ",
    "GE07mbh_09_u:024.049a": "athāpaśyaṃ sātyakiṃ tam upāyāntaṃ mahāratham",
    "GE07mbh_09_u:024.049c": "rathaiś catuḥśatair vīro māṃ cābhyadravad āhave",
    "GE07mbh_09_u:024.050a": "dhṛṣṭadyumnād ahaṃ muktaḥ kathaṃ cic chrāntavāhanaḥ",
    "GE07mbh_09_u:024.050c": "patito mādhavānīkaṃ duṣkṛtī narakaṃ yathā",
    "GE07mbh_09_u:024.050e": "tatra yuddham abhūd ghoraṃ muhūrtam atidāruṇam",
    "GE07mbh_09_u:024.051a": "sātyakis tu mahābāhur mama hatvā paricchadam",
    "GE07mbh_09_u:024.051c": "jīvagrāham agṛhṇān māṃ mūrchitaṃ patitaṃ bhuvi",
    "GE07mbh_09_u:024.051d-0145_01": "sarve jayāya dhāvanti mayā labdho 'dya saṃjayaḥ",
    "GE07mbh_09_u:024.051d-0145_02": "iti bruvāṇaḥ śaineyo rājan mām agrahīt tadā",
    "GE07mbh_09_u:024.052a": "tato muhūrtād iva tad gajānīkam avadhyata",
    "GE07mbh_09_u:024.052c": "gadayā bhīmasenena nārācair arjunena ca",
    "GE07mbh_09_u:024.053a": "pratipiṣṭair mahānāgaiḥ samantāt parvatopamaiḥ",
    "GE07mbh_09_u:024.053c": "nātiprasiddheva gatiḥ pāṇḍavānām ajāyata",
    "GE07mbh_09_u:024.053d-0146_01": "viniryayau rathenaiva śvetāśvaḥ kṛṣṇasārathiḥ",
    "GE07mbh_09_u:024.054a": "rathamārgāṃs tataś cakre bhīmaseno mahābalaḥ",
    "GE07mbh_09_u:024.054c": "pāṇḍavānāṃ mahārāja vyapakarṣan mahāgajān",
    "GE07mbh_09_u:024.055a": "aśvatthāmā kṛpaś caiva kṛtavarmā ca sātvataḥ",
    "GE07mbh_09_u:024.055c": "apaśyanto rathānīke duryodhanam ariṃdamam",
    "GE07mbh_09_u:024.055e": "rājānaṃ mṛgayām āsus tava putraṃ mahāratham",
    "GE07mbh_09_u:024.056a": "parityajya ca pāñcālaṃ prayātā yatra saubalaḥ",
    "GE07mbh_09_u:024.056c": "rājño 'darśanasaṃvignā vartamāne janakṣaye",
    "GE07mbh_09_u:025.001": "saṃjaya uvāca",
    "GE07mbh_09_u:025.001a": "gajānīke hate tasmin pāṇḍuputreṇa bhārata",
    "GE07mbh_09_u:025.001c": "vadhyamāne bale caiva bhīmasenena saṃyuge",
    "GE07mbh_09_u:025.002a": "carantaṃ ca tathā dṛṣṭvā bhīmasenam ariṃdamam",
    "GE07mbh_09_u:025.002c": "daṇḍahastaṃ yathā kruddham antakaṃ prāṇahāriṇam",
    "GE07mbh_09_u:025.003a": "sametya samare rājan hataśeṣāḥ sutās tava",
    "GE07mbh_09_u:025.003c": "adṛśyamāne kauravye putre duryodhane tava",
    "GE07mbh_09_u:025.003e": "sodaryāḥ sahitā bhūtvā bhīmasenam upādravan",
    "GE07mbh_09_u:025.003f-0147_01": "śrutavān saṃjayaś caiva jayatsenaḥ śrutāntakaḥ",
    "GE07mbh_09_u:025.003f-0147_02": "durvimocanakaś caiva tathā durviṣaho balī",
    "GE07mbh_09_u:025.003f-0148_01": "śrutavarmā śrutarvā ca sujāto durvimocanaḥ",
    "GE07mbh_09_u:025.004a": "durmarṣaṇo mahārāja jaitro bhūribalo raviḥ",
    "GE07mbh_09_u:025.004b-0149_01": "jayatsenaḥ sujātaś ca tathā durviṣaho 'rihā",
    "GE07mbh_09_u:025.004b-0150_01": "durvimocananāmā ca duṣpradharṣas tathaiva ca",
    "GE07mbh_09_u:025.004b-0150_02": "śrutarvā ca mahābāhuḥ sarve yuddhaviśāradāḥ",
    "GE07mbh_09_u:025.004c": "ity ete sahitā bhūtvā tava putrāḥ samantataḥ",
    "GE07mbh_09_u:025.004e": "bhīmasenam abhidrutya rurudhuḥ sarvatodiśam",
    "GE07mbh_09_u:025.005a": "tato bhīmo mahārāja svarathaṃ punar āsthitaḥ",
    "GE07mbh_09_u:025.005c": "mumoca niśitān bāṇān putrāṇāṃ tava marmasu",
    "GE07mbh_09_u:025.006a": "te kīryamāṇā bhīmena putrās tava mahāraṇe",
    "GE07mbh_09_u:025.006c": "bhīmasenam apāsedhan pravaṇād iva kuñjaram",
    "GE07mbh_09_u:025.006d-0151_01": "bhīmam eva samājaghnuḥ smarantaṃ pūrvakilbiṣam",
    "GE07mbh_09_u:025.007a": "tataḥ kruddho raṇe bhīmaḥ śiro durmarṣaṇasya ha",
    "GE07mbh_09_u:025.007c": "kṣurapreṇa pramathyāśu pātayām āsa bhūtale",
    "GE07mbh_09_u:025.008a": "tato 'pareṇa bhallena sarvāvaraṇabhedinā",
    "GE07mbh_09_u:025.008c": "śrutāntam avadhīd bhīmas tava putraṃ mahārathaḥ",
    "GE07mbh_09_u:025.009a": "jayatsenaṃ tato viddhvā nārācena hasann iva",
    "GE07mbh_09_u:025.009c": "pātayām āsa kauravyaṃ rathopasthād ariṃdamaḥ",
    "GE07mbh_09_u:025.009e": "sa papāta rathād rājan bhūmau tūrṇaṃ mamāra ca",
    "GE07mbh_09_u:025.010a": "śrutarvā tu tato bhīmaṃ kruddho vivyādha māriṣa",
    "GE07mbh_09_u:025.010c": "śatena gṛdhravājānāṃ śarāṇāṃ nataparvaṇām",
    "GE07mbh_09_u:025.011a": "tataḥ kruddho raṇe bhīmo jaitraṃ bhūribalaṃ ravim",
    "GE07mbh_09_u:025.011c": "trīn etāṃs tribhir ānarchad viṣāgnipratimaiḥ śaraiḥ",
    "GE07mbh_09_u:025.012a": "te hatā nyapatan bhūmau syandanebhyo mahārathāḥ",
    "GE07mbh_09_u:025.012c": "vasante puṣpaśabalā nikṛttā iva kiṃśukāḥ",
    "GE07mbh_09_u:025.013a": "tato 'pareṇa tīkṣṇena nārācena paraṃtapaḥ",
    "GE07mbh_09_u:025.013c": "durvimocanam āhatya preṣayām āsa mṛtyave",
    "GE07mbh_09_u:025.014a": "sa hataḥ prāpatad bhūmau svarathād rathināṃ varaḥ",
    "GE07mbh_09_u:025.014c": "gires tu kūṭajo bhagno māruteneva pādapaḥ",
    "GE07mbh_09_u:025.015a": "duṣpradharṣaṃ tataś caiva sujātaṃ ca sutau tava",
    "GE07mbh_09_u:025.015c": "ekaikaṃ nyavadhīt saṃkhye dvābhyāṃ dvābhyāṃ camūmukhe",
    "GE07mbh_09_u:025.015e": "tau śilīmukhaviddhāṅgau petatū rathasattamau",
    "GE07mbh_09_u:025.016a": "tato yatantam aparam abhivīkṣya sutaṃ tava",
    "GE07mbh_09_u:025.016c": "bhallena yudhi vivyādha bhīmo durviṣahaṃ raṇe",
    "GE07mbh_09_u:025.016e": "sa papāta hato vāhāt paśyatāṃ sarvadhanvinām",
    "GE07mbh_09_u:025.017a": "dṛṣṭvā tu nihatān bhrātṝn bahūn ekena saṃyuge",
    "GE07mbh_09_u:025.017c": "amarṣavaśam āpannaḥ śrutarvā bhīmam abhyayāt",
    "GE07mbh_09_u:025.018a": "vikṣipan sumahac cāpaṃ",
    "GE07mbh_09_u:025.018c": "visṛjan sāyakāṃś caiva viṣāgnipratimān bahūn",
    "GE07mbh_09_u:025.019a": "sa tu rājan dhanuś chittvā pāṇḍavasya mahāmṛdhe",
    "GE07mbh_09_u:025.019c": "athainaṃ chinnadhanvānaṃ viṃśatyā samavākirat",
    "GE07mbh_09_u:025.020a": "tato 'nyad dhanur ādāya bhīmaseno mahārathaḥ",
    "GE07mbh_09_u:025.020c": "avākirat tava sutaṃ tiṣṭha tiṣṭheti cābravīt",
    "GE07mbh_09_u:025.021a": "mahad āsīt tayor yuddhaṃ citrarūpaṃ bhayānakam",
    "GE07mbh_09_u:025.021c": "yādṛśaṃ samare pūrvaṃ jambhavāsavayor abhūt",
    "GE07mbh_09_u:025.022a": "tayos tatra śarair muktair yamadaṇḍanibhaiḥ śubhaiḥ",
    "GE07mbh_09_u:025.022a-0152_01": "**** **** avacchannā dharābhavat",
    "GE07mbh_09_u:025.022c": "samācchannā dharā sarvā khaṃ ca sarvā diśas tathā",
    "GE07mbh_09_u:025.023a": "tataḥ śrutarvā saṃkruddho dhanur āyamya sāyakaiḥ",
    "GE07mbh_09_u:025.023c": "bhīmasenaṃ raṇe rājan bāhvor urasi cārpayat",
    "GE07mbh_09_u:025.024a": "so 'tividdho mahārāja tava putreṇa dhanvinā",
    "GE07mbh_09_u:025.024c": "bhīmaḥ saṃcukṣubhe kruddhaḥ parvaṇīva mahodadhiḥ",
    "GE07mbh_09_u:025.025a": "tato bhīmo ruṣāviṣṭaḥ putrasya tava māriṣa",
    "GE07mbh_09_u:025.025c": "sārathiṃ caturaś cāśvān bāṇair ninye yamakṣayam",
    "GE07mbh_09_u:025.026a": "virathaṃ taṃ samālakṣya viśikhair lomavāhibhiḥ",
    "GE07mbh_09_u:025.026c": "avākirad ameyātmā darśayan pāṇilāghavam",
    "GE07mbh_09_u:025.027a": "śrutarvā viratho rājann ādade khaḍgacarmaṇī",
    "GE07mbh_09_u:025.027c": "athāsyādadataḥ khaḍgaṃ śatacandraṃ ca bhānumat",
    "GE07mbh_09_u:025.027e": "kṣurapreṇa śiraḥ kāyāt pātayām āsa pāṇḍavaḥ",
    "GE07mbh_09_u:025.028a": "chinnottamāṅgasya tataḥ kṣurapreṇa mahātmanaḥ",
    "GE07mbh_09_u:025.028c": "papāta kāyaḥ sa rathād vasudhām anunādayan",
    "GE07mbh_09_u:025.029a": "tasmin nipatite vīre tāvakā bhayamohitāḥ",
    "GE07mbh_09_u:025.029c": "abhyadravanta saṃgrāme bhīmasenaṃ yuyutsavaḥ",
    "GE07mbh_09_u:025.030a": "tān āpatata evāśu hataśeṣād balārṇavāt",
    "GE07mbh_09_u:025.030c": "daṃśitaḥ pratijagrāha bhīmasenaḥ",
    "GE07mbh_09_u:025.030e": "te tu taṃ vai samāsādya parivavruḥ samantataḥ",
    "GE07mbh_09_u:025.031a": "tatas tu saṃvṛto bhīmas tāvakair niśitaiḥ śaraiḥ",
    "GE07mbh_09_u:025.031c": "pīḍayām āsa tān sarvān sahasrākṣa ivāsurān",
    "GE07mbh_09_u:025.032a": "tataḥ pañcaśatān hatvā savarūthān mahārathān",
    "GE07mbh_09_u:025.032c": "jaghāna kuñjarānīkaṃ punaḥ saptaśataṃ yudhi",
    "GE07mbh_09_u:025.033a": "hatvā daśa sahasrāṇi pattīnāṃ parameṣubhiḥ",
    "GE07mbh_09_u:025.033c": "vājināṃ ca śatāny aṣṭau pāṇḍavaḥ sma virājate",
    "GE07mbh_09_u:025.034a": "bhīmasenas tu kaunteyo hatvā yuddhe sutāṃs tava",
    "GE07mbh_09_u:025.034c": "mene kṛtārtham ātmānaṃ saphalaṃ janma ca prabho",
    "GE07mbh_09_u:025.035a": "taṃ tathā yudhyamānaṃ ca vinighnantaṃ ca tāvakān",
    "GE07mbh_09_u:025.035c": "īkṣituṃ notsahante sma tava sainyāni bhārata",
    "GE07mbh_09_u:025.036a": "vidrāvya tu kurūn sarvāṃs tāṃś ca hatvā padānugān",
    "GE07mbh_09_u:025.036c": "dorbhyāṃ śabdaṃ tataś cakre trāsayāno mahādvipān",
    "GE07mbh_09_u:025.037a": "hatabhūyiṣṭhayodhā tu tava senā viśāṃ pate",
    "GE07mbh_09_u:025.037c": "kiṃciccheṣā mahārāja kṛpaṇā samapadyata",
    "GE07mbh_09_u:026.001": "saṃjaya uvāca",
    "GE07mbh_09_u:026.001a": "duryodhano mahārāja sudarśaś cāpi te sutaḥ",
    "GE07mbh_09_u:026.001c": "hataśeṣau tadā saṃkhye vājimadhye vyavasthitau",
    "GE07mbh_09_u:026.002a": "tato duryodhanaṃ dṛṣṭvā vājimadhye vyavasthitam",
    "GE07mbh_09_u:026.002c": "uvāca devakīputraḥ kuntīputraṃ dhanaṃjayam",
    "GE07mbh_09_u:026.003a": "śatravo hatabhūyiṣṭhā jñātayaḥ paripālitāḥ",
    "GE07mbh_09_u:026.003c": "gṛhītvā saṃjayaṃ cāsau nivṛttaḥ śinipuṃgavaḥ",
    "GE07mbh_09_u:026.004a": "pariśrāntaś ca nakulaḥ sahadevaś ca bhārata",
    "GE07mbh_09_u:026.004c": "yodhayitvā raṇe pāpān dhārtarāṣṭrapadānugān",
    "GE07mbh_09_u:026.005a": "suyodhanam abhityajya traya ete vyavasthitāḥ",
    "GE07mbh_09_u:026.005c": "kṛpaś ca kṛtavarmā ca drauṇiś caiva mahārathaḥ",
    "GE07mbh_09_u:026.006a": "asau tiṣṭhati pāñcālyaḥ śriyā paramayā yutaḥ",
    "GE07mbh_09_u:026.006c": "duryodhanabalaṃ hatvā saha sarvaiḥ prabhadrakaiḥ",
    "GE07mbh_09_u:026.007a": "asau duryodhanaḥ pārtha vājimadhye vyavasthitaḥ",
    "GE07mbh_09_u:026.007c": "chatreṇa dhriyamāṇena prekṣamāṇo muhur muhuḥ",
    "GE07mbh_09_u:026.008a": "prativyūhya balaṃ sarvaṃ raṇamadhye vyavasthitaḥ",
    "GE07mbh_09_u:026.008c": "enaṃ hatvā śitair bāṇaiḥ kṛtakṛtyo bhaviṣyasi",
    "GE07mbh_09_u:026.009a": "gajānīkaṃ hataṃ dṛṣṭvā tvāṃ ca prāptam ariṃdama",
    "GE07mbh_09_u:026.009c": "yāvan na vidravanty ete tāvaj jahi suyodhanam",
    "GE07mbh_09_u:026.010a": "yātu kaś cit tu pāñcālyaṃ kṣipram āgamyatām iti",
    "GE07mbh_09_u:026.010c": "pariśrāntabalas tāta naiṣa mucyeta kilbiṣī",
    "GE07mbh_09_u:026.011a": "tava hatvā balaṃ sarvaṃ saṃgrāme dhṛtarāṣṭrajaḥ",
    "GE07mbh_09_u:026.011c": "jitān pāṇḍusutān matvā rūpaṃ dhārayate mahat",
    "GE07mbh_09_u:026.011d-0153_01": "yathā daityacamūṃ hatvā purā śakro mahābalaḥ",
    "GE07mbh_09_u:026.012a": "nihataṃ svabalaṃ dṛṣṭvā pīḍitaṃ cāpi pāṇḍavaiḥ",
    "GE07mbh_09_u:026.012c": "dhruvam eṣyati saṃgrāme vadhāyaivātmano nṛpaḥ",
    "GE07mbh_09_u:026.013a": "evam uktaḥ phalgunas tu kṛṣṇaṃ vacanam abravīt",
    "GE07mbh_09_u:026.013c": "dhṛtarāṣṭrasutāḥ sarve hatā bhīmena mānada",
    "GE07mbh_09_u:026.013e": "yāv etāv āsthitau kṛṣṇa tāv adya na bhaviṣyataḥ",
    "GE07mbh_09_u:026.014a": "hato bhīṣmo hato droṇaḥ karṇo vaikartano hataḥ",
    "GE07mbh_09_u:026.014c": "madrarājo hataḥ śalyo hataḥ kṛṣṇa jayadrathaḥ",
    "GE07mbh_09_u:026.015a": "hayāḥ pañcaśatāḥ śiṣṭāḥ śakuneḥ saubalasya ca",
    "GE07mbh_09_u:026.015c": "rathānāṃ tu śate śiṣṭe dve eva tu janārdana",
    "GE07mbh_09_u:026.015e": "dantināṃ ca śataṃ sāgraṃ trisāhasrāḥ padātayaḥ",
    "GE07mbh_09_u:026.016a": "aśvatthāmā kṛpaś caiva trigartādhipatis tathā",
    "GE07mbh_09_u:026.016c": "ulūkaḥ śakuniś caiva kṛtavarmā ca sātvataḥ",
    "GE07mbh_09_u:026.017a": "etad balam abhūc cheṣaṃ dhārtarāṣṭrasya mādhava",
    "GE07mbh_09_u:026.017c": "mokṣo na nūnaṃ kālād dhi vidyate bhuvi kasya cit",
    "GE07mbh_09_u:026.018a": "tathā vinihate sainye paśya duryodhanaṃ sthitam",
    "GE07mbh_09_u:026.018c": "adyāhnā hi mahārājo hatāmitro bhaviṣyati",
    "GE07mbh_09_u:026.019a": "na hi me mokṣyate kaś cit pareṣām iti cintaye",
    "GE07mbh_09_u:026.019c": "ye tv adya samaraṃ kṛṣṇa na hāsyanti raṇotkaṭāḥ",
    "GE07mbh_09_u:026.019e": "tān vai sarvān haniṣyāmi yady api syur amānuṣāḥ",
    "GE07mbh_09_u:026.020a": "adya yuddhe susaṃkruddho dīrghaṃ rājñaḥ prajāgaram",
    "GE07mbh_09_u:026.020c": "apaneṣyāmi gāndhāraṃ pātayitvā śitaiḥ śaraiḥ",
    "GE07mbh_09_u:026.021a": "nikṛtyā vai durācāro yāni ratnāni saubalaḥ",
    "GE07mbh_09_u:026.021c": "sabhāyām aharad dyūte punas tāny āharāmy aham",
    "GE07mbh_09_u:026.022a": "adya tā api vetsyanti sarvā nāgapurastriyaḥ",
    "GE07mbh_09_u:026.022c": "śrutvā patīṃś ca putrāṃś ca pāṇḍavair nihatān yudhi",
    "GE07mbh_09_u:026.023a": "samāptam adya vai karma sarvaṃ kṛṣṇa bhaviṣyati",
    "GE07mbh_09_u:026.023c": "adya duryodhano dīptāṃ śriyaṃ prāṇāṃś ca tyakṣyati",
    "GE07mbh_09_u:026.024a": "nāpayāti bhayāt kṛṣṇa saṃgrāmād yadi cen mama",
    "GE07mbh_09_u:026.024c": "nihataṃ viddhi vārṣṇeya dhārtarāṣṭraṃ subāliśam",
    "GE07mbh_09_u:026.025a": "mama hy etad aśaktaṃ vai vājivṛndam ariṃdama",
    "GE07mbh_09_u:026.025c": "soḍhuṃ jyātalanirghoṣaṃ yāhi yāvan nihanmy aham",
    "GE07mbh_09_u:026.026a": "evam uktas tu dāśārhaḥ pāṇḍavena yaśasvinā",
    "GE07mbh_09_u:026.026c": "acodayad dhayān rājan duryodhanabalaṃ prati",
    "GE07mbh_09_u:026.027a": "tad anīkam abhiprekṣya trayaḥ sajjā mahārathāḥ",
    "GE07mbh_09_u:026.027c": "bhīmaseno 'rjunaś caiva sahadevaś ca māriṣa",
    "GE07mbh_09_u:026.027e": "prayayuḥ siṃhanādena duryodhanajighāṃsayā",
    "GE07mbh_09_u:026.028a": "tān prekṣya sahitān sarvāñ javenodyatakārmukān",
    "GE07mbh_09_u:026.028c": "saubalo 'bhyadravad yuddhe pāṇḍavān ātatāyinaḥ",
    "GE07mbh_09_u:026.029a": "sudarśanas tava suto bhīmasenaṃ samabhyayāt",
    "GE07mbh_09_u:026.029c": "suśarmā śakuniś caiva yuyudhāte kirīṭinā",
    "GE07mbh_09_u:026.029e": "sahadevaṃ tava suto hayapṛṣṭhagato 'bhyayāt",
    "GE07mbh_09_u:026.030a": "tato hy ayatnataḥ kṣipraṃ tava putro janādhipa",
    "GE07mbh_09_u:026.030c": "prāsena sahadevasya śirasi prāharad bhṛśam",
    "GE07mbh_09_u:026.031a": "sopāviśad rathopasthe tava putreṇa tāḍitaḥ",
    "GE07mbh_09_u:026.031c": "rudhirāplutasarvāṅga āśīviṣa iva śvasan",
    "GE07mbh_09_u:026.032a": "pratilabhya tataḥ saṃjñāṃ sahadevo viśāṃ pate",
    "GE07mbh_09_u:026.032c": "duryodhanaṃ śarais tīkṣṇaiḥ saṃkruddhaḥ samavākirat",
    "GE07mbh_09_u:026.033a": "pārtho 'pi yudhi vikramya kuntīputro dhanaṃjayaḥ",
    "GE07mbh_09_u:026.033c": "śūrāṇām aśvapṛṣṭhebhyaḥ śirāṃsi nicakarta ha",
    "GE07mbh_09_u:026.034a": "tad anīkaṃ tadā pārtho vyadhamad bahubhiḥ śaraiḥ",
    "GE07mbh_09_u:026.034c": "pātayitvā hayān sarvāṃs trigartānāṃ rathān yayau",
    "GE07mbh_09_u:026.035a": "tatas te sahitā bhūtvā trigartānāṃ mahārathāḥ",
    "GE07mbh_09_u:026.035c": "arjunaṃ vāsudevaṃ ca śaravarṣair avākiran",
    "GE07mbh_09_u:026.036a": "satyakarmāṇam ākṣipya kṣurapreṇa mahāyaśāḥ",
    "GE07mbh_09_u:026.036c": "tato 'sya syandanasyeṣāṃ cicchide pāṇḍunandanaḥ",
    "GE07mbh_09_u:026.037a": "śilāśitena ca vibho kṣurapreṇa mahāyaśāḥ",
    "GE07mbh_09_u:026.037c": "śiraś ciccheda prahasaṃs",
    "GE07mbh_09_u:026.037d-0154_01": "hāhākāras tato jāto hate vīre suśarmaṇi",
    "GE07mbh_09_u:026.037d-0154_02": "tāvakānāṃ balaughānāṃ rājan durmantritāt tava",
    "GE07mbh_09_u:026.038a": "satyeṣum atha cādatta yodhānāṃ miṣatāṃ tataḥ",
    "GE07mbh_09_u:026.038c": "yathā siṃho vane rājan mṛgaṃ paribubhukṣitaḥ",
    "GE07mbh_09_u:026.039a": "taṃ nihatya tataḥ pārthaḥ suśarmāṇaṃ tribhiḥ śaraiḥ",
    "GE07mbh_09_u:026.039c": "viddhvā tān ahanat sarvān rathān rukmavibhūṣitān",
    "GE07mbh_09_u:026.040a": "tatas tu pratvaran pārtho dīrghakālaṃ susaṃbhṛtam",
    "GE07mbh_09_u:026.040c": "muñcan krodhaviṣaṃ tīkṣṇaṃ prasthalādhipatiṃ prati",
    "GE07mbh_09_u:026.041a": "tam arjunaḥ pṛṣatkānāṃ śatena bharatarṣabha",
    "GE07mbh_09_u:026.041c": "pūrayitvā tato vāhān nyahanat tasya dhanvinaḥ",
    "GE07mbh_09_u:026.042a": "tataḥ śaraṃ samādāya yamadaṇḍopamaṃ śitam",
    "GE07mbh_09_u:026.042c": "suśarmāṇaṃ samuddiśya cikṣepāśu hasann iva",
    "GE07mbh_09_u:026.043a": "sa śaraḥ preṣitas tena krodhadīptena dhanvinā",
    "GE07mbh_09_u:026.043c": "suśarmāṇaṃ samāsādya bibheda hṛdayaṃ raṇe",
    "GE07mbh_09_u:026.044a": "sa gatāsur mahārāja papāta dharaṇītale",
    "GE07mbh_09_u:026.044c": "nandayan pāṇḍavān sarvān vyathayaṃś cāpi tāvakān",
    "GE07mbh_09_u:026.045a": "suśarmāṇaṃ raṇe hatvā putrān asya mahārathān",
    "GE07mbh_09_u:026.045c": "sapta cāṣṭau ca triṃśac ca sāyakair anayat kṣayam",
    "GE07mbh_09_u:026.046a": "tato 'sya niśitair bāṇaiḥ sarvān hatvā padānugān",
    "GE07mbh_09_u:026.046c": "abhyagād bhāratīṃ senāṃ hataśeṣāṃ mahārathaḥ",
    "GE07mbh_09_u:026.047a": "bhīmas tu samare kruddhaḥ putraṃ tava janādhipa",
    "GE07mbh_09_u:026.047c": "sudarśanam adṛśyaṃ taṃ śaraiś cakre hasann iva",
    "GE07mbh_09_u:026.048a": "tato 'sya prahasan kruddhaḥ śiraḥ kāyād apāharat",
    "GE07mbh_09_u:026.048c": "kṣurapreṇa sutīkṣṇena sa hataḥ prāpatad bhuvi",
    "GE07mbh_09_u:026.049a": "tasmiṃs tu nihate vīre tatas tasya padānugāḥ",
    "GE07mbh_09_u:026.049a-0155_01": "**** **** tad anīkavanaṃ mahat",
    "GE07mbh_09_u:026.049a-0155_02": "adahad bhīmasenas tu helayā bāṇavahninā",
    "GE07mbh_09_u:026.049c": "parivavrū raṇe bhīmaṃ kiranto viśikhāñ śitān",
    "GE07mbh_09_u:026.050a": "tatas tu niśitair bāṇais tad anīkaṃ vṛkodaraḥ",
    "GE07mbh_09_u:026.050c": "indrāśanisamasparśaiḥ samantāt paryavākirat",
    "GE07mbh_09_u:026.050e": "tataḥ kṣaṇena tad bhīmo nyahanad bharatarṣabha",
    "GE07mbh_09_u:026.051a": "teṣu tūtsādyamāneṣu senādhyakṣā mahābalāḥ",
    "GE07mbh_09_u:026.051c": "bhīmasenaṃ samāsādya tato 'yudhyanta bhārata",
    "GE07mbh_09_u:026.051e": "tāṃs tu sarvāñ śarair ghorair avākirata pāṇḍavaḥ",
    "GE07mbh_09_u:026.052a": "tathaiva tāvakā rājan pāṇḍaveyān mahārathān",
    "GE07mbh_09_u:026.052c": "śaravarṣeṇa mahatā samantāt paryavārayan",
    "GE07mbh_09_u:026.053a": "vyākulaṃ tad abhūt sarvaṃ pāṇḍavānāṃ paraiḥ saha",
    "GE07mbh_09_u:026.053c": "tāvakānāṃ ca samare pāṇḍaveyair yuyutsatām",
    "GE07mbh_09_u:026.054a": "tatra yodhās tadā petuḥ parasparasamāhatāḥ",
    "GE07mbh_09_u:026.054c": "ubhayoḥ senayo rājan saṃśocantaḥ sma bāndhavān",
    "GE07mbh_09_u:027.001": "saṃjaya uvāca",
    "GE07mbh_09_u:027.001a": "tasmin pravṛtte saṃgrāme naravājigajakṣaye",
    "GE07mbh_09_u:027.001c": "śakuniḥ saubalo rājan sahadevaṃ samabhyayāt",
    "GE07mbh_09_u:027.002a": "tato 'syāpatatas tūrṇaṃ sahadevaḥ pratāpavān",
    "GE07mbh_09_u:027.002c": "śaraughān preṣayām āsa pataṃgān iva śīghragān",
    "GE07mbh_09_u:027.002e": "ulūkaś ca raṇe bhīmaṃ vivyādha daśabhiḥ śaraiḥ",
    "GE07mbh_09_u:027.003a": "śakunis tu mahārāja bhīmaṃ viddhvā tribhiḥ śaraiḥ",
    "GE07mbh_09_u:027.003c": "sāyakānāṃ navatyā vai sahadevam avākirat",
    "GE07mbh_09_u:027.004a": "te śūrāḥ samare rājan samāsādya parasparam",
    "GE07mbh_09_u:027.004c": "vivyadhur niśitair bāṇaiḥ kaṅkabarhiṇavājitaiḥ",
    "GE07mbh_09_u:027.004e": "svarṇapuṅkhaiḥ śilādhautair ā karṇāt prahitaiḥ śaraiḥ",
    "GE07mbh_09_u:027.005a": "teṣāṃ cāpabhujotsṛṣṭā śaravṛṣṭir viśāṃ pate",
    "GE07mbh_09_u:027.005c": "ācchādayad diśaḥ sarvā dhārābhir iva toyadaḥ",
    "GE07mbh_09_u:027.006a": "tataḥ kruddho raṇe bhīmaḥ sahadevaś ca bhārata",
    "GE07mbh_09_u:027.006c": "ceratuḥ kadanaṃ saṃkhye kurvantau sumahābalau",
    "GE07mbh_09_u:027.007a": "tābhyāṃ śaraśataiś channaṃ tad balaṃ tava bhārata",
    "GE07mbh_09_u:027.007c": "andhakāram ivākāśam abhavat tatra tatra ha",
    "GE07mbh_09_u:027.008a": "aśvair viparidhāvadbhiḥ śaracchannair viśāṃ pate",
    "GE07mbh_09_u:027.008c": "tatra tatra kṛto mārgo vikarṣadbhir hatān bahūn",
    "GE07mbh_09_u:027.009a": "nihatānāṃ hayānāṃ ca sahaiva hayayodhibhiḥ",
    "GE07mbh_09_u:027.009c": "varmabhir vinikṛttaiś ca prāsaiś chinnaiś ca māriṣa",
    "GE07mbh_09_u:027.009d-0156_01": "ṛṣṭibhiḥ śaktibhiś caiva tomaraiś ca paraṃtapa",
    "GE07mbh_09_u:027.009e": "saṃchannā pṛthivī jajñe kusumaiḥ śabalā iva",
    "GE07mbh_09_u:027.010a": "yodhās tatra mahārāja samāsādya parasparam",
    "GE07mbh_09_u:027.010c": "vyacaranta raṇe kruddhā vinighnantaḥ parasparam",
    "GE07mbh_09_u:027.011a": "udvṛttanayanai roṣāt saṃdaṣṭauṣṭhapuṭair mukhaiḥ",
    "GE07mbh_09_u:027.011c": "sakuṇḍalair mahī channā padmakiñjalkasaṃnibhaiḥ",
    "GE07mbh_09_u:027.012a": "bhujaiś chinnair mahārāja nāgarājakaropamaiḥ",
    "GE07mbh_09_u:027.012c": "sāṅgadaiḥ satanutraiś ca sāsiprāsaparaśvadhaiḥ",
    "GE07mbh_09_u:027.013a": "kabandhair utthitaiś chinnair nṛtyadbhiś cāparair yudhi",
    "GE07mbh_09_u:027.013c": "kravyādagaṇasaṃkīrṇā ghorābhūt pṛthivī vibho",
    "GE07mbh_09_u:027.014a": "alpāvaśiṣṭe sainye tu kauraveyān mahāhave",
    "GE07mbh_09_u:027.014c": "prahṛṣṭāḥ pāṇḍavā bhūtvā ninyire yamasādanam",
    "GE07mbh_09_u:027.015a": "etasminn antare śūraḥ saubaleyaḥ pratāpavān",
    "GE07mbh_09_u:027.015c": "prāsena sahadevasya śirasi prāharad bhṛśam",
    "GE07mbh_09_u:027.015e": "sa vihvalo mahārāja rathopastha upāviśat",
    "GE07mbh_09_u:027.016a": "sahadevaṃ tathā dṛṣṭvā bhīmasenaḥ pratāpavān",
    "GE07mbh_09_u:027.016c": "sarvasainyāni saṃkruddho vārayām āsa bhārata",
    "GE07mbh_09_u:027.017a": "nirbibheda ca nārācaiḥ śataśo 'tha sahasraśaḥ",
    "GE07mbh_09_u:027.017c": "vinirbhidyākaroc caiva siṃhanādam ariṃdama",
    "GE07mbh_09_u:027.018a": "tena śabdena vitrastāḥ sarve sahayavāraṇāḥ",
    "GE07mbh_09_u:027.018c": "prādravan sahasā bhītāḥ śakuneś ca padānugāḥ",
    "GE07mbh_09_u:027.019a": "prabhagnān atha tān dṛṣṭvā rājā duryodhano 'bravīt",
    "GE07mbh_09_u:027.019c": "nivartadhvam adharmajñā yudhyadhvaṃ kiṃ sṛtena vaḥ",
    "GE07mbh_09_u:027.020a": "iha kīrtiṃ samādhāya pretya lokān samaśnute",
    "GE07mbh_09_u:027.020c": "prāṇāñ jahāti yo vīro yudhi pṛṣṭham adarśayan",
    "GE07mbh_09_u:027.020d-0157_01": "śūliyāsa[pāśa?]m atikramya śakralokaṃ samaśnute",
    "GE07mbh_09_u:027.021a": "evam uktās tu te rājñā saubalasya padānugāḥ",
    "GE07mbh_09_u:027.021c": "pāṇḍavān abhyavartanta mṛtyuṃ kṛtvā nivartanam",
    "GE07mbh_09_u:027.022a": "dravadbhis tatra rājendra kṛtaḥ śabdo 'tidāruṇaḥ",
    "GE07mbh_09_u:027.022c": "kṣubdhasāgarasaṃkāśaḥ kṣubhitaḥ sarvato 'bhavat",
    "GE07mbh_09_u:027.023a": "tāṃs tadāpatato dṛṣṭvā saubalasya padānugān",
    "GE07mbh_09_u:027.023c": "pratyudyayur mahārāja pāṇḍavā vijaye vṛtāḥ",
    "GE07mbh_09_u:027.024a": "pratyāśvasya ca durdharṣaḥ sahadevo viśāṃ pate",
    "GE07mbh_09_u:027.024c": "śakuniṃ daśabhir viddhvā hayāṃś cāsya tribhiḥ śaraiḥ",
    "GE07mbh_09_u:027.024e": "dhanuś ciccheda ca śaraiḥ saubalasya hasann iva",
    "GE07mbh_09_u:027.025a": "athānyad dhanur ādāya śakunir yuddhadurmadaḥ",
    "GE07mbh_09_u:027.025b-0158_01": "sahadevaṃ cābhyavarṣac charaiḥ saṃnataparvabhiḥ",
    "GE07mbh_09_u:027.025b-0158_02": "ulūkaś ca tato rājan krodhena mahatā yutaḥ",
    "GE07mbh_09_u:027.025c": "vivyādha nakulaṃ ṣaṣṭyā bhīmasenaṃ ca saptabhiḥ",
    "GE07mbh_09_u:027.026a": "ulūko 'pi mahārāja bhīmaṃ vivyādha saptabhiḥ",
    "GE07mbh_09_u:027.026c": "sahadevaṃ ca saptatyā parīpsan pitaraṃ raṇe",
    "GE07mbh_09_u:027.027a": "taṃ bhīmasenaḥ samare vivyādha niśitaiḥ śaraiḥ",
    "GE07mbh_09_u:027.027c": "śakuniṃ ca catuḥṣaṣṭyā pārśvasthāṃś ca tribhis tribhiḥ",
    "GE07mbh_09_u:027.028a": "te hanyamānā bhīmena nārācais tailapāyitaiḥ",
    "GE07mbh_09_u:027.028b-0159_01": "pradudruvur mahārāja bhīmasenabhayārditāḥ",
    "GE07mbh_09_u:027.028b-0159_02": "ulūkas tu tataḥ kruddho dhanur udyamya māriṣa",
    "GE07mbh_09_u:027.028b-0160_01": "gatotsāhā mahārāja dudruvur bhayapīḍitāḥ",
    "GE07mbh_09_u:027.028b-0160_02": "ulūkas tu śitair bāṇaiḥ sahadevam avidhyata",
    "GE07mbh_09_u:027.028c": "sahadevaṃ raṇe kruddhāś chādayañ śaravṛṣṭibhiḥ",
    "GE07mbh_09_u:027.028e": "parvataṃ vāridhārābhiḥ savidyuta ivāmbudāḥ",
    "GE07mbh_09_u:027.029a": "tato 'syāpatataḥ śūraḥ sahadevaḥ pratāpavān",
    "GE07mbh_09_u:027.029c": "ulūkasya mahārāja bhallenāpāharac chiraḥ",
    "GE07mbh_09_u:027.030a": "sa jagāma rathād bhūmiṃ sahadevena pātitaḥ",
    "GE07mbh_09_u:027.030c": "rudhirāplutasarvāṅgo nandayan pāṇḍavān yudhi",
    "GE07mbh_09_u:027.031a": "putraṃ tu nihataṃ dṛṣṭvā śakunis tatra bhārata",
    "GE07mbh_09_u:027.031c": "sāśrukaṇṭho viniḥśvasya kṣattur vākyam anusmaran",
    "GE07mbh_09_u:027.032a": "cintayitvā muhūrtaṃ sa bāṣpapūrṇekṣaṇaḥ śvasan",
    "GE07mbh_09_u:027.032c": "sahadevaṃ samāsādya tribhir vivyādha sāyakaiḥ",
    "GE07mbh_09_u:027.033a": "tān apāsya śarān muktāñ śarasaṃghaiḥ pratāpavān",
    "GE07mbh_09_u:027.033c": "sahadevo mahārāja dhanuś ciccheda saṃyuge",
    "GE07mbh_09_u:027.034a": "chinne dhanuṣi rājendra śakuniḥ saubalas tadā",
    "GE07mbh_09_u:027.034c": "pragṛhya vipulaṃ khaḍgaṃ sahadevāya prāhiṇot",
    "GE07mbh_09_u:027.035a": "tam āpatantaṃ sahasā ghorarūpaṃ viśāṃ pate",
    "GE07mbh_09_u:027.035c": "dvidhā ciccheda samare saubalasya hasann iva",
    "GE07mbh_09_u:027.036a": "asiṃ dṛṣṭvā dvidhā chinnaṃ pragṛhya mahatīṃ gadām",
    "GE07mbh_09_u:027.036c": "prāhiṇot sahadevāya sā moghā nyapatad bhuvi",
    "GE07mbh_09_u:027.036d-0161_01": "tato gāndhāranṛpatiḥ kṛtapraticikīrṣayā",
    "GE07mbh_09_u:027.037a": "tataḥ śaktiṃ mahāghorāṃ kālarātrim ivodyatām",
    "GE07mbh_09_u:027.037c": "preṣayām āsa saṃkruddhaḥ pāṇḍavaṃ prati saubalaḥ",
    "GE07mbh_09_u:027.038a": "tām āpatantīṃ sahasā śaraiḥ kāñcanabhūṣaṇaiḥ",
    "GE07mbh_09_u:027.038c": "tridhā ciccheda samare sahadevo hasann iva",
    "GE07mbh_09_u:027.039a": "sā papāta tridhā chinnā bhūmau kanakabhūṣaṇā",
    "GE07mbh_09_u:027.039c": "śīryamāṇā yathā dīptā gaganād vai śatahradā",
    "GE07mbh_09_u:027.040a": "śaktiṃ vinihatāṃ dṛṣṭvā saubalaṃ ca bhayārditam",
    "GE07mbh_09_u:027.040c": "dudruvus tāvakāḥ sarve bhaye jāte sasaubalāḥ",
    "GE07mbh_09_u:027.041a": "athotkruṣṭaṃ mahad dhy āsīt pāṇḍavair jitakāśibhiḥ",
    "GE07mbh_09_u:027.041c": "dhārtarāṣṭrās tataḥ sarve prāyaśo vimukhābhavan",
    "GE07mbh_09_u:027.042a": "tān vai vimanaso dṛṣṭvā mādrīputraḥ pratāpavān",
    "GE07mbh_09_u:027.042c": "śarair anekasāhasrair vārayām āsa saṃyuge",
    "GE07mbh_09_u:027.043a": "tato gāndhārakair guptaṃ pṛṣṭhair aśvair jaye dhṛtam",
    "GE07mbh_09_u:027.043c": "āsasāda raṇe yāntaṃ sahadevo 'tha saubalam",
    "GE07mbh_09_u:027.044a": "svam aṃśam avaśiṣṭaṃ sa saṃsmṛtya śakuniṃ nṛpa",
    "GE07mbh_09_u:027.044c": "rathena kāñcanāṅgena sahadevaḥ samabhyayāt",
    "GE07mbh_09_u:027.044e": "adhijyaṃ balavat kṛtvā vyākṣipan sumahad dhanuḥ",
    "GE07mbh_09_u:027.045a": "sa saubalam abhidrutya gṛdhrapatraiḥ śilāśitaiḥ",
    "GE07mbh_09_u:027.045c": "bhṛśam abhyahanat kruddhas tottrair iva mahādvipam",
    "GE07mbh_09_u:027.046a": "uvāca cainaṃ medhāvī nigṛhya smārayann iva",
    "GE07mbh_09_u:027.046c": "kṣatradharme sthito bhūtvā yudhyasva puruṣo bhava",
    "GE07mbh_09_u:027.047a": "yat tadā hṛṣyase mūḍha glahann akṣaiḥ sabhātale",
    "GE07mbh_09_u:027.047b-0162_01": "sabhāmadhye vijityā kūṭadyūtena yad bhavān",
    "GE07mbh_09_u:027.047c": "phalam adya prapadyasva karmaṇas tasya durmate",
    "GE07mbh_09_u:027.048a": "nihatās te durātmāno ye 'smān avahasan purā",
    "GE07mbh_09_u:027.048c": "duryodhanaḥ kulāṅgāraḥ śiṣṭas tvaṃ tasya mātulaḥ",
    "GE07mbh_09_u:027.049a": "adya te vihaniṣyāmi kṣureṇonmathitaṃ śiraḥ",
    "GE07mbh_09_u:027.049c": "vṛkṣāt phalam ivoddhṛtya laguḍena pramāthinā",
    "GE07mbh_09_u:027.050a": "evam uktvā mahārāja sahadevo mahābalaḥ",
    "GE07mbh_09_u:027.050c": "saṃkruddho naraśārdūlo vegenābhijagāma ha",
    "GE07mbh_09_u:027.051a": "abhigamya tu durdharṣaḥ sahadevo yudhāṃ patiḥ",
    "GE07mbh_09_u:027.051c": "vikṛṣya balavac cāpaṃ krodhena prahasann iva",
    "GE07mbh_09_u:027.052a": "śakuniṃ daśabhir viddhvā caturbhiś cāsya vājinaḥ",
    "GE07mbh_09_u:027.052c": "chatraṃ dhvajaṃ dhanuś cāsya chittvā siṃha ivānadat",
    "GE07mbh_09_u:027.053a": "chinnadhvajadhanuśchatraḥ sahadevena saubalaḥ",
    "GE07mbh_09_u:027.053c": "tato viddhaś ca bahubhiḥ sarvamarmasu sāyakaiḥ",
    "GE07mbh_09_u:027.054a": "tato bhūyo mahārāja sahadevaḥ pratāpavān",
    "GE07mbh_09_u:027.054c": "śakuneḥ preṣayām āsa śaravṛṣṭiṃ durāsadām",
    "GE07mbh_09_u:027.055a": "tatas tu kruddhaḥ subalasya putro; mādrīsutaṃ sahadevaṃ vimarde",
    "GE07mbh_09_u:027.055c": "prāsena jāmbūnadabhūṣaṇena; jighāṃsur eko 'bhipapāta śīghram",
    "GE07mbh_09_u:027.056a": "mādrīsutas tasya samudyataṃ taṃ; prāsaṃ suvṛttau ca bhujau raṇāgre",
    "GE07mbh_09_u:027.056c": "bhallais tribhir yugapat saṃcakarta; nanāda coccais tarasājimadhye",
    "GE07mbh_09_u:027.057a": "tasyāśukārī susamāhitena; suvarṇapuṅkhena dṛḍhāyasena",
    "GE07mbh_09_u:027.057b-0163_01": "tathaiva vegāt sudṛḍhāyudhena",
    "GE07mbh_09_u:027.057c": "bhallena sarvāvaraṇātigena; śiraḥ śarīrāt pramamātha bhūyaḥ",
    "GE07mbh_09_u:027.057d-0164_01": "tasyottamāṅgaṃ ca bhujau suvṛttau",
    "GE07mbh_09_u:027.057d-0164_02": "śaktiś ca pūrvaṃ nipapāta bhūmau",
    "GE07mbh_09_u:027.057d-0164_03": "paścāt kabandhaṃ",
    "GE07mbh_09_u:027.057d-0164_04": "vispandamānaṃ nipapāta ghoram",
    "GE07mbh_09_u:027.057d-0165_01": "rathottamāt pārthivapārthivasya",
    "GE07mbh_09_u:027.057d-0166_01": "suvarṇaratnottamabhūṣitaṃ ca",
    "GE07mbh_09_u:027.057d-0166_02": "sa siṃhanādaṃ vyanadan mahātmā",
    "GE07mbh_09_u:027.057d-0166_03": "nihatya pāpaṃ subalasya putraṃ",
    "GE07mbh_09_u:027.057d-0166_04": "sa nairṛtīm eva diśaṃ mahātmā",
    "GE07mbh_09_u:027.057d-0166_05": "suvarṇapuṅkhair iṣubhiḥ",
    "GE07mbh_09_u:027.057d-0167_01": "prāvodayad bhūmipater mahātmā",
    "GE07mbh_09_u:027.058a": "śareṇa kārtasvarabhūṣitena; divākarābhena susaṃśitena",
    "GE07mbh_09_u:027.058c": "hṛtottamāṅgo yudhi pāṇḍavena; papāta bhūmau subalasya putraḥ",
    "GE07mbh_09_u:027.059a": "sa tacchiro vegavatā śareṇa; suvarṇapuṅkhena śilāśitena",
    "GE07mbh_09_u:027.059c": "prāverayat kupitaḥ pāṇḍuputro; yat tat kurūṇām anayasya mūlam",
    "GE07mbh_09_u:027.060a": "hṛtottamāṅgaṃ śakuniṃ samīkṣya; bhūmau śayānaṃ rudhirārdragātram",
    "GE07mbh_09_u:027.060c": "yodhās tvadīyā bhayanaṣṭasattvā; diśaḥ prajagmuḥ pragṛhītaśastrāḥ",
    "GE07mbh_09_u:027.060d-0168_01": "mādrīsutaṃ te sahasābhipetur",
    "GE07mbh_09_u:027.060d-0168_02": "gāndhārayodhāḥ pragṛhītaśastrāḥ",
    "GE07mbh_09_u:027.061a": "vipradrutāḥ śuṣkamukhā visaṃjñā; gāṇḍīvaghoṣeṇa samāhatāś ca",
    "GE07mbh_09_u:027.061c": "bhayārditā bhagnarathāśvanāgāḥ; padātayaś caiva sadhārtarāṣṭrāḥ",
    "GE07mbh_09_u:027.061d-0169_01": "śekur na yoddhuṃ tarasājimadhye",
    "GE07mbh_09_u:027.062a": "tato rathāc chakuniṃ pātayitvā; mudānvitā bhārata pāṇḍaveyāḥ",
    "GE07mbh_09_u:027.062c": "śaṅkhān pradadhmuḥ samare prahṛṣṭāḥ; sakeśavāḥ sainikān harṣayantaḥ",
    "GE07mbh_09_u:027.063a": "taṃ cāpi sarve pratipūjayanto; hṛṣṭā bruvāṇāḥ sahadevam ājau",
    "GE07mbh_09_u:027.063c": "diṣṭyā hato naikṛtiko durātmā; sahātmajo vīra raṇe tvayeti",
    "GE07mbh_09_u:028.001": "saṃjaya uvāca",
    "GE07mbh_09_u:028.001a": "tataḥ kruddhā mahārāja saubalasya padānugāḥ",
    "GE07mbh_09_u:028.001c": "tyaktvā jīvitam ākrande pāṇḍavān paryavārayan",
    "GE07mbh_09_u:028.002a": "tān arjunaḥ pratyagṛhṇāt sahadevajaye dhṛtaḥ",
    "GE07mbh_09_u:028.002c": "bhīmasenaś ca tejasvī kruddhāśīviṣadarśanaḥ",
    "GE07mbh_09_u:028.003a": "śaktyṛṣṭiprāsahastānāṃ sahadevaṃ jighāṃsatām",
    "GE07mbh_09_u:028.003c": "saṃkalpam akaron moghaṃ gāṇḍīvena dhanaṃjayaḥ",
    "GE07mbh_09_u:028.004a": "pragṛhītāyudhān bāhūn yodhānām abhidhāvatām",
    "GE07mbh_09_u:028.004c": "bhallaiś ciccheda bībhatsuḥ śirāṃsy api hayān api",
    "GE07mbh_09_u:028.005a": "te hatāḥ pratyapadyanta vasudhāṃ vigatāsavaḥ",
    "GE07mbh_09_u:028.005c": "tvaritā lokavīreṇa prahatāḥ savyasācinā",
    "GE07mbh_09_u:028.006a": "tato duryodhano rājā dṛṣṭvā svabalasaṃkṣayam",
    "GE07mbh_09_u:028.006c": "hataśeṣān samānīya kruddho rathaśatān vibho",
    "GE07mbh_09_u:028.007a": "kuñjarāṃś ca hayāṃś caiva pādātāṃś ca paraṃtapa",
    "GE07mbh_09_u:028.007c": "uvāca sahitān sarvān dhārtarāṣṭra idaṃ vacaḥ",
    "GE07mbh_09_u:028.008a": "samāsādya raṇe sarvān pāṇḍavān sasuhṛdgaṇān",
    "GE07mbh_09_u:028.008c": "pāñcālyaṃ cāpi sabalaṃ hatvā śīghraṃ nivartata",
    "GE07mbh_09_u:028.009a": "tasya te śirasā gṛhya vacanaṃ yuddhadurmadāḥ",
    "GE07mbh_09_u:028.009c": "pratyudyayū raṇe pārthāṃs tava putrasya śāsanāt",
    "GE07mbh_09_u:028.010a": "tān abhyāpatataḥ śīghraṃ hataśeṣān mahāraṇe",
    "GE07mbh_09_u:028.010c": "śarair āśīviṣākāraiḥ pāṇḍavāḥ samavākiran",
    "GE07mbh_09_u:028.011a": "tat sainyaṃ bharataśreṣṭha muhūrtena mahātmabhiḥ",
    "GE07mbh_09_u:028.011c": "avadhyata raṇaṃ prāpya trātāraṃ nābhyavindata",
    "GE07mbh_09_u:028.011e": "pratiṣṭhamānaṃ tu bhayān nāvatiṣṭhata daṃśitam",
    "GE07mbh_09_u:028.012a": "aśvair viparidhāvadbhiḥ sainyena rajasā vṛte",
    "GE07mbh_09_u:028.012c": "na prājñāyanta samare diśaś ca pradiśas tathā",
    "GE07mbh_09_u:028.013a": "tatas tu pāṇḍavānīkān niḥsṛtya bahavo janāḥ",
    "GE07mbh_09_u:028.013c": "abhyaghnaṃs tāvakān yuddhe muhūrtād iva bhārata",
    "GE07mbh_09_u:028.013e": "tato niḥśeṣam abhavat tat sainyaṃ tava bhārata",
    "GE07mbh_09_u:028.014a": "akṣauhiṇyaḥ sametās tu tava putrasya bhārata",
    "GE07mbh_09_u:028.014c": "ekādaśa hatā yuddhe tāḥ prabho pāṇḍusṛñjayaiḥ",
    "GE07mbh_09_u:028.015a": "teṣu rājasahasreṣu tāvakeṣu mahātmasu",
    "GE07mbh_09_u:028.015c": "eko duryodhano rājann adṛśyata bhṛśaṃ kṣataḥ",
    "GE07mbh_09_u:028.016a": "tato vīkṣya diśaḥ sarvā dṛṣṭvā śūnyāṃ ca medinīm",
    "GE07mbh_09_u:028.016c": "vihīnaḥ sarvayodhaiś ca pāṇḍavān vīkṣya saṃyuge",
    "GE07mbh_09_u:028.017a": "muditān sarvasiddhārthān nardamānān samantataḥ",
    "GE07mbh_09_u:028.017c": "bāṇaśabdaravāṃś caiva śrutvā teṣāṃ mahātmanām",
    "GE07mbh_09_u:028.018a": "duryodhano mahārāja",
    "GE07mbh_09_u:028.018c": "apayāne manaś cakre vihīnabalavāhanaḥ",
    "GE07mbh_09_u:028.019": "dhṛtarāṣṭra uvāca",
    "GE07mbh_09_u:028.019a": "nihate māmake sainye niḥśeṣe śibire kṛte",
    "GE07mbh_09_u:028.019c": "pāṇḍavānāṃ balaṃ sūta kiṃ nu śeṣam abhūt tadā",
    "GE07mbh_09_u:028.019e": "etan me pṛcchato brūhi kuśalo hy asi saṃjaya",
    "GE07mbh_09_u:028.020a": "yac ca duryodhano mandaḥ kṛtavāṃs tanayo mama",
    "GE07mbh_09_u:028.020c": "balakṣayaṃ tathā dṛṣṭvā sa ekaḥ pṛthivīpatiḥ",
    "GE07mbh_09_u:028.021": "saṃjaya uvāca",
    "GE07mbh_09_u:028.021a": "rathānāṃ dve sahasre tu sapta nāgaśatāni ca",
    "GE07mbh_09_u:028.021c": "pañca cāśvasahasrāṇi pattīnāṃ ca śataṃ śatāḥ",
    "GE07mbh_09_u:028.022a": "etac cheṣam abhūd rājan pāṇḍavānāṃ mahad balam",
    "GE07mbh_09_u:028.022c": "parigṛhya hi yad yuddhe dhṛṣṭadyumno vyavasthitaḥ",
    "GE07mbh_09_u:028.023a": "ekākī bharataśreṣṭha tato duryodhano nṛpaḥ",
    "GE07mbh_09_u:028.023c": "nāpaśyat samare kaṃ cit sahāyaṃ rathināṃ varaḥ",
    "GE07mbh_09_u:028.024a": "nardamānān parāṃś caiva svabalasya ca saṃkṣayam",
    "GE07mbh_09_u:028.024b-0170_01": "tathā dṛṣṭvā mahārāja ekaḥ sa pṛthivīpatiḥ",
    "GE07mbh_09_u:028.024b-0171_01": "dṛṣṭvā bharataśārdūla kaśmalenābhisaṃvṛtaḥ",
    "GE07mbh_09_u:028.024c": "hataṃ svahayam utsṛjya prāṅmukhaḥ prādravad bhayāt",
    "GE07mbh_09_u:028.025a": "ekādaśacamūbhartā putro duryodhanas tava",
    "GE07mbh_09_u:028.025c": "gadām ādāya tejasvī padātiḥ prasthito hradam",
    "GE07mbh_09_u:028.026a": "nātidūraṃ tato gatvā padbhyām eva narādhipaḥ",
    "GE07mbh_09_u:028.026c": "sasmāra vacanaṃ kṣattur dharmaśīlasya dhīmataḥ",
    "GE07mbh_09_u:028.027a": "idaṃ nūnaṃ mahāprājño viduro dṛṣṭavān purā",
    "GE07mbh_09_u:028.027c": "mahad vaiśasam asmākaṃ kṣatriyāṇāṃ ca saṃyuge",
    "GE07mbh_09_u:028.028a": "evaṃ vicintayānas tu pravivikṣur hradaṃ nṛpaḥ",
    "GE07mbh_09_u:028.028c": "duḥkhasaṃtaptahṛdayo dṛṣṭvā rājan balakṣayam",
    "GE07mbh_09_u:028.028d-0172_01": "daśaikākṣohiṇībhartā tathā duryodhano 'pi san",
    "GE07mbh_09_u:028.028d-0172_02": "prāptavān vyasanaṃ tīvraṃ daivaṃ hi balavattaram",
    "GE07mbh_09_u:028.029a": "pāṇḍavāś ca mahārāja dhṛṣṭadyumnapurogamāḥ",
    "GE07mbh_09_u:028.029c": "abhyadhāvanta saṃkruddhās tava rājan balaṃ prati",
    "GE07mbh_09_u:028.030a": "śaktyṛṣṭiprāsahastānāṃ balānām abhigarjatām",
    "GE07mbh_09_u:028.030c": "saṃkalpam akaron moghaṃ gāṇḍīvena dhanaṃjayaḥ",
    "GE07mbh_09_u:028.031a": "tān hatvā niśitair bāṇaiḥ sāmātyān saha bandhubhiḥ",
    "GE07mbh_09_u:028.031c": "rathe śvetahaye tiṣṭhann arjuno bahv aśobhata",
    "GE07mbh_09_u:028.032a": "subalasya hate putre savājirathakuñjare",
    "GE07mbh_09_u:028.032c": "mahāvanam iva chinnam abhavat tāvakaṃ balam",
    "GE07mbh_09_u:028.033a": "anekaśatasāhasre bale duryodhanasya ha",
    "GE07mbh_09_u:028.033c": "nānyo mahāratho rājañ jīvamāno vyadṛśyata",
    "GE07mbh_09_u:028.034a": "droṇaputrād ṛte vīrāt tathaiva kṛtavarmaṇaḥ",
    "GE07mbh_09_u:028.034c": "kṛpāc ca gautamād rājan pārthivāc ca tavātmajāt",
    "GE07mbh_09_u:028.035a": "dhṛṣṭadyumnas tu māṃ dṛṣṭvā hasan sātyakim abravīt",
    "GE07mbh_09_u:028.035c": "kim anena gṛhītena nānenārtho 'sti jīvatā",
    "GE07mbh_09_u:028.036a": "dhṛṣṭadyumnavacaḥ śrutvā śiner naptā mahārathaḥ",
    "GE07mbh_09_u:028.036c": "udyamya niśitaṃ khaḍgaṃ hantuṃ mām udyatas tadā",
    "GE07mbh_09_u:028.037a": "tam āgamya mahāprājñaḥ kṛṣṇadvaipāyano 'bravīt",
    "GE07mbh_09_u:028.037c": "mucyatāṃ saṃjayo jīvan na hantavyaḥ kathaṃ cana",
    "GE07mbh_09_u:028.038a": "dvaipāyanavacaḥ śrutvā śiner naptā kṛtāñjaliḥ",
    "GE07mbh_09_u:028.038c": "tato mām abravīn muktvā svasti saṃjaya sādhaya",
    "GE07mbh_09_u:028.039a": "anujñātas tv ahaṃ tena nyastavarmā nirāyudhaḥ",
    "GE07mbh_09_u:028.039c": "prātiṣṭhaṃ yena nagaraṃ sāyāhne rudhirokṣitaḥ",
    "GE07mbh_09_u:028.040a": "krośamātram apakrāntaṃ gadāpāṇim avasthitam",
    "GE07mbh_09_u:028.040c": "ekaṃ duryodhanaṃ rājann apaśyaṃ bhṛśavikṣatam",
    "GE07mbh_09_u:028.041a": "sa tu mām aśrupūrṇākṣo nāśaknod abhivīkṣitum",
    "GE07mbh_09_u:028.041c": "upapraikṣata māṃ dṛṣṭvā tadā dīnam avasthitam",
    "GE07mbh_09_u:028.042a": "taṃ cāham api śocantaṃ dṛṣṭvaikākinam āhave",
    "GE07mbh_09_u:028.042c": "muhūrtaṃ nāśakaṃ vaktuṃ kiṃ cid duḥkhapariplutaḥ",
    "GE07mbh_09_u:028.042d-0173_01": "yasya mūrdhāvasiktānāṃ sahasraṃ maṇimaulinām",
    "GE07mbh_09_u:028.042d-0173_02": "āhṛtya ca karaṃ sarvaṃ svasya vai vaśam āgatam",
    "GE07mbh_09_u:028.042d-0173_03": "catuḥsāgaraparyantā pṛthivī ratnabhūṣitā",
    "GE07mbh_09_u:028.042d-0173_04": "karṇenaikena yasyārthe karam āhāritā purā",
    "GE07mbh_09_u:028.042d-0173_05": "yasyājñā pararāṣṭreṣu karṇenaiva prasāritā",
    "GE07mbh_09_u:028.042d-0173_06": "nābhavad yasya śastreṣu khedo rājñaḥ praśāsataḥ",
    "GE07mbh_09_u:028.042d-0173_07": "āsīno hastinapure kṣemaṃ rājyam akaṇṭakam",
    "GE07mbh_09_u:028.042d-0173_08": "anvapālayad aiśvaryāt kuberam api nāsmarat",
    "GE07mbh_09_u:028.042d-0173_09": "bhavanād bhavanaṃ rājan prayātuṃ pṛthivīpate",
    "GE07mbh_09_u:028.042d-0173_10": "devālayapraveśe ca panthā yasya hiraṇmayaḥ patākāvṛtasūryāṃśutoraṇocchritaśobhinaḥ",
    "GE07mbh_09_u:028.042d-0173_12": "prayāṇe pṛthivībhartur dhanyānām abhavan gṛhāḥ",
    "GE07mbh_09_u:028.042d-0173_13": "āruhyairāvataprakhyaṃ nāgam indrasamo balī",
    "GE07mbh_09_u:028.042d-0173_14": "vibhūtyā sumahatyā yaḥ prayāti pṛthivīpate",
    "GE07mbh_09_u:028.042d-0173_15": "taṃ bhṛśaṃ kṣatam indrābhaṃ padbhyām eva dharātale",
    "GE07mbh_09_u:028.042d-0173_16": "tiṣṭhantam ekaṃ dṛṣṭvā tu mamābhūt kleśa uttamaḥ",
    "GE07mbh_09_u:028.042d-0173_17": "tasya caivaṃvidhasyādya jagannāthasya bhūpate",
    "GE07mbh_09_u:028.042d-0173_18": "āpadapratimaivābhūd balīyān vidhir eva hi",
    "GE07mbh_09_u:028.043a": "tato 'smai tad ahaṃ sarvam uktavān grahaṇaṃ tadā",
    "GE07mbh_09_u:028.043c": "dvaipāyanaprasādāc ca jīvato mokṣam āhave",
    "GE07mbh_09_u:028.044a": "muhūrtam iva ca dhyātvā pratilabhya ca cetanām",
    "GE07mbh_09_u:028.044c": "bhrātṝṃś ca sarvasainyāni paryapṛcchata māṃ tataḥ",
    "GE07mbh_09_u:028.045a": "tasmai tad aham ācakṣaṃ sarvaṃ pratyakṣadarśivān",
    "GE07mbh_09_u:028.045c": "bhrātṝṃś ca nihatān sarvān sainyaṃ ca vinipātitam",
    "GE07mbh_09_u:028.046a": "trayaḥ kila rathāḥ śiṣṭās tāvakānāṃ narādhipa",
    "GE07mbh_09_u:028.046c": "iti prasthānakāle māṃ kṛṣṇadvaipāyano 'bravīt",
    "GE07mbh_09_u:028.047a": "sa dīrgham iva niḥśvasya viprekṣya ca punaḥ punaḥ",
    "GE07mbh_09_u:028.047c": "aṃse māṃ pāṇinā spṛṣṭvā putras te paryabhāṣata",
    "GE07mbh_09_u:028.048a": "tvad anyo neha saṃgrāme kaś cij jīvati saṃjaya",
    "GE07mbh_09_u:028.048c": "dvitīyaṃ neha paśyāmi sasahāyāś ca pāṇḍavāḥ",
    "GE07mbh_09_u:028.049a": "brūyāḥ saṃjaya rājānaṃ prajñācakṣuṣam īśvaram",
    "GE07mbh_09_u:028.049c": "duryodhanas tava sutaḥ praviṣṭo hradam ity uta",
    "GE07mbh_09_u:028.050a": "suhṛdbhis tādṛśair hīnaḥ putrair bhrātṛbhir eva ca",
    "GE07mbh_09_u:028.050c": "pāṇḍavaiś ca hṛte rājye ko nu jīvati mādṛśaḥ",
    "GE07mbh_09_u:028.051a": "ācakṣethāḥ sarvam idaṃ māṃ ca muktaṃ mahāhavāt",
    "GE07mbh_09_u:028.051c": "asmiṃs toyahrade suptaṃ jīvantaṃ bhṛśavikṣatam",
    "GE07mbh_09_u:028.052a": "evam uktvā mahārāja prāviśat taṃ hradaṃ nṛpaḥ",
    "GE07mbh_09_u:028.052c": "astambhayata toyaṃ ca māyayā manujādhipaḥ",
    "GE07mbh_09_u:028.053a": "tasmin hradaṃ praviṣṭe tu trīn rathāñ śrāntavāhanān",
    "GE07mbh_09_u:028.053c": "apaśyaṃ sahitān ekas taṃ deśaṃ samupeyuṣaḥ",
    "GE07mbh_09_u:028.054a": "kṛpaṃ śāradvataṃ vīraṃ drauṇiṃ ca rathināṃ varam",
    "GE07mbh_09_u:028.054c": "bhojaṃ ca kṛtavarmāṇaṃ sahitāñ śaravikṣatān",
    "GE07mbh_09_u:028.055a": "te sarve mām abhiprekṣya tūrṇam aśvān acodayan",
    "GE07mbh_09_u:028.055c": "upayāya ca mām ūcur diṣṭyā jīvasi saṃjaya",
    "GE07mbh_09_u:028.056a": "apṛcchaṃś caiva māṃ sarve putraṃ tava janādhipam",
    "GE07mbh_09_u:028.056c": "kaccid duryodhano rājā sa no jīvati saṃjaya",
    "GE07mbh_09_u:028.057a": "ākhyātavān ahaṃ tebhyas tadā kuśalinaṃ nṛpam",
    "GE07mbh_09_u:028.057c": "tac caiva sarvam ācakṣaṃ yan māṃ duryodhano 'bravīt",
    "GE07mbh_09_u:028.057e": "hradaṃ caivāham ācaṣṭa yaṃ praviṣṭo narādhipaḥ",
    "GE07mbh_09_u:028.058a": "aśvatthāmā tu tad rājan niśamya vacanaṃ mama",
    "GE07mbh_09_u:028.058c": "taṃ hradaṃ vipulaṃ prekṣya karuṇaṃ paryadevayat",
    "GE07mbh_09_u:028.059a": "aho dhiṅ na sa jānāti jīvato 'smān narādhipaḥ",
    "GE07mbh_09_u:028.059c": "paryāptā hi vayaṃ tena saha yodhayituṃ parān",
    "GE07mbh_09_u:028.060a": "te tu tatra ciraṃ kālaṃ vilapya ca mahārathāḥ",
    "GE07mbh_09_u:028.060c": "prādravan rathināṃ śreṣṭhā dṛṣṭvā pāṇḍusutān raṇe",
    "GE07mbh_09_u:028.061a": "te tu māṃ ratham āropya kṛpasya supariṣkṛtam",
    "GE07mbh_09_u:028.061c": "senāniveśam ājagmur hataśeṣās trayo rathāḥ",
    "GE07mbh_09_u:028.062a": "tatra gulmāḥ paritrastāḥ sūrye cāstam ite sati",
    "GE07mbh_09_u:028.062c": "sarve vicukruśuḥ śrutvā putrāṇāṃ tava saṃkṣayam",
    "GE07mbh_09_u:028.063a": "tato vṛddhā mahārāja yoṣitāṃ rakṣaṇo narāḥ",
    "GE07mbh_09_u:028.063c": "rājadārān upādāya prayayur nagaraṃ prati",
    "GE07mbh_09_u:028.064a": "tatra vikrośatīnāṃ ca rudatīnāṃ ca sarvaśaḥ",
    "GE07mbh_09_u:028.064c": "prādurāsīn mahāñ śabdaḥ śrutvā tad balasaṃkṣayam",
    "GE07mbh_09_u:028.065a": "tatas tā yoṣito rājan krandantyo vai muhur muhuḥ",
    "GE07mbh_09_u:028.065c": "kurarya iva śabdena nādayantyo mahītalam",
    "GE07mbh_09_u:028.066a": "ājaghnuḥ karajaiś cāpi pāṇibhiś ca śirāṃsy uta",
    "GE07mbh_09_u:028.066c": "luluvuś ca tadā keśān krośantyas tatra tatra ha",
    "GE07mbh_09_u:028.067a": "hāhākāravinādinyo vinighnantya urāṃsi ca",
    "GE07mbh_09_u:028.067c": "krośantyas tatra ruruduḥ krandamānā viśāṃ pate",
    "GE07mbh_09_u:028.068a": "tato duryodhanāmātyāḥ sāśrukaṇṭhā bhṛśāturāḥ",
    "GE07mbh_09_u:028.068c": "rājadārān upādāya prayayur nagaraṃ prati",
    "GE07mbh_09_u:028.069a": "vetrajarjharahastāś ca dvārādhyakṣā viśāṃ pate",
    "GE07mbh_09_u:028.069c": "śayanīyāni śubhrāṇi spardhyāstaraṇavanti ca",
    "GE07mbh_09_u:028.069e": "samādāya yayus tūrṇaṃ nagaraṃ dārarakṣiṇaḥ",
    "GE07mbh_09_u:028.070a": "āsthāyāśvatarīyuktān syandanān apare janāḥ",
    "GE07mbh_09_u:028.070c": "svān svān dārān upādāya prayayur nagaraṃ prati",
    "GE07mbh_09_u:028.071a": "adṛṣṭapūrvā yā nāryo bhāskareṇāpi veśmasu",
    "GE07mbh_09_u:028.071c": "dadṛśus tā mahārāja janā yāntīḥ puraṃ prati",
    "GE07mbh_09_u:028.072a": "tāḥ striyo bharataśreṣṭha saukumāryasamanvitāḥ",
    "GE07mbh_09_u:028.072c": "prayayur nagaraṃ tūrṇaṃ hatasvajanabāndhavāḥ",
    "GE07mbh_09_u:028.073a": "ā gopālāvipālebhyo dravanto nagaraṃ prati",
    "GE07mbh_09_u:028.073c": "yayur manuṣyāḥ saṃbhrāntā",
    "GE07mbh_09_u:028.074a": "api caiṣāṃ bhayaṃ tīvraṃ pārthebhyo 'bhūt sudāruṇam",
    "GE07mbh_09_u:028.074c": "prekṣamāṇās tadānyonyam ādhāvan nagaraṃ prati",
    "GE07mbh_09_u:028.075a": "tasmiṃs tadā vartamāne vidrave bhṛśadāruṇe",
    "GE07mbh_09_u:028.075c": "yuyutsuḥ śokasaṃmūḍhaḥ prāptakālam acintayat",
    "GE07mbh_09_u:028.076a": "jito duryodhanaḥ saṃkhye pāṇḍavair bhīmavikramaiḥ",
    "GE07mbh_09_u:028.076c": "ekādaśacamūbhartā bhrātaraś cāsya sūditāḥ",
    "GE07mbh_09_u:028.076e": "hatāś ca kuravaḥ sarve bhīṣmadroṇapuraḥsarāḥ",
    "GE07mbh_09_u:028.077a": "aham eko vimuktas tu bhāgyayogād yadṛcchayā",
    "GE07mbh_09_u:028.077c": "vidrutāni ca sarvāṇi śibirāṇi samantataḥ",
    "GE07mbh_09_u:028.077d-0174_01": "itas tataḥ palāyante hatanāthā hataujasaḥ",
    "GE07mbh_09_u:028.077d-0174_02": "adṛṣṭapūrvā duḥkhārtā bhayavyākulalocanāḥ",
    "GE07mbh_09_u:028.077d-0174_03": "hariṇā iva vitrastāḥ prekṣyamāṇā diśo daśa",
    "GE07mbh_09_u:028.078a": "duryodhanasya sacivā ye ke cid avaśeṣitāḥ",
    "GE07mbh_09_u:028.078c": "rājadārān upādāya vyadhāvan nagaraṃ prati",
    "GE07mbh_09_u:028.079a": "prāptakālam ahaṃ manye praveśaṃ taiḥ sahābhibho",
    "GE07mbh_09_u:028.079c": "yudhiṣṭhiram anujñāpya bhīmasenaṃ tathaiva ca",
    "GE07mbh_09_u:028.080a": "etam arthaṃ mahābāhur ubhayoḥ sa nyavedayat",
    "GE07mbh_09_u:028.080c": "tasya prīto 'bhavad rājā nityaṃ karuṇaveditā",
    "GE07mbh_09_u:028.080e": "pariṣvajya mahābāhur vaiśyāputraṃ vyasarjayat",
    "GE07mbh_09_u:028.081a": "tataḥ sa ratham āsthāya drutam aśvān acodayat",
    "GE07mbh_09_u:028.081c": "asaṃbhāvitavāṃś cāpi rājadārān puraṃ prati",
    "GE07mbh_09_u:028.082a": "taiś caiva sahitaḥ kṣipram astaṃ gacchati bhāskare",
    "GE07mbh_09_u:028.082c": "praviṣṭo hāstinapuraṃ bāṣpakaṇṭho 'śrulocanaḥ",
    "GE07mbh_09_u:028.083a": "apaśyata mahāprājñaṃ viduraṃ sāśrulocanam",
    "GE07mbh_09_u:028.083c": "rājñaḥ samīpān niṣkrāntaṃ śokopahatacetasam",
    "GE07mbh_09_u:028.084a": "tam abravīt satyadhṛtiḥ praṇataṃ tv agrataḥ sthitam",
    "GE07mbh_09_u:028.084c": "asmin kurukṣaye vṛtte diṣṭyā tvaṃ putra jīvasi",
    "GE07mbh_09_u:028.085a": "vinā rājñaḥ praveśād vai kim asi tvam ihāgataḥ",
    "GE07mbh_09_u:028.085c": "etan me kāraṇaṃ sarvaṃ vistareṇa nivedaya",
    "GE07mbh_09_u:028.086": "yuyutsur uvāca",
    "GE07mbh_09_u:028.086a": "nihate śakunau tāta sajñātisutabāndhave",
    "GE07mbh_09_u:028.086c": "hataśeṣaparīvāro rājā duryodhanas tataḥ",
    "GE07mbh_09_u:028.086e": "svakaṃ sa hayam utsṛjya prāṅmukhaḥ prādravad bhayāt",
    "GE07mbh_09_u:028.087a": "apakrānte tu nṛpatau skandhāvāraniveśanāt",
    "GE07mbh_09_u:028.087c": "bhayavyākulitaṃ sarvaṃ prādravan nagaraṃ prati",
    "GE07mbh_09_u:028.088a": "tato rājñaḥ kalatrāṇi bhrātṝṇāṃ cāsya sarvaśaḥ",
    "GE07mbh_09_u:028.088c": "vāhaneṣu samāropya stryadhyakṣāḥ prādravan bhayāt",
    "GE07mbh_09_u:028.089a": "tato 'haṃ samanujñāpya rājānaṃ sahakeśavam",
    "GE07mbh_09_u:028.089c": "praviṣṭo hāstinapuraṃ rakṣaṃl lokād dhi vācyatām",
    "GE07mbh_09_u:028.090a": "etac chrutvā tu vacanaṃ vaiśyāputreṇa bhāṣitam",
    "GE07mbh_09_u:028.090c": "prāptakālam iti jñātvā viduraḥ sarvadharmavit",
    "GE07mbh_09_u:028.090e": "apūjayad ameyātmā yuyutsuṃ vākyakovidam",
    "GE07mbh_09_u:028.091a": "prāptakālam idaṃ sarvaṃ bhavato bharatakṣaye",
    "GE07mbh_09_u:028.091b-0175_01": "saṃsmṛtaḥ kuladharmaś ca sānukrośatayā tvayā",
    "GE07mbh_09_u:028.091b-0175_02": "diṣṭyā tvāṃ tāta saṃgrāmād asmād vīrakṣayāt puram",
    "GE07mbh_09_u:028.091b-0175_03": "samāgatam apaśyāma hy aṃśumantam iva prajāḥ",
    "GE07mbh_09_u:028.091b-0175_04": "andhasya nṛpater yaṣṭir lubdhasyādīrghadarśinaḥ",
    "GE07mbh_09_u:028.091b-0175_05": "bahuśo yācyamānasya daivopahatacetasaḥ",
    "GE07mbh_09_u:028.091b-0175_06": "tvam eko vyasanārtasya dhriyase putra sarvadā",
    "GE07mbh_09_u:028.091c": "adya tvam iha viśrāntaḥ śvo 'bhigantā yudhiṣṭhiram",
    "GE07mbh_09_u:028.092a": "etāvad uktvā vacanaṃ viduraḥ sarvadharmavit",
    "GE07mbh_09_u:028.092b-0176_01": "yuyutsuṃ preṣayām āsa svagṛhaṃ yāhi putraka",
    "GE07mbh_09_u:028.092b-0176_02": "yuyutsur api kṣattāraṃ natvā svagṛham āyayau",
    "GE07mbh_09_u:028.092c": "yuyutsuṃ samanujñāpya praviveśa nṛpakṣayam",
    "GE07mbh_09_u:028.092d-0177_01": "paurajānapadair duḥkhād dhā heti bhṛśanāditam",
    "GE07mbh_09_u:028.092d-0177_02": "nirānandaṃ gataśrīkaṃ hṛtanāgam ivāśayam",
    "GE07mbh_09_u:028.092d-0177_03": "śūnyarūpam apadhvastaṃ dṛṣṭvā dhvastataro 'bhavat",
    "GE07mbh_09_u:028.092d-0177_04": "viduraḥ sarvadharmajño viklavenāntarātmanā",
    "GE07mbh_09_u:028.092d-0177_05": "viveśa nṛpate rājan niśaśvāsa śanaiḥ śanaiḥ",
    "GE07mbh_09_u:028.092e": "yuyutsur api tāṃ rātriṃ svagṛhe nyavasat tadā",
    "GE07mbh_09_u:028.092f-0178_01": "vandyamānaḥ svakaiś cāpi nābhyanandat suduḥkhitaḥ",
    "GE07mbh_09_u:028.092f-0178_02": "cintayānaḥ kṣayaṃ tīvraṃ bharatānāṃ parasparam",
    "GE07mbh_09_u:029.000-0179_01": "nārāyaṇaṃ namaskṛtya naraṃ caiva narottamam",
    "GE07mbh_09_u:029.000-0179_02": "devīṃ sarasvatīṃ caiva tato jayam udīrayet saṃjaya uvāca",
    "GE07mbh_09_u:029.000-0180_01": "muhūrtād iva rājendra sarvaṃ śūnyam",
    "GE07mbh_09_u:029.000-0180_02": "mattavāraṇasaṃghuṣṭaṃ śibiraṃ vidrute bale",
    "GE07mbh_09_u:029.000-0180_03": "yatra śabdena mahatā nānvabudhyan mahārathāḥ",
    "GE07mbh_09_u:029.000-0180_04": "tatra śabdaṃ na śṛṇumo manuṣyasyāpi kasya cit",
    "GE07mbh_09_u:029.001": "dhṛtarāṣṭra uvāca",
    "GE07mbh_09_u:029.001a": "hateṣu sarvasainyeṣu pāṇḍuputrai raṇājire",
    "GE07mbh_09_u:029.001c": "mama sainyāvaśiṣṭās te kim akurvata saṃjaya",
    "GE07mbh_09_u:029.002a": "kṛtavarmā kṛpaś caiva droṇaputraś ca vīryavān",
    "GE07mbh_09_u:029.002c": "duryodhanaś ca mandātmā rājā kim akarot tadā",
    "GE07mbh_09_u:029.003": "saṃjaya uvāca",
    "GE07mbh_09_u:029.003a": "saṃprādravatsu dāreṣu kṣatriyāṇāṃ mahātmanām",
    "GE07mbh_09_u:029.003c": "vidrute śibire śūnye bhṛśodvignās trayo rathāḥ",
    "GE07mbh_09_u:029.004a": "niśamya pāṇḍuputrāṇāṃ tadā vijayināṃ svanam",
    "GE07mbh_09_u:029.004c": "vidrutaṃ śibiraṃ dṛṣṭvā sāyāhne rājagṛddhinaḥ",
    "GE07mbh_09_u:029.004e": "sthānaṃ nārocayaṃs tatra tatas te hradam abhyayuḥ",
    "GE07mbh_09_u:029.005a": "yudhiṣṭhiro 'pi dharmātmā bhrātṛbhiḥ sahito raṇe",
    "GE07mbh_09_u:029.005c": "hṛṣṭaḥ paryapatad rājan duryodhanavadhepsayā",
    "GE07mbh_09_u:029.006a": "mārgamāṇās tu saṃkruddhās tava putraṃ jayaiṣiṇaḥ",
    "GE07mbh_09_u:029.006c": "yatnato 'nveṣamāṇās tu naivāpaśyañ janādhipam",
    "GE07mbh_09_u:029.007a": "sa hi tīvreṇa vegena gadāpāṇir apākramat",
    "GE07mbh_09_u:029.007b-0181_01": "yadā duryodhano yuddhaṃ tyaktvā pattir apākramat",
    "GE07mbh_09_u:029.007c": "taṃ hradaṃ prāviśac cāpi viṣṭabhyāpaḥ svamāyayā",
    "GE07mbh_09_u:029.008a": "yadā tu pāṇḍavāḥ sarve supariśrāntavāhanāḥ",
    "GE07mbh_09_u:029.008c": "tataḥ svaśibiraṃ prāpya vyatiṣṭhan sahasainikāḥ",
    "GE07mbh_09_u:029.009a": "tataḥ kṛpaś ca drauṇiś ca kṛtavarmā ca sātvataḥ",
    "GE07mbh_09_u:029.009c": "saṃniviṣṭeṣu pārtheṣu prayātās taṃ hradaṃ śanaiḥ",
    "GE07mbh_09_u:029.010a": "te taṃ hradaṃ samāsādya yatra śete janādhipaḥ",
    "GE07mbh_09_u:029.010c": "abhyabhāṣanta durdharṣaṃ rājānaṃ suptam ambhasi",
    "GE07mbh_09_u:029.011a": "rājann uttiṣṭha yudhyasva sahāsmābhir yudhiṣṭhiram",
    "GE07mbh_09_u:029.011c": "jitvā vā pṛthivīṃ bhuṅkṣva hato vā svargam āpnuhi",
    "GE07mbh_09_u:029.012a": "teṣām api balaṃ sarvaṃ hataṃ duryodhana tvayā",
    "GE07mbh_09_u:029.012c": "pratirabdhāś ca bhūyiṣṭhaṃ ye śiṣṭās tatra sainikāḥ",
    "GE07mbh_09_u:029.013a": "na te vegaṃ viṣahituṃ śaktās tava viśāṃ pate",
    "GE07mbh_09_u:029.013c": "asmābhir abhiguptasya tasmād uttiṣṭha bhārata",
    "GE07mbh_09_u:029.013d-0182_01": "evam uktaḥ pratyuvāca tān sa tatra mahārathān",
    "GE07mbh_09_u:029.014": "duryodhana uvāca",
    "GE07mbh_09_u:029.014a": "diṣṭyā paśyāmi vo muktān īdṛśāt puruṣakṣayāt",
    "GE07mbh_09_u:029.014c": "pāṇḍukauravasaṃmardāj jīvamānān nararṣabhān",
    "GE07mbh_09_u:029.015a": "vijeṣyāmo vayaṃ sarve viśrāntā vigataklamāḥ",
    "GE07mbh_09_u:029.015c": "bhavantaś ca pariśrāntā vayaṃ ca bhṛśavikṣatāḥ",
    "GE07mbh_09_u:029.015e": "udīrṇaṃ ca balaṃ teṣāṃ tena yuddhaṃ na rocaye",
    "GE07mbh_09_u:029.016a": "na tv etad adbhutaṃ vīrā yad vo mahad idaṃ manaḥ",
    "GE07mbh_09_u:029.016c": "asmāsu ca parā bhaktir na tu kālaḥ parākrame",
    "GE07mbh_09_u:029.017a": "viśramyaikāṃ niśām adya bhavadbhiḥ sahito raṇe",
    "GE07mbh_09_u:029.017c": "pratiyotsyāmy ahaṃ śatrūñ śvo na me 'sty atra saṃśayaḥ",
    "GE07mbh_09_u:029.018": "saṃjaya uvāca",
    "GE07mbh_09_u:029.018a": "evam ukto 'bravīd drauṇī rājānaṃ yuddhadurmadam",
    "GE07mbh_09_u:029.018c": "uttiṣṭha rājan bhadraṃ te vijeṣyāmo raṇe parān",
    "GE07mbh_09_u:029.019a": "iṣṭāpūrtena dānena satyena ca japena ca",
    "GE07mbh_09_u:029.019c": "śape rājan yathā hy adya nihaniṣyāmi somakān",
    "GE07mbh_09_u:029.020a": "mā sma yajñakṛtāṃ prītiṃ prāpnuyāṃ sajjanocitām",
    "GE07mbh_09_u:029.020c": "yadīmāṃ rajanīṃ vyuṣṭāṃ na nihanmi parān raṇe",
    "GE07mbh_09_u:029.021a": "nāhatvā sarvapāñcālān vimokṣye kavacaṃ vibho",
    "GE07mbh_09_u:029.021c": "iti satyaṃ bravīmy etat tan me śṛṇu janādhipa",
    "GE07mbh_09_u:029.022a": "teṣu saṃbhāṣamāṇeṣu vyādhās taṃ deśam āyayuḥ",
    "GE07mbh_09_u:029.022c": "māṃsabhārapariśrāntāḥ pānīyārthaṃ yadṛcchayā",
    "GE07mbh_09_u:029.023a": "te hi nityaṃ mahārāja bhīmasenasya lubdhakāḥ",
    "GE07mbh_09_u:029.023c": "māṃsabhārān upājahrur bhaktyā paramayā vibho",
    "GE07mbh_09_u:029.024a": "te tatra viṣṭhitās teṣāṃ sarvaṃ tad vacanaṃ rahaḥ",
    "GE07mbh_09_u:029.024c": "duryodhanavacaś caiva śuśruvuḥ saṃgatā mithaḥ",
    "GE07mbh_09_u:029.025a": "te 'pi sarve maheṣvāsā ayuddhārthini kaurave",
    "GE07mbh_09_u:029.025c": "nirbandhaṃ paramaṃ cakrus tadā vai yuddhakāṅkṣiṇaḥ",
    "GE07mbh_09_u:029.026a": "tāṃs tathā samudīkṣyātha kauravāṇāṃ mahārathān",
    "GE07mbh_09_u:029.026c": "ayuddhamanasaṃ caiva rājānaṃ sthitam ambhasi",
    "GE07mbh_09_u:029.027a": "teṣāṃ śrutvā ca saṃvādaṃ rājñaś ca salile sataḥ",
    "GE07mbh_09_u:029.027c": "vyādhābhyajānan rājendra salilasthaṃ suyodhanam",
    "GE07mbh_09_u:029.028a": "te pūrvaṃ pāṇḍuputreṇa pṛṣṭā hy āsan sutaṃ tava",
    "GE07mbh_09_u:029.028c": "yadṛcchopagatās tatra rājānaṃ parimārgitāḥ",
    "GE07mbh_09_u:029.029a": "tatas te pāṇḍuputrasya smṛtvā tad bhāṣitaṃ tadā",
    "GE07mbh_09_u:029.029c": "anyonyam abruvan rājan mṛgavyādhāḥ śanair idam",
    "GE07mbh_09_u:029.030a": "duryodhanaṃ khyāpayāmo dhanaṃ dāsyati pāṇḍavaḥ",
    "GE07mbh_09_u:029.030c": "suvyaktam iti naḥ khyāto hrade duryodhano nṛpaḥ",
    "GE07mbh_09_u:029.031a": "tasmād gacchāmahe sarve yatra rājā yudhiṣṭhiraḥ",
    "GE07mbh_09_u:029.031c": "ākhyātuṃ salile suptaṃ duryodhanam amarṣaṇam",
    "GE07mbh_09_u:029.032a": "dhṛtarāṣṭrātmajaṃ tasmai bhīmasenāya dhīmate",
    "GE07mbh_09_u:029.032c": "śayānaṃ salile sarve kathayāmo dhanurbhṛte",
    "GE07mbh_09_u:029.033a": "sa no dāsyati suprīto dhanāni bahulāny uta",
    "GE07mbh_09_u:029.033c": "kiṃ no māṃsena śuṣkeṇa parikliṣṭena śoṣiṇā",
    "GE07mbh_09_u:029.034a": "evam uktvā tato vyādhāḥ saṃprahṛṣṭā dhanārthinaḥ",
    "GE07mbh_09_u:029.034c": "māṃsabhārān upādāya prayayuḥ śibiraṃ prati",
    "GE07mbh_09_u:029.035a": "pāṇḍavāś ca mahārāja labdhalakṣāḥ prahāriṇaḥ",
    "GE07mbh_09_u:029.035c": "apaśyamānāḥ samare duryodhanam avasthitam",
    "GE07mbh_09_u:029.036a": "nikṛtes tasya pāpasya te pāraṃ gamanepsavaḥ",
    "GE07mbh_09_u:029.036c": "cārān saṃpreṣayām āsuḥ samantāt tad raṇājiram",
    "GE07mbh_09_u:029.037a": "āgamya tu tataḥ sarve naṣṭaṃ duryodhanaṃ nṛpam",
    "GE07mbh_09_u:029.037c": "nyavedayanta sahitā dharmarājasya sainikāḥ",
    "GE07mbh_09_u:029.038a": "teṣāṃ tad vacanaṃ śrutvā cārāṇāṃ bharatarṣabha",
    "GE07mbh_09_u:029.038c": "cintām abhyagamat tīvrāṃ niśaśvāsa ca pārthivaḥ",
    "GE07mbh_09_u:029.038d-0183_01": "ariśeṣe bhavati tu saṃdigdho vijayo bhavet",
    "GE07mbh_09_u:029.038d-0183_02": "rājyaṃ labhe kathaṃ tad dhi pūjitaṃ vijayādibhiḥ",
    "GE07mbh_09_u:029.039a": "atha sthitānāṃ pāṇḍūnāṃ dīnānāṃ bharatarṣabha",
    "GE07mbh_09_u:029.039c": "tasmād deśād apakramya tvaritā lubdhakā vibho",
    "GE07mbh_09_u:029.040a": "ājagmuḥ śibiraṃ hṛṣṭā dṛṣṭvā duryodhanaṃ nṛpam",
    "GE07mbh_09_u:029.040c": "vāryamāṇāḥ praviṣṭāś ca bhīmasenasya paśyataḥ",
    "GE07mbh_09_u:029.041a": "te tu pāṇḍavam āsādya bhīmasenaṃ mahābalam",
    "GE07mbh_09_u:029.041c": "tasmai tat sarvam ācakhyur yad vṛttaṃ yac ca vai śrutam",
    "GE07mbh_09_u:029.042a": "tato vṛkodaro rājan dattvā teṣāṃ dhanaṃ bahu",
    "GE07mbh_09_u:029.042c": "dharmarājāya tat sarvam ācacakṣe paraṃtapaḥ",
    "GE07mbh_09_u:029.043a": "asau duryodhano rājan vijñāto mama lubdhakaiḥ",
    "GE07mbh_09_u:029.043c": "saṃstabhya salilaṃ śete yasyārthe paritapyase",
    "GE07mbh_09_u:029.044a": "tad vaco bhīmasenasya priyaṃ śrutvā viśāṃ pate",
    "GE07mbh_09_u:029.044c": "ajātaśatruḥ kaunteyo hṛṣṭo 'bhūt saha sodaraiḥ",
    "GE07mbh_09_u:029.045a": "taṃ ca śrutvā maheṣvāsaṃ praviṣṭaṃ salilahradam",
    "GE07mbh_09_u:029.045c": "kṣipram eva tato 'gacchat puraskṛtya janārdanam",
    "GE07mbh_09_u:029.046a": "tataḥ kilakilāśabdaḥ prādurāsīd viśāṃ pate",
    "GE07mbh_09_u:029.046c": "pāṇḍavānāṃ prahṛṣṭānāṃ pāñcālānāṃ ca sarvaśaḥ",
    "GE07mbh_09_u:029.047a": "siṃhanādāṃs tataś cakruḥ kṣveḍāṃś ca bharatarṣabha",
    "GE07mbh_09_u:029.047c": "tvaritāḥ kṣatriyā rājañ jagmur dvaipāyanaṃ hradam",
    "GE07mbh_09_u:029.048a": "jñātaḥ pāpo dhārtarāṣṭro dṛṣṭaś cety asakṛd raṇe",
    "GE07mbh_09_u:029.048c": "prākrośan somakās tatra hṛṣṭarūpāḥ samantataḥ",
    "GE07mbh_09_u:029.049a": "teṣām āśu prayātānāṃ rathānāṃ tatra veginām",
    "GE07mbh_09_u:029.049c": "babhūva tumulaḥ śabdo divaspṛk pṛthivīpate",
    "GE07mbh_09_u:029.050a": "duryodhanaṃ parīpsantas tatra tatra yudhiṣṭhiram",
    "GE07mbh_09_u:029.050c": "anvayus tvaritās te vai rājānaṃ śrāntavāhanāḥ",
    "GE07mbh_09_u:029.051a": "arjuno bhīmasenaś ca mādrīputrau ca pāṇḍavau",
    "GE07mbh_09_u:029.051c": "dhṛṣṭadyumnaś ca pāñcālyaḥ śikhaṇḍī cāparājitaḥ",
    "GE07mbh_09_u:029.052a": "uttamaujā yudhāmanyuḥ sātyakiś cāparājitaḥ",
    "GE07mbh_09_u:029.052c": "pāñcālānāṃ ca ye śiṣṭā draupadeyāś ca bhārata",
    "GE07mbh_09_u:029.052e": "hayāś ca sarve nāgāś ca śataśaś ca padātayaḥ",
    "GE07mbh_09_u:029.053a": "tataḥ prāpto mahārāja dharmaputro yudhiṣṭhiraḥ",
    "GE07mbh_09_u:029.053c": "dvaipāyanahradaṃ khyātaṃ yatra duryodhano 'bhavat",
    "GE07mbh_09_u:029.054a": "śītāmalajalaṃ hṛdyaṃ dvitīyam iva sāgaram",
    "GE07mbh_09_u:029.054c": "māyayā salilaṃ stabhya yatrābhūt te sutaḥ sthitaḥ",
    "GE07mbh_09_u:029.055a": "atyadbhutena vidhinā daivayogena bhārata",
    "GE07mbh_09_u:029.055c": "salilāntargataḥ śete durdarśaḥ kasya cit prabho",
    "GE07mbh_09_u:029.055e": "mānuṣasya manuṣyendra gadāhasto janādhipaḥ",
    "GE07mbh_09_u:029.056a": "tato duryodhano rājā salitāntargato vasan",
    "GE07mbh_09_u:029.056c": "śuśruve tumulaṃ śabdaṃ",
    "GE07mbh_09_u:029.057a": "yudhiṣṭhiras tu rājendra hradaṃ taṃ saha sodaraiḥ",
    "GE07mbh_09_u:029.057c": "ājagāma mahārāja tava putravadhāya vai",
    "GE07mbh_09_u:029.058a": "mahatā śaṅkhanādena rathanemisvanena",
    "GE07mbh_09_u:029.058c": "uddhunvaṃś ca mahāreṇuṃ kampayaṃś cāpi medinīm",
    "GE07mbh_09_u:029.059a": "yaudhiṣṭhirasya sainyasya śrutvā śabdaṃ mahārathāḥ",
    "GE07mbh_09_u:029.059c": "kṛtavarmā kṛpo drauṇī rājānam idam abruvan",
    "GE07mbh_09_u:029.060a": "ime hy āyānti saṃhṛṣṭāḥ pāṇḍavā jitakāśinaḥ",
    "GE07mbh_09_u:029.060c": "apayāsyāmahe tāvad anujānātu no bhavān",
    "GE07mbh_09_u:029.061a": "duryodhanas tu tac chrutvā teṣāṃ tatra yaśasvinām",
    "GE07mbh_09_u:029.061c": "tathety uktvā hradaṃ taṃ vai māyayāstambhayat prabho",
    "GE07mbh_09_u:029.062a": "te tv anujñāpya rājānaṃ bhṛśaṃ śokaparāyaṇāḥ",
    "GE07mbh_09_u:029.062c": "jagmur dūraṃ mahārāja kṛpaprabhṛtayo rathāḥ",
    "GE07mbh_09_u:029.063a": "te gatvā dūram adhvānaṃ nyagrodhaṃ prekṣya māriṣa",
    "GE07mbh_09_u:029.063c": "nyaviśanta bhṛśaṃ śrāntāś cintayanto nṛpaṃ prati",
    "GE07mbh_09_u:029.064a": "viṣṭabhya salilaṃ supto dhārtarāṣṭro mahābalaḥ",
    "GE07mbh_09_u:029.064c": "pāṇḍavāś cāpi saṃprāptās taṃ deśaṃ yuddham īpsavaḥ",
    "GE07mbh_09_u:029.065a": "kathaṃ nu yuddhaṃ bhavitā kathaṃ rājā bhaviṣyati",
    "GE07mbh_09_u:029.065c": "kathaṃ nu pāṇḍavā rājan pratipatsyanti kauravam",
    "GE07mbh_09_u:029.066a": "ity evaṃ cintayantas te rathebhyo 'śvān vimucya ha",
    "GE07mbh_09_u:029.066c": "tatrāsāṃ cakrire rājan kṛpaprabhṛtayo rathāḥ",
    "GE07mbh_09_u:030.001": "saṃjaya uvāca",
    "GE07mbh_09_u:030.001a": "tatas teṣv apayāteṣu ratheṣu triṣu pāṇḍavāḥ",
    "GE07mbh_09_u:030.001c": "taṃ hradaṃ pratyapadyanta yatra duryodhano 'bhavat",
    "GE07mbh_09_u:030.002a": "āsādya ca kuruśreṣṭha tadā dvaipāyanahradam",
    "GE07mbh_09_u:030.002c": "stambhitaṃ dhārtarāṣṭreṇa dṛṣṭvā taṃ salilāśayam",
    "GE07mbh_09_u:030.002e": "vāsudevam idaṃ vākyam abravīt kurunandanaḥ",
    "GE07mbh_09_u:030.003a": "paśyemāṃ dhārtarāṣṭreṇa māyām apsu prayojitām",
    "GE07mbh_09_u:030.003c": "viṣṭabhya salilaṃ śete nāsya mānuṣato bhayam",
    "GE07mbh_09_u:030.004a": "daivīṃ māyām imāṃ kṛtvā salilāntargato hy ayam",
    "GE07mbh_09_u:030.004c": "nikṛtyā nikṛtiprajño na me jīvan vimokṣyate",
    "GE07mbh_09_u:030.005a": "yady asya samare sāhyaṃ kurute vajrabhṛt svayam",
    "GE07mbh_09_u:030.005c": "tathāpy enaṃ hataṃ yuddhe loko drakṣyati mādhava",
    "GE07mbh_09_u:030.006": "śrīvāsudeva uvāca",
    "GE07mbh_09_u:030.006a": "māyāvina imāṃ māyāṃ māyayā jahi bhārata",
    "GE07mbh_09_u:030.006c": "māyāvī māyayā vadhyaḥ satyam etad yudhiṣṭhira",
    "GE07mbh_09_u:030.007a": "kriyābhyupāyair bahulair māyām apsu prayojya ha",
    "GE07mbh_09_u:030.007c": "jahi tvaṃ bharataśreṣṭha pāpātmānaṃ suyodhanam",
    "GE07mbh_09_u:030.008a": "kriyābhyupāyair indreṇa nihatā daityadānavāḥ",
    "GE07mbh_09_u:030.008c": "kriyābhyupāyair bahubhir balir baddho mahātmanā",
    "GE07mbh_09_u:030.009a": "kriyābhyupāyaiḥ pūrvaṃ hi hiraṇyākṣo mahāsuraḥ",
    "GE07mbh_09_u:030.009c": "hiraṇyakaśipuś caiva kriyayaiva niṣūditau",
    "GE07mbh_09_u:030.009e": "vṛtraś ca nihato rājan kriyayaiva na saṃśayaḥ",
    "GE07mbh_09_u:030.010a": "tathā paulastyatanayo rāvaṇo nāma rākṣasaḥ",
    "GE07mbh_09_u:030.010c": "rāmeṇa nihato rājan sānubandhaḥ sahānugaḥ",
    "GE07mbh_09_u:030.010e": "kriyayā yogam āsthāya tathā tvam api vikrama",
    "GE07mbh_09_u:030.011a": "kriyābhyupāyair nihato mayā rājan purātane",
    "GE07mbh_09_u:030.011c": "tārakaś ca mahādaityo vipracittiś ca vīryavān",
    "GE07mbh_09_u:030.012a": "vātāpir ilvalaś caiva triśirāś ca tathā vibho",
    "GE07mbh_09_u:030.012c": "sundopasundāv asurau kriyayaiva niṣūditau",
    "GE07mbh_09_u:030.012d-0184_01": "tārakaś ca mahādaityo hy andhakaś ca niṣūditaḥ",
    "GE07mbh_09_u:030.013a": "kriyābhyupāyair indreṇa tridivaṃ bhujyate vibho",
    "GE07mbh_09_u:030.013c": "kriyā balavatī rājan nānyat kiṃ cid yudhiṣṭhira",
    "GE07mbh_09_u:030.014a": "daityāś ca dānavāś caiva rākṣasāḥ pārthivās tathā",
    "GE07mbh_09_u:030.014c": "kriyābhyupāyair nihatāḥ kriyāṃ tasmāt samācara",
    "GE07mbh_09_u:030.015": "saṃjaya uvāca",
    "GE07mbh_09_u:030.015a": "ity ukto vāsudevena pāṇḍavaḥ saṃśitavrataḥ",
    "GE07mbh_09_u:030.015c": "jalasthaṃ taṃ mahārāja tava putraṃ mahābalam",
    "GE07mbh_09_u:030.015e": "abhyabhāṣata kaunteyaḥ prahasann iva bhārata",
    "GE07mbh_09_u:030.016a": "suyodhana kimartho 'yam ārambho 'psu kṛtas tvayā",
    "GE07mbh_09_u:030.016c": "sarvaṃ kṣatraṃ ghātayitvā svakulaṃ ca viśāṃ pate",
    "GE07mbh_09_u:030.017a": "jalāśayaṃ praviṣṭo 'dya vāñchañ jīvitam ātmanaḥ",
    "GE07mbh_09_u:030.017c": "uttiṣṭha rājan yudhyasva sahāsmābhiḥ suyodhana",
    "GE07mbh_09_u:030.018a": "sa ca darpo naraśreṣṭha sa ca mānaḥ kva te gataḥ",
    "GE07mbh_09_u:030.018c": "yas tvaṃ saṃstabhya salilaṃ bhīto rājan vyavasthitaḥ",
    "GE07mbh_09_u:030.019a": "sarve tvāṃ śūra ity eva janā jalpanti saṃsadi",
    "GE07mbh_09_u:030.019c": "vyarthaṃ tad bhavato manye śauryaṃ salilaśāyinaḥ",
    "GE07mbh_09_u:030.020a": "uttiṣṭha rājan yudhyasva kṣatriyo 'si kulodbhavaḥ",
    "GE07mbh_09_u:030.020c": "kauraveyo viśeṣeṇa kule janma ca saṃsmara",
    "GE07mbh_09_u:030.021a": "sa kathaṃ kaurave vaṃśe praśaṃsañ janma cātmanaḥ",
    "GE07mbh_09_u:030.021c": "yuddhād bhītas tatas toyaṃ praviśya pratitiṣṭhasi",
    "GE07mbh_09_u:030.022a": "ayuddham avyavasthānaṃ naiṣa dharmaḥ sanātanaḥ",
    "GE07mbh_09_u:030.022c": "anāryajuṣṭam asvargyaṃ raṇe rājan palāyanam",
    "GE07mbh_09_u:030.023a": "kathaṃ pāram agatvā hi yuddhe tvaṃ vai jijīviṣuḥ",
    "GE07mbh_09_u:030.023c": "imān nipatitān dṛṣṭvā putrān bhrātṝn pitṝṃs tathā",
    "GE07mbh_09_u:030.024a": "saṃbandhino vayasyāṃś ca mātulān bāndhavāṃs tathā",
    "GE07mbh_09_u:030.024c": "ghātayitvā kathaṃ tāta hrade tiṣṭhasi sāṃpratam",
    "GE07mbh_09_u:030.025a": "śūramānī na śūras tvaṃ mithyā vadasi bhārata",
    "GE07mbh_09_u:030.025c": "śūro 'ham iti durbuddhe sarvalokasya śṛṇvataḥ",
    "GE07mbh_09_u:030.026a": "na hi śūrāḥ palāyante śatrūn dṛṣṭvā kathaṃ cana",
    "GE07mbh_09_u:030.026c": "brūhi vā tvaṃ yayā dhṛtyā śūra tyajasi saṃgaram",
    "GE07mbh_09_u:030.027a": "sa tvam uttiṣṭha yudhyasva vinīya bhayam ātmanaḥ",
    "GE07mbh_09_u:030.027c": "ghātayitvā sarvasainyaṃ bhrātṝṃś caiva suyodhana",
    "GE07mbh_09_u:030.028a": "nedānīṃ jīvite buddhiḥ kāryā dharmacikīrṣayā",
    "GE07mbh_09_u:030.028c": "kṣatradharmam apāśritya tvadvidhena suyodhana",
    "GE07mbh_09_u:030.029a": "yat tat karṇam upāśritya śakuniṃ cāpi saubalam",
    "GE07mbh_09_u:030.029c": "amartya iva saṃmohāt tvam ātmānaṃ na buddhavān",
    "GE07mbh_09_u:030.030a": "tat pāpaṃ sumahat kṛtvā pratiyudhyasva bhārata",
    "GE07mbh_09_u:030.030c": "kathaṃ hi tvadvidho mohād rocayeta palāyanam",
    "GE07mbh_09_u:030.031a": "kva te tat pauruṣaṃ yātaṃ kva ca mānaḥ suyodhana",
    "GE07mbh_09_u:030.031c": "kva ca vikrāntatā yātā kva ca visphūrjitaṃ mahat",
    "GE07mbh_09_u:030.032a": "kva te kṛtāstratā yātā kiṃ ca śeṣe jalāśaye",
    "GE07mbh_09_u:030.032c": "sa tvam uttiṣṭha yudhyasva kṣatradharmeṇa bhārata",
    "GE07mbh_09_u:030.033a": "asmān vā tvaṃ parājitya praśādhi pṛthivīm imām",
    "GE07mbh_09_u:030.033c": "atha vā nihato 'smābhir bhūmau svapsyasi bhārata",
    "GE07mbh_09_u:030.034a": "eṣa te prathamo dharmaḥ sṛṣṭo dhātrā mahātmanā",
    "GE07mbh_09_u:030.034c": "taṃ kuruṣva yathātathyaṃ rājā bhava mahāratha saṃjaya uvāca",
    "GE07mbh_09_u:030.034d-0185_01": "evam ukto mahārāja dharmaputreṇa dhīmatā",
    "GE07mbh_09_u:030.034d-0185_02": "salilasthas tava suta idaṃ vacanam abravīt",
    "GE07mbh_09_u:030.035": "duryodhana uvāca",
    "GE07mbh_09_u:030.035a": "naitac citraṃ mahārāja yad bhīḥ prāṇinam āviśet",
    "GE07mbh_09_u:030.035c": "na ca prāṇabhayād bhīto vyapayāto 'smi bhārata",
    "GE07mbh_09_u:030.036a": "arathaś cāniṣaṅgī ca nihataḥ pārṣṇisārathiḥ",
    "GE07mbh_09_u:030.036c": "ekaś cāpy agaṇaḥ saṃkhye pratyāśvāsam arocayam",
    "GE07mbh_09_u:030.037a": "na prāṇahetor na bhayān na viṣādād viśāṃ pate",
    "GE07mbh_09_u:030.037c": "idam ambhaḥ praviṣṭo 'smi śramāt tv idam anuṣṭhitam",
    "GE07mbh_09_u:030.038a": "tvaṃ cāśvasihi kaunteya ye cāpy anugatās tava",
    "GE07mbh_09_u:030.038c": "aham utthāya vaḥ sarvān pratiyotsyāmi saṃyuge",
    "GE07mbh_09_u:030.039": "yudhiṣṭhira uvāca",
    "GE07mbh_09_u:030.039a": "āśvastā eva sarve sma ciraṃ tvāṃ mṛgayāmahe",
    "GE07mbh_09_u:030.039c": "tad idānīṃ samuttiṣṭha yudhyasveha suyodhana",
    "GE07mbh_09_u:030.040a": "hatvā vā samare pārthān sphītaṃ rājyam avāpnuhi",
    "GE07mbh_09_u:030.040c": "nihato vā raṇe 'smābhir vīralokam avāpsyasi",
    "GE07mbh_09_u:030.041": "duryodhana uvāca",
    "GE07mbh_09_u:030.041a": "yadarthaṃ rājyam icchāmi kurūṇāṃ kurunandana",
    "GE07mbh_09_u:030.041c": "ta ime nihatāḥ sarve bhrātaro me janeśvara",
    "GE07mbh_09_u:030.042a": "kṣīṇaratnāṃ ca pṛthivīṃ hatakṣatriyapuṃgavām",
    "GE07mbh_09_u:030.042c": "nābhyutsahāmy ahaṃ bhoktuṃ vidhavām iva yoṣitam",
    "GE07mbh_09_u:030.043a": "adyāpi tv aham āśaṃse tvāṃ vijetuṃ yudhiṣṭhira",
    "GE07mbh_09_u:030.043c": "bhaṅktvā pāñcālapāṇḍūnām utsāhaṃ bharatarṣabha",
    "GE07mbh_09_u:030.044a": "na tv idānīm ahaṃ manye kāryaṃ yuddhena karhi cit",
    "GE07mbh_09_u:030.044c": "droṇe karṇe ca saṃśānte nihate ca pitāmahe",
    "GE07mbh_09_u:030.045a": "astv idānīm iyaṃ rājan kevalā pṛthivī tava",
    "GE07mbh_09_u:030.045c": "asahāyo hi ko rājā rājyam icchet praśāsitum",
    "GE07mbh_09_u:030.046a": "suhṛdas tādṛśān hitvā putrān bhrātṝn pitṝn api",
    "GE07mbh_09_u:030.046c": "bhavadbhiś ca hṛte rājye ko nu jīveta mādṛśaḥ",
    "GE07mbh_09_u:030.047a": "ahaṃ vanaṃ gamiṣyāmi hy ajinaiḥ prativāsitaḥ",
    "GE07mbh_09_u:030.047c": "ratir hi nāsti me rājye hatapakṣasya bhārata",
    "GE07mbh_09_u:030.048a": "hatabāndhavabhūyiṣṭhā hatāśvā hatakuñjarā",
    "GE07mbh_09_u:030.048c": "eṣā te pṛthivī rājan bhuṅkṣvaināṃ vigatajvaraḥ",
    "GE07mbh_09_u:030.049a": "vanam eva gamiṣyāmi vasāno mṛgacarmaṇī",
    "GE07mbh_09_u:030.049c": "na hi me nirjitasyāsti jīvite 'dya spṛhā vibho",
    "GE07mbh_09_u:030.050a": "gaccha tvaṃ bhuṅkṣva rājendra pṛthivīṃ nihateśvarām",
    "GE07mbh_09_u:030.050c": "hatayodhāṃ naṣṭaratnāṃ kṣīṇavaprāṃ yathāsukham saṃjaya uvāca",
    "GE07mbh_09_u:030.050d-0186_01": "duryodhanaṃ tava sutaṃ salilasthaṃ mahāyaśāḥ",
    "GE07mbh_09_u:030.050d-0186_02": "śrutvā tu karuṇaṃ vākyam abhāṣata yudhiṣṭhiraḥ",
    "GE07mbh_09_u:030.051": "yudhiṣṭhira uvāca",
    "GE07mbh_09_u:030.051a": "ārtapralāpān mā tāta salilasthaḥ prabhāṣathāḥ",
    "GE07mbh_09_u:030.051c": "naitan manasi me rājan vāśitaṃ śakuner iva",
    "GE07mbh_09_u:030.052a": "yadi cāpi samarthaḥ syās tvaṃ dānāya suyodhana",
    "GE07mbh_09_u:030.052c": "nāham iccheyam avaniṃ tvayā dattāṃ praśāsitum",
    "GE07mbh_09_u:030.053a": "adharmeṇa na gṛhṇīyāṃ tvayā dattāṃ mahīm imām",
    "GE07mbh_09_u:030.053c": "na hi dharmaḥ smṛto rājan kṣatriyasya pratigrahaḥ",
    "GE07mbh_09_u:030.054a": "tvayā dattāṃ na ceccheyaṃ pṛthivīm akhilām aham",
    "GE07mbh_09_u:030.054c": "tvāṃ tu yuddhe vinirjitya bhoktāsmi vasudhām imām",
    "GE07mbh_09_u:030.055a": "anīśvaraś ca pṛthivīṃ kathaṃ tvaṃ dātum icchasi",
    "GE07mbh_09_u:030.055c": "tvayeyaṃ pṛthivī rājan kiṃ na dattā tadaiva hi",
    "GE07mbh_09_u:030.056a": "dharmato yācamānānāṃ śamārthaṃ ca kulasya naḥ",
    "GE07mbh_09_u:030.056c": "vārṣṇeyaṃ prathamaṃ rājan pratyākhyāya mahābalam",
    "GE07mbh_09_u:030.057a": "kim idānīṃ dadāsi tvaṃ ko hi te cittavibhramaḥ",
    "GE07mbh_09_u:030.057c": "abhiyuktas tu ko rājā dātum icched dhi medinīm",
    "GE07mbh_09_u:030.058a": "na tvam adya mahīṃ dātum īśaḥ kauravanandana",
    "GE07mbh_09_u:030.058c": "ācchettuṃ vā balād rājan sa kathaṃ dātum icchasi",
    "GE07mbh_09_u:030.058e": "māṃ tu nirjitya saṃgrāme pālayemāṃ vasuṃdharām",
    "GE07mbh_09_u:030.059a": "sūcyagreṇāpi yad bhūmer api dhrīyeta bhārata",
    "GE07mbh_09_u:030.059c": "tanmātram api no mahyaṃ na dadāti purā bhavān",
    "GE07mbh_09_u:030.060a": "sa kathaṃ pṛthivīm etāṃ pradadāsi viśāṃ pate",
    "GE07mbh_09_u:030.060c": "sūcyagraṃ nātyajaḥ pūrvaṃ sa kathaṃ tyajasi kṣitim",
    "GE07mbh_09_u:030.061a": "evam aiśvaryam āsādya praśāsya pṛthivīm imām",
    "GE07mbh_09_u:030.061c": "ko hi mūḍho vyavasyeta śatror dātuṃ vasuṃdharām",
    "GE07mbh_09_u:030.062a": "tvaṃ tu kevalamaurkhyeṇa vimūḍho nāvabudhyase",
    "GE07mbh_09_u:030.062c": "pṛthivīṃ dātukāmo 'pi jīvitenādya mokṣyase",
    "GE07mbh_09_u:030.063a": "asmān vā tvaṃ parājitya praśādhi pṛthivīm imām",
    "GE07mbh_09_u:030.063c": "atha vā nihato 'smābhir vraja lokān anuttamān",
    "GE07mbh_09_u:030.064a": "āvayor jīvato rājan mayi ca tvayi ca dhruvam",
    "GE07mbh_09_u:030.064c": "saṃśayaḥ sarvabhūtānāṃ vijaye no bhaviṣyati",
    "GE07mbh_09_u:030.065a": "jīvitaṃ tava duṣprajña mayi saṃprati vartate",
    "GE07mbh_09_u:030.065c": "jīvayeyaṃ tv ahaṃ kāmaṃ na tu tvaṃ jīvituṃ kṣamaḥ",
    "GE07mbh_09_u:030.066a": "dahane hi kṛto yatnas tvayāsmāsu viśeṣataḥ",
    "GE07mbh_09_u:030.066c": "āśīviṣair viṣaiś cāpi jale cāpi praveśanaiḥ",
    "GE07mbh_09_u:030.066e": "tvayā vinikṛtā rājan rājyasya haraṇena ca",
    "GE07mbh_09_u:030.066f-0187_01": "apriyāṇāṃ ca vacanair draupadyāḥ karṣaṇena ca",
    "GE07mbh_09_u:030.066f-0188_01": "asaṃbaddhapralāpāc ca vanavāsābhisaṃśrayāt",
    "GE07mbh_09_u:030.066f-0189_01": "hradān niṣkramya yudhyasva tataḥ śreyo bhaviṣyati",
    "GE07mbh_09_u:030.067a": "etasmāt kāraṇāt pāpa jīvitaṃ te na vidyate",
    "GE07mbh_09_u:030.067c": "uttiṣṭhottiṣṭha yudhyasva tat te śreyo bhaviṣyati",
    "GE07mbh_09_u:030.068": "saṃjaya uvāca",
    "GE07mbh_09_u:030.068a": "evaṃ tu vividhā vāco jayayuktāḥ punaḥ punaḥ",
    "GE07mbh_09_u:030.068c": "kīrtayanti sma te vīrās tatra tatra janādhipa",
    "GE07mbh_09_u:031.001": "dhṛtarāṣṭra uvāca",
    "GE07mbh_09_u:031.001a": "evaṃ saṃtarjyamānas tu mama putro mahīpatiḥ",
    "GE07mbh_09_u:031.001c": "prakṛtyā manyumān vīraḥ katham āsīt paraṃtapaḥ",
    "GE07mbh_09_u:031.002a": "na hi saṃtarjanā tena śrutapūrvā kadā cana",
    "GE07mbh_09_u:031.002c": "rājabhāvena mānyaś ca sarvalokasya so 'bhavat",
    "GE07mbh_09_u:031.002d-0190_01": "yasyātapatracchāyāpi svakā bhānos tathā prabhā",
    "GE07mbh_09_u:031.002d-0190_02": "khedāyaivābhimānitvāt sahet saivaṃ kathaṃ giraḥ",
    "GE07mbh_09_u:031.003a": "iyaṃ ca pṛthivī sarvā samlecchāṭavikā bhṛśam",
    "GE07mbh_09_u:031.003c": "prasādād dhriyate yasya pratyakṣaṃ tava saṃjaya",
    "GE07mbh_09_u:031.004a": "sa tathā tarjyamānas tu pāṇḍuputrair viśeṣataḥ",
    "GE07mbh_09_u:031.004c": "vihīnaś ca svakair bhṛtyair nirjane cāvṛto bhṛśam",
    "GE07mbh_09_u:031.005a": "śrutvā sa kaṭukā vāco jayayuktāḥ punaḥ punaḥ",
    "GE07mbh_09_u:031.005c": "kim abravīt pāṇḍaveyāṃs tan mamācakṣva saṃjaya",
    "GE07mbh_09_u:031.006": "saṃjaya uvāca",
    "GE07mbh_09_u:031.006a": "tarjyamānas tadā rājann udakasthas tavātmajaḥ",
    "GE07mbh_09_u:031.006c": "yudhiṣṭhireṇa rājendra bhrātṛbhiḥ sahitena ha",
    "GE07mbh_09_u:031.007a": "śrutvā sa kaṭukā vāco viṣamastho janādhipaḥ",
    "GE07mbh_09_u:031.007c": "dīrgham uṣṇaṃ ca niḥśvasya salilasthaḥ punaḥ punaḥ",
    "GE07mbh_09_u:031.008a": "salilāntargato rājā dhunvan hastau punaḥ punaḥ",
    "GE07mbh_09_u:031.008c": "manaś cakāra yuddhāya rājānaṃ cābhyabhāṣata",
    "GE07mbh_09_u:031.009a": "yūyaṃ sasuhṛdaḥ pārthāḥ sarve sarathavāhanāḥ",
    "GE07mbh_09_u:031.009c": "aham ekaḥ paridyūno viratho hatavāhanaḥ",
    "GE07mbh_09_u:031.010a": "āttaśastrai rathagatair bahubhiḥ parivāritaḥ",
    "GE07mbh_09_u:031.010c": "katham ekaḥ padātiḥ sann aśastro yoddhum utsahe",
    "GE07mbh_09_u:031.011a": "ekaikena tu māṃ yūyaṃ yodhayadhvaṃ yudhiṣṭhira",
    "GE07mbh_09_u:031.011c": "na hy eko bahubhir vīrair nyāyyaṃ yodhayituṃ yudhi",
    "GE07mbh_09_u:031.012a": "viśeṣato vikavacaḥ śrāntaś cāpaḥ samāśritaḥ",
    "GE07mbh_09_u:031.012c": "bhṛśaṃ vikṣatagātraś ca śrāntavāhanasainikaḥ",
    "GE07mbh_09_u:031.013a": "na me tvatto bhayaṃ rājan na ca pārthād vṛkodarāt",
    "GE07mbh_09_u:031.013c": "phalgunād vāsudevād vā pāñcālebhyo 'tha vā punaḥ",
    "GE07mbh_09_u:031.014a": "yamābhyāṃ yuyudhānād vā ye cānye tava sainikāḥ",
    "GE07mbh_09_u:031.014c": "ekaḥ sarvān ahaṃ kruddho na tān yoddhum ihotsahe",
    "GE07mbh_09_u:031.015a": "dharmamūlā satāṃ kīrtir manuṣyāṇāṃ janādhipa",
    "GE07mbh_09_u:031.015c": "dharmaṃ caiveha kīrtiṃ ca pālayan prabravīmy aham",
    "GE07mbh_09_u:031.016a": "aham utthāya vaḥ sarvān pratiyotsyāmi saṃyuge",
    "GE07mbh_09_u:031.016c": "anvaṃśābhyāgatān sarvān ṛtūn saṃvatsaro yathā",
    "GE07mbh_09_u:031.017a": "adya vaḥ sarathān sāśvān aśastro viratho 'pi san",
    "GE07mbh_09_u:031.017c": "nakṣatrāṇīva sarvāṇi savitā rātrisaṃkṣaye",
    "GE07mbh_09_u:031.017e": "tejasā nāśayiṣyāmi sthirībhavata pāṇḍavāḥ",
    "GE07mbh_09_u:031.018a": "adyānṛṇyaṃ gamiṣyāmi kṣatriyāṇāṃ yaśasvinām",
    "GE07mbh_09_u:031.018c": "bāhlīkadroṇabhīṣmāṇāṃ karṇasya ca mahātmanaḥ",
    "GE07mbh_09_u:031.019a": "jayadrathasya śūrasya bhagadattasya cobhayoḥ",
    "GE07mbh_09_u:031.019c": "madrarājasya śalyasya bhūriśravasa eva ca",
    "GE07mbh_09_u:031.020a": "putrāṇāṃ bharataśreṣṭha śakuneḥ saubalasya ca",
    "GE07mbh_09_u:031.020c": "mitrāṇāṃ suhṛdāṃ caiva bāndhavānāṃ tathaiva ca",
    "GE07mbh_09_u:031.021a": "ānṛṇyam adya gacchāmi hatvā tvāṃ bhrātṛbhiḥ saha",
    "GE07mbh_09_u:031.021c": "etāvad uktvā vacanaṃ virarāma janādhipaḥ",
    "GE07mbh_09_u:031.021d-0191_01": "salilāntargataḥ śrīmān putro duryodhanas tava",
    "GE07mbh_09_u:031.022": "yudhiṣṭhira uvāca",
    "GE07mbh_09_u:031.022a": "diṣṭyā tvam api jānīṣe kṣatradharmaṃ suyodhana",
    "GE07mbh_09_u:031.022c": "diṣṭyā te vartate buddhir yuddhāyaiva mahābhuja",
    "GE07mbh_09_u:031.023a": "diṣṭyā śūro 'si kauravya diṣṭyā jānāsi saṃgaram",
    "GE07mbh_09_u:031.023c": "yas tvam eko hi naḥ sarvān saṃyuge yoddhum icchasi",
    "GE07mbh_09_u:031.024a": "eka ekena saṃgamya yat te saṃmatam āyudham",
    "GE07mbh_09_u:031.024c": "tat tvam ādāya yudhyasva prekṣakās te vayaṃ sthitāḥ",
    "GE07mbh_09_u:031.025a": "ayam iṣṭaṃ ca te kāmaṃ vīra bhūyo dadāmy aham",
    "GE07mbh_09_u:031.025c": "hatvaikaṃ bhavato rājyaṃ hato vā svargam āpnuhi",
    "GE07mbh_09_u:031.025d-0192_01": "tatroccaiś cukruśuḥ siddhās tasya vākyāntare nṛpa",
    "GE07mbh_09_u:031.026": "duryodhana uvāca",
    "GE07mbh_09_u:031.026a": "ekaś ced yoddhum ākrande varo 'dya mama dīyate",
    "GE07mbh_09_u:031.026c": "āyudhānām iyaṃ cāpi vṛtā tvatsaṃmate gadā",
    "GE07mbh_09_u:031.027a": "bhrātṝṇāṃ bhavatām ekaḥ śakyaṃ māṃ yo 'bhimanyate",
    "GE07mbh_09_u:031.027c": "padātir gadayā saṃkhye sa yudhyatu mayā saha",
    "GE07mbh_09_u:031.028a": "vṛttāni rathayuddhāni vicitrāṇi pade pade",
    "GE07mbh_09_u:031.028c": "idam ekaṃ gadāyuddhaṃ bhavatv adyādbhutaṃ mahat",
    "GE07mbh_09_u:031.029a": "annānām api paryāyaṃ kartum icchanti mānavāḥ",
    "GE07mbh_09_u:031.029c": "yuddhānām api paryāyo bhavatv anumate tava",
    "GE07mbh_09_u:031.030a": "gadayā tvāṃ mahābāho vijeṣyāmi sahānujam",
    "GE07mbh_09_u:031.030c": "pāñcālān sṛñjayāṃś caiva ye cānye tava sainikāḥ",
    "GE07mbh_09_u:031.030d-0193_01": "na hi me saṃbhramo jātu śakrād api yudhiṣṭhira",
    "GE07mbh_09_u:031.031": "yudhiṣṭhira uvāca",
    "GE07mbh_09_u:031.031a": "uttiṣṭhottiṣṭha gāndhāre māṃ yodhaya suyodhana",
    "GE07mbh_09_u:031.031c": "eka ekena saṃgamya saṃyuge gadayā balī",
    "GE07mbh_09_u:031.032a": "puruṣo bhava gāndhāre yudhyasva susamāhitaḥ",
    "GE07mbh_09_u:031.032c": "adya te jīvitaṃ nāsti yady api tvaṃ manojavaḥ",
    "GE07mbh_09_u:031.033": "saṃjaya uvāca",
    "GE07mbh_09_u:031.033a": "etat sa naraśārdūlo nāmṛṣyata tavātmajaḥ",
    "GE07mbh_09_u:031.033c": "salilāntargataḥ śvabhre mahānāga iva śvasan",
    "GE07mbh_09_u:031.034a": "tathāsau vākpratodena tudyamānaḥ punaḥ punaḥ",
    "GE07mbh_09_u:031.034c": "vācaṃ na mamṛṣe dhīmān uttamāśvaḥ kaśām iva",
    "GE07mbh_09_u:031.035a": "saṃkṣobhya salilaṃ vegād gadām ādāya vīryavān",
    "GE07mbh_09_u:031.035c": "adrisāramayīṃ gurvīṃ kāñcanāṅgadabhūṣaṇām",
    "GE07mbh_09_u:031.035e": "antarjalāt samuttasthau nāgendra iva niḥśvasan",
    "GE07mbh_09_u:031.036a": "sa bhittvā stambhitaṃ toyaṃ skandhe kṛtvāyasīṃ gadām",
    "GE07mbh_09_u:031.036c": "udatiṣṭhata putras te pratapan raśmimān iva",
    "GE07mbh_09_u:031.037a": "tataḥ śaikyāyasīṃ gurvīṃ jātarūpapariṣkṛtām",
    "GE07mbh_09_u:031.037c": "gadāṃ parāmṛśad dhīmān dhārtarāṣṭro mahābalaḥ",
    "GE07mbh_09_u:031.038a": "gadāhastaṃ tu taṃ dṛṣṭvā saśṛṅgam iva parvatam",
    "GE07mbh_09_u:031.038c": "prajānām iva saṃkruddhaṃ śūlapāṇim avasthitam",
    "GE07mbh_09_u:031.038e": "sagado bhārato bhāti pratapan bhāskaro yathā",
    "GE07mbh_09_u:031.039a": "tam uttīrṇaṃ mahābāhuṃ gadāhastam ariṃdamam",
    "GE07mbh_09_u:031.039c": "menire sarvabhūtāni daṇḍahastam ivāntakam",
    "GE07mbh_09_u:031.040a": "vajrahastaṃ yathā śakraṃ śūlahastaṃ yathā haram",
    "GE07mbh_09_u:031.040c": "dadṛśuḥ sarvapāñcālāḥ putraṃ tava janādhipa",
    "GE07mbh_09_u:031.041a": "tam uttīrṇaṃ tu saṃprekṣya samahṛṣyanta sarvaśaḥ",
    "GE07mbh_09_u:031.041c": "pāñcālāḥ pāṇḍaveyāś ca te 'nyonyasya talān daduḥ",
    "GE07mbh_09_u:031.042a": "avahāsaṃ tu taṃ matvā putro duryodhanas tava",
    "GE07mbh_09_u:031.042c": "udvṛtya nayane kruddho didhakṣur iva pāṇḍavān",
    "GE07mbh_09_u:031.043a": "triśikhāṃ bhrukuṭīṃ kṛtvā saṃdaṣṭadaśanacchadaḥ",
    "GE07mbh_09_u:031.043c": "pratyuvāca tatas tān vai pāṇḍavān sahakeśavān",
    "GE07mbh_09_u:031.044a": "avahāsasya vo 'syādya prativaktāsmi pāṇḍavāḥ",
    "GE07mbh_09_u:031.044c": "gamiṣyatha hatāḥ sadyaḥ sapāñcālā yamakṣayam",
    "GE07mbh_09_u:031.045a": "utthitas tu jalāt tasmāt putro duryodhanas tava",
    "GE07mbh_09_u:031.045c": "atiṣṭhata gadāpāṇī rudhireṇa samukṣitaḥ",
    "GE07mbh_09_u:031.046a": "tasya śoṇitadigdhasya salilena samukṣitam",
    "GE07mbh_09_u:031.046c": "śarīraṃ sma tadā bhāti sravann iva mahīdharaḥ",
    "GE07mbh_09_u:031.047a": "tam udyatagadaṃ vīraṃ menire tatra pāṇḍavāḥ",
    "GE07mbh_09_u:031.047c": "vaivasvatam iva kruddhaṃ kiṃkarodyatapāṇinam",
    "GE07mbh_09_u:031.048a": "sa meghaninado harṣān nadann iva ca govṛṣaḥ",
    "GE07mbh_09_u:031.048c": "ājuhāva tataḥ pārthān gadayā yudhi vīryavān",
    "GE07mbh_09_u:031.049": "duryodhana uvāca",
    "GE07mbh_09_u:031.049a": "ekaikena ca māṃ yūyam āsīdata yudhiṣṭhira",
    "GE07mbh_09_u:031.049c": "na hy eko bahubhir nyāyyo vīra yodhayituṃ yudhi",
    "GE07mbh_09_u:031.050a": "nyastavarmā viśeṣeṇa śrāntaś cāpsu pariplutaḥ",
    "GE07mbh_09_u:031.050c": "bhṛśaṃ vikṣatagātraś ca hatavāhanasainikaḥ",
    "GE07mbh_09_u:031.050d-0194_01": "sarvopakaraṇair hīnaṃ varmaśastrāstravarjitam",
    "GE07mbh_09_u:031.050d-0194_02": "ekākinaṃ yudhyamānaṃ paśyantu divi devatāḥ",
    "GE07mbh_09_u:031.050d-0195_01": "avaśyam eva yoddhavyaṃ sarvair eva mayā saha",
    "GE07mbh_09_u:031.050d-0195_02": "yuktaṃ tv ayuktam ity etad vetsi tvaṃ caiva sarvadā",
    "GE07mbh_09_u:031.051": "yudhiṣṭhira uvāca",
    "GE07mbh_09_u:031.051a": "nābhūd iyaṃ tava prajñā katham evaṃ suyodhana",
    "GE07mbh_09_u:031.051c": "yadābhimanyuṃ bahavo jaghnur yudhi mahārathāḥ",
    "GE07mbh_09_u:031.051d-0196_01": "kṣatradharmaṃ bhṛśaṃ krūraṃ nirapekṣaṃ sunirghṛṇam",
    "GE07mbh_09_u:031.051d-0196_02": "anyathā tu kathaṃ hanyur abhimanyuṃ tathāgatam",
    "GE07mbh_09_u:031.051d-0196_03": "sarve bhavanto dharmajñāḥ sarve śūrās tanutyajaḥ",
    "GE07mbh_09_u:031.051d-0196_04": "nyāyena yudhyatāṃ proktā śakralokagatiḥ parā",
    "GE07mbh_09_u:031.051d-0196_05": "yady ekas tu na hantavyo bahubhir dharma eva tu",
    "GE07mbh_09_u:031.051d-0196_06": "tadābhimanyuṃ bahavo nijaghnus tvanmate katham",
    "GE07mbh_09_u:031.051d-0196_07": "sarvo vimṛśate jantuḥ kṛcchrastho dharmadarśanam",
    "GE07mbh_09_u:031.051d-0196_08": "padastho vihitaṃ dvāraṃ paralokasya paśyati",
    "GE07mbh_09_u:031.052a": "āmuñca kavacaṃ vīra mūrdhajān yamayasva ca",
    "GE07mbh_09_u:031.052c": "yac cānyad api te nāsti tad apy ādatsva bhārata",
    "GE07mbh_09_u:031.052d-0197_01": "iṣuṃ prāsaṃ gadāṃ vāpi varaṃ bhūyo dadāmy aham",
    "GE07mbh_09_u:031.052e": "imam ekaṃ ca te kāmaṃ vīra bhūyo dadāmy aham",
    "GE07mbh_09_u:031.053a": "pañcānāṃ pāṇḍaveyānāṃ yena yoddhum ihecchasi",
    "GE07mbh_09_u:031.053c": "taṃ hatvā vai bhavān rājā hato vā svargam āpnuhi",
    "GE07mbh_09_u:031.053e": "ṛte ca jīvitād vīra yuddhe kiṃ kurma te priyam",
    "GE07mbh_09_u:031.054": "saṃjaya uvāca",
    "GE07mbh_09_u:031.054a": "tatas tava suto rājan varma jagrāha kāñcanam",
    "GE07mbh_09_u:031.054c": "vicitraṃ ca śirastrāṇaṃ jāmbūnadapariṣkṛtam",
    "GE07mbh_09_u:031.055a": "so 'vabaddhaśirastrāṇaḥ śubhakāñcanavarmabhṛt",
    "GE07mbh_09_u:031.055c": "rarāja rājan putras te kāñcanaḥ śailarāḍ iva",
    "GE07mbh_09_u:031.056a": "saṃnaddhaḥ sa gadī rājan sajjaḥ saṃgrāmamūrdhani",
    "GE07mbh_09_u:031.056c": "abravīt pāṇḍavān sarvān putro duryodhanas tava",
    "GE07mbh_09_u:031.057a": "bhrātṝṇāṃ bhavatām eko yudhyatāṃ gadayā mayā",
    "GE07mbh_09_u:031.057c": "sahadevena vā yotsye bhīmena nakulena vā",
    "GE07mbh_09_u:031.058a": "atha vā phalgunenādya tvayā vā bharatarṣabha",
    "GE07mbh_09_u:031.058c": "yotsye 'haṃ saṃgaraṃ prāpya vijeṣye ca raṇājire",
    "GE07mbh_09_u:031.059a": "aham adya gamiṣyāmi vairasyāntaṃ sudurgamam",
    "GE07mbh_09_u:031.059c": "gadayā puruṣavyāghra hemapaṭṭavinaddhayā",
    "GE07mbh_09_u:031.060a": "gadāyuddhe na me kaś cit sadṛśo 'stīti cintaya",
    "GE07mbh_09_u:031.060c": "gadayā vo haniṣyāmi sarvān eva samāgatān",
    "GE07mbh_09_u:031.060d-0198_01": "na me samarthāḥ sarve vai yoddhuṃ nyāyena ke cana",
    "GE07mbh_09_u:031.060d-0198_02": "na yuktam ātmanā vaktum evaṃ garvoddhataṃ vacaḥ",
    "GE07mbh_09_u:031.060d-0198_03": "atha vā saphalaṃ hy etat kariṣye bhavatāṃ puraḥ",
    "GE07mbh_09_u:031.060d-0198_04": "asmin muhūrte satyaṃ vā mithyā vaitad bhaviṣyati",
    "GE07mbh_09_u:031.060e": "gṛhṇātu sa gadāṃ yo vai yudhyate 'dya mayā saha",
    "GE07mbh_09_u:032.001": "saṃjaya uvāca",
    "GE07mbh_09_u:032.001a": "evaṃ duryodhane rājan garjamāne muhur muhuḥ",
    "GE07mbh_09_u:032.001c": "yudhiṣṭhirasya saṃkruddho vāsudevo 'bravīd idam",
    "GE07mbh_09_u:032.002a": "yadi nāma hy ayaṃ yuddhe varayet tvāṃ yudhiṣṭhira",
    "GE07mbh_09_u:032.002c": "arjunaṃ nakulaṃ vāpi sahadevam athāpi vā",
    "GE07mbh_09_u:032.003a": "kim idaṃ sāhasaṃ rājaṃs tvayā vyāhṛtam īdṛśam",
    "GE07mbh_09_u:032.003c": "ekam eva nihatyājau bhava rājā kuruṣv iti",
    "GE07mbh_09_u:032.004a": "etena hi kṛtā yogyā varṣāṇīha trayodaśa",
    "GE07mbh_09_u:032.004b-0199_01": "yat tvayā hi kṛtaṃ pūrvaṃ bhīmasenajighāṃsayā",
    "GE07mbh_09_u:032.004b-0199_02": "tasyādya kāryavṛttasya vākyasyānṛṇyatāṃ vraja",
    "GE07mbh_09_u:032.004c": "āyase puruṣe rājan bhīmasenajighāṃsayā",
    "GE07mbh_09_u:032.005a": "kathaṃ nāma bhavet kāryam asmābhir bharatarṣabha",
    "GE07mbh_09_u:032.005c": "sāhasaṃ kṛtavāṃs tvaṃ tu hy anukrośān nṛpottama",
    "GE07mbh_09_u:032.006a": "nānyam asyānupaśyāmi pratiyoddhāram āhave",
    "GE07mbh_09_u:032.006c": "ṛte vṛkodarāt pārthāt sa ca nātikṛtaśramaḥ",
    "GE07mbh_09_u:032.007a": "tad idaṃ dyūtam ārabdhaṃ punar eva yathā purā",
    "GE07mbh_09_u:032.007c": "viṣamaṃ śakuneś caiva tava caiva viśāṃ pate",
    "GE07mbh_09_u:032.008a": "balī bhīmaḥ samarthaś ca kṛtī rājā suyodhanaḥ",
    "GE07mbh_09_u:032.008c": "balavān vā kṛtī veti kṛtī rājan viśiṣyate",
    "GE07mbh_09_u:032.009a": "so 'yaṃ rājaṃs tvayā śatruḥ same pathi niveśitaḥ",
    "GE07mbh_09_u:032.009c": "nyastaś cātmā suviṣame kṛcchram āpāditā vayam",
    "GE07mbh_09_u:032.010a": "ko nu sarvān vinirjitya śatrūn ekena vairiṇā",
    "GE07mbh_09_u:032.010c": "paṇitvā caikapāṇena rocayed evam āhavam",
    "GE07mbh_09_u:032.010d-0200_01": "kṛcchraprāptena ca tathā hārayed rājyam āgatam",
    "GE07mbh_09_u:032.011a": "na hi paśyāmi taṃ loke gadāhastaṃ narottamam",
    "GE07mbh_09_u:032.011a-0201_01": "**** **** yo 'dya duryodhanaṃ raṇe",
    "GE07mbh_09_u:032.011c": "yudhyed duryodhanaṃ saṃkhye kṛtitvād dhi viśeṣayet",
    "GE07mbh_09_u:032.011d-0201_02": "gadāhastaṃ vijetuṃ vai śaktaḥ syād amaro 'pi hi",
    "GE07mbh_09_u:032.012a": "phalgunaṃ vā bhavantaṃ vā mādrīputrāv athāpi vā",
    "GE07mbh_09_u:032.012b-0201_03": "na tvaṃ bhīmo na nakulaḥ sahadevo 'tha phalgunaḥ",
    "GE07mbh_09_u:032.012c": "na samarthān ahaṃ manye gadāhastasya saṃyuge",
    "GE07mbh_09_u:032.012d-0201_04": "jetuṃ nyāyena śakto vai kṛtī rājā suyodhanaḥ",
    "GE07mbh_09_u:032.013a": "sa kathaṃ vadase śatruṃ yudhyasva gadayeti ha",
    "GE07mbh_09_u:032.013c": "ekaṃ ca no nihatyājau bhava rājeti bhārata",
    "GE07mbh_09_u:032.014a": "vṛkodaraṃ samāsādya saṃśayo vijaye hi naḥ",
    "GE07mbh_09_u:032.014c": "nyāyato yudhyamānānāṃ kṛtī hy eṣa mahābalaḥ",
    "GE07mbh_09_u:032.014d-0202_01": "ekaṃ vāsmān nihatya tvaṃ bhava rājeti vai punaḥ",
    "GE07mbh_09_u:032.014d-0202_02": "nūnaṃ na rājyabhāgeṣā pāṇḍoḥ kuntyāś ca saṃtatiḥ",
    "GE07mbh_09_u:032.014d-0202_03": "atyantavanavāsāya sṛṣṭā bhaikṣyāya vā punaḥ",
    "GE07mbh_09_u:032.015": "bhīma uvāca",
    "GE07mbh_09_u:032.015a": "madhusūdana mā kārṣīr viṣādaṃ yadunandana",
    "GE07mbh_09_u:032.015c": "adya pāraṃ gamiṣyāmi vairasya bhṛśadurgamam",
    "GE07mbh_09_u:032.016a": "ahaṃ suyodhanaṃ saṃkhye haniṣyāmi na saṃśayaḥ",
    "GE07mbh_09_u:032.016c": "vijayo vai dhruvaṃ kṛṣṇa dharmarājasya dṛśyate",
    "GE07mbh_09_u:032.017a": "adhyardhena guṇeneyaṃ gadā gurutarī mama",
    "GE07mbh_09_u:032.017c": "na tathā dhārtarāṣṭrasya mā kārṣīr mādhava vyathām",
    "GE07mbh_09_u:032.017d-0203_01": "anayā gadayā cāhaṃ saṃyuge yoddhum utsahe",
    "GE07mbh_09_u:032.017d-0203_02": "bhavantaḥ prekṣakāḥ sarve mama santu janārdana",
    "GE07mbh_09_u:032.018a": "sāmarān api lokāṃs trīn nānāśastradharān yudhi",
    "GE07mbh_09_u:032.018c": "yodhayeyaṃ raṇe hṛṣṭaḥ kim utādya suyodhanam saṃjaya uvāca",
    "GE07mbh_09_u:032.019-002_0001": "tathā saṃbhāṣamāṇe tu harṣād utphullalocane",
    "GE07mbh_09_u:032.019-002_0002": "hasamāne bṛṃhamāṇe nardamāne ca naikaśaḥ",
    "GE07mbh_09_u:032.019-002_0003": "muhur muhur balāmāne kṣveḍāṃ muñcati cāsakṛt",
    "GE07mbh_09_u:032.019-002_0004": "vikārān naikarūpāṃś ca manyusaṃjananān bhṛśam",
    "GE07mbh_09_u:032.019-002_0005": "putrasyotpāṭanārthāya tava kurvati vāyuje",
    "GE07mbh_09_u:032.019-002_0006": "vāsudevaḥ pratītātmā bhīmaṃ vākyam athābravīt",
    "GE07mbh_09_u:032.019-002_0007": "naitac citraṃ mahābāho hanyās tvaṃ yat suyodhanam",
    "GE07mbh_09_u:032.019-002_0008": "yena vaiśravaṇo yuddhe maṇibhadraś ca yakṣarāṭ",
    "GE07mbh_09_u:032.019-002_0009": "yakṣarākṣasabhūtānāṃ sahasrāṇi hi naikaśaḥ",
    "GE07mbh_09_u:032.019-002_0010": "tasya te gaṇanāṃ yuddhe kaḥ kuryād dhṛtarāṣṭraje",
    "GE07mbh_09_u:032.019-002_0011": "yas tvaṃ nāgāyutaprāṇaṃ hiḍimbaṃ bhīmarūpiṇam",
    "GE07mbh_09_u:032.019-002_0012": "bakaṃ taddviguṇaṃ saṃkhye kirmīraṃ ca caturguṇam",
    "GE07mbh_09_u:032.019-002_0013": "hatavān astrarahitaḥ kīcakaṃ cāmaropamam",
    "GE07mbh_09_u:032.019-002_0014": "sa tvaṃ nihantā kauravyam atra kasyāsti saṃśayaḥ",
    "GE07mbh_09_u:032.019-002_0015": "tathokte vāsudevena dharmarājo 'bravīd idam",
    "GE07mbh_09_u:032.019-002_0016": "tavaiva tejasā kṛṣṇa haniṣyati suyodhanam",
    "GE07mbh_09_u:032.019-002_0017": "pūrṇapratijña evāyaṃ śatrūṇām antakṛt tathā",
    "GE07mbh_09_u:032.019-002_0018": "vipriyaṃ bhīmasenasya kṛtvā ko 'sti sukhī naraḥ",
    "GE07mbh_09_u:032.019-002_0019": "sātyakiḥ prāha kṛṣṇātmā bhīmaṃ saṃvīkṣya keśavam",
    "GE07mbh_09_u:032.019-002_0020": "nāyaṃ keśava sāmānyo gadāyuddhe vṛkodaraḥ",
    "GE07mbh_09_u:032.019-002_0021": "girīn aśeṣān saṃkruddhaś cūrṇayed yaḥ kṣaṇena ha",
    "GE07mbh_09_u:032.019-002_0022": "tasyāmānuṣadehasya kṣatriyasyāsti kā kathā",
    "GE07mbh_09_u:032.019-002_0023": "gajair gajān hayair aśvān rathāṃś caiva rathais tathā",
    "GE07mbh_09_u:032.019-002_0024": "apātayat samakṣaṃ te mama prītyartham eva ca",
    "GE07mbh_09_u:032.019-002_0025": "tathā saṃpūjayām āsa śauryaṃ bhīmasya phalgunaḥ",
    "GE07mbh_09_u:032.019-002_0026": "nakulaḥ sahadevaś ca praśaśaṃsuḥ punaḥ punaḥ",
    "GE07mbh_09_u:032.019-002_0027": "dhṛṣṭadyumnamukhāś caiva pāñcālāḥ somakaiḥ saha",
    "GE07mbh_09_u:032.019-002_0028": "rājāno hataśiṣṭāś ca praśaśaṃsur vṛkodaram",
    "GE07mbh_09_u:032.019-002_0029": "vividhābhiś ca vāgbhiś ca pūjayām āsur ādṛtāḥ",
    "GE07mbh_09_u:032.019-002_0030": "tad vaco bhīmasenasya sarva evābhyapūjayan",
    "GE07mbh_09_u:032.019-002_0031": "tato bhīmabalo bhīmo vāsudevapurogamaiḥ",
    "GE07mbh_09_u:032.019-002_0032": "pāṇḍavaḥ saha pāñcālaiḥ saṃstutaḥ karmabhis tathā",
    "GE07mbh_09_u:032.019-002_0033": "pūjitaś ca maheṣvāsas tadaiva tejito bhṛśam",
    "GE07mbh_09_u:032.019-002_0034": "avardhata balenāsau parvaṇīva mahodadhiḥ",
    "GE07mbh_09_u:032.019-002_0035": "uvāca suhṛdaḥ sarvān hṛṣṭaromodgamo mudā",
    "GE07mbh_09_u:032.019-002_0036": "keśavaṃ dharmarājaṃ ca samastān anujāṃs tathā",
    "GE07mbh_09_u:032.019-002_0037": "adya krodhaṃ vimokṣyāmi cirakālābhisaṃvṛtam",
    "GE07mbh_09_u:032.019-002_0038": "śalyam adyoddhariṣyāmi nihitaṃ dhṛtarāṣṭrajaiḥ",
    "GE07mbh_09_u:032.019a": "tathā saṃbhāṣamāṇaṃ tu vāsudevo vṛkodaram",
    "GE07mbh_09_u:032.019c": "hṛṣṭaḥ saṃpūjayām āsa vacanaṃ cedam abravīt",
    "GE07mbh_09_u:032.020a": "tvām āśritya mahābāho dharmarājo yudhiṣṭhiraḥ",
    "GE07mbh_09_u:032.020c": "nihatāriḥ svakāṃ dīptāṃ śriyaṃ prāpto na saṃśayaḥ",
    "GE07mbh_09_u:032.021a": "tvayā vinihatāḥ sarve dhṛtarāṣṭrasutā raṇe",
    "GE07mbh_09_u:032.021c": "rājāno rājaputrāś ca nāgāś ca vinipātitāḥ",
    "GE07mbh_09_u:032.022a": "kaliṅgā māgadhāḥ prācyā gāndhārāḥ kuravas tathā",
    "GE07mbh_09_u:032.022c": "tvām āsādya mahāyuddhe nihatāḥ pāṇḍunandana",
    "GE07mbh_09_u:032.023a": "hatvā duryodhanaṃ cāpi prayacchorvīṃ sasāgarām",
    "GE07mbh_09_u:032.023c": "dharmarājāya kaunteya yathā viṣṇuḥ śacīpateḥ",
    "GE07mbh_09_u:032.024a": "tvāṃ ca prāpya raṇe pāpo dhārtarāṣṭro vinaṅkṣyati",
    "GE07mbh_09_u:032.024c": "tvam asya sakthinī bhaṅktvā pratijñāṃ pārayiṣyasi",
    "GE07mbh_09_u:032.025a": "yatnena tu sadā pārtha yoddhavyo dhṛtarāṣṭrajaḥ",
    "GE07mbh_09_u:032.025c": "kṛtī ca balavāṃś caiva yuddhaśauṇḍaś ca nityadā",
    "GE07mbh_09_u:032.026a": "tatas tu sātyakī rājan pūjayām āsa pāṇḍavam",
    "GE07mbh_09_u:032.026c": "vividhābhiś ca tāṃ vāgbhiḥ pūjayām āsa mādhavaḥ",
    "GE07mbh_09_u:032.027a": "pāñcālāḥ pāṇḍaveyāś ca dharmarājapurogamāḥ",
    "GE07mbh_09_u:032.027c": "tad vaco bhīmasenasya sarva evābhyapūjayan",
    "GE07mbh_09_u:032.028a": "tato bhīmabalo bhīmo yudhiṣṭhiram athābravīt",
    "GE07mbh_09_u:032.028c": "sṛñjayaiḥ saha tiṣṭhantaṃ tapantam iva bhāskaram",
    "GE07mbh_09_u:032.029a": "aham etena saṃgamya saṃyuge yoddhum utsahe",
    "GE07mbh_09_u:032.029c": "na hi śakto raṇe jetuṃ mām eṣa puruṣādhamaḥ",
    "GE07mbh_09_u:032.030a": "adya krodhaṃ vimokṣyāmi nihitaṃ hṛdaye bhṛśam",
    "GE07mbh_09_u:032.030c": "suyodhane dhārtarāṣṭre khāṇḍave 'gnim ivārjunaḥ",
    "GE07mbh_09_u:032.031a": "śalyam adyoddhariṣyāmi tava pāṇḍava hṛcchayam",
    "GE07mbh_09_u:032.031c": "nihatya gadayā pāpam adya rājan sukhī bhava",
    "GE07mbh_09_u:032.032a": "adya kīrtimayīṃ mālāṃ pratimokṣye tavānagha",
    "GE07mbh_09_u:032.032c": "prāṇāñ śriyaṃ ca rājyaṃ ca mokṣyate 'dya suyodhanaḥ",
    "GE07mbh_09_u:032.033a": "rājā ca dhṛtarāṣṭro 'dya śrutvā putraṃ mayā hatam",
    "GE07mbh_09_u:032.033c": "smariṣyaty aśubhaṃ karma yat tac chakunibuddhijam",
    "GE07mbh_09_u:032.034a": "ity uktvā bharataśreṣṭho gadām udyamya vīryavān",
    "GE07mbh_09_u:032.034c": "udatiṣṭhata yuddhāya śakro vṛtram ivāhvayan",
    "GE07mbh_09_u:032.034d-0204_01": "tad āhvānam amṛṣyan vai tava putro 'tivīryavān",
    "GE07mbh_09_u:032.034d-0204_02": "pratyupasthita evāśu matto mattam iva dvipam",
    "GE07mbh_09_u:032.034d-0204_03": "gadāhastaṃ tava sutaṃ yuddhāya samupasthitam",
    "GE07mbh_09_u:032.034d-0204_04": "dadṛśuḥ pāṇḍavāḥ sarve kailāsam iva śṛṅgiṇam",
    "GE07mbh_09_u:032.035a": "tam ekākinam āsādya dhārtarāṣṭraṃ mahābalam",
    "GE07mbh_09_u:032.035c": "niryūtham iva mātaṅgaṃ samahṛṣyanta pāṇḍavāḥ",
    "GE07mbh_09_u:032.035d-0205_01": "na saṃbhramo na ca bhayaṃ na ca glānir na ca vyathā",
    "GE07mbh_09_u:032.035d-0205_02": "āsīd duryodhanasyāpi sthitaḥ siṃha ivāhave",
    "GE07mbh_09_u:032.036a": "tam udyatagadaṃ dṛṣṭvā kailāsam iva śṛṅgiṇam",
    "GE07mbh_09_u:032.036c": "bhīmasenas tadā rājan duryodhanam athābravīt",
    "GE07mbh_09_u:032.037a": "rājñāpi dhṛtarāṣṭreṇa tvayā cāsmāsu yat kṛtam",
    "GE07mbh_09_u:032.037c": "smara tad duṣkṛtaṃ karma yad vṛttaṃ vāraṇāvate",
    "GE07mbh_09_u:032.038a": "draupadī ca parikliṣṭā sabhāmadhye rajasvalā",
    "GE07mbh_09_u:032.038c": "dyūte yad vijito rājā śakuner buddhiniścayāt",
    "GE07mbh_09_u:032.039a": "yāni cānyāni duṣṭātman pāpāni kṛtavān asi",
    "GE07mbh_09_u:032.039c": "anāgaḥsu ca pārtheṣu tasya paśya mahat phalam",
    "GE07mbh_09_u:032.040a": "tvatkṛte nihataḥ śete śaratalpe mahāyaśāḥ",
    "GE07mbh_09_u:032.040c": "gāṅgeyo bharataśreṣṭhaḥ sarveṣāṃ naḥ pitāmahaḥ",
    "GE07mbh_09_u:032.041a": "hato droṇaś ca karṇaś ca hataḥ śalyaḥ pratāpavān",
    "GE07mbh_09_u:032.041c": "vairasya cādikartāsau śakunir nihato yudhi",
    "GE07mbh_09_u:032.042a": "bhrātaras te hatāḥ śūrāḥ putrāś ca sahasainikāḥ",
    "GE07mbh_09_u:032.042c": "rājānaś ca hatāḥ śūrāḥ samareṣv anivartinaḥ",
    "GE07mbh_09_u:032.043a": "ete cānye ca nihatā bahavaḥ kṣatriyarṣabhāḥ",
    "GE07mbh_09_u:032.043c": "prātikāmī tathā pāpo draupadyāḥ kleśakṛd dhataḥ",
    "GE07mbh_09_u:032.044a": "avaśiṣṭas tvam evaikaḥ kulaghno 'dhamapūruṣaḥ",
    "GE07mbh_09_u:032.044c": "tvām apy adya haniṣyāmi gadayā nātra saṃśayaḥ",
    "GE07mbh_09_u:032.045a": "adya te 'haṃ raṇe darpaṃ sarvaṃ nāśayitā nṛpa",
    "GE07mbh_09_u:032.045c": "rājyāśāṃ vipulāṃ rājan pāṇḍaveṣu ca duṣkṛtam",
    "GE07mbh_09_u:032.046": "duryodhana uvāca",
    "GE07mbh_09_u:032.046a": "kiṃ katthitena bahudhā yudhyasvādya mayā saha",
    "GE07mbh_09_u:032.046c": "adya te 'haṃ vineṣyāmi yuddhaśraddhāṃ vṛkodara",
    "GE07mbh_09_u:032.047a": "kiṃ na paśyasi māṃ pāpa gadāyuddhe vyavasthitam",
    "GE07mbh_09_u:032.047c": "himavacchikharākārāṃ pragṛhya mahatīṃ gadām",
    "GE07mbh_09_u:032.048a": "gadinaṃ ko 'dya māṃ pāpa jetum utsahate ripuḥ",
    "GE07mbh_09_u:032.048c": "nyāyato yudhyamānasya deveṣv api puraṃdaraḥ",
    "GE07mbh_09_u:032.048d-0206_01": "yad etat kathitaṃ pūrvaṃ madīyaṃ durviceṣṭitam",
    "GE07mbh_09_u:032.048d-0206_02": "sarvaṃ tan na ca me kiṃ cic chaṅkitaṃ kartum eva hi",
    "GE07mbh_09_u:032.048d-0206_03": "araṇye cāpi vasatiṃ dāsyaṃ ca paraveśmasu",
    "GE07mbh_09_u:032.048d-0206_04": "tathā rūpaviparyāsam akariṣyam ahaṃ balāt",
    "GE07mbh_09_u:032.048d-0206_05": "hatāś ca bāndhavās tubhyaṃ kṣayas tulyo 'yam āvayoḥ",
    "GE07mbh_09_u:032.048d-0206_06": "patanaṃ saṃprati tu me yadi nāma bhaved yudhi",
    "GE07mbh_09_u:032.048d-0206_07": "tad atiślāghyam eva syāt kālo vā tatra kāraṇam",
    "GE07mbh_09_u:032.048d-0206_08": "adyāpi hi na me jetā dharmeṇāsti raṇājire",
    "GE07mbh_09_u:032.048d-0206_09": "chadmanā yadi jeṣyadhvam akīrtiḥ sthāsyati dhruvam",
    "GE07mbh_09_u:032.048d-0206_10": "adharmyā vāyaśasyā ca paścāt tapsyatha vai dhruvam",
    "GE07mbh_09_u:032.049a": "mā vṛthā garja kaunteya śāradābhram ivājalam",
    "GE07mbh_09_u:032.049c": "darśayasva balaṃ yuddhe yāvat tat te 'dya vidyate",
    "GE07mbh_09_u:032.050a": "tasya tad vacanaṃ śrutvā pāñcālāḥ sahasṛñjayāḥ",
    "GE07mbh_09_u:032.050c": "sarve saṃpūjayām āsus tad vaco vijigīṣavaḥ",
    "GE07mbh_09_u:032.051a": "taṃ mattam iva mātaṅgaṃ talaśabdena mānavāḥ",
    "GE07mbh_09_u:032.051c": "bhūyaḥ saṃharṣayām āsū rājan duryodhanaṃ nṛpam",
    "GE07mbh_09_u:032.052a": "bṛṃhanti kuñjarās tatra hayā heṣanti cāsakṛt",
    "GE07mbh_09_u:032.052c": "śastrāṇi saṃpradīpyante pāṇḍavānāṃ jayaiṣiṇām",
    "GE07mbh_09_u:033.001": "saṃjaya uvāca",
    "GE07mbh_09_u:033.001a": "tasmin yuddhe mahārāja saṃpravṛtte sudāruṇe",
    "GE07mbh_09_u:033.001c": "upaviṣṭeṣu sarveṣu pāṇḍaveṣu mahātmasu",
    "GE07mbh_09_u:033.002a": "tatas tāladhvajo rāmas tayor yuddha upasthite",
    "GE07mbh_09_u:033.002c": "śrutvā tac chiṣyayo rājann ājagāma halāyudhaḥ",
    "GE07mbh_09_u:033.003a": "taṃ dṛṣṭvā paramaprītāḥ pūjayitvā narādhipāḥ",
    "GE07mbh_09_u:033.003b-0207_01": "upagamyopasaṃgṛhya vidhivat pratyapūjayan",
    "GE07mbh_09_u:033.003b-0207_02": "pūjayitvā tataḥ paścād idaṃ vacanam abruvan",
    "GE07mbh_09_u:033.003c": "śiṣyayoḥ kauśalaṃ yuddhe paśya rāmeti cābruvan",
    "GE07mbh_09_u:033.004a": "abravīc ca tadā rāmo dṛṣṭvā kṛṣṇaṃ ca pāṇḍavam",
    "GE07mbh_09_u:033.004c": "duryodhanaṃ ca kauravyaṃ gadāpāṇim avasthitam",
    "GE07mbh_09_u:033.005a": "catvāriṃśad ahāny adya dve ca me niḥsṛtasya vai",
    "GE07mbh_09_u:033.005c": "puṣyeṇa saṃprayāto 'smi śravaṇe punarāgataḥ",
    "GE07mbh_09_u:033.005e": "śiṣyayor vai gadāyuddhaṃ draṣṭukāmo 'smi mādhava",
    "GE07mbh_09_u:033.005f-0208_01": "tatas tadā gadāhastau duryodhanavṛkodarau",
    "GE07mbh_09_u:033.005f-0208_02": "yuddhabhūmigatau vīrāv ubhāv eva virejatuḥ",
    "GE07mbh_09_u:033.006a": "tato yudhiṣṭhiro rājā pariṣvajya halāyudham",
    "GE07mbh_09_u:033.006c": "svāgataṃ kuśalaṃ cāsmai paryapṛcchad yathātatham",
    "GE07mbh_09_u:033.007a": "kṛṣṇau cāpi maheṣvāsāv abhivādya halāyudham",
    "GE07mbh_09_u:033.007c": "sasvajāte pariprītau priyamāṇau yaśasvinau",
    "GE07mbh_09_u:033.008a": "mādrīputrau tathā śūrau draupadyāḥ pañca cātmajāḥ",
    "GE07mbh_09_u:033.008c": "abhivādya sthitā rājan rauhiṇeyaṃ mahābalam",
    "GE07mbh_09_u:033.009a": "bhīmaseno 'tha balavān putras tava janādhipa",
    "GE07mbh_09_u:033.009c": "tathaiva codyatagadau pūjayām āsatur balam",
    "GE07mbh_09_u:033.009d-0209_01": "abhivādya tatas tau tu sasvajāte halāyudham",
    "GE07mbh_09_u:033.010a": "svāgatena ca te tatra pratipūjya punaḥ punaḥ",
    "GE07mbh_09_u:033.010c": "paśya yuddhaṃ mahābāho iti te rāmam abruvan",
    "GE07mbh_09_u:033.010e": "evam ūcur mahātmānaṃ rauhiṇeyaṃ narādhipāḥ",
    "GE07mbh_09_u:033.011a": "pariṣvajya tadā rāmaḥ pāṇḍavān sṛñjayān api",
    "GE07mbh_09_u:033.011c": "apṛcchat kuśalaṃ sarvān pāṇḍavāṃś cāmitaujasaḥ",
    "GE07mbh_09_u:033.011e": "tathaiva te samāsādya papracchus tam anāmayam",
    "GE07mbh_09_u:033.012a": "pratyabhyarcya halī sarvān kṣatriyāṃś ca mahāmanāḥ",
    "GE07mbh_09_u:033.012c": "kṛtvā kuśalasaṃyuktāṃ saṃvidaṃ ca yathāvayaḥ",
    "GE07mbh_09_u:033.013a": "janārdanaṃ sātyakiṃ ca premṇā sa pariṣasvaje",
    "GE07mbh_09_u:033.013c": "mūrdhni caitāv upāghrāya kuśalaṃ paryapṛcchata",
    "GE07mbh_09_u:033.014a": "tau cainaṃ vidhivad rājan pūjayām āsatur gurum",
    "GE07mbh_09_u:033.014c": "brahmāṇam iva deveśam indropendrau mudā yutau",
    "GE07mbh_09_u:033.015a": "tato 'bravīd dharmasuto rauhiṇeyam ariṃdamam",
    "GE07mbh_09_u:033.015c": "idaṃ bhrātror mahāyuddhaṃ paśya rāmeti bhārata",
    "GE07mbh_09_u:033.016a": "teṣāṃ madhye mahābāhuḥ śrīmān keśavapūrvajaḥ",
    "GE07mbh_09_u:033.016c": "nyaviśat paramaprītaḥ pūjyamāno mahārathaiḥ",
    "GE07mbh_09_u:033.017a": "sa babhau rājamadhyastho nīlavāsāḥ sitaprabhaḥ",
    "GE07mbh_09_u:033.017c": "divīva nakṣatragaṇaiḥ parikīrṇo niśākaraḥ",
    "GE07mbh_09_u:033.018a": "tatas tayoḥ saṃnipātas tumulo romaharṣaṇaḥ",
    "GE07mbh_09_u:033.018c": "āsīd antakaro rājan vairasya tava putrayoḥ",
    "GE07mbh_09_u:034.001": "janamejaya uvāca",
    "GE07mbh_09_u:034.001a": "pūrvam eva yadā rāmas tasmin yuddha upasthite",
    "GE07mbh_09_u:034.001c": "āmantrya keśavaṃ yāto vṛṣṇibhiḥ sahitaḥ prabhuḥ",
    "GE07mbh_09_u:034.002a": "sāhāyyaṃ dhārtarāṣṭrasya na ca kartāsmi keśava",
    "GE07mbh_09_u:034.002c": "na caiva pāṇḍuputrāṇāṃ gamiṣyāmi yathāgatam",
    "GE07mbh_09_u:034.003a": "evam uktvā tadā rāmo yātaḥ śatrunibarhaṇaḥ",
    "GE07mbh_09_u:034.003c": "tasya cāgamanaṃ bhūyo brahmañ śaṃsitum arhasi",
    "GE07mbh_09_u:034.004a": "ākhyāhi me vistarataḥ kathaṃ rāma upasthitaḥ",
    "GE07mbh_09_u:034.004c": "kathaṃ ca dṛṣṭavān yuddhaṃ kuśalo hy asi sattama",
    "GE07mbh_09_u:034.005": "vaiśaṃpāyana uvāca",
    "GE07mbh_09_u:034.005a": "upaplavye niviṣṭeṣu pāṇḍaveṣu mahātmasu",
    "GE07mbh_09_u:034.005c": "preṣito dhṛtarāṣṭrasya samīpaṃ madhusūdanaḥ",
    "GE07mbh_09_u:034.005e": "śamaṃ prati mahābāho hitārthaṃ sarvadehinām",
    "GE07mbh_09_u:034.006a": "sa gatvā hāstinapuraṃ dhṛtarāṣṭraṃ sametya ca",
    "GE07mbh_09_u:034.006c": "uktavān vacanaṃ tathyaṃ hitaṃ caiva viśeṣataḥ",
    "GE07mbh_09_u:034.006e": "na ca tat kṛtavān rājā yathākhyātaṃ hi te purā",
    "GE07mbh_09_u:034.007a": "anavāpya śamaṃ tatra kṛṣṇaḥ puruṣasattamaḥ",
    "GE07mbh_09_u:034.007c": "āgacchata mahābāhur upaplavyaṃ janādhipa",
    "GE07mbh_09_u:034.008a": "tataḥ pratyāgataḥ kṛṣṇo dhārtarāṣṭravisarjitaḥ",
    "GE07mbh_09_u:034.008b-0210_01": "ājagāma naravyāghraḥ pāṇḍavānām anīkinīm",
    "GE07mbh_09_u:034.008c": "akriyāyāṃ naravyāghra pāṇḍavān idam abravīt",
    "GE07mbh_09_u:034.008d-0211_01": "yathoktaṃ ca yathāvṛttam uktvā pāṇḍavam abravīt",
    "GE07mbh_09_u:034.009a": "na kurvanti vaco mahyaṃ kuravaḥ kālacoditāḥ",
    "GE07mbh_09_u:034.009c": "nirgacchadhvaṃ pāṇḍaveyāḥ puṣyeṇa sahitā mayā",
    "GE07mbh_09_u:034.010a": "tato vibhajyamāneṣu baleṣu balināṃ varaḥ",
    "GE07mbh_09_u:034.010c": "provāca bhrātaraṃ kṛṣṇaṃ rauhiṇeyo mahāmanāḥ",
    "GE07mbh_09_u:034.011a": "teṣām api mahābāho sāhāyyaṃ madhusūdana",
    "GE07mbh_09_u:034.011c": "kriyatām iti tat kṛṣṇo nāsya cakre vacas tadā",
    "GE07mbh_09_u:034.011d-0212_01": "dhīmān arivināśāya kṛtaṃ sarvaṃ sadā hariḥ",
    "GE07mbh_09_u:034.011d-0212_02": "sasmāra sa tadā tatra idaṃ tatra punaḥ punaḥ",
    "GE07mbh_09_u:034.012a": "tato manyuparītātmā jagāma yadunandanaḥ",
    "GE07mbh_09_u:034.012c": "tīrthayātrāṃ haladharaḥ sarasvatyāṃ mahāyaśāḥ",
    "GE07mbh_09_u:034.012e": "maitre nakṣatrayoge sma sahitaḥ sarvayādavaiḥ",
    "GE07mbh_09_u:034.013a": "āśrayām āsa bhojas tu duryodhanam ariṃdamaḥ",
    "GE07mbh_09_u:034.013c": "yuyudhānena sahito vāsudevas tu pāṇḍavān",
    "GE07mbh_09_u:034.014a": "rauhiṇeye gate śūre puṣyeṇa madhusūdanaḥ",
    "GE07mbh_09_u:034.014c": "pāṇḍaveyān puraskṛtya yayāv abhimukhaḥ kurūn",
    "GE07mbh_09_u:034.015a": "gacchann eva pathisthas tu rāmaḥ preṣyān uvāca ha",
    "GE07mbh_09_u:034.015c": "saṃbhārāṃs tīrthayātrāyāṃ sarvopakaraṇāni ca",
    "GE07mbh_09_u:034.015e": "ānayadhvaṃ dvārakāyā agnīn vai yājakāṃs tathā",
    "GE07mbh_09_u:034.016a": "suvarṇaṃ rajataṃ caiva dhenūr vāsāṃsi vājinaḥ",
    "GE07mbh_09_u:034.016c": "kuñjarāṃś ca rathāṃś caiva kharoṣṭraṃ vāhanāni ca",
    "GE07mbh_09_u:034.016e": "kṣipram ānīyatāṃ sarvaṃ tīrthahetoḥ paricchadam",
    "GE07mbh_09_u:034.017a": "pratisrotaḥ sarasvatyā gacchadhvaṃ śīghragāminaḥ",
    "GE07mbh_09_u:034.017c": "ṛtvijaś cānayadhvaṃ vai śataśaś ca dvijarṣabhān",
    "GE07mbh_09_u:034.018a": "evaṃ saṃdiśya tu preṣyān baladevo mahābalaḥ",
    "GE07mbh_09_u:034.018c": "tīrthayātrāṃ yayau rājan kurūṇāṃ vaiśase tadā",
    "GE07mbh_09_u:034.018e": "sarasvatīṃ pratisrotaḥ samudrād abhijagmivān",
    "GE07mbh_09_u:034.018f-0213_01": "rāmo yadūttamaḥ śrīmāṃs tīrthayātrām anusmaran",
    "GE07mbh_09_u:034.019a": "ṛtvigbhiś ca suhṛdbhiś ca tathānyair dvijasattamaiḥ",
    "GE07mbh_09_u:034.019c": "rathair gajais tathāśvaiś ca preṣyaiś ca bharatarṣabha",
    "GE07mbh_09_u:034.019e": "gokharoṣṭraprayuktaiś ca yānaiś ca bahubhir vṛtaḥ",
    "GE07mbh_09_u:034.020a": "śrāntānāṃ klāntavapuṣāṃ śiśūnāṃ vipulāyuṣām",
    "GE07mbh_09_u:034.020c": "tāni yānāni deśeṣu pratīkṣyante sma bhārata",
    "GE07mbh_09_u:034.020e": "bubhukṣitānām arthāya kḷptam annaṃ samantataḥ",
    "GE07mbh_09_u:034.020f-0214_01": "deśe deśe tu deyāni dānāni vividhāni ca",
    "GE07mbh_09_u:034.020f-0214_02": "arcāyai cārthināṃ rājan klṛptāni bahuśas tathā",
    "GE07mbh_09_u:034.021a": "yo yo yatra dvijo bhoktuṃ kāmaṃ kāmayate tadā",
    "GE07mbh_09_u:034.021c": "tasya tasya tu tatraivam upajahrus tadā nṛpa",
    "GE07mbh_09_u:034.022a": "tatra sthitā narā rājan rauhiṇeyasya śāsanāt",
    "GE07mbh_09_u:034.022c": "bhakṣyapeyasya kurvanti rāśīṃs tatra samantataḥ",
    "GE07mbh_09_u:034.023a": "vāsāṃsi ca mahārhāṇi paryaṅkāstaraṇāni ca",
    "GE07mbh_09_u:034.023c": "pūjārthaṃ tatra kḷptāni viprāṇāṃ sukham icchatām",
    "GE07mbh_09_u:034.024a": "yatra yaḥ svapate vipraḥ kṣatriyo vāpi bhārata",
    "GE07mbh_09_u:034.024c": "tatra tatra tu tasyaiva sarvaṃ kḷptam adṛśyata",
    "GE07mbh_09_u:034.025a": "yathāsukhaṃ janaḥ sarvas tiṣṭhate yāti vā tadā",
    "GE07mbh_09_u:034.025c": "yātukāmasya yānāni pānāni tṛṣitasya ca",
    "GE07mbh_09_u:034.026a": "bubhukṣitasya cānnāni svādūni",
    "GE07mbh_09_u:034.026c": "upajahrur narās tatra vastrāṇy ābharaṇāni ca",
    "GE07mbh_09_u:034.027a": "sa panthāḥ prababhau rājan sarvasyaiva sukhāvahaḥ",
    "GE07mbh_09_u:034.027c": "svargopamas tadā vīra narāṇāṃ tatra gacchatām",
    "GE07mbh_09_u:034.028a": "nityapramuditopetaḥ svādubhakṣaḥ śubhānvitaḥ",
    "GE07mbh_09_u:034.028c": "vipaṇyāpaṇapaṇyānāṃ nānājanaśatair vṛtaḥ",
    "GE07mbh_09_u:034.028e": "nānādrumalatopeto nānāratnavibhūṣitaḥ",
    "GE07mbh_09_u:034.029a": "tato mahātmā niyame sthitātmā; puṇyeṣu tīrtheṣu vasūni rājan",
    "GE07mbh_09_u:034.029c": "dadau dvijebhyaḥ kratudakṣiṇāś ca; yadupravīro halabhṛt pratītaḥ",
    "GE07mbh_09_u:034.030a": "dogdhrīś ca dhenūś ca sahasraśo vai; suvāsasaḥ kāñcanabaddhaśṛṅgīḥ",
    "GE07mbh_09_u:034.030c": "hayāṃś ca nānāvidhadeśajātān; yānāni dāsīś ca tathā dvijebhyaḥ",
    "GE07mbh_09_u:034.031a": "ratnāni muktāmaṇividrumaṃ ca; śṛṅgīsuvarṇaṃ rajataṃ ca śubhram",
    "GE07mbh_09_u:034.031c": "ayasmayaṃ tāmramayaṃ ca bhāṇḍaṃ; dadau dvijātipravareṣu rāmaḥ",
    "GE07mbh_09_u:034.032a": "evaṃ sa vittaṃ pradadau mahātmā; sarasvatītīrthavareṣu bhūri",
    "GE07mbh_09_u:034.032c": "yayau krameṇāpratimaprabhāvas; tataḥ kurukṣetram udāravṛttaḥ",
    "GE07mbh_09_u:034.033": "janamejaya uvāca",
    "GE07mbh_09_u:034.033a": "sārasvatānāṃ tīrthānāṃ guṇotpattiṃ vadasva me",
    "GE07mbh_09_u:034.033c": "phalaṃ ca dvipadāṃ śreṣṭha karmanirvṛttim eva ca",
    "GE07mbh_09_u:034.034a": "yathākramaṃ ca bhagavaṃs tīrthānām anupūrvaśaḥ",
    "GE07mbh_09_u:034.034c": "brahman brahmavidāṃ śreṣṭha paraṃ kautūhalaṃ hi me",
    "GE07mbh_09_u:034.035": "vaiśaṃpāyana uvāca",
    "GE07mbh_09_u:034.035a": "tīrthānāṃ vistaraṃ rājan guṇotpattiṃ ca sarvaśaḥ",
    "GE07mbh_09_u:034.035c": "mayocyamānāṃ śṛṇu vai puṇyāṃ rājendra kṛtsnaśaḥ",
    "GE07mbh_09_u:034.036a": "pūrvaṃ mahārāja yadupravīra; ṛtviksuhṛdvipragaṇaiś ca sārdham",
    "GE07mbh_09_u:034.036c": "puṇyaṃ prabhāsaṃ samupājagāma; yatroḍurāḍ yakṣmaṇā kliśyamānaḥ",
    "GE07mbh_09_u:034.037a": "vimuktaśāpaḥ punar āpya tejaḥ; sarvaṃ jagad bhāsayate narendra",
    "GE07mbh_09_u:034.037c": "evaṃ tu tīrthapravaraṃ pṛthivyāṃ; prabhāsanāt tasya tataḥ prabhāsaḥ",
    "GE07mbh_09_u:034.038": "janamejaya uvāca",
    "GE07mbh_09_u:034.038a": "kimarthaṃ bhagavān somo yakṣmaṇā samagṛhyata",
    "GE07mbh_09_u:034.038c": "kathaṃ ca tīrthapravare tasmiṃś candro nyamajjata",
    "GE07mbh_09_u:034.039a": "katham āplutya tasmiṃs tu punar āpyāyitaḥ śaśī",
    "GE07mbh_09_u:034.039c": "etan me sarvam ācakṣva vistareṇa mahāmune",
    "GE07mbh_09_u:034.040": "vaiśaṃpāyana uvāca",
    "GE07mbh_09_u:034.040a": "dakṣasya tanayā yās tāḥ prādurāsan viśāṃ pate",
    "GE07mbh_09_u:034.040c": "sa saptaviṃśatiṃ kanyā dakṣaḥ somāya vai dadau",
    "GE07mbh_09_u:034.041a": "nakṣatrayoganiratāḥ saṃkhyānārthaṃ ca bhārata",
    "GE07mbh_09_u:034.041c": "patnyo vai tasya rājendra somasya śubhalakṣaṇāḥ",
    "GE07mbh_09_u:034.042a": "tās tu sarvā viśālākṣyo rūpeṇāpratimā bhuvi",
    "GE07mbh_09_u:034.042c": "atyaricyata tāsāṃ tu rohiṇī rūpasaṃpadā",
    "GE07mbh_09_u:034.043a": "tatas tasyāṃ sa bhagavān prītiṃ cakre niśākaraḥ",
    "GE07mbh_09_u:034.043c": "sāsya hṛdyā babhūvātha tasmāt tāṃ bubhuje sadā",
    "GE07mbh_09_u:034.044a": "purā hi somo rājendra rohiṇyām avasac ciram",
    "GE07mbh_09_u:034.044c": "tato 'sya kupitāny āsan nakṣatrāṇi mahātmanaḥ",
    "GE07mbh_09_u:034.045a": "tā gatvā pitaraṃ prāhuḥ prajāpatim atandritāḥ",
    "GE07mbh_09_u:034.045c": "somo vasati nāsmāsu rohiṇīṃ bhajate sadā",
    "GE07mbh_09_u:034.046a": "tā vayaṃ sahitāḥ sarvās tvatsakāśe prajeśvara",
    "GE07mbh_09_u:034.046b-0215_01": "saṃprāptāḥ paribhūtāḥ smo gatir bhava pitaḥ svayam",
    "GE07mbh_09_u:034.046c": "vatsyāmo niyatāhārās tapaścaraṇatatparāḥ",
    "GE07mbh_09_u:034.047a": "śrutvā tāsāṃ tu vacanaṃ dakṣaḥ somam athābravīt",
    "GE07mbh_09_u:034.047c": "samaṃ vartasva bhāryāsu mā tvādharmo mahān spṛśet",
    "GE07mbh_09_u:034.048a": "tāś ca sarvābravīd dakṣo gacchadhvaṃ somam antikāt",
    "GE07mbh_09_u:034.048c": "samaṃ vatsyati sarvāsu candramā mama śāsanāt",
    "GE07mbh_09_u:034.049a": "visṛṣṭās tās tadā jagmuḥ śītāṃśubhavanaṃ tadā",
    "GE07mbh_09_u:034.049c": "tathāpi somo bhagavān punar eva mahīpate",
    "GE07mbh_09_u:034.049e": "rohiṇīṃ nivasaty eva prīyamāṇo muhur muhuḥ",
    "GE07mbh_09_u:034.050a": "tatas tāḥ sahitāḥ sarvā bhūyaḥ pitaram abruvan",
    "GE07mbh_09_u:034.050c": "tava śuśrūṣaṇe yuktā vatsyāmo hi tavāśrame",
    "GE07mbh_09_u:034.050e": "somo vasati nāsmāsu nākarod vacanaṃ tava",
    "GE07mbh_09_u:034.051a": "tāsāṃ tad vacanaṃ śrutvā dakṣaḥ somam athābravīt",
    "GE07mbh_09_u:034.051c": "samaṃ vartasva bhāryāsu mā tvāṃ śapsye virocana",
    "GE07mbh_09_u:034.052a": "anādṛtya tu tad vākyaṃ dakṣasya bhagavāñ śaśī",
    "GE07mbh_09_u:034.052c": "rohiṇyā sārdham avasat tatas tāḥ kupitāḥ punaḥ",
    "GE07mbh_09_u:034.053a": "gatvā ca pitaraṃ prāhuḥ praṇamya śirasā tadā",
    "GE07mbh_09_u:034.053c": "somo vasati nāsmāsu tasmān naḥ śaraṇaṃ bhava",
    "GE07mbh_09_u:034.054a": "rohiṇyām eva bhagavan sadā vasati candramāḥ",
    "GE07mbh_09_u:034.054b-0216_01": "na tvadvaco gaṇayati nāsmāsu sneham icchati",
    "GE07mbh_09_u:034.054c": "tasmān nas trāhi sarvā vai yathā naḥ soma āviśet",
    "GE07mbh_09_u:034.055a": "tac chrutvā bhagavān kruddho yakṣmāṇaṃ pṛthivīpate",
    "GE07mbh_09_u:034.055c": "sasarja roṣāt somāya sa coḍupatim āviśat",
    "GE07mbh_09_u:034.056a": "sa yakṣmaṇābhibhūtātmākṣīyatāhar ahaḥ śaśī",
    "GE07mbh_09_u:034.056c": "yatnaṃ cāpy akarod rājan mokṣārthaṃ tasya yakṣmaṇaḥ",
    "GE07mbh_09_u:034.057a": "iṣṭveṣṭibhir mahārāja vividhābhir niśākaraḥ",
    "GE07mbh_09_u:034.057c": "na cāmucyata śāpād vai kṣayaṃ caivābhyagacchata",
    "GE07mbh_09_u:034.058a": "kṣīyamāṇe tataḥ some oṣadhyo na prajajñire",
    "GE07mbh_09_u:034.058c": "nirāsvādarasāḥ sarvā hatavīryāś ca sarvaśaḥ",
    "GE07mbh_09_u:034.059a": "oṣadhīnāṃ kṣaye jāte prāṇinām api saṃkṣayaḥ",
    "GE07mbh_09_u:034.059c": "kṛśāś cāsan prajāḥ sarvāḥ kṣīyamāṇe niśākare",
    "GE07mbh_09_u:034.060a": "tato devāḥ samāgamya somam ūcur mahīpate",
    "GE07mbh_09_u:034.060c": "kim idaṃ bhavato rūpam īdṛśaṃ na prakāśate",
    "GE07mbh_09_u:034.061a": "kāraṇaṃ brūhi naḥ sarvaṃ yenedaṃ te mahad bhayam",
    "GE07mbh_09_u:034.061c": "śrutvā tu vacanaṃ tvatto vidhāsyāmas tato vayam",
    "GE07mbh_09_u:034.062a": "evam uktaḥ pratyuvāca sarvāṃs tāñ śaśalakṣaṇaḥ",
    "GE07mbh_09_u:034.062c": "śāpaṃ ca kāraṇaṃ caiva yakṣmāṇaṃ ca tathātmanaḥ",
    "GE07mbh_09_u:034.063a": "devās tasya vacaḥ śrutvā gatvā dakṣam athābruvan",
    "GE07mbh_09_u:034.063c": "prasīda bhagavan some śāpaś caiṣa nivartyatām",
    "GE07mbh_09_u:034.064a": "asau hi candramāḥ kṣīṇaḥ kiṃciccheṣo hi lakṣyate",
    "GE07mbh_09_u:034.064c": "kṣayāc caivāsya deveśa prajāś cāpi gatāḥ kṣayam",
    "GE07mbh_09_u:034.065a": "vīrudoṣadhayaś caiva bījāni vividhāni ca",
    "GE07mbh_09_u:034.065b-0217_01": "teṣāṃ kṣaye kṣayo 'smākaṃ vināsmābhir jagac ca kim",
    "GE07mbh_09_u:034.065c": "tathā vayaṃ lokaguro prasādaṃ kartum arhasi",
    "GE07mbh_09_u:034.066a": "evam uktas tadā cintya prāha vākyaṃ prajāpatiḥ",
    "GE07mbh_09_u:034.066c": "naitac chakyaṃ mama vaco vyāvartayitum anyathā",
    "GE07mbh_09_u:034.066e": "hetunā tu mahābhāgā nivartiṣyati kena cit",
    "GE07mbh_09_u:034.067a": "samaṃ vartatu sarvāsu śaśī bhāryāsu nityaśaḥ",
    "GE07mbh_09_u:034.067c": "sarasvatyā vare tīrthe unmajjañ śaśalakṣaṇaḥ",
    "GE07mbh_09_u:034.067e": "punar vardhiṣyate devās tad vai satyaṃ vaco mama",
    "GE07mbh_09_u:034.068a": "māsārdhaṃ ca kṣayaṃ somo nityam eva gamiṣyati",
    "GE07mbh_09_u:034.068c": "māsārdhaṃ ca sadā vṛddhiṃ satyam etad vaco mama",
    "GE07mbh_09_u:034.068d-0218_01": "samudraṃ paścimaṃ gatvā sarasvatyabdhisaṃgamam",
    "GE07mbh_09_u:034.068d-0218_02": "ārādhayatu deveśaṃ tataḥ kāntim avāpsyati",
    "GE07mbh_09_u:034.069a": "sarasvatīṃ tataḥ somo jagāma ṛṣiśāsanāt",
    "GE07mbh_09_u:034.069c": "prabhāsaṃ paramaṃ tīrthaṃ sarasvatyā jagāma ha",
    "GE07mbh_09_u:034.070a": "amāvāsyāṃ mahātejās tatronmajjan mahādyutiḥ",
    "GE07mbh_09_u:034.070c": "lokān prabhāsayām āsa śītāṃśutvam avāpa ca",
    "GE07mbh_09_u:034.071a": "devāś ca sarve rājendra prabhāsaṃ prāpya puṣkalam",
    "GE07mbh_09_u:034.071c": "somena sahitā bhūtvā dakṣasya pramukhe 'bhavan",
    "GE07mbh_09_u:034.072a": "tataḥ prajāpatiḥ sarvā visasarjātha devatāḥ",
    "GE07mbh_09_u:034.072c": "somaṃ ca bhagavān prīto bhūyo vacanam abravīt",
    "GE07mbh_09_u:034.073a": "māvamaṃsthāḥ striyaḥ putra mā ca viprān kadā cana",
    "GE07mbh_09_u:034.073c": "gaccha yuktaḥ sadā bhūtvā kuru vai śāsanaṃ mama",
    "GE07mbh_09_u:034.074a": "sa visṛṣṭo mahārāja jagāmātha svam ālayam",
    "GE07mbh_09_u:034.074c": "prajāś ca muditā bhūtvā bhojane ca yathā purā",
    "GE07mbh_09_u:034.075a": "etat te sarvam ākhyātaṃ yathā śapto niśākaraḥ",
    "GE07mbh_09_u:034.075c": "prabhāsaṃ ca yathā tīrthaṃ tīrthānāṃ pravaraṃ hy abhūt",
    "GE07mbh_09_u:034.076a": "amāvāsyāṃ mahārāja nityaśaḥ śaśalakṣaṇaḥ",
    "GE07mbh_09_u:034.076c": "snātvā hy āpyāyate śrīmān prabhāse tīrtha uttame",
    "GE07mbh_09_u:034.077a": "ataś cainaṃ prajānanti prabhāsam iti bhūmipa",
    "GE07mbh_09_u:034.077c": "prabhāṃ hi paramāṃ lebhe tasminn unmajjya candramāḥ",
    "GE07mbh_09_u:034.077d-0219_01": "lokān prabhāsayām āsa pupoṣa ca vapus tathā",
    "GE07mbh_09_u:034.077d-0219_02": "tatra snātvā halī rāmo dattvā prīto 'tha dakṣiṇām",
    "GE07mbh_09_u:034.078a": "tatas tu camasodbhedam acyutas tv agamad balī",
    "GE07mbh_09_u:034.078c": "camasodbheda ity evaṃ yaṃ janāḥ kathayanty uta",
    "GE07mbh_09_u:034.079a": "tatra dattvā ca dānāni viśiṣṭāni halāyudhaḥ",
    "GE07mbh_09_u:034.079c": "uṣitvā rajanīm ekāṃ snātvā ca vidhivat tadā",
    "GE07mbh_09_u:034.080a": "udapānam athāgacchat tvarāvān keśavāgrajaḥ",
    "GE07mbh_09_u:034.080c": "ādyaṃ svastyayanaṃ caiva tatrāvāpya mahat phalam",
    "GE07mbh_09_u:034.081a": "snigdhatvād oṣadhīnāṃ ca bhūmeś ca janamejaya",
    "GE07mbh_09_u:034.081c": "jānanti siddhā rājendra naṣṭām api sarasvatīm",
    "GE07mbh_09_u:035.001": "vaiśaṃpāyana uvāca",
    "GE07mbh_09_u:035.001a": "tasmān nadīgataṃ cāpi udapānaṃ yaśasvinaḥ",
    "GE07mbh_09_u:035.001c": "tritasya ca mahārāja jagāmātha halāyudhaḥ",
    "GE07mbh_09_u:035.002a": "tatra dattvā bahu dravyaṃ pūjayitvā tathā dvijān",
    "GE07mbh_09_u:035.002c": "upaspṛśya ca tatraiva prahṛṣṭo musalāyudhaḥ",
    "GE07mbh_09_u:035.003a": "tatra dharmaparo hy āsīt tritaḥ sa sumahātapāḥ",
    "GE07mbh_09_u:035.003c": "kūpe ca vasatā tena somaḥ pīto mahātmanā",
    "GE07mbh_09_u:035.004a": "tatra cainaṃ samutsṛjya bhrātarau jagmatur gṛhān",
    "GE07mbh_09_u:035.004c": "tatas tau vai śaśāpātha trito brāhmaṇasattamaḥ",
    "GE07mbh_09_u:035.005": "janamejaya uvāca",
    "GE07mbh_09_u:035.005a": "udapānaṃ kathaṃ brahman kathaṃ ca sumahātapāḥ",
    "GE07mbh_09_u:035.005c": "patitaḥ kiṃ ca saṃtyakto bhrātṛbhyāṃ dvijasattamaḥ",
    "GE07mbh_09_u:035.006a": "kūpe kathaṃ ca hitvainaṃ bhrātarau jagmatur gṛhān",
    "GE07mbh_09_u:035.006b-0220_01": "kathaṃ ca yājayām āsa papau somaṃ ca vai katham",
    "GE07mbh_09_u:035.006c": "etad ācakṣva me brahman yadi śrāvyaṃ hi manyase",
    "GE07mbh_09_u:035.007": "vaiśaṃpāyana uvāca",
    "GE07mbh_09_u:035.007a": "āsan pūrvayuge rājan munayo bhrātaras trayaḥ",
    "GE07mbh_09_u:035.007c": "ekataś ca dvitaś caiva tritaś cādityasaṃnibhāḥ",
    "GE07mbh_09_u:035.008a": "sarve prajāpatisamāḥ prajāvantas tathaiva ca",
    "GE07mbh_09_u:035.008c": "brahmalokajitaḥ sarve tapasā brahmavādinaḥ",
    "GE07mbh_09_u:035.009a": "teṣāṃ tu tapasā prīto niyamena damena ca",
    "GE07mbh_09_u:035.009c": "abhavad gautamo nityaṃ pitā dharmarataḥ sadā",
    "GE07mbh_09_u:035.010a": "sa tu dīrgheṇa kālena teṣāṃ prītim avāpya ca",
    "GE07mbh_09_u:035.010c": "jagāma bhagavān sthānam anurūpam ivātmanaḥ",
    "GE07mbh_09_u:035.011a": "rājānas tasya ye pūrve yājyā hy āsan mahātmanaḥ",
    "GE07mbh_09_u:035.011c": "te sarve svargate tasmiṃs tasya putrān apūjayan",
    "GE07mbh_09_u:035.012a": "teṣāṃ tu karmaṇā rājaṃs tathaivādhyayanena ca",
    "GE07mbh_09_u:035.012c": "tritaḥ sa śreṣṭhatāṃ prāpa yathaivāsya pitā tathā",
    "GE07mbh_09_u:035.013a": "taṃ sma sarve mahābhāgā munayaḥ puṇyalakṣaṇāḥ",
    "GE07mbh_09_u:035.013c": "apūjayan mahābhāgaṃ tathā vidvattayaiva tu",
    "GE07mbh_09_u:035.014a": "kadā cid dhi tato rājan bhrātarāv ekatadvitau",
    "GE07mbh_09_u:035.014c": "yajñārthaṃ cakratuś cittaṃ dhanārthaṃ ca viśeṣataḥ",
    "GE07mbh_09_u:035.015a": "tayoś cintā samabhavat tritaṃ gṛhya paraṃtapa",
    "GE07mbh_09_u:035.015c": "yājyān sarvān upādāya pratigṛhya paśūṃs tataḥ",
    "GE07mbh_09_u:035.016a": "somaṃ pāsyāmahe hṛṣṭāḥ prāpya yajñaṃ mahāphalam",
    "GE07mbh_09_u:035.016c": "cakruś caiva mahārāja bhrātaras traya eva ha",
    "GE07mbh_09_u:035.016d-0221_01": "tathā te samayaṃ kṛtvā gṛhān niṣkramya pārthiva",
    "GE07mbh_09_u:035.017a": "tathā tu te parikramya yājyān sarvān paśūn prati",
    "GE07mbh_09_u:035.017c": "yājayitvā tato yājyāṃl labdhvā ca subahūn paśūn",
    "GE07mbh_09_u:035.018a": "yājyena karmaṇā tena pratigṛhya vidhānataḥ",
    "GE07mbh_09_u:035.018c": "prācīṃ diśaṃ mahātmāna ājagmus te maharṣayaḥ",
    "GE07mbh_09_u:035.019a": "tritas teṣāṃ mahārāja purastād yāti hṛṣṭavat",
    "GE07mbh_09_u:035.019c": "ekataś ca dvitaś caiva pṛṣṭhataḥ kālayan paśūn",
    "GE07mbh_09_u:035.020a": "tayoś cintā samabhavad dṛṣṭvā paśugaṇaṃ mahat",
    "GE07mbh_09_u:035.020c": "kathaṃ na syur imā gāva āvābhyāṃ vai vinā tritam",
    "GE07mbh_09_u:035.021a": "tāv anyonyaṃ samābhāṣya ekataś ca dvitaś ca ha",
    "GE07mbh_09_u:035.021c": "yad ūcatur mithaḥ pāpau tan nibodha janeśvara",
    "GE07mbh_09_u:035.022a": "trito yajñeṣu kuśalas trito vedeṣu niṣṭhitaḥ",
    "GE07mbh_09_u:035.022c": "anyās trito bahutarā gāvaḥ samupalapsyate",
    "GE07mbh_09_u:035.023a": "tad āvāṃ sahitau bhūtvā gāḥ prakālya vrajāvahe",
    "GE07mbh_09_u:035.023c": "trito 'pi gacchatāṃ kāmam āvābhyāṃ vai vinākṛtaḥ",
    "GE07mbh_09_u:035.024a": "teṣām āgacchatāṃ rātrau pathisthāne vṛko 'bhavat",
    "GE07mbh_09_u:035.024c": "tathā kūpo 'vidūre 'bhūt sarasvatyās taṭe mahān",
    "GE07mbh_09_u:035.025a": "atha trito vṛkaṃ dṛṣṭvā pathi tiṣṭhantam agrataḥ",
    "GE07mbh_09_u:035.025c": "tadbhayād apasarpan vai tasmin kūpe papāta ha",
    "GE07mbh_09_u:035.025e": "agādhe sumahāghore sarvabhūtabhayaṃkare",
    "GE07mbh_09_u:035.026a": "tritas tato mahābhāgaḥ kūpastho munisattamaḥ",
    "GE07mbh_09_u:035.026c": "ārtanādaṃ tataś cakre tau tu śuśruvatur munī",
    "GE07mbh_09_u:035.027a": "taṃ jñātvā patitaṃ kūpe bhrātarāv ekatadvitau",
    "GE07mbh_09_u:035.027c": "vṛkatrāsāc ca lobhāc ca samutsṛjya prajagmatuḥ",
    "GE07mbh_09_u:035.028a": "bhrātṛbhyāṃ paśulubdhābhyām utsṛṣṭaḥ sa mahātapāḥ",
    "GE07mbh_09_u:035.028c": "udapāne mahārāja nirjale pāṃsusaṃvṛte",
    "GE07mbh_09_u:035.029a": "trita ātmānam ālakṣya kūpe vīruttṛṇāvṛte",
    "GE07mbh_09_u:035.029c": "nimagnaṃ bharataśreṣṭha pāpakṛn narake yathā",
    "GE07mbh_09_u:035.030a": "buddhyā hy agaṇayat prājño mṛtyor bhīto hy asomapaḥ",
    "GE07mbh_09_u:035.030c": "somaḥ kathaṃ nu pātavya ihasthena mayā bhavet",
    "GE07mbh_09_u:035.031a": "sa evam anusaṃcintya tasmin kūpe mahātapāḥ",
    "GE07mbh_09_u:035.031c": "dadarśa vīrudhaṃ tatra lambamānāṃ yadṛcchayā",
    "GE07mbh_09_u:035.032a": "pāṃsugraste tataḥ kūpe vicintya salilaṃ muniḥ",
    "GE07mbh_09_u:035.032c": "agnīn saṃkalpayām āsa hotre cātmānam eva ca",
    "GE07mbh_09_u:035.033a": "tatas tāṃ vīrudhaṃ somaṃ saṃkalpya sumahātapāḥ",
    "GE07mbh_09_u:035.033c": "ṛco yajūṃṣi sāmāni manasā cintayan muniḥ",
    "GE07mbh_09_u:035.033e": "grāvāṇaḥ śarkarāḥ kṛtvā pracakre 'bhiṣavaṃ nṛpa",
    "GE07mbh_09_u:035.034a": "ājyaṃ ca salilaṃ cakre bhāgāṃś ca tridivaukasām",
    "GE07mbh_09_u:035.034c": "somasyābhiṣavaṃ kṛtvā cakāra tumulaṃ dhvanim",
    "GE07mbh_09_u:035.035a": "sa cāviśad divaṃ rājan svaraḥ śaikṣas tritasya vai",
    "GE07mbh_09_u:035.035c": "samavāpa ca taṃ yajñaṃ yathoktaṃ brahmavādibhiḥ",
    "GE07mbh_09_u:035.036a": "vartamāne tathā yajñe tritasya sumahātmanaḥ",
    "GE07mbh_09_u:035.036c": "āvignaṃ tridivaṃ sarvaṃ kāraṇaṃ ca na budhyate",
    "GE07mbh_09_u:035.037a": "tataḥ sutumulaṃ śabdaṃ śuśrāvātha bṛhaspatiḥ",
    "GE07mbh_09_u:035.037c": "śrutvā caivābravīd devān sarvān devapurohitaḥ",
    "GE07mbh_09_u:035.038a": "tritasya vartate yajñas tatra gacchāmahe surāḥ",
    "GE07mbh_09_u:035.038c": "sa hi kruddhaḥ sṛjed anyān devān api mahātapāḥ",
    "GE07mbh_09_u:035.039a": "tac chrutvā vacanaṃ tasya sahitāḥ sarvadevatāḥ",
    "GE07mbh_09_u:035.039c": "prayayus tatra yatrāsau tritayajñaḥ pravartate",
    "GE07mbh_09_u:035.040a": "te tatra gatvā vibudhās taṃ kūpaṃ yatra sa tritaḥ",
    "GE07mbh_09_u:035.040c": "dadṛśus taṃ mahātmānaṃ dīkṣitaṃ yajñakarmasu",
    "GE07mbh_09_u:035.041a": "dṛṣṭvā cainaṃ mahātmānaṃ śriyā paramayā yutam",
    "GE07mbh_09_u:035.041c": "ūcuś cātha mahābhāgaṃ prāptā bhāgārthino vayam",
    "GE07mbh_09_u:035.042a": "athābravīd ṛṣir devān paśyadhvaṃ māṃ divaukasaḥ",
    "GE07mbh_09_u:035.042c": "asmin pratibhaye kūpe nimagnaṃ naṣṭacetasam",
    "GE07mbh_09_u:035.043a": "tatas trito mahārāja bhāgāṃs teṣāṃ yathāvidhi",
    "GE07mbh_09_u:035.043c": "mantrayuktān samadadāt te ca prītās tadābhavan",
    "GE07mbh_09_u:035.044a": "tato yathāvidhi prāptān bhāgān prāpya divaukasaḥ",
    "GE07mbh_09_u:035.044c": "prītātmāno dadus tasmai varān yān manasecchati",
    "GE07mbh_09_u:035.045a": "sa tu vavre varaṃ devāṃs trātum arhatha mām itaḥ",
    "GE07mbh_09_u:035.045c": "yaś cehopaspṛśet kūpe sa somapagatiṃ labhet",
    "GE07mbh_09_u:035.046a": "tatra cormimatī rājann utpapāta sarasvatī",
    "GE07mbh_09_u:035.046b-0222_01": "ājagāma drutaṃ prītā tasmin kūpe sarasvatī",
    "GE07mbh_09_u:035.046c": "tayotkṣiptas tritas tasthau pūjayaṃs tridivaukasaḥ",
    "GE07mbh_09_u:035.047a": "tatheti coktvā vibudhā jagmū rājan yathāgatam",
    "GE07mbh_09_u:035.047c": "tritaś cāpy agamat prītaḥ svam eva nilayaṃ tadā",
    "GE07mbh_09_u:035.048a": "kruddhaḥ sa tu samāsādya tāv ṛṣī bhrātarau tadā",
    "GE07mbh_09_u:035.048c": "uvāca paruṣaṃ vākyaṃ śaśāpa ca mahātapāḥ",
    "GE07mbh_09_u:035.049a": "paśulubdhau yuvāṃ yasmān mām utsṛjya pradhāvitau",
    "GE07mbh_09_u:035.049c": "tasmād rūpeṇa teṣāṃ vai daṃṣṭriṇām abhitaś carau",
    "GE07mbh_09_u:035.050a": "bhavitārau mayā śaptau pāpenānena karmaṇā",
    "GE07mbh_09_u:035.050c": "prasavaś caiva yuvayor",
    "GE07mbh_09_u:035.051a": "ity ukte tu tadā tena kṣaṇād eva viśāṃ pate",
    "GE07mbh_09_u:035.051c": "tathābhūtāv adṛśyetāṃ vacanāt satyavādinaḥ",
    "GE07mbh_09_u:035.052a": "tatrāpy amitavikrāntaḥ spṛṣṭvā toyaṃ halāyudhaḥ",
    "GE07mbh_09_u:035.052c": "dattvā ca vividhān dāyān pūjayitvā ca vai dvijān",
    "GE07mbh_09_u:035.053a": "udapānaṃ ca taṃ dṛṣṭvā praśasya ca punaḥ punaḥ",
    "GE07mbh_09_u:035.053c": "nadīgatam adīnātmā prāpto vinaśanaṃ tadā",
    "GE07mbh_09_u:036.001": "vaiśaṃpāyana uvāca",
    "GE07mbh_09_u:036.001a": "tato vinaśanaṃ rājann ājagāma halāyudhaḥ",
    "GE07mbh_09_u:036.001c": "śūdrābhīrān prati dveṣād yatra naṣṭā sarasvatī",
    "GE07mbh_09_u:036.002a": "yasmāt sā bharataśreṣṭha dveṣān naṣṭā sarasvatī",
    "GE07mbh_09_u:036.002c": "tasmāt tad ṛṣayo nityaṃ prāhur vinaśaneti ha",
    "GE07mbh_09_u:036.003a": "tac cāpy upaspṛśya balaḥ sarasvatyāṃ mahābalaḥ",
    "GE07mbh_09_u:036.003c": "subhūmikaṃ tato 'gacchat sarasvatyās taṭe vare",
    "GE07mbh_09_u:036.004a": "tatra cāpsarasaḥ śubhrā nityakālam atandritāḥ",
    "GE07mbh_09_u:036.004c": "krīḍābhir vimalābhiś ca krīḍanti vimalānanāḥ",
    "GE07mbh_09_u:036.005a": "tatra devāḥ sagandharvā māsi māsi janeśvara",
    "GE07mbh_09_u:036.005c": "abhigacchanti tat tīrthaṃ puṇyaṃ brāhmaṇasevitam",
    "GE07mbh_09_u:036.006a": "tatrādṛśyanta gandharvās tathaivāpsarasāṃ gaṇāḥ",
    "GE07mbh_09_u:036.006c": "sametya sahitā rājan yathāprāptaṃ yathāsukham",
    "GE07mbh_09_u:036.007a": "tatra modanti devāś ca pitaraś ca savīrudhaḥ",
    "GE07mbh_09_u:036.007c": "puṇyaiḥ puṣpaiḥ sadā divyaiḥ kīryamāṇāḥ punaḥ punaḥ",
    "GE07mbh_09_u:036.008a": "ākrīḍabhūmiḥ sā rājaṃs tāsām apsarasāṃ śubhā",
    "GE07mbh_09_u:036.008c": "subhūmiketi vikhyātā sarasvatyās taṭe vare",
    "GE07mbh_09_u:036.009a": "tatra snātvā ca dattvā ca vasu vipreṣu mādhavaḥ",
    "GE07mbh_09_u:036.009c": "śrutvā gītaṃ ca tad divyaṃ vāditrāṇāṃ ca niḥsvanam",
    "GE07mbh_09_u:036.010a": "chāyāś ca vipulā dṛṣṭvā devagandharvarakṣasām",
    "GE07mbh_09_u:036.010c": "gandharvāṇāṃ tatas tīrtham āgacchad rohiṇīsutaḥ",
    "GE07mbh_09_u:036.011a": "viśvāvasumukhās tatra gandharvās tapasānvitāḥ",
    "GE07mbh_09_u:036.011c": "nṛttavāditragītaṃ ca kurvanti sumanoramam",
    "GE07mbh_09_u:036.012a": "tatra dattvā haladharo viprebhyo vividhaṃ vasu",
    "GE07mbh_09_u:036.012c": "ajāvikaṃ gokharoṣṭraṃ suvarṇaṃ rajataṃ tathā",
    "GE07mbh_09_u:036.013a": "bhojayitvā dvijān kāmaiḥ saṃtarpya ca mahādhanaiḥ",
    "GE07mbh_09_u:036.013c": "prayayau sahito vipraiḥ stūyamānaś ca mādhavaḥ",
    "GE07mbh_09_u:036.014a": "tasmād gandharvatīrthāc ca mahābāhur ariṃdamaḥ",
    "GE07mbh_09_u:036.014c": "gargasroto mahātīrtham",
    "GE07mbh_09_u:036.015a": "yatra gargeṇa vṛddhena tapasā bhāvitātmanā",
    "GE07mbh_09_u:036.015c": "kālajñānagatiś caiva jyotiṣāṃ ca vyatikramaḥ",
    "GE07mbh_09_u:036.016a": "utpātā dāruṇāś caiva śubhāś ca janamejaya",
    "GE07mbh_09_u:036.016c": "sarasvatyāḥ śubhe tīrthe vihitā vai mahātmanā",
    "GE07mbh_09_u:036.016e": "tasya nāmnā ca tat tīrthaṃ gargasrota iti smṛtam",
    "GE07mbh_09_u:036.017a": "tatra gargaṃ mahābhāgam ṛṣayaḥ suvratā nṛpa",
    "GE07mbh_09_u:036.017c": "upāsāṃ cakrire nityaṃ kālajñānaṃ prati prabho",
    "GE07mbh_09_u:036.018a": "tatra gatvā mahārāja balaḥ śvetānulepanaḥ",
    "GE07mbh_09_u:036.018c": "vidhivad dhi dhanaṃ dattvā munīnāṃ bhāvitātmanām",
    "GE07mbh_09_u:036.019a": "uccāvacāṃs tathā bhakṣyān dvijebhyo vipradāya saḥ",
    "GE07mbh_09_u:036.019c": "nīlavāsās tato 'gacchac chaṅkhatīrthaṃ mahāyaśāḥ",
    "GE07mbh_09_u:036.020a": "tatrāpaśyan mahāśaṅkhaṃ mahāmerum ivocchritam",
    "GE07mbh_09_u:036.020c": "śvetaparvatasaṃkāśam ṛṣisaṃghair niṣevitam",
    "GE07mbh_09_u:036.020e": "sarasvatyās taṭe jātaṃ nagaṃ tāladhvajo balī",
    "GE07mbh_09_u:036.021a": "yakṣā vidyādharāś caiva rākṣasāś cāmitaujasaḥ",
    "GE07mbh_09_u:036.021c": "piśācāś cāmitabalā yatra siddhāḥ sahasraśaḥ",
    "GE07mbh_09_u:036.022a": "te sarve hy aśanaṃ tyaktvā phalaṃ tasya vanaspateḥ",
    "GE07mbh_09_u:036.022c": "vrataiś ca niyamaiś caiva kāle kāle sma bhuñjate",
    "GE07mbh_09_u:036.023a": "prāptaiś ca niyamais tais tair vicarantaḥ pṛthak pṛthak",
    "GE07mbh_09_u:036.023c": "adṛśyamānā manujair vyacaran puruṣarṣabha",
    "GE07mbh_09_u:036.024a": "evaṃ khyāto narapate loke 'smin sa vanaspatiḥ",
    "GE07mbh_09_u:036.024c": "tatra tīrthaṃ sarasvatyāḥ pāvanaṃ lokaviśrutam",
    "GE07mbh_09_u:036.025a": "tasmiṃś ca yaduśārdūlo dattvā tīrthe yaśasvinām",
    "GE07mbh_09_u:036.025c": "tāmrāyasāni bhāṇḍāni vastrāṇi vividhāni ca",
    "GE07mbh_09_u:036.026a": "pūjayitvā dvijāṃś caiva pūjitaś ca tapodhanaiḥ",
    "GE07mbh_09_u:036.026c": "puṇyaṃ dvaitavanaṃ rājann ājagāma halāyudhaḥ",
    "GE07mbh_09_u:036.027a": "tatra gatvā munīn dṛṣṭvā nānāveṣadharān balaḥ",
    "GE07mbh_09_u:036.027c": "āplutya salile cāpi pūjayām āsa vai dvijān",
    "GE07mbh_09_u:036.028a": "tathaiva dattvā viprebhyaḥ paribhogān supuṣkalān",
    "GE07mbh_09_u:036.028c": "tataḥ prāyād balo rājan dakṣiṇena sarasvatīm",
    "GE07mbh_09_u:036.029a": "gatvā caiva mahābāhur nātidūraṃ mahāyaśāḥ",
    "GE07mbh_09_u:036.029c": "dharmātmā nāgadhanvānaṃ tīrtham āgamad acyutaḥ",
    "GE07mbh_09_u:036.030a": "yatra pannagarājasya vāsukeḥ saṃniveśanam",
    "GE07mbh_09_u:036.030c": "mahādyuter mahārāja bahubhiḥ pannagair vṛtam",
    "GE07mbh_09_u:036.030e": "yatrāsann ṛṣayaḥ siddhāḥ sahasrāṇi caturdaśa",
    "GE07mbh_09_u:036.031a": "yatra devāḥ samāgamya vāsukiṃ pannagottamam",
    "GE07mbh_09_u:036.031c": "sarvapannagarājānam abhyaṣiñcan yathāvidhi",
    "GE07mbh_09_u:036.031e": "pannagebhyo bhayaṃ tatra vidyate na sma kaurava",
    "GE07mbh_09_u:036.032a": "tatrāpi vidhivad dattvā viprebhyo ratnasaṃcayān",
    "GE07mbh_09_u:036.032c": "prāyāt prācīṃ diśaṃ rājan dīpyamānaḥ svatejasā",
    "GE07mbh_09_u:036.032d-0223_01": "tasyāṃ diśi vicitrāṇi tīrthāni paramāṇi ca",
    "GE07mbh_09_u:036.033a": "āplutya bahuśo hṛṣṭas teṣu tīrtheṣu lāṅgalī",
    "GE07mbh_09_u:036.033c": "dattvā vasu dvijātibhyo jagāmāti tapasvinaḥ",
    "GE07mbh_09_u:036.034a": "tatrasthān ṛṣisaṃghāṃs tān abhivādya halāyudhaḥ",
    "GE07mbh_09_u:036.034c": "tato rāmo 'gamat tīrtham ṛṣibhiḥ sevitaṃ mahat",
    "GE07mbh_09_u:036.035a": "yatra bhūyo nivavṛte prāṅmukhā vai sarasvatī",
    "GE07mbh_09_u:036.035b-0224_01": "**** **** tathā tīrthāny anekaśaḥ",
    "GE07mbh_09_u:036.035b-0224_02": "sahasraśatasaṃkhyāni prathitāni pade pade",
    "GE07mbh_09_u:036.035b-0224_03": "āplutya teṣu tīrtheṣu yathoktaṃ tatra carṣibhiḥ",
    "GE07mbh_09_u:036.035b-0224_04": "kṛtvopavāsaniyamaṃ dattvā dānāni bhūriśaḥ",
    "GE07mbh_09_u:036.035b-0224_05": "abhivādya munīṃs tāṃs tu tatra tīrthanivāsinaḥ",
    "GE07mbh_09_u:036.035b-0224_06": "uddiṣṭamārgaḥ prayayau yatra bhūyaḥ sarasvatī",
    "GE07mbh_09_u:036.035b-0224_07": "prāṅmukhaṃ vai nivavṛte vṛṣṭir vātahatā yathā",
    "GE07mbh_09_u:036.035c": "ṛṣīṇāṃ naimiṣeyāṇām avekṣārthaṃ mahātmanām",
    "GE07mbh_09_u:036.036a": "nivṛttāṃ tāṃ saricchreṣṭhāṃ tatra dṛṣṭvā tu lāṅgalī",
    "GE07mbh_09_u:036.036c": "babhūva vismito rājan balaḥ śvetānulepanaḥ",
    "GE07mbh_09_u:036.037": "janamejaya uvāca",
    "GE07mbh_09_u:036.037a": "kasmāt sarasvatī brahman nivṛttā prāṅmukhī tataḥ",
    "GE07mbh_09_u:036.037c": "vyākhyātum etad icchāmi sarvam adhvaryusattama",
    "GE07mbh_09_u:036.038a": "kasmiṃś ca kāraṇe tatra vismito yadunandanaḥ",
    "GE07mbh_09_u:036.038c": "vinivṛttā saricchreṣṭhā katham etad dvijottama",
    "GE07mbh_09_u:036.039": "vaiśaṃpāyana uvāca",
    "GE07mbh_09_u:036.039a": "pūrvaṃ kṛtayuge rājan naimiṣeyās tapasvinaḥ",
    "GE07mbh_09_u:036.039b-0225_01": "dvādaśaṃ vārṣikaṃ satraṃ samupāsanyatavratāḥ",
    "GE07mbh_09_u:036.039b-0226_01": "sāyaṃprātarvrataparā naktasaṃbhojanāḥ pare",
    "GE07mbh_09_u:036.039b-0226_02": "pañcāgnitapaso grīṣme varṣāsv ākāśaśāyinaḥ",
    "GE07mbh_09_u:036.039b-0226_03": "tṛṇāśinas tathā cānye mārgaśāyina eva ca",
    "GE07mbh_09_u:036.039b-0226_04": "kaṇṭakapravare ghore svaptāro bhūmiśāyinaḥ",
    "GE07mbh_09_u:036.039c": "vartamāne subahule satre dvādaśavārṣike",
    "GE07mbh_09_u:036.039e": "ṛṣayo bahavo rājaṃs tatra saṃpratipedire",
    "GE07mbh_09_u:036.040a": "uṣitvā ca mahābhāgās tasmin satre yathāvidhi",
    "GE07mbh_09_u:036.040c": "nivṛtte naimiṣeye vai satre dvādaśavārṣike",
    "GE07mbh_09_u:036.040e": "ājagmur ṛṣayas tatra bahavas tīrthakāraṇāt",
    "GE07mbh_09_u:036.041a": "ṛṣīṇāṃ bahulatvāt tu sarasvatyā viśāṃ pate",
    "GE07mbh_09_u:036.041c": "tīrthāni nagarāyante kūle vai dakṣiṇe tadā",
    "GE07mbh_09_u:036.042a": "samantapañcakaṃ yāvat tāvat te dvijasattamāḥ",
    "GE07mbh_09_u:036.042c": "tīrthalobhān naravyāghra nadyās tīraṃ samāśritāḥ",
    "GE07mbh_09_u:036.043a": "juhvatāṃ tatra teṣāṃ tu munīnāṃ bhāvitātmanām",
    "GE07mbh_09_u:036.043c": "svādhyāyenāpi mahatā babhūvuḥ pūritā diśaḥ",
    "GE07mbh_09_u:036.044a": "agnihotrais tatas teṣāṃ hūyamānair mahātmanām",
    "GE07mbh_09_u:036.044c": "aśobhata saricchreṣṭhā dīpyamānaiḥ samantataḥ",
    "GE07mbh_09_u:036.045a": "vālakhilyā mahārāja aśmakuṭṭāś ca tāpasāḥ",
    "GE07mbh_09_u:036.045c": "dantolūkhalinaś cānye saṃprakṣālās tathāpare",
    "GE07mbh_09_u:036.046a": "vāyubhakṣā jalāhārāḥ parṇabhakṣāś ca tāpasāḥ",
    "GE07mbh_09_u:036.046b-0227_01": "kaṇadhūmabhujaś cānye tathā māsopavāsinaḥ",
    "GE07mbh_09_u:036.046b-0227_02": "sarvatithyupavāsāś ca tathā hy anye sahasraśaḥ",
    "GE07mbh_09_u:036.046b-0227_03": "bhūmipātrabhujaś cānye tathā bhūmibhujo 'pi hi",
    "GE07mbh_09_u:036.046b-0227_04": "āvasathyāgniniratās tretāgniniratās tathā",
    "GE07mbh_09_u:036.046b-0227_05": "vighasābhyāśinas tīvrās tathānye mitabhojanāḥ",
    "GE07mbh_09_u:036.046c": "nānāniyamayuktāś ca tathā sthaṇḍilaśāyinaḥ",
    "GE07mbh_09_u:036.047a": "āsan vai munayas tatra sarasvatyāḥ samīpataḥ",
    "GE07mbh_09_u:036.047c": "śobhayantaḥ saricchreṣṭhāṃ gaṅgām iva divaukasaḥ",
    "GE07mbh_09_u:036.048a": "tataḥ paścāt samāpetur ṛṣayaḥ satrayājinaḥ",
    "GE07mbh_09_u:036.048c": "te 'vakāśaṃ na dadṛśuḥ kurukṣetre mahāvratāḥ",
    "GE07mbh_09_u:036.049a": "tato yajñopavītais te tat tīrthaṃ nirmimāya vai",
    "GE07mbh_09_u:036.049c": "juhuvuś cāgnihotrāṇi cakruś ca vividhāḥ kriyāḥ",
    "GE07mbh_09_u:036.050a": "tatas tam ṛṣisaṃghātaṃ nirāśaṃ cintayānvitam",
    "GE07mbh_09_u:036.050c": "darśayām āsa rājendra teṣām arthe sarasvatī",
    "GE07mbh_09_u:036.051a": "tataḥ kuñjān bahūn kṛtvā saṃnivṛttā saridvarā",
    "GE07mbh_09_u:036.051c": "ṛṣīṇāṃ puṇyatapasāṃ kāruṇyāj janamejaya",
    "GE07mbh_09_u:036.052a": "tato nivṛtya rājendra teṣām arthe sarasvatī",
    "GE07mbh_09_u:036.052c": "bhūyaḥ pratīcyabhimukhī susrāva saritāṃ varā",
    "GE07mbh_09_u:036.053a": "amoghā gamanaṃ kṛtvā teṣāṃ bhūyo vrajāmy aham",
    "GE07mbh_09_u:036.053c": "ity adbhutaṃ mahac cakre tato rājan mahānadī",
    "GE07mbh_09_u:036.053d-0228_01": "tatraiva kuñjamadhye tu sā jagāma sarasvatī",
    "GE07mbh_09_u:036.053d-0229_01": "yathāgataṃ puṇyajalā kurukṣetraṃ praviśya ha",
    "GE07mbh_09_u:036.054a": "evaṃ sa kuñjo rājendra naimiṣeya iti smṛtaḥ",
    "GE07mbh_09_u:036.054c": "kurukṣetre kuruśreṣṭha kuruṣva mahatīḥ kriyāḥ",
    "GE07mbh_09_u:036.055a": "tatra kuñjān bahūn dṛṣṭvā saṃnivṛttāṃ ca tāṃ nadīm",
    "GE07mbh_09_u:036.055c": "babhūva vismayas tatra rāmasyātha mahātmanaḥ",
    "GE07mbh_09_u:036.056a": "upaspṛśya tu tatrāpi vidhivad yadunandanaḥ",
    "GE07mbh_09_u:036.056c": "dattvā dāyān dvijātibhyo bhāṇḍāni vividhāni ca",
    "GE07mbh_09_u:036.056e": "bhakṣyaṃ peyaṃ ca vividhaṃ brāhmaṇān pratyapādayat",
    "GE07mbh_09_u:036.057a": "tataḥ prāyād balo rājan pūjyamāno dvijātibhiḥ",
    "GE07mbh_09_u:036.057c": "sarasvatītīrthavaraṃ nānādvijagaṇāyutam",
    "GE07mbh_09_u:036.057d-0230_01": "haṃsakāraṇḍavākīrṇaṃ cakravākopaśobhitam badareṅgudakāśmaryaplakṣāśvatthavibhītakaiḥ",
    "GE07mbh_09_u:036.058c": "panasaiś ca palāśaiś ca karīraiḥ pīlubhis tathā",
    "GE07mbh_09_u:036.058d-0231_01": "sālais tālais tamālaiś ca kakubhaiś ca saketakaiḥ",
    "GE07mbh_09_u:036.059a": "sarasvatītīraruhair bandhanaiḥ syandanais tathā",
    "GE07mbh_09_u:036.059c": "parūṣakavanaiś caiva bilvair āmrātakais tathā",
    "GE07mbh_09_u:036.060a": "atimuktakaṣaṇḍaiś ca pārijātaiś ca śobhitam",
    "GE07mbh_09_u:036.060c": "kadalīvanabhūyiṣṭham iṣṭaṃ kāntaṃ manoramam",
    "GE07mbh_09_u:036.061a": "vāyvambuphalaparṇādair dantolūkhalikair api",
    "GE07mbh_09_u:036.061c": "tathāśmakuṭṭair vāneyair munibhir bahubhir vṛtam",
    "GE07mbh_09_u:036.062a": "svādhyāyaghoṣasaṃghuṣṭaṃ mṛgayūthaśatākulam",
    "GE07mbh_09_u:036.062c": "ahiṃsrair dharmaparamair nṛbhir atyantasevitam",
    "GE07mbh_09_u:036.063a": "saptasārasvataṃ tīrtham ājagāma halāyudhaḥ",
    "GE07mbh_09_u:036.063c": "yatra maṅkaṇakaḥ siddhas tapas tepe mahāmuniḥ",
    "GE07mbh_09_u:037.001": "janamejaya uvāca",
    "GE07mbh_09_u:037.001a": "saptasārasvataṃ kasmāt kaś ca maṅkaṇako muniḥ",
    "GE07mbh_09_u:037.001c": "kathaṃ siddhaś ca bhagavān kaś cāsya niyamo 'bhavat",
    "GE07mbh_09_u:037.002a": "kasya vaṃśe samutpannaḥ kiṃ cādhītaṃ dvijottama",
    "GE07mbh_09_u:037.002c": "etad icchāmy ahaṃ śrotuṃ vidhivad dvijasattama",
    "GE07mbh_09_u:037.003": "vaiśaṃpāyana uvāca",
    "GE07mbh_09_u:037.003a": "rājan sapta sarasvatyo yābhir vyāptam idaṃ jagat",
    "GE07mbh_09_u:037.003c": "āhūtā balavadbhir hi tatra tatra sarasvatī",
    "GE07mbh_09_u:037.004a": "suprabhā kāñcanākṣī ca viśālā mānasahradā",
    "GE07mbh_09_u:037.004c": "sarasvatī oghavatī suveṇur",
    "GE07mbh_09_u:037.005a": "pitāmahasya mahato vartamāne mahītale",
    "GE07mbh_09_u:037.005c": "vitate yajñavāṭe vai sameteṣu dvijātiṣu",
    "GE07mbh_09_u:037.006a": "puṇyāhaghoṣair vimalair vedānāṃ ninadais tathā",
    "GE07mbh_09_u:037.006c": "deveṣu caiva vyagreṣu tasmin yajñavidhau tadā",
    "GE07mbh_09_u:037.007a": "tatra caiva mahārāja dīkṣite prapitāmahe",
    "GE07mbh_09_u:037.007c": "yajatas tatra satreṇa",
    "GE07mbh_09_u:037.008a": "manasā cintitā hy arthā dharmārthakuśalais tadā",
    "GE07mbh_09_u:037.008c": "upatiṣṭhanti rājendra dvijātīṃs tatra tatra ha",
    "GE07mbh_09_u:037.009a": "jaguś ca tatra gandharvā nanṛtuś cāpsarogaṇāḥ",
    "GE07mbh_09_u:037.009c": "vāditrāṇi ca divyāni vādayām āsur añjasā",
    "GE07mbh_09_u:037.010a": "tasya yajñasya saṃpattyā tutuṣur devatā api",
    "GE07mbh_09_u:037.010c": "vismayaṃ paramaṃ jagmuḥ kim u mānuṣayonayaḥ",
    "GE07mbh_09_u:037.011a": "vartamāne tathā yajñe puṣkarasthe pitāmahe",
    "GE07mbh_09_u:037.011c": "abruvann ṛṣayo rājan nāyaṃ yajño mahāphalaḥ",
    "GE07mbh_09_u:037.011e": "na dṛśyate saricchreṣṭhā yasmād iha sarasvatī",
    "GE07mbh_09_u:037.012a": "tac chrutvā bhagavān prītaḥ sasmārātha sarasvatīm",
    "GE07mbh_09_u:037.012c": "pitāmahena yajatā āhūtā puṣkareṣu vai",
    "GE07mbh_09_u:037.012e": "suprabhā nāma rājendra nāmnā tatra sarasvatī",
    "GE07mbh_09_u:037.013a": "tāṃ dṛṣṭvā munayas tuṣṭā vegayuktāṃ sarasvatīm",
    "GE07mbh_09_u:037.013c": "pitāmahaṃ mānayantīṃ kratuṃ te bahu menire",
    "GE07mbh_09_u:037.014a": "evam eṣā saricchreṣṭhā puṣkareṣu sarasvatī",
    "GE07mbh_09_u:037.014c": "pitāmahārthaṃ saṃbhūtā tuṣṭyarthaṃ ca manīṣiṇām",
    "GE07mbh_09_u:037.015a": "naimiṣe munayo rājan samāgamya samāsate",
    "GE07mbh_09_u:037.015c": "tatra citrāḥ kathā hy āsan vedaṃ prati janeśvara",
    "GE07mbh_09_u:037.016a": "tatra te munayo hy āsan nānāsvādhyāyavedinaḥ",
    "GE07mbh_09_u:037.016c": "te samāgamya munayaḥ sasmarur vai sarasvatīm",
    "GE07mbh_09_u:037.017a": "sā tu dhyātā mahārāja ṛṣibhiḥ satrayājibhiḥ",
    "GE07mbh_09_u:037.017c": "samāgatānāṃ rājendra sahāyārthaṃ mahātmanām",
    "GE07mbh_09_u:037.017e": "ājagāma mahābhāgā tatra puṇyā sarasvatī",
    "GE07mbh_09_u:037.018a": "naimiṣe kāñcanākṣī tu munīnāṃ satrayājinām",
    "GE07mbh_09_u:037.018c": "āgatā saritāṃ śreṣṭhā tatra bhārata pūjitā",
    "GE07mbh_09_u:037.019a": "gayasya yajamānasya gayeṣv eva mahākratum",
    "GE07mbh_09_u:037.019c": "āhūtā saritāṃ śreṣṭhā gayayajñe sarasvatī",
    "GE07mbh_09_u:037.020a": "viśālāṃ tu gayeṣv āhur ṛṣayaḥ saṃśitavratāḥ",
    "GE07mbh_09_u:037.020c": "sarit sā himavatpārśvāt prasūtā śīghragāminī",
    "GE07mbh_09_u:037.021a": "auddālakes tathā yajñe yajatas tatra bhārata",
    "GE07mbh_09_u:037.021c": "samete sarvataḥ sphīte munīnāṃ maṇḍale tadā",
    "GE07mbh_09_u:037.022a": "uttare kosalābhāge puṇye rājan mahātmanaḥ",
    "GE07mbh_09_u:037.022c": "auddālakena yajatā pūrvaṃ dhyātā sarasvatī",
    "GE07mbh_09_u:037.023a": "ājagāma saricchreṣṭhā taṃ deśam ṛṣikāraṇāt",
    "GE07mbh_09_u:037.023c": "pūjyamānā munigaṇair valkalājinasaṃvṛtaiḥ",
    "GE07mbh_09_u:037.023e": "manohradeti vikhyātā sā hi tair manasā hṛtā",
    "GE07mbh_09_u:037.024a": "suveṇur ṛṣabhadvīpe puṇye rājarṣisevite",
    "GE07mbh_09_u:037.024c": "kuroś ca yajamānasya kurukṣetre mahātmanaḥ",
    "GE07mbh_09_u:037.024e": "ājagāma mahābhāgā saricchreṣṭhā",
    "GE07mbh_09_u:037.025a": "oghavaty api rājendra vasiṣṭhena mahātmanā",
    "GE07mbh_09_u:037.025c": "samāhūtā kurukṣetre divyatoyā sarasvatī",
    "GE07mbh_09_u:037.026a": "dakṣeṇa yajatā cāpi gaṅgādvāre sarasvatī",
    "GE07mbh_09_u:037.026b-0232_01": "suveṇur iti vikhyātā prasrutā śīghragāminī",
    "GE07mbh_09_u:037.026c": "vimalodā bhagavatī brahmaṇā yajatā punaḥ",
    "GE07mbh_09_u:037.026e": "samāhūtā yayau tatra puṇye haimavate girau",
    "GE07mbh_09_u:037.027a": "ekībhūtās tatas tās tu tasmiṃs tīrthe samāgatāḥ",
    "GE07mbh_09_u:037.027c": "saptasārasvataṃ tīrthaṃ tatas tat prathitaṃ bhuvi",
    "GE07mbh_09_u:037.028a": "iti sapta sarasvatyo nāmataḥ parikīrtitāḥ",
    "GE07mbh_09_u:037.028c": "saptasārasvataṃ caiva tīrthaṃ puṇyaṃ tathā smṛtam",
    "GE07mbh_09_u:037.029a": "śṛṇu maṅkaṇakasyāpi kaumārabrahmacāriṇaḥ",
    "GE07mbh_09_u:037.029c": "āpagām avagāḍhasya rājan prakrīḍitaṃ mahat",
    "GE07mbh_09_u:037.030a": "dṛṣṭvā yadṛcchayā tatra striyam ambhasi bhārata",
    "GE07mbh_09_u:037.030c": "snāyantīṃ rucirāpāṅgīṃ digvāsasam aninditām",
    "GE07mbh_09_u:037.030e": "sarasvatyāṃ mahārāja caskande vīryam ambhasi",
    "GE07mbh_09_u:037.031a": "tad retaḥ sa tu jagrāha kalaśe vai mahātapāḥ",
    "GE07mbh_09_u:037.031b-0233_01": "ṛṣiḥ paramadharmātmā tadā puruṣasattamaḥ",
    "GE07mbh_09_u:037.031c": "saptadhā pravibhāgaṃ tu kalaśasthaṃ jagāma ha",
    "GE07mbh_09_u:037.031e": "tatrarṣayaḥ sapta jātā jajñire marutāṃ gaṇāḥ",
    "GE07mbh_09_u:037.032a": "vāyuvego vāyubalo vāyuhā vāyumaṇḍalaḥ",
    "GE07mbh_09_u:037.032c": "vāyujvālo vāyuretā vāyucakraś ca vīryavān",
    "GE07mbh_09_u:037.032e": "evam ete samutpannā marutāṃ janayiṣṇavaḥ",
    "GE07mbh_09_u:037.033a": "idam anyac ca rājendra śṛṇv āścaryataraṃ bhuvi",
    "GE07mbh_09_u:037.033c": "maharṣeś caritaṃ yādṛk triṣu lokeṣu viśrutam",
    "GE07mbh_09_u:037.034a": "purā maṅkaṇakaḥ siddhaḥ kuśāgreṇeti naḥ śrutam",
    "GE07mbh_09_u:037.034c": "kṣataḥ kila kare rājaṃs tasya śākaraso 'sravat",
    "GE07mbh_09_u:037.034e": "sa vi śākarasaṃ dṛṣṭvā harṣāviṣṭaḥ pranṛttavān",
    "GE07mbh_09_u:037.035a": "tatas tasmin pranṛtte vai sthāvaraṃ jaṅgamaṃ ca yat",
    "GE07mbh_09_u:037.035c": "pranṛttam ubhayaṃ vīra tejasā tasya mohitam",
    "GE07mbh_09_u:037.036a": "brahmādibhiḥ surai rājann ṛṣibhiś ca tapodhanaiḥ",
    "GE07mbh_09_u:037.036c": "vijñapto vai mahādeva ṛṣer arthe narādhipa",
    "GE07mbh_09_u:037.036e": "nāyaṃ nṛtyed yathā deva tathā tvaṃ kartum arhasi",
    "GE07mbh_09_u:037.037a": "tato devo muniṃ dṛṣṭvā harṣāviṣṭam atīva ha",
    "GE07mbh_09_u:037.037c": "surāṇāṃ hitakāmārthaṃ mahādevo 'bhyabhāṣata",
    "GE07mbh_09_u:037.038a": "bho bho brāhmaṇa dharmajña kimarthaṃ narinartsi vai",
    "GE07mbh_09_u:037.038c": "harṣasthānaṃ kimarthaṃ vai tavedaṃ munisattama",
    "GE07mbh_09_u:037.038e": "tapasvino dharmapathe sthitasya dvijasattama",
    "GE07mbh_09_u:037.039": "ṛṣir uvāca",
    "GE07mbh_09_u:037.039a": "kiṃ na paśyasi me brahman karāc chākarasaṃ srutam",
    "GE07mbh_09_u:037.039c": "yaṃ dṛṣṭvā vai pranṛtto 'haṃ harṣeṇa mahatā vibho",
    "GE07mbh_09_u:037.040a": "taṃ prahasyābravīd devo muniṃ rāgeṇa mohitam",
    "GE07mbh_09_u:037.040c": "ahaṃ na vismayaṃ vipra gacchāmīti prapaśya mām",
    "GE07mbh_09_u:037.041a": "evam uktvā muniśreṣṭhaṃ mahādevena dhīmatā",
    "GE07mbh_09_u:037.041c": "aṅgulyagreṇa rājendra svāṅguṣṭhas tāḍito 'bhavat",
    "GE07mbh_09_u:037.042a": "tato bhasma kṣatād rājan nirgataṃ himasaṃnibham",
    "GE07mbh_09_u:037.042c": "tad dṛṣṭvā vrīḍito rājan sa muniḥ pādayor gataḥ",
    "GE07mbh_09_u:037.042d-0234_01": "mene devaṃ mahādevam idaṃ covāca vismitaḥ",
    "GE07mbh_09_u:037.042d-0235_01": "uvāca pārvatīnātham indurekhāvataṃsakam",
    "GE07mbh_09_u:037.043": "ṛṣir uvāca",
    "GE07mbh_09_u:037.043a": "nānyaṃ devād ahaṃ manye rudrāt parataraṃ mahat",
    "GE07mbh_09_u:037.043c": "surāsurasya jagato gatis tvam asi śūladhṛk",
    "GE07mbh_09_u:037.044a": "tvayā sṛṣṭam idaṃ viśvaṃ vadantīha manīṣiṇaḥ",
    "GE07mbh_09_u:037.044c": "tvām eva sarvaṃ viśati punar eva yugakṣaye",
    "GE07mbh_09_u:037.045a": "devair api na śakyas tvaṃ parijñātuṃ kuto mayā",
    "GE07mbh_09_u:037.045c": "tvayi sarve sma dṛśyante surā brahmādayo 'nagha",
    "GE07mbh_09_u:037.045c-0236_01": "**** **** bhāvā ye jagati sthitāḥ",
    "GE07mbh_09_u:037.045c-0236_02": "tvām upāsanta varadaṃ",
    "GE07mbh_09_u:037.046a": "sarvas tvam asi devānāṃ kartā kārayitā ca ha",
    "GE07mbh_09_u:037.046c": "tvatprasādāt surāḥ sarve modantīhākutobhayāḥ",
    "GE07mbh_09_u:037.046d-0237_01": "tvaṃ prabhuḥ paramaiśvaryād adhikaṃ bhāsi śaṃkara",
    "GE07mbh_09_u:037.046d-0237_02": "tvayi brahmā ca viṣṇuś ca lokān saṃdhārya tiṣṭhataḥ",
    "GE07mbh_09_u:037.046d-0237_03": "tvanmūlaṃ ca jagat sarvaṃ tvadantaṃ ca maheśvara",
    "GE07mbh_09_u:037.046d-0237_04": "tvayā hi vitatā lokā sapteme sarvasaṃbhava",
    "GE07mbh_09_u:037.046d-0237_05": "sarvathā sarvabhūteśa tvām evārcanti daivatam",
    "GE07mbh_09_u:037.046d-0237_06": "tvanmayaṃ hi jagat sarvaṃ bhūtaṃ sthāvarajaṅgamam",
    "GE07mbh_09_u:037.046d-0237_07": "svargaṃ ca paramasthānaṃ nṛṇām abhyudayārthinām",
    "GE07mbh_09_u:037.046d-0237_08": "dadāsi ca prasannas tvaṃ bhaktānāṃ parameśvara",
    "GE07mbh_09_u:037.046d-0237_09": "anāvṛttipadaṃ nṝṇāṃ nityaṃ niḥśreyasārthinām",
    "GE07mbh_09_u:037.046d-0237_10": "dadāsi karmiṇāṃ karma bhāvayan dhyānayogataḥ",
    "GE07mbh_09_u:037.046d-0237_11": "na vṛthāsti mahādeva prasādas te maheśvara",
    "GE07mbh_09_u:037.046d-0237_12": "yasmāt tvayopakaraṇāt karomi kamalekṣaṇa",
    "GE07mbh_09_u:037.046d-0237_13": "prapadye śaraṇaṃ śaṃbhuṃ sarvadā sarvataḥ sthitam",
    "GE07mbh_09_u:037.046d-0237_14": "karmaṇā manasā vācā tam evābhijagāma ha",
    "GE07mbh_09_u:037.047a": "evaṃ stutvā mahādevaṃ sa ṛṣiḥ praṇato 'bravīt",
    "GE07mbh_09_u:037.047b-0238_01": "yad idaṃ cāpalaṃ deva kṛtam etat smayādikam",
    "GE07mbh_09_u:037.047c": "bhagavaṃs tvatprasādād vai tapo me na kṣared iti",
    "GE07mbh_09_u:037.048a": "tato devaḥ prītamanās tam ṛṣiṃ punar abravīt",
    "GE07mbh_09_u:037.048c": "tapas te vardhatāṃ vipra matprasādāt sahasradhā",
    "GE07mbh_09_u:037.048e": "āśrame ceha vatsyāmi tvayā sārdham ahaṃ sadā",
    "GE07mbh_09_u:037.049a": "saptasārasvate cāsmin yo mām arciṣyate naraḥ",
    "GE07mbh_09_u:037.049c": "na tasya durlabhaṃ kiṃ cid bhaviteha paratra ca",
    "GE07mbh_09_u:037.049e": "sārasvataṃ ca lokaṃ te gamiṣyanti na saṃśayaḥ",
    "GE07mbh_09_u:037.050a": "etan maṅkaṇakasyāpi caritaṃ bhūritejasaḥ",
    "GE07mbh_09_u:037.050b-0239_01": "kathitaṃ ca nṛpatiśreṣṭha kiṃ bhūyaḥ kathayāmi te",
    "GE07mbh_09_u:037.050b-0240_01": "saptasārasvataṃ cāpi yathotpannaṃ tathoditam",
    "GE07mbh_09_u:037.050c": "sa hi putraḥ sajanyāyām utpanno mātariśvanā",
    "GE07mbh_09_u:038.001": "vaiśaṃpāyana uvāca",
    "GE07mbh_09_u:038.001a": "uṣitvā tatra rāmas tu saṃpūjyāśramavāsinaḥ",
    "GE07mbh_09_u:038.001c": "tathā maṅkaṇake prītiṃ śubhāṃ cakre halāyudhaḥ",
    "GE07mbh_09_u:038.002a": "dattvā dānaṃ dvijātibhyo rajanīṃ tām upoṣya ca",
    "GE07mbh_09_u:038.002c": "pūjito munisaṃghaiś ca prātar utthāya lāṅgalī",
    "GE07mbh_09_u:038.003a": "anujñāpya munīn sarvān spṛṣṭvā toyaṃ ca bhārata",
    "GE07mbh_09_u:038.003c": "prayayau tvarito rāmas tīrthahetor mahābalaḥ",
    "GE07mbh_09_u:038.004a": "tata auśanasaṃ tīrtham ājagāma halāyudhaḥ",
    "GE07mbh_09_u:038.004c": "kapālamocanaṃ nāma yatra mukto mahāmuniḥ",
    "GE07mbh_09_u:038.005a": "mahatā śirasā rājan grastajaṅgho mahodaraḥ",
    "GE07mbh_09_u:038.005c": "rākṣasasya mahārāja rāmakṣiptasya vai purā",
    "GE07mbh_09_u:038.006a": "tatra pūrvaṃ tapas taptaṃ kāvyena sumahātmanā",
    "GE07mbh_09_u:038.006c": "yatrāsya nītir akhilā prādurbhūtā mahātmanaḥ",
    "GE07mbh_09_u:038.006e": "tatrasthaś cintayām āsa daityadānavavigraham",
    "GE07mbh_09_u:038.007a": "tat prāpya ca balo rājaṃs tīrthapravaram uttamam",
    "GE07mbh_09_u:038.007c": "vidhivad dhi dadau vittaṃ brāhmaṇānāṃ mahātmanām",
    "GE07mbh_09_u:038.008": "janamejaya uvāca",
    "GE07mbh_09_u:038.008a": "kapālamocanaṃ brahman kathaṃ yatra mahāmuniḥ",
    "GE07mbh_09_u:038.008c": "muktaḥ kathaṃ cāsya śiro lagnaṃ kena ca hetunā",
    "GE07mbh_09_u:038.009": "vaiśaṃpāyana uvāca",
    "GE07mbh_09_u:038.009a": "purā vai daṇḍakāraṇye rāghaveṇa mahātmanā",
    "GE07mbh_09_u:038.009c": "vasatā rājaśārdūla rākṣasās tatra hiṃsitāḥ",
    "GE07mbh_09_u:038.010a": "janasthāne śiraś chinnaṃ rākṣasasya durātmanaḥ",
    "GE07mbh_09_u:038.010c": "kṣureṇa śitadhāreṇa tat papāta mahāvane",
    "GE07mbh_09_u:038.011a": "mahodarasya tal lagnaṃ jaṅghāyāṃ vai yadṛcchayā",
    "GE07mbh_09_u:038.011c": "vane vicarato rājann asthi bhittvāsphurat tadā",
    "GE07mbh_09_u:038.012a": "sa tena lagnena tadā dvijātir na śaśāka ha",
    "GE07mbh_09_u:038.012c": "abhigantuṃ mahāprājñas tīrthāny āyatanāni ca",
    "GE07mbh_09_u:038.013a": "sa pūtinā visravatā vedanārto mahāmuniḥ",
    "GE07mbh_09_u:038.013c": "jagāma sarvatīrthāni pṛthivyām iti naḥ śrutam",
    "GE07mbh_09_u:038.014a": "sa gatvā saritaḥ sarvāḥ samudrāṃś ca mahātapāḥ",
    "GE07mbh_09_u:038.014c": "kathayām āsa tat sarvam ṛṣīṇāṃ bhāvitātmanām",
    "GE07mbh_09_u:038.015a": "āplutaḥ sarvatīrtheṣu na ca mokṣam avāptavān",
    "GE07mbh_09_u:038.015c": "sa tu śuśrāva viprendro munīnāṃ vacanaṃ mahat",
    "GE07mbh_09_u:038.016a": "sarasvatyās tīrthavaraṃ khyātam auśanasaṃ tadā",
    "GE07mbh_09_u:038.016c": "sarvapāpapraśamanaṃ siddhakṣetram anuttamam",
    "GE07mbh_09_u:038.017a": "sa tu gatvā tatas tatra tīrtham auśanasaṃ dvijaḥ",
    "GE07mbh_09_u:038.017c": "tata auśanase tīrthe tasyopaspṛśatas tadā",
    "GE07mbh_09_u:038.017e": "tacchiraś caraṇaṃ muktvā papātāntarjale tadā",
    "GE07mbh_09_u:038.017f-0241_01": "vimuktas tena śirasā paraṃ sukham avāpa ha",
    "GE07mbh_09_u:038.017f-0241_02": "sa cāpy antarjale mūrdhā jagāmādarśanaṃ vibho",
    "GE07mbh_09_u:038.018a": "tataḥ sa virujo rājan pūtātmā vītakalmaṣaḥ",
    "GE07mbh_09_u:038.018c": "ājagāmāśramaṃ prītaḥ kṛtakṛtyo mahodaraḥ",
    "GE07mbh_09_u:038.019a": "so 'tha gatvāśramaṃ puṇyaṃ vipramukto mahātapāḥ",
    "GE07mbh_09_u:038.019c": "kathayām āsa tat sarvam ṛṣīṇāṃ bhāvitātmanām",
    "GE07mbh_09_u:038.020a": "te śrutvā vacanaṃ tasya tatas tīrthasya mānada",
    "GE07mbh_09_u:038.020c": "kapālamocanam iti nāma cakruḥ samāgatāḥ",
    "GE07mbh_09_u:038.020d-0242_01": "sa cāpi tīrthapravaraṃ punar gatvā mahān ṛṣiḥ",
    "GE07mbh_09_u:038.020d-0242_02": "pītvā payaḥ suvipulaṃ siddhim āyāt tadā muniḥ",
    "GE07mbh_09_u:038.021a": "tatra dattvā bahūn dāyān viprān saṃpūjya mādhavaḥ",
    "GE07mbh_09_u:038.021c": "jagāma vṛṣṇipravaro ruṣaṅgorāśramaṃ tadā",
    "GE07mbh_09_u:038.022a": "yatra taptaṃ tapo ghoram ārṣṭiṣeṇena bhārata",
    "GE07mbh_09_u:038.022c": "brāhmaṇyaṃ labdhavāṃs tatra viśvāmitro mahāmuniḥ",
    "GE07mbh_09_u:038.022d-0243_01": "sarvakāmasamṛddhaṃ ca tad āśramapadaṃ mahat",
    "GE07mbh_09_u:038.022d-0243_02": "munibhir brāhmaṇaiś caiva sevitaṃ sarvadā vibho",
    "GE07mbh_09_u:038.023a": "tato haladharaḥ śrīmān brāhmaṇaiḥ parivāritaḥ",
    "GE07mbh_09_u:038.023c": "jagāma yatra rājendra ruṣaṅgus tanum atyajat",
    "GE07mbh_09_u:038.024a": "ruṣaṅgur brāhmaṇo vṛddhas taponityaś ca bhārata",
    "GE07mbh_09_u:038.024c": "dehanyāse kṛtamanā vicintya bahudhā bahu",
    "GE07mbh_09_u:038.025a": "tataḥ sarvān upādāya tanayān vai mahātapāḥ",
    "GE07mbh_09_u:038.025c": "ruṣaṅgur abravīt tatra nayadhvaṃ mā pṛthūdakam",
    "GE07mbh_09_u:038.026a": "vijñāyātītavayasaṃ ruṣaṅguṃ te tapodhanāḥ",
    "GE07mbh_09_u:038.026c": "taṃ vai tīrtham upāninyuḥ sarasvatyās tapodhanam",
    "GE07mbh_09_u:038.027a": "sa taiḥ putrais tadā dhīmān ānīto vai sarasvatīm",
    "GE07mbh_09_u:038.027c": "puṇyāṃ tīrthaśatopetāṃ viprasaṃghair niṣevitām",
    "GE07mbh_09_u:038.028a": "sa tatra vidhinā rājann āplutaḥ sumahātapāḥ",
    "GE07mbh_09_u:038.028c": "jñātvā tīrthaguṇāṃś caiva prāhedam ṛṣisattamaḥ",
    "GE07mbh_09_u:038.028e": "suprītaḥ puruṣavyāghra sarvān putrān upāsataḥ",
    "GE07mbh_09_u:038.028f-0244_01": "provāca karma tattvajñaḥ prītas tīrthasya darśanāt",
    "GE07mbh_09_u:038.029a": "sarasvaty uttare tīre yas tyajed ātmanas tanum",
    "GE07mbh_09_u:038.029c": "pṛthūdake japyaparo nainaṃ śvomaraṇaṃ tapet",
    "GE07mbh_09_u:038.030a": "tatrāplutya sa dharmātmā upaspṛśya halāyudhaḥ",
    "GE07mbh_09_u:038.030c": "dattvā caiva bahūn dāyān viprāṇāṃ vipravatsalaḥ",
    "GE07mbh_09_u:038.031a": "sasarja yatra bhagavāṃl lokāṃl lokapitāmahaḥ",
    "GE07mbh_09_u:038.031c": "yatrārṣṭiṣeṇaḥ kauravya brāhmaṇyaṃ saṃśitavrataḥ",
    "GE07mbh_09_u:038.031e": "tapasā mahatā rājan prāptavān ṛṣisattamaḥ",
    "GE07mbh_09_u:038.032a": "sindhudvīpaś ca rājarṣir devāpiś ca mahātapāḥ",
    "GE07mbh_09_u:038.032c": "brāhmaṇyaṃ labdhavān yatra viśvāmitro mahāmuniḥ",
    "GE07mbh_09_u:038.032e": "mahātapasvī bhagavān ugratejā mahātapāḥ",
    "GE07mbh_09_u:038.033a": "tatrājagāma balavān balabhadraḥ pratāpavān",
    "GE07mbh_09_u:039.001": "janamejaya uvāca",
    "GE07mbh_09_u:039.001a": "katham ārṣṭiṣeṇo bhagavān vipulaṃ taptavāṃs tapaḥ",
    "GE07mbh_09_u:039.001c": "sindhudvīpaḥ kathaṃ cāpi brāhmaṇyaṃ labdhavāṃs tadā",
    "GE07mbh_09_u:039.002a": "devāpiś ca kathaṃ brahman viśvāmitraś ca sattama",
    "GE07mbh_09_u:039.002c": "tan mamācakṣva bhagavan paraṃ kautūhalaṃ hi me",
    "GE07mbh_09_u:039.003": "vaiśaṃpāyana uvāca",
    "GE07mbh_09_u:039.003a": "purā kṛtayuge rājann ārṣṭiṣeṇo dvijottamaḥ",
    "GE07mbh_09_u:039.003c": "vasan gurukule nityaṃ nityam adhyayane rataḥ",
    "GE07mbh_09_u:039.004a": "tasya rājan gurukule vasato nityam eva ha",
    "GE07mbh_09_u:039.004c": "samāptiṃ nāgamad vidyā nāpi vedā viśāṃ pate",
    "GE07mbh_09_u:039.005a": "sa nirviṇṇas tato rājaṃs tapas tepe mahātapāḥ",
    "GE07mbh_09_u:039.005c": "tato vai tapasā tena prāpya vedān anuttamān",
    "GE07mbh_09_u:039.006a": "sa vidvān vedayuktaś ca siddhaś cāpy ṛṣisattamaḥ",
    "GE07mbh_09_u:039.006b-0245_01": "tatāpa rājan saṃprāpya tīrthaṃ vai sumahātapāḥ",
    "GE07mbh_09_u:039.006c": "tatra tīrthe varān prādāt trīn eva sumahātapāḥ",
    "GE07mbh_09_u:039.007a": "asmiṃs tīrthe mahānadyā adyaprabhṛti mānavaḥ",
    "GE07mbh_09_u:039.007c": "āpluto vājimedhasya phalaṃ prāpnoti puṣkalam",
    "GE07mbh_09_u:039.008a": "adyaprabhṛti naivātra bhayaṃ vyālād bhaviṣyati",
    "GE07mbh_09_u:039.008c": "api cālpena yatnena phalaṃ prāpsyati puṣkalam",
    "GE07mbh_09_u:039.009a": "evam uktvā mahātejā jagāma tridivaṃ muniḥ",
    "GE07mbh_09_u:039.009c": "evaṃ siddhaḥ sa bhagavān ārṣṭiṣeṇaḥ pratāpavān",
    "GE07mbh_09_u:039.010a": "tasminn eva tadā tīrthe sindhudvīpaḥ pratāpavān",
    "GE07mbh_09_u:039.010c": "devāpiś ca mahārāja brāhmaṇyaṃ prāpatur mahat",
    "GE07mbh_09_u:039.011a": "tathā ca kauśikas tāta taponityo jitendriyaḥ",
    "GE07mbh_09_u:039.011c": "tapasā vai sutaptena brāhmaṇatvam avāptavān",
    "GE07mbh_09_u:039.012a": "gādhir nāma mahān āsīt kṣatriyaḥ prathito bhuvi",
    "GE07mbh_09_u:039.012c": "tasya putro 'bhavad rājan viśvāmitraḥ pratāpavān",
    "GE07mbh_09_u:039.013a": "sa rājā kauśikas tāta mahāyogy abhavat kila",
    "GE07mbh_09_u:039.013c": "sa putram abhiṣicyātha viśvāmitraṃ mahātapāḥ",
    "GE07mbh_09_u:039.014a": "dehanyāse manaś cakre tam ūcuḥ praṇatāḥ prajāḥ",
    "GE07mbh_09_u:039.014c": "na gantavyaṃ mahāprājña trāhi cāsmān mahābhayāt",
    "GE07mbh_09_u:039.015a": "evam uktaḥ pratyuvāca tato gādhiḥ prajās tadā",
    "GE07mbh_09_u:039.015c": "viśvasya jagato goptā bhaviṣyati suto mama",
    "GE07mbh_09_u:039.016a": "ity uktvā tu tato gādhir viśvāmitraṃ niveśya ca",
    "GE07mbh_09_u:039.016c": "jagāma tridivaṃ rājan viśvāmitro 'bhavan nṛpaḥ",
    "GE07mbh_09_u:039.016c-0246_01": "**** **** pathā vai puṇyakarmaṇām",
    "GE07mbh_09_u:039.016c-0246_02": "tathā gādhisuto rājā",
    "GE07mbh_09_u:039.016e": "na ca śaknoti pṛthivīṃ yatnavān api rakṣitum",
    "GE07mbh_09_u:039.017a": "tataḥ śuśrāva rājā sa rākṣasebhyo mahābhayam",
    "GE07mbh_09_u:039.017c": "niryayau nagarāc cāpi caturaṅgabalānvitaḥ",
    "GE07mbh_09_u:039.018a": "sa gatvā dūram adhvānaṃ vasiṣṭhāśramam abhyayāt",
    "GE07mbh_09_u:039.018c": "tasya te sainikā rājaṃś cakrus tatrānayān bahūn",
    "GE07mbh_09_u:039.019a": "tatas tu bhagavān vipro vasiṣṭho ''śramam abhyayāt",
    "GE07mbh_09_u:039.019c": "dadṛśe ca tataḥ sarvaṃ bhajyamānaṃ mahāvanam",
    "GE07mbh_09_u:039.020a": "tasya kruddho mahārāja vasiṣṭho munisattamaḥ",
    "GE07mbh_09_u:039.020c": "sṛjasva śabarān ghorān iti svāṃ gām uvāca ha",
    "GE07mbh_09_u:039.021a": "tathoktā sāsṛjad dhenuḥ puruṣān ghoradarśanān",
    "GE07mbh_09_u:039.021c": "te ca tad balam āsādya babhañjuḥ sarvatodiśam",
    "GE07mbh_09_u:039.022a": "tad dṛṣṭvā vidrutaṃ sainyaṃ viśvāmitras tu gādhijaḥ",
    "GE07mbh_09_u:039.022c": "tapaḥ paraṃ manyamānas tapasy eva mano dadhe",
    "GE07mbh_09_u:039.023a": "so 'smiṃs tīrthavare rājan sarasvatyāḥ samāhitaḥ",
    "GE07mbh_09_u:039.023c": "niyamaiś copavāsaiś ca karśayan deham ātmanaḥ",
    "GE07mbh_09_u:039.024a": "jalāhāro vāyubhakṣaḥ parṇāhāraś ca so 'bhavat",
    "GE07mbh_09_u:039.024c": "tathā sthaṇḍilaśāyī ca ye cānye niyamāḥ pṛthak",
    "GE07mbh_09_u:039.025a": "asakṛt tasya devās tu vratavighnaṃ pracakrire",
    "GE07mbh_09_u:039.025c": "na cāsya niyamād buddhir apayāti mahātmanaḥ",
    "GE07mbh_09_u:039.026a": "tataḥ pareṇa yatnena taptvā bahuvidhaṃ tapaḥ",
    "GE07mbh_09_u:039.026c": "tejasā bhāskarākāro gādhijaḥ samapadyata",
    "GE07mbh_09_u:039.027a": "tapasā tu tathā yuktaṃ viśvāmitraṃ pitāmahaḥ",
    "GE07mbh_09_u:039.027c": "amanyata mahātejā varado varam asya tat",
    "GE07mbh_09_u:039.028a": "sa tu vavre varaṃ rājan syām ahaṃ brāhmaṇas tv iti",
    "GE07mbh_09_u:039.028c": "tatheti cābravīd brahmā sarvalokapitāmahaḥ",
    "GE07mbh_09_u:039.029a": "sa labdhvā tapasogreṇa brāhmaṇatvaṃ mahāyaśāḥ",
    "GE07mbh_09_u:039.029c": "vicacāra mahīṃ kṛtsnāṃ kṛtakāmaḥ suropamaḥ",
    "GE07mbh_09_u:039.030a": "tasmiṃs tīrthavare rāmaḥ pradāya vividhaṃ vasu",
    "GE07mbh_09_u:039.030c": "payasvinīs tathā dhenūr yānāni śayanāni ca",
    "GE07mbh_09_u:039.031a": "tathā vastrāṇy alaṃkāraṃ bhakṣyaṃ peyaṃ ca śobhanam",
    "GE07mbh_09_u:039.031c": "adadān mudito rājan pūjayitvā dvijottamān",
    "GE07mbh_09_u:039.032a": "yayau rājaṃs tato rāmo bakasyāśramam antikāt",
    "GE07mbh_09_u:039.032c": "yatra tepe tapas tīvraṃ dālbhyo baka iti śrutiḥ",
    "GE07mbh_09_u:040.001": "vaiśaṃpāyana uvāca",
    "GE07mbh_09_u:040.001a": "brahmayonibhir ākīrṇaṃ jagāma yadunandanaḥ",
    "GE07mbh_09_u:040.001c": "yatra dālbhyo bako rājan paśvarthaṃ sumahātapāḥ",
    "GE07mbh_09_u:040.001c-0247_01": "**** **** dhṛtarāṣṭreṇa satkṛtaḥ",
    "GE07mbh_09_u:040.001c-0247_02": "kiṃ cit prapāṃ pade mātraṃ (sic)",
    "GE07mbh_09_u:040.001e": "juhāva dhṛtarāṣṭrasya rāṣṭraṃ vaicitravīryiṇaḥ",
    "GE07mbh_09_u:040.002a": "tapasā ghorarūpeṇa karśayan deham ātmanaḥ",
    "GE07mbh_09_u:040.002c": "krodhena mahatāviṣṭo dharmātmā vai pratāpavān",
    "GE07mbh_09_u:040.003a": "purā hi naimiṣeyāṇāṃ satre dvādaśavārṣike",
    "GE07mbh_09_u:040.003c": "vṛtte viśvajito 'nte vai pāñcālān ṛṣayo 'gaman",
    "GE07mbh_09_u:040.004a": "tatreśvaram ayācanta dakṣiṇārthaṃ manīṣiṇaḥ",
    "GE07mbh_09_u:040.004b-0248_01": "tatra te lebhire rājan pāñcālebhyo maharṣayaḥ",
    "GE07mbh_09_u:040.004c": "balānvitān vatsatarān nirvyādhīn ekaviṃśatim",
    "GE07mbh_09_u:040.004d-0249_01": "teṣāṃ vipradadau rājā brāhmaṇānāṃ vṛṣāṃs tadā",
    "GE07mbh_09_u:040.005a": "tān abravīd bako vṛddho vibhajadhvaṃ paśūn iti",
    "GE07mbh_09_u:040.005c": "paśūn etān ahaṃ tyaktvā bhikṣiṣye rājasattamam",
    "GE07mbh_09_u:040.006a": "evam uktvā tato rājann ṛṣīn sarvān pratāpavān",
    "GE07mbh_09_u:040.006c": "jagāma dhṛtarāṣṭrasya bhavanaṃ brāhmaṇottamaḥ",
    "GE07mbh_09_u:040.007a": "sa samīpagato bhūtvā dhṛtarāṣṭraṃ janeśvaram",
    "GE07mbh_09_u:040.007c": "ayācata paśūn dālbhyaḥ sa cainaṃ ruṣito 'bravīt",
    "GE07mbh_09_u:040.008a": "yadṛcchayā mṛtā dṛṣṭvā gās tadā nṛpasattama",
    "GE07mbh_09_u:040.008c": "etān paśūn naya kṣipraṃ brahmabandho yadīcchasi",
    "GE07mbh_09_u:040.009a": "ṛṣis tv atha vacaḥ śrutvā cintayām āsa dharmavit",
    "GE07mbh_09_u:040.009c": "aho bata nṛśaṃsaṃ vai vākyam ukto 'smi saṃsadi",
    "GE07mbh_09_u:040.010a": "cintayitvā muhūrtaṃ ca roṣāviṣṭo dvijottamaḥ",
    "GE07mbh_09_u:040.010c": "matiṃ cakre vināśāya dhṛtarāṣṭrasya bhūpateḥ",
    "GE07mbh_09_u:040.011a": "sa utkṛtya mṛtānāṃ vai māṃsāni dvijasattamaḥ",
    "GE07mbh_09_u:040.011c": "juhāva dhṛtarāṣṭrasya rāṣṭraṃ narapateḥ purā",
    "GE07mbh_09_u:040.012a": "avakīrṇe sarasvatyās tīrthe prajvālya pāvakam",
    "GE07mbh_09_u:040.012c": "bako dālbhyo mahārāja niyamaṃ param āsthitaḥ",
    "GE07mbh_09_u:040.012e": "sa tair eva juhāvāsya rāṣṭraṃ māṃsair mahātapāḥ",
    "GE07mbh_09_u:040.013a": "tasmiṃs tu vidhivat satre saṃpravṛtte sudāruṇe",
    "GE07mbh_09_u:040.013c": "akṣīyata tato rāṣṭraṃ dhṛtarāṣṭrasya pārthiva",
    "GE07mbh_09_u:040.013d-0250_01": "tataḥ prakṣīyamāṇaṃ tad rāṣṭraṃ tasya mahīpateḥ",
    "GE07mbh_09_u:040.014a": "chidyamānaṃ yathānantaṃ vanaṃ paraśunā vibho",
    "GE07mbh_09_u:040.014c": "babhūvāpahataṃ tac cāpy avakīrṇam acetanam",
    "GE07mbh_09_u:040.015a": "dṛṣṭvā tad avakīrṇaṃ tu rāṣṭraṃ sa manujādhipaḥ",
    "GE07mbh_09_u:040.015c": "babhūva durmanā rājaṃś cintayām āsa ca prabhuḥ",
    "GE07mbh_09_u:040.016a": "mokṣārtham akarod yatnaṃ brāhmaṇaiḥ sahitaḥ purā",
    "GE07mbh_09_u:040.016b-0251_01": "na ca śreyo 'dhyagacchat tu kṣīyate rāṣṭram eva ca",
    "GE07mbh_09_u:040.016c": "athāsau pārthivaḥ khinnas te ca viprās tadā nṛpa",
    "GE07mbh_09_u:040.017a": "yadā cāpi na śaknoti rāṣṭraṃ mocayituṃ nṛpa",
    "GE07mbh_09_u:040.017c": "atha vaiprāśnikāṃs tatra papraccha janamejaya",
    "GE07mbh_09_u:040.018a": "tato vaiprāśnikāḥ prāhuḥ paśuviprakṛtas tvayā",
    "GE07mbh_09_u:040.018c": "māṃsair abhijuhotīti tava rāṣṭraṃ munir bakaḥ",
    "GE07mbh_09_u:040.019a": "tena te hūyamānasya rāṣṭrasyāsya kṣayo mahān",
    "GE07mbh_09_u:040.019c": "tasyaitat tapasaḥ karma yena te hy anayo mahān",
    "GE07mbh_09_u:040.019d-0252_01": "yadīcchasi mahābāho śāntiṃ rāṣṭrasya bhūmipa",
    "GE07mbh_09_u:040.019e": "apāṃ kuñje sarasvatyās taṃ prasādaya pārthiva",
    "GE07mbh_09_u:040.020a": "sarasvatīṃ tato gatvā sa rājā bakam abravīt",
    "GE07mbh_09_u:040.020c": "nipatya śirasā bhūmau prāñjalir bharatarṣabha",
    "GE07mbh_09_u:040.021a": "prasādaye tvā bhagavann aparādhaṃ kṣamasva me",
    "GE07mbh_09_u:040.021c": "mama dīnasya lubdhasya maurkhyeṇa hatacetasaḥ",
    "GE07mbh_09_u:040.021e": "tvaṃ gatis tvaṃ ca me nāthaḥ prasādaṃ kartum arhasi",
    "GE07mbh_09_u:040.022a": "taṃ tathā vilapantaṃ tu śokopahatacetasam",
    "GE07mbh_09_u:040.022c": "dṛṣṭvā tasya kṛpā jajñe rāṣṭraṃ tac ca vyamocayat",
    "GE07mbh_09_u:040.023a": "ṛṣiḥ prasannas tasyābhūt saṃrambhaṃ ca vihāya saḥ",
    "GE07mbh_09_u:040.023c": "mokṣārthaṃ tasya rāṣṭrasya juhāva punar āhutim",
    "GE07mbh_09_u:040.024a": "mokṣayitvā tato rāṣṭraṃ pratigṛhya paśūn bahūn",
    "GE07mbh_09_u:040.024c": "hṛṣṭātmā naimiṣāraṇyaṃ jagāma punar eva hi",
    "GE07mbh_09_u:040.025a": "dhṛtarāṣṭro 'pi dharmātmā svasthacetā mahāmanāḥ",
    "GE07mbh_09_u:040.025c": "svam eva nagaraṃ rājā pratipede maharddhimat",
    "GE07mbh_09_u:040.026a": "tatra tīrthe mahārāja bṛhaspatir udāradhīḥ",
    "GE07mbh_09_u:040.026c": "asurāṇām abhāvāya bhāvāya ca divaukasām",
    "GE07mbh_09_u:040.027a": "māṃsair api juhāveṣṭim akṣīyanta tato 'surāḥ",
    "GE07mbh_09_u:040.027c": "daivatair api saṃbhagnā jitakāśibhir āhave",
    "GE07mbh_09_u:040.028a": "tatrāpi vidhivad dattvā brāhmaṇebhyo mahāyaśāḥ",
    "GE07mbh_09_u:040.028c": "vājinaḥ kuñjarāṃś caiva rathāṃś cāśvatarīyutān",
    "GE07mbh_09_u:040.029a": "ratnāni ca mahārhāṇi dhanaṃ dhānyaṃ ca puṣkalam",
    "GE07mbh_09_u:040.029c": "yayau tīrthaṃ mahābāhur yāyātaṃ pṛthivīpate",
    "GE07mbh_09_u:040.030a": "yatra yajñe yayātes tu mahārāja sarasvatī",
    "GE07mbh_09_u:040.030c": "sarpiḥ payaś ca susrāva nāhuṣasya mahātmanaḥ",
    "GE07mbh_09_u:040.031a": "tatreṣṭvā puruṣavyāghro yayātiḥ pṛthivīpatiḥ",
    "GE07mbh_09_u:040.031c": "ākrāmad ūrdhvaṃ mudito lebhe lokāṃś ca puṣkalān",
    "GE07mbh_09_u:040.031d-0253_01": "punas tatra ca rājñas tu yayāter yajataḥ prabhoḥ",
    "GE07mbh_09_u:040.031d-0253_02": "audāryaṃ paramaṃ kṛtvā bhaktiṃ cātmani śāśvatīm",
    "GE07mbh_09_u:040.031d-0253_03": "dadau kāmān brāhmaṇebhyo yān yān yo manasecchati",
    "GE07mbh_09_u:040.031d-0253_04": "yo yatra sthita eveha āhūto yajñasaṃstare",
    "GE07mbh_09_u:040.031d-0253_05": "tasya tasya saric chreṣṭhā gṛhādiśayanādikam",
    "GE07mbh_09_u:040.031d-0253_06": "yatra saṃbhojanaṃ caiva dānaṃ nānāvidhaṃ bahu",
    "GE07mbh_09_u:040.031d-0253_07": "te manyamānā rājñas tu saṃpradānam anuttamam",
    "GE07mbh_09_u:040.031d-0253_08": "rājānaṃ tuṣṭuvuḥ prītā dattvā caivāśiṣaḥ śubhāḥ",
    "GE07mbh_09_u:040.032a": "yayāter yajamānasya yatra rājan sarasvatī",
    "GE07mbh_09_u:040.032c": "prasṛtā pradadau kāmān brāhmaṇānāṃ mahātmanām",
    "GE07mbh_09_u:040.033a": "yatra yatra hi yo vipro yān yān kāmān abhīpsati",
    "GE07mbh_09_u:040.033c": "tatra tatra saricchreṣṭhā sasarja subahūn rasān",
    "GE07mbh_09_u:040.034a": "tatra devāḥ sagandharvāḥ prītā yajñasya saṃpadā",
    "GE07mbh_09_u:040.034c": "vismitā mānuṣāś cāsan dṛṣṭvā tāṃ yajñasaṃpadam",
    "GE07mbh_09_u:040.035a": "tatas tālaketur mahādharmasetur; mahātmā kṛtātmā mahādānanityaḥ",
    "GE07mbh_09_u:040.035c": "vasiṣṭhāpavāhaṃ mahābhīmavegaṃ; dhṛtātmā jitātmā samabhyājagāma",
    "GE07mbh_09_u:041.001": "janamejaya uvāca",
    "GE07mbh_09_u:041.001a": "vasiṣṭhasyāpavāho vai bhīmavegaḥ kathaṃ nu saḥ",
    "GE07mbh_09_u:041.001c": "kimarthaṃ ca saricchreṣṭhā tam ṛṣiṃ pratyavāhayat",
    "GE07mbh_09_u:041.002a": "kena cāsyābhavad vairaṃ kāraṇaṃ kiṃ ca tat prabho",
    "GE07mbh_09_u:041.002c": "śaṃsa pṛṣṭo mahāprājña na hi tṛpyāmi kathyatām",
    "GE07mbh_09_u:041.003": "vaiśaṃpāyana uvāca",
    "GE07mbh_09_u:041.003a": "viśvāmitrasya caivarṣer vasiṣṭhasya ca bhārata",
    "GE07mbh_09_u:041.003c": "bhṛśaṃ vairam abhūd rājaṃs tapaḥspardhākṛtaṃ mahat",
    "GE07mbh_09_u:041.004a": "āśramo vai vasiṣṭhasya sthāṇutīrthe 'bhavan mahān",
    "GE07mbh_09_u:041.004c": "pūrvataḥ paścimaś cāsīd viśvāmitrasya dhīmataḥ",
    "GE07mbh_09_u:041.005a": "yatra sthāṇur mahārāja taptavān sumahat tapaḥ",
    "GE07mbh_09_u:041.005c": "yatrāsya karma tad ghoraṃ pravadanti manīṣiṇaḥ",
    "GE07mbh_09_u:041.006a": "yatreṣṭvā bhagavān sthāṇuḥ pūjayitvā sarasvatīm",
    "GE07mbh_09_u:041.006c": "sthāpayām āsa tat tīrthaṃ sthāṇutīrtham iti prabho",
    "GE07mbh_09_u:041.007a": "tatra sarve surāḥ skandam abhyaṣiñcan narādhipa",
    "GE07mbh_09_u:041.007c": "senāpatyena mahatā surārivinibarhaṇam",
    "GE07mbh_09_u:041.008a": "tasmin sarasvatītīrthe viśvāmitro mahāmuniḥ",
    "GE07mbh_09_u:041.008c": "vasiṣṭhaṃ cālayām āsa tapasogreṇa tac chṛṇu",
    "GE07mbh_09_u:041.009a": "viśvāmitravasiṣṭhau tāv ahany ahani bhārata",
    "GE07mbh_09_u:041.009c": "spardhāṃ tapaḥkṛtāṃ tīvrāṃ cakratus tau tapodhanau",
    "GE07mbh_09_u:041.010a": "tatrāpy adhikasaṃtāpo viśvāmitro mahāmuniḥ",
    "GE07mbh_09_u:041.010c": "dṛṣṭvā tejo vasiṣṭhasya cintām abhijagāma ha",
    "GE07mbh_09_u:041.010e": "tasya buddhir iyaṃ hy āsīd dharmanityasya bhārata",
    "GE07mbh_09_u:041.011a": "iyaṃ sarasvatī tūrṇaṃ matsamīpaṃ tapodhanam",
    "GE07mbh_09_u:041.011c": "ānayiṣyati vegena vasiṣṭhaṃ japatāṃ varam",
    "GE07mbh_09_u:041.011e": "ihāgataṃ dvijaśreṣṭhaṃ haniṣyāmi na saṃśayaḥ",
    "GE07mbh_09_u:041.012a": "evaṃ niścitya bhagavān viśvāmitro mahāmuniḥ",
    "GE07mbh_09_u:041.012c": "sasmāra saritāṃ śreṣṭhāṃ krodhasaṃraktalocanaḥ",
    "GE07mbh_09_u:041.013a": "sā dhyātā muninā tena vyākulatvaṃ jagāma ha",
    "GE07mbh_09_u:041.013c": "jajñe cainaṃ mahāvīryaṃ mahākopaṃ ca bhāminī",
    "GE07mbh_09_u:041.014a": "tata enaṃ vepamānā vivarṇā prāñjalis tadā",
    "GE07mbh_09_u:041.014c": "upatasthe munivaraṃ viśvāmitraṃ sarasvatī",
    "GE07mbh_09_u:041.015a": "hatavīrā yathā nārī sābhavad duḥkhitā bhṛśam",
    "GE07mbh_09_u:041.015c": "brūhi kiṃ karavāṇīti provāca munisattamam",
    "GE07mbh_09_u:041.016a": "tām uvāca muniḥ kruddho vasiṣṭhaṃ śīghram ānaya",
    "GE07mbh_09_u:041.016c": "yāvad enaṃ nihanmy adya tac chrutvā vyathitā nadī",
    "GE07mbh_09_u:041.017a": "sāñjaliṃ tu tataḥ kṛtvā puṇḍarīkanibhekṣaṇā",
    "GE07mbh_09_u:041.017c": "vivyathe suvirūḍheva latā vāyusamīritā",
    "GE07mbh_09_u:041.018a": "tathāgatāṃ tu tāṃ dṛṣṭvā vepamānāṃ kṛtāñjalim",
    "GE07mbh_09_u:041.018c": "viśvāmitro 'bravīt kruddho vasiṣṭhaṃ śīghram ānaya",
    "GE07mbh_09_u:041.019a": "tato bhītā saricchreṣṭhā cintayām āsa bhārata",
    "GE07mbh_09_u:041.019c": "ubhayoḥ śāpayor bhītā katham etad bhaviṣyati",
    "GE07mbh_09_u:041.019d-0254_01": "prākampata bhṛśaṃ bhītā vāyunevāhatā latā",
    "GE07mbh_09_u:041.019d-0254_02": "tathārūpāṃ tu tāṃ dṛṣṭvā munir āha mahānadīm",
    "GE07mbh_09_u:041.019d-0254_03": "avicāraṃ vasiṣṭhaṃ tvam ānayasvāntikaṃ mama",
    "GE07mbh_09_u:041.019d-0254_04": "sā tasya vacanaṃ śrutvā jñātvā pāpaṃ cikīrṣitam",
    "GE07mbh_09_u:041.019d-0254_05": "vasiṣṭhasya prabhāvaṃ ca jānanty apratimaṃ bhuvi",
    "GE07mbh_09_u:041.020a": "sābhigamya vasiṣṭhaṃ tu imam artham acodayat",
    "GE07mbh_09_u:041.020c": "yad uktā saritāṃ śreṣṭhā viśvāmitreṇa dhīmatā",
    "GE07mbh_09_u:041.021a": "ubhayoḥ śāpayor bhītā vepamānā punaḥ punaḥ",
    "GE07mbh_09_u:041.021c": "cintayitvā mahāśāpam ṛṣivitrāsitā bhṛśam",
    "GE07mbh_09_u:041.022a": "tāṃ kṛśāṃ ca vivarṇāṃ ca dṛṣṭvā cintāsamanvitām",
    "GE07mbh_09_u:041.022c": "uvāca rājan dharmātmā vasiṣṭho dvipadāṃ varaḥ",
    "GE07mbh_09_u:041.023a": "trāhy ātmānaṃ saricchreṣṭhe vaha māṃ śīghragāminī",
    "GE07mbh_09_u:041.023c": "viśvāmitraḥ śaped dhi tvāṃ mā kṛthās tvaṃ vicāraṇām",
    "GE07mbh_09_u:041.024a": "tasya tad vacanaṃ śrutvā kṛpāśīlasya sā sarit",
    "GE07mbh_09_u:041.024c": "cintayām āsa kauravya kiṃ kṛtaṃ sukṛtaṃ bhavet",
    "GE07mbh_09_u:041.025a": "tasyāś cintā samutpannā vasiṣṭho mayy atīva hi",
    "GE07mbh_09_u:041.025c": "kṛtavān hi dayāṃ nityaṃ tasya kāryaṃ hitaṃ mayā",
    "GE07mbh_09_u:041.026a": "atha kūle svake rājañ japantam ṛṣisattamam",
    "GE07mbh_09_u:041.026c": "juhvānaṃ kauśikaṃ prekṣya sarasvaty abhyacintayat",
    "GE07mbh_09_u:041.027a": "idam antaram ity eva tataḥ sā saritāṃ varā",
    "GE07mbh_09_u:041.027c": "kūlāpahāram akarot svena vegena sā sarit",
    "GE07mbh_09_u:041.028a": "tena kūlāpahāreṇa maitrāvaruṇir auhyata",
    "GE07mbh_09_u:041.028c": "uhyamānaś ca tuṣṭāva tadā rājan sarasvatīm",
    "GE07mbh_09_u:041.029a": "pitāmahasya sarasaḥ pravṛttāsi sarasvati",
    "GE07mbh_09_u:041.029c": "vyāptaṃ cedaṃ jagat sarvaṃ tavaivāmbhobhir uttamaiḥ",
    "GE07mbh_09_u:041.030a": "tvam evākāśagā devi megheṣūtsṛjase payaḥ",
    "GE07mbh_09_u:041.030c": "sarvāś cāpas tvam eveti tvatto vayam adhīmahe",
    "GE07mbh_09_u:041.031a": "puṣṭir dyutis tathā kīrtiḥ siddhir vṛddhir umā tathā",
    "GE07mbh_09_u:041.031c": "tvam eva vāṇī svāhā tvaṃ tvayy āyattam idaṃ jagat",
    "GE07mbh_09_u:041.031e": "tvam eva sarvabhūteṣu vasasīha caturvidhā",
    "GE07mbh_09_u:041.032a": "evaṃ sarasvatī rājan stūyamānā maharṣiṇā",
    "GE07mbh_09_u:041.032c": "vegenovāha taṃ vipraṃ viśvāmitrāśramaṃ prati",
    "GE07mbh_09_u:041.032e": "nyavedayata cābhīkṣṇaṃ viśvāmitrāya taṃ munim",
    "GE07mbh_09_u:041.033a": "tam ānītaṃ sarasvatyā dṛṣṭvā kopasamanvitaḥ",
    "GE07mbh_09_u:041.033b-0255_01": "astrodyataḥ samuttiṣṭhad viśvāmitro muniṃ prati",
    "GE07mbh_09_u:041.033b-0255_02": "taṃ gṛhītāyudhaṃ dṛṣṭvā vasiṣṭhāntakaraṃ munim",
    "GE07mbh_09_u:041.033b-0255_03": "kauśikaṃ sumahat kruddhaṃ kālamṛtyum ivāparam",
    "GE07mbh_09_u:041.033c": "athānveṣat praharaṇaṃ vasiṣṭhāntakaraṃ tadā",
    "GE07mbh_09_u:041.034a": "taṃ tu kruddham abhiprekṣya brahmahatyābhayān nadī",
    "GE07mbh_09_u:041.034c": "apovāha vasiṣṭhaṃ tu prācīṃ diśam atandritā",
    "GE07mbh_09_u:041.034e": "ubhayoḥ kurvatī vākyaṃ vañcayitvā tu gādhijam",
    "GE07mbh_09_u:041.035a": "tato 'pavāhitaṃ dṛṣṭvā vasiṣṭham ṛṣisattamam",
    "GE07mbh_09_u:041.035c": "abravīd atha saṃkruddho viśvāmitro hy amarṣaṇaḥ",
    "GE07mbh_09_u:041.036a": "yasmān mā tvaṃ saricchreṣṭhe vañcayitvā punar gatā",
    "GE07mbh_09_u:041.036c": "śoṇitaṃ vaha kalyāṇi rakṣogrāmaṇisaṃmatam",
    "GE07mbh_09_u:041.037a": "tataḥ sarasvatī śaptā viśvāmitreṇa dhīmatā",
    "GE07mbh_09_u:041.037c": "avahac choṇitonmiśraṃ toyaṃ saṃvatsaraṃ tadā",
    "GE07mbh_09_u:041.038a": "atharṣayaś ca devāś ca gandharvāpsarasas tathā",
    "GE07mbh_09_u:041.038c": "sarasvatīṃ tathā dṛṣṭvā babhūvur bhṛśaduḥkhitāḥ",
    "GE07mbh_09_u:041.039a": "evaṃ vasiṣṭhāpavāho loke khyāto janādhipa",
    "GE07mbh_09_u:041.039c": "āgacchac ca punar mārgaṃ svam eva saritāṃ varā",
    "GE07mbh_09_u:042.001": "vaiśaṃpāyana uvāca",
    "GE07mbh_09_u:042.001a": "sā śaptā tena kruddhena viśvāmitreṇa dhīmatā",
    "GE07mbh_09_u:042.001c": "tasmiṃs tīrthavare śubhre śoṇitaṃ samupāvahat",
    "GE07mbh_09_u:042.002a": "athājagmus tato rājan rākṣasās tatra bhārata",
    "GE07mbh_09_u:042.002c": "tatra te śoṇitaṃ sarve pibantaḥ sukham āsate",
    "GE07mbh_09_u:042.003a": "tṛptāś ca subhṛśaṃ tena sukhitā vigatajvarāḥ",
    "GE07mbh_09_u:042.003c": "nṛtyantaś ca hasantaś ca yathā svargajitas tathā",
    "GE07mbh_09_u:042.004a": "kasya cit tv atha kālasya ṛṣayaḥ satapodhanāḥ",
    "GE07mbh_09_u:042.004c": "tīrthayātrāṃ samājagmuḥ sarasvatyāṃ mahīpate",
    "GE07mbh_09_u:042.005a": "teṣu sarveṣu tīrtheṣu āplutya munipuṃgavāḥ",
    "GE07mbh_09_u:042.005c": "prāpya prītiṃ parāṃ cāpi tapolubdhā viśāradāḥ",
    "GE07mbh_09_u:042.005e": "prayayur hi tato rājan yena tīrthaṃ hi tat tathā",
    "GE07mbh_09_u:042.006a": "athāgamya mahābhāgās tat tīrthaṃ dāruṇaṃ tadā",
    "GE07mbh_09_u:042.006c": "dṛṣṭvā toyaṃ sarasvatyāḥ śoṇitena pariplutam",
    "GE07mbh_09_u:042.006e": "pīyamānaṃ ca rakṣobhir bahubhir nṛpasattama",
    "GE07mbh_09_u:042.007a": "tān dṛṣṭvā rākṣasān rājan munayaḥ saṃśitavratāḥ",
    "GE07mbh_09_u:042.007c": "paritrāṇe sarasvatyāḥ paraṃ yatnaṃ pracakrire",
    "GE07mbh_09_u:042.008a": "te tu sarve mahābhāgāḥ samāgamya mahāvratāḥ",
    "GE07mbh_09_u:042.008c": "āhūya saritāṃ śreṣṭhām idaṃ vacanam abruvan",
    "GE07mbh_09_u:042.009a": "kāraṇaṃ brūhi kalyāṇi kimarthaṃ te hrado hy ayam",
    "GE07mbh_09_u:042.009c": "evam ākulatāṃ yātaḥ śrutvā pāsyāmahe vayam",
    "GE07mbh_09_u:042.010a": "tataḥ sā sarvam ācaṣṭa yathāvṛttaṃ pravepatī",
    "GE07mbh_09_u:042.010c": "duḥkhitām atha tāṃ dṛṣṭvā ta ūcur vai tapodhanāḥ",
    "GE07mbh_09_u:042.011a": "kāraṇaṃ śrutam asmābhiḥ śāpaś caiva śruto 'naghe",
    "GE07mbh_09_u:042.011c": "kariṣyanti tu yat prāptaṃ sarva eva tapodhanāḥ",
    "GE07mbh_09_u:042.012a": "evam uktvā saricchreṣṭhām ūcus te 'tha parasparam",
    "GE07mbh_09_u:042.012c": "vimocayāmahe sarve śāpād etāṃ sarasvatīm",
    "GE07mbh_09_u:042.012d-0256_01": "te sarve brāhmaṇā rājaṃs tapobhir niyamais tathā",
    "GE07mbh_09_u:042.012d-0256_02": "upavāsaiś ca vividhair yamaiḥ kaṣṭavratais tathā",
    "GE07mbh_09_u:042.012d-0256_03": "ārādhya paśubhartāraṃ mahādevaṃ jagatpatim",
    "GE07mbh_09_u:042.012d-0256_04": "mokṣayām āsus tāṃ devīṃ saricchreṣṭhāṃ sarasvatīm",
    "GE07mbh_09_u:042.013a": "teṣāṃ tu vacanād eva prakṛtisthā sarasvatī",
    "GE07mbh_09_u:042.013c": "prasannasalilā jajñe yathā pūrvaṃ tathaiva hi",
    "GE07mbh_09_u:042.013d-0257_01": "evam uktvā ca munayo duḥkhāc caināṃ vyamocayan",
    "GE07mbh_09_u:042.013e": "vimuktā ca saricchreṣṭhā vibabhau sā yathā purā",
    "GE07mbh_09_u:042.014a": "dṛṣṭvā toyaṃ sarasvatyā munibhis tais tathā kṛtam",
    "GE07mbh_09_u:042.014b-0258_01": "tān eva śaraṇaṃ jagmū rākṣasāḥ kṣudhitās tathā",
    "GE07mbh_09_u:042.014c": "kṛtāñjalīs tato rājan rākṣasāḥ kṣudhayārditāḥ",
    "GE07mbh_09_u:042.014e": "ūcus tān vai munīn sarvān kṛpāyuktān punaḥ punaḥ",
    "GE07mbh_09_u:042.015a": "vayaṃ hi kṣudhitāś caiva dharmād dhīnāś ca śāśvatāt",
    "GE07mbh_09_u:042.015c": "na ca naḥ kāmakāro 'yaṃ yad vayaṃ pāpakāriṇaḥ",
    "GE07mbh_09_u:042.016a": "yuṣmākaṃ cāprasādena duṣkṛtena ca karmaṇā",
    "GE07mbh_09_u:042.016c": "pakṣo 'yaṃ vardhate 'smākaṃ yataḥ sma brahmarākṣasāḥ",
    "GE07mbh_09_u:042.017a": "evaṃ hi vaiśyaśūdrāṇāṃ kṣatriyāṇāṃ tathaiva ca",
    "GE07mbh_09_u:042.017c": "ye brāhmaṇān pradviṣanti te bhavantīha rākṣasāḥ",
    "GE07mbh_09_u:042.018a": "ācāryam ṛtvijaṃ caiva guruṃ vṛddhajanaṃ tathā",
    "GE07mbh_09_u:042.018c": "prāṇino ye 'vamanyante te bhavantīha rākṣasāḥ",
    "GE07mbh_09_u:042.018e": "yoṣitāṃ caiva pāpānāṃ yonidoṣeṇa vardhate",
    "GE07mbh_09_u:042.018f-0259_01": "pakṣo 'smākam ṛṣiśreṣṭhā yad atrānantaraṃ kṣamam",
    "GE07mbh_09_u:042.019a": "tat kurudhvam ihāsmākaṃ kāruṇyaṃ dvijasattamāḥ",
    "GE07mbh_09_u:042.019c": "śaktā bhavantaḥ sarveṣāṃ lokānām api tāraṇe",
    "GE07mbh_09_u:042.020a": "teṣāṃ te munayaḥ śrutvā tuṣṭuvus tāṃ mahānadīm",
    "GE07mbh_09_u:042.020c": "mokṣārthaṃ rakṣasāṃ teṣām ūcuḥ prayatamānasāḥ",
    "GE07mbh_09_u:042.021a": "kṣutakīṭāvapannaṃ ca yac cocchiṣṭāśitaṃ bhavet",
    "GE07mbh_09_u:042.021c": "keśāvapannam ādhūtam ārugṇam api yad bhavet",
    "GE07mbh_09_u:042.021d-0260_01": "avadhūtam avijñātam atiśītaṃ ca yad bhavet",
    "GE07mbh_09_u:042.021d-0260_02": "patitānnaṃ sūtikānnaṃ puṃścalyānnaṃ ca yad bhavet",
    "GE07mbh_09_u:042.021e": "śvabhiḥ saṃspṛṣṭam annaṃ ca bhāgo 'sau rakṣasām iha",
    "GE07mbh_09_u:042.022a": "tasmāj jñātvā sadā vidvān etāny annāni varjayet",
    "GE07mbh_09_u:042.022c": "rākṣasānnam asau bhuṅkte yo bhuṅkte hy annam īdṛśam",
    "GE07mbh_09_u:042.023a": "śodhayitvā tatas tīrtham ṛṣayas te tapodhanāḥ",
    "GE07mbh_09_u:042.023c": "mokṣārthaṃ rākṣasānāṃ ca nadīṃ tāṃ pratyacodayan",
    "GE07mbh_09_u:042.024a": "maharṣīṇāṃ mataṃ jñātvā tataḥ sā saritāṃ varā",
    "GE07mbh_09_u:042.024c": "aruṇām ānayām āsa svāṃ tanuṃ puruṣarṣabha",
    "GE07mbh_09_u:042.025a": "tasyāṃ te rākṣasāḥ snātvā tanūs tyaktvā divaṃ gatāḥ",
    "GE07mbh_09_u:042.025c": "aruṇāyāṃ mahārāja brahmahatyāpahā hi sā",
    "GE07mbh_09_u:042.026a": "etam artham abhijñāya devarājaḥ śatakratuḥ",
    "GE07mbh_09_u:042.026c": "tasmiṃs tīrthavare snātvā vimuktaḥ pāpmanā kila",
    "GE07mbh_09_u:042.027": "janamejaya uvāca",
    "GE07mbh_09_u:042.027a": "kimarthaṃ bhagavāñ śakro brahmahatyām avāptavān",
    "GE07mbh_09_u:042.027c": "katham asmiṃś ca tīrthe vai āplutyākalmaṣo 'bhavat",
    "GE07mbh_09_u:042.028": "vaiśaṃpāyana uvāca",
    "GE07mbh_09_u:042.028a": "śṛṇuṣvaitad upākhyānaṃ yathāvṛttaṃ janeśvara",
    "GE07mbh_09_u:042.028c": "yathā bibheda samayaṃ namucer vāsavaḥ purā",
    "GE07mbh_09_u:042.029a": "namucir vāsavād bhītaḥ sūryaraśmiṃ samāviśat",
    "GE07mbh_09_u:042.029c": "tenendraḥ sakhyam akarot samayaṃ cedam abravīt",
    "GE07mbh_09_u:042.030a": "nārdreṇa tvā na śuṣkeṇa na rātrau nāpi vāhani",
    "GE07mbh_09_u:042.030c": "vadhiṣyāmy asuraśreṣṭha sakhe satyena te śape",
    "GE07mbh_09_u:042.031a": "evaṃ sa kṛtvā samayaṃ sṛṣṭvā nīhāram īśvaraḥ",
    "GE07mbh_09_u:042.031c": "cicchedāsya śiro rājann apāṃ phenena vāsavaḥ",
    "GE07mbh_09_u:042.032a": "tac chiro namuceś chinnaṃ pṛṣṭhataḥ śakram anvayāt",
    "GE07mbh_09_u:042.032c": "he mitrahan pāpa iti bruvāṇaṃ śakram antikāt",
    "GE07mbh_09_u:042.033a": "evaṃ sa śirasā tena codyamānaḥ punaḥ punaḥ",
    "GE07mbh_09_u:042.033c": "pitāmahāya saṃtapta evam arthaṃ nyavedayat",
    "GE07mbh_09_u:042.034a": "tam abravīl lokagurur aruṇāyāṃ yathāvidhi",
    "GE07mbh_09_u:042.034c": "iṣṭvopaspṛśa devendra brahmahatyāpahā hi sā",
    "GE07mbh_09_u:042.034d-0261_01": "eṣā puṇyajalā śakra kṛtā munibhir eva tu",
    "GE07mbh_09_u:042.034d-0261_02": "nigūḍham asyā gamanam ihāsīt pūrvam eva tu",
    "GE07mbh_09_u:042.034d-0261_03": "tato 'bhyetyāruṇāṃ devīṃ plāvayām āsa vāriṇā",
    "GE07mbh_09_u:042.034d-0261_04": "sarasvatyāruṇāyāś ca puṇyo 'yaṃ saṃgamo mahān",
    "GE07mbh_09_u:042.034d-0261_05": "iha tvaṃ yaja devendra dada dānāny anekaśaḥ",
    "GE07mbh_09_u:042.034d-0261_06": "atrāplutya sughorāt tvaṃ pātakād vipramokṣyase",
    "GE07mbh_09_u:042.035a": "ity uktaḥ sa sarasvatyāḥ kuñje vai janamejaya",
    "GE07mbh_09_u:042.035c": "iṣṭvā yathāvad balabhid aruṇāyām upāspṛśat",
    "GE07mbh_09_u:042.036a": "sa muktaḥ pāpmanā tena brahmahatyākṛtena ha",
    "GE07mbh_09_u:042.036b-0262_01": "brahmaṇo vacanāc chakro 'yajad yajñair anekaśaḥ",
    "GE07mbh_09_u:042.036b-0262_02": "dattvā dānāny anekāni snātvā tīrthe śatakratuḥ",
    "GE07mbh_09_u:042.036b-0262_03": "vipāpmā virajāḥ śrīmān brahmavadhyāṃ vidhūya saḥ",
    "GE07mbh_09_u:042.036c": "jagāma saṃhṛṣṭamanās tridivaṃ tridaśeśvaraḥ",
    "GE07mbh_09_u:042.037a": "śiras tac cāpi namuces tatraivāplutya bhārata",
    "GE07mbh_09_u:042.037c": "lokān kāmadughān prāptam akṣayān rājasattama",
    "GE07mbh_09_u:042.038a": "tatrāpy upaspṛśya balo mahātmā; dattvā ca dānāni pṛthagvidhāni",
    "GE07mbh_09_u:042.038c": "avāpya dharmaṃ param āryakarmā; jagāma somasya mahat sa tīrtham",
    "GE07mbh_09_u:042.039a": "yatrāyajad rājasūyena somaḥ; sākṣāt purā vidhivat pārthivendra",
    "GE07mbh_09_u:042.039c": "atrir dhīmān vipramukhyo babhūva; hotā yasmin kratumukhye mahātmā",
    "GE07mbh_09_u:042.040a": "yasyānte 'bhūt sumahān dānavānāṃ; daiteyānāṃ rākṣasānāṃ ca devaiḥ",
    "GE07mbh_09_u:042.040c": "sa saṃgrāmas tārakākhyaḥ sutīvro; yatra skandas tārakākhyaṃ jaghāna",
    "GE07mbh_09_u:042.041a": "senāpatyaṃ labdhavān devatānāṃ; mahāseno yatra daityāntakartā",
    "GE07mbh_09_u:042.041c": "sākṣāc cātra nyavasat kārttikeyaḥ; sadā kumāro yatra sa plakṣarājaḥ",
    "GE07mbh_09_u:043.001": "janamejaya uvāca",
    "GE07mbh_09_u:043.001a": "sarasvatyāḥ prabhāvo 'yam uktas te dvijasattama",
    "GE07mbh_09_u:043.001c": "kumārasyābhiṣekaṃ tu brahman vyākhyātum arhasi",
    "GE07mbh_09_u:043.002a": "yasmin kāle ca deśe ca yathā ca vadatāṃ vara",
    "GE07mbh_09_u:043.002c": "yaiś cābhiṣikto bhagavān vidhinā yena ca prabhuḥ",
    "GE07mbh_09_u:043.003a": "skando yathā ca daityānām akarot kadanaṃ mahat",
    "GE07mbh_09_u:043.003c": "tathā me sarvam ācakṣva paraṃ kautūhalaṃ hi me",
    "GE07mbh_09_u:043.004": "vaiśaṃpāyana uvāca",
    "GE07mbh_09_u:043.004a": "kuruvaṃśasya sadṛśam idaṃ kautūhalaṃ tava",
    "GE07mbh_09_u:043.004c": "harṣam utpādayaty etad vaco me janamejaya",
    "GE07mbh_09_u:043.005a": "hanta te kathayiṣyāmi śṛṇvānasya janādhipa",
    "GE07mbh_09_u:043.005c": "abhiṣekaṃ kumārasya prabhāvaṃ ca mahātmanaḥ",
    "GE07mbh_09_u:043.006a": "tejo māheśvaraṃ skannam agnau prapatitaṃ purā",
    "GE07mbh_09_u:043.006c": "tat sarvabhakṣo bhagavān nāśakad dagdhum akṣayam",
    "GE07mbh_09_u:043.007a": "tenāsīdati tejasvī dīptimān havyavāhanaḥ",
    "GE07mbh_09_u:043.007c": "na caiva dhārayām āsa garbhaṃ tejomayaṃ tadā",
    "GE07mbh_09_u:043.008a": "sa gaṅgām abhisaṃgamya niyogād brahmaṇaḥ prabhuḥ",
    "GE07mbh_09_u:043.008c": "garbham āhitavān divyaṃ bhāskaropamatejasam",
    "GE07mbh_09_u:043.009a": "atha gaṅgāpi taṃ garbham asahantī vidhāraṇe",
    "GE07mbh_09_u:043.009c": "utsasarja girau ramye himavaty amarārcite",
    "GE07mbh_09_u:043.010a": "sa tatra vavṛdhe lokān āvṛtya jvalanātmajaḥ",
    "GE07mbh_09_u:043.010c": "dadṛśur jvalanākāraṃ taṃ garbham atha kṛttikāḥ",
    "GE07mbh_09_u:043.011a": "śarastambe mahātmānam analātmajam īśvaram",
    "GE07mbh_09_u:043.011c": "mamāyam iti tāḥ sarvāḥ putrārthinyo 'bhicakramuḥ",
    "GE07mbh_09_u:043.012a": "tāsāṃ viditvā bhāvaṃ taṃ mātṝṇāṃ bhagavān prabhuḥ",
    "GE07mbh_09_u:043.012c": "prasnutānāṃ payaḥ ṣaḍbhir vadanair apibat tadā",
    "GE07mbh_09_u:043.013a": "taṃ prabhāvaṃ samālakṣya tasya bālasya kṛttikāḥ",
    "GE07mbh_09_u:043.013c": "paraṃ vismayam āpannā devyo divyavapurdharāḥ",
    "GE07mbh_09_u:043.014a": "yatrotsṛṣṭaḥ sa bhagavān gaṅgayā girimūrdhani",
    "GE07mbh_09_u:043.014c": "sa śailaḥ kāñcanaḥ sarvaḥ saṃbabhau kurusattama",
    "GE07mbh_09_u:043.015a": "vardhatā caiva garbheṇa pṛthivī tena rañjitā",
    "GE07mbh_09_u:043.015c": "ataś ca sarve saṃvṛttā girayaḥ kāñcanākarāḥ",
    "GE07mbh_09_u:043.016a": "kumāraś ca mahāvīryaḥ kārttikeya iti smṛtaḥ",
    "GE07mbh_09_u:043.016c": "gāṅgeyaḥ pūrvam abhavan mahāyogabalānvitaḥ",
    "GE07mbh_09_u:043.017a": "sa devas tapasā caiva vīryeṇa ca samanvitaḥ",
    "GE07mbh_09_u:043.017c": "vavṛdhe 'tīva rājendra candravat priyadarśanaḥ",
    "GE07mbh_09_u:043.018a": "sa tasmin kāñcane divye śarastambe śriyā vṛtaḥ",
    "GE07mbh_09_u:043.018c": "stūyamānas tadā śete gandharvair munibhis tathā",
    "GE07mbh_09_u:043.019a": "tathainam anvanṛtyanta devakanyāḥ sahasraśaḥ",
    "GE07mbh_09_u:043.019c": "divyavāditranṛttajñāḥ stuvantyaś cārudarśanāḥ",
    "GE07mbh_09_u:043.020a": "anvāste ca nadī devaṃ gaṅgā vai saritāṃ varā",
    "GE07mbh_09_u:043.020c": "dadhāra pṛthivī cainaṃ bibhratī rūpam uttamam",
    "GE07mbh_09_u:043.021a": "jātakarmādikās tasya kriyāś cakre bṛhaspatiḥ",
    "GE07mbh_09_u:043.021c": "vedaś cainaṃ caturmūrtir upatasthe kṛtāñjaliḥ",
    "GE07mbh_09_u:043.022a": "dhanurvedaś catuṣpādaḥ śastragrāmaḥ sasaṃgrahaḥ",
    "GE07mbh_09_u:043.022c": "tatrainaṃ samupātiṣṭhat sākṣād vāṇī ca kevalā",
    "GE07mbh_09_u:043.023a": "sa dadarśa mahāvīryaṃ devadevam umāpatim",
    "GE07mbh_09_u:043.023c": "śailaputryā sahāsīnaṃ bhūtasaṃghaśatair vṛtam",
    "GE07mbh_09_u:043.024a": "nikāyā bhūtasaṃghānāṃ paramādbhutadarśanāḥ",
    "GE07mbh_09_u:043.024c": "vikṛtā vikṛtākārā vikṛtābharaṇadhvajāḥ",
    "GE07mbh_09_u:043.025a": "vyāghrasiṃharkṣavadanā biḍālamakarānanāḥ",
    "GE07mbh_09_u:043.025c": "vṛṣadaṃśamukhāś cānye gajoṣṭravadanās tathā",
    "GE07mbh_09_u:043.026a": "ulūkavadanāḥ ke cid gṛdhragomāyudarśanāḥ",
    "GE07mbh_09_u:043.026c": "krauñcapārāvatanibhair vadanai rāṅkavair api",
    "GE07mbh_09_u:043.027a": "śvāvicchalyakagodhānāṃ kharaiḍakagavāṃ tathā",
    "GE07mbh_09_u:043.027c": "sadṛśāni vapūṃṣy anye tatra tatra vyadhārayan",
    "GE07mbh_09_u:043.028a": "ke cic chailāmbudaprakhyāś cakrālātagadāyudhāḥ",
    "GE07mbh_09_u:043.028c": "ke cid añjanapuñjābhāḥ ke cic chvetācalaprabhāḥ",
    "GE07mbh_09_u:043.029a": "saptamātṛgaṇāś caiva samājagmur viśāṃ pate",
    "GE07mbh_09_u:043.029c": "sādhyā viśve 'tha maruto vasavaḥ pitaras tathā",
    "GE07mbh_09_u:043.030a": "rudrādityās tathā siddhā bhujagā dānavāḥ khagāḥ",
    "GE07mbh_09_u:043.030c": "brahmā svayaṃbhūr bhagavān saputraḥ saha viṣṇunā",
    "GE07mbh_09_u:043.031a": "śakras tathābhyayād draṣṭuṃ kumāravaram acyutam",
    "GE07mbh_09_u:043.031c": "nāradapramukhāś cāpi devagandharvasattamāḥ",
    "GE07mbh_09_u:043.032a": "devarṣayaś ca siddhāś ca bṛhaspatipurogamāḥ",
    "GE07mbh_09_u:043.032c": "ṛbhavo nāma varadā devānām api devatāḥ",
    "GE07mbh_09_u:043.032e": "te 'pi tatra samājagmur yāmā dhāmāś ca sarvaśaḥ",
    "GE07mbh_09_u:043.033a": "sa tu bālo 'pi bhagavān mahāyogabalānvitaḥ",
    "GE07mbh_09_u:043.033c": "abhyājagāma deveśaṃ śūlahastaṃ pinākinam",
    "GE07mbh_09_u:043.034a": "tam āvrajantam ālakṣya śivasyāsīn manogatam",
    "GE07mbh_09_u:043.034c": "yugapac chailaputryāś ca gaṅgāyāḥ pāvakasya ca",
    "GE07mbh_09_u:043.035a": "kiṃ nu pūrvam ayaṃ bālo gauravād abhyupaiṣyati",
    "GE07mbh_09_u:043.035c": "api mām iti sarveṣāṃ teṣām āsīn manogatam",
    "GE07mbh_09_u:043.036a": "teṣām etam abhiprāyaṃ caturṇām upalakṣya saḥ",
    "GE07mbh_09_u:043.036c": "yugapad yogam āsthāya sasarja vividhās tanūḥ",
    "GE07mbh_09_u:043.037a": "tato 'bhavac caturmūrtiḥ kṣaṇena bhagavān prabhuḥ",
    "GE07mbh_09_u:043.037c": "skandaḥ śākho viśākhaś ca naigameṣaś ca pṛṣṭhataḥ",
    "GE07mbh_09_u:043.038a": "evaṃ sa kṛtvā hy ātmānaṃ caturdhā bhagavān prabhuḥ",
    "GE07mbh_09_u:043.038c": "yato rudras tataḥ skando jagāmādbhutadarśanaḥ",
    "GE07mbh_09_u:043.039a": "viśākhas tu yayau yena devī girivarātmajā",
    "GE07mbh_09_u:043.039c": "śākho yayau ca bhagavān vāyumūrtir vibhāvasum",
    "GE07mbh_09_u:043.039e": "naigameṣo 'gamad gaṅgāṃ kumāraḥ pāvakaprabhaḥ",
    "GE07mbh_09_u:043.040a": "sarve bhāsvaradehās te catvāraḥ samarūpiṇaḥ",
    "GE07mbh_09_u:043.040c": "tān samabhyayur avyagrās tad adbhutam ivābhavat",
    "GE07mbh_09_u:043.041a": "hāhākāro mahān āsīd devadānavarakṣasām",
    "GE07mbh_09_u:043.041c": "tad dṛṣṭvā mahad āścaryam adbhutaṃ romaharṣaṇam",
    "GE07mbh_09_u:043.042a": "tato rudraś ca devī ca pāvakaś ca pitāmaham",
    "GE07mbh_09_u:043.042c": "gaṅgayā sahitāḥ sarve praṇipetur jagatpatim",
    "GE07mbh_09_u:043.043a": "praṇipatya tatas te tu vidhivad rājapuṃgava",
    "GE07mbh_09_u:043.043c": "idam ūcur vaco rājan kārttikeyapriyepsayā",
    "GE07mbh_09_u:043.044a": "asya bālasya bhagavann ādhipatyaṃ yathepsitam",
    "GE07mbh_09_u:043.044c": "asmatpriyārthaṃ deveśa sadṛśaṃ dātum arhasi",
    "GE07mbh_09_u:043.045a": "tataḥ sa bhagavān dhīmān sarvalokapitāmahaḥ",
    "GE07mbh_09_u:043.045c": "manasā cintayām āsa kim ayaṃ labhatām iti",
    "GE07mbh_09_u:043.046a": "aiśvaryāṇi hi sarvāṇi devagandharvarakṣasām",
    "GE07mbh_09_u:043.046c": "bhūtayakṣavihaṃgānāṃ pannagānāṃ ca sarvaśaḥ",
    "GE07mbh_09_u:043.047a": "pūrvam evādideśāsau nikāyeṣu mahātmanām",
    "GE07mbh_09_u:043.047c": "samarthaṃ ca tam aiśvarye mahāmatir amanyata",
    "GE07mbh_09_u:043.048a": "tato muhūrtaṃ sa dhyātvā devānāṃ śreyasi sthitaḥ",
    "GE07mbh_09_u:043.048c": "senāpatyaṃ dadau tasmai sarvabhūteṣu bhārata",
    "GE07mbh_09_u:043.049a": "sarvadevanikāyānāṃ ye rājānaḥ pariśrutāḥ",
    "GE07mbh_09_u:043.049c": "tān sarvān vyādideśāsmai sarvabhūtapitāmahaḥ",
    "GE07mbh_09_u:043.050a": "tataḥ kumāram ādāya devā brahmapurogamāḥ",
    "GE07mbh_09_u:043.050c": "abhiṣekārtham ājagmuḥ śailendraṃ sahitās tataḥ",
    "GE07mbh_09_u:043.051a": "puṇyāṃ haimavatīṃ devīṃ saricchreṣṭhāṃ sarasvatīm",
    "GE07mbh_09_u:043.051c": "samantapañcake yā vai triṣu lokeṣu viśrutā",
    "GE07mbh_09_u:043.052a": "tatra tīre sarasvatyāḥ puṇye sarvaguṇānvite",
    "GE07mbh_09_u:043.052c": "niṣedur devagandharvāḥ sarve saṃpūrṇamānasāḥ",
    "GE07mbh_09_u:044.001": "vaiśaṃpāyana uvāca",
    "GE07mbh_09_u:044.001a": "tato 'bhiṣekasaṃbhārān sarvān saṃbhṛtya śāstrataḥ",
    "GE07mbh_09_u:044.001c": "bṛhaspatiḥ samiddhe 'gnau juhāvājyaṃ yathāvidhi",
    "GE07mbh_09_u:044.002a": "tato himavatā datte",
    "GE07mbh_09_u:044.002c": "divyaratnācite divye niṣaṇṇaḥ paramāsane",
    "GE07mbh_09_u:044.003a": "sarvamaṅgalasaṃbhārair vidhimantrapuraskṛtam",
    "GE07mbh_09_u:044.003c": "ābhiṣecanikaṃ dravyaṃ gṛhītvā devatāgaṇāḥ",
    "GE07mbh_09_u:044.004a": "indrāviṣṇū mahāvīryau sūryācandramasau tathā",
    "GE07mbh_09_u:044.004c": "dhātā caiva vidhātā ca tathā caivānilānalau",
    "GE07mbh_09_u:044.005a": "pūṣṇā bhagenāryamṇā ca aṃśena ca vivasvatā",
    "GE07mbh_09_u:044.005c": "rudraś ca sahito dhīmān mitreṇa varuṇena ca",
    "GE07mbh_09_u:044.006a": "rudrair vasubhir ādityair aśvibhyāṃ ca vṛtaḥ prabhuḥ",
    "GE07mbh_09_u:044.006c": "viśvedevair marudbhiś ca sādhyaiś ca pitṛbhiḥ saha",
    "GE07mbh_09_u:044.007a": "gandharvair apsarobhiś ca yakṣarākṣasapannagaiḥ",
    "GE07mbh_09_u:044.007c": "devarṣibhir asaṃkhyeyais tathā brahmarṣibhir varaiḥ",
    "GE07mbh_09_u:044.008a": "vaikhānasair vālakhilyair vāyvāhārair marīcipaiḥ",
    "GE07mbh_09_u:044.008c": "bhṛgubhiś cāṅgirobhiś ca yatibhiś ca mahātmabhiḥ",
    "GE07mbh_09_u:044.008e": "sarvair vidyādharaiḥ puṇyair yogasiddhais tathā vṛtaḥ",
    "GE07mbh_09_u:044.009a": "pitāmahaḥ pulastyaś ca pulahaś ca mahātapāḥ",
    "GE07mbh_09_u:044.009c": "aṅgirāḥ kaśyapo 'triś ca marīcir bhṛgur eva ca",
    "GE07mbh_09_u:044.010a": "kratur haraḥ pracetāś ca manur dakṣas tathaiva ca",
    "GE07mbh_09_u:044.010c": "ṛtavaś ca grahāś caiva jyotīṃṣi ca viśāṃ pate",
    "GE07mbh_09_u:044.011a": "mūrtimatyaś ca sarito vedāś caiva sanātanāḥ",
    "GE07mbh_09_u:044.011c": "samudrāś ca hradāś caiva tīrthāni vividhāni ca",
    "GE07mbh_09_u:044.011e": "pṛthivī dyaur diśaś caiva pādapāś ca janādhipa",
    "GE07mbh_09_u:044.012a": "aditir devamātā ca hrīḥ śrīḥ svāhā sarasvatī",
    "GE07mbh_09_u:044.012c": "umā śacī sinīvālī tathā cānumatiḥ kuhūḥ",
    "GE07mbh_09_u:044.012e": "rākā ca dhiṣaṇā caiva patnyaś cānyā divaukasām",
    "GE07mbh_09_u:044.013a": "himavāṃś caiva vindhyaś ca meruś cānekaśṛṅgavān",
    "GE07mbh_09_u:044.013c": "airāvataḥ sānucaraḥ kalāḥ kāṣṭhās tathaiva ca",
    "GE07mbh_09_u:044.013e": "māsārdhamāsā ṛtavas tathā rātryahanī nṛpa",
    "GE07mbh_09_u:044.014a": "uccaiḥśravā hayaśreṣṭho nāgarājaś ca vāmanaḥ",
    "GE07mbh_09_u:044.014c": "aruṇo garuḍaś caiva vṛkṣāś cauṣadhibhiḥ saha",
    "GE07mbh_09_u:044.015a": "dharmaś ca bhagavān devaḥ samājagmur hi saṃgatāḥ",
    "GE07mbh_09_u:044.015c": "kālo yamaś ca mṛtyuś ca yamasyānucarāś ca ye",
    "GE07mbh_09_u:044.016a": "bahulatvāc ca noktā ye vividhā devatāgaṇāḥ",
    "GE07mbh_09_u:044.016c": "te kumārābhiṣekārthaṃ samājagmus tatas tataḥ",
    "GE07mbh_09_u:044.017a": "jagṛhus te tadā rājan sarva eva divaukasaḥ",
    "GE07mbh_09_u:044.017c": "ābhiṣecanikaṃ bhāṇḍaṃ maṅgalāni ca sarvaśaḥ",
    "GE07mbh_09_u:044.018a": "divyasaṃbhārasaṃyuktaiḥ kalaśaiḥ kāñcanair nṛpa",
    "GE07mbh_09_u:044.018c": "sarasvatībhiḥ puṇyābhir divyatoyābhir eva tu",
    "GE07mbh_09_u:044.019a": "abhyaṣiñcan kumāraṃ vai saṃprahṛṣṭā divaukasaḥ",
    "GE07mbh_09_u:044.019c": "senāpatiṃ mahātmānam asurāṇāṃ bhayāvaham",
    "GE07mbh_09_u:044.020a": "purā yathā mahārāja varuṇaṃ vai jaleśvaram",
    "GE07mbh_09_u:044.020c": "tathābhyaṣiñcad bhagavān brahmā lokapitāmahaḥ",
    "GE07mbh_09_u:044.020e": "kaśyapaś ca mahātejā ye cānye nānukīrtitāḥ",
    "GE07mbh_09_u:044.021a": "tasmai brahmā dadau prīto balino vātaraṃhasaḥ",
    "GE07mbh_09_u:044.021c": "kāmavīryadharān siddhān mahāpāriṣadān prabhuḥ",
    "GE07mbh_09_u:044.022a": "nandiṣeṇaṃ lohitākṣaṃ ghaṇṭākarṇaṃ ca saṃmatam",
    "GE07mbh_09_u:044.022c": "caturtham asyānucaraṃ khyātaṃ kumudamālinam",
    "GE07mbh_09_u:044.023a": "tataḥ sthāṇuṃ mahāvegaṃ mahāpāriṣadaṃ kratum",
    "GE07mbh_09_u:044.023c": "māyāśatadharaṃ kāmaṃ",
    "GE07mbh_09_u:044.023e": "dadau skandāya rājendra surārivinibarhaṇam",
    "GE07mbh_09_u:044.024a": "sa hi devāsure yuddhe daityānāṃ bhīmakarmaṇām",
    "GE07mbh_09_u:044.024c": "jaghāna dorbhyāṃ saṃkruddhaḥ prayutāni caturdaśa",
    "GE07mbh_09_u:044.025a": "tathā devā dadus tasmai senāṃ nairṛtasaṃkulām",
    "GE07mbh_09_u:044.025c": "devaśatrukṣayakarīm ajayyāṃ viśvarūpiṇīm",
    "GE07mbh_09_u:044.026a": "jayaśabdaṃ tataś cakrur devāḥ sarve savāsavāḥ",
    "GE07mbh_09_u:044.026c": "gandharvayakṣarakṣāṃsi munayaḥ pitaras tathā",
    "GE07mbh_09_u:044.027a": "yamaḥ prādād anucarau yamakālopamāv ubhau",
    "GE07mbh_09_u:044.027c": "unmāthaṃ ca pramāthaṃ ca mahāvīryau mahādyutī",
    "GE07mbh_09_u:044.028a": "subhrājo bhāskaraś caiva yau tau sūryānuyāyinau",
    "GE07mbh_09_u:044.028c": "tau sūryaḥ kārttikeyāya dadau prītaḥ pratāpavān",
    "GE07mbh_09_u:044.029a": "kailāsaśṛṅgasaṃkāśau śvetamālyānulepanau",
    "GE07mbh_09_u:044.029c": "somo 'py anucarau prādān maṇiṃ sumaṇim eva ca",
    "GE07mbh_09_u:044.030a": "jvālājihvaṃ tathā jyotir ātmajāya hutāśanaḥ",
    "GE07mbh_09_u:044.030c": "dadāv anucarau śūrau",
    "GE07mbh_09_u:044.031a": "parighaṃ ca vaṭaṃ caiva bhīmaṃ ca sumahābalam",
    "GE07mbh_09_u:044.031c": "dahatiṃ dahanaṃ caiva pracaṇḍau vīryasaṃmatau",
    "GE07mbh_09_u:044.031e": "aṃśo 'py anucarān pañca dadau skandāya dhīmate",
    "GE07mbh_09_u:044.032a": "utkrośaṃ paṅkajaṃ caiva vajradaṇḍadharāv ubhau",
    "GE07mbh_09_u:044.032c": "dadāv analaputrāya vāsavaḥ paravīrahā",
    "GE07mbh_09_u:044.032e": "tau hi śatrūn mahendrasya jaghnatuḥ samare bahūn",
    "GE07mbh_09_u:044.033a": "cakraṃ vikramakaṃ caiva saṃkramaṃ ca mahābalam",
    "GE07mbh_09_u:044.033c": "skandāya trīn anucarān dadau viṣṇur mahāyaśāḥ",
    "GE07mbh_09_u:044.034a": "vardhanaṃ nandanaṃ caiva sarvavidyāviśāradau",
    "GE07mbh_09_u:044.034c": "skandāya dadatuḥ prītāv aśvinau bharatarṣabha",
    "GE07mbh_09_u:044.035a": "kundanaṃ kusumaṃ caiva kumudaṃ ca mahāyaśāḥ",
    "GE07mbh_09_u:044.035c": "ḍambarāḍambarau caiva dadau dhātā mahātmane",
    "GE07mbh_09_u:044.036a": "vakrānuvakrau balinau meṣavaktrau balotkaṭau",
    "GE07mbh_09_u:044.036c": "dadau tvaṣṭā mahāmāyau skandāyānucarau varau",
    "GE07mbh_09_u:044.037a": "suvrataṃ satyasaṃdhaṃ ca dadau mitro mahātmane",
    "GE07mbh_09_u:044.037c": "kumārāya mahātmānau tapovidyādharau prabhuḥ",
    "GE07mbh_09_u:044.038a": "sudarśanīyau varadau triṣu lokeṣu viśrutau",
    "GE07mbh_09_u:044.038c": "suprabhaṃ ca mahātmānaṃ śubhakarmāṇam eva ca",
    "GE07mbh_09_u:044.038e": "kārttikeyāya saṃprādād vidhātā lokaviśrutau",
    "GE07mbh_09_u:044.039a": "pālitakaṃ kālikaṃ ca mahāmāyāvināv ubhau",
    "GE07mbh_09_u:044.039c": "pūṣā ca pārṣadau prādāt kārttikeyāya bhārata",
    "GE07mbh_09_u:044.040a": "balaṃ cātibalaṃ caiva mahāvaktrau mahābalau",
    "GE07mbh_09_u:044.040c": "pradadau kārttikeyāya vāyur bharatasattama",
    "GE07mbh_09_u:044.041a": "ghasaṃ cātighasaṃ caiva timivaktrau mahābalau",
    "GE07mbh_09_u:044.041c": "pradadau kārttikeyāya varuṇaḥ satyasaṃgaraḥ",
    "GE07mbh_09_u:044.042a": "suvarcasaṃ mahātmānaṃ tathaivāpy ativarcasam",
    "GE07mbh_09_u:044.042c": "himavān pradadau rājan hutāśanasutāya vai",
    "GE07mbh_09_u:044.043a": "kāñcanaṃ ca mahātmānaṃ meghamālinam eva ca",
    "GE07mbh_09_u:044.043c": "dadāv anucarau merur agniputrāya bhārata",
    "GE07mbh_09_u:044.044a": "sthiraṃ cātisthiraṃ caiva merur evāparau dadau",
    "GE07mbh_09_u:044.044c": "mahātmane 'gniputrāya mahābalaparākramau",
    "GE07mbh_09_u:044.045a": "ucchritaṃ cātiśṛṅgaṃ ca mahāpāṣāṇayodhinau",
    "GE07mbh_09_u:044.045c": "pradadāv agniputrāya vindhyaḥ pāriṣadāv ubhau",
    "GE07mbh_09_u:044.046a": "saṃgrahaṃ vigrahaṃ caiva samudro 'pi gadādharau",
    "GE07mbh_09_u:044.046c": "pradadāv agniputrāya mahāpāriṣadāv ubhau",
    "GE07mbh_09_u:044.047a": "unmādaṃ puṣpadantaṃ ca śaṅkukarṇaṃ tathaiva ca",
    "GE07mbh_09_u:044.047c": "pradadāv agniputrāya pārvatī śubhadarśanā",
    "GE07mbh_09_u:044.048a": "jayaṃ mahājayaṃ caiva nāgau jvalanasūnave",
    "GE07mbh_09_u:044.048c": "pradadau puruṣavyāghra vāsukiḥ pannageśvaraḥ",
    "GE07mbh_09_u:044.049a": "evaṃ sādhyāś ca rudrāś ca vasavaḥ pitaras tathā",
    "GE07mbh_09_u:044.049c": "sāgarāḥ saritaś caiva girayaś ca mahābalāḥ",
    "GE07mbh_09_u:044.050a": "daduḥ senāgaṇādhyakṣāñ śūlapaṭṭiśadhāriṇaḥ",
    "GE07mbh_09_u:044.050c": "divyapraharaṇopetān nānāveṣavibhūṣitān",
    "GE07mbh_09_u:044.051a": "śṛṇu nāmāni cānyeṣāṃ ye 'nye skandasya sainikāḥ",
    "GE07mbh_09_u:044.051c": "vividhāyudhasaṃpannāś citrābharaṇavarmiṇaḥ",
    "GE07mbh_09_u:044.052a": "śaṅkukarṇo nikumbhaś ca padmaḥ kumuda eva ca",
    "GE07mbh_09_u:044.052c": "ananto dvādaśabhujas tathā kṛṣṇopakṛṣṇakau",
    "GE07mbh_09_u:044.053a": "droṇaśravāḥ kapiskandhaḥ kāñcanākṣo jalaṃdhamaḥ",
    "GE07mbh_09_u:044.053c": "akṣasaṃtarjano rājan kunadīkas tamobhrakṛt",
    "GE07mbh_09_u:044.054a": "ekākṣo dvādaśākṣaś ca tathaivaikajaṭaḥ prabhuḥ",
    "GE07mbh_09_u:044.054c": "sahasrabāhur vikaṭo vyāghrākṣaḥ kṣitikampanaḥ",
    "GE07mbh_09_u:044.055a": "puṇyanāmā sunāmā ca suvaktraḥ priyadarśanaḥ",
    "GE07mbh_09_u:044.055c": "pariśrutaḥ kokanadaḥ",
    "GE07mbh_09_u:044.056a": "ajodaro gajaśirāḥ skandhākṣaḥ śatalocanaḥ",
    "GE07mbh_09_u:044.056c": "jvālājihvaḥ karālaś ca sitakeśo jaṭī hariḥ",
    "GE07mbh_09_u:044.056d-0263_01": "pariśrutaḥ kokanadaḥ kṛṣṇakeśo jaṭādharaḥ",
    "GE07mbh_09_u:044.057a": "caturdaṃṣṭro 'ṣṭajihvaś ca meghanādaḥ pṛthuśravāḥ",
    "GE07mbh_09_u:044.057c": "vidyudakṣo dhanurvaktro jaṭharo mārutāśanaḥ",
    "GE07mbh_09_u:044.058a": "udarākṣo jhaṣākṣaś ca vajranābho vasuprabhaḥ",
    "GE07mbh_09_u:044.058c": "samudravego rājendra śailakampī tathaiva ca",
    "GE07mbh_09_u:044.059a": "putrameṣaḥ pravāhaś ca tathā nandopanandakau",
    "GE07mbh_09_u:044.059c": "dhūmraḥ śvetaḥ kaliṅgaś ca siddhārtho varadas tathā",
    "GE07mbh_09_u:044.060a": "priyakaś caiva nandaś ca gonandaś ca pratāpavān",
    "GE07mbh_09_u:044.060c": "ānandaś ca pramodaś ca svastiko dhruvakas tathā",
    "GE07mbh_09_u:044.061a": "kṣemavāpaḥ sujātaś ca siddhayātraś ca bhārata",
    "GE07mbh_09_u:044.061c": "govrajaḥ kanakāpīḍo mahāpāriṣadeśvaraḥ",
    "GE07mbh_09_u:044.062a": "gāyano hasanaś caiva bāṇaḥ khaḍgaś ca vīryavān",
    "GE07mbh_09_u:044.062c": "vaitālī cātitālī ca tathā katikavātikau",
    "GE07mbh_09_u:044.063a": "haṃsajaḥ paṅkadigdhāṅgaḥ samudronmādanaś ca ha",
    "GE07mbh_09_u:044.063c": "raṇotkaṭaḥ prahāsaś ca śvetaśīrṣaś ca nandakaḥ",
    "GE07mbh_09_u:044.064a": "kālakaṇṭhaḥ prabhāsaś ca tathā kumbhāṇḍako 'paraḥ",
    "GE07mbh_09_u:044.064c": "kālakākṣaḥ sitaś caiva bhūtalonmathanas tathā",
    "GE07mbh_09_u:044.064d-0264_01": "samudronmadanaś caiva mahānādī raṇotkaṭaḥ",
    "GE07mbh_09_u:044.064d-0264_02": "kālakaś ca prahāsaś ca tathāṅgārakavahnikau",
    "GE07mbh_09_u:044.064d-0264_03": "ete cānye ca bahavo mahāśālī raṇotkaṭaḥ",
    "GE07mbh_09_u:044.065a": "yajñavāhaḥ pravāhaś ca devayājī ca somapaḥ",
    "GE07mbh_09_u:044.065c": "sajālaś ca mahātejāḥ krathakrāthau ca bhārata",
    "GE07mbh_09_u:044.066a": "tuhanaś ca tuhānaś ca citradevaś ca vīryavān",
    "GE07mbh_09_u:044.066c": "madhuraḥ suprasādaś ca kirīṭī ca mahābalaḥ",
    "GE07mbh_09_u:044.067a": "vasano madhuvarṇaś ca kalaśodara eva ca",
    "GE07mbh_09_u:044.067c": "dhamanto manmathakaraḥ sūcīvaktraś ca vīryavān",
    "GE07mbh_09_u:044.068a": "śvetavaktraḥ suvaktraś ca cāruvaktraś ca pāṇḍuraḥ",
    "GE07mbh_09_u:044.068c": "daṇḍabāhuḥ subāhuś ca rajaḥ kokilakas tathā",
    "GE07mbh_09_u:044.069a": "acalaḥ kanakākṣaś ca bālānām ayikaḥ prabhuḥ",
    "GE07mbh_09_u:044.069c": "saṃcārakaḥ kokanado gṛdhravaktraś ca jambukaḥ",
    "GE07mbh_09_u:044.070a": "lohāśavaktro jaṭharaḥ kumbhavaktraś ca kuṇḍakaḥ",
    "GE07mbh_09_u:044.070c": "madgugrīvaś ca kṛṣṇaujā haṃsavaktraś ca candrabhāḥ",
    "GE07mbh_09_u:044.070d-0265_01": "candramāḥ pāṇikarmā ca uḍukaś ca mahābalaḥ",
    "GE07mbh_09_u:044.071a": "pāṇikūrmā ca śambūkaḥ pañcavaktraś ca śikṣakaḥ",
    "GE07mbh_09_u:044.071c": "cāṣavaktraś ca jambūkaḥ śākavaktraś ca kuṇḍakaḥ",
    "GE07mbh_09_u:044.072a": "yogayuktā mahātmānaḥ satataṃ brāhmaṇapriyāḥ",
    "GE07mbh_09_u:044.072c": "paitāmahā mahātmāno mahāpāriṣadāś ca ha",
    "GE07mbh_09_u:044.072e": "yauvanasthāś ca bālāś ca vṛddhāś ca janamejaya",
    "GE07mbh_09_u:044.073a": "sahasraśaḥ pāriṣadāḥ kumāram upatasthire",
    "GE07mbh_09_u:044.073c": "vaktrair nānāvidhair ye tu śṛṇu tāñ janamejaya",
    "GE07mbh_09_u:044.074a": "kūrmakukkuṭavaktrāś ca śaśolūkamukhās tathā",
    "GE07mbh_09_u:044.074a-0266_01": "**** **** dīrghavaktrāś ca bhārata",
    "GE07mbh_09_u:044.074a-0266_02": "śvagomāyumukhāś caiva",
    "GE07mbh_09_u:044.074c": "kharoṣṭravadanāś caiva varāhavadanās",
    "GE07mbh_09_u:044.075a": "manuṣyameṣavaktrāś ca sṛgālavadanās tathā",
    "GE07mbh_09_u:044.075c": "bhīmā makaravaktrāś ca śiṃśumāramukhās tathā",
    "GE07mbh_09_u:044.076a": "mārjāraśaśavaktrāś ca dīrghavaktrāś ca bhārata",
    "GE07mbh_09_u:044.076c": "nakulolūkavaktrāś ca śvavaktrāś ca tathāpare",
    "GE07mbh_09_u:044.077a": "ākhubabhrukavaktrāś ca mayūravadanās tathā",
    "GE07mbh_09_u:044.077c": "matsyameṣānanāś cānye ajāvimahiṣānanāḥ",
    "GE07mbh_09_u:044.078a": "ṛkṣaśārdūlavaktrāś ca dvīpisiṃhānanās tathā",
    "GE07mbh_09_u:044.078c": "bhīmā gajānanāś caiva tathā nakramukhāḥ pare",
    "GE07mbh_09_u:044.079a": "garuḍānanāḥ khaḍgamukhā vṛkakākamukhās tathā",
    "GE07mbh_09_u:044.079c": "gokharoṣṭramukhāś cānye vṛṣadaṃśamukhās tathā",
    "GE07mbh_09_u:044.080a": "mahājaṭharapādāṅgās tārakākṣāś ca bhārata",
    "GE07mbh_09_u:044.080c": "pārāvatamukhāś cānye tathā vṛṣamukhāḥ pare",
    "GE07mbh_09_u:044.081a": "kokilāvadanāś cānye",
    "GE07mbh_09_u:044.081c": "kṛkalāsamukhāś caiva virajombaradhāriṇaḥ",
    "GE07mbh_09_u:044.082a": "vyālavaktrāḥ śūlamukhāś caṇḍavaktrāḥ śatānanāḥ",
    "GE07mbh_09_u:044.082c": "āśīviṣāś cīradharā gonāsāvaraṇās tathā",
    "GE07mbh_09_u:044.083a": "sthūlodarāḥ kṛśāṅgāś ca sthūlāṅgāś ca kṛśodarāḥ",
    "GE07mbh_09_u:044.083c": "hrasvagrīvā mahākarṇā nānāvyālavibhūṣitāḥ",
    "GE07mbh_09_u:044.084a": "gajendracarmavasanās tathā kṛṣṇājināmbarāḥ",
    "GE07mbh_09_u:044.084c": "skandhemukhā mahārāja tathā hy udaratomukhāḥ",
    "GE07mbh_09_u:044.085a": "pṛṣṭhemukhā hanumukhās tathā jaṅghāmukhā api",
    "GE07mbh_09_u:044.085c": "pārśvānanāś ca bahavo nānādeśamukhās tathā",
    "GE07mbh_09_u:044.086a": "tathā kīṭapataṃgānāṃ sadṛśāsyā gaṇeśvarāḥ",
    "GE07mbh_09_u:044.086c": "nānāvyālamukhāś cānye bahubāhuśirodharāḥ",
    "GE07mbh_09_u:044.087a": "nānāvṛkṣabhujāḥ ke cit kaṭiśīrṣās tathāpare",
    "GE07mbh_09_u:044.087c": "bhujaṃgabhogavadanā nānāgulmanivāsinaḥ",
    "GE07mbh_09_u:044.088a": "cīrasaṃvṛtagātrāś ca tathā phalakavāsasaḥ",
    "GE07mbh_09_u:044.088c": "nānāveṣadharāś caiva carmavāsasa eva ca",
    "GE07mbh_09_u:044.088c-0267_01": "**** **** nānāmālyānulepanāḥ",
    "GE07mbh_09_u:044.088c-0267_02": "nānāvastradharāś caiva",
    "GE07mbh_09_u:044.089a": "uṣṇīṣiṇo mukuṭinaḥ kambugrīvāḥ suvarcasaḥ",
    "GE07mbh_09_u:044.089c": "kirīṭinaḥ pañcaśikhās tathā kaṭhinamūrdhajāḥ",
    "GE07mbh_09_u:044.090a": "triśikhā dviśikhāś caiva tathā saptaśikhāḥ pare",
    "GE07mbh_09_u:044.090c": "śikhaṇḍino mukuṭino muṇḍāś ca jaṭilās tathā",
    "GE07mbh_09_u:044.091a": "citramālyadharāḥ ke cit ke cid romānanās tathā",
    "GE07mbh_09_u:044.091c": "divyamālyāmbaradharāḥ satataṃ priyavigrahāḥ",
    "GE07mbh_09_u:044.091d-0268_01": "vigrahaikarasā nityam ajeyāḥ surasattamaiḥ",
    "GE07mbh_09_u:044.092a": "kṛṣṇā nirmāṃsavaktrāś ca dīrghapṛṣṭhā nirūdarāḥ",
    "GE07mbh_09_u:044.092c": "sthūlapṛṣṭhā hrasvapṛṣṭhāḥ",
    "GE07mbh_09_u:044.093a": "mahābhujā hrasvabhujā hrasvagātrāś ca vāmanāḥ",
    "GE07mbh_09_u:044.093c": "kubjāś ca dīrghajaṅghāś ca hastikarṇaśirodharāḥ",
    "GE07mbh_09_u:044.094a": "hastināsāḥ kūrmanāsā vṛkanāsās tathāpare",
    "GE07mbh_09_u:044.094c": "dīrghoṣṭhā dīrghajihvāś ca vikarālā hy adhomukhāḥ",
    "GE07mbh_09_u:044.095a": "mahādaṃṣṭrā hrasvadaṃṣṭrāś caturdaṃṣṭrās tathāpare",
    "GE07mbh_09_u:044.095c": "vāraṇendranibhāś cānye bhīmā rājan sahasraśaḥ",
    "GE07mbh_09_u:044.096a": "suvibhaktaśarīrāś ca dīptimantaḥ svalaṃkṛtāḥ",
    "GE07mbh_09_u:044.096c": "piṅgākṣāḥ śaṅkukarṇāś ca vakranāsāś ca bhārata",
    "GE07mbh_09_u:044.097a": "pṛthudaṃṣṭrā mahādaṃṣṭrāḥ sthūlauṣṭhā harimūrdhajāḥ",
    "GE07mbh_09_u:044.097c": "nānāpādauṣṭhadaṃṣṭrāś ca nānāhastaśirodharāḥ",
    "GE07mbh_09_u:044.097e": "nānāvarmabhir ācchannā nānābhāṣāś ca bhārata",
    "GE07mbh_09_u:044.098a": "kuśalā deśabhāṣāsu jalpanto 'nyonyam īśvarāḥ",
    "GE07mbh_09_u:044.098c": "hṛṣṭāḥ paripatanti sma mahāpāriṣadās tathā",
    "GE07mbh_09_u:044.099a": "dīrghagrīvā dīrghanakhā",
    "GE07mbh_09_u:044.099c": "piṅgākṣā nīlakaṇṭhāś ca lambakarṇāś ca bhārata",
    "GE07mbh_09_u:044.100a": "vṛkodaranibhāś caiva ke cid añjanasaṃnibhāḥ",
    "GE07mbh_09_u:044.100c": "śvetāṅgā lohitagrīvāḥ piṅgākṣāś ca tathāpare",
    "GE07mbh_09_u:044.100e": "kalmāṣā bahavo rājaṃś citravarṇāś ca bhārata",
    "GE07mbh_09_u:044.101a": "cāmarāpīḍakanibhāḥ śvetalohitarājayaḥ",
    "GE07mbh_09_u:044.101c": "nānāvarṇāḥ savarṇāś ca mayūrasadṛśaprabhāḥ",
    "GE07mbh_09_u:044.101d-0269_01": "nānāpraharaṇā ye vai nānāśastrāstrakovidāḥ",
    "GE07mbh_09_u:044.102a": "punaḥ praharaṇāny eṣāṃ kīrtyamānāni me śṛṇu",
    "GE07mbh_09_u:044.102c": "śeṣaiḥ kṛtaṃ pāriṣadair āyudhānāṃ parigraham",
    "GE07mbh_09_u:044.103a": "pāśodyatakarāḥ ke cid vyāditāsyāḥ kharānanāḥ",
    "GE07mbh_09_u:044.103c": "pṛthvakṣā nīlakaṇṭhāś ca tathā parighabāhavaḥ",
    "GE07mbh_09_u:044.104a": "śataghnīcakrahastāś ca tathā musalapāṇayaḥ",
    "GE07mbh_09_u:044.104c": "śūlāsihastāś ca tathā mahākāyā mahābalāḥ",
    "GE07mbh_09_u:044.105a": "gadābhuśuṇḍihastāś ca tathā tomarapāṇayaḥ",
    "GE07mbh_09_u:044.105c": "asimudgarahastāś ca daṇḍahastāś ca bhārata",
    "GE07mbh_09_u:044.106a": "āyudhair vividhair ghorair mahātmāno mahājavāḥ",
    "GE07mbh_09_u:044.106c": "mahābalā mahāvegā mahāpāriṣadās tathā",
    "GE07mbh_09_u:044.107a": "abhiṣekaṃ kumārasya dṛṣṭvā hṛṣṭā raṇapriyāḥ",
    "GE07mbh_09_u:044.107c": "ghaṇṭājālapinaddhāṅgā nanṛtus te mahaujasaḥ",
    "GE07mbh_09_u:044.108a": "ete cānye ca bahavo mahāpāriṣadā nṛpa",
    "GE07mbh_09_u:044.108c": "upatasthur mahātmānaṃ kārttikeyaṃ yaśasvinam",
    "GE07mbh_09_u:044.109a": "divyāś cāpy āntarikṣāś ca pārthivāś cānilopamāḥ",
    "GE07mbh_09_u:044.109c": "vyādiṣṭā daivataiḥ śūrāḥ skandasyānucarābhavan",
    "GE07mbh_09_u:044.110a": "tādṛśānāṃ sahasrāṇi prayutāny arbudāni ca",
    "GE07mbh_09_u:044.110c": "abhiṣiktaṃ mahātmānaṃ",
    "GE07mbh_09_u:045.001": "vaiśaṃpāyana uvāca",
    "GE07mbh_09_u:045.001a": "śṛṇu mātṛgaṇān rājan kumārānucarān imān",
    "GE07mbh_09_u:045.001c": "kīrtyamānān mayā vīra sapatnagaṇasūdanān",
    "GE07mbh_09_u:045.002a": "yaśasvinīnāṃ mātṝṇāṃ śṛṇu nāmāni bhārata",
    "GE07mbh_09_u:045.002c": "yābhir vyāptās trayo lokāḥ kalyāṇībhiś carācarāḥ",
    "GE07mbh_09_u:045.003a": "prabhāvatī viśālākṣī palitā gonasī tathā",
    "GE07mbh_09_u:045.003c": "śrīmatī bahulā caiva tathaiva bahuputrikā",
    "GE07mbh_09_u:045.004a": "apsujātā ca gopālī bṛhadambālikā tathā",
    "GE07mbh_09_u:045.004c": "jayāvatī mālatikā dhruvaratnā bhayaṃkarī",
    "GE07mbh_09_u:045.005a": "vasudāmā sudāmā ca viśokā nandinī tathā",
    "GE07mbh_09_u:045.005c": "ekacūḍā mahācūḍā cakranemiś ca bhārata",
    "GE07mbh_09_u:045.006a": "uttejanī jayatsenā kamalākṣy atha śobhanā",
    "GE07mbh_09_u:045.006c": "śatruṃjayā tathā caiva krodhanā śalabhī kharī",
    "GE07mbh_09_u:045.007a": "mādhavī śubhavaktrā ca tīrthanemiś ca bhārata",
    "GE07mbh_09_u:045.007c": "gītapriyā ca kalyāṇī kadrulā cāmitāśanā",
    "GE07mbh_09_u:045.008a": "meghasvanā bhogavatī subhrūś ca kanakāvatī",
    "GE07mbh_09_u:045.008c": "alātākṣī vīryavatī vidyujjihvā ca bhārata",
    "GE07mbh_09_u:045.009a": "padmāvatī sunakṣatrā kandarā bahuyojanā",
    "GE07mbh_09_u:045.009c": "saṃtānikā ca kauravya kamalā ca mahābalā",
    "GE07mbh_09_u:045.010a": "sudāmā bahudāmā ca suprabhā ca yaśasvinī",
    "GE07mbh_09_u:045.010c": "nṛtyapriyā ca rājendra śatolūkhalamekhalā",
    "GE07mbh_09_u:045.011a": "śataghaṇṭā śatānandā bhaganandā ca bhāminī",
    "GE07mbh_09_u:045.011c": "vapuṣmatī candraśītā bhadrakālī ca bhārata",
    "GE07mbh_09_u:045.012a": "saṃkārikā niṣkuṭikā bhramā catvaravāsinī",
    "GE07mbh_09_u:045.012c": "sumaṅgalā svastimatī vṛddhikāmā jayapriyā",
    "GE07mbh_09_u:045.013a": "dhanadā suprasādā ca bhavadā ca jaleśvarī",
    "GE07mbh_09_u:045.013c": "eḍī bheḍī sameḍī ca vetālajananī tathā",
    "GE07mbh_09_u:045.013e": "kaṇḍūtiḥ kālikā caiva devamitrā ca bhārata",
    "GE07mbh_09_u:045.014a": "lambasī ketakī caiva citrasenā tathā balā",
    "GE07mbh_09_u:045.014c": "kukkuṭikā śaṅkhanikā tathā jarjarikā nṛpa",
    "GE07mbh_09_u:045.015a": "kuṇḍārikā kokalikā kaṇḍarā ca śatodarī",
    "GE07mbh_09_u:045.015c": "utkrāthinī jareṇā ca mahāvegā ca kaṅkaṇā",
    "GE07mbh_09_u:045.016a": "manojavā kaṇṭakinī praghasā pūtanā tathā",
    "GE07mbh_09_u:045.016b-0270_01": "vegapāṣviṭapāvāsā kānanākrīḍanaprabhā",
    "GE07mbh_09_u:045.016c": "khaśayā curvyuṭir vāmā krośanātha taḍitprabhā",
    "GE07mbh_09_u:045.017a": "maṇḍodarī ca tuṇḍā ca koṭarā meghavāsinī",
    "GE07mbh_09_u:045.017c": "subhagā lambinī lambā vasucūḍā vikatthanī",
    "GE07mbh_09_u:045.018a": "ūrdhvaveṇīdharā caiva piṅgākṣī lohamekhalā",
    "GE07mbh_09_u:045.018c": "pṛthuvaktrā madhurikā madhukumbhā tathaiva ca",
    "GE07mbh_09_u:045.019a": "pakṣālikā manthanikā jarāyur jarjarānanā",
    "GE07mbh_09_u:045.019c": "khyātā dahadahā caiva tathā dhamadhamā nṛpa",
    "GE07mbh_09_u:045.020a": "khaṇḍakhaṇḍā ca rājendra pūṣaṇā maṇikuṇḍalā",
    "GE07mbh_09_u:045.020c": "amocā caiva kauravya tathā lambapayodharā",
    "GE07mbh_09_u:045.021a": "veṇuvīṇādharā caiva piṅgākṣī lohamekhalā",
    "GE07mbh_09_u:045.021c": "śaśolūkamukhī kṛṣṇā kharajaṅghā mahājavā",
    "GE07mbh_09_u:045.022a": "śiśumāramukhī śvetā lohitākṣī vibhīṣaṇā",
    "GE07mbh_09_u:045.022c": "jaṭālikā kāmacarī dīrghajihvā balotkaṭā",
    "GE07mbh_09_u:045.023a": "kāleḍikā vāmanikā mukuṭā caiva bhārata",
    "GE07mbh_09_u:045.023c": "lohitākṣī mahākāyā haripiṇḍī ca bhūmipa",
    "GE07mbh_09_u:045.024a": "ekākṣarā sukusumā kṛṣṇakarṇī ca bhārata",
    "GE07mbh_09_u:045.024c": "kṣurakarṇī catuṣkarṇī karṇaprāvaraṇā tathā",
    "GE07mbh_09_u:045.025a": "catuṣpathaniketā ca gokarṇī mahiṣānanā",
    "GE07mbh_09_u:045.025c": "kharakarṇī mahākarṇī bherīsvanamahāsvanā",
    "GE07mbh_09_u:045.026a": "śaṅkhakumbhasvanā caiva bhaṅgadā ca mahābalā",
    "GE07mbh_09_u:045.026c": "gaṇā ca sugaṇā caiva tathābhīty atha kāmadā",
    "GE07mbh_09_u:045.027a": "catuṣpatharatā caiva bhūtitīrthānyagocarā",
    "GE07mbh_09_u:045.027c": "paśudā vittadā caiva sukhadā ca mahāyaśāḥ",
    "GE07mbh_09_u:045.027e": "payodā gomahiṣadā suviṣāṇā ca bhārata",
    "GE07mbh_09_u:045.028a": "pratiṣṭhā supratiṣṭhā ca rocamānā surocanā",
    "GE07mbh_09_u:045.028c": "gokarṇī ca sukarṇī ca sasirā stherikā tathā",
    "GE07mbh_09_u:045.028e": "ekacakrā megharavā meghamālā virocanā",
    "GE07mbh_09_u:045.029a": "etāś cānyāś ca bahavo mātaro bharatarṣabha",
    "GE07mbh_09_u:045.029c": "kārttikeyānuyāyinyo nānārūpāḥ sahasraśaḥ",
    "GE07mbh_09_u:045.030a": "dīrghanakhyo dīrghadantyo dīrghatuṇḍyaś ca bhārata",
    "GE07mbh_09_u:045.030c": "saralā madhurāś caiva yauvanasthāḥ svalaṃkṛtāḥ",
    "GE07mbh_09_u:045.031a": "māhātmyena ca saṃyuktāḥ kāmarūpadharās tathā",
    "GE07mbh_09_u:045.031c": "nirmāṃsagātryaḥ śvetāś ca tathā kāñcanasaṃnibhāḥ",
    "GE07mbh_09_u:045.032a": "kṛṣṇameghanibhāś cānyā dhūmrāś ca bharatarṣabha",
    "GE07mbh_09_u:045.032c": "aruṇābhā mahābhāgā dīrghakeśyaḥ sitāmbarāḥ",
    "GE07mbh_09_u:045.033a": "ūrdhvaveṇīdharāś caiva piṅgākṣyo lambamekhalāḥ",
    "GE07mbh_09_u:045.033c": "lambodaryo lambakarṇās tathā lambapayodharāḥ",
    "GE07mbh_09_u:045.034a": "tāmrākṣyas tāmravarṇāś ca haryakṣyaś ca tathāparāḥ",
    "GE07mbh_09_u:045.034c": "varadāḥ kāmacāriṇyo nityapramuditās tathā",
    "GE07mbh_09_u:045.035a": "yāmyo raudryas tathā saumyāḥ kauberyo 'tha mahābalāḥ",
    "GE07mbh_09_u:045.035c": "vāruṇyo 'tha ca māhendryas tathāgneyyaḥ paraṃtapa",
    "GE07mbh_09_u:045.036a": "vāyavyaś cātha kaumāryo brāhmyaś ca bharatarṣabha",
    "GE07mbh_09_u:045.036b-0271_01": "vaiṣṇavyaś ca tathā sauryo vārāhyaś ca mahābalāḥ",
    "GE07mbh_09_u:045.036b-0272_01": "vaiṣṇavyo 'tibhayāś cānyāḥ krūrarūpā bhayaṃkarāḥ",
    "GE07mbh_09_u:045.036c": "rūpeṇāpsarasāṃ tulyā jave vāyusamās tathā",
    "GE07mbh_09_u:045.037a": "parapuṣṭopamā vākye tatharddhyā",
    "GE07mbh_09_u:045.037c": "śakravīryopamāś caiva dīptyā vahnisamās tathā",
    "GE07mbh_09_u:045.037d-0273_01": "śatrūṇāṃ vigrahe nityaṃ bhayadās tā bhavanty uta",
    "GE07mbh_09_u:045.037d-0273_02": "kāmarūpadharāś caiva jave vāyusamās tathā",
    "GE07mbh_09_u:045.037d-0273_03": "acintyabalavīryāś ca tathācintyaparākramāḥ",
    "GE07mbh_09_u:045.038a": "vṛkṣacatvaravāsinyaś catuṣpathaniketanāḥ",
    "GE07mbh_09_u:045.038c": "guhāśmaśānavāsinyaḥ śailaprasravaṇālayāḥ",
    "GE07mbh_09_u:045.039a": "nānābharaṇadhāriṇyo nānāmālyāmbarās tathā",
    "GE07mbh_09_u:045.039c": "nānāvicitraveṣāś ca nānābhāṣās tathaiva ca",
    "GE07mbh_09_u:045.039d-0274_01": "nānāvidhair bahuguṇaiś citrāyudhavibhūṣaṇaiḥ",
    "GE07mbh_09_u:045.040a": "ete cānye ca bahavo gaṇāḥ śatrubhayaṃkarāḥ",
    "GE07mbh_09_u:045.040c": "anujagmur mahātmānaṃ tridaśendrasya saṃmate",
    "GE07mbh_09_u:045.040d-0275_01": "divyāś ca pradadau tasmai nānāratnasamācitāḥ",
    "GE07mbh_09_u:045.041a": "tataḥ śaktyastram adadad bhagavān pākaśāsanaḥ",
    "GE07mbh_09_u:045.041c": "guhāya rājaśārdūla vināśāya suradviṣām",
    "GE07mbh_09_u:045.042a": "mahāsvanāṃ mahāghaṇṭāṃ dyotamānāṃ sitaprabhām",
    "GE07mbh_09_u:045.042c": "taruṇādityavarṇāṃ ca patākāṃ bharatarṣabha",
    "GE07mbh_09_u:045.043a": "dadau paśupatis tasmai sarvabhūtamahācamūm",
    "GE07mbh_09_u:045.043c": "ugrāṃ nānāpraharaṇāṃ tapovīryabalānvitām",
    "GE07mbh_09_u:045.043d-0276_01": "ajeyāṃ svaguṇair yuktāṃ nāmnā senāṃ dhanaṃjayām",
    "GE07mbh_09_u:045.043d-0276_02": "rudratulyabalair guptāṃ yodhānām ayutais tribhiḥ",
    "GE07mbh_09_u:045.043d-0276_03": "na sā vijānāti raṇāt kadā cid vinivartitum",
    "GE07mbh_09_u:045.044a": "viṣṇur dadau vaijayantīṃ mālāṃ balavivardhinīm",
    "GE07mbh_09_u:045.044c": "umā dadau cārajasī vāsasī sūryasaprabhe",
    "GE07mbh_09_u:045.045a": "gaṅgā kamaṇḍaluṃ divyam amṛtodbhavam uttamam",
    "GE07mbh_09_u:045.045c": "dadau prītyā kumārāya daṇḍaṃ caiva bṛhaspatiḥ",
    "GE07mbh_09_u:045.046a": "garuḍo dayitaṃ putraṃ mayūraṃ citrabarhiṇam",
    "GE07mbh_09_u:045.046c": "aruṇas tāmracūḍaṃ ca pradadau caraṇāyudham",
    "GE07mbh_09_u:045.047a": "pāśaṃ tu varuṇo rājā balavīryasamanvitam",
    "GE07mbh_09_u:045.047c": "kṛṣṇājinaṃ tathā brahmā brahmaṇyāya dadau prabhuḥ",
    "GE07mbh_09_u:045.047e": "samareṣu jayaṃ caiva pradadau lokabhāvanaḥ",
    "GE07mbh_09_u:045.048a": "senāpatyam anuprāpya skando devagaṇasya ha",
    "GE07mbh_09_u:045.048c": "śuśubhe jvalito 'rciṣmān dvitīya iva pāvakaḥ",
    "GE07mbh_09_u:045.048e": "tataḥ pāriṣadaiś caiva mātṛbhiś ca samanvitaḥ",
    "GE07mbh_09_u:045.048f-0277_01": "yayau daityavināśāya hlādayan surapuṃgavān",
    "GE07mbh_09_u:045.049a": "sā senā nairṛtī bhīmā saghaṇṭocchritaketanā",
    "GE07mbh_09_u:045.049c": "sabherīśaṅkhamurajā sāyudhā sapatākinī",
    "GE07mbh_09_u:045.049e": "śāradī dyaur ivābhāti jyotirbhir upaśobhitā",
    "GE07mbh_09_u:045.050a": "tato devanikāyās te bhūtasenāgaṇās tathā",
    "GE07mbh_09_u:045.050c": "vādayām āsur avyagrā bherīśaṅkhāṃś ca puṣkalān",
    "GE07mbh_09_u:045.051a": "paṭahāñ jharjharāṃś caiva kṛkacān goviṣāṇikān",
    "GE07mbh_09_u:045.051c": "āḍambarān gomukhāṃś ca ḍiṇḍimāṃś ca mahāsvanān",
    "GE07mbh_09_u:045.052a": "tuṣṭuvus te kumāraṃ ca sarve devāḥ savāsavāḥ",
    "GE07mbh_09_u:045.052c": "jaguś ca devagandharvā nanṛtuś cāpsarogaṇāḥ",
    "GE07mbh_09_u:045.053a": "tataḥ prīto mahāsenas tridaśebhyo varaṃ dadau",
    "GE07mbh_09_u:045.053c": "ripūn hantāsmi samare ye vo vadhacikīrṣavaḥ",
    "GE07mbh_09_u:045.054a": "pratigṛhya varaṃ devās tasmād vibudhasattamāt",
    "GE07mbh_09_u:045.054c": "prītātmāno mahātmāno menire nihatān ripūn",
    "GE07mbh_09_u:045.055a": "sarveṣāṃ bhūtasaṃghānāṃ harṣān nādaḥ samutthitaḥ",
    "GE07mbh_09_u:045.055c": "apūrayata lokāṃs trīn vare datte mahātmanā",
    "GE07mbh_09_u:045.056a": "sa niryayau mahāseno mahatyā senayā vṛtaḥ",
    "GE07mbh_09_u:045.056c": "vadhāya yudhi daityānāṃ rakṣārthaṃ ca divaukasām",
    "GE07mbh_09_u:045.057a": "vyavasāyo jayo dharmaḥ siddhir lakṣmīr dhṛtiḥ smṛtiḥ",
    "GE07mbh_09_u:045.057c": "mahāsenasya sainyānām agre jagmur narādhipa",
    "GE07mbh_09_u:045.058a": "sa tayā bhīmayā devaḥ śūlamudgarahastayā",
    "GE07mbh_09_u:045.058b-0278_01": "jvalitālātadhāriṇyā citrābharaṇavarmayā gadāmusalanārācaśaktitomarahastayā",
    "GE07mbh_09_u:045.058e": "dṛptasiṃhaninādinyā vinadya prayayau guhaḥ",
    "GE07mbh_09_u:045.059a": "taṃ dṛṣṭvā sarvadaiteyā rākṣasā dānavās tathā",
    "GE07mbh_09_u:045.059c": "vyadravanta diśaḥ sarvā bhayodvignāḥ samantataḥ",
    "GE07mbh_09_u:045.059e": "abhyadravanta devās tān vividhāyudhapāṇayaḥ",
    "GE07mbh_09_u:045.060a": "dṛṣṭvā ca sa tataḥ kruddhaḥ skandas tejobalānvitaḥ",
    "GE07mbh_09_u:045.060c": "śaktyastraṃ bhagavān bhīmaṃ punaḥ punar avāsṛjat",
    "GE07mbh_09_u:045.060e": "ādadhac cātmanas tejo haviṣeddha ivānalaḥ",
    "GE07mbh_09_u:045.061a": "abhyasyamāne śaktyastre",
    "GE07mbh_09_u:045.061c": "ulkājvālā mahārāja papāta vasudhātale",
    "GE07mbh_09_u:045.062a": "saṃhrādayantaś ca tathā nirghātāś cāpatan kṣitau",
    "GE07mbh_09_u:045.062c": "yathāntakālasamaye sughorāḥ syus tathā nṛpa",
    "GE07mbh_09_u:045.063a": "kṣiptā hy ekā tathā śaktiḥ sughorānalasūnunā",
    "GE07mbh_09_u:045.063c": "tataḥ koṭyo viniṣpetuḥ śaktīnāṃ bharatarṣabha",
    "GE07mbh_09_u:045.064a": "sa śaktyastreṇa saṃgrāme jaghāna bhagavān prabhuḥ",
    "GE07mbh_09_u:045.064c": "daityendraṃ tārakaṃ nāma mahābalaparākramam",
    "GE07mbh_09_u:045.064e": "vṛtaṃ daityāyutair vīrair balibhir daśabhir nṛpa",
    "GE07mbh_09_u:045.065a": "mahiṣaṃ cāṣṭabhiḥ padmair vṛtaṃ saṃkhye nijaghnivān",
    "GE07mbh_09_u:045.065c": "tripādaṃ cāyutaśatair jaghāna daśabhir vṛtam",
    "GE07mbh_09_u:045.066a": "hradodaraṃ nikharvaiś ca vṛtaṃ daśabhir īśvaraḥ",
    "GE07mbh_09_u:045.066c": "jaghānānucaraiḥ sārdhaṃ vividhāyudhapāṇibhiḥ",
    "GE07mbh_09_u:045.067a": "tatrākurvanta vipulaṃ nādaṃ vadhyatsu śatruṣu",
    "GE07mbh_09_u:045.067c": "kumārānucarā rājan pūrayanto diśo daśa",
    "GE07mbh_09_u:045.067d-0279_01": "nanṛtuś ca vavalguś ca jahasuś ca mudānvitāḥ",
    "GE07mbh_09_u:045.068a": "śaktyastrasya tu rājendra tato 'rcirbhiḥ samantataḥ",
    "GE07mbh_09_u:045.068b-0280_01": "trailokyaṃ trāsitaṃ sarvaṃ jṛmbhamāṇābhir eva ca",
    "GE07mbh_09_u:045.068c": "dagdhāḥ sahasraśo daityā nādaiḥ skandasya cāpare",
    "GE07mbh_09_u:045.069a": "patākayāvadhūtāś ca hatāḥ ke cit suradviṣaḥ",
    "GE07mbh_09_u:045.069c": "ke cid ghaṇṭāravatrastā nipetur vasudhātale",
    "GE07mbh_09_u:045.069e": "ke cit praharaṇaiś chinnā vinipetur gatāsavaḥ",
    "GE07mbh_09_u:045.070a": "evaṃ suradviṣo 'nekān balavān ātatāyinaḥ",
    "GE07mbh_09_u:045.070c": "jaghāna samare vīraḥ kārttikeyo mahābalaḥ",
    "GE07mbh_09_u:045.071a": "bāṇo nāmātha daiteyo baleḥ putro mahābalaḥ",
    "GE07mbh_09_u:045.071c": "krauñcaṃ parvatam āsādya devasaṃghān abādhata",
    "GE07mbh_09_u:045.072a": "tam abhyayān mahāsenaḥ suraśatrum udāradhīḥ",
    "GE07mbh_09_u:045.072c": "sa kārttikeyasya bhayāt krauñcaṃ śaraṇam eyivān",
    "GE07mbh_09_u:045.073a": "tataḥ krauñcaṃ mahāmanyuḥ krauñcanādanināditam",
    "GE07mbh_09_u:045.073c": "śaktyā bibheda bhagavān kārttikeyo 'gnidattayā",
    "GE07mbh_09_u:045.074a": "saśālaskandhasaralaṃ trastavānaravāraṇam",
    "GE07mbh_09_u:045.074c": "pulinatrastavihagaṃ viniṣpatitapannagam",
    "GE07mbh_09_u:045.075a": "golāṅgūlarkṣasaṃghaiś ca dravadbhir anunāditam",
    "GE07mbh_09_u:045.075c": "kuraṅgagatinirghoṣam udbhrāntasṛmarācitam",
    "GE07mbh_09_u:045.076a": "viniṣpatadbhiḥ śarabhaiḥ siṃhaiś ca sahasā drutaiḥ",
    "GE07mbh_09_u:045.076c": "śocyām api daśāṃ prāpto rarājaiva sa parvataḥ",
    "GE07mbh_09_u:045.077a": "vidyādharāḥ samutpetus tasya śṛṅganivāsinaḥ",
    "GE07mbh_09_u:045.077c": "kiṃnarāś ca samudvignāḥ śaktipātaravoddhatāḥ",
    "GE07mbh_09_u:045.078a": "tato daityā viniṣpetuḥ śataśo 'tha sahasraśaḥ",
    "GE07mbh_09_u:045.078c": "pradīptāt parvataśreṣṭhād vicitrābharaṇasrajaḥ",
    "GE07mbh_09_u:045.079a": "tān nijaghnur atikramya kumārānucarā mṛdhe",
    "GE07mbh_09_u:045.079b-0281_01": "sa caiva bhagavān kruddho daityendrasya sutaṃ tadā",
    "GE07mbh_09_u:045.079b-0281_02": "sahānujaṃ jaghānāśu vṛtraṃ devapatir yathā",
    "GE07mbh_09_u:045.079c": "bibheda śaktyā krauñcaṃ ca pāvakiḥ paravīrahā",
    "GE07mbh_09_u:045.080a": "bahudhā caikadhā caiva kṛtvātmānaṃ mahātmanā",
    "GE07mbh_09_u:045.080c": "śaktiḥ kṣiptā raṇe tasya pāṇim eti punaḥ punaḥ",
    "GE07mbh_09_u:045.081a": "evaṃprabhāvo bhagavān ato bhūyaś ca pāvakiḥ",
    "GE07mbh_09_u:045.081b-0282_01": "śauryād dviguṇayogena tejasā yaśasā śriyā",
    "GE07mbh_09_u:045.081c": "krauñcas tena vinirbhinno daityāś ca śataśo hatāḥ",
    "GE07mbh_09_u:045.082a": "tataḥ sa bhagavān devo nihatya vibudhadviṣaḥ",
    "GE07mbh_09_u:045.082c": "sabhājyamāno vibudhaiḥ paraṃ harṣam avāpa ha",
    "GE07mbh_09_u:045.082d-0283_01": "bhinne krauñce girivare caṇḍaputre ca pātite",
    "GE07mbh_09_u:045.083a": "tato dundubhayo rājan neduḥ śaṅkhāś ca bhārata",
    "GE07mbh_09_u:045.083c": "mumucur devayoṣāś ca puṣpavarṣam anuttamam",
    "GE07mbh_09_u:045.084a": "divyagandham upādāya vavau puṇyaś ca mārutaḥ",
    "GE07mbh_09_u:045.084c": "gandharvās tuṣṭuvuś cainaṃ yajvānaś ca maharṣayaḥ",
    "GE07mbh_09_u:045.085a": "ke cid enaṃ vyavasyanti pitāmahasutaṃ prabhum",
    "GE07mbh_09_u:045.085c": "sanatkumāraṃ sarveṣāṃ brahmayoniṃ tam agrajam",
    "GE07mbh_09_u:045.086a": "ke cin maheśvarasutaṃ ke cit putraṃ vibhāvasoḥ",
    "GE07mbh_09_u:045.086c": "umāyāḥ kṛttikānāṃ ca gaṅgāyāś ca vadanty uta",
    "GE07mbh_09_u:045.087a": "ekadhā ca dvidhā caiva caturdhā ca mahābalam",
    "GE07mbh_09_u:045.087c": "yoginām īśvaraṃ devaṃ śataśo 'tha sahasraśaḥ",
    "GE07mbh_09_u:045.088a": "etat te kathitaṃ rājan kārttikeyābhiṣecanam",
    "GE07mbh_09_u:045.088c": "śṛṇu caiva sarasvatyās tīrthavaṃśasya puṇyatām",
    "GE07mbh_09_u:045.089a": "babhūva tīrthapravaraṃ hateṣu suraśatruṣu",
    "GE07mbh_09_u:045.089c": "kumāreṇa mahārāja triviṣṭapam ivāparam",
    "GE07mbh_09_u:045.090a": "aiśvaryāṇi ca tatrastho dadāv īśaḥ pṛthak pṛthak",
    "GE07mbh_09_u:045.090c": "tadā nairṛtamukhyebhyas trailokye pāvakātmajaḥ",
    "GE07mbh_09_u:045.091a": "evaṃ sa bhagavāṃs tasmiṃs tīrthe daityakulāntakaḥ",
    "GE07mbh_09_u:045.091c": "abhiṣikto mahārāja devasenāpatiḥ suraiḥ",
    "GE07mbh_09_u:045.092a": "aujasaṃ nāma tat tīrthaṃ yatra pūrvam apāṃ patiḥ",
    "GE07mbh_09_u:045.092c": "abhiṣiktaḥ suragaṇair varuṇo bharatarṣabha",
    "GE07mbh_09_u:045.093a": "tasmiṃs tīrthavare snātvā skandaṃ cābhyarcya lāṅgalī",
    "GE07mbh_09_u:045.093c": "brāhmaṇebhyo dadau rukmaṃ vāsāṃsy ābharaṇāni ca",
    "GE07mbh_09_u:045.094a": "uṣitvā rajanīṃ tatra mādhavaḥ paravīrahā",
    "GE07mbh_09_u:045.094c": "pūjya tīrthavaraṃ tac ca spṛṣṭvā toyaṃ ca lāṅgalī",
    "GE07mbh_09_u:045.094e": "hṛṣṭaḥ prītamanāś caiva hy abhavan mādhavottamaḥ",
    "GE07mbh_09_u:045.095a": "etat te sarvam ākhyātaṃ yan māṃ tvaṃ paripṛcchasi",
    "GE07mbh_09_u:045.095c": "yathābhiṣikto bhagavān skando devaiḥ samāgataiḥ",
    "GE07mbh_09_u:045.095d-0284_01": "senānīś ca kṛto rājan bāla eva mahābalaḥ",
    "GE07mbh_09_u:046.001": "janamejaya uvāca",
    "GE07mbh_09_u:046.001a": "atyadbhutam idaṃ brahmañ śrutavān asmi tattvataḥ",
    "GE07mbh_09_u:046.001c": "abhiṣekaṃ kumārasya vistareṇa yathāvidhi",
    "GE07mbh_09_u:046.002a": "yac chrutvā pūtam ātmānaṃ vijānāmi tapodhana",
    "GE07mbh_09_u:046.002c": "prahṛṣṭāni ca romāṇi prasannaṃ ca mano mama",
    "GE07mbh_09_u:046.003a": "abhiṣekaṃ kumārasya daityānāṃ ca vadhaṃ tathā",
    "GE07mbh_09_u:046.003c": "śrutvā me paramā prītir bhūyaḥ kautūhalaṃ hi me",
    "GE07mbh_09_u:046.004a": "apāṃ patiḥ kathaṃ hy asminn abhiṣiktaḥ surāsuraiḥ",
    "GE07mbh_09_u:046.004c": "tan me brūhi mahāprājña kuśalo hy asi sattama",
    "GE07mbh_09_u:046.005": "vaiśaṃpāyana uvāca",
    "GE07mbh_09_u:046.005a": "śṛṇu rājann idaṃ citraṃ pūrvakalpe yathātatham",
    "GE07mbh_09_u:046.005c": "ādau kṛtayuge tasmin vartamāne yathāvidhi",
    "GE07mbh_09_u:046.005e": "varuṇaṃ devatāḥ sarvāḥ sametyedam athābruvan",
    "GE07mbh_09_u:046.006a": "yathāsmān surarāṭ śakro bhayebhyaḥ pāti sarvadā",
    "GE07mbh_09_u:046.006c": "tathā tvam api sarvāsāṃ saritāṃ vai patir bhava",
    "GE07mbh_09_u:046.007a": "vāsaś ca te sadā deva sāgare makarālaye",
    "GE07mbh_09_u:046.007c": "samudro 'yaṃ tava vaśe bhaviṣyati nadīpatiḥ",
    "GE07mbh_09_u:046.008a": "somena sārdhaṃ ca tava hānivṛddhī bhaviṣyataḥ",
    "GE07mbh_09_u:046.008c": "evam astv iti tān devān varuṇo vākyam abravīt",
    "GE07mbh_09_u:046.009a": "samāgamya tataḥ sarve varuṇaṃ sāgarālayam",
    "GE07mbh_09_u:046.009c": "apāṃ patiṃ pracakrur hi vidhidṛṣṭena karmaṇā",
    "GE07mbh_09_u:046.010a": "abhiṣicya tato devā varuṇaṃ yādasāṃ patim",
    "GE07mbh_09_u:046.010c": "jagmuḥ svāny eva sthānāni pūjayitvā jaleśvaram",
    "GE07mbh_09_u:046.011a": "abhiṣiktas tato devair varuṇo 'pi mahāyaśāḥ",
    "GE07mbh_09_u:046.011c": "saritaḥ sāgarāṃś caiva nadāṃś caiva sarāṃsi ca",
    "GE07mbh_09_u:046.011e": "pālayām āsa vidhinā yathā devāñ śatakratuḥ",
    "GE07mbh_09_u:046.012a": "tatas tatrāpy upaspṛśya dattvā ca vividhaṃ vasu",
    "GE07mbh_09_u:046.012c": "agnitīrthaṃ mahāprājñaḥ sa jagāma pralambahā",
    "GE07mbh_09_u:046.012e": "naṣṭo na dṛśyate yatra śamīgarbhe hutāśanaḥ",
    "GE07mbh_09_u:046.013a": "lokālokavināśe ca prādurbhūte tadānagha",
    "GE07mbh_09_u:046.013c": "upatasthur mahātmānaṃ sarvalokapitāmaham",
    "GE07mbh_09_u:046.014a": "agniḥ pranaṣṭo bhagavān kāraṇaṃ ca na vidmahe",
    "GE07mbh_09_u:046.014c": "sarvalokakṣayo mā bhūt saṃpādayatu no 'nalam",
    "GE07mbh_09_u:046.015": "janamejaya uvāca",
    "GE07mbh_09_u:046.015a": "kimarthaṃ bhagavān agniḥ pranaṣṭo lokabhāvanaḥ",
    "GE07mbh_09_u:046.015c": "vijñātaś ca kathaṃ devais tan mamācakṣva tattvataḥ",
    "GE07mbh_09_u:046.016": "vaiśaṃpāyana uvāca",
    "GE07mbh_09_u:046.016a": "bhṛgoḥ śāpād bhṛśaṃ bhīto jātavedāḥ pratāpavān",
    "GE07mbh_09_u:046.016c": "śamīgarbham athāsādya nanāśa bhagavāṃs tataḥ",
    "GE07mbh_09_u:046.017a": "pranaṣṭe tu tadā vahnau devāḥ sarve savāsavāḥ",
    "GE07mbh_09_u:046.017c": "anveṣanta tadā naṣṭaṃ jvalanaṃ bhṛśaduḥkhitāḥ",
    "GE07mbh_09_u:046.018a": "tato 'gnitīrtham āsādya śamīgarbhastham eva hi",
    "GE07mbh_09_u:046.018c": "dadṛśur jvalanaṃ tatra vasamānaṃ yathāvidhi",
    "GE07mbh_09_u:046.019a": "devāḥ sarve naravyāghra",
    "GE07mbh_09_u:046.019c": "jvalanaṃ taṃ samāsādya prītābhūvan savāsavāḥ",
    "GE07mbh_09_u:046.019e": "punar yathāgataṃ jagmuḥ sarvabhakṣaś ca so 'bhavat",
    "GE07mbh_09_u:046.020a": "bhṛgoḥ śāpān mahīpāla yad uktaṃ brahmavādinā",
    "GE07mbh_09_u:046.020c": "tatrāpy āplutya matimān brahmayoniṃ jagāma ha",
    "GE07mbh_09_u:046.021a": "sasarja bhagavān yatra sarvalokapitāmahaḥ",
    "GE07mbh_09_u:046.021c": "tatrāplutya tato brahmā saha devaiḥ prabhuḥ purā",
    "GE07mbh_09_u:046.021e": "sasarja cānnāni tathā devatānāṃ yathāvidhi",
    "GE07mbh_09_u:046.022a": "tatra snātvā ca dattvā ca vasūni vividhāni ca",
    "GE07mbh_09_u:046.022c": "kauberaṃ prayayau tīrthaṃ tatra taptvā mahat tapaḥ",
    "GE07mbh_09_u:046.022e": "dhanādhipatyaṃ saṃprāpto rājann ailabilaḥ prabhuḥ",
    "GE07mbh_09_u:046.023a": "tatrastham eva taṃ rājan dhanāni nidhayas tathā",
    "GE07mbh_09_u:046.023c": "upatasthur naraśreṣṭha tat tīrthaṃ lāṅgalī tataḥ",
    "GE07mbh_09_u:046.023e": "gatvā snātvā ca vidhivad brāhmaṇebhyo dhanaṃ dadau",
    "GE07mbh_09_u:046.024a": "dadṛśe tatra tat sthānaṃ kaubere kānanottame",
    "GE07mbh_09_u:046.024c": "purā yatra tapas taptaṃ vipulaṃ sumahātmanā",
    "GE07mbh_09_u:046.025a": "yatra rājñā kubereṇa varā labdhāś ca puṣkalāḥ",
    "GE07mbh_09_u:046.025c": "dhanādhipatyaṃ sakhyaṃ ca rudreṇāmitatejasā",
    "GE07mbh_09_u:046.026a": "suratvaṃ lokapālatvaṃ putraṃ ca nalakūbaram",
    "GE07mbh_09_u:046.026c": "yatra lebhe mahābāho dhanādhipatir añjasā",
    "GE07mbh_09_u:046.027a": "abhiṣiktaś ca tatraiva samāgamya marudgaṇaiḥ",
    "GE07mbh_09_u:046.027c": "vāhanaṃ cāsya tad dattaṃ haṃsayuktaṃ manoramam",
    "GE07mbh_09_u:046.027e": "vimānaṃ puṣpakaṃ divyaṃ nairṛtaiśvaryam eva ca",
    "GE07mbh_09_u:046.028a": "tatrāplutya balo rājan dattvā dāyāṃś ca puṣkalān",
    "GE07mbh_09_u:046.028c": "jagāma tvarito rāmas tīrthaṃ śvetānulepanaḥ",
    "GE07mbh_09_u:046.029a": "niṣevitaṃ sarvasattvair nāmnā badarapācanam",
    "GE07mbh_09_u:046.029c": "nānartukavanopetaṃ sadāpuṣpaphalaṃ śubham",
    "GE07mbh_09_u:047.001": "vaiśaṃpāyana uvāca",
    "GE07mbh_09_u:047.001a": "tatas tīrthavaraṃ rāmo yayau badarapācanam",
    "GE07mbh_09_u:047.001c": "tapasvisiddhacaritaṃ yatra kanyā dhṛtavratā",
    "GE07mbh_09_u:047.002a": "bharadvājasya duhitā rūpeṇāpratimā bhuvi",
    "GE07mbh_09_u:047.002c": "srucāvatī nāma vibho kumārī brahmacāriṇī",
    "GE07mbh_09_u:047.003a": "tapaś cacāra sātyugraṃ niyamair bahubhir nṛpa",
    "GE07mbh_09_u:047.003c": "bhartā me devarājaḥ syād iti niścitya bhāminī",
    "GE07mbh_09_u:047.004a": "samās tasyā vyatikrāntā bahvyaḥ kurukulodvaha",
    "GE07mbh_09_u:047.004c": "carantyā niyamāṃs tāṃs tān strībhis tīvrān suduścarān",
    "GE07mbh_09_u:047.005a": "tasyās tu tena vṛttena tapasā ca viśāṃ pate",
    "GE07mbh_09_u:047.005c": "bhaktyā ca bhagavān prītaḥ parayā pākaśāsanaḥ",
    "GE07mbh_09_u:047.006a": "ājagāmāśramaṃ tasyās tridaśādhipatiḥ prabhuḥ",
    "GE07mbh_09_u:047.006c": "āsthāya rūpaṃ viprarṣer vasiṣṭhasya mahātmanaḥ",
    "GE07mbh_09_u:047.007a": "sā taṃ dṛṣṭvogratapasaṃ vasiṣṭhaṃ tapatāṃ varam",
    "GE07mbh_09_u:047.007c": "ācārair munibhir dṛṣṭaiḥ pūjayām āsa bhārata",
    "GE07mbh_09_u:047.008a": "uvāca niyamajñā ca kalyāṇī sā priyaṃvadā",
    "GE07mbh_09_u:047.008c": "bhagavan muniśārdūla kim ājñāpayasi prabho",
    "GE07mbh_09_u:047.009a": "sarvam adya yathāśakti tava dāsyāmi suvrata",
    "GE07mbh_09_u:047.009c": "śakrabhaktyā tu te pāṇiṃ na dāsyāmi kathaṃ cana",
    "GE07mbh_09_u:047.010a": "vrataiś ca niyamaiś caiva tapasā ca tapodhana",
    "GE07mbh_09_u:047.010c": "śakras toṣayitavyo vai mayā tribhuvaneśvaraḥ",
    "GE07mbh_09_u:047.011a": "ity ukto bhagavān devaḥ smayann iva nirīkṣya tām",
    "GE07mbh_09_u:047.011c": "uvāca niyamajñāṃ tāṃ sāntvayann iva bhārata",
    "GE07mbh_09_u:047.012a": "ugraṃ tapaś carasi vai viditā me 'si suvrate",
    "GE07mbh_09_u:047.012c": "yadartham ayam ārambhas tava kalyāṇi hṛdgataḥ",
    "GE07mbh_09_u:047.013a": "tac ca sarvaṃ yathābhūtaṃ bhaviṣyati varānane",
    "GE07mbh_09_u:047.013c": "tapasā labhyate sarvaṃ sarvaṃ tapasi tiṣṭhati",
    "GE07mbh_09_u:047.014a": "yāni sthānāni divyāni vibudhānāṃ śubhānane",
    "GE07mbh_09_u:047.014c": "tapasā tāni prāpyāni tapomūlaṃ mahat sukham",
    "GE07mbh_09_u:047.015a": "iha kṛtvā tapo ghoraṃ dehaṃ saṃnyasya mānavāḥ",
    "GE07mbh_09_u:047.015c": "devatvaṃ yānti kalyāṇi śṛṇu cedaṃ vaco mama",
    "GE07mbh_09_u:047.016a": "pacasvaitāni subhage badarāṇi śubhavrate",
    "GE07mbh_09_u:047.016c": "pacety uktvā sa bhagavāñ jagāma balasūdanaḥ",
    "GE07mbh_09_u:047.017a": "āmantrya tāṃ tu kalyāṇīṃ tato japyaṃ jajāpa saḥ",
    "GE07mbh_09_u:047.017c": "avidūre tatas tasmād āśramāt tīrtha uttame",
    "GE07mbh_09_u:047.017d-0285_01": "tac ca tīrthaṃ mahārāja yatra japyaṃ jajāpa saḥ",
    "GE07mbh_09_u:047.017e": "indratīrthe mahārāja triṣu lokeṣu viśrute",
    "GE07mbh_09_u:047.018a": "tasyā jijñāsanārthaṃ sa bhagavān pākaśāsanaḥ",
    "GE07mbh_09_u:047.018c": "badarāṇām apacanaṃ cakāra vibudhādhipaḥ",
    "GE07mbh_09_u:047.019a": "tataḥ sa prayatā rājan vāgyatā vigataklamā",
    "GE07mbh_09_u:047.019c": "tatparā śucisaṃvītā pāvake samadhiśrayat",
    "GE07mbh_09_u:047.019e": "apacad rājaśārdūla badarāṇi mahāvratā",
    "GE07mbh_09_u:047.020a": "tasyāḥ pacantyāḥ sumahān kālo 'gāt puruṣarṣabha",
    "GE07mbh_09_u:047.020c": "na ca sma tāny apacyanta dinaṃ ca kṣayam abhyagāt",
    "GE07mbh_09_u:047.021a": "hutāśanena dagdhaś ca yas tasyāḥ kāṣṭhasaṃcayaḥ",
    "GE07mbh_09_u:047.021c": "akāṣṭham agniṃ sā dṛṣṭvā svaśarīram athādahat",
    "GE07mbh_09_u:047.022a": "pādau prakṣipya sā pūrvaṃ pāvake cārudarśanā",
    "GE07mbh_09_u:047.022c": "dagdhau dagdhau punaḥ pādāv upāvartayatānaghā",
    "GE07mbh_09_u:047.023a": "caraṇau dahyamānau ca nācintayad aninditā",
    "GE07mbh_09_u:047.023c": "duḥkhaṃ kamalapatrākṣī maharṣeḥ priyakāmyayā",
    "GE07mbh_09_u:047.023d-0286_01": "na vaimanasyaṃ tasyāstu mukhabhedo 'tha vābhavat",
    "GE07mbh_09_u:047.023d-0286_02": "śarīram agninādīpya jalamadhyeva harṣitā",
    "GE07mbh_09_u:047.023d-0286_03": "tac cāsyā vacanaṃ nityam avartad dhṛdi bhārata",
    "GE07mbh_09_u:047.023d-0286_04": "sarvathā badarāṇy eva paktavyānīti kanyakā",
    "GE07mbh_09_u:047.023d-0286_05": "sā tan manasi kṛtvaiva maharṣer vacanaṃ śubhā",
    "GE07mbh_09_u:047.023d-0286_06": "apacad badarāṇy eva na cāpacyanta bhārata",
    "GE07mbh_09_u:047.023d-0286_07": "tasyāstu caraṇau vahnir dadāha bhagavān svayam",
    "GE07mbh_09_u:047.023d-0286_08": "na ca tasyā manoduḥkhaṃ svalpam apy abhavat tadā",
    "GE07mbh_09_u:047.024a": "atha tat karma dṛṣṭvāsyāḥ prītas tribhuvaneśvaraḥ",
    "GE07mbh_09_u:047.024c": "tataḥ saṃdarśayām āsa kanyāyai rūpam ātmanaḥ",
    "GE07mbh_09_u:047.025a": "uvāca ca suraśreṣṭhas tāṃ kanyāṃ sudṛḍhavratām",
    "GE07mbh_09_u:047.025c": "prīto 'smi te śubhe bhaktyā tapasā niyamena ca",
    "GE07mbh_09_u:047.026a": "tasmād yo 'bhimataḥ kāmaḥ sa te saṃpatsyate śubhe",
    "GE07mbh_09_u:047.026c": "dehaṃ tyaktvā mahābhāge tridive mayi vatsyasi",
    "GE07mbh_09_u:047.027a": "idaṃ ca te tīrthavaraṃ sthiraṃ loke bhaviṣyati",
    "GE07mbh_09_u:047.027c": "sarvapāpāpahaṃ subhru nāmnā badarapācanam",
    "GE07mbh_09_u:047.027e": "vikhyātaṃ triṣu lokeṣu brahmarṣibhir abhiplutam",
    "GE07mbh_09_u:047.028a": "asmin khalu mahābhāge śubhe tīrthavare purā",
    "GE07mbh_09_u:047.028c": "tyaktvā saptarṣayo jagmur himavantam arundhatīm",
    "GE07mbh_09_u:047.029a": "tatas te vai mahābhāgā gatvā tatra susaṃśitāḥ",
    "GE07mbh_09_u:047.029c": "vṛttyarthaṃ phalamūlāni samāhartuṃ yayuḥ kila",
    "GE07mbh_09_u:047.030a": "teṣāṃ vṛttyarthināṃ tatra vasatāṃ himavadvane",
    "GE07mbh_09_u:047.030c": "anāvṛṣṭir anuprāptā tadā dvādaśavārṣikī",
    "GE07mbh_09_u:047.031a": "te kṛtvā cāśramaṃ tatra nyavasanta tapasvinaḥ",
    "GE07mbh_09_u:047.031c": "arundhaty api kalyāṇī taponityābhavat tadā",
    "GE07mbh_09_u:047.032a": "arundhatīṃ tato dṛṣṭvā tīvraṃ niyamam āsthitām",
    "GE07mbh_09_u:047.032c": "athāgamat trinayanaḥ suprīto varadas tadā",
    "GE07mbh_09_u:047.033a": "brāhmaṃ rūpaṃ tataḥ kṛtvā mahādevo mahāyaśāḥ",
    "GE07mbh_09_u:047.033c": "tām abhyetyābravīd devo bhikṣām icchāmy ahaṃ śubhe",
    "GE07mbh_09_u:047.034a": "pratyuvāca tataḥ sā taṃ brāhmaṇaṃ cārudarśanā",
    "GE07mbh_09_u:047.034c": "kṣīṇo 'nnasaṃcayo vipra badarāṇīha bhakṣaya",
    "GE07mbh_09_u:047.034e": "tato 'bravīn mahādevaḥ pacasvaitāni suvrate",
    "GE07mbh_09_u:047.035a": "ity uktā sāpacat tāni brāhmaṇapriyakāmyayā",
    "GE07mbh_09_u:047.035c": "adhiśritya samiddhe 'gnau badarāṇi yaśasvinī",
    "GE07mbh_09_u:047.036a": "divyā manoramāḥ puṇyāḥ kathāḥ śuśrāva sā tadā",
    "GE07mbh_09_u:047.036c": "atītā sā tv anāvṛṣṭir ghorā dvādaśavārṣikī",
    "GE07mbh_09_u:047.037a": "anaśnantyāḥ pacantyāś ca śṛṇvantyāś ca kathāḥ śubhāḥ",
    "GE07mbh_09_u:047.037c": "ahaḥsamaḥ sa tasyās tu kālo 'tītaḥ sudāruṇaḥ",
    "GE07mbh_09_u:047.038a": "tatas te munayaḥ prāptāḥ phalāny ādāya parvatāt",
    "GE07mbh_09_u:047.038c": "tataḥ sa bhagavān prītaḥ provācārundhatīṃ tadā",
    "GE07mbh_09_u:047.039a": "upasarpasva dharmajñe yathāpūrvam imān ṛṣīn",
    "GE07mbh_09_u:047.039c": "prīto 'smi tava dharmajñe tapasā niyamena ca",
    "GE07mbh_09_u:047.040a": "tataḥ saṃdarśayām āsa svarūpaṃ bhagavān haraḥ",
    "GE07mbh_09_u:047.040c": "tato 'bravīt tadā tebhyas tasyās tac caritaṃ mahat",
    "GE07mbh_09_u:047.041a": "bhavadbhir himavatpṛṣṭhe yat tapaḥ samupārjitam",
    "GE07mbh_09_u:047.041c": "asyāś ca yat tapo viprā na samaṃ tan mataṃ mama",
    "GE07mbh_09_u:047.042a": "anayā hi tapasvinyā tapas taptaṃ suduścaram",
    "GE07mbh_09_u:047.042c": "anaśnantyā pacantyā ca samā dvādaśa pāritāḥ",
    "GE07mbh_09_u:047.043a": "tataḥ provāca bhagavāṃs tām evārundhatīṃ punaḥ",
    "GE07mbh_09_u:047.043c": "varaṃ vṛṇīṣva kalyāṇi yat te 'bhilaṣitaṃ hṛdi",
    "GE07mbh_09_u:047.044a": "sābravīt pṛthutāmrākṣī devaṃ saptarṣisaṃsadi",
    "GE07mbh_09_u:047.044c": "bhagavān yadi me prītas tīrthaṃ syād idam uttamam",
    "GE07mbh_09_u:047.044e": "siddhadevarṣidayitaṃ nāmnā badarapācanam",
    "GE07mbh_09_u:047.045a": "tathāsmin devadeveśa trirātram uṣitaḥ śuciḥ",
    "GE07mbh_09_u:047.045c": "prāpnuyād upavāsena phalaṃ dvādaśavārṣikam",
    "GE07mbh_09_u:047.045e": "evam astv iti tāṃ coktvā haro yātas tadā divam",
    "GE07mbh_09_u:047.045e-0287_01": "**** **** pratyuvāca tapasvinīm",
    "GE07mbh_09_u:047.045e-0287_02": "saptarṣibhiḥ stuto",
    "GE07mbh_09_u:047.046a": "ṛṣayo vismayaṃ jagmus tāṃ dṛṣṭvā cāpy arundhatīm",
    "GE07mbh_09_u:047.046c": "aśrāntāṃ cāvivarṇāṃ ca kṣutpipāsāsahāṃ satīm",
    "GE07mbh_09_u:047.047a": "evaṃ siddhiḥ parā prāptā arundhatyā viśuddhayā",
    "GE07mbh_09_u:047.047c": "yathā tvayā mahābhāge madarthaṃ saṃśitavrate",
    "GE07mbh_09_u:047.048a": "viśeṣo hi tvayā bhadre vrate hy asmin samarpitaḥ",
    "GE07mbh_09_u:047.048c": "tathā cedaṃ dadāmy adya niyamena sutoṣitaḥ",
    "GE07mbh_09_u:047.049a": "viśeṣaṃ tava kalyāṇi prayacchāmi varaṃ vare",
    "GE07mbh_09_u:047.049c": "arundhatyā varas tasyā yo datto vai mahātmanā",
    "GE07mbh_09_u:047.050a": "tasya cāhaṃ prasādena tava kalyāṇi tejasā",
    "GE07mbh_09_u:047.050c": "pravakṣyāmy aparaṃ bhūyo varam atra yathāvidhi",
    "GE07mbh_09_u:047.051a": "yas tv ekāṃ rajanīṃ tīrthe vatsyate susamāhitaḥ",
    "GE07mbh_09_u:047.051c": "sa snātvā prāpsyate lokān dehanyāsāc ca durlabhān",
    "GE07mbh_09_u:047.052a": "ity uktvā bhagavān devaḥ sahasrākṣaḥ pratāpavān",
    "GE07mbh_09_u:047.052c": "srucāvatīṃ tataḥ puṇyāṃ jagāma tridivaṃ punaḥ",
    "GE07mbh_09_u:047.053a": "gate vajradhare rājaṃs tatra varṣaṃ papāta ha",
    "GE07mbh_09_u:047.053c": "puṣpāṇāṃ bharataśreṣṭha divyānāṃ divyagandhinām",
    "GE07mbh_09_u:047.054a": "nedur dundubhayaś cāpi samantāt sumahāsvanāḥ",
    "GE07mbh_09_u:047.054c": "mārutaś ca vavau yuktyā puṇyagandho viśāṃ pate",
    "GE07mbh_09_u:047.055a": "utsṛjya tu śubhaṃ dehaṃ jagāmendrasya bhāryatām",
    "GE07mbh_09_u:047.055c": "tapasogreṇa sā labdhvā tena reme sahācyuta",
    "GE07mbh_09_u:047.056": "janamejaya uvāca",
    "GE07mbh_09_u:047.056a": "kā tasyā bhagavan mātā kva saṃvṛddhā ca śobhanā",
    "GE07mbh_09_u:047.056c": "śrotum icchāmy ahaṃ brahman paraṃ kautūhalaṃ hi me",
    "GE07mbh_09_u:047.057": "vaiśaṃpāyana uvāca",
    "GE07mbh_09_u:047.057a": "bhāradvājasya viprarṣeḥ skannaṃ reto mahātmanaḥ",
    "GE07mbh_09_u:047.057c": "dṛṣṭvāpsarasam āyāntīṃ ghṛtācīṃ pṛthulocanām",
    "GE07mbh_09_u:047.058a": "sa tu jagrāha tad retaḥ kareṇa japatāṃ varaḥ",
    "GE07mbh_09_u:047.058c": "tadāvapat parṇapuṭe tatra sā saṃbhavac chubhā",
    "GE07mbh_09_u:047.059a": "tasyās tu jātakarmādi kṛtvā sarvaṃ tapodhanaḥ",
    "GE07mbh_09_u:047.059c": "nāma cāsyāḥ sa kṛtavān bhāradvājo mahāmuniḥ",
    "GE07mbh_09_u:047.060a": "srucāvatīti dharmātmā tadarṣigaṇasaṃsadi",
    "GE07mbh_09_u:047.060c": "sa ca tām āśrame nyasya jagāma himavadvanam",
    "GE07mbh_09_u:047.061a": "tatrāpy upaspṛśya mahānubhāvo; vasūni dattvā ca mahādvijebhyaḥ",
    "GE07mbh_09_u:047.061c": "jagāma tīrthaṃ susamāhitātmā; śakrasya vṛṣṇipravaras tadānīm",
    "GE07mbh_09_u:048.001": "vaiśaṃpāyana uvāca",
    "GE07mbh_09_u:048.001a": "indratīrthaṃ tato gatvā yadūnāṃ pravaro balī",
    "GE07mbh_09_u:048.001c": "viprebhyo dhanaratnāni dadau snātvā yathāvidhi",
    "GE07mbh_09_u:048.002a": "tatra hy amararājo 'sāv īje kratuśatena ha",
    "GE07mbh_09_u:048.002c": "bṛhaspateś ca deveśaḥ pradadau vipulaṃ dhanam",
    "GE07mbh_09_u:048.003a": "nirargalān sajārūthyān sarvān vividhadakṣiṇān",
    "GE07mbh_09_u:048.003c": "ājahāra kratūṃs tatra yathoktān vedapāragaiḥ",
    "GE07mbh_09_u:048.003d-0288_01": "yatra pūrvaṃ surapatiḥ kratūnāṃ śatam eva hi",
    "GE07mbh_09_u:048.004a": "tān kratūn bharataśreṣṭha śatakṛtvo mahādyutiḥ",
    "GE07mbh_09_u:048.004c": "pūrayām āsa vidhivat tataḥ khyātaḥ śatakratuḥ",
    "GE07mbh_09_u:048.005a": "tasya nāmnā ca tat tīrthaṃ śivaṃ puṇyaṃ sanātanam",
    "GE07mbh_09_u:048.005c": "indratīrtham iti khyātaṃ sarvapāpapramocanam",
    "GE07mbh_09_u:048.006a": "upaspṛśya ca tatrāpi vidhivan musalāyudhaḥ",
    "GE07mbh_09_u:048.006c": "brāhmaṇān pūjayitvā ca pānācchādanabhojanaiḥ",
    "GE07mbh_09_u:048.006e": "śubhaṃ tīrthavaraṃ tasmād rāmatīrthaṃ jagāma ha",
    "GE07mbh_09_u:048.007a": "yatra rāmo mahābhāgo bhārgavaḥ sumahātapāḥ",
    "GE07mbh_09_u:048.007c": "asakṛt pṛthivīṃ sarvāṃ",
    "GE07mbh_09_u:048.008a": "upādhyāyaṃ puraskṛtya kaśyapaṃ munisattamam",
    "GE07mbh_09_u:048.008c": "ayajad vājapeyena so 'śvamedhaśatena ca",
    "GE07mbh_09_u:048.008e": "pradadau dakṣiṇārthaṃ ca pṛthivīṃ vai sasāgarām",
    "GE07mbh_09_u:048.008f-0289_01": "dattvā ca dānaṃ vividhaṃ nānāratnasamanvitam",
    "GE07mbh_09_u:048.008f-0289_02": "sagohastikadāsīkaṃ sājāvi gatavān vanam",
    "GE07mbh_09_u:048.008f-0289_03": "puṇye tīrthavare tatra devabrahmarṣisevite",
    "GE07mbh_09_u:048.009a": "rāmo dattvā dhanaṃ tatra dvijebhyo janamejaya",
    "GE07mbh_09_u:048.009c": "upaspṛśya yathānyāyaṃ pūjayitvā tathā dvijān",
    "GE07mbh_09_u:048.010a": "puṇye tīrthe śubhe deśe vasu dattvā śubhānanaḥ",
    "GE07mbh_09_u:048.010c": "munīṃś caivābhivādyātha yamunātīrtham āgamat",
    "GE07mbh_09_u:048.011a": "yatrānayām āsa tadā rājasūyaṃ mahīpate",
    "GE07mbh_09_u:048.011c": "putro 'diter mahābhāgo varuṇo vai sitaprabhaḥ",
    "GE07mbh_09_u:048.012a": "tatra nirjitya saṃgrāme mānuṣān daivatāṃs tathā",
    "GE07mbh_09_u:048.012c": "varaṃ kratuṃ samājahre varuṇaḥ paravīrahā",
    "GE07mbh_09_u:048.013a": "tasmin kratuvare vṛtte saṃgrāmaḥ samajāyata",
    "GE07mbh_09_u:048.013c": "devānāṃ dānavānāṃ ca trailokyasya kṣayāvahaḥ",
    "GE07mbh_09_u:048.014a": "rājasūye kratuśreṣṭhe nivṛtte janamejaya",
    "GE07mbh_09_u:048.014c": "jāyate sumahāghoraḥ saṃgrāmaḥ kṣatriyān prati",
    "GE07mbh_09_u:048.015a": "sīrāyudhas tadā rāmas tasmiṃs tīrthavare tadā",
    "GE07mbh_09_u:048.015c": "tatra snātvā ca dattvā ca dvijebhyo vasu mādhavaḥ",
    "GE07mbh_09_u:048.015d-0290_01": "tatrāpi lāṅgalī deva ṛṣīn abhyarcya pūjayā",
    "GE07mbh_09_u:048.015d-0290_02": "itarebhyo 'py adād dānam arthibhyaḥ kāmado vibhuḥ",
    "GE07mbh_09_u:048.016a": "vanamālī tato hṛṣṭaḥ stūyamāno dvijātibhiḥ",
    "GE07mbh_09_u:048.016c": "tasmād ādityatīrthaṃ ca jagāma kamalekṣaṇaḥ",
    "GE07mbh_09_u:048.017a": "yatreṣṭvā bhagavāñ jyotir bhāskaro rājasattama",
    "GE07mbh_09_u:048.017c": "jyotiṣām ādhipatyaṃ ca prabhāvaṃ cābhyapadyata",
    "GE07mbh_09_u:048.018a": "tasyā nadyās tu tīre vai sarve devāḥ savāsavāḥ",
    "GE07mbh_09_u:048.018c": "viśvedevāḥ samaruto gandharvāpsarasaś ca ha",
    "GE07mbh_09_u:048.019a": "dvaipāyanaḥ śukaś caiva kṛṣṇaś ca madhusūdanaḥ",
    "GE07mbh_09_u:048.019c": "yakṣāś ca rākṣasāś caiva piśācāś ca viśāṃ pate",
    "GE07mbh_09_u:048.020a": "ete cānye ca bahavo yogasiddhāḥ sahasraśaḥ",
    "GE07mbh_09_u:048.020c": "tasmiṃs tīrthe sarasvatyāḥ śive puṇye paraṃtapa",
    "GE07mbh_09_u:048.021a": "tatra hatvā purā viṣṇur asurau madhukaiṭabhau",
    "GE07mbh_09_u:048.021c": "āpluto bharataśreṣṭha tīrthapravara uttame",
    "GE07mbh_09_u:048.022a": "dvaipāyanaś ca dharmātmā tatraivāplutya bhārata",
    "GE07mbh_09_u:048.022c": "saṃprāptaḥ paramaṃ yogaṃ siddhiṃ ca paramāṃ gataḥ",
    "GE07mbh_09_u:048.023a": "asito devalaś caiva tasminn eva mahātapāḥ",
    "GE07mbh_09_u:048.023c": "paramaṃ yogam āsthāya ṛṣir yogam avāptavān",
    "GE07mbh_09_u:049.001": "vaiśaṃpāyana uvāca",
    "GE07mbh_09_u:049.001a": "tasminn eva tu dharmātmā vasati sma tapodhanaḥ",
    "GE07mbh_09_u:049.001c": "gārhasthyaṃ dharmam āsthāya asito devalaḥ purā",
    "GE07mbh_09_u:049.002a": "dharmanityaḥ śucir dānto nyastadaṇḍo mahātapāḥ",
    "GE07mbh_09_u:049.002c": "karmaṇā manasā vācā samaḥ sarveṣu jantuṣu",
    "GE07mbh_09_u:049.003a": "akrodhano mahārāja tulyanindāpriyāpriyaḥ",
    "GE07mbh_09_u:049.003b-0291_01": "priyāpriye tulyavṛttir yamavat samadarśanaḥ",
    "GE07mbh_09_u:049.003c": "kāñcane loṣṭake caiva samadarśī mahātapāḥ",
    "GE07mbh_09_u:049.004a": "devatāḥ pūjayan nityam atithīṃś ca dvijaiḥ saha",
    "GE07mbh_09_u:049.004c": "brahmacaryarato nityaṃ sadā dharmaparāyaṇaḥ",
    "GE07mbh_09_u:049.005a": "tato 'bhyetya mahārāja yogam āsthāya bhikṣukaḥ",
    "GE07mbh_09_u:049.005c": "jaigīṣavyo munir dhīmāṃs tasmiṃs tīrthe samāhitaḥ",
    "GE07mbh_09_u:049.006a": "devalasyāśrame rājan nyavasat sa mahādyutiḥ",
    "GE07mbh_09_u:049.006c": "yoganityo mahārāja siddhiṃ prāpto mahātapāḥ",
    "GE07mbh_09_u:049.007a": "taṃ tatra vasamānaṃ tu jaigīṣavyaṃ mahāmunim",
    "GE07mbh_09_u:049.007c": "devalo darśayann eva naivāyuñjata dharmataḥ",
    "GE07mbh_09_u:049.007d-0292_01": "na jñātas tena muninā devalena mahātmanā",
    "GE07mbh_09_u:049.008a": "evaṃ tayor mahārāja dīrghakālo vyatikramat",
    "GE07mbh_09_u:049.008c": "jaigīṣavyaṃ muniṃ caiva na dadarśātha devalaḥ",
    "GE07mbh_09_u:049.008d-0293_01": "jaigīṣavyaḥ kadā cit sa darśayām āsa devalam",
    "GE07mbh_09_u:049.009a": "āhārakāle matimān parivrāḍ janamejaya",
    "GE07mbh_09_u:049.009c": "upātiṣṭhata dharmajño bhaikṣakāle sa devalam",
    "GE07mbh_09_u:049.010a": "sa dṛṣṭvā bhikṣurūpeṇa prāptaṃ tatra mahāmunim",
    "GE07mbh_09_u:049.010c": "gauravaṃ paramaṃ cakre prītiṃ ca vipulāṃ tathā",
    "GE07mbh_09_u:049.011a": "devalas tu yathāśakti pūjayām āsa bhārata",
    "GE07mbh_09_u:049.011c": "ṛṣidṛṣṭena vidhinā samā bahvyaḥ samāhitaḥ",
    "GE07mbh_09_u:049.012a": "kadā cit tasya nṛpate devalasya mahātmanaḥ",
    "GE07mbh_09_u:049.012c": "cintā sumahatī jātā muniṃ dṛṣṭvā mahādyutim",
    "GE07mbh_09_u:049.013a": "samās tu samatikrāntā bahvyaḥ pūjayato mama",
    "GE07mbh_09_u:049.013c": "na cāyam alaso bhikṣur abhyabhāṣata kiṃ cana",
    "GE07mbh_09_u:049.014a": "evaṃ vigaṇayann eva sa jagāma mahodadhim",
    "GE07mbh_09_u:049.014c": "antarikṣacaraḥ śrīmān kalaśaṃ gṛhya devalaḥ",
    "GE07mbh_09_u:049.015a": "gacchann eva sa dharmātmā samudraṃ saritāṃ patim",
    "GE07mbh_09_u:049.015c": "jaigīṣavyaṃ tato 'paśyad gataṃ prāg eva bhārata",
    "GE07mbh_09_u:049.016a": "tataḥ savismayaś cintāṃ jagāmāthāsitaḥ prabhuḥ",
    "GE07mbh_09_u:049.016c": "kathaṃ bhikṣur ayaṃ prāptaḥ samudre snāta eva ca",
    "GE07mbh_09_u:049.017a": "ity evaṃ cintayām āsa maharṣir asitas tadā",
    "GE07mbh_09_u:049.017c": "snātvā samudre vidhivac chucir japyaṃ jajāpa ha",
    "GE07mbh_09_u:049.018a": "kṛtajapyāhnikaḥ śrīmān āśramaṃ ca jagāma ha",
    "GE07mbh_09_u:049.018c": "kalaśaṃ jalapūrṇaṃ vai gṛhītvā janamejaya",
    "GE07mbh_09_u:049.019a": "tataḥ sa praviśann eva svam āśramapadaṃ muniḥ",
    "GE07mbh_09_u:049.019c": "āsīnam āśrame tatra jaigīṣavyam apaśyata",
    "GE07mbh_09_u:049.020a": "na vyāharati caivainaṃ jaigīṣavyaḥ kathaṃ cana",
    "GE07mbh_09_u:049.020c": "kāṣṭhabhūto ''śramapade vasati sma mahātapāḥ",
    "GE07mbh_09_u:049.021a": "taṃ dṛṣṭvā cāplutaṃ toye sāgare sāgaropamam",
    "GE07mbh_09_u:049.021c": "praviṣṭam āśramaṃ cāpi pūrvam eva dadarśa saḥ",
    "GE07mbh_09_u:049.022a": "asito devalo rājaṃś cintayām āsa buddhimān",
    "GE07mbh_09_u:049.022c": "dṛṣṭaḥ prabhāvaṃ tapaso jaigīṣavyasya yogajam",
    "GE07mbh_09_u:049.023a": "cintayām āsa rājendra tadā sa munisattamaḥ",
    "GE07mbh_09_u:049.023c": "mayā dṛṣṭaḥ samudre ca āśrame ca kathaṃ tv ayam",
    "GE07mbh_09_u:049.024a": "evaṃ vigaṇayann eva sa munir mantrapāragaḥ",
    "GE07mbh_09_u:049.024c": "utpapātāśramāt tasmād antarikṣaṃ viśāṃ pate",
    "GE07mbh_09_u:049.024e": "jijñāsārthaṃ tadā bhikṣor jaigīṣavyasya devalaḥ",
    "GE07mbh_09_u:049.025a": "so 'ntarikṣacarān siddhān samapaśyat samāhitān",
    "GE07mbh_09_u:049.025c": "jaigīṣavyaṃ ca taiḥ siddhaiḥ pūjyamānam apaśyata",
    "GE07mbh_09_u:049.026a": "tato 'sitaḥ susaṃrabdho vyavasāyī dṛḍhavrataḥ",
    "GE07mbh_09_u:049.026c": "apaśyad vai divaṃ yāntaṃ jaigīṣavyaṃ sa devalaḥ",
    "GE07mbh_09_u:049.027a": "tasmāc ca pitṛlokaṃ taṃ vrajantaṃ so 'nvapaśyata",
    "GE07mbh_09_u:049.027c": "pitṛlokāc ca taṃ yāntaṃ yāmyaṃ lokam apaśyata",
    "GE07mbh_09_u:049.027d-0294_01": "tasmād ādityalokaṃ ca vrajantaṃ so 'nvapaśyata",
    "GE07mbh_09_u:049.028a": "tasmād api samutpatya somalokam abhiṣṭutam",
    "GE07mbh_09_u:049.028c": "vrajantam anvapaśyat sa jaigīṣavyaṃ mahāmunim",
    "GE07mbh_09_u:049.029a": "lokān samutpatantaṃ ca śubhān ekāntayājinām",
    "GE07mbh_09_u:049.029c": "tato 'gnihotriṇāṃ lokāṃs tebhyaś cāpy utpapāta ha",
    "GE07mbh_09_u:049.030a": "darśaṃ ca paurṇamāsaṃ ca ye yajanti tapodhanāḥ",
    "GE07mbh_09_u:049.030c": "tebhyaḥ sa dadṛśe dhīmāṃl lokebhyaḥ paśuyājinām",
    "GE07mbh_09_u:049.030e": "vrajantaṃ lokam amalam apaśyad devapūjitam",
    "GE07mbh_09_u:049.031a": "cāturmāsyair bahuvidhair yajante ye tapodhanāḥ",
    "GE07mbh_09_u:049.031c": "teṣāṃ sthānaṃ tathā yāntaṃ tathāgniṣṭomayājinām",
    "GE07mbh_09_u:049.032a": "agniṣṭutena ca tathā ye yajanti tapodhanāḥ",
    "GE07mbh_09_u:049.032c": "tat sthānam anusaṃprāptam anvapaśyata devalaḥ",
    "GE07mbh_09_u:049.033a": "vājapeyaṃ kratuvaraṃ tathā bahusuvarṇakam",
    "GE07mbh_09_u:049.033c": "āharanti mahāprājñās teṣāṃ lokeṣv apaśyata",
    "GE07mbh_09_u:049.034a": "yajante puṇḍarīkeṇa rājasūyena caiva ye",
    "GE07mbh_09_u:049.034c": "teṣāṃ lokeṣv apaśyac ca jaigīṣavyaṃ sa devalaḥ",
    "GE07mbh_09_u:049.035a": "aśvamedhaṃ kratuvaraṃ naramedhaṃ tathaiva ca",
    "GE07mbh_09_u:049.035c": "āharanti naraśreṣṭhās teṣāṃ lokeṣv apaśyata",
    "GE07mbh_09_u:049.036a": "sarvamedhaṃ ca duṣprāpaṃ tathā sautrāmaṇiṃ ca ye",
    "GE07mbh_09_u:049.036c": "teṣāṃ lokeṣv apaśyac ca jaigīṣavyaṃ sa devalaḥ",
    "GE07mbh_09_u:049.037a": "dvādaśāhaiś ca satrair ye yajante vividhair nṛpa",
    "GE07mbh_09_u:049.037c": "teṣāṃ lokeṣv apaśyac ca jaigīṣavyaṃ sa devalaḥ",
    "GE07mbh_09_u:049.038a": "mitrāvaruṇayor lokān ādityānāṃ tathaiva ca",
    "GE07mbh_09_u:049.038c": "salokatām anuprāptam apaśyata tato 'sitaḥ",
    "GE07mbh_09_u:049.039a": "rudrāṇāṃ ca vasūnāṃ ca sthānaṃ yac ca bṛhaspateḥ",
    "GE07mbh_09_u:049.039c": "tāni sarvāṇy atītaṃ ca samapaśyat tato 'sitaḥ",
    "GE07mbh_09_u:049.040a": "āruhya ca gavāṃ lokaṃ prayāntaṃ brahmasatriṇām",
    "GE07mbh_09_u:049.040c": "lokān apaśyad gacchantaṃ jaigīṣavyaṃ tato 'sitaḥ",
    "GE07mbh_09_u:049.041a": "trīṃl lokān aparān vipram utpatantaṃ svatejasā",
    "GE07mbh_09_u:049.041c": "pativratānāṃ lokāṃś ca vrajantaṃ so 'nvapaśyata",
    "GE07mbh_09_u:049.042a": "tato munivaraṃ bhūyo jaigīṣavyam athāsitaḥ",
    "GE07mbh_09_u:049.042c": "nānvapaśyata yogastham antarhitam ariṃdama",
    "GE07mbh_09_u:049.043a": "so 'cintayan mahābhāgo jaigīṣavyasya devalaḥ",
    "GE07mbh_09_u:049.043c": "prabhāvaṃ suvratatvaṃ ca siddhiṃ yogasya cātulām",
    "GE07mbh_09_u:049.044a": "asito 'pṛcchata tadā siddhāṃl lokeṣu sattamān",
    "GE07mbh_09_u:049.044c": "prayataḥ prāñjalir bhūtvā dhīras tān brahmasatriṇaḥ",
    "GE07mbh_09_u:049.045a": "jaigīṣavyaṃ na paśyāmi taṃ śaṃsata mahaujasam",
    "GE07mbh_09_u:049.045c": "etad icchāmy ahaṃ śrotuṃ paraṃ kautūhalaṃ hi me",
    "GE07mbh_09_u:049.045d-0295_01": "so 'py apṛcchad yadā siddhān abruvan pṛcchate tadā",
    "GE07mbh_09_u:049.045d-0295_02": "yathābhūtaṃ tathādṛṣṭaṃ prabhāvaṃ tapasāṃ nidheḥ",
    "GE07mbh_09_u:049.046": "siddhā ūcuḥ",
    "GE07mbh_09_u:049.046a": "śṛṇu devala bhūtārthaṃ śaṃsatāṃ no dṛḍhavrata",
    "GE07mbh_09_u:049.046c": "jaigīṣavyo gato lokaṃ śāśvataṃ brahmaṇo 'vyayam",
    "GE07mbh_09_u:049.047a": "sa śrutvā vacanaṃ teṣāṃ siddhānāṃ brahmasatriṇām",
    "GE07mbh_09_u:049.047c": "asito devalas tūrṇam utpapāta papāta ca",
    "GE07mbh_09_u:049.048a": "tataḥ siddhās ta ūcur hi devalaṃ punar eva ha",
    "GE07mbh_09_u:049.048c": "na devala gatis tatra tava gantuṃ tapodhana",
    "GE07mbh_09_u:049.048e": "brahmaṇaḥ sadanaṃ vipra jaigīṣavyo yadāptavān",
    "GE07mbh_09_u:049.049a": "teṣāṃ tad vacanaṃ śrutvā siddhānāṃ devalaḥ punaḥ",
    "GE07mbh_09_u:049.049c": "ānupūrvyeṇa lokāṃs tān sarvān avatatāra ha",
    "GE07mbh_09_u:049.050a": "svam āśramapadaṃ puṇyam ājagāma pataṃgavat",
    "GE07mbh_09_u:049.050c": "praviśann eva cāpaśyaj jaigīṣavyaṃ sa devalaḥ",
    "GE07mbh_09_u:049.051a": "tato buddhyā vyagaṇayad devalo dharmayuktayā",
    "GE07mbh_09_u:049.051c": "dṛṣṭvā prabhāvaṃ tapaso jaigīṣavyasya yogajam",
    "GE07mbh_09_u:049.052a": "tato 'bravīn mahātmānaṃ jaigīṣavyaṃ sa devalaḥ",
    "GE07mbh_09_u:049.052c": "vinayāvanato rājann upasarpya mahāmunim",
    "GE07mbh_09_u:049.052e": "mokṣadharmaṃ samāsthātum iccheyaṃ bhagavann aham",
    "GE07mbh_09_u:049.053a": "tasya tad vacanaṃ śrutvā upadeśaṃ cakāra saḥ",
    "GE07mbh_09_u:049.053c": "vidhiṃ ca yogasya paraṃ kāryākāryaṃ ca śāstrataḥ",
    "GE07mbh_09_u:049.054a": "saṃnyāsakṛtabuddhiṃ taṃ tato dṛṣṭvā mahātapāḥ",
    "GE07mbh_09_u:049.054c": "sarvāś cāsya kriyāś cakre vidhidṛṣṭena karmaṇā",
    "GE07mbh_09_u:049.055a": "saṃnyāsakṛtabuddhiṃ taṃ bhūtāni pitṛbhiḥ saha",
    "GE07mbh_09_u:049.055c": "tato dṛṣṭvā praruruduḥ ko 'smān saṃvibhajiṣyati",
    "GE07mbh_09_u:049.056a": "devalas tu vacaḥ śrutvā bhūtānāṃ karuṇaṃ tathā",
    "GE07mbh_09_u:049.056c": "diśo daśa vyāharatāṃ mokṣaṃ tyaktuṃ mano dadhe",
    "GE07mbh_09_u:049.057a": "tatas tu phalamūlāni pavitrāṇi ca bhārata",
    "GE07mbh_09_u:049.057c": "puṣpāṇy oṣadhayaś caiva rorūyante sahasraśaḥ",
    "GE07mbh_09_u:049.058a": "punar no devalaḥ kṣudro nūnaṃ chetsyati durmatiḥ",
    "GE07mbh_09_u:049.058c": "abhayaṃ sarvabhūtebhyo yo dattvā nāvabudhyate",
    "GE07mbh_09_u:049.059a": "tato bhūyo vyagaṇayat svabuddhyā munisattamaḥ",
    "GE07mbh_09_u:049.059c": "mokṣe gārhasthyadharme vā kiṃ nu śreyaskaraṃ bhavet",
    "GE07mbh_09_u:049.060a": "iti niścitya manasā devalo rājasattama",
    "GE07mbh_09_u:049.060c": "tyaktvā gārhasthyadharmaṃ sa mokṣadharmam arocayat",
    "GE07mbh_09_u:049.061a": "evamādīni saṃcintya devalo niścayāt tataḥ",
    "GE07mbh_09_u:049.061c": "prāptavān paramāṃ siddhiṃ paraṃ yogaṃ ca bhārata",
    "GE07mbh_09_u:049.062a": "tato devāḥ samāgamya bṛhaspatipurogamāḥ",
    "GE07mbh_09_u:049.062c": "jaigīṣavyaṃ tapaś cāsya praśaṃsanti tapasvinaḥ",
    "GE07mbh_09_u:049.063a": "athābravīd ṛṣivaro devān vai nāradas tadā",
    "GE07mbh_09_u:049.063c": "jaigīṣavye tapo nāsti vismāpayati yo 'sitam",
    "GE07mbh_09_u:049.064a": "tam evaṃvādinaṃ dhīraṃ pratyūcus te divaukasaḥ",
    "GE07mbh_09_u:049.064c": "maivam ity eva śaṃsanto jaigīṣavyaṃ mahāmunim",
    "GE07mbh_09_u:049.064d-0296_01": "nātaḥ parataraṃ kiṃ cit tulyam asti prabhāvataḥ",
    "GE07mbh_09_u:049.064d-0296_02": "tejasas tapasaś cāsya yogasya ca mahātmanaḥ",
    "GE07mbh_09_u:049.064d-0296_03": "evaṃprabhāvo dharmātmā jaigīṣavyas tathāsitaḥ",
    "GE07mbh_09_u:049.064d-0296_04": "tayor idaṃ sthānavaraṃ tīrthaṃ caiva mahātmanoḥ",
    "GE07mbh_09_u:049.065a": "tatrāpy upaspṛśya tato mahātmā; dattvā ca vittaṃ halabhṛd dvijebhyaḥ",
    "GE07mbh_09_u:049.065c": "avāpya dharmaṃ param āryakarmā; jagāma somasya mahat sa tīrtham",
    "GE07mbh_09_u:050.001": "vaiśaṃpāyana uvāca",
    "GE07mbh_09_u:050.001a": "yatrejivān uḍupatī rājasūyena bhārata",
    "GE07mbh_09_u:050.001c": "tasmin vṛtte mahān āsīt saṃgrāmas tārakāmayaḥ",
    "GE07mbh_09_u:050.002a": "tatrāpy upaspṛśya balo dattvā dānāni cātmavān",
    "GE07mbh_09_u:050.002c": "sārasvatasya dharmātmā munes tīrthaṃ jagāma ha",
    "GE07mbh_09_u:050.003a": "yatra dvādaśavārṣikyām anāvṛṣṭyāṃ dvijottamān",
    "GE07mbh_09_u:050.003c": "vedān adhyāpayām āsa purā sārasvato muniḥ",
    "GE07mbh_09_u:050.004": "janamejaya uvāca",
    "GE07mbh_09_u:050.004a": "kathaṃ dvādaśavārṣikyām anāvṛṣṭyāṃ tapodhanaḥ",
    "GE07mbh_09_u:050.004c": "vedān adhyāpayām āsa purā sārasvato muniḥ",
    "GE07mbh_09_u:050.005": "vaiśaṃpāyana uvāca",
    "GE07mbh_09_u:050.005a": "āsīt pūrvaṃ mahārāja munir dhīmān mahātapāḥ",
    "GE07mbh_09_u:050.005c": "dadhīca iti vikhyāto brahmacārī jitendriyaḥ",
    "GE07mbh_09_u:050.006a": "tasyātitapasaḥ śakro bibheti satataṃ vibho",
    "GE07mbh_09_u:050.006c": "na sa lobhayituṃ śakyaḥ phalair bahuvidhair api",
    "GE07mbh_09_u:050.007a": "pralobhanārthaṃ tasyātha prāhiṇot pākaśāsanaḥ",
    "GE07mbh_09_u:050.007c": "divyām apsarasaṃ puṇyāṃ darśanīyām alambusām",
    "GE07mbh_09_u:050.008a": "tasya tarpayato devān sarasvatyāṃ mahātmanaḥ",
    "GE07mbh_09_u:050.008c": "samīpato mahārāja sopātiṣṭhata bhāminī",
    "GE07mbh_09_u:050.009a": "tāṃ divyavapuṣaṃ dṛṣṭvā tasyarṣer bhāvitātmanaḥ",
    "GE07mbh_09_u:050.009c": "retaḥ skannaṃ sarasvatyāṃ tat sā jagrāha nimnagā",
    "GE07mbh_09_u:050.010a": "kukṣau cāpy adadhad dṛṣṭvā tad retaḥ puruṣarṣabha",
    "GE07mbh_09_u:050.010c": "sā dadhāra ca taṃ garbhaṃ putrahetor mahānadī",
    "GE07mbh_09_u:050.011a": "suṣuve cāpi samaye putraṃ sā saritāṃ varā",
    "GE07mbh_09_u:050.011c": "jagāma putram ādāya tam ṛṣiṃ prati ca prabho",
    "GE07mbh_09_u:050.012a": "ṛṣisaṃsadi taṃ dṛṣṭvā sā nadī munisattamam",
    "GE07mbh_09_u:050.012c": "tataḥ provāca rājendra dadatī putram asya tam",
    "GE07mbh_09_u:050.012e": "brahmarṣe tava putro 'yaṃ tvadbhaktyā dhārito mayā",
    "GE07mbh_09_u:050.013a": "dṛṣṭvā te 'psarasaṃ reto yat skannaṃ prāg alambusām",
    "GE07mbh_09_u:050.013c": "tat kukṣiṇā vai brahmarṣe tvadbhaktyā dhṛtavaty aham",
    "GE07mbh_09_u:050.014a": "na vināśam idaṃ gacchet tvatteja iti niścayāt",
    "GE07mbh_09_u:050.014c": "pratigṛhṇīṣva putraṃ svaṃ mayā dattam aninditam",
    "GE07mbh_09_u:050.015a": "ity uktaḥ pratijagrāha prītiṃ cāvāpa uttamām",
    "GE07mbh_09_u:050.015c": "mantravac copajighrat taṃ mūrdhni premṇā dvijottamaḥ",
    "GE07mbh_09_u:050.016a": "pariṣvajya ciraṃ kālaṃ tadā bharatasattama",
    "GE07mbh_09_u:050.016c": "sarasvatyai varaṃ prādāt prīyamāṇo mahāmuniḥ",
    "GE07mbh_09_u:050.017a": "viśve devāḥ sapitaro gandharvāpsarasāṃ gaṇāḥ",
    "GE07mbh_09_u:050.017c": "tṛptiṃ yāsyanti subhage tarpyamāṇās tavāmbhasā",
    "GE07mbh_09_u:050.018a": "ity uktvā sa tu tuṣṭāva vacobhir vai mahānadīm",
    "GE07mbh_09_u:050.018c": "prītaḥ paramahṛṣṭātmā yathāvac chṛṇu pārthiva",
    "GE07mbh_09_u:050.019a": "prasṛtāsi mahābhāge saraso brahmaṇaḥ purā",
    "GE07mbh_09_u:050.019c": "jānanti tvāṃ saricchreṣṭhe munayaḥ saṃśitavratāḥ",
    "GE07mbh_09_u:050.020a": "mama priyakarī cāpi satataṃ priyadarśane",
    "GE07mbh_09_u:050.020c": "tasmāt sārasvataḥ putro mahāṃs te varavarṇini",
    "GE07mbh_09_u:050.021a": "tavaiva nāmnā prathitaḥ putras te lokabhāvanaḥ",
    "GE07mbh_09_u:050.021c": "sārasvata iti khyāto bhaviṣyati mahātapāḥ",
    "GE07mbh_09_u:050.022a": "eṣa dvādaśavārṣikyām anāvṛṣṭyāṃ dvijarṣabhān",
    "GE07mbh_09_u:050.022c": "sārasvato mahābhāge vedān adhyāpayiṣyati",
    "GE07mbh_09_u:050.023a": "puṇyābhyaś ca saridbhyas tvaṃ sadā puṇyatamā śubhe",
    "GE07mbh_09_u:050.023c": "bhaviṣyasi mahābhāge matprasādāt sarasvati",
    "GE07mbh_09_u:050.024a": "evaṃ sā saṃstutā tena varaṃ labdhvā mahānadī",
    "GE07mbh_09_u:050.024c": "putram ādāya muditā jagāma bharatarṣabha",
    "GE07mbh_09_u:050.025a": "etasminn eva kāle tu virodhe",
    "GE07mbh_09_u:050.025c": "śakraḥ praharaṇānveṣī lokāṃs trīn vicacāra ha",
    "GE07mbh_09_u:050.026a": "na copalebhe bhagavāñ śakraḥ praharaṇaṃ tadā",
    "GE07mbh_09_u:050.026c": "yad vai teṣāṃ bhaved yogyaṃ vadhāya vibudhadviṣām",
    "GE07mbh_09_u:050.027a": "tato 'bravīt surāñ śakro na me śakyā mahāsurāḥ",
    "GE07mbh_09_u:050.027c": "ṛte 'sthibhir dadhīcasya nihantuṃ tridaśadviṣaḥ",
    "GE07mbh_09_u:050.028a": "tasmād gatvā ṛṣiśreṣṭho yācyatāṃ surasattamāḥ",
    "GE07mbh_09_u:050.028c": "dadhīcāsthīni dehīti tair vadhiṣyāmahe ripūn",
    "GE07mbh_09_u:050.029a": "sa devair yācito 'sthīni yatnād ṛṣivaras tadā",
    "GE07mbh_09_u:050.029c": "prāṇatyāgaṃ kuruṣveti cakāraivāvicārayan",
    "GE07mbh_09_u:050.029e": "sa lokān akṣayān prāpto devapriyakaras tadā",
    "GE07mbh_09_u:050.030a": "tasyāsthibhir atho śakraḥ saṃprahṛṣṭamanās tadā",
    "GE07mbh_09_u:050.030c": "kārayām āsa divyāni nānāpraharaṇāny uta",
    "GE07mbh_09_u:050.030e": "vajrāṇi cakrāṇi gadā gurudaṇḍāṃś ca puṣkalān",
    "GE07mbh_09_u:050.031a": "sa hi tīvreṇa tapasā saṃbhṛtaḥ paramarṣiṇā",
    "GE07mbh_09_u:050.031c": "prajāpatisutenātha bhṛguṇā lokabhāvanaḥ",
    "GE07mbh_09_u:050.032a": "atikāyaḥ sa tejasvī lokasāravinirmitaḥ",
    "GE07mbh_09_u:050.032c": "jajñe śailaguruḥ prāṃśur mahimnā prathitaḥ prabhuḥ",
    "GE07mbh_09_u:050.032e": "nityam udvijate cāsya tejasā pākaśāsanaḥ",
    "GE07mbh_09_u:050.033a": "tena vajreṇa bhagavān mantrayuktena bhārata",
    "GE07mbh_09_u:050.033c": "bhṛśaṃ krodhavisṛṣṭena brahmatejobhavena ca",
    "GE07mbh_09_u:050.033e": "daityadānavavīrāṇāṃ jaghāna navatīr nava",
    "GE07mbh_09_u:050.034a": "atha kāle vyatikrānte mahaty atibhayaṃkare",
    "GE07mbh_09_u:050.034c": "anāvṛṣṭir anuprāptā rājan dvādaśavārṣikī",
    "GE07mbh_09_u:050.035a": "tasyāṃ dvādaśavārṣikyām anāvṛṣṭyāṃ maharṣayaḥ",
    "GE07mbh_09_u:050.035c": "vṛttyarthaṃ prādravan rājan kṣudhārtāḥ sarvatodiśam",
    "GE07mbh_09_u:050.036a": "digbhyas tān pradrutān dṛṣṭvā muniḥ sārasvatas tadā",
    "GE07mbh_09_u:050.036c": "gamanāya matiṃ cakre taṃ provāca sarasvatī",
    "GE07mbh_09_u:050.037a": "na gantavyam itaḥ putra tavāhāram ahaṃ sadā",
    "GE07mbh_09_u:050.037c": "dāsyāmi matsyapravarān uṣyatām iha bhārata",
    "GE07mbh_09_u:050.038a": "ity uktas tarpayām āsa sa pitṝn devatās tathā",
    "GE07mbh_09_u:050.038c": "āhāram akaron nityaṃ prāṇān vedāṃś ca dhārayan",
    "GE07mbh_09_u:050.039a": "atha tasyām atītāyām anāvṛṣṭyāṃ maharṣayaḥ",
    "GE07mbh_09_u:050.039c": "anyonyaṃ paripapracchuḥ punaḥ svādhyāyakāraṇāt",
    "GE07mbh_09_u:050.040a": "teṣāṃ kṣudhāparītānāṃ naṣṭā vedā vidhāvatām",
    "GE07mbh_09_u:050.040c": "sarveṣām eva rājendra na kaś cit pratibhānavān",
    "GE07mbh_09_u:050.041a": "atha kaś cid ṛṣis teṣāṃ sārasvatam upeyivān",
    "GE07mbh_09_u:050.041c": "kurvāṇaṃ saṃśitātmānaṃ svādhyāyam ṛṣisattamam",
    "GE07mbh_09_u:050.042a": "sa gatvācaṣṭa tebhyaś ca sārasvatam atiprabham",
    "GE07mbh_09_u:050.042c": "svādhyāyam amaraprakhyaṃ kurvāṇaṃ vijane jane",
    "GE07mbh_09_u:050.043a": "tataḥ sarve samājagmus tatra rājan maharṣayaḥ",
    "GE07mbh_09_u:050.043c": "sārasvataṃ muniśreṣṭham idam ūcuḥ samāgatāḥ",
    "GE07mbh_09_u:050.044a": "asmān adhyāpayasveti tān uvāca tato muniḥ",
    "GE07mbh_09_u:050.044c": "śiṣyatvam upagacchadhvaṃ vidhivad bho mamety uta",
    "GE07mbh_09_u:050.045a": "tato 'bravīd ṛṣigaṇo bālas tvam asi putraka",
    "GE07mbh_09_u:050.045c": "sa tān āha na me dharmo naśyed iti punar munīn",
    "GE07mbh_09_u:050.046a": "yo hy adharmeṇa vibrūyād gṛhṇīyād vāpy adharmataḥ",
    "GE07mbh_09_u:050.046c": "mriyatāṃ tāv ubhau kṣipraṃ syātāṃ vā vairiṇāv ubhau",
    "GE07mbh_09_u:050.047a": "na hāyanair na palitair na vittena na bandhubhiḥ",
    "GE07mbh_09_u:050.047c": "ṛṣayaś cakrire dharmaṃ yo 'nūcānaḥ sa no mahān",
    "GE07mbh_09_u:050.048a": "etac chrutvā vacas tasya munayas te vidhānataḥ",
    "GE07mbh_09_u:050.048c": "tasmād vedān anuprāpya punar dharmaṃ pracakrire",
    "GE07mbh_09_u:050.049a": "ṣaṣṭir munisahasrāṇi śiṣyatvaṃ pratipedire",
    "GE07mbh_09_u:050.049c": "sārasvatasya viprarṣer vedasvādhyāyakāraṇāt",
    "GE07mbh_09_u:050.050a": "muṣṭiṃ muṣṭiṃ tataḥ sarve darbhāṇāṃ te 'bhyupāharan",
    "GE07mbh_09_u:050.050c": "tasyāsanārthaṃ viprarṣer bālasyāpi vaśe sthitāḥ",
    "GE07mbh_09_u:050.051a": "tatrāpi dattvā vasu rauhiṇeyo; mahābalaḥ keśavapūrvajo 'tha",
    "GE07mbh_09_u:050.051c": "jagāma tīrthaṃ muditaḥ krameṇa; khyātaṃ mahad vṛddhakanyā sma yatra",
    "GE07mbh_09_u:051.001": "janamejaya uvāca",
    "GE07mbh_09_u:051.001a": "kathaṃ kumārī bhagavaṃs tapoyuktā hy abhūt purā",
    "GE07mbh_09_u:051.001c": "kimarthaṃ ca tapas tepe ko vāsyā niyamo 'bhavat",
    "GE07mbh_09_u:051.002a": "suduṣkaram idaṃ brahmaṃs tvattaḥ śrutam anuttamam",
    "GE07mbh_09_u:051.002c": "ākhyāhi tattvam akhilaṃ yathā tapasi sā sthitā",
    "GE07mbh_09_u:051.003": "vaiśaṃpāyana uvāca",
    "GE07mbh_09_u:051.003a": "ṛṣir āsīn mahāvīryaḥ kuṇir gārgyo mahāyaśāḥ",
    "GE07mbh_09_u:051.003c": "sa taptvā vipulaṃ rājaṃs tapo vai tapatāṃ varaḥ",
    "GE07mbh_09_u:051.003e": "mānasīṃ sa sutāṃ subhrūṃ samutpāditavān vibhuḥ",
    "GE07mbh_09_u:051.004a": "tāṃ ca dṛṣṭvā bhṛśaṃ prītaḥ kuṇir gārgyo mahāyaśāḥ",
    "GE07mbh_09_u:051.004c": "jagāma tridivaṃ rājan saṃtyajyeha kalevaram",
    "GE07mbh_09_u:051.005a": "subhrūḥ sā hy atha kalyāṇī puṇḍarīkanibhekṣaṇā",
    "GE07mbh_09_u:051.005c": "mahatā tapasogreṇa kṛtvāśramam aninditā",
    "GE07mbh_09_u:051.006a": "upavāsaiḥ pūjayantī pitṝn devāṃś ca sā purā",
    "GE07mbh_09_u:051.006c": "tasyās tu tapasogreṇa mahān kālo 'tyagān nṛpa",
    "GE07mbh_09_u:051.007a": "sā pitrā dīyamānāpi bhartre naicchad aninditā",
    "GE07mbh_09_u:051.007c": "ātmanaḥ sadṛśaṃ sā tu bhartāraṃ nānvapaśyata",
    "GE07mbh_09_u:051.008a": "tataḥ sā tapasogreṇa pīḍayitvātmanas tanum",
    "GE07mbh_09_u:051.008c": "pitṛdevārcanaratā babhūva vijane vane",
    "GE07mbh_09_u:051.009a": "sātmānaṃ manyamānāpi kṛtakṛtyaṃ śramānvitā",
    "GE07mbh_09_u:051.009b-0297_01": "jagāma vṛddhabhāvaṃ ca kaumārabrahmacāriṇī",
    "GE07mbh_09_u:051.009c": "vārddhakena ca rājendra tapasā caiva karśitā",
    "GE07mbh_09_u:051.010a": "sā nāśakad yadā gantuṃ padāt padam api svayam",
    "GE07mbh_09_u:051.010c": "cakāra gamane buddhiṃ paralokāya vai tadā",
    "GE07mbh_09_u:051.011a": "moktukāmāṃ tu tāṃ dṛṣṭvā śarīraṃ nārado 'bravīt",
    "GE07mbh_09_u:051.011c": "asaṃskṛtāyāḥ kanyāyāḥ kuto lokās tavānaghe",
    "GE07mbh_09_u:051.012a": "evaṃ hi śrutam asmābhir devaloke mahāvrate",
    "GE07mbh_09_u:051.012c": "tapaḥ paramakaṃ prāptaṃ na tu lokās tvayā jitāḥ",
    "GE07mbh_09_u:051.013a": "tan nāradavacaḥ śrutvā sābravīd ṛṣisaṃsadi",
    "GE07mbh_09_u:051.013c": "tapaso 'rdhaṃ prayacchāmi pāṇigrāhasya sattamāḥ",
    "GE07mbh_09_u:051.014a": "ity ukte cāsyā jagrāha pāṇiṃ gālavasaṃbhavaḥ",
    "GE07mbh_09_u:051.014c": "ṛṣiḥ prāk śṛṅgavān nāma samayaṃ cedam abravīt",
    "GE07mbh_09_u:051.015a": "samayena tavādyāhaṃ pāṇiṃ sprakṣyāmi śobhane",
    "GE07mbh_09_u:051.015c": "yady ekarātraṃ vastavyaṃ tvayā saha mayeti ha",
    "GE07mbh_09_u:051.016a": "tatheti sā pratiśrutya tasmai pāṇiṃ dadau tadā",
    "GE07mbh_09_u:051.016b-0298_01": "yathādṛṣṭena vidhinā hutvā cāgniṃ vidhānataḥ",
    "GE07mbh_09_u:051.016c": "cakre ca pāṇigrahaṇaṃ tasyodvāhaṃ ca gālaviḥ",
    "GE07mbh_09_u:051.017a": "sā rātrāv abhavad rājaṃs taruṇī devavarṇinī",
    "GE07mbh_09_u:051.017c": "divyābharaṇavastrā ca divyasraganulepanā",
    "GE07mbh_09_u:051.018a": "tāṃ dṛṣṭvā gālaviḥ prīto dīpayantīm ivātmanā",
    "GE07mbh_09_u:051.018c": "uvāsa ca kṣapām ekāṃ prabhāte sābravīc ca tam",
    "GE07mbh_09_u:051.019a": "yas tvayā samayo vipra kṛto me tapatāṃ vara",
    "GE07mbh_09_u:051.019c": "tenoṣitāsmi bhadraṃ te svasti te 'stu vrajāmy aham",
    "GE07mbh_09_u:051.020a": "sānujñātābravīd bhūyo yo 'smiṃs tīrthe samāhitaḥ",
    "GE07mbh_09_u:051.020c": "vatsyate rajanīm ekāṃ tarpayitvā divaukasaḥ",
    "GE07mbh_09_u:051.021a": "catvāriṃśatam aṣṭau ca dve cāṣṭau samyag ācaret",
    "GE07mbh_09_u:051.021c": "yo brahmacaryaṃ varṣāṇi phalaṃ tasya labheta saḥ",
    "GE07mbh_09_u:051.021e": "evam uktvā tataḥ sādhvī dehaṃ tyaktvā divaṃ gatā",
    "GE07mbh_09_u:051.022a": "ṛṣir apy abhavad dīnas tasyā rūpaṃ vicintayan",
    "GE07mbh_09_u:051.022c": "samayena tapo 'rdhaṃ ca kṛcchrāt pratigṛhītavān",
    "GE07mbh_09_u:051.023a": "sādhayitvā tadātmānaṃ tasyāḥ sa gatim anvayāt",
    "GE07mbh_09_u:051.023c": "duḥkhito bharataśreṣṭha tasyā rūpabalātkṛtaḥ",
    "GE07mbh_09_u:051.023e": "etat te vṛddhakanyāyā vyākhyātaṃ caritaṃ mahat",
    "GE07mbh_09_u:051.023f-0299_01": "tathaiva brahmacaryaṃ ca svargasya ca gatiḥ śubhā",
    "GE07mbh_09_u:051.024a": "tatrasthaś cāpi śuśrāva hataṃ śalyaṃ halāyudhaḥ",
    "GE07mbh_09_u:051.024c": "tatrāpi dattvā dānāni dvijātibhyaḥ paraṃtapa",
    "GE07mbh_09_u:051.024e": "śuśoca śalyaṃ saṃgrāme nihataṃ pāṇḍavais tadā",
    "GE07mbh_09_u:051.025a": "samantapañcakadvārāt tato niṣkramya mādhavaḥ",
    "GE07mbh_09_u:051.025c": "papraccharṣigaṇān rāmaḥ kurukṣetrasya yat phalam",
    "GE07mbh_09_u:051.026a": "te pṛṣṭā yadusiṃhena kurukṣetraphalaṃ vibho",
    "GE07mbh_09_u:051.026c": "samācakhyur mahātmānas tasmai sarvaṃ yathātatham",
    "GE07mbh_09_u:052.001": "ṛṣaya ūcuḥ",
    "GE07mbh_09_u:052.001a": "prajāpater uttaravedir ucyate; sanātanā rāma samantapañcakam",
    "GE07mbh_09_u:052.001c": "samījire yatra purā divaukaso; vareṇa satreṇa mahāvarapradāḥ",
    "GE07mbh_09_u:052.002a": "purā ca rājarṣivareṇa dhīmatā; bahūni varṣāṇy amitena tejasā",
    "GE07mbh_09_u:052.002c": "prakṛṣṭam etat kuruṇā mahātmanā; tataḥ kurukṣetram itīha paprathe",
    "GE07mbh_09_u:052.003": "rāma uvāca",
    "GE07mbh_09_u:052.003a": "kimarthaṃ kuruṇā kṛṣṭaṃ kṣetram etan mahātmanā",
    "GE07mbh_09_u:052.003c": "etad icchāmy ahaṃ śrotuṃ kathyamānaṃ tapodhanāḥ",
    "GE07mbh_09_u:052.004": "ṛṣaya ūcuḥ",
    "GE07mbh_09_u:052.004a": "purā kila kuruṃ rāma kṛṣantaṃ satatotthitam",
    "GE07mbh_09_u:052.004c": "abhyetya śakras tridivāt paryapṛcchata kāraṇam",
    "GE07mbh_09_u:052.005a": "kim idaṃ vartate rājan prayatnena pareṇa ca",
    "GE07mbh_09_u:052.005c": "rājarṣe kim abhipretaṃ yeneyaṃ kṛṣyate kṣitiḥ",
    "GE07mbh_09_u:052.006": "kurur uvāca",
    "GE07mbh_09_u:052.006a": "iha ye puruṣāḥ kṣetre mariṣyanti śatakrato",
    "GE07mbh_09_u:052.006c": "te gamiṣyanti sukṛtāṃl lokān pāpavivarjitān",
    "GE07mbh_09_u:052.007a": "avahasya tataḥ śakro jagāma tridivaṃ prabhuḥ",
    "GE07mbh_09_u:052.007c": "rājarṣir apy anirviṇṇaḥ karṣaty eva vasuṃdharām",
    "GE07mbh_09_u:052.008a": "āgamyāgamya caivainaṃ bhūyo bhūyo 'vahasya ca",
    "GE07mbh_09_u:052.008c": "śatakratur anirviṇṇaṃ pṛṣṭvā pṛṣṭvā jagāma ha",
    "GE07mbh_09_u:052.009a": "yadā tu tapasogreṇa cakarṣa vasudhāṃ nṛpaḥ",
    "GE07mbh_09_u:052.009c": "tataḥ śakro 'bravīd devān rājarṣer yac cikīrṣitam",
    "GE07mbh_09_u:052.010a": "tac chrutvā cābruvan devāḥ sahasrākṣam idaṃ vacaḥ",
    "GE07mbh_09_u:052.010c": "vareṇa cchandyatāṃ śakra rājarṣir yadi śakyate",
    "GE07mbh_09_u:052.011a": "yadi hy atra pramītā vai svargaṃ gacchanti mānavāḥ",
    "GE07mbh_09_u:052.011c": "asmān aniṣṭvā kratubhir bhāgo no na bhaviṣyati",
    "GE07mbh_09_u:052.012a": "āgamya ca tataḥ śakras tadā rājarṣim abravīt",
    "GE07mbh_09_u:052.012c": "alaṃ khedena bhavataḥ kriyatāṃ vacanaṃ mama",
    "GE07mbh_09_u:052.013a": "mānavā ye nirāhārā dehaṃ tyakṣyanty atandritāḥ",
    "GE07mbh_09_u:052.013c": "yudhi vā nihatāḥ samyag api tiryaggatā nṛpa",
    "GE07mbh_09_u:052.014a": "te svargabhājo rājendra bhavantv iti mahāmate",
    "GE07mbh_09_u:052.014c": "tathāstv iti tato rājā kuruḥ śakram uvāca ha",
    "GE07mbh_09_u:052.015a": "tatas tam abhyanujñāpya",
    "GE07mbh_09_u:052.015c": "jagāma tridivaṃ bhūyaḥ kṣipraṃ balaniṣūdanaḥ",
    "GE07mbh_09_u:052.016a": "evam etad yaduśreṣṭha kṛṣṭaṃ rājarṣiṇā purā",
    "GE07mbh_09_u:052.016c": "śakreṇa cāpy anujñātaṃ puṇyaṃ prāṇān vimuñcatām",
    "GE07mbh_09_u:052.016d-0300_01": "brahmādyaiś ca suraśreṣṭhaiḥ puṇyai rājarṣibhis tathā",
    "GE07mbh_09_u:052.016d-0301_01": "nātaḥ parataraṃ puṇyaṃ bhūmeḥ sthānaṃ bhaviṣyati",
    "GE07mbh_09_u:052.016d-0301_02": "iha tapsyanti ye ke cit tapaḥ paramakaṃ narāḥ",
    "GE07mbh_09_u:052.016d-0301_03": "dehatyāgena te sarve yāsyanti brahmaṇaḥ kṣayam",
    "GE07mbh_09_u:052.016d-0301_04": "ye punaḥ puṇyabhājo vai dānaṃ dāsyanti mānavāḥ",
    "GE07mbh_09_u:052.016d-0301_05": "teṣāṃ sahasraguṇitaṃ bhaviṣyaty acireṇa vai",
    "GE07mbh_09_u:052.016d-0301_06": "ye ceha nityaṃ manujā nivatsyanti śubhaiṣiṇaḥ",
    "GE07mbh_09_u:052.016d-0301_07": "yamasya viṣayaṃ te tu na drakṣyanti kadā cana",
    "GE07mbh_09_u:052.016d-0301_08": "yakṣyanti ye ca kratubhir mahadbhir manujeśvarāḥ",
    "GE07mbh_09_u:052.016d-0301_09": "teṣāṃ triviṣṭape vāso yāvad bhūmir dhariṣyati",
    "GE07mbh_09_u:052.017a": "api cātra svayaṃ śakro jagau gāthāṃ surādhipaḥ",
    "GE07mbh_09_u:052.017c": "kurukṣetre nibaddhāṃ vai tāṃ śṛṇuṣva halāyudha",
    "GE07mbh_09_u:052.018a": "pāṃsavo 'pi kurukṣetrād vāyunā samudīritāḥ",
    "GE07mbh_09_u:052.018c": "api duṣkṛtakarmāṇaṃ nayanti paramāṃ gatim",
    "GE07mbh_09_u:052.018d-0302_01": "kurukṣetraṃ gamiṣyāmi kurukṣetre vasāmy aham",
    "GE07mbh_09_u:052.018d-0302_02": "ity evaṃ niścito bhūtvā tenaiva svargam eṣyati",
    "GE07mbh_09_u:052.018d-0302_03": "kurukṣetraṃ gamiṣyāmi kurukṣetre vasāmy aham",
    "GE07mbh_09_u:052.018d-0302_04": "tathā sthānaṃ ca maunaṃ ca vīrāsanam upāsmahe",
    "GE07mbh_09_u:052.018d-0302_05": "evaṃ pralapamāno 'pi cintayaṃś ca muhur muhuḥ",
    "GE07mbh_09_u:052.018d-0302_06": "dūrastho yadi vā tiṣṭhaṃl labhet svargaṃ viniścitaḥ",
    "GE07mbh_09_u:052.019a": "surarṣabhā brāhmaṇasattamāś ca; tathā nṛgādyā naradevamukhyāḥ",
    "GE07mbh_09_u:052.019c": "iṣṭvā mahārhaiḥ kratubhir nṛsiṃha; saṃnyasya dehān sugatiṃ prapannāḥ",
    "GE07mbh_09_u:052.020a": "tarantukārantukayor yad antaraṃ; rāmahradānāṃ ca macakrukasya",
    "GE07mbh_09_u:052.020c": "etat kurukṣetrasamantapañcakaṃ; prajāpater uttaravedir ucyate",
    "GE07mbh_09_u:052.021a": "śivaṃ mahat puṇyam idaṃ divaukasāṃ; susaṃmataṃ svargaguṇaiḥ samanvitam",
    "GE07mbh_09_u:052.021c": "ataś ca sarve 'pi vasuṃdharādhipā; hatā gamiṣyanti mahātmanāṃ gatim",
    "GE07mbh_09_u:052.021d-0303_01": "ity uvāca svayaṃ śakraḥ saha brahmādibhis tathā",
    "GE07mbh_09_u:052.021d-0303_02": "tac cānumoditaṃ sarvaṃ brahmaviṣṇumaheśvaraiḥ",
    "GE07mbh_09_u:053.001": "vaiśaṃpāyana uvāca",
    "GE07mbh_09_u:053.001a": "kurukṣetraṃ tato dṛṣṭvā dattvā dāyāṃś ca sātvataḥ",
    "GE07mbh_09_u:053.001c": "āśramaṃ sumahad divyam agamaj janamejaya",
    "GE07mbh_09_u:053.002a": "madhūkāmravanopetaṃ plakṣanyagrodhasaṃkulam",
    "GE07mbh_09_u:053.002c": "ciribilvayutaṃ puṇyaṃ panasārjunasaṃkulam",
    "GE07mbh_09_u:053.003a": "taṃ dṛṣṭvā yādavaśreṣṭhaḥ pravaraṃ puṇyalakṣaṇam",
    "GE07mbh_09_u:053.003c": "papraccha tān ṛṣīn sarvān kasyāśramavaras tv ayam",
    "GE07mbh_09_u:053.004a": "te tu sarve mahātmānam ūcū rājan halāyudham",
    "GE07mbh_09_u:053.004c": "śṛṇu vistarato rāma yasyāyaṃ pūrvam āśramaḥ",
    "GE07mbh_09_u:053.005a": "atra viṣṇuḥ purā devas taptavāṃs tapa uttamam",
    "GE07mbh_09_u:053.005c": "atrāsya vidhivad yajñāḥ sarve vṛttāḥ sanātanāḥ",
    "GE07mbh_09_u:053.006a": "atraiva brāhmaṇī siddhā kaumārabrahmacāriṇī",
    "GE07mbh_09_u:053.006c": "yogayuktā divaṃ yātā tapaḥsiddhā tapasvinī",
    "GE07mbh_09_u:053.007a": "babhūva śrīmatī rājañ śāṇḍilyasya mahātmanaḥ",
    "GE07mbh_09_u:053.007c": "sutā dhṛtavratā sādhvī niyatā brahmacāriṇī",
    "GE07mbh_09_u:053.007d-0304_01": "sā tu taptvā tapo ghoraṃ duścaraṃ strījanena ha",
    "GE07mbh_09_u:053.008a": "sā tu prāpya paraṃ yogaṃ gatā svargam anuttamam",
    "GE07mbh_09_u:053.008c": "bhuktvāśrame 'śvamedhasya phalaṃ phalavatāṃ śubhā",
    "GE07mbh_09_u:053.008e": "gatā svargaṃ mahābhāgā pūjitā niyatātmabhiḥ",
    "GE07mbh_09_u:053.009a": "abhigamyāśramaṃ puṇyaṃ dṛṣṭvā ca yadupuṃgavaḥ",
    "GE07mbh_09_u:053.009b-0305_01": "śrutvā ṛṣīṇāṃ vacanam āśramaṃ taṃ jagāma ha",
    "GE07mbh_09_u:053.009b-0306_01": "ṛṣīṇāṃ vacanaṃ śrutvā jagāmāśramam uttamam",
    "GE07mbh_09_u:053.009b-0307_01": "tasyāśrame 'śvamedhasya phaḷam āpnoti mānavaḥ",
    "GE07mbh_09_u:053.009c": "ṛṣīṃs tān abhivādyātha pārśve himavato 'cyutaḥ",
    "GE07mbh_09_u:053.009e": "skandhāvārāṇi sarvāṇi nivartyāruruhe 'calam",
    "GE07mbh_09_u:053.010a": "nātidūraṃ tato gatvā nagaṃ tāladhvajo balī",
    "GE07mbh_09_u:053.010c": "puṇyaṃ tīrthavaraṃ dṛṣṭvā vismayaṃ paramaṃ gataḥ",
    "GE07mbh_09_u:053.011a": "prabhavaṃ ca sarasvatyāḥ plakṣaprasravaṇaṃ balaḥ",
    "GE07mbh_09_u:053.011c": "saṃprāptaḥ kārapacanaṃ tīrthapravaram uttamam",
    "GE07mbh_09_u:053.012a": "halāyudhas tatra cāpi dattvā dānaṃ mahābalaḥ",
    "GE07mbh_09_u:053.012c": "āplutaḥ salile śīte tasmāc cāpi jagāma ha",
    "GE07mbh_09_u:053.012e": "āśramaṃ paramaprīto mitrasya varuṇasya ca",
    "GE07mbh_09_u:053.012f-0308_01": "āplutaḥ salile puṇye suśīte vimale śucau",
    "GE07mbh_09_u:053.012f-0308_02": "saṃtarpayām āsa pitṝn devāṃś ca raṇadurmadaḥ",
    "GE07mbh_09_u:053.012f-0308_03": "tatroṣyaikāṃ tu rajanīṃ yatibhir brāhmaṇaiḥ saha",
    "GE07mbh_09_u:053.012f-0308_04": "mitrāvaruṇayoḥ puṇyaṃ jagāmāśramam acyutaḥ",
    "GE07mbh_09_u:053.013a": "indro 'gnir aryamā caiva yatra prāk prītim āpnuvan",
    "GE07mbh_09_u:053.013c": "taṃ deśaṃ kārapacanād yamunāyāṃ jagāma ha",
    "GE07mbh_09_u:053.014a": "snātvā tatrāpi dharmātmā parāṃ tuṣṭim avāpya ca",
    "GE07mbh_09_u:053.014c": "ṛṣibhiś caiva siddhaiś ca sahito vai mahābalaḥ",
    "GE07mbh_09_u:053.014e": "upaviṣṭaḥ kathāḥ śubhrāḥ śuśrāva yadupuṃgavaḥ",
    "GE07mbh_09_u:053.015a": "tathā tu tiṣṭhatāṃ teṣāṃ nārado bhagavān ṛṣiḥ",
    "GE07mbh_09_u:053.015c": "ājagāmātha taṃ deśaṃ yatra rāmo vyavasthitaḥ",
    "GE07mbh_09_u:053.015d-0309_01": "tatra saṃtiṣṭhataś cātha rāmasyāpratimadyuteḥ",
    "GE07mbh_09_u:053.015d-0309_02": "ājagāma mahātejā nārado bhagavān ṛṣiḥ",
    "GE07mbh_09_u:053.016a": "jaṭāmaṇḍalasaṃvītaḥ svarṇacīrī mahātapāḥ",
    "GE07mbh_09_u:053.016c": "hemadaṇḍadharo rājan kamaṇḍaludharas tathā",
    "GE07mbh_09_u:053.017a": "kacchapīṃ sukhaśabdāṃ tāṃ gṛhya vīṇāṃ manoramām",
    "GE07mbh_09_u:053.017c": "nṛtye gīte ca kuśalo devabrāhmaṇapūjitaḥ",
    "GE07mbh_09_u:053.018a": "prakartā kalahānāṃ ca nityaṃ ca kalahapriyaḥ",
    "GE07mbh_09_u:053.018c": "taṃ deśam agamad yatra śrīmān rāmo vyavasthitaḥ",
    "GE07mbh_09_u:053.019a": "pratyutthāya tu te sarve pūjayitvā yatavratam",
    "GE07mbh_09_u:053.019c": "devarṣiṃ paryapṛcchanta yathāvṛttaṃ kurūn prati",
    "GE07mbh_09_u:053.020a": "tato 'syākathayad rājan nāradaḥ sarvadharmavit",
    "GE07mbh_09_u:053.020c": "sarvam eva yathāvṛttam atītaṃ kurusaṃkṣayam",
    "GE07mbh_09_u:053.021a": "tato 'bravīd rauhiṇeyo nāradaṃ dīnayā girā",
    "GE07mbh_09_u:053.021c": "kim avasthaṃ tu tat kṣatraṃ ye ca tatrābhavan nṛpāḥ",
    "GE07mbh_09_u:053.022a": "śrutam etan mayā pūrvaṃ sarvam eva tapodhana",
    "GE07mbh_09_u:053.022c": "vistaraśravaṇe jātaṃ kautūhalam atīva me",
    "GE07mbh_09_u:053.023": "nārada uvāca",
    "GE07mbh_09_u:053.023a": "pūrvam eva hato bhīṣmo droṇaḥ sindhupatis tathā",
    "GE07mbh_09_u:053.023c": "hato vaikartanaḥ karṇaḥ putrāś cāsya mahārathāḥ",
    "GE07mbh_09_u:053.024a": "bhūriśravā rauhiṇeya madrarājaś ca vīryavān",
    "GE07mbh_09_u:053.024c": "ete cānye ca bahavas tatra tatra mahābalāḥ",
    "GE07mbh_09_u:053.025a": "priyān prāṇān parityajya priyārthaṃ kauravasya vai",
    "GE07mbh_09_u:053.025c": "rājāno rājaputrāś ca samareṣv anivartinaḥ",
    "GE07mbh_09_u:053.025d-0310_01": "nihatāḥ pāṇḍavaiḥ sarve gatāḥ svargagatiṃ prati",
    "GE07mbh_09_u:053.026a": "ahatāṃs tu mahābāho śṛṇu me tatra mādhava",
    "GE07mbh_09_u:053.026c": "dhārtarāṣṭrabale śeṣāḥ kṛpo bhojaś ca vīryavān",
    "GE07mbh_09_u:053.026e": "aśvatthāmā ca vikrānto bhagnasainyā diśo gatāḥ",
    "GE07mbh_09_u:053.026f-0311_01": "**** **** trayaḥ samitimardanāḥ",
    "GE07mbh_09_u:053.026f-0311_02": "kṛpaś ca kṛtavarmā ca droṇaputraś ca vīryavān",
    "GE07mbh_09_u:053.026f-0311_03": "te 'pi vai vidrutā rāma diśo daśa bhayāt tadā",
    "GE07mbh_09_u:053.027a": "duryodhano hate sainye pradruteṣu kṛpādiṣu",
    "GE07mbh_09_u:053.027c": "hradaṃ dvaipāyanaṃ nāma viveśa bhṛśaduḥkhitaḥ",
    "GE07mbh_09_u:053.028a": "śayānaṃ dhārtarāṣṭraṃ tu stambhite salile tadā",
    "GE07mbh_09_u:053.028c": "pāṇḍavāḥ saha kṛṣṇena vāgbhir ugrābhir ārdayan",
    "GE07mbh_09_u:053.029a": "sa tudyamāno balavān vāgbhī rāma samantataḥ",
    "GE07mbh_09_u:053.029c": "utthitaḥ prāg ghradād vīraḥ pragṛhya mahatīṃ gadām",
    "GE07mbh_09_u:053.030a": "sa cāpy upagato yuddhaṃ bhīmena saha sāṃpratam",
    "GE07mbh_09_u:053.030c": "bhaviṣyati ca tat sadyas tayo rāma sudāruṇam",
    "GE07mbh_09_u:053.031a": "yadi kautūhalaṃ te 'sti vraja mādhava mā ciram",
    "GE07mbh_09_u:053.031c": "paśya yuddhaṃ mahāghoraṃ śiṣyayor yadi manyase",
    "GE07mbh_09_u:053.031c-0312_01": "**** **** adya rāmāhave dvayoḥ",
    "GE07mbh_09_u:053.031c-0312_02": "bhīmakauravayor vīra",
    "GE07mbh_09_u:053.032": "vaiśaṃpāyana uvāca",
    "GE07mbh_09_u:053.032a": "nāradasya vacaḥ śrutvā tān abhyarcya dvijarṣabhān",
    "GE07mbh_09_u:053.032c": "sarvān visarjayām āsa ye tenābhyāgatāḥ saha",
    "GE07mbh_09_u:053.032e": "gamyatāṃ dvārakāṃ ceti so 'nvaśād anuyāyinaḥ",
    "GE07mbh_09_u:053.033a": "so 'vatīryācalaśreṣṭhāt plakṣaprasravaṇāc chubhāt",
    "GE07mbh_09_u:053.033c": "tataḥ prītamanā rāmaḥ śrutvā tīrthaphalaṃ mahat",
    "GE07mbh_09_u:053.033e": "viprāṇāṃ saṃnidhau ślokam agāyad idam acyutaḥ",
    "GE07mbh_09_u:053.034a": "sarasvatīvāsasamā kuto ratiḥ; sarasvatīvāsasamāḥ kuto guṇāḥ",
    "GE07mbh_09_u:053.034c": "sarasvatīṃ prāpya divaṃ gatā janāḥ; sadā smariṣyanti nadīṃ sarasvatīm",
    "GE07mbh_09_u:053.035a": "sarasvatī sarvanadīṣu puṇyā; sarasvatī lokasukhāvahā sadā",
    "GE07mbh_09_u:053.035c": "sarasvatīṃ prāpya janāḥ suduṣkṛtāḥ; sadā na śocanti paratra ceha ca",
    "GE07mbh_09_u:053.036a": "tato muhur muhuḥ prītyā prekṣamāṇaḥ sarasvatīm",
    "GE07mbh_09_u:053.036c": "hayair yuktaṃ rathaṃ śubhram ātiṣṭhata paraṃtapaḥ",
    "GE07mbh_09_u:053.037a": "sa śīghragāminā tena rathena yadupuṃgavaḥ",
    "GE07mbh_09_u:053.037c": "didṛkṣur abhisaṃprāptaḥ śiṣyayuddham upasthitam",
    "GE07mbh_09_u:054.001": "vaiśaṃpāyana uvāca",
    "GE07mbh_09_u:054.001a": "evaṃ tad abhavad yuddhaṃ tumulaṃ janamejaya",
    "GE07mbh_09_u:054.001c": "yatra duḥkhānvito rājā dhṛtarāṣṭro 'bravīd idam",
    "GE07mbh_09_u:054.002a": "rāmaṃ saṃnihitaṃ dṛṣṭvā gadāyuddha upasthite",
    "GE07mbh_09_u:054.002c": "mama putraḥ kathaṃ bhīmaṃ pratyayudhyata saṃjaya",
    "GE07mbh_09_u:054.003": "saṃjaya uvāca",
    "GE07mbh_09_u:054.003a": "rāmasāṃnidhyam āsādya putro duryodhanas tava",
    "GE07mbh_09_u:054.003c": "yuddhakāmo mahābāhuḥ samahṛṣyata vīryavān",
    "GE07mbh_09_u:054.004a": "dṛṣṭvā lāṅgalinaṃ rājā pratyutthāya ca bhārata",
    "GE07mbh_09_u:054.004c": "prītyā paramayā yukto yudhiṣṭhiram athābravīt",
    "GE07mbh_09_u:054.004c-0313_01": "**** **** samabhyarcya yathāvidhi",
    "GE07mbh_09_u:054.004c-0313_02": "āsanaṃ ca dadau tasmai paryapṛcchad anāmayam",
    "GE07mbh_09_u:054.004c-0313_03": "tato yudhiṣṭhiraṃ rāmo vākyam etad uvāca ha",
    "GE07mbh_09_u:054.004c-0313_04": "madhuraṃ dharmasaṃyuktaṃ śūrāṇāṃ hitam eva ca",
    "GE07mbh_09_u:054.004c-0313_05": "mayā śrutaṃ kathayatām ṛṣīṇāṃ rājasattama",
    "GE07mbh_09_u:054.004c-0313_06": "kurukṣetraṃ paraṃ puṇyaṃ pāvanaṃ svargyam eva ca",
    "GE07mbh_09_u:054.004c-0313_07": "daivatair ṛṣibhir juṣṭaṃ brāhmaṇaiś ca mahātmabhiḥ",
    "GE07mbh_09_u:054.004c-0313_08": "tatra vai yotsyamānā ye dehaṃ tyakṣyanti mānavāḥ",
    "GE07mbh_09_u:054.004c-0313_09": "teṣāṃ svarge dhruvo vāsaḥ śakreṇa saha māriṣa",
    "GE07mbh_09_u:054.005a": "samantapañcakaṃ kṣipram ito yāma viśāṃ pate",
    "GE07mbh_09_u:054.005c": "prathitottaravedī sā devaloke prajāpateḥ",
    "GE07mbh_09_u:054.006a": "tasmin mahāpuṇyatame trailokyasya sanātane",
    "GE07mbh_09_u:054.006c": "saṃgrāme nidhanaṃ prāpya dhruvaṃ svargo bhaviṣyati",
    "GE07mbh_09_u:054.007a": "tathety uktvā mahārāja kuntīputro yudhiṣṭhiraḥ",
    "GE07mbh_09_u:054.007c": "samantapañcakaṃ vīraḥ prāyād abhimukhaḥ prabhuḥ",
    "GE07mbh_09_u:054.008a": "tato duryodhano rājā pragṛhya mahatīṃ gadām",
    "GE07mbh_09_u:054.008c": "padbhyām amarṣād dyutimān agacchat pāṇḍavaiḥ saha",
    "GE07mbh_09_u:054.009a": "tathā yāntaṃ gadāhastaṃ varmaṇā cāpi daṃśitam",
    "GE07mbh_09_u:054.009c": "antarikṣagatā devāḥ sādhu sādhv ity apūjayan",
    "GE07mbh_09_u:054.009e": "vātikāś ca narā ye 'tra dṛṣṭvā te harṣam āgatāḥ",
    "GE07mbh_09_u:054.010a": "sa pāṇḍavaiḥ parivṛtaḥ kururājas tavātmajaḥ",
    "GE07mbh_09_u:054.010c": "mattasyeva gajendrasya gatim āsthāya so 'vrajat",
    "GE07mbh_09_u:054.011a": "tataḥ śaṅkhaninādena bherīṇāṃ ca mahāsvanaiḥ",
    "GE07mbh_09_u:054.011c": "siṃhanādaiś ca śūrāṇāṃ diśaḥ sarvāḥ prapūritāḥ",
    "GE07mbh_09_u:054.011d-0314_01": "tatas te tu kurukṣetraṃ prāptā naravarottamāḥ",
    "GE07mbh_09_u:054.012a": "pratīcyabhimukhaṃ deśaṃ yathoddiṣṭaṃ sutena te",
    "GE07mbh_09_u:054.012c": "gatvā ca taiḥ parikṣiptaṃ samantāt sarvatodiśam",
    "GE07mbh_09_u:054.013a": "dakṣiṇena sarasvatyāḥ svayanaṃ tīrtham uttamam",
    "GE07mbh_09_u:054.013c": "tasmin deśe tv aniriṇe tatra yuddham arocayan",
    "GE07mbh_09_u:054.014a": "tato bhīmo mahākoṭiṃ gadāṃ gṛhyātha varmabhṛt",
    "GE07mbh_09_u:054.014c": "bibhrad rūpaṃ mahārāja sadṛśaṃ hi garutmataḥ",
    "GE07mbh_09_u:054.015a": "avabaddhaśirastrāṇaḥ saṃkhye kāñcanavarmabhṛt",
    "GE07mbh_09_u:054.015c": "rarāja rājan putras te kāñcanaḥ śailarāḍ iva",
    "GE07mbh_09_u:054.016a": "varmabhyāṃ saṃvṛtau vīrau bhīmaduryodhanāv ubhau",
    "GE07mbh_09_u:054.016c": "saṃyuge ca prakāśete saṃrabdhāv iva kuñjarau",
    "GE07mbh_09_u:054.017a": "raṇamaṇḍalamadhyasthau bhrātarau tau nararṣabhau",
    "GE07mbh_09_u:054.017c": "aśobhetāṃ mahārāja candrasūryāv ivoditau",
    "GE07mbh_09_u:054.018a": "tāv anyonyaṃ nirīkṣetāṃ kruddhāv iva mahādvipau",
    "GE07mbh_09_u:054.018c": "dahantau locanai rājan parasparavadhaiṣiṇau",
    "GE07mbh_09_u:054.019a": "saṃprahṛṣṭamanā rājan gadām ādāya kauravaḥ",
    "GE07mbh_09_u:054.019c": "sṛkkiṇī saṃlihan rājan krodharaktekṣaṇaḥ śvasan",
    "GE07mbh_09_u:054.020a": "tato duryodhano rājā gadām ādāya vīryavān",
    "GE07mbh_09_u:054.020c": "bhīmasenam abhiprekṣya gajo gajam ivāhvayat",
    "GE07mbh_09_u:054.021a": "adrisāramayīṃ bhīmas tathaivādāya vīryavān",
    "GE07mbh_09_u:054.021c": "āhvayām āsa nṛpatiṃ siṃhaḥ siṃhaṃ yathā vane",
    "GE07mbh_09_u:054.022a": "tāv udyatagadāpāṇī duryodhanavṛkodarau",
    "GE07mbh_09_u:054.022c": "saṃyuge sma prakāśete girī saśikharāv iva",
    "GE07mbh_09_u:054.023a": "tāv ubhāv abhisaṃkruddhāv ubhau bhīmaparākramau",
    "GE07mbh_09_u:054.023c": "ubhau śiṣyau gadāyuddhe rauhiṇeyasya dhīmataḥ",
    "GE07mbh_09_u:054.024a": "ubhau sadṛśakarmāṇau yamavāsavayor iva",
    "GE07mbh_09_u:054.024c": "tathā sadṛśakarmāṇau varuṇasya mahābalau",
    "GE07mbh_09_u:054.025a": "vāsudevasya rāmasya tathā vaiśravaṇasya ca",
    "GE07mbh_09_u:054.025c": "sadṛśau tau mahārāja madhukaiṭabhayor yudhi",
    "GE07mbh_09_u:054.026a": "ubhau sadṛśakarmāṇau raṇe sundopasundayoḥ",
    "GE07mbh_09_u:054.026b-0315_01": "rāmarāvaṇayoś caiva vālisugrīvayos tathā",
    "GE07mbh_09_u:054.026c": "tathaiva kālasya samau mṛtyoś caiva paraṃtapau",
    "GE07mbh_09_u:054.027a": "anyonyam abhidhāvantau mattāv iva mahādvipau",
    "GE07mbh_09_u:054.027c": "vāśitāsaṃgame dṛptau śaradīva madotkaṭau",
    "GE07mbh_09_u:054.028a": "mattāv iva jigīṣantau mātaṅgau bharatarṣabhau",
    "GE07mbh_09_u:054.028c": "ubhau krodhaviṣaṃ dīptaṃ vamantāv uragāv iva",
    "GE07mbh_09_u:054.029a": "anyonyam abhisaṃrabdhau prekṣamāṇāv ariṃdamau",
    "GE07mbh_09_u:054.029c": "ubhau bharataśārdūlau vikrameṇa samanvitau",
    "GE07mbh_09_u:054.030a": "siṃhāv iva durādharṣau gadāyuddhe paraṃtapau",
    "GE07mbh_09_u:054.030c": "nakhadaṃṣṭrāyudhau vīrau vyāghrāv iva durutsahau",
    "GE07mbh_09_u:054.031a": "prajāsaṃharaṇe kṣubdhau samudrāv iva dustarau",
    "GE07mbh_09_u:054.031c": "lohitāṅgāv iva kruddhau pratapantau mahārathau",
    "GE07mbh_09_u:054.031d-0316_01": "pūrvapaścimajau meghau vāyunā kṣubhitau yathā",
    "GE07mbh_09_u:054.031d-0316_02": "garjamānau suviṣamaṃ kṣarantau prāvṛṣīva hi",
    "GE07mbh_09_u:054.032a": "raśmimantau mahātmānau dīptimantau mahābalau",
    "GE07mbh_09_u:054.032c": "dadṛśāte kuruśreṣṭhau kālasūryāv ivoditau",
    "GE07mbh_09_u:054.033a": "vyāghrāv iva susaṃrabdhau garjantāv iva toyadau",
    "GE07mbh_09_u:054.033c": "jahṛṣāte mahābāhū siṃhau kesariṇāv iva",
    "GE07mbh_09_u:054.034a": "gajāv iva susaṃrabdhau jvalitāv iva pāvakau",
    "GE07mbh_09_u:054.034c": "dadṛśus tau mahātmānau saśṛṅgāv iva parvatau",
    "GE07mbh_09_u:054.035a": "roṣāt prasphuramāṇoṣṭhau nirīkṣantau parasparam",
    "GE07mbh_09_u:054.035c": "tau sametau mahātmānau gadāhastau narottamau",
    "GE07mbh_09_u:054.036a": "ubhau paramasaṃhṛṣṭāv ubhau paramasaṃmatau",
    "GE07mbh_09_u:054.036c": "sadaśvāv iva heṣantau bṛṃhantāv iva kuñjarau",
    "GE07mbh_09_u:054.037a": "vṛṣabhāv iva garjantau duryodhanavṛkodarau",
    "GE07mbh_09_u:054.037c": "daityāv iva balonmattau rejatus tau narottamau",
    "GE07mbh_09_u:054.038a": "tato duryodhano rājann idam āha yudhiṣṭhiram",
    "GE07mbh_09_u:054.038b-0317_01": "bhrātṛbhiḥ sahitaṃ caiva kṛṣṇena ca mahātmanā",
    "GE07mbh_09_u:054.038b-0317_02": "rāmeṇāmitavīryeṇa vākyaṃ śauṇḍīryasaṃmatam",
    "GE07mbh_09_u:054.038c": "sṛñjayaiḥ saha tiṣṭhantaṃ tapantam iva bhāskaram",
    "GE07mbh_09_u:054.038d-0318_01": "kekayaiḥ sṛñjayair guptaṃ pāñcālaiś ca mahātmabhiḥ",
    "GE07mbh_09_u:054.039a": "idaṃ vyavasitaṃ yuddhaṃ mama bhīmasya cobhayoḥ",
    "GE07mbh_09_u:054.039c": "upopaviṣṭāḥ paśyadhvaṃ vimardaṃ nṛpasattamāḥ",
    "GE07mbh_09_u:054.039d-0319_01": "śrutvā duryodhanavacaḥ pratyapadyanta tat tathā",
    "GE07mbh_09_u:054.040a": "tataḥ samupaviṣṭaṃ tat sumahad rājamaṇḍalam",
    "GE07mbh_09_u:054.040c": "virājamānaṃ dadṛśe divīvādityamaṇḍalam",
    "GE07mbh_09_u:054.041a": "teṣāṃ madhye mahābāhuḥ śrīmān keśavapūrvajaḥ",
    "GE07mbh_09_u:054.041c": "upaviṣṭo mahārāja pūjyamānaḥ samantataḥ",
    "GE07mbh_09_u:054.042a": "śuśubhe rājamadhyastho nīlavāsāḥ sitaprabhaḥ",
    "GE07mbh_09_u:054.042c": "nakṣatrair iva saṃpūrṇo vṛto niśi niśākaraḥ",
    "GE07mbh_09_u:054.043a": "tau tathā tu mahārāja gadāhastau durāsadau",
    "GE07mbh_09_u:054.043c": "anyonyaṃ vāgbhir ugrābhis takṣamāṇau vyavasthitau",
    "GE07mbh_09_u:054.044a": "apriyāṇi tato 'nyonyam uktvā tau kurupuṃgavau",
    "GE07mbh_09_u:054.044c": "udīkṣantau sthitau vīrau vṛtraśakrāv ivāhave",
    "GE07mbh_09_u:055.001": "vaiśaṃpāyana uvāca",
    "GE07mbh_09_u:055.001a": "tato vāgyuddham abhavat tumulaṃ janamejaya",
    "GE07mbh_09_u:055.001a-0320_01": "**** **** tumulaṃ romaharṣaṇam",
    "GE07mbh_09_u:055.001a-0320_02": "krodhasaṃvardhanaṃ niṣṭhām (sic)",
    "GE07mbh_09_u:055.001c": "yatra duḥkhānvito rājā dhṛtarāṣṭro 'bravīd idam",
    "GE07mbh_09_u:055.002a": "dhig astu khalu mānuṣyaṃ yasya niṣṭheyam īdṛśī",
    "GE07mbh_09_u:055.002c": "ekādaśacamūbhartā yatra putro mamābhibhūḥ",
    "GE07mbh_09_u:055.003a": "ājñāpya sarvān nṛpatīn bhuktvā cemāṃ vasuṃdharām",
    "GE07mbh_09_u:055.003c": "gadām ādāya vegena padātiḥ prasthito raṇam",
    "GE07mbh_09_u:055.004a": "bhūtvā hi jagato nātho hy anātha iva me sutaḥ",
    "GE07mbh_09_u:055.004c": "gadām udyamya yo yāti kim anyad bhāgadheyataḥ",
    "GE07mbh_09_u:055.005a": "aho duḥkhaṃ mahat prāptaṃ putreṇa mama saṃjaya",
    "GE07mbh_09_u:055.005c": "evam uktvā sa duḥkhārto virarāma janādhipaḥ",
    "GE07mbh_09_u:055.006": "saṃjaya uvāca",
    "GE07mbh_09_u:055.006a": "sa meghaninado harṣād vinadann iva govṛṣaḥ",
    "GE07mbh_09_u:055.006c": "ājuhāva tataḥ pārthaṃ yuddhāya yudhi vīryavān",
    "GE07mbh_09_u:055.007a": "bhīmam āhvayamāne tu kururāje mahātmani",
    "GE07mbh_09_u:055.007b-0321_01": "ājuhāva tato bhīmo yuddhāya ca suyodhanam",
    "GE07mbh_09_u:055.007b-0321_02": "evam āhvayamāne tu bhīmasene mahātmani",
    "GE07mbh_09_u:055.007c": "prādurāsan sughorāṇi rūpāṇi vividhāny uta",
    "GE07mbh_09_u:055.008a": "vavur vātāḥ sanirghātāḥ pāṃsuvarṣaṃ papāta ca",
    "GE07mbh_09_u:055.008c": "babhūvuś ca diśaḥ sarvās timireṇa samāvṛtāḥ",
    "GE07mbh_09_u:055.009a": "mahāsvanāḥ sanirghātās tumulā romaharṣaṇāḥ",
    "GE07mbh_09_u:055.009c": "petus tatholkāḥ śataśaḥ sphoṭayantyo nabhastalam",
    "GE07mbh_09_u:055.010a": "rāhuś cāgrasad ādityam aparvaṇi viśāṃ pate",
    "GE07mbh_09_u:055.010c": "cakampe ca mahākampaṃ pṛthivī savanadrumā",
    "GE07mbh_09_u:055.011a": "rūkṣāś ca vātāḥ pravavur nīcaiḥ śarkaravarṣiṇaḥ",
    "GE07mbh_09_u:055.011c": "girīṇāṃ śikharāṇy eva nyapatanta mahītale",
    "GE07mbh_09_u:055.012a": "mṛgā bahuvidhākārāḥ saṃpatanti diśo daśa",
    "GE07mbh_09_u:055.012c": "dīptāḥ śivāś cāpy anadan ghorarūpāḥ sudāruṇāḥ",
    "GE07mbh_09_u:055.013a": "nirghātāś ca mahāghorā babhūvū romaharṣaṇāḥ",
    "GE07mbh_09_u:055.013c": "dīptāyāṃ diśi rājendra mṛgāś cāśubhavādinaḥ",
    "GE07mbh_09_u:055.014a": "udapānagatāś cāpo vyavardhanta samantataḥ",
    "GE07mbh_09_u:055.014c": "aśarīrā mahānādāḥ śrūyante sma tadā nṛpa",
    "GE07mbh_09_u:055.015a": "evamādīni dṛṣṭvātha nimittāni vṛkodaraḥ",
    "GE07mbh_09_u:055.015c": "uvāca bhrātaraṃ jyeṣṭhaṃ dharmarājaṃ yudhiṣṭhiram",
    "GE07mbh_09_u:055.016a": "naiṣa śakto raṇe jetuṃ mandātmā māṃ suyodhanaḥ",
    "GE07mbh_09_u:055.016c": "adya krodhaṃ vimokṣyāmi nigūḍhaṃ hṛdaye ciram",
    "GE07mbh_09_u:055.016e": "suyodhane kauravendre khāṇḍave pāvako yathā",
    "GE07mbh_09_u:055.017a": "śalyam adyoddhariṣyāmi tava pāṇḍava hṛcchayam",
    "GE07mbh_09_u:055.017c": "nihatya gadayā pāpam imaṃ kurukulādhamam",
    "GE07mbh_09_u:055.018a": "adya kīrtimayīṃ mālāṃ pratimokṣyāmy ahaṃ tvayi",
    "GE07mbh_09_u:055.018c": "hatvemaṃ pāpakarmāṇaṃ gadayā raṇamūrdhani",
    "GE07mbh_09_u:055.019a": "adyāsya śatadhā dehaṃ bhinadmi gadayānayā",
    "GE07mbh_09_u:055.019c": "nāyaṃ praveṣṭā nagaraṃ punar vāraṇasāhvayam",
    "GE07mbh_09_u:055.020a": "sarpotsargasya śayane viṣadānasya bhojane",
    "GE07mbh_09_u:055.020c": "pramāṇakoṭyāṃ pātasya dāhasya jatuveśmani",
    "GE07mbh_09_u:055.021a": "sabhāyām avahāsasya sarvasvaharaṇasya ca",
    "GE07mbh_09_u:055.021c": "varṣam ajñātavāsasya vanavāsasya cānagha",
    "GE07mbh_09_u:055.021d-0322_01": "draupadyāḥ kleśadānasya vastrasaṃharaṇasya ca",
    "GE07mbh_09_u:055.022a": "adyāntam eṣāṃ duḥkhānāṃ gantā bharatasattama",
    "GE07mbh_09_u:055.022c": "ekāhnā vinihatyemaṃ bhaviṣyāmy ātmano 'nṛṇaḥ",
    "GE07mbh_09_u:055.023a": "adyāyur dhārtarāṣṭrasya durmater akṛtātmanaḥ",
    "GE07mbh_09_u:055.023c": "samāptaṃ bharataśreṣṭha mātāpitroś ca darśanam",
    "GE07mbh_09_u:055.023d-0323_01": "adya saukhyaṃ tu rājendra kururājasya durmateḥ",
    "GE07mbh_09_u:055.023d-0323_02": "samāptaṃ ca mahārāja nārīṇāṃ darśanaṃ punaḥ",
    "GE07mbh_09_u:055.024a": "adyāyaṃ kururājasya śaṃtanoḥ kulapāṃsanaḥ",
    "GE07mbh_09_u:055.024c": "prāṇāñ śriyaṃ ca rājyaṃ ca tyaktvā śeṣyati bhūtale",
    "GE07mbh_09_u:055.025a": "rājā ca dhṛtarāṣṭro 'dya śrutvā putraṃ mayā hatam",
    "GE07mbh_09_u:055.025c": "smariṣyaty aśubhaṃ karma yat tac chakunibuddhijam",
    "GE07mbh_09_u:055.026a": "ity uktvā rājaśārdūla gadām ādāya vīryavān",
    "GE07mbh_09_u:055.026c": "avātiṣṭhata yuddhāya śakro vṛtram ivāhvayan",
    "GE07mbh_09_u:055.027a": "tam udyatagadaṃ dṛṣṭvā kailāsam iva śṛṅgiṇam",
    "GE07mbh_09_u:055.027c": "bhīmasenaḥ punaḥ kruddho duryodhanam uvāca ha",
    "GE07mbh_09_u:055.028a": "rājñaś ca dhṛtarāṣṭrasya tathā tvam api cātmanaḥ",
    "GE07mbh_09_u:055.028a-0324_01": "**** **** tava hetor durātmanaḥ",
    "GE07mbh_09_u:055.028a-0324_02": "sarveṣām api cāsmākaṃ duḥkhaṃ prāptaṃ sudurmate",
    "GE07mbh_09_u:055.028c": "smara tad duṣkṛtaṃ karma yad vṛttaṃ vāraṇāvate",
    "GE07mbh_09_u:055.029a": "draupadī ca parikliṣṭā sabhāyāṃ yad rajasvalā",
    "GE07mbh_09_u:055.029c": "dyūte ca vañcito rājā yat tvayā saubalena ca",
    "GE07mbh_09_u:055.030a": "vane duḥkhaṃ ca yat prāptam asmābhis tvatkṛtaṃ mahat",
    "GE07mbh_09_u:055.030c": "virāṭanagare caiva yonyantaragatair iva",
    "GE07mbh_09_u:055.030e": "tat sarvaṃ yātayāmy adya diṣṭyā dṛṣṭo 'si durmate",
    "GE07mbh_09_u:055.031a": "tvatkṛte 'sau hataḥ śete śaratalpe pratāpavān",
    "GE07mbh_09_u:055.031c": "gāṅgeyo rathināṃ śreṣṭho nihato yājñaseninā",
    "GE07mbh_09_u:055.032a": "hato droṇaś ca karṇaś ca tathā śalyaḥ pratāpavān",
    "GE07mbh_09_u:055.032c": "vairāgner ādikartā ca śakuniḥ saubalo hataḥ",
    "GE07mbh_09_u:055.033a": "prātikāmī tathā pāpo draupadyāḥ kleśakṛd dhataḥ",
    "GE07mbh_09_u:055.033c": "bhrātaras te hatāḥ sarve śūrā vikrāntayodhinaḥ",
    "GE07mbh_09_u:055.034a": "ete cānye ca bahavo nihatās tvatkṛte nṛpāḥ",
    "GE07mbh_09_u:055.034c": "tvām adya nihaniṣyāmi gadayā nātra saṃśayaḥ",
    "GE07mbh_09_u:055.035a": "ity evam uccai rājendra bhāṣamāṇaṃ vṛkodaram",
    "GE07mbh_09_u:055.035c": "uvāca vītabhī rājan putras te satyavikramaḥ",
    "GE07mbh_09_u:055.036a": "kiṃ katthitena bahudhā yudhyasva tvaṃ vṛkodara",
    "GE07mbh_09_u:055.036c": "adya te 'haṃ vineṣyāmi yuddhaśraddhāṃ kulādhama",
    "GE07mbh_09_u:055.036d-0325_01": "iti duryodhanenoktaḥ pratyuvāca vṛkodaraḥ",
    "GE07mbh_09_u:055.037a": "naiva duryodhanaḥ kṣudra kena cit tvadvidhena vai",
    "GE07mbh_09_u:055.037c": "śakyas trāsayituṃ vācā yathānyaḥ prākṛto naraḥ",
    "GE07mbh_09_u:055.038a": "cirakālepsitaṃ diṣṭyā hṛdayastham idaṃ mama",
    "GE07mbh_09_u:055.038c": "tvayā saha gadāyuddhaṃ tridaśair upapāditam",
    "GE07mbh_09_u:055.039a": "kiṃ vācā bahunoktena katthitena ca durmate",
    "GE07mbh_09_u:055.039c": "vāṇī saṃpadyatām eṣā karmaṇā mā ciraṃ kṛthāḥ",
    "GE07mbh_09_u:055.040a": "tasya tad vacanaṃ śrutvā sarva evābhyapūjayan",
    "GE07mbh_09_u:055.040c": "rājānaḥ somakāś caiva ye tatrāsan samāgatāḥ",
    "GE07mbh_09_u:055.041a": "tataḥ saṃpūjitaḥ sarvaiḥ saṃprahṛṣṭatanūruhaḥ",
    "GE07mbh_09_u:055.041c": "bhūyo dhīraṃ manaś cakre yuddhāya kurunandanaḥ",
    "GE07mbh_09_u:055.042a": "taṃ mattam iva mātaṅgaṃ talatālair narādhipāḥ",
    "GE07mbh_09_u:055.042c": "bhūyaḥ saṃharṣayāṃ cakrur duryodhanam amarṣaṇam",
    "GE07mbh_09_u:055.043a": "taṃ mahātmā mahātmānaṃ gadām udyamya pāṇḍavaḥ",
    "GE07mbh_09_u:055.043c": "abhidudrāva vegena dhārtarāṣṭraṃ vṛkodaraḥ",
    "GE07mbh_09_u:055.044a": "bṛṃhanti kuñjarās tatra hayā heṣanti cāsakṛt",
    "GE07mbh_09_u:055.044c": "śastrāṇi cāpy adīpyanta pāṇḍavānāṃ jayaiṣiṇām",
    "GE07mbh_09_u:056.001": "saṃjaya uvāca",
    "GE07mbh_09_u:056.001a": "tato duryodhano dṛṣṭvā bhīmasenaṃ tathāgatam",
    "GE07mbh_09_u:056.001c": "pratyudyayāv adīnātmā vegena mahatā nadan",
    "GE07mbh_09_u:056.002a": "samāpetatur ānadya śṛṅgiṇau vṛṣabhāv iva",
    "GE07mbh_09_u:056.002c": "mahānirghātaghoṣaś ca saṃprahāras tayor abhūt",
    "GE07mbh_09_u:056.003a": "abhavac ca tayor yuddhaṃ tumulaṃ romaharṣaṇam",
    "GE07mbh_09_u:056.003c": "jigīṣator yudhānyonyam indraprahrādayor iva",
    "GE07mbh_09_u:056.003d-003_0001": "tau vṛṣāv iva garjantau maṇḍalāni viceratuḥ",
    "GE07mbh_09_u:056.003d-003_0002": "āvarjitagadāhastau duryodhanavṛkodarau",
    "GE07mbh_09_u:056.003d-003_0003": "maṇḍalāvartamārgeṣu gadāpraharaṇe 'pi ca",
    "GE07mbh_09_u:056.003d-003_0004": "nirviśeṣam abhūd yuddhaṃ tayoḥ puruṣasiṃhayoḥ",
    "GE07mbh_09_u:056.003d-003_0005": "taptahemamayī śubhrair babhūva bhayavardhanī",
    "GE07mbh_09_u:056.003d-003_0006": "agnijvālair ivāvidhya pade bhīmasya sā gadā",
    "GE07mbh_09_u:056.003d-003_0007": "tāḍitā dhārtarāṣṭreṇa bhīmasya gadayā gadā",
    "GE07mbh_09_u:056.003d-003_0008": "gadāyuddhe mahārāja sasṛje pāvakārciṣaḥ",
    "GE07mbh_09_u:056.003d-003_0010": "aṅgāravarṣaṃ mumuce tad adbhutam ivābhavat",
    "GE07mbh_09_u:056.003d-003_0011": "dantair iva mahānāgau śṛṅgair iva mahāvṛṣau",
    "GE07mbh_09_u:056.003d-003_0012": "tau tu rejatur anyonyaṃ gadābhyām aparikṣatau",
    "GE07mbh_09_u:056.003d-003_0013": "gadayābhihate gātre kṣaṇena rudhirokṣitau",
    "GE07mbh_09_u:056.003d-003_0014": "prekṣaṇīyatarāv āstāṃ puṣpitāv iva kiṃśukau",
    "GE07mbh_09_u:056.003d-003_0015": "gadayā dhārtarāṣṭreṇa savye pārśve bhṛśāhataḥ",
    "GE07mbh_09_u:056.003d-003_0016": "bhīmaseno mahābāhur na cacālācalo yathā",
    "GE07mbh_09_u:056.003d-003_0017": "tadā bhīmagadāvegais tāḍyamāno muhur muhuḥ",
    "GE07mbh_09_u:056.003d-003_0018": "kaṭitvān mocayām āsa duṣṭahastīva hastipam",
    "GE07mbh_09_u:056.003d-003_0019": "śuśruve dikṣu sarvāsu tayoḥ puruṣasiṃhayoḥ",
    "GE07mbh_09_u:056.003d-003_0020": "gadānipātasaṃhrādo vajrayor iva nisvanaḥ",
    "GE07mbh_09_u:056.003d-003_0021": "abhihṛtya mahāvīryau nivṛtya tu mahāgadau",
    "GE07mbh_09_u:056.003d-003_0022": "punar uttamamārgasthau maṇḍalāni viceratuḥ",
    "GE07mbh_09_u:056.003d-003_0023": "tadānyonyam abhidrutya sthitau vīrau mahāgadau",
    "GE07mbh_09_u:056.003d-003_0024": "udyamya lohadaṇḍābhyāṃ tāḍyamānau hi petatuḥ",
    "GE07mbh_09_u:056.003d-003_0025": "punar utpatya vegena maṇḍalāni viceratuḥ",
    "GE07mbh_09_u:056.003d-003_0026": "kriyāviśeṣabalinau darśayām āsatus tadā",
    "GE07mbh_09_u:056.003d-003_0027": "abhyudyatagadau vīrau saśṛṅgāv iva parvatau",
    "GE07mbh_09_u:056.003d-003_0028": "tāv ājaghnatur anyonyaṃ yathā bhūmicale 'calau",
    "GE07mbh_09_u:056.003d-003_0029": "tau parasparasaṃvegād gadābhyāṃ bhṛśam āhatau",
    "GE07mbh_09_u:056.003d-003_0030": "yugapat petatur vīrau tathālakṣya samutthitau",
    "GE07mbh_09_u:056.003d-003_0031": "bhṛśaṃ marmasv abhihatāv ubhāv āstāṃ suvihvalau",
    "GE07mbh_09_u:056.003d-003_0032": "tau parasparasaṃgharṣau prekṣatāṃ hi mahābalau",
    "GE07mbh_09_u:056.004a": "rudhirokṣitasarvāṅgau gadāhastau manasvinau",
    "GE07mbh_09_u:056.004c": "dadṛśāte mahātmānau puṣpitāv iva kiṃśukau",
    "GE07mbh_09_u:056.005a": "tathā tasmin mahāyuddhe vartamāne sudāruṇe",
    "GE07mbh_09_u:056.005c": "khadyotasaṃghair iva khaṃ darśanīyaṃ vyarocata",
    "GE07mbh_09_u:056.006a": "tathā tasmin vartamāne saṃkule tumule bhṛśam",
    "GE07mbh_09_u:056.006b-0326_01": "saṃgrāme dāruṇe tāta subhṛśaṃ krodhasaṃyutau",
    "GE07mbh_09_u:056.006c": "ubhāv api pariśrāntau yudhyamānāv ariṃdamau",
    "GE07mbh_09_u:056.007a": "tau muhūrtaṃ samāśvasya punar eva paraṃtapau",
    "GE07mbh_09_u:056.007c": "abhyahārayatāṃ tatra saṃpragṛhya gade śubhe",
    "GE07mbh_09_u:056.008a": "tau tu dṛṣṭvā mahāvīryau samāśvastau nararṣabhau",
    "GE07mbh_09_u:056.008c": "balinau vāraṇau yadvad vāśitārthe madotkaṭau",
    "GE07mbh_09_u:056.009a": "apāravīryau saṃprekṣya pragṛhītagadāv ubhau",
    "GE07mbh_09_u:056.009c": "vismayaṃ paramaṃ jagmur devagandharvadānavāḥ",
    "GE07mbh_09_u:056.010a": "pragṛhītagadau dṛṣṭvā duryodhanavṛkodarau",
    "GE07mbh_09_u:056.010c": "saṃśayaḥ sarvabhūtānāṃ vijaye samapadyata",
    "GE07mbh_09_u:056.011a": "samāgamya tato bhūyo bhrātarau balināṃ varau",
    "GE07mbh_09_u:056.011c": "anyonyasyāntaraprepsū pracakrāte 'ntaraṃ prati",
    "GE07mbh_09_u:056.012a": "yamadaṇḍopamāṃ gurvīm indrāśanim ivodyatām",
    "GE07mbh_09_u:056.012c": "dadṛśuḥ prekṣakā rājan raudrīṃ viśasanīṃ gadām",
    "GE07mbh_09_u:056.013a": "āvidhyato gadāṃ tasya bhīmasenasya saṃyuge",
    "GE07mbh_09_u:056.013c": "śabdaḥ sutumulo ghoro muhūrtaṃ samapadyata",
    "GE07mbh_09_u:056.014a": "āvidhyantam abhiprekṣya dhārtarāṣṭro 'tha pāṇḍavam",
    "GE07mbh_09_u:056.014c": "gadām alaghuvegāṃ tāṃ vismitaḥ saṃbabhūva ha",
    "GE07mbh_09_u:056.015a": "caraṃś ca vividhān mārgān maṇḍalāni ca bhārata",
    "GE07mbh_09_u:056.015c": "aśobhata tadā vīro bhūya eva vṛkodaraḥ",
    "GE07mbh_09_u:056.016a": "tau parasparam āsādya yat tāv anyonyarakṣaṇe",
    "GE07mbh_09_u:056.016c": "mārjārāv iva bhakṣārthe tatakṣāte muhur muhuḥ",
    "GE07mbh_09_u:056.017a": "acarad bhīmasenas tu mārgān bahuvidhāṃs tathā",
    "GE07mbh_09_u:056.017c": "maṇḍalāni vicitrāṇi sthānāni vividhāni ca",
    "GE07mbh_09_u:056.018a": "gomūtrikāṇi citrāṇi gatapratyāgatāni",
    "GE07mbh_09_u:056.018c": "parimokṣaṃ prahārāṇāṃ varjanaṃ paridhāvanam",
    "GE07mbh_09_u:056.019a": "abhidravaṇam ākṣepam avasthānaṃ savigraham",
    "GE07mbh_09_u:056.019c": "parāvartanasaṃvartam avaplutam athāplutam",
    "GE07mbh_09_u:056.019e": "upanyastam apanyastaṃ gadāyuddhaviśāradau",
    "GE07mbh_09_u:056.020a": "evaṃ tau vicarantau tu nyaghnatāṃ vai parasparam",
    "GE07mbh_09_u:056.020c": "vañcayantau punaś caiva ceratuḥ kurusattamau",
    "GE07mbh_09_u:056.021a": "vikrīḍantau subalinau maṇḍalāni praceratuḥ",
    "GE07mbh_09_u:056.021c": "gadāhastau tatas tau tu maṇḍalāvasthitau balī",
    "GE07mbh_09_u:056.022a": "dakṣiṇaṃ maṇḍalaṃ rājan dhārtarāṣṭro 'bhyavartata",
    "GE07mbh_09_u:056.022c": "savyaṃ tu maṇḍalaṃ tatra bhīmaseno 'bhyavartata",
    "GE07mbh_09_u:056.023a": "tathā tu caratas tasya bhīmasya raṇamūrdhani",
    "GE07mbh_09_u:056.023c": "duryodhano mahārāja pārśvadeśe 'bhyatāḍayat",
    "GE07mbh_09_u:056.024a": "āhatas tu tadā bhīmas tava putreṇa bhārata",
    "GE07mbh_09_u:056.024c": "āvidhyata gadāṃ gurvīṃ prahāraṃ tam acintayan",
    "GE07mbh_09_u:056.025a": "indrāśanisamāṃ ghorāṃ yamadaṇḍam ivodyatām",
    "GE07mbh_09_u:056.025c": "dadṛśus te mahārāja bhīmasenasya tāṃ gadām",
    "GE07mbh_09_u:056.026a": "āvidhyantaṃ gadāṃ dṛṣṭvā bhīmasenaṃ tavātmajaḥ",
    "GE07mbh_09_u:056.026c": "samudyamya gadāṃ ghorāṃ pratyavidhyad ariṃdamaḥ",
    "GE07mbh_09_u:056.026d-0327_01": "yamadaṇḍanibhāṃ rājan ghorāṃ prati ariṃdamaḥ",
    "GE07mbh_09_u:056.027a": "gadāmārutavegena tava putrasya bhārata",
    "GE07mbh_09_u:056.027c": "śabda āsīt sutumulas tejaś ca samajāyata",
    "GE07mbh_09_u:056.027d-0328_01": "śabda āsīn mahāṃs tatra tumulo lomaharṣaṇaḥ",
    "GE07mbh_09_u:056.028a": "sa caran vividhān mārgān maṇḍalāni ca bhāgaśaḥ",
    "GE07mbh_09_u:056.028c": "samaśobhata tejasvī bhūyo bhīmāt suyodhanaḥ",
    "GE07mbh_09_u:056.029a": "āviddhā sarvavegena bhīmena mahatī gadā",
    "GE07mbh_09_u:056.029c": "sadhūmaṃ sārciṣaṃ cāgniṃ mumocogrā mahāsvanā",
    "GE07mbh_09_u:056.029d-0329_01": "udvamac cārciṣo vahniṃ sasphuliṅgaṃ samantataḥ",
    "GE07mbh_09_u:056.030a": "ādhūtāṃ bhīmasenena gadāṃ dṛṣṭvā suyodhanaḥ",
    "GE07mbh_09_u:056.030c": "adrisāramayīṃ gurvīm āvidhyan bahv aśobhata",
    "GE07mbh_09_u:056.031a": "gadāmārutavegaṃ hi dṛṣṭvā tasya mahātmanaḥ",
    "GE07mbh_09_u:056.031c": "bhayaṃ viveśa pāṇḍūn vai sarvān eva sasomakān",
    "GE07mbh_09_u:056.032a": "tau darśayantau samare yuddhakrīḍāṃ samantataḥ",
    "GE07mbh_09_u:056.032c": "gadābhyāṃ sahasānyonyam ājaghnatur ariṃdamau",
    "GE07mbh_09_u:056.033a": "tau parasparam āsādya daṃṣṭrābhyāṃ dviradau yathā",
    "GE07mbh_09_u:056.033c": "aśobhetāṃ mahārāja śoṇitena pariplutau",
    "GE07mbh_09_u:056.034a": "evaṃ tad abhavad yuddhaṃ ghorarūpam asaṃvṛtam",
    "GE07mbh_09_u:056.034c": "parivṛtte 'hani krūraṃ vṛtravāsavayor iva",
    "GE07mbh_09_u:056.035a": "dṛṣṭvā vyavasthitaṃ bhīmaṃ tava putro mahābalaḥ",
    "GE07mbh_09_u:056.035c": "caraṃś citratarān mārgān kaunteyam abhidudruve",
    "GE07mbh_09_u:056.036a": "tasya bhīmo mahāvegāṃ",
    "GE07mbh_09_u:056.036c": "abhikruddhasya kruddhas tu tāḍayām āsa tāṃ gadām",
    "GE07mbh_09_u:056.037a": "savisphuliṅgo nirhrādas tayos tatrābhighātajaḥ",
    "GE07mbh_09_u:056.037c": "prādurāsīn mahārāja sṛṣṭayor vajrayor iva",
    "GE07mbh_09_u:056.038a": "vegavatyā tayā tatra",
    "GE07mbh_09_u:056.038c": "nipatantyā mahārāja pṛthivī samakampata",
    "GE07mbh_09_u:056.039a": "tāṃ nāmṛṣyata kauravyo gadāṃ pratihatāṃ raṇe",
    "GE07mbh_09_u:056.039c": "matto dvipa iva kruddhaḥ pratikuñjaradarśanāt",
    "GE07mbh_09_u:056.040a": "sa savyaṃ maṇḍalaṃ rājann udbhrāmya kṛtaniścayaḥ",
    "GE07mbh_09_u:056.040c": "ājaghne mūrdhni kaunteyaṃ gadayā bhīmavegayā",
    "GE07mbh_09_u:056.041a": "tayā tv abhihato bhīmaḥ putreṇa tava pāṇḍavaḥ",
    "GE07mbh_09_u:056.041c": "nākampata mahārāja tad adbhutam ivābhavat",
    "GE07mbh_09_u:056.042a": "āścaryaṃ cāpi tad rājan sarvasainyāny apūjayan",
    "GE07mbh_09_u:056.042c": "yad gadābhihato bhīmo nākampata padāt padam",
    "GE07mbh_09_u:056.043a": "tato gurutarāṃ dīptāṃ gadāṃ hemapariṣkṛtām",
    "GE07mbh_09_u:056.043c": "duryodhanāya vyasṛjad bhīmo bhīmaparākramaḥ",
    "GE07mbh_09_u:056.044a": "taṃ prahāram asaṃbhrānto lāghavena mahābalaḥ",
    "GE07mbh_09_u:056.044c": "moghaṃ duryodhanaś cakre tatrābhūd vismayo mahān",
    "GE07mbh_09_u:056.045a": "sā tu moghā gadā rājan patantī bhīmacoditā",
    "GE07mbh_09_u:056.045c": "cālayām āsa pṛthivīṃ mahānirghātanisvanā",
    "GE07mbh_09_u:056.046a": "āsthāya kauśikān mārgān utpatan sa punaḥ punaḥ",
    "GE07mbh_09_u:056.046b-0330_01": "gadānipātaṃ kriyayā moghaṃ cakre sutas tava",
    "GE07mbh_09_u:056.046b-0330_02": "sa gadāvarjitaṃ dṛṣṭvā bhīmasenam upādravat",
    "GE07mbh_09_u:056.046b-0330_03": "so 'gacchac calito rājan kaunteyas trirathāntaram",
    "GE07mbh_09_u:056.046c": "gadānipātaṃ prajñāya bhīmasenam avañcayat",
    "GE07mbh_09_u:056.047a": "vañcayitvā tathā bhīmaṃ gadayā kurusattamaḥ",
    "GE07mbh_09_u:056.047c": "tāḍayām āsa saṃkruddho vakṣodeśe mahābalaḥ",
    "GE07mbh_09_u:056.048a": "gadayābhihato bhīmo muhyamāno mahāraṇe",
    "GE07mbh_09_u:056.048c": "nābhyamanyata kartavyaṃ putreṇābhyāhatas tava",
    "GE07mbh_09_u:056.049a": "tasmiṃs tathā vartamāne rājan somakapāṇḍavāḥ",
    "GE07mbh_09_u:056.049c": "bhṛśopahatasaṃkalpā nahṛṣṭamanaso 'bhavan",
    "GE07mbh_09_u:056.050a": "sa tu tena prahāreṇa mātaṅga iva roṣitaḥ",
    "GE07mbh_09_u:056.050c": "hastivad dhastisaṃkāśam abhidudrāva te sutam",
    "GE07mbh_09_u:056.051a": "tatas tu rabhaso bhīmo gadayā tanayaṃ tava",
    "GE07mbh_09_u:056.051c": "abhidudrāva vegena siṃho vanagajaṃ yathā",
    "GE07mbh_09_u:056.052a": "upasṛtya tu rājānaṃ gadāmokṣaviśāradaḥ",
    "GE07mbh_09_u:056.052c": "āvidhyata gadāṃ rājan samuddiśya sutaṃ tava",
    "GE07mbh_09_u:056.053a": "atāḍayad bhīmasenaḥ pārśve duryodhanaṃ tadā",
    "GE07mbh_09_u:056.053c": "sa vihvalaḥ prahāreṇa jānubhyām agaman mahīm",
    "GE07mbh_09_u:056.054a": "tasmiṃs tu bharataśreṣṭhe jānubhyām avanīṃ gate",
    "GE07mbh_09_u:056.054c": "udatiṣṭhat tato nādaḥ sṛñjayānāṃ jagatpate",
    "GE07mbh_09_u:056.055a": "teṣāṃ tu ninadaṃ śrutvā sṛñjayānāṃ nararṣabhaḥ",
    "GE07mbh_09_u:056.055c": "amarṣād bharataśreṣṭha putras te samakupyata",
    "GE07mbh_09_u:056.056a": "utthāya tu mahābāhuḥ kruddho nāga iva śvasan",
    "GE07mbh_09_u:056.056c": "didhakṣann iva netrābhyāṃ bhīmasenam avaikṣata",
    "GE07mbh_09_u:056.057a": "tataḥ sa bharataśreṣṭho gadāpāṇir abhidravat",
    "GE07mbh_09_u:056.057c": "pramathiṣyann iva śiro bhīmasenasya saṃyuge",
    "GE07mbh_09_u:056.058a": "sa mahātmā mahātmānaṃ bhīmaṃ bhīmaparākramaḥ",
    "GE07mbh_09_u:056.058c": "atāḍayac chaṅkhadeśe sa cacālācalopamaḥ",
    "GE07mbh_09_u:056.059a": "sa bhūyaḥ śuśubhe pārthas tāḍito gadayā raṇe",
    "GE07mbh_09_u:056.059c": "udbhinnarudhiro rājan prabhinna iva kuñjaraḥ",
    "GE07mbh_09_u:056.059d-0331_01": "sa saṃkruddho mahārāja bhīmo bhīmaparākramaḥ",
    "GE07mbh_09_u:056.060a": "tato gadāṃ vīrahaṇīm ayasmayīṃ; pragṛhya vajrāśanitulyanisvanām",
    "GE07mbh_09_u:056.060c": "atāḍayac chatrum amitrakarśano; balena vikramya dhanaṃjayāgrajaḥ",
    "GE07mbh_09_u:056.061a": "sa bhīmasenābhihatas tavātmajaḥ; papāta saṃkampitadehabandhanaḥ",
    "GE07mbh_09_u:056.061c": "supuṣpito mārutavegatāḍito; mahāvane sāla ivāvaghūrṇitaḥ",
    "GE07mbh_09_u:056.062a": "tataḥ praṇedur jahṛṣuś ca pāṇḍavāḥ; samīkṣya putraṃ patitaṃ kṣitau tava",
    "GE07mbh_09_u:056.062c": "tataḥ sutas te pratilabhya cetanāṃ; samutpapāta dvirado yathā hradāt",
    "GE07mbh_09_u:056.063a": "sa pārthivo nityam amarṣitas tadā; mahārathaḥ śikṣitavat paribhraman",
    "GE07mbh_09_u:056.063c": "atāḍayat pāṇḍavam agrataḥ sthitaṃ; sa vihvalāṅgo jagatīm upāspṛśat",
    "GE07mbh_09_u:056.064a": "sa siṃhanādān vinanāda kauravo; nipātya bhūmau yudhi bhīmam ojasā",
    "GE07mbh_09_u:056.064c": "bibheda caivāśanitulyatejasā; gadānipātena śarīrarakṣaṇam",
    "GE07mbh_09_u:056.065a": "tato 'ntarikṣe ninado mahān abhūd; divaukasām apsarasāṃ ca neduṣām",
    "GE07mbh_09_u:056.065c": "papāta coccair amarapraveritaṃ; vicitrapuṣpotkaravarṣam uttamam",
    "GE07mbh_09_u:056.066a": "tataḥ parān āviśad uttamaṃ bhayaṃ; samīkṣya bhūmau patitaṃ narottamam",
    "GE07mbh_09_u:056.066c": "ahīyamānaṃ ca balena kauravaṃ; niśamya bhedaṃ ca dṛḍhasya varmaṇaḥ",
    "GE07mbh_09_u:056.067a": "tato muhūrtād upalabhya cetanāṃ; pramṛjya vaktraṃ rudhirārdram ātmanaḥ",
    "GE07mbh_09_u:056.067c": "dhṛtiṃ samālambya vivṛttalocano; balena saṃstabhya vṛkodaraḥ sthitaḥ",
    "GE07mbh_09_u:056.067d-0332_01": "tato yamau yamasadṛśau parākrame",
    "GE07mbh_09_u:056.067d-0332_02": "sapārṣataḥ śinitanayaś ca vīryavān",
    "GE07mbh_09_u:056.067d-0332_03": "samāhvayann aham aham ity abhitvaraṃs",
    "GE07mbh_09_u:056.067d-0332_04": "tavātmajaṃ samabhiyayur vadhaiṣiṇaḥ",
    "GE07mbh_09_u:056.067d-0332_05": "nigṛhya tān punar api pāṇḍavo balī",
    "GE07mbh_09_u:056.067d-0332_06": "tavātmajaṃ svayam abhigamya kālavat",
    "GE07mbh_09_u:056.067d-0332_07": "cacāra ca vyapagatakhedavepathuḥ",
    "GE07mbh_09_u:056.067d-0332_08": "sureśvaro namucim ivottamaṃ raṇe",
    "GE07mbh_09_u:057.001": "saṃjaya uvāca",
    "GE07mbh_09_u:057.001a": "samudīrṇaṃ tato dṛṣṭvā saṃgrāmaṃ kurumukhyayoḥ",
    "GE07mbh_09_u:057.001c": "athābravīd arjunas tu vāsudevaṃ yaśasvinam",
    "GE07mbh_09_u:057.002a": "anayor vīrayor yuddhe ko jyāyān bhavato mataḥ",
    "GE07mbh_09_u:057.002c": "kasya vā ko guṇo bhūyān etad vada janārdana",
    "GE07mbh_09_u:057.003": "vāsudeva uvāca",
    "GE07mbh_09_u:057.003a": "upadeśo 'nayos tulyo bhīmas tu balavattaraḥ",
    "GE07mbh_09_u:057.003c": "kṛtayatnataras tv eṣa dhārtarāṣṭro vṛkodarāt",
    "GE07mbh_09_u:057.004a": "bhīmasenas tu dharmeṇa yudhyamāno na jeṣyati",
    "GE07mbh_09_u:057.004c": "anyāyena tu yudhyan vai hanyād eṣa suyodhanam",
    "GE07mbh_09_u:057.005a": "māyayā nirjitā devair asurā iti naḥ śrutam",
    "GE07mbh_09_u:057.005c": "virocanaś ca śakreṇa māyayā nirjitaḥ sakhe",
    "GE07mbh_09_u:057.005e": "māyayā cākṣipat tejo vṛtrasya balasūdanaḥ",
    "GE07mbh_09_u:057.005f-0333_01": "tasmān māyāmayaṃ bhīma ātiṣṭhatu parākramam",
    "GE07mbh_09_u:057.005f-0334_01": "karotu bhīmaḥ samayaṃ balam āsthāya vīryavān",
    "GE07mbh_09_u:057.006a": "pratijñātaṃ tu bhīmena dyūtakāle dhanaṃjaya",
    "GE07mbh_09_u:057.006c": "ūrū bhetsyāmi te saṃkhye gadayeti suyodhanam",
    "GE07mbh_09_u:057.007a": "so 'yaṃ pratijñāṃ tāṃ cāpi pārayitvārikarśanaḥ",
    "GE07mbh_09_u:057.007c": "māyāvinaṃ ca rājānaṃ māyayaiva nikṛntatu",
    "GE07mbh_09_u:057.008a": "yady eṣa balam āsthāya nyāyena prahariṣyati",
    "GE07mbh_09_u:057.008c": "viṣamasthas tato rājā bhaviṣyati yudhiṣṭhiraḥ",
    "GE07mbh_09_u:057.009a": "punar eva ca vakṣyāmi pāṇḍavedaṃ nibodha me",
    "GE07mbh_09_u:057.009c": "dharmarājāparādhena bhayaṃ naḥ punarāgatam",
    "GE07mbh_09_u:057.010a": "kṛtvā hi sumahat karma hatvā bhīṣmamukhān kurūn",
    "GE07mbh_09_u:057.010c": "jayaḥ prāpto yaśaś cāgryaṃ vairaṃ ca pratiyātitam",
    "GE07mbh_09_u:057.010e": "tad evaṃ vijayaḥ prāptaḥ punaḥ saṃśayitaḥ kṛtaḥ",
    "GE07mbh_09_u:057.011a": "abuddhir eṣā mahatī dharmarājasya pāṇḍava",
    "GE07mbh_09_u:057.011c": "yad ekavijaye yuddhaṃ paṇitaṃ kṛtam īdṛśam",
    "GE07mbh_09_u:057.011e": "suyodhanaḥ kṛtī vīra ekāyanagatas tathā",
    "GE07mbh_09_u:057.012a": "api cośanasā gītaḥ śrūyate 'yaṃ purātanaḥ",
    "GE07mbh_09_u:057.012c": "ślokas tattvārthasahitas tan me nigadataḥ śṛṇu",
    "GE07mbh_09_u:057.012d-0335_01": "asminn arthe purāṇo 'yaṃ śloko 'pi niyataḥ kila",
    "GE07mbh_09_u:057.012d-0335_02": "śrutaś cośanasā gītaḥ satāṃ nītividāṃ mataḥ",
    "GE07mbh_09_u:057.013a": "punarāvartamānānāṃ bhagnānāṃ jīvitaiṣiṇām",
    "GE07mbh_09_u:057.013c": "bhetavyam ariśeṣāṇām ekāyanagatā hi te",
    "GE07mbh_09_u:057.013d-0336_01": "sāhasotpatitānāṃ ca nirāśānāṃ ca jīvite",
    "GE07mbh_09_u:057.013d-0336_02": "na śakyam agrataḥ sthātuṃ śakreṇāpi dhanaṃjaya",
    "GE07mbh_09_u:057.014a": "suyodhanam imaṃ bhagnaṃ hatasainyaṃ hradaṃ gatam",
    "GE07mbh_09_u:057.014c": "parājitaṃ vanaprepsuṃ nirāśaṃ rājyalambhane",
    "GE07mbh_09_u:057.015a": "ko nv eṣa saṃyuge prājñaḥ punar dvaṃdve samāhvayet",
    "GE07mbh_09_u:057.015c": "api vo nirjitaṃ rājyaṃ na hareta suyodhanaḥ",
    "GE07mbh_09_u:057.016a": "yas trayodaśavarṣāṇi gadayā kṛtaniśramaḥ",
    "GE07mbh_09_u:057.016c": "caraty ūrdhvaṃ ca tiryak ca bhīmasenajighāṃsayā",
    "GE07mbh_09_u:057.017a": "evaṃ cen na mahābāhur anyāyena haniṣyati",
    "GE07mbh_09_u:057.017c": "eṣa vaḥ kauravo rājā dhārtarāṣṭro bhaviṣyati",
    "GE07mbh_09_u:057.018a": "dhanaṃjayas tu śrutvaitat keśavasya mahātmanaḥ",
    "GE07mbh_09_u:057.018c": "prekṣato bhīmasenasya hastenorum atāḍayat",
    "GE07mbh_09_u:057.019a": "gṛhya saṃjñāṃ tato bhīmo gadayā vyacarad raṇe",
    "GE07mbh_09_u:057.019c": "maṇḍalāni vicitrāṇi yamakānītarāṇi ca",
    "GE07mbh_09_u:057.020a": "dakṣiṇaṃ maṇḍalaṃ savyaṃ gomūtrakam athāpi ca",
    "GE07mbh_09_u:057.020c": "vyacarat pāṇḍavo rājann ariṃ saṃmohayann iva",
    "GE07mbh_09_u:057.021a": "tathaiva tava putro 'pi gadāmārgaviśāradaḥ",
    "GE07mbh_09_u:057.021c": "vyacaral laghu citraṃ ca bhīmasenajighāṃsayā",
    "GE07mbh_09_u:057.022a": "ādhunvantau gade ghore",
    "GE07mbh_09_u:057.022c": "vairasyāntaṃ parīpsantau raṇe kruddhāv ivāntakau",
    "GE07mbh_09_u:057.023a": "anyonyaṃ tau jighāṃsantau pravīrau puruṣarṣabhau",
    "GE07mbh_09_u:057.023c": "yuyudhāte garutmantau yathā nāgāmiṣaiṣiṇau",
    "GE07mbh_09_u:057.024a": "maṇḍalāni vicitrāṇi carator nṛpabhīmayoḥ",
    "GE07mbh_09_u:057.024c": "gadāsaṃpātajās tatra prajajñuḥ pāvakārciṣaḥ",
    "GE07mbh_09_u:057.025a": "samaṃ praharatos tatra śūrayor balinor mṛdhe",
    "GE07mbh_09_u:057.025c": "kṣubdhayor vāyunā rājan dvayor iva samudrayoḥ",
    "GE07mbh_09_u:057.026a": "tayoḥ praharatos tulyaṃ mattakuñjarayor iva",
    "GE07mbh_09_u:057.026c": "gadānirghātasaṃhrādaḥ prahārāṇām ajāyata",
    "GE07mbh_09_u:057.027a": "tasmiṃs tadā saṃprahāre dāruṇe saṃkule bhṛśam",
    "GE07mbh_09_u:057.027c": "ubhāv api pariśrāntau yudhyamānāv ariṃdamau",
    "GE07mbh_09_u:057.028a": "tau muhūrtaṃ samāśvasya punar eva paraṃtapau",
    "GE07mbh_09_u:057.028c": "abhyahārayatāṃ kruddhau pragṛhya mahatī gade",
    "GE07mbh_09_u:057.029a": "tayoḥ samabhavad yuddhaṃ ghorarūpam asaṃvṛtam",
    "GE07mbh_09_u:057.029c": "gadānipātai rājendra takṣator vai parasparam",
    "GE07mbh_09_u:057.030a": "vyāyāmapradrutau tau tu vṛṣabhākṣau tarasvinau",
    "GE07mbh_09_u:057.030c": "anyonyaṃ jaghnatur vīrau paṅkasthau mahiṣāv iva",
    "GE07mbh_09_u:057.031a": "jarjarīkṛtasarvāṅgau rudhireṇābhisaṃplutau",
    "GE07mbh_09_u:057.031c": "dadṛśāte himavati puṣpitāv iva kiṃśukau",
    "GE07mbh_09_u:057.032a": "duryodhanena pārthas tu vivare saṃpradarśite",
    "GE07mbh_09_u:057.032c": "īṣad utsmayamānas tu sahasā prasasāra ha",
    "GE07mbh_09_u:057.033a": "tam abhyāśagataṃ prājño raṇe prekṣya vṛkodaraḥ",
    "GE07mbh_09_u:057.033c": "avākṣipad gadāṃ tasmai vegena mahatā balī",
    "GE07mbh_09_u:057.034a": "avakṣepaṃ tu taṃ dṛṣṭvā putras tava viśāṃ pate",
    "GE07mbh_09_u:057.034c": "apāsarpat tataḥ sthānāt sā moghā nyapatad bhuvi",
    "GE07mbh_09_u:057.035a": "mokṣayitvā prahāraṃ taṃ sutas tava sa saṃbhramāt",
    "GE07mbh_09_u:057.035c": "bhīmasenaṃ ca gadayā prāharat kurusattamaḥ",
    "GE07mbh_09_u:057.036a": "tasya viṣyandamānena",
    "GE07mbh_09_u:057.036b-0337_01": "samāplutasya bhīmasya krodharaktekṣaṇasya ca",
    "GE07mbh_09_u:057.036c": "prahāragurupātāc ca mūrcheva samajāyata",
    "GE07mbh_09_u:057.037a": "duryodhanas taṃ ca veda pīḍitaṃ pāṇḍavaṃ raṇe",
    "GE07mbh_09_u:057.037c": "dhārayām āsa bhīmo 'pi śarīram atipīḍitam",
    "GE07mbh_09_u:057.038a": "amanyata sthitaṃ hy enaṃ prahariṣyantam āhave",
    "GE07mbh_09_u:057.038c": "ato na prāharat tasmai punar eva tavātmajaḥ",
    "GE07mbh_09_u:057.039a": "tato muhūrtam āśvasya duryodhanam avasthitam",
    "GE07mbh_09_u:057.039c": "vegenābhyadravad rājan bhīmasenaḥ pratāpavān",
    "GE07mbh_09_u:057.040a": "tam āpatantaṃ saṃprekṣya saṃrabdham amitaujasam",
    "GE07mbh_09_u:057.040c": "mogham asya prahāraṃ taṃ cikīrṣur bharatarṣabha",
    "GE07mbh_09_u:057.041a": "avasthāne matiṃ kṛtvā putras tava mahāmanāḥ",
    "GE07mbh_09_u:057.041c": "iyeṣotpatituṃ rājaṃś chalayiṣyan vṛkodaram",
    "GE07mbh_09_u:057.042a": "abudhyad bhīmasenas tad rājñas tasya cikīrṣitam",
    "GE07mbh_09_u:057.042c": "athāsya samabhidrutya samutkramya ca siṃhavat",
    "GE07mbh_09_u:057.043a": "sṛtyā vañcayato rājan punar evotpatiṣyataḥ",
    "GE07mbh_09_u:057.043c": "ūrubhyāṃ prāhiṇod rājan gadāṃ vegena pāṇḍavaḥ",
    "GE07mbh_09_u:057.044a": "sā vajraniṣpeṣasamā prahitā bhīmakarmaṇā",
    "GE07mbh_09_u:057.044c": "ūrū duryodhanasyātha babhañja priyadarśanau",
    "GE07mbh_09_u:057.045a": "sa papāta naravyāghro vasudhām anunādayan",
    "GE07mbh_09_u:057.045c": "bhagnorur bhīmasenena putras tava mahīpate",
    "GE07mbh_09_u:057.046a": "vavur vātāḥ sanirghātāḥ pāṃsuvarṣaṃ papāta ca",
    "GE07mbh_09_u:057.046c": "cacāla pṛthivī cāpi savṛkṣakṣupaparvatā",
    "GE07mbh_09_u:057.047a": "tasmin nipatite vīre patyau sarvamahīkṣitām",
    "GE07mbh_09_u:057.047c": "mahāsvanā punar dīptā sanirghātā bhayaṃkarī",
    "GE07mbh_09_u:057.047e": "papāta colkā mahatī patite pṛthivīpatau",
    "GE07mbh_09_u:057.048a": "tathā śoṇitavarṣaṃ ca pāṃsuvarṣaṃ ca bhārata",
    "GE07mbh_09_u:057.048c": "vavarṣa maghavāṃs tatra tava putre nipātite",
    "GE07mbh_09_u:057.049a": "yakṣāṇāṃ rākṣasānāṃ ca piśācānāṃ tathaiva ca",
    "GE07mbh_09_u:057.049c": "antarikṣe mahānādaḥ śrūyate bharatarṣabha",
    "GE07mbh_09_u:057.050a": "tena śabdena ghoreṇa mṛgāṇām atha pakṣiṇām",
    "GE07mbh_09_u:057.050c": "jajñe ghoratamaḥ śabdo bahūnāṃ sarvatodiśam",
    "GE07mbh_09_u:057.051a": "ye tatra vājinaḥ śeṣā gajāś ca manujaiḥ saha",
    "GE07mbh_09_u:057.051c": "mumucus te mahānādaṃ tava putre nipātite",
    "GE07mbh_09_u:057.052a": "bherīśaṅkhamṛdaṅgānām abhavac ca svano mahān",
    "GE07mbh_09_u:057.052c": "antarbhūmigataś caiva tava putre nipātite",
    "GE07mbh_09_u:057.053a": "bahupādair bahubhujaiḥ kabandhair ghoradarśanaiḥ",
    "GE07mbh_09_u:057.053c": "nṛtyadbhir bhayadair vyāptā diśas tatrābhavan nṛpa",
    "GE07mbh_09_u:057.054a": "dhvajavanto 'stravantaś ca śastravantas tathaiva ca",
    "GE07mbh_09_u:057.054c": "prākampanta tato rājaṃs tava putre nipātite",
    "GE07mbh_09_u:057.055a": "hradāḥ kūpāś ca rudhiram udvemur nṛpasattama",
    "GE07mbh_09_u:057.055c": "nadyaś ca sumahāvegāḥ pratisrotovahābhavan",
    "GE07mbh_09_u:057.056a": "pulliṅgā iva nāryas tu strīliṅgāḥ puruṣābhavan",
    "GE07mbh_09_u:057.056c": "duryodhane tadā rājan patite tanaye tava",
    "GE07mbh_09_u:057.057a": "dṛṣṭvā tān adbhutotpātān pāñcālāḥ pāṇḍavaiḥ saha",
    "GE07mbh_09_u:057.057b-0338_01": "sṛñjayāś ca mahārāja sarva eva mahārathāḥ",
    "GE07mbh_09_u:057.057c": "āvignamanasaḥ sarve babhūvur bharatarṣabha",
    "GE07mbh_09_u:057.057d-0339_01": "prahṛṣṭamanasaś cāsan pāṇḍavāḥ sṛñjayaiḥ saha",
    "GE07mbh_09_u:057.058a": "yayur devā yathākāmaṃ gandharvāpsarasas tathā",
    "GE07mbh_09_u:057.058c": "kathayanto 'dbhutaṃ yuddhaṃ sutayos tava bhārata",
    "GE07mbh_09_u:057.059a": "tathaiva siddhā rājendra tathā vātikacāraṇāḥ",
    "GE07mbh_09_u:057.059c": "narasiṃhau praśaṃsantau viprajagmur yathāgatam",
    "GE07mbh_09_u:058.001": "saṃjaya uvāca",
    "GE07mbh_09_u:058.001a": "taṃ pātitaṃ tato dṛṣṭvā mahāśālam ivodgatam",
    "GE07mbh_09_u:058.001c": "prahṛṣṭamanasaḥ sarve babhūvus tatra pāṇḍavāḥ",
    "GE07mbh_09_u:058.002a": "unmattam iva mātaṅgaṃ siṃhena vinipātitam",
    "GE07mbh_09_u:058.002c": "dadṛśur hṛṣṭaromāṇaḥ sarve te cāpi somakāḥ",
    "GE07mbh_09_u:058.003a": "tato duryodhanaṃ hatvā bhīmasenaḥ pratāpavān",
    "GE07mbh_09_u:058.003c": "patitaṃ kauravendraṃ tam upagamyedam abravīt",
    "GE07mbh_09_u:058.003d-0340_01": "vṛkodaro mahārāja vākśalyam atiduḥsaham",
    "GE07mbh_09_u:058.004a": "gaur gaur iti purā manda draupadīm ekavāsasam",
    "GE07mbh_09_u:058.004c": "yat sabhāyāṃ hasann asmāṃs tadā vadasi durmate",
    "GE07mbh_09_u:058.004e": "tasyāvahāsasya phalam adya tvaṃ samavāpnuhi",
    "GE07mbh_09_u:058.005a": "evam uktvā sa vāmena padā maulim upāspṛśat",
    "GE07mbh_09_u:058.005c": "śiraś ca rājasiṃhasya pādena samaloḍayat",
    "GE07mbh_09_u:058.006a": "tathaiva krodhasaṃrakto bhīmaḥ parabalārdanaḥ",
    "GE07mbh_09_u:058.006c": "punar evābravīd vākyaṃ yat tac chṛṇu narādhipa",
    "GE07mbh_09_u:058.007a": "ye 'smān puro 'panṛtyanta punar gaur iti gaur iti",
    "GE07mbh_09_u:058.007c": "tān vayaṃ pratinṛtyāmaḥ punar gaur iti gaur iti",
    "GE07mbh_09_u:058.008a": "nāsmākaṃ nikṛtir vahnir nākṣadyūtaṃ na vañcanā",
    "GE07mbh_09_u:058.008b-0341_01": "na śāṭhyaṃ naiva no māyā yathāsya sudurātmanaḥ",
    "GE07mbh_09_u:058.008c": "svabāhubalam āśritya prabādhāmo vayaṃ ripūn",
    "GE07mbh_09_u:058.009a": "so 'vāpya vairasya parasya pāraṃ; vṛkodaraḥ prāha śanaiḥ prahasya",
    "GE07mbh_09_u:058.009c": "yudhiṣṭhiraṃ keśavasṛñjayāṃś ca; dhanaṃjayaṃ mādravatīsutau ca",
    "GE07mbh_09_u:058.010a": "rajasvalāṃ draupadīm ānayan ye; ye cāpy akurvanta sadasy avastrām",
    "GE07mbh_09_u:058.010c": "tān paśyadhvaṃ pāṇḍavair dhārtarāṣṭrān; raṇe hatāṃs tapasā yājñasenyāḥ",
    "GE07mbh_09_u:058.011a": "ye naḥ purā ṣaṇḍhatilān avocan; krūrā rājño dhṛtarāṣṭrasya putrāḥ",
    "GE07mbh_09_u:058.011c": "te no hatāḥ sagaṇāḥ sānubandhāḥ; kāmaṃ svargaṃ narakaṃ vā vrajāmaḥ",
    "GE07mbh_09_u:058.012a": "punaś ca rājñaḥ patitasya bhūmau; sa tāṃ gadāṃ skandhagatāṃ nirīkṣya",
    "GE07mbh_09_u:058.012c": "vāmena pādena śiraḥ pramṛdya; duryodhanaṃ naikṛtikety avocat",
    "GE07mbh_09_u:058.013a": "hṛṣṭena rājan kurupārthivasya; kṣudrātmanā bhīmasenena pādam",
    "GE07mbh_09_u:058.013c": "dṛṣṭvā kṛtaṃ mūrdhani nābhyanandan; dharmātmānaḥ somakānāṃ prabarhāḥ",
    "GE07mbh_09_u:058.014a": "tava putraṃ tathā hatvā katthamānaṃ vṛkodaram",
    "GE07mbh_09_u:058.014c": "nṛtyamānaṃ ca bahuśo dharmarājo 'bravīd idam",
    "GE07mbh_09_u:058.014d-0342_01": "gato 'si vairasyānṛṇyaṃ pratijñā pūritā tvayā",
    "GE07mbh_09_u:058.014d-0342_02": "śubhenaivāśubhenātha karmaṇā viramādhunā",
    "GE07mbh_09_u:058.015a": "mā śiro 'sya padā mardīr mā dharmas te 'tyagān mahān",
    "GE07mbh_09_u:058.015a-0343_01": "**** **** ekādaśacamūpateḥ",
    "GE07mbh_09_u:058.015a-0343_02": "pañcānām api yo bhartā na sā prakṛtir mānuṣī",
    "GE07mbh_09_u:058.015c": "rājā jñātir hataś cāyaṃ naitan nyāyyaṃ tavānagha",
    "GE07mbh_09_u:058.015d-0344_01": "āgacchet tvāṃ mahābāho vācyaṃ cādharmasaṃhitam",
    "GE07mbh_09_u:058.015d-0344_02": "mā śiro 'sya padā mṛdnā ekādaśacamūpateḥ",
    "GE07mbh_09_u:058.015d-0344_03": "na naśyetāṃ ca dharmasya tyāgāt kīrtir mahad yaśaḥ",
    "GE07mbh_09_u:058.015d-0344_04": "nihatasya padāghāto naitan nyāyyaṃ tavānagha",
    "GE07mbh_09_u:058.015d-0345_01": "ekādaśacamūnāthaṃ kurūṇām adhipaṃ tathā",
    "GE07mbh_09_u:058.015d-0345_02": "mā sprākṣīr bhīma pādena rājānaṃ jñātim eva ca",
    "GE07mbh_09_u:058.015d-0345_03": "hatabandhur hatāmātyo bhraṣṭasainyo hato mṛdhe",
    "GE07mbh_09_u:058.015d-0345_04": "sarvākāreṇa śocyo 'yaṃ nāvahāsyo 'yam īśvaraḥ",
    "GE07mbh_09_u:058.016a": "vidhvasto 'yaṃ hatāmātyo hatabhrātā hataprajaḥ",
    "GE07mbh_09_u:058.016c": "utsannapiṇḍo bhrātā ca naitan nyāyyaṃ kṛtaṃ tvayā",
    "GE07mbh_09_u:058.017a": "dhārmiko bhīmaseno 'sāv ity āhus tvāṃ purā janāḥ",
    "GE07mbh_09_u:058.017c": "sa kasmād bhīmasena tvaṃ rājānam adhitiṣṭhasi",
    "GE07mbh_09_u:058.018a": "dṛṣṭvā duryodhanaṃ rājā kuntīputras tathāgatam",
    "GE07mbh_09_u:058.018c": "netrābhyām aśrupūrṇābhyām idaṃ vacanam abravīt",
    "GE07mbh_09_u:058.018d-0346_01": "ity uktvā bhīmasenaṃ tu sāśrukaṇṭho yudhiṣṭhiraḥ",
    "GE07mbh_09_u:058.018d-0346_02": "upasṛtyābravīd dīno duryodhanam ariṃdamam",
    "GE07mbh_09_u:058.018d-0347_01": "tāta manyur na te kāryo nātmā śocyas tvayā tathā",
    "GE07mbh_09_u:058.018d-0347_02": "nūnaṃ pūrvakṛtaṃ karma sughoram anubhūyate",
    "GE07mbh_09_u:058.019a": "nūnam etad balavatā dhātrādiṣṭaṃ mahātmanā",
    "GE07mbh_09_u:058.019c": "yad vayaṃ tvāṃ jighāṃsāmas tvaṃ cāsmān kurusattama",
    "GE07mbh_09_u:058.020a": "ātmano hy aparādhena mahad vyasanam īdṛśam",
    "GE07mbh_09_u:058.020c": "prāptavān asi yal lobhān madād bālyāc ca bhārata",
    "GE07mbh_09_u:058.021a": "ghātayitvā vayasyāṃś ca bhrātṝn atha pitṝṃs tathā",
    "GE07mbh_09_u:058.021c": "putrān pautrāṃs tathācāryāṃs tato 'si nidhanaṃ gataḥ",
    "GE07mbh_09_u:058.022a": "tavāparādhād asmābhir bhrātaras te mahārathāḥ",
    "GE07mbh_09_u:058.022b-0348_01": "ātmā na śocanīyas te ślāghyo mṛtyus tavānagha",
    "GE07mbh_09_u:058.022b-0348_02": "vayam evādhunā śocyāḥ sarvāvasthāsu kaurava",
    "GE07mbh_09_u:058.022b-0348_03": "kṛpaṇaṃ vartayiṣyāmas tair hīnā bandhubhiḥ priyaiḥ",
    "GE07mbh_09_u:058.022b-0348_04": "bhrātṝṇāṃ caiva putrāṇāṃ tathā vai śokavihvalāḥ",
    "GE07mbh_09_u:058.022b-0348_05": "kathaṃ drakṣyāmi vidhavā vadhūḥ śokapariplutāḥ",
    "GE07mbh_09_u:058.022b-0348_06": "tvam ekaḥ susthito rājan svarge te nilayo dhruvaḥ",
    "GE07mbh_09_u:058.022b-0348_07": "vayaṃ narakasaṃjñā vai duḥkhaṃ bhokṣyāma dāruṇam",
    "GE07mbh_09_u:058.022c": "nihatā jñātayaś cānye diṣṭaṃ manye duratyayam",
    "GE07mbh_09_u:058.023a": "snuṣāś ca prasnuṣāś caiva dhṛtarāṣṭrasya vihvalāḥ",
    "GE07mbh_09_u:058.023c": "garhayiṣyanti no nūnaṃ vidhavāḥ śokakarśitāḥ",
    "GE07mbh_09_u:058.024a": "evam uktvā suduḥkhārto niśaśvāsa sa pārthivaḥ",
    "GE07mbh_09_u:058.024c": "vilalāpa ciraṃ cāpi dharmaputro yudhiṣṭhiraḥ",
    "GE07mbh_09_u:058.024d-0349_01": "vilalāpa mahīyān saḥ prakṛtyā karuṇāparaḥ",
    "GE07mbh_09_u:059.001": "dhṛtarāṣṭra uvāca",
    "GE07mbh_09_u:059.001a": "adharmeṇa hataṃ dṛṣṭvā rājānaṃ mādhavottamaḥ",
    "GE07mbh_09_u:059.001c": "kim abravīt tadā sūta baladevo mahābalaḥ",
    "GE07mbh_09_u:059.002a": "gadāyuddhaviśeṣajño gadāyuddhaviśāradaḥ",
    "GE07mbh_09_u:059.002c": "kṛtavān rauhiṇeyo yat tan mamācakṣva saṃjaya",
    "GE07mbh_09_u:059.003": "saṃjaya uvāca",
    "GE07mbh_09_u:059.003a": "śirasy abhihataṃ dṛṣṭvā bhīmasenena te sutam",
    "GE07mbh_09_u:059.003c": "rāmaḥ praharatāṃ śreṣṭhaś cukrodha balavad balī",
    "GE07mbh_09_u:059.004a": "tato madhye narendrāṇām ūrdhvabāhur halāyudhaḥ",
    "GE07mbh_09_u:059.004c": "kurvann ārtasvaraṃ ghoraṃ dhig dhig bhīmety uvāca ha",
    "GE07mbh_09_u:059.005a": "aho dhig yad adho nābheḥ prahṛtaṃ śuddhavikrame",
    "GE07mbh_09_u:059.005c": "naitad dṛṣṭaṃ gadāyuddhe kṛtavān yad vṛkodaraḥ",
    "GE07mbh_09_u:059.006a": "adho nābhyā na hantavyam iti śāstrasya niścayaḥ",
    "GE07mbh_09_u:059.006c": "ayaṃ tv aśāstravin mūḍhaḥ svacchandāt saṃpravartate",
    "GE07mbh_09_u:059.007a": "tasya tat tad bruvāṇasya roṣaḥ samabhavan mahān",
    "GE07mbh_09_u:059.007b-0350_01": "tato rājānam ālokya roṣasaṃraktalocanaḥ",
    "GE07mbh_09_u:059.007b-0350_02": "baladevo mahārāja tato vacanam abravīt",
    "GE07mbh_09_u:059.007b-0350_03": "na caiṣa patitaḥ kṛṣṇa kevalaṃ matsamo 'samaḥ",
    "GE07mbh_09_u:059.007b-0350_04": "āśritasya tu daurbalyād āśrayaḥ paribhartsyate",
    "GE07mbh_09_u:059.007c": "tato lāṅgalam udyamya bhīmam abhyadravad balī",
    "GE07mbh_09_u:059.008a": "tasyordhvabāhoḥ sadṛśaṃ rūpam āsīn mahātmanaḥ",
    "GE07mbh_09_u:059.008c": "bahudhātuvicitrasya śvetasyeva mahāgireḥ",
    "GE07mbh_09_u:059.008d-0351_01": "tam utpatantaṃ saṃkruddhaṃ vijñāya madhusūdanaḥ",
    "GE07mbh_09_u:059.008d-0352_01": "bhrātṛbhiḥ sahito bhīmaḥ sārjunair astrakovidaiḥ",
    "GE07mbh_09_u:059.008d-0352_02": "na vivyathe mahārāja dṛṣṭvā haladharaṃ balī",
    "GE07mbh_09_u:059.009a": "tam utpatantaṃ jagrāha keśavo vinayānataḥ",
    "GE07mbh_09_u:059.009c": "bāhubhyāṃ pīnavṛttābhyāṃ prayatnād balavad balī",
    "GE07mbh_09_u:059.010a": "sitāsitau yaduvarau śuśubhāte 'dhikaṃ tataḥ",
    "GE07mbh_09_u:059.010b-0353_01": "saṃgatāv iva rājendra kailāsāñjanaparvatau",
    "GE07mbh_09_u:059.010c": "nabhogatau yathā rājaṃś candrasūryau dinakṣaye",
    "GE07mbh_09_u:059.011a": "uvāca cainaṃ saṃrabdhaṃ śamayann iva keśavaḥ",
    "GE07mbh_09_u:059.011c": "ātmavṛddhir mitravṛddhir mitramitrodayas tathā",
    "GE07mbh_09_u:059.011e": "viparītaṃ dviṣatsv etat ṣaḍvidhā vṛddhir ātmanaḥ",
    "GE07mbh_09_u:059.012a": "ātmany api ca mitreṣu viparītaṃ yadā bhavet",
    "GE07mbh_09_u:059.012c": "tadā vidyān manojyānim āśu śāntikaro bhavet",
    "GE07mbh_09_u:059.013a": "asmākaṃ sahajaṃ mitraṃ pāṇḍavāḥ śuddhapauruṣāḥ",
    "GE07mbh_09_u:059.013c": "svakāḥ pitṛṣvasuḥ putrās te parair nikṛtā bhṛśam",
    "GE07mbh_09_u:059.014a": "pratijñāpāraṇaṃ dharmaḥ kṣatriyasyeti vettha ha",
    "GE07mbh_09_u:059.014c": "suyodhanasya gadayā bhaṅktāsmy ūrū mahāhave",
    "GE07mbh_09_u:059.014e": "iti pūrvaṃ pratijñātaṃ bhīmena hi sabhātale",
    "GE07mbh_09_u:059.015a": "maitreyeṇābhiśaptaś ca pūrvam eva maharṣiṇā",
    "GE07mbh_09_u:059.015c": "ūrū bhetsyati te bhīmo gadayeti paraṃtapa",
    "GE07mbh_09_u:059.015e": "ato doṣaṃ na paśyāmi mā krudhas tvaṃ pralambahan",
    "GE07mbh_09_u:059.015f-0354_01": "ye jñātibāndhavebhyaś ca śreṣṭhā vai snehabāndhavāḥ",
    "GE07mbh_09_u:059.015f-0354_02": "pāṇḍavāś cābhavañ śreṣṭhāḥ snehāt saṃbandhatas tathā",
    "GE07mbh_09_u:059.016a": "yaunair hārdaiś ca saṃbandhaiḥ saṃbaddhāḥ smeha pāṇḍavaiḥ",
    "GE07mbh_09_u:059.016c": "teṣāṃ vṛddhyābhivṛddhir no mā krudhaḥ puruṣarṣabha",
    "GE07mbh_09_u:059.016d-0355_01": "vāsudevavacaḥ śrutvā sīrabhṛt prāha dharmavit",
    "GE07mbh_09_u:059.017": "rāma uvāca",
    "GE07mbh_09_u:059.017a": "dharmaḥ sucaritaḥ sadbhiḥ saha dvābhyāṃ niyacchati",
    "GE07mbh_09_u:059.017c": "arthaś cātyarthalubdhasya kāmaś cātiprasaṅginaḥ",
    "GE07mbh_09_u:059.018a": "dharmārthau dharmakāmau ca kāmārthau cāpy apīḍayan",
    "GE07mbh_09_u:059.018c": "dharmārthakāmān yo 'bhyeti so 'tyantaṃ sukham aśnute",
    "GE07mbh_09_u:059.019a": "tad idaṃ vyākulaṃ sarvaṃ kṛtaṃ dharmasya pīḍanāt",
    "GE07mbh_09_u:059.019c": "bhīmasenena govinda kāmaṃ tvaṃ tu yathāttha mām",
    "GE07mbh_09_u:059.020": "vāsudeva uvāca",
    "GE07mbh_09_u:059.020a": "aroṣaṇo hi dharmātmā satataṃ dharmavatsalaḥ",
    "GE07mbh_09_u:059.020c": "bhavān prakhyāyate loke tasmāt saṃśāmya mā krudhaḥ",
    "GE07mbh_09_u:059.021a": "prāptaṃ kaliyugaṃ viddhi pratijñāṃ pāṇḍavasya ca",
    "GE07mbh_09_u:059.021c": "ānṛṇyaṃ yātu vairasya pratijñāyāś ca pāṇḍavaḥ",
    "GE07mbh_09_u:059.021d-0356_01": "ataḥ puruṣaśārdūlo hatvā naikṛtikaṃ raṇe",
    "GE07mbh_09_u:059.021d-0356_02": "nikṛtyā nikṛtiprajñaṃ yo hanyād vairiṇaṃ raṇe",
    "GE07mbh_09_u:059.021d-0356_03": "adharmo vidyate nātra yad bhīmo hatavān ripum",
    "GE07mbh_09_u:059.021d-0356_04": "yudhyantaṃ samare vīraṃ kuruvṛṣṇiyaśaskaram",
    "GE07mbh_09_u:059.021d-0356_05": "anena karṇaḥ saṃdiṣṭaḥ pratīto dhanur acchinat",
    "GE07mbh_09_u:059.021d-0356_06": "tataḥ saṃchinnadhanvānaṃ virathaṃ pauruṣe sthitam",
    "GE07mbh_09_u:059.021d-0356_07": "vyāyudhīkṛtya hatavān saubhadram apalāyinam",
    "GE07mbh_09_u:059.021d-0356_08": "janmaprabhṛti lubdhaś ca pāpaś caiṣa durātmavān",
    "GE07mbh_09_u:059.021d-0356_09": "nihato bhīmasenena durbuddhiḥ kulapāṃsanaḥ",
    "GE07mbh_09_u:059.021d-0356_10": "pratijñāṃ bhīmasenasya trayodaśasamārjitām",
    "GE07mbh_09_u:059.021d-0356_11": "kimarthaṃ nābhijānāti yudhyamāno hi viśrutām",
    "GE07mbh_09_u:059.021d-0356_12": "ūrdhvam utkramya vegena jighāṃsantaṃ vṛkodaraḥ",
    "GE07mbh_09_u:059.021d-0356_13": "babhañja gadayā corū na ca sthāne ca maṇḍale",
    "GE07mbh_09_u:059.021d-0357_01": "gacchatv adya mahāprājño bhīmaseno mahābalaḥ",
    "GE07mbh_09_u:059.022": "saṃjaya uvāca",
    "GE07mbh_09_u:059.022a": "dharmacchalam api śrutvā keśavāt sa viśāṃ pate",
    "GE07mbh_09_u:059.022c": "naiva prītamanā rāmo vacanaṃ prāha saṃsadi",
    "GE07mbh_09_u:059.023a": "hatvādharmeṇa rājānaṃ dharmātmānaṃ suyodhanam",
    "GE07mbh_09_u:059.023c": "jihmayodhīti loke 'smin khyātiṃ yāsyati pāṇḍavaḥ",
    "GE07mbh_09_u:059.024a": "duryodhano 'pi dharmātmā gatiṃ yāsyati śāśvatīm",
    "GE07mbh_09_u:059.024c": "ṛjuyodhī hato rājā dhārtarāṣṭro narādhipaḥ",
    "GE07mbh_09_u:059.025a": "yuddhadīkṣāṃ praviśyājau raṇayajñaṃ vitatya ca",
    "GE07mbh_09_u:059.025c": "hutvātmānam amitrāgnau prāpa cāvabhṛthaṃ yaśaḥ",
    "GE07mbh_09_u:059.025d-0358_01": "svargaṃ gantā mahārājaḥ sasuhṛjjñātibāndhavaḥ",
    "GE07mbh_09_u:059.026a": "ity uktvā ratham āsthāya rauhiṇeyaḥ pratāpavān",
    "GE07mbh_09_u:059.026c": "śvetābhraśikharākāraḥ prayayau dvārakāṃ prati",
    "GE07mbh_09_u:059.027a": "pāñcālāś ca savārṣṇeyāḥ pāṇḍavāś ca viśāṃ pate",
    "GE07mbh_09_u:059.027c": "rāme dvāravatīṃ yāte nātipramanaso 'bhavan",
    "GE07mbh_09_u:059.028a": "tato yudhiṣṭhiraṃ dīnaṃ cintāparam adhomukham",
    "GE07mbh_09_u:059.028c": "śokopahatasaṃkalpaṃ vāsudevo 'bravīd idam",
    "GE07mbh_09_u:059.029a": "dharmarāja kimarthaṃ tvam adharmam anumanyase",
    "GE07mbh_09_u:059.029c": "hatabandhor yad etasya patitasya vicetasaḥ",
    "GE07mbh_09_u:059.030a": "duryodhanasya bhīmena mṛdyamānaṃ śiraḥ padā",
    "GE07mbh_09_u:059.030c": "upaprekṣasi kasmāt tvaṃ dharmajñaḥ san narādhipa",
    "GE07mbh_09_u:059.031": "yudhiṣṭhira uvāca",
    "GE07mbh_09_u:059.031a": "na mamaitat priyaṃ kṛṣṇa yad rājānaṃ vṛkodaraḥ",
    "GE07mbh_09_u:059.031c": "padā mūrdhny aspṛśat krodhān na ca hṛṣye kulakṣaye",
    "GE07mbh_09_u:059.032a": "nikṛtyā nikṛtā nityaṃ dhṛtarāṣṭrasutair vayam",
    "GE07mbh_09_u:059.032c": "bahūni paruṣāṇy uktvā vanaṃ prasthāpitāḥ sma ha",
    "GE07mbh_09_u:059.033a": "bhīmasenasya tad duḥkham atīva hṛdi vartate",
    "GE07mbh_09_u:059.033c": "iti saṃcintya vārṣṇeya mayaitat samupekṣitam",
    "GE07mbh_09_u:059.034a": "tasmād dhatvākṛtaprajñaṃ lubdhaṃ kāmavaśānugam",
    "GE07mbh_09_u:059.034c": "labhatāṃ pāṇḍavaḥ kāmaṃ dharme 'dharme 'pi vā kṛte",
    "GE07mbh_09_u:059.035": "saṃjaya uvāca",
    "GE07mbh_09_u:059.035a": "ity ukte dharmarājena vāsudevo 'bravīd idam",
    "GE07mbh_09_u:059.035b-0359_01": "ity uktavati kaunteye dharmarāje yudhiṣṭhire",
    "GE07mbh_09_u:059.035b-0359_02": "vāsudevo mahābāhur yudhiṣṭhiram abhāṣata",
    "GE07mbh_09_u:059.035c": "kāmam astv evam iti vai kṛcchrād yadukulodvahaḥ",
    "GE07mbh_09_u:059.036a": "ity ukto vāsudevena bhīmapriyahitaiṣiṇā",
    "GE07mbh_09_u:059.036c": "anvamodata tat sarvaṃ yad bhīmena kṛtaṃ yudhi",
    "GE07mbh_09_u:059.036d-0360_01": "arjuno 'pi mahābāhur aprītenāntarātmanā",
    "GE07mbh_09_u:059.036d-0360_02": "novāca kiṃ cid vacanaṃ bhrātaraṃ sādhv asādhu vā",
    "GE07mbh_09_u:059.037a": "bhīmaseno 'pi hatvājau tava putram amarṣaṇaḥ",
    "GE07mbh_09_u:059.037c": "abhivādyāgrataḥ sthitvā saṃprahṛṣṭaḥ kṛtāñjaliḥ",
    "GE07mbh_09_u:059.038a": "provāca sumahātejā dharmarājaṃ yudhiṣṭhiram",
    "GE07mbh_09_u:059.038c": "harṣād utphullanayano jitakāśī viśāṃ pate",
    "GE07mbh_09_u:059.039a": "tavādya pṛthivī rājan kṣemā nihatakaṇṭakā",
    "GE07mbh_09_u:059.039c": "tāṃ praśādhi mahārāja svadharmam anupālayan",
    "GE07mbh_09_u:059.040a": "yas tu kartāsya vairasya nikṛtyā nikṛtipriyaḥ",
    "GE07mbh_09_u:059.040c": "so 'yaṃ vinihataḥ śete pṛthivyāṃ pṛthivīpate",
    "GE07mbh_09_u:059.041a": "duḥśāsanaprabhṛtayaḥ sarve te cogravādinaḥ",
    "GE07mbh_09_u:059.041c": "rādheyaḥ śakuniś cāpi nihatās tava śatravaḥ",
    "GE07mbh_09_u:059.042a": "seyaṃ ratnasamākīrṇā mahī savanaparvatā",
    "GE07mbh_09_u:059.042c": "upāvṛttā mahārāja tvām adya nihatadviṣam",
    "GE07mbh_09_u:059.043": "yudhiṣṭhira uvāca",
    "GE07mbh_09_u:059.043a": "gataṃ vairasya nidhanaṃ hato rājā suyodhanaḥ",
    "GE07mbh_09_u:059.043c": "kṛṣṇasya matam āsthāya vijiteyaṃ vasuṃdharā",
    "GE07mbh_09_u:059.044a": "diṣṭyā gatas tvam ānṛṇyaṃ mātuḥ kopasya cobhayoḥ",
    "GE07mbh_09_u:059.044c": "diṣṭyā jayasi durdharṣa diṣṭyā śatrur nipātitaḥ",
    "GE07mbh_09_u:060.001": "dhṛtarāṣṭra uvāca",
    "GE07mbh_09_u:060.001a": "hataṃ duryodhanaṃ dṛṣṭvā bhīmasenena saṃyuge",
    "GE07mbh_09_u:060.001c": "pāṇḍavāḥ sṛñjayāś caiva kim akurvata saṃjaya",
    "GE07mbh_09_u:060.001d-0361_01": "aśvatthāmā kṛpaś caiva kṛtavarmā ca sātvataḥ",
    "GE07mbh_09_u:060.001d-0361_02": "hataṃ duryodhanaṃ dṛṣṭvā pratyapadyanta saṃjaya",
    "GE07mbh_09_u:060.002": "saṃjaya uvāca",
    "GE07mbh_09_u:060.002a": "hataṃ duryodhanaṃ dṛṣṭvā bhīmasenena saṃyuge",
    "GE07mbh_09_u:060.002c": "siṃheneva mahārāja mattaṃ vanagajaṃ vane",
    "GE07mbh_09_u:060.003a": "prahṛṣṭamanasas tatra kṛṣṇena saha pāṇḍavāḥ",
    "GE07mbh_09_u:060.003c": "pāñcālāḥ sṛñjayāś caiva nihate kurunandane",
    "GE07mbh_09_u:060.004a": "āvidhyann uttarīyāṇi siṃhanādāṃś ca nedire",
    "GE07mbh_09_u:060.004c": "naitān harṣasamāviṣṭān iyaṃ sehe vasuṃdharā",
    "GE07mbh_09_u:060.005a": "dhanūṃṣy anye vyākṣipanta jyāś cāpy anye tathākṣipan",
    "GE07mbh_09_u:060.005c": "dadhmur anye mahāśaṅkhān anye jaghnuś ca dundubhīḥ",
    "GE07mbh_09_u:060.006a": "cikrīḍuś ca tathaivānye jahasuś ca tavāhitāḥ",
    "GE07mbh_09_u:060.006c": "abruvaṃś cāsakṛd vīrā bhīmasenam idaṃ vacaḥ",
    "GE07mbh_09_u:060.007a": "duṣkaraṃ bhavatā karma raṇe 'dya sumahat kṛtam",
    "GE07mbh_09_u:060.007c": "kauravendraṃ raṇe hatvā gadayātikṛtaśramam",
    "GE07mbh_09_u:060.008a": "indreṇeva hi vṛtrasya vadhaṃ paramasaṃyuge",
    "GE07mbh_09_u:060.008c": "tvayā kṛtam amanyanta śatror vadham imaṃ janāḥ",
    "GE07mbh_09_u:060.009a": "carantaṃ vividhān mārgān maṇḍalāni ca sarvaśaḥ",
    "GE07mbh_09_u:060.009c": "duryodhanam imaṃ śūraṃ ko 'nyo hanyād vṛkodarāt",
    "GE07mbh_09_u:060.010a": "vairasya ca gataḥ pāraṃ tvam ihānyaiḥ sudurgamam",
    "GE07mbh_09_u:060.010c": "aśakyam etad anyena saṃpādayitum īdṛśam",
    "GE07mbh_09_u:060.011a": "kuñjareṇeva mattena vīra",
    "GE07mbh_09_u:060.011c": "duryodhanaśiro diṣṭyā pādena mṛditaṃ tvayā",
    "GE07mbh_09_u:060.012a": "siṃhena mahiṣasyeva kṛtvā saṃgaram adbhutam",
    "GE07mbh_09_u:060.012c": "duḥśāsanasya rudhiraṃ diṣṭyā pītaṃ tvayānagha",
    "GE07mbh_09_u:060.013a": "ye viprakurvan rājānaṃ dharmātmānaṃ yudhiṣṭhiram",
    "GE07mbh_09_u:060.013c": "mūrdhni teṣāṃ kṛtaḥ pādo diṣṭyā te svena karmaṇā",
    "GE07mbh_09_u:060.014a": "amitrāṇām adhiṣṭhānād vadhād duryodhanasya ca",
    "GE07mbh_09_u:060.014c": "bhīma diṣṭyā pṛthivyāṃ te prathitaṃ sumahad yaśaḥ",
    "GE07mbh_09_u:060.015a": "evaṃ nūnaṃ hate vṛtre śakraṃ nandanti bandinaḥ",
    "GE07mbh_09_u:060.015c": "tathā tvāṃ nihatāmitraṃ vayaṃ nandāma bhārata",
    "GE07mbh_09_u:060.016a": "duryodhanavadhe yāni romāṇi hṛṣitāni naḥ",
    "GE07mbh_09_u:060.016c": "adyāpi na vihṛṣyanti tāni tad viddhi bhārata",
    "GE07mbh_09_u:060.016e": "ity abruvan bhīmasenaṃ vātikās tatra saṃgatāḥ",
    "GE07mbh_09_u:060.017a": "tān hṛṣṭān puruṣavyāghrān pāñcālān pāṇḍavaiḥ saha",
    "GE07mbh_09_u:060.017c": "bruvataḥ sadṛśaṃ tatra provāca madhusūdanaḥ",
    "GE07mbh_09_u:060.018a": "na nyāyyaṃ nihataḥ śatrur bhūyo hantuṃ janādhipāḥ",
    "GE07mbh_09_u:060.018c": "asakṛd vāgbhir ugrābhir nihato hy eṣa mandadhīḥ",
    "GE07mbh_09_u:060.019a": "tadaivaiṣa hataḥ pāpo yadaiva nirapatrapaḥ",
    "GE07mbh_09_u:060.019c": "lubdhaḥ pāpasahāyaś ca suhṛdāṃ śāsanātigaḥ",
    "GE07mbh_09_u:060.020a": "bahuśo viduradroṇakṛpagāṅgeyasṛñjayaiḥ",
    "GE07mbh_09_u:060.020b-0362_01": "ity uktaḥ pāṇḍavebhyaś ca hy ardharājyaṃ dadasva vai",
    "GE07mbh_09_u:060.020c": "pāṇḍubhyaḥ procyamāno 'pi pitryam aṃśaṃ na dattavān",
    "GE07mbh_09_u:060.020d-0363_01": "nānena kāryaṃ dṛṣṭena śrutenaiva kathāsv api",
    "GE07mbh_09_u:060.020d-0363_02": "īdṛśā bhinnamaryādā gatiṃ yāntīha tādṛśīm",
    "GE07mbh_09_u:060.020d-0363_03": "śrutvaivaṃ vacanaṃ tasya sāsūyavacanaṃ tadā",
    "GE07mbh_09_u:060.020d-0363_04": "jvalann iva ca roṣeṇa sphurann iva ca bhūpatiḥ",
    "GE07mbh_09_u:060.021a": "naiṣa yogyo 'dya mitraṃ vā śatrur vā puruṣādhamaḥ",
    "GE07mbh_09_u:060.021c": "kim anenātinunnena vāgbhiḥ kāṣṭhasadharmaṇā",
    "GE07mbh_09_u:060.022a": "ratheṣv ārohata kṣipraṃ gacchāmo vasudhādhipāḥ",
    "GE07mbh_09_u:060.022c": "diṣṭyā hato 'yaṃ pāpātmā sāmātyajñātibāndhavaḥ",
    "GE07mbh_09_u:060.023a": "iti śrutvā tv adhikṣepaṃ kṛṣṇād duryodhano nṛpaḥ",
    "GE07mbh_09_u:060.023c": "amarṣavaśam āpanna udatiṣṭhad viśāṃ pate",
    "GE07mbh_09_u:060.024a": "sphigdeśenopaviṣṭaḥ sa dorbhyāṃ viṣṭabhya medinīm",
    "GE07mbh_09_u:060.024c": "dṛṣṭiṃ bhrūsaṃkaṭāṃ kṛtvā vāsudeve nyapātayat",
    "GE07mbh_09_u:060.025a": "ardhonnataśarīrasya rūpam āsīn nṛpasya tat",
    "GE07mbh_09_u:060.025c": "kruddhasyāśīviṣasyeva cchinnapucchasya bhārata",
    "GE07mbh_09_u:060.026a": "prāṇāntakaraṇīṃ ghorāṃ vedanām avicintayan",
    "GE07mbh_09_u:060.026c": "duryodhano vāsudevaṃ vāgbhir ugrābhir ārdayat",
    "GE07mbh_09_u:060.027a": "kaṃsadāsasya dāyāda na te lajjāsty anena vai",
    "GE07mbh_09_u:060.027c": "adharmeṇa gadāyuddhe yad ahaṃ vinipātitaḥ",
    "GE07mbh_09_u:060.028a": "ūrū bhindhīti bhīmasya smṛtiṃ mithyā prayacchatā",
    "GE07mbh_09_u:060.028c": "kiṃ na vijñātam etan me yad arjunam avocathāḥ",
    "GE07mbh_09_u:060.029a": "ghātayitvā mahīpālān ṛjuyuddhān sahasraśaḥ",
    "GE07mbh_09_u:060.029c": "jihmair upāyair bahubhir na te lajjā na te ghṛṇā",
    "GE07mbh_09_u:060.030a": "ahany ahani śūrāṇāṃ kurvāṇaḥ kadanaṃ mahat",
    "GE07mbh_09_u:060.030c": "śikhaṇḍinaṃ puraskṛtya ghātitas te pitāmahaḥ",
    "GE07mbh_09_u:060.031a": "aśvatthāmnaḥ sanāmānaṃ hatvā nāgaṃ sudurmate",
    "GE07mbh_09_u:060.031c": "ācāryo nyāsitaḥ śastraṃ kiṃ tan na viditaṃ mama",
    "GE07mbh_09_u:060.032a": "sa cānena nṛśaṃsena dhṛṣṭadyumnena vīryavān",
    "GE07mbh_09_u:060.032c": "pātyamānas tvayā dṛṣṭo na cainaṃ tvam avārayaḥ",
    "GE07mbh_09_u:060.033a": "vadhārthaṃ pāṇḍuputrasya yācitāṃ śaktim eva ca",
    "GE07mbh_09_u:060.033c": "ghaṭotkace vyaṃsayathāḥ kas tvattaḥ pāpakṛttamaḥ",
    "GE07mbh_09_u:060.034a": "chinnabāhuḥ prāyagatas tathā bhūriśravā balī",
    "GE07mbh_09_u:060.034c": "tvayā nisṛṣṭena hataḥ śaineyena durātmanā",
    "GE07mbh_09_u:060.035a": "kurvāṇaś cottamaṃ karma karṇaḥ pārthajigīṣayā",
    "GE07mbh_09_u:060.035c": "vyaṃsanenāśvasenasya pannagendrasutasya vai",
    "GE07mbh_09_u:060.036a": "punaś ca patite cakre vyasanārtaḥ parājitaḥ",
    "GE07mbh_09_u:060.036c": "pātitaḥ samare karṇaś cakravyagro 'graṇīr nṛṇām",
    "GE07mbh_09_u:060.037a": "yadi māṃ cāpi karṇaṃ ca bhīṣmadroṇau ca saṃyuge",
    "GE07mbh_09_u:060.037c": "ṛjunā pratiyudhyethā na te syād vijayo dhruvam",
    "GE07mbh_09_u:060.038a": "tvayā punar anāryeṇa jihmamārgeṇa pārthivāḥ",
    "GE07mbh_09_u:060.038c": "svadharmam anutiṣṭhanto vayaṃ cānye ca ghātitāḥ",
    "GE07mbh_09_u:060.038d-0364_01": "tvayā māyāvinā kṛṣṇa māyām arkapramoṣiṇīm",
    "GE07mbh_09_u:060.038d-0364_02": "kṛtvā hataḥ sindhupatiḥ kiṃ tan na viditaṃ mama",
    "GE07mbh_09_u:060.039": "vāsudeva uvāca",
    "GE07mbh_09_u:060.039a": "hatas tvam asi gāndhāre sabhrātṛsutabāndhavaḥ",
    "GE07mbh_09_u:060.039c": "sagaṇaḥ sasuhṛc caiva pāpamārgam anuṣṭhitaḥ",
    "GE07mbh_09_u:060.040a": "tavaiva duṣkṛtair vīrau bhīṣmadroṇau nipātitau",
    "GE07mbh_09_u:060.040c": "karṇaś ca nihataḥ saṃkhye tava śīlānuvartakaḥ",
    "GE07mbh_09_u:060.041a": "yācyamāno mayā mūḍha pitryam aṃśaṃ na ditsasi",
    "GE07mbh_09_u:060.041c": "pāṇḍavebhyaḥ svarājyārdhaṃ lobhāc chakuniniścayāt",
    "GE07mbh_09_u:060.042a": "viṣaṃ te bhīmasenāya dattaṃ sarve ca pāṇḍavāḥ",
    "GE07mbh_09_u:060.042c": "pradīpitā jatugṛhe mātrā saha sudurmate",
    "GE07mbh_09_u:060.042d-0365_01": "pāṇḍavāḥ duḥkhitāś cāsan purā vai vāraṇāvate",
    "GE07mbh_09_u:060.043a": "sabhāyāṃ yājñasenī ca kṛṣṭā dyūte rajasvalā",
    "GE07mbh_09_u:060.043c": "tadaiva tāvad duṣṭātman vadhyas tvaṃ nirapatrapaḥ",
    "GE07mbh_09_u:060.044a": "anakṣajñaṃ ca dharmajñaṃ saubalenākṣavedinā",
    "GE07mbh_09_u:060.044c": "nikṛtyā yat parājaiṣīs tasmād asi hato raṇe",
    "GE07mbh_09_u:060.045a": "jayadrathena pāpena yat kṛṣṇā kleśitā vane",
    "GE07mbh_09_u:060.045c": "yāteṣu mṛgayāṃ teṣu tṛṇabindor athāśrame",
    "GE07mbh_09_u:060.045d-0366_01": "tasmāt so 'pi hataḥ krūras tava doṣeṇa cātmanaḥ",
    "GE07mbh_09_u:060.046a": "abhimanyuś ca yad bāla eko bahubhir āhave",
    "GE07mbh_09_u:060.046c": "tvaddoṣair nihataḥ pāpa tasmād asi hato raṇe",
    "GE07mbh_09_u:060.046d-0367_01": "yāny akāryāṇi cāsmākaṃ kṛtānīti prabhāṣase",
    "GE07mbh_09_u:060.046d-0367_02": "vaiguṇyena tavātyarthaṃ sarvaṃ hi tad anuṣṭhitam",
    "GE07mbh_09_u:060.046d-0367_03": "bṛhaspater uśanaso nopadeśaḥ śrutas tvayā",
    "GE07mbh_09_u:060.046d-0367_04": "vṛddhā nopāsitāś caiva hitaṃ vākyaṃ na te śrutam",
    "GE07mbh_09_u:060.046d-0367_05": "lobhenātibalena tvaṃ tṛṣṇayā ca vaśīkṛtaḥ",
    "GE07mbh_09_u:060.046d-0367_06": "kṛtavān asyakāryāṇi vipākas teṣu bhujyatām",
    "GE07mbh_09_u:060.046d-004_0001": "kurvāṇaṃ karma samare pāṇḍavān arthakāṅkṣiṇam",
    "GE07mbh_09_u:060.046d-004_0002": "yac chikhaṇḍy avadhīd bhīṣmaṃ mitrārthe na vyatikramaḥ",
    "GE07mbh_09_u:060.046d-004_0003": "svadharmaṃ pṛṣṭhataḥ kṛtvā ācāryas tvatpriyepsayā",
    "GE07mbh_09_u:060.046d-004_0004": "pārṣatena hataḥ saṃkhye vartamāno 'satāṃ pathi",
    "GE07mbh_09_u:060.046d-004_0005": "pratijñām ātmanaḥ satyāṃ cikīrṣan samare ripum",
    "GE07mbh_09_u:060.046d-004_0006": "hatavān sātvato vidvān saumadattiṃ mahāratham",
    "GE07mbh_09_u:060.046d-004_0007": "arjunaḥ samare rājan yudhyamānaḥ kadā cana",
    "GE07mbh_09_u:060.046d-004_0008": "ninditaṃ puruṣavyāghraḥ karoti na kathaṃ cana",
    "GE07mbh_09_u:060.046d-004_0009": "labdhvāpi bahuśaś chidraṃ vīravṛttam anusmaran",
    "GE07mbh_09_u:060.046d-004_0010": "na jaghāna raṇe karṇaṃ maivaṃ vocaḥ sudurmate",
    "GE07mbh_09_u:060.046d-004_0011": "devānāṃ matam ājñāya teṣāṃ priyahitepsayā",
    "GE07mbh_09_u:060.046d-004_0012": "nārjunasya mate nāgaṃ mayā vyaṃsitam asrajam",
    "GE07mbh_09_u:060.046d-004_0013": "tvaṃ ca bhīṣmaś ca karṇaś ca droṇo drauṇis tathā kṛpaḥ",
    "GE07mbh_09_u:060.046d-004_0014": "virāṭanagare tasya ānṛśaṃsyāc ca jīvitāḥ",
    "GE07mbh_09_u:060.046d-004_0015": "smara pārthasya vikrāntaṃ gandharveṣu kṛtaṃ tadā",
    "GE07mbh_09_u:060.046d-004_0016": "adharmaṃ nātra gāndhāre pāṇḍavair yat kṛtaṃ tvayi",
    "GE07mbh_09_u:060.046d-004_0017": "svabāhubalam āsthāya svadharmeṇa paraṃtapāḥ",
    "GE07mbh_09_u:060.046d-004_0018": "jitavanto raṇe vīrāḥ pāpo 'si nidhanaṃ gataḥ",
    "GE07mbh_09_u:060.047": "duryodhana uvāca",
    "GE07mbh_09_u:060.047a": "adhītaṃ vidhivad dattaṃ bhūḥ praśāstā sasāgarā",
    "GE07mbh_09_u:060.047c": "mūrdhni sthitam amitrāṇāṃ ko nu svantataro mayā",
    "GE07mbh_09_u:060.048a": "yad iṣṭaṃ kṣatrabandhūnāṃ svadharmam anupaśyatām",
    "GE07mbh_09_u:060.048c": "tad idaṃ nidhanaṃ prāptaṃ ko nu svantataro mayā",
    "GE07mbh_09_u:060.049a": "devārhā mānuṣā bhogāḥ prāptā asulabhā nṛpaiḥ",
    "GE07mbh_09_u:060.049c": "aiśvaryaṃ cottamaṃ prāptaṃ ko nu svantataro mayā",
    "GE07mbh_09_u:060.050a": "sasuhṛt sānubandhaś ca svargaṃ gantāham acyuta",
    "GE07mbh_09_u:060.050c": "yūyaṃ vihatasaṃkalpāḥ śocanto vartayiṣyatha",
    "GE07mbh_09_u:060.050d-0368_01": "na me viṣādo bhīmena pādena śira āhatam",
    "GE07mbh_09_u:060.050d-0368_02": "kāko vā kaṅkagṛdhro vā nidhāsyati padaṃ kṣaṇāt",
    "GE07mbh_09_u:060.051": "saṃjaya uvāca",
    "GE07mbh_09_u:060.051a": "asya vākyasya nidhane kururājasya bhārata",
    "GE07mbh_09_u:060.051c": "apatat sumahad varṣaṃ puṣpāṇāṃ puṇyagandhinām",
    "GE07mbh_09_u:060.052a": "avādayanta gandharvā jaguś cāpsarasāṃ gaṇāḥ",
    "GE07mbh_09_u:060.052a-0369_01": "**** **** vāditraṃ sumanoharam",
    "GE07mbh_09_u:060.052a-0369_02": "jaguś cāpsaraso rājño yaśaḥ saṃbaddham eva ca",
    "GE07mbh_09_u:060.052c": "siddhāś ca mumucur vācaḥ sādhu sādhv iti bhārata",
    "GE07mbh_09_u:060.053a": "vavau ca surabhir vāyuḥ puṇyagandho mṛduḥ sukhaḥ",
    "GE07mbh_09_u:060.053c": "vyarājatāmalaṃ caiva nabho vaiḍūryasaṃnibham",
    "GE07mbh_09_u:060.054a": "atyadbhutāni te dṛṣṭvā vāsudevapurogamāḥ",
    "GE07mbh_09_u:060.054b-0370_01": "āścaryaṃ paramaṃ jagmuḥ pāñcālāḥ somakaiḥ saha",
    "GE07mbh_09_u:060.054c": "duryodhanasya pūjāṃ ca dṛṣṭvā vrīḍām upāgaman",
    "GE07mbh_09_u:060.055a": "hatāṃś cādharmataḥ śrutvā śokārtāḥ śuśucur hi te",
    "GE07mbh_09_u:060.055b-0371_01": "hatāṃś ca kauravāñ śrutvādharmataś ca mahīpatīn",
    "GE07mbh_09_u:060.055b-0371_02": "śokārtāḥ śuśucuḥ sarve pāṇḍavā bharatarṣabha",
    "GE07mbh_09_u:060.055c": "bhīṣmaṃ droṇaṃ tathā karṇaṃ bhūriśravasam eva ca",
    "GE07mbh_09_u:060.056a": "tāṃs tu cintāparān dṛṣṭvā pāṇḍavān dīnacetasaḥ",
    "GE07mbh_09_u:060.056c": "provācedaṃ vacaḥ kṛṣṇo meghadundubhinisvanaḥ",
    "GE07mbh_09_u:060.057a": "naiṣa śakyo 'tiśīghrāstras te ca sarve mahārathāḥ",
    "GE07mbh_09_u:060.057c": "ṛjuyuddhena vikrāntā hantuṃ yuṣmābhir āhave",
    "GE07mbh_09_u:060.057d-0372_01": "naiṣa śakyaḥ kadā cit tu hantuṃ dharmeṇa pārthivaḥ",
    "GE07mbh_09_u:060.057d-0372_02": "te vā bhīṣmamukhāḥ sarve maheṣvāsā mahārathāḥ",
    "GE07mbh_09_u:060.057d-0372_03": "mayānekair upāyais tu māyāyogena cāsakṛt",
    "GE07mbh_09_u:060.057d-0372_04": "hatās te sarva evājau bhavatāṃ hitam icchatā",
    "GE07mbh_09_u:060.057d-0372_05": "yadi naivaṃvidhaṃ jātu kuryāṃ jihmam ahaṃ raṇe",
    "GE07mbh_09_u:060.057d-0372_06": "kuto vo vijayo bhūyaḥ kuto rājyaṃ kuto dhanam",
    "GE07mbh_09_u:060.058a": "upāyā vihitā hy ete mayā tasmān narādhipāḥ",
    "GE07mbh_09_u:060.058c": "anyathā pāṇḍaveyānāṃ nābhaviṣyaj jayaḥ kva cit",
    "GE07mbh_09_u:060.059a": "te hi sarve mahātmānaś catvāro 'tirathā bhuvi",
    "GE07mbh_09_u:060.059c": "na śakyā dharmato hantuṃ lokapālair api svayam",
    "GE07mbh_09_u:060.060a": "tathaivāyaṃ gadāpāṇir dhārtarāṣṭro gataklamaḥ",
    "GE07mbh_09_u:060.060c": "na śakyo dharmato hantuṃ kālenāpīha daṇḍinā",
    "GE07mbh_09_u:060.061a": "na ca vo hṛdi kartavyaṃ yad ayaṃ ghātito nṛpaḥ",
    "GE07mbh_09_u:060.061c": "mithyāvadhyās tathopāyair bahavaḥ śatravo 'dhikāḥ",
    "GE07mbh_09_u:060.062a": "pūrvair anugato mārgo devair asuraghātibhiḥ",
    "GE07mbh_09_u:060.062c": "sadbhiś cānugataḥ panthāḥ sa sarvair anugamyate",
    "GE07mbh_09_u:060.062d-0373_01": "evaṃ vidhātrā vihitaṃ vadham eṣāṃ mahātmanām",
    "GE07mbh_09_u:060.062d-0373_02": "daivaṃ puruṣakāreṇa na śakyam ativartitum",
    "GE07mbh_09_u:060.062d-0373_03": "bhūtaṃ bhavyaṃ bhaviṣyac ca nimeṣād yo haniṣyati",
    "GE07mbh_09_u:060.062d-0373_04": "kṛtāntam anyathākartuṃ necchet so 'yaṃ dhanaṃjayaḥ",
    "GE07mbh_09_u:060.063a": "kṛtakṛtyāḥ sma sāyāhne nivāsaṃ rocayāmahe",
    "GE07mbh_09_u:060.063c": "sāśvanāgarathāḥ sarve viśramāmo narādhipāḥ",
    "GE07mbh_09_u:060.064a": "vāsudevavacaḥ śrutvā tadānīṃ pāṇḍavaiḥ saha",
    "GE07mbh_09_u:060.064c": "pāñcālā bhṛśasaṃhṛṣṭā vineduḥ siṃhasaṃghavat",
    "GE07mbh_09_u:060.065a": "tataḥ prādhmāpayañ śaṅkhān pāñcajanyaṃ ca mādhavaḥ",
    "GE07mbh_09_u:060.065b-0374_01": "devadattaṃ prahṛṣṭātmā śaṅkhapravaram arjunaḥ",
    "GE07mbh_09_u:060.065b-0374_02": "anantavijayaṃ rājā kuntīputro yudhiṣṭhiraḥ",
    "GE07mbh_09_u:060.065b-0374_03": "pauṇḍraṃ dadhmau mahāśaṅkhaṃ bhīmakarmā vṛkodaraḥ",
    "GE07mbh_09_u:060.065b-0374_04": "nakulaḥ sahadevaś ca sughoṣamaṇipuṣpakau",
    "GE07mbh_09_u:060.065b-0374_05": "dhṛṣṭadyumnas tathā jaitraṃ sātyakir nandivardhanam",
    "GE07mbh_09_u:060.065b-0374_06": "teṣāṃ nādena mahatā śaṅkhānāṃ bharatarṣabha",
    "GE07mbh_09_u:060.065b-0374_07": "āpupūre nabhaḥ sarvaṃ pṛthivī ca cacāla ha",
    "GE07mbh_09_u:060.065b-0374_08": "tataḥ śaṅkhāś ca bheryaś ca paṇavānakagomukhāḥ",
    "GE07mbh_09_u:060.065b-0374_09": "pāṇḍusainyeṣv avādyanta sa śabdas tumulo 'bhavat",
    "GE07mbh_09_u:060.065b-0374_10": "astuvan pāṇḍavān anye gīrbhiś ca stutimaṅgalaiḥ",
    "GE07mbh_09_u:060.065b-0375_01": "gīrbhir maṅgalayuktābhir vandinaḥ stutipāṭhakāḥ",
    "GE07mbh_09_u:060.065c": "hṛṣṭā duryodhanaṃ dṛṣṭvā nihataṃ puruṣarṣabhāḥ",
    "GE07mbh_09_u:061.001": "saṃjaya uvāca",
    "GE07mbh_09_u:061.001a": "tatas te prayayuḥ sarve nivāsāya mahīkṣitaḥ",
    "GE07mbh_09_u:061.001c": "śaṅkhān pradhmāpayanto vai hṛṣṭāḥ parighabāhavaḥ",
    "GE07mbh_09_u:061.002a": "pāṇḍavān gacchataś cāpi śibiraṃ no viśāṃ pate",
    "GE07mbh_09_u:061.002c": "maheṣvāso 'nvagāt paścād yuyutsuḥ sātyakis tathā",
    "GE07mbh_09_u:061.003a": "dhṛṣṭadyumnaḥ śikhaṇḍī ca draupadeyāś ca sarvaśaḥ",
    "GE07mbh_09_u:061.003c": "sarve cānye maheṣvāsā yayuḥ svaśibirāṇy uta",
    "GE07mbh_09_u:061.004a": "tatas te prāviśan pārthā hatatviṭkaṃ hateśvaram",
    "GE07mbh_09_u:061.004c": "duryodhanasya śibiraṃ raṅgavad visṛte jane",
    "GE07mbh_09_u:061.005a": "gatotsavaṃ puram iva hṛtanāgam iva hradam",
    "GE07mbh_09_u:061.005c": "strīvarṣavarabhūyiṣṭhaṃ vṛddhāmātyair adhiṣṭhitam",
    "GE07mbh_09_u:061.006a": "tatraitān paryupātiṣṭhan duryodhanapuraḥsarāḥ",
    "GE07mbh_09_u:061.006c": "kṛtāñjalipuṭā rājan kāṣāyamalināmbarāḥ",
    "GE07mbh_09_u:061.007a": "śibiraṃ samanuprāpya kururājasya pāṇḍavāḥ",
    "GE07mbh_09_u:061.007c": "avaterur mahārāja rathebhyo rathasattamāḥ",
    "GE07mbh_09_u:061.008a": "tato gāṇḍīvadhanvānam abhyabhāṣata keśavaḥ",
    "GE07mbh_09_u:061.008c": "sthitaḥ priyahite nityam atīva bharatarṣabha",
    "GE07mbh_09_u:061.009a": "avaropaya gāṇḍīvam akṣayyau ca maheṣudhī",
    "GE07mbh_09_u:061.009c": "athāham avarokṣyāmi paścād bharatasattama",
    "GE07mbh_09_u:061.010a": "svayaṃ caivāvaroha tvam etac chreyas tavānagha",
    "GE07mbh_09_u:061.010c": "tac cākarot tathā vīraḥ pāṇḍuputro dhanaṃjayaḥ",
    "GE07mbh_09_u:061.011a": "atha paścāt tataḥ kṛṣṇo raśmīn utsṛjya vājinām",
    "GE07mbh_09_u:061.011c": "avārohata medhāvī rathād gāṇḍīvadhanvanaḥ",
    "GE07mbh_09_u:061.012a": "athāvatīrṇe bhūtānām īśvare sumahātmani",
    "GE07mbh_09_u:061.012c": "kapir antardadhe divyo dhvajo gāṇḍīvadhanvanaḥ",
    "GE07mbh_09_u:061.013a": "sa dagdho droṇakarṇābhyāṃ divyair astrair mahārathaḥ",
    "GE07mbh_09_u:061.013c": "atha dīpto 'gninā hy āśu prajajvāla mahīpate",
    "GE07mbh_09_u:061.014a": "sopāsaṅgaḥ saraśmiś ca sāśvaḥ sayugabandhuraḥ",
    "GE07mbh_09_u:061.014c": "bhasmībhūto 'patad bhūmau ratho gāṇḍīvadhanvanaḥ",
    "GE07mbh_09_u:061.015a": "taṃ tathā bhasmabhūtaṃ tu dṛṣṭvā pāṇḍusutāḥ prabho",
    "GE07mbh_09_u:061.015c": "abhavan vismitā rājann arjunaś cedam abravīt",
    "GE07mbh_09_u:061.016a": "kṛtāñjaliḥ sapraṇayaṃ praṇipatyābhivādya ca",
    "GE07mbh_09_u:061.016c": "govinda kasmād bhagavan ratho dagdho 'yam agninā",
    "GE07mbh_09_u:061.017a": "kim etan mahad āścaryam abhavad yadunandana",
    "GE07mbh_09_u:061.017c": "tan me brūhi mahābāho śrotavyaṃ yadi manyase",
    "GE07mbh_09_u:061.017d-0376_01": "arjunasya vacaḥ śrutvā punaḥ prāha janārdanaḥ",
    "GE07mbh_09_u:061.018": "vāsudeva uvāca",
    "GE07mbh_09_u:061.018a": "astrair bahuvidhair dagdhaḥ pūrvam evāyam arjuna",
    "GE07mbh_09_u:061.018c": "madadhiṣṭhitatvāt samare na viśīrṇaḥ paraṃtapa",
    "GE07mbh_09_u:061.019a": "idānīṃ tu viśīrṇo 'yaṃ dagdho brahmāstratejasā",
    "GE07mbh_09_u:061.019c": "mayā vimuktaḥ kaunteya tvayy adya kṛtakarmaṇi",
    "GE07mbh_09_u:061.020": "saṃjaya uvāca",
    "GE07mbh_09_u:061.020a": "īṣad utsmayamānaś ca bhagavān keśavo 'rihā",
    "GE07mbh_09_u:061.020c": "pariṣvajya ca rājānaṃ yudhiṣṭhiram abhāṣata",
    "GE07mbh_09_u:061.021a": "diṣṭyā jayasi kaunteya diṣṭyā te śatravo jitāḥ",
    "GE07mbh_09_u:061.021c": "diṣṭyā gāṇḍīvadhanvā ca bhīmasenaś ca pāṇḍavaḥ",
    "GE07mbh_09_u:061.022a": "tvaṃ cāpi kuśalī rājan mādrīputrau ca pāṇḍavau",
    "GE07mbh_09_u:061.022c": "muktā vīrakṣayād asmāt saṃgrāmān nihatadviṣaḥ",
    "GE07mbh_09_u:061.022e": "kṣipram uttarakālāni kuru kāryāṇi bhārata",
    "GE07mbh_09_u:061.023a": "upayātam upaplavyaṃ saha gāṇḍīvadhanvanā",
    "GE07mbh_09_u:061.023c": "ānīya madhuparkaṃ māṃ yat purā tvam avocathāḥ",
    "GE07mbh_09_u:061.024a": "eṣa bhrātā sakhā caiva tava kṛṣṇa dhanaṃjayaḥ",
    "GE07mbh_09_u:061.024c": "rakṣitavyo mahābāho sarvāsv āpatsv iti prabho",
    "GE07mbh_09_u:061.024e": "tava caivaṃ bruvāṇasya tathety evāham abruvam",
    "GE07mbh_09_u:061.025a": "sa savyasācī guptas te vijayī ca nareśvara",
    "GE07mbh_09_u:061.025c": "bhrātṛbhiḥ saha rājendra śūraḥ satyaparākramaḥ",
    "GE07mbh_09_u:061.025e": "mukto vīrakṣayād asmāt saṃgrāmād romaharṣaṇāt",
    "GE07mbh_09_u:061.026a": "evam uktas tu kṛṣṇena dharmarājo yudhiṣṭhiraḥ",
    "GE07mbh_09_u:061.026c": "hṛṣṭaromā mahārāja pratyuvāca janārdanam",
    "GE07mbh_09_u:061.027a": "pramuktaṃ droṇakarṇābhyāṃ brahmāstram arimardana",
    "GE07mbh_09_u:061.027b-0377_01": "bhīṣmadroṇakṛpadrauṇikarṇaśalyamukhān rathān",
    "GE07mbh_09_u:061.027c": "kas tvad anyaḥ sahet sākṣād api vajrī puraṃdaraḥ",
    "GE07mbh_09_u:061.028a": "bhavatas tu prasādena saṃgrāme bahavo jitāḥ",
    "GE07mbh_09_u:061.028c": "mahāraṇagataḥ pārtho yac ca nāsīt parāṅmukhaḥ",
    "GE07mbh_09_u:061.029a": "tathaiva ca mahābāho paryāyair bahubhir mayā",
    "GE07mbh_09_u:061.029a-0378_01": "**** **** prasādād bahavo hatāḥ",
    "GE07mbh_09_u:061.029a-0378_02": "bhīmasenena ca mayā yamābhyāṃ yudhi mānada",
    "GE07mbh_09_u:061.029a-0378_03": "karmaṇā manasā vācā tvam asmākaṃ gatiḥ parā",
    "GE07mbh_09_u:061.029c": "karmaṇām anusaṃtānaṃ tejasaś ca gatiḥ śubhā",
    "GE07mbh_09_u:061.030a": "upaplavye maharṣir me kṛṣṇadvaipāyano 'bravīt",
    "GE07mbh_09_u:061.030c": "yato dharmas tataḥ kṛṣṇo yataḥ kṛṣṇas tato jayaḥ",
    "GE07mbh_09_u:061.030d-005_0001": "evam uktas tataḥ kṛṣṇaḥ pratyuvāca yudhiṣṭhiram",
    "GE07mbh_09_u:061.030d-005_0002": "akṣauhiṇyo daśāṣṭau ca tava teṣāṃ ca bhārata",
    "GE07mbh_09_u:061.030d-005_0003": "na tulyaś cārjunasyeha balena kurunandana",
    "GE07mbh_09_u:061.030d-005_0004": "sa eva sarvāṇy astrāṇi divyāni prāpya śaṃkarāt",
    "GE07mbh_09_u:061.030d-005_0005": "matsamo madviśiṣṭo vā raṇe tvam iti pāṇḍava",
    "GE07mbh_09_u:061.030d-005_0006": "anujñātaḥ pāṇḍusutaḥ punaḥ pratyāgaman mahīm",
    "GE07mbh_09_u:061.030d-005_0007": "bhūtaṃ bhavyaṃ bhaviṣyac ca anujānāsi cet prabho",
    "GE07mbh_09_u:061.030d-005_0008": "nimeṣārdhān naravyāghro nayed iti matir mama",
    "GE07mbh_09_u:061.030d-005_0009": "droṇaṃ bhīṣmaṃ kṛpaṃ karṇaṃ droṇaputraṃ jayadratham",
    "GE07mbh_09_u:061.030d-005_0010": "nihantuṃ śaknuyāt kruddho nimeṣārdhād dhanaṃjayaḥ",
    "GE07mbh_09_u:061.030d-005_0011": "sadevāsuragandharvān sayakṣoragakiṃnarān",
    "GE07mbh_09_u:061.030d-005_0012": "trīn vā lokān vijetuṃ hi śaktaḥ kim iha mānuṣān",
    "GE07mbh_09_u:061.030d-005_0013": "vidhinā vihitaś cāsau mayā saṃcodito 'pi san",
    "GE07mbh_09_u:061.030d-005_0014": "na cakāra matiṃ hantuṃ kṛtānto balavattaraḥ",
    "GE07mbh_09_u:061.030d-005_0015": "atra gītā mayā suṣṭhu giraḥ satyā mahīpate",
    "GE07mbh_09_u:061.030d-005_0016": "darśitaṃ mayi sarvaṃ ca tenāsau jitavān ripūn",
    "GE07mbh_09_u:061.030d-005_0017": "arjuno 'pi mahābāhur mayā tulyo mahīpate",
    "GE07mbh_09_u:061.030d-005_0018": "sa maheśvaralabdhāstraḥ kiṃ na kuryād vibhuḥ prabho",
    "GE07mbh_09_u:061.031a": "ity evam ukte te vīrāḥ śibiraṃ tava bhārata",
    "GE07mbh_09_u:061.031c": "praviśya pratyapadyanta",
    "GE07mbh_09_u:061.032a": "rajataṃ jātarūpaṃ ca maṇīn atha ca mauktikān",
    "GE07mbh_09_u:061.032c": "bhūṣaṇāny atha mukhyāni kambalāny ajināni ca",
    "GE07mbh_09_u:061.032d-0379_01": "gajān aśvān rathāṃś caiva mahānti śayanāni ca",
    "GE07mbh_09_u:061.032e": "dāsīdāsam asaṃkhyeyaṃ rājyopakaraṇāni ca",
    "GE07mbh_09_u:061.033a": "te prāpya dhanam akṣayyaṃ tvadīyaṃ bharatarṣabha",
    "GE07mbh_09_u:061.033c": "udakrośan maheṣvāsā narendra vijitārayaḥ",
    "GE07mbh_09_u:061.034a": "te tu vīrāḥ samāśvasya vāhanāny avamucya ca",
    "GE07mbh_09_u:061.034c": "atiṣṭhanta muhuḥ sarve pāṇḍavāḥ sātyakis tathā",
    "GE07mbh_09_u:061.035a": "athābravīn mahārāja vāsudevo mahāyaśāḥ",
    "GE07mbh_09_u:061.035c": "asmābhir maṅgalārthāya vastavyaṃ śibirād bahiḥ",
    "GE07mbh_09_u:061.035d-0380_01": "jayantī yatra devī tu tatra vrajata mā ciram",
    "GE07mbh_09_u:061.035d-0380_02": "upayācitam etan me yuddhārambhopakalpitam",
    "GE07mbh_09_u:061.036a": "tathety uktvā ca te sarve pāṇḍavāḥ sātyakis tathā",
    "GE07mbh_09_u:061.036c": "vāsudevena sahitā maṅgalārthaṃ yayur bahiḥ",
    "GE07mbh_09_u:061.037a": "te samāsādya saritaṃ puṇyāmoghavatīṃ nṛpa",
    "GE07mbh_09_u:061.037c": "nyavasann atha tāṃ rātriṃ pāṇḍavā hataśatravaḥ",
    "GE07mbh_09_u:061.037d-0381_01": "yudhiṣṭhiras tato rājā prāptakālam acintayat",
    "GE07mbh_09_u:061.038a": "tataḥ saṃpreṣayām āsur yādavaṃ nāgasāhvayam",
    "GE07mbh_09_u:061.038c": "sa ca prāyāj javenāśu vāsudevaḥ pratāpavān",
    "GE07mbh_09_u:061.038e": "dārukaṃ ratham āropya yena rājāmbikāsutaḥ",
    "GE07mbh_09_u:061.039a": "tam ūcuḥ saṃprayāsyantaṃ",
    "GE07mbh_09_u:061.039c": "pratyāśvāsaya gāndhārīṃ hataputrāṃ yaśasvinīm",
    "GE07mbh_09_u:061.040a": "sa prāyāt pāṇḍavair uktas tat puraṃ sātvatāṃ varaḥ",
    "GE07mbh_09_u:061.040c": "āsasādayiṣuḥ kṣipraṃ gāndhārīṃ nihatātmajām",
    "GE07mbh_09_u:062.001": "janamejaya uvāca",
    "GE07mbh_09_u:062.001a": "kimarthaṃ rājaśārdūlo dharmarājo yudhiṣṭhiraḥ",
    "GE07mbh_09_u:062.001c": "gāndhāryāḥ preṣayām āsa vāsudevaṃ paraṃtapam",
    "GE07mbh_09_u:062.002a": "yadā pūrvaṃ gataḥ kṛṣṇaḥ śamārthaṃ kauravān prati",
    "GE07mbh_09_u:062.002c": "na ca taṃ labdhavān kāmaṃ tato yuddham abhūd idam",
    "GE07mbh_09_u:062.003a": "nihateṣu tu yodheṣu hate duryodhane tathā",
    "GE07mbh_09_u:062.003c": "pṛthivyāṃ pāṇḍaveyasya niḥsapatne kṛte yudhi",
    "GE07mbh_09_u:062.004a": "vidrute śibire śūnye prāpte yaśasi cottame",
    "GE07mbh_09_u:062.004c": "kiṃ nu tat kāraṇaṃ brahman yena kṛṣṇo gataḥ punaḥ",
    "GE07mbh_09_u:062.005a": "na caitat kāraṇaṃ brahmann alpaṃ vai pratibhāti me",
    "GE07mbh_09_u:062.005c": "yatrāgamad ameyātmā svayam eva janārdanaḥ",
    "GE07mbh_09_u:062.006a": "tattvato vai samācakṣva sarvam adhvaryusattama",
    "GE07mbh_09_u:062.006c": "yac cātra kāraṇaṃ brahman kāryasyāsya viniścaye",
    "GE07mbh_09_u:062.007": "vaiśaṃpāyana uvāca",
    "GE07mbh_09_u:062.007a": "tvadyukto 'yam anupraśno yan māṃ pṛcchasi pārthiva",
    "GE07mbh_09_u:062.007c": "tat te 'haṃ saṃpravakṣyāmi yathāvad bharatarṣabha",
    "GE07mbh_09_u:062.008a": "hataṃ duryodhanaṃ dṛṣṭvā bhīmasenena saṃyuge",
    "GE07mbh_09_u:062.008c": "vyutkramya samayaṃ rājan dhārtarāṣṭraṃ mahābalam",
    "GE07mbh_09_u:062.009a": "anyāyena hataṃ dṛṣṭvā gadāyuddhena bhārata",
    "GE07mbh_09_u:062.009c": "yudhiṣṭhiraṃ mahārāja mahad bhayam athāviśat",
    "GE07mbh_09_u:062.010a": "cintayāno mahābhāgāṃ gāndhārīṃ tapasānvitām",
    "GE07mbh_09_u:062.010c": "ghoreṇa tapasā yuktāṃ trailokyam api sā dahet",
    "GE07mbh_09_u:062.011a": "tasya cintayamānasya buddhiḥ samabhavat tadā",
    "GE07mbh_09_u:062.011c": "gāndhāryāḥ krodhadīptāyāḥ pūrvaṃ praśamanaṃ bhavet",
    "GE07mbh_09_u:062.012a": "sā hi putravadhaṃ śrutvā kṛtam asmābhir īdṛśam",
    "GE07mbh_09_u:062.012c": "mānasenāgninā kruddhā bhasmasān naḥ kariṣyati",
    "GE07mbh_09_u:062.013a": "kathaṃ duḥkham idaṃ tīvraṃ gāndhārī prasahiṣyati",
    "GE07mbh_09_u:062.013c": "śrutvā vinihataṃ putraṃ chalenājihmayodhinam",
    "GE07mbh_09_u:062.014a": "evaṃ vicintya bahudhā bhayaśokasamanvitaḥ",
    "GE07mbh_09_u:062.014c": "vāsudevam idaṃ vākyaṃ dharmarājo 'bhyabhāṣata",
    "GE07mbh_09_u:062.015a": "tava prasādād govinda rājyaṃ nihatakaṇṭakam",
    "GE07mbh_09_u:062.015c": "aprāpyaṃ manasāpīha prāptam asmābhir acyuta",
    "GE07mbh_09_u:062.016a": "pratyakṣaṃ me mahābāho saṃgrāme romaharṣaṇe",
    "GE07mbh_09_u:062.016c": "vimardaḥ sumahān prāptas tvayā yādavanandana",
    "GE07mbh_09_u:062.017a": "tvayā devāsure yuddhe vadhārtham amaradviṣām",
    "GE07mbh_09_u:062.017c": "yathā sāhyaṃ purā dattaṃ hatāś ca vibudhadviṣaḥ",
    "GE07mbh_09_u:062.018a": "sāhyaṃ tathā mahābāho dattam asmākam acyuta",
    "GE07mbh_09_u:062.018c": "sārathyena ca vārṣṇeya bhavatā yad dhṛtā vayam",
    "GE07mbh_09_u:062.019a": "yadi na tvaṃ bhaven nāthaḥ phalgunasya mahāraṇe",
    "GE07mbh_09_u:062.019c": "kathaṃ śakyo raṇe jetuṃ bhaved eṣa balārṇavaḥ",
    "GE07mbh_09_u:062.019d-0382_01": "jetuṃ parān parivyūḍhān prāptāṃś caiva tvayācyuta",
    "GE07mbh_09_u:062.020a": "gadāprahārā vipulāḥ parighaiś cāpi tāḍanam",
    "GE07mbh_09_u:062.020c": "śaktibhir bhiṇḍipālaiś ca tomaraiḥ saparaśvadhaiḥ",
    "GE07mbh_09_u:062.021a": "vācaś ca paruṣāḥ prāptās tvayā hy asmaddhitaiṣiṇā",
    "GE07mbh_09_u:062.021b-0383_01": "asmatkṛte tvayā kṛṣṇa vācaḥ suparuṣāḥ śrutāḥ",
    "GE07mbh_09_u:062.021c": "tāś ca te saphalāḥ sarvā hate duryodhane 'cyuta",
    "GE07mbh_09_u:062.021d-0384_01": "śastrāṇāṃ ca nipātā vai vajrasparśopamā raṇe",
    "GE07mbh_09_u:062.021d-0385_01": "tat sarvaṃ na yathā naśyet punaḥ kṛṣṇa tathā kuru",
    "GE07mbh_09_u:062.021d-0385_02": "saṃdehadolāṃ prāptaṃ naś cetaḥ kṛṣṇa jaye sati",
    "GE07mbh_09_u:062.022a": "gāndhāryā hi mahābāho krodhaṃ budhyasva mādhava",
    "GE07mbh_09_u:062.022c": "sā hi nityaṃ mahābhāgā tapasogreṇa karśitā",
    "GE07mbh_09_u:062.023a": "putrapautravadhaṃ śrutvā dhruvaṃ naḥ saṃpradhakṣyati",
    "GE07mbh_09_u:062.023c": "tasyāḥ prasādanaṃ vīra prāptakālaṃ mataṃ mama",
    "GE07mbh_09_u:062.024a": "kaś ca tāṃ krodhadīptākṣīṃ putravyasanakarśitām",
    "GE07mbh_09_u:062.024c": "vīkṣituṃ puruṣaḥ śaktas tvām ṛte puruṣottama",
    "GE07mbh_09_u:062.025a": "tatra me gamanaṃ prāptaṃ rocate tava mādhava",
    "GE07mbh_09_u:062.025c": "gāndhāryāḥ krodhadīptāyāḥ praśamārtham ariṃdama",
    "GE07mbh_09_u:062.026a": "tvaṃ hi kartā vikartā ca lokānāṃ prabhavāpyayaḥ",
    "GE07mbh_09_u:062.026c": "hetukāraṇasaṃyuktair vākyaiḥ kālasamīritaiḥ",
    "GE07mbh_09_u:062.027a": "kṣipram eva mahāprājña gāndhārīṃ śamayiṣyasi",
    "GE07mbh_09_u:062.027c": "pitāmahaś ca bhagavān kṛṣṇas tatra bhaviṣyati",
    "GE07mbh_09_u:062.028a": "sarvathā te mahābāho gāndhāryāḥ krodhanāśanam",
    "GE07mbh_09_u:062.028c": "kartavyaṃ sātvataśreṣṭha pāṇḍavānāṃ hitaiṣiṇā",
    "GE07mbh_09_u:062.029a": "dharmarājasya vacanaṃ śrutvā yadukulodvahaḥ",
    "GE07mbh_09_u:062.029c": "āmantrya dārukaṃ prāha rathaḥ sajjo vidhīyatām",
    "GE07mbh_09_u:062.030a": "keśavasya vacaḥ śrutvā tvaramāṇo 'tha dārukaḥ",
    "GE07mbh_09_u:062.030c": "nyavedayad rathaṃ sajjaṃ keśavāya mahātmane",
    "GE07mbh_09_u:062.031a": "taṃ rathaṃ yādavaśreṣṭhaḥ samāruhya paraṃtapaḥ",
    "GE07mbh_09_u:062.031c": "jagāma hāstinapuraṃ tvaritaḥ keśavo vibhuḥ",
    "GE07mbh_09_u:062.032a": "tataḥ prāyān mahārāja mādhavo bhagavān rathī",
    "GE07mbh_09_u:062.032c": "nāgasāhvayam āsādya praviveśa ca vīryavān",
    "GE07mbh_09_u:062.033a": "praviśya nagaraṃ vīro rathaghoṣeṇa nādayan",
    "GE07mbh_09_u:062.033c": "vidito dhṛtarāṣṭrasya so 'vatīrya rathottamāt",
    "GE07mbh_09_u:062.034a": "abhyagacchad adīnātmā dhṛtarāṣṭraniveśanam",
    "GE07mbh_09_u:062.034c": "pūrvaṃ cābhigataṃ tatra so 'paśyad ṛṣisattamam",
    "GE07mbh_09_u:062.035a": "pādau prapīḍya kṛṣṇasya rājñaś cāpi janārdanaḥ",
    "GE07mbh_09_u:062.035c": "abhyavādayad avyagro gāndhārīṃ cāpi keśavaḥ",
    "GE07mbh_09_u:062.036a": "tatas tu yādavaśreṣṭho dhṛtarāṣṭram adhokṣajaḥ",
    "GE07mbh_09_u:062.036c": "pāṇim ālambya rājñaḥ sa sasvaraṃ praruroda ha",
    "GE07mbh_09_u:062.037a": "sa muhūrtam ivotsṛjya bāṣpaṃ śokasamudbhavam",
    "GE07mbh_09_u:062.037c": "prakṣālya vāriṇā netre ācamya ca yathāvidhi",
    "GE07mbh_09_u:062.037e": "uvāca praśritaṃ vākyaṃ dhṛtarāṣṭram ariṃdamaḥ",
    "GE07mbh_09_u:062.038a": "na te 'sty aviditaṃ kiṃ cid bhūtabhavyasya bhārata",
    "GE07mbh_09_u:062.038c": "kālasya ca yathā vṛttaṃ tat te suviditaṃ prabho",
    "GE07mbh_09_u:062.039a": "yad idaṃ pāṇḍavaiḥ sarvais tava cittānurodhibhiḥ",
    "GE07mbh_09_u:062.039c": "kathaṃ kulakṣayo na syāt tathā kṣatrasya bhārata",
    "GE07mbh_09_u:062.040a": "bhrātṛbhiḥ samayaṃ kṛtvā kṣāntavān dharmavatsalaḥ",
    "GE07mbh_09_u:062.040c": "dyūtacchalajitaiḥ śaktair vanavāso 'bhyupāgataḥ",
    "GE07mbh_09_u:062.041a": "ajñātavāsacaryā ca nānāveśasamāvṛtaiḥ",
    "GE07mbh_09_u:062.041c": "anye ca bahavaḥ kleśās tv aśaktair iva nityadā",
    "GE07mbh_09_u:062.042a": "mayā ca svayam āgamya yuddhakāla upasthite",
    "GE07mbh_09_u:062.042c": "sarvalokasya sāṃnidhye grāmāṃs tvaṃ pañca yācitaḥ",
    "GE07mbh_09_u:062.043a": "tvayā kālopasṛṣṭena lobhato nāpavarjitāḥ",
    "GE07mbh_09_u:062.043c": "tavāparādhān nṛpate sarvaṃ kṣatraṃ kṣayaṃ gatam",
    "GE07mbh_09_u:062.044a": "bhīṣmeṇa somadattena bāhlikena kṛpeṇa ca",
    "GE07mbh_09_u:062.044c": "droṇena ca saputreṇa vidureṇa ca dhīmatā",
    "GE07mbh_09_u:062.044e": "yācitas tvaṃ śamaṃ nityaṃ na ca tat kṛtavān asi",
    "GE07mbh_09_u:062.045a": "kālopahatacitto hi sarvo muhyati bhārata",
    "GE07mbh_09_u:062.045c": "yathā mūḍho bhavān pūrvam asminn arthe samudyate",
    "GE07mbh_09_u:062.046a": "kim anyat kālayogād dhi diṣṭam eva parāyaṇam",
    "GE07mbh_09_u:062.046c": "mā ca doṣaṃ mahārāja pāṇḍaveṣu niveśaya",
    "GE07mbh_09_u:062.047a": "alpo 'py atikramo nāsti pāṇḍavānāṃ mahātmanām",
    "GE07mbh_09_u:062.047c": "dharmato nyāyataś caiva snehataś ca paraṃtapa",
    "GE07mbh_09_u:062.048a": "etat sarvaṃ tu vijñāya ātmadoṣakṛtaṃ phalam",
    "GE07mbh_09_u:062.048c": "asūyāṃ pāṇḍuputreṣu na bhavān kartum arhati",
    "GE07mbh_09_u:062.049a": "kulaṃ vaṃśaś ca piṇḍaś ca yac ca putrakṛtaṃ phalam",
    "GE07mbh_09_u:062.049c": "gāndhāryās tava caivādya pāṇḍaveṣu pratiṣṭhitam",
    "GE07mbh_09_u:062.049d-0386_01": "tvaṃ caiva naraśārdūla gāndhārī ca yaśasvinī",
    "GE07mbh_09_u:062.049d-0386_02": "mā śuco naraśārdūla pāṇḍavān prati kilbiṣam",
    "GE07mbh_09_u:062.050a": "etat sarvam anudhyātvā ātmanaś ca vyatikramam",
    "GE07mbh_09_u:062.050c": "śivena pāṇḍavān dhyāhi namas te bharatarṣabha",
    "GE07mbh_09_u:062.051a": "jānāsi ca mahābāho dharmarājasya yā tvayi",
    "GE07mbh_09_u:062.051c": "bhaktir bharataśārdūla snehaś cāpi svabhāvataḥ",
    "GE07mbh_09_u:062.052a": "etac ca kadanaṃ kṛtvā śatrūṇām apakāriṇām",
    "GE07mbh_09_u:062.052c": "dahyate sma divārātraṃ na ca śarmādhigacchati",
    "GE07mbh_09_u:062.053a": "tvāṃ caiva naraśārdūla gāndhārīṃ ca yaśasvinīm",
    "GE07mbh_09_u:062.053c": "sa śocan bharataśreṣṭha na śāntim adhigacchati",
    "GE07mbh_09_u:062.054a": "hriyā ca parayāviṣṭo bhavantaṃ nādhigacchati",
    "GE07mbh_09_u:062.054c": "putraśokābhisaṃtaptaṃ buddhivyākulitendriyam",
    "GE07mbh_09_u:062.055a": "evam uktvā mahārāja dhṛtarāṣṭraṃ yadūttamaḥ",
    "GE07mbh_09_u:062.055c": "uvāca paramaṃ vākyaṃ gāndhārīṃ śokakarśitām",
    "GE07mbh_09_u:062.056a": "saubaleyi nibodha tvaṃ yat tvāṃ vakṣyāmi suvrate",
    "GE07mbh_09_u:062.056c": "tvatsamā nāsti loke 'sminn adya sīmantinī śubhe",
    "GE07mbh_09_u:062.057a": "jānāmi ca yathā rājñi sabhāyāṃ mama saṃnidhau",
    "GE07mbh_09_u:062.057c": "dharmārthasahitaṃ vākyam ubhayoḥ pakṣayor hitam",
    "GE07mbh_09_u:062.057e": "uktavaty asi kalyāṇi na ca te tanayaiḥ śrutam",
    "GE07mbh_09_u:062.058a": "duryodhanas tvayā cokto jayārthī paruṣaṃ vacaḥ",
    "GE07mbh_09_u:062.058c": "śṛṇu mūḍha vaco mahyaṃ yato dharmas tato jayaḥ",
    "GE07mbh_09_u:062.059a": "tad idaṃ samanuprāptaṃ tava vākyaṃ nṛpātmaje",
    "GE07mbh_09_u:062.059c": "evaṃ viditvā kalyāṇi mā sma śoke manaḥ kṛthāḥ",
    "GE07mbh_09_u:062.059e": "pāṇḍavānāṃ vināśāya mā te buddhiḥ kadā cana",
    "GE07mbh_09_u:062.060a": "śaktā cāsi mahābhāge pṛthivīṃ sacarācarām",
    "GE07mbh_09_u:062.060c": "cakṣuṣā krodhadīptena nirdagdhuṃ tapaso balāt",
    "GE07mbh_09_u:062.061a": "vāsudevavacaḥ śrutvā gāndhārī vākyam abravīt",
    "GE07mbh_09_u:062.061c": "evam etan mahābāho yathā vadasi keśava",
    "GE07mbh_09_u:062.062a": "ādhibhir dahyamānāyā matiḥ saṃcalitā mama",
    "GE07mbh_09_u:062.062c": "sā me vyavasthitā śrutvā tava vākyaṃ janārdana",
    "GE07mbh_09_u:062.063a": "rājñas tv andhasya vṛddhasya hataputrasya keśava",
    "GE07mbh_09_u:062.063c": "tvaṃ gatiḥ saha tair vīraiḥ pāṇḍavair dvipadāṃ vara",
    "GE07mbh_09_u:062.064a": "etāvad uktvā vacanaṃ mukhaṃ pracchādya vāsasā",
    "GE07mbh_09_u:062.064c": "putraśokābhisaṃtaptā gāndhārī praruroda ha",
    "GE07mbh_09_u:062.065a": "tata enāṃ mahābāhuḥ keśavaḥ śokakarśitām",
    "GE07mbh_09_u:062.065c": "hetukāraṇasaṃyuktair vākyair āśvāsayat prabhuḥ",
    "GE07mbh_09_u:062.066a": "samāśvāsya ca gāndhārīṃ dhṛtarāṣṭraṃ ca mādhavaḥ",
    "GE07mbh_09_u:062.066c": "drauṇeḥ saṃkalpitaṃ bhāvam anvabudhyata keśavaḥ",
    "GE07mbh_09_u:062.067a": "tatas tvarita utthāya pādau mūrdhnā praṇamya ca",
    "GE07mbh_09_u:062.067c": "dvaipāyanasya rājendra tataḥ kauravam abravīt",
    "GE07mbh_09_u:062.068a": "āpṛcche tvāṃ kuruśreṣṭha mā ca śoke manaḥ kṛthāḥ",
    "GE07mbh_09_u:062.068c": "drauṇeḥ pāpo 'sty abhiprāyas tenāsmi sahasotthitaḥ",
    "GE07mbh_09_u:062.068e": "pāṇḍavānāṃ vadhe rātrau buddhis tena pradarśitā",
    "GE07mbh_09_u:062.069a": "etac chrutvā tu vacanaṃ gāndhāryā sahito 'bravīt",
    "GE07mbh_09_u:062.069c": "dhṛtarāṣṭro mahābāhuḥ keśavaṃ keśisūdanam",
    "GE07mbh_09_u:062.070a": "śīghraṃ gaccha mahābāho pāṇḍavān paripālaya",
    "GE07mbh_09_u:062.070c": "bhūyas tvayā sameṣyāmi kṣipram eva janārdana",
    "GE07mbh_09_u:062.070e": "prāyāt tatas tu tvarito dārukeṇa sahācyutaḥ",
    "GE07mbh_09_u:062.071a": "vāsudeve gate rājan dhṛtarāṣṭraṃ janeśvaram",
    "GE07mbh_09_u:062.071c": "āśvāsayad ameyātmā vyāso lokanamaskṛtaḥ",
    "GE07mbh_09_u:062.072a": "vāsudevo 'pi dharmātmā kṛtakṛtyo jagāma ha",
    "GE07mbh_09_u:062.072c": "śibiraṃ hāstinapurād didṛkṣuḥ pāṇḍavān nṛpa",
    "GE07mbh_09_u:062.073a": "āgamya śibiraṃ rātrau so 'bhyagacchata pāṇḍavān",
    "GE07mbh_09_u:062.073c": "tac ca tebhyaḥ samākhyāya sahitas taiḥ samāviśat",
    "GE07mbh_09_u:063.001": "dhṛtarāṣṭra uvāca",
    "GE07mbh_09_u:063.001a": "adhiṣṭhitaḥ padā mūrdhni bhagnasaktho mahīṃ gataḥ",
    "GE07mbh_09_u:063.001c": "śauṭīramānī putro me kāny abhāṣata saṃjaya",
    "GE07mbh_09_u:063.002a": "atyarthaṃ kopano rājā jātavairaś ca pāṇḍuṣu",
    "GE07mbh_09_u:063.002c": "vyasanaṃ paramaṃ prāptaḥ kim āha paramāhave",
    "GE07mbh_09_u:063.003": "saṃjaya uvāca",
    "GE07mbh_09_u:063.003a": "śṛṇu rājan pravakṣyāmi yathāvṛttaṃ narādhipa",
    "GE07mbh_09_u:063.003c": "rājñā yad uktaṃ bhagnena tasmin vyasana āgate",
    "GE07mbh_09_u:063.004a": "bhagnasaktho nṛpo rājan pāṃsunā so 'vaguṇṭhitaḥ",
    "GE07mbh_09_u:063.004c": "yamayan mūrdhajāṃs tatra vīkṣya caiva diśo daśa",
    "GE07mbh_09_u:063.005a": "keśān niyamya yatnena niḥśvasann urago yathā",
    "GE07mbh_09_u:063.005c": "saṃrambhāśruparītābhyāṃ netrābhyām abhivīkṣya mām",
    "GE07mbh_09_u:063.006a": "bāhū dharaṇyāṃ niṣpiṣya muhur matta iva dvipaḥ",
    "GE07mbh_09_u:063.006c": "prakīrṇān mūrdhajān dhunvan dantair dantān upaspṛśan",
    "GE07mbh_09_u:063.006e": "garhayan pāṇḍavaṃ jyeṣṭhaṃ niḥśvasyedam athābravīt",
    "GE07mbh_09_u:063.007a": "bhīṣme śāṃtanave nāthe karṇe cāstrabhṛtāṃ vare",
    "GE07mbh_09_u:063.007c": "gautame śakunau cāpi droṇe cāstrabhṛtāṃ vare",
    "GE07mbh_09_u:063.008a": "aśvatthāmni tathā śalye śūre ca kṛtavarmaṇi",
    "GE07mbh_09_u:063.008b-0387_01": "anyeṣv api ca śūreṣu nyastabhāro mahātmasu",
    "GE07mbh_09_u:063.008c": "imām avasthāṃ prāpto 'smi kālo hi duratikramaḥ",
    "GE07mbh_09_u:063.009a": "ekādaśacamūbhartā so 'ham etāṃ daśāṃ gataḥ",
    "GE07mbh_09_u:063.009c": "kālaṃ prāpya mahābāho na kaś cid ativartate",
    "GE07mbh_09_u:063.010a": "ākhyātavyaṃ madīyānāṃ ye 'smiñ jīvanti saṃgare",
    "GE07mbh_09_u:063.010c": "yathāhaṃ bhīmasenena vyutkramya samayaṃ hataḥ",
    "GE07mbh_09_u:063.011a": "bahūni sunṛśaṃsāni kṛtāni khalu pāṇḍavaiḥ",
    "GE07mbh_09_u:063.011c": "bhūriśravasi karṇe ca bhīṣme droṇe ca śrīmati",
    "GE07mbh_09_u:063.012a": "idaṃ cākīrtijaṃ karma nṛśaṃsaiḥ pāṇḍavaiḥ kṛtam",
    "GE07mbh_09_u:063.012c": "yena te satsu nirvedaṃ gamiṣyantīti me matiḥ",
    "GE07mbh_09_u:063.013a": "kā prītiḥ sattvayuktasya kṛtvopadhikṛtaṃ jayam",
    "GE07mbh_09_u:063.013c": "ko vā samayabhettāraṃ budhaḥ saṃmantum arhati",
    "GE07mbh_09_u:063.014a": "adharmeṇa jayaṃ labdhvā ko nu hṛṣyeta paṇḍitaḥ",
    "GE07mbh_09_u:063.014c": "yathā saṃhṛṣyate pāpaḥ pāṇḍuputro vṛkodaraḥ",
    "GE07mbh_09_u:063.015a": "kiṃ nu citram atas tv adya bhagnasakthasya yan mama",
    "GE07mbh_09_u:063.015c": "kruddhena bhīmasenena pādena mṛditaṃ śiraḥ",
    "GE07mbh_09_u:063.016a": "pratapantaṃ śriyā juṣṭaṃ vartamānaṃ ca bandhuṣu",
    "GE07mbh_09_u:063.016c": "evaṃ kuryān naro yo hi sa vai saṃjaya pūjitaḥ",
    "GE07mbh_09_u:063.017a": "abhijñau kṣatradharmasya mama mātā pitā ca me",
    "GE07mbh_09_u:063.017c": "tau hi saṃjaya duḥkhārtau vijñāpyau vacanān mama",
    "GE07mbh_09_u:063.018a": "iṣṭaṃ bhṛtyā bhṛtāḥ samyag bhūḥ praśāstā sasāgarā",
    "GE07mbh_09_u:063.018c": "mūrdhni sthitam amitrāṇāṃ jīvatām eva saṃjaya",
    "GE07mbh_09_u:063.019a": "dattā dāyā yathāśakti mitrāṇāṃ ca priyaṃ kṛtam",
    "GE07mbh_09_u:063.019c": "amitrā bādhitāḥ sarve ko nu svantataro mayā",
    "GE07mbh_09_u:063.020a": "yātāni pararāṣṭrāṇi nṛpā bhuktāś ca dāsavat",
    "GE07mbh_09_u:063.020c": "priyebhyaḥ prakṛtaṃ sādhu ko nu svantataro mayā",
    "GE07mbh_09_u:063.021a": "mānitā bāndhavāḥ sarve mānyaḥ saṃpūjito janaḥ",
    "GE07mbh_09_u:063.021c": "tritayaṃ sevitaṃ sarvaṃ ko nu svantataro mayā",
    "GE07mbh_09_u:063.022a": "ājñaptaṃ nṛpamukhyeṣu mānaḥ prāptaḥ sudurlabhaḥ",
    "GE07mbh_09_u:063.022c": "ājāneyais tathā yātaṃ ko nu svantataro mayā",
    "GE07mbh_09_u:063.023a": "adhītaṃ vidhivad dattaṃ prāptam āyur nirāmayam",
    "GE07mbh_09_u:063.023c": "svadharmeṇa jitā lokāḥ ko nu svantataro mayā",
    "GE07mbh_09_u:063.024a": "diṣṭyā nāhaṃ jitaḥ saṃkhye parān preṣyavad āśritaḥ",
    "GE07mbh_09_u:063.024c": "diṣṭyā me vipulā lakṣmīr mṛte tv anyaṃ gatā vibho",
    "GE07mbh_09_u:063.025a": "yad iṣṭaṃ kṣatrabandhūnāṃ svadharmam anutiṣṭhatām",
    "GE07mbh_09_u:063.025c": "nidhanaṃ tan mayā prāptaṃ ko nu svantataro mayā",
    "GE07mbh_09_u:063.026a": "diṣṭyā nāhaṃ parāvṛtto vairāt prākṛtavaj jitaḥ",
    "GE07mbh_09_u:063.026c": "diṣṭyā na vimatiṃ kāṃ cid bhajitvā tu parājitaḥ",
    "GE07mbh_09_u:063.027a": "suptaṃ vātha pramattaṃ vā yathā hanyād viṣeṇa vā",
    "GE07mbh_09_u:063.027c": "evaṃ vyutkrāntadharmeṇa vyutkramya samayaṃ hataḥ",
    "GE07mbh_09_u:063.028a": "aśvatthāmā mahābhāgaḥ kṛtavarmā ca sātvataḥ",
    "GE07mbh_09_u:063.028c": "kṛpaḥ śāradvataś caiva vaktavyā vacanān mama",
    "GE07mbh_09_u:063.029a": "adharmeṇa pravṛttānāṃ pāṇḍavānām anekaśaḥ",
    "GE07mbh_09_u:063.029c": "viśvāsaṃ samayaghnānāṃ na yūyaṃ gantum arhatha",
    "GE07mbh_09_u:063.030a": "vātikāṃś cābravīd rājā putras te satyavikramaḥ",
    "GE07mbh_09_u:063.030c": "adharmād bhīmasenena nihato 'haṃ yathā raṇe",
    "GE07mbh_09_u:063.031a": "so 'haṃ droṇaṃ svargagataṃ śalyakarṇāv ubhau tathā",
    "GE07mbh_09_u:063.031c": "vṛṣasenaṃ mahāvīryaṃ śakuniṃ cāpi saubalam",
    "GE07mbh_09_u:063.032a": "jalasaṃdhaṃ mahāvīryaṃ bhagadattaṃ ca pārthivam",
    "GE07mbh_09_u:063.032c": "saumadattiṃ maheṣvāsaṃ saindhavaṃ ca jayadratham",
    "GE07mbh_09_u:063.033a": "duḥśāsanapurogāṃś ca bhrātṝn ātmasamāṃs tathā",
    "GE07mbh_09_u:063.033c": "dauḥśāsaniṃ ca vikrāntaṃ lakṣmaṇaṃ cātmajāv ubhau",
    "GE07mbh_09_u:063.034a": "etāṃś cānyāṃś ca subahūn madīyāṃś ca sahasraśaḥ",
    "GE07mbh_09_u:063.034c": "pṛṣṭhato 'nugamiṣyāmi sārthahīna ivādhvagaḥ",
    "GE07mbh_09_u:063.035a": "kathaṃ bhrātṝn hatāñ śrutvā bhartāraṃ ca svasā mama",
    "GE07mbh_09_u:063.035c": "rorūyamāṇā duḥkhārtā duḥśalā sā bhaviṣyati",
    "GE07mbh_09_u:063.036a": "snuṣābhiḥ prasnuṣābhiś ca vṛddho rājā pitā mama",
    "GE07mbh_09_u:063.036c": "gāndhārīsahitaḥ krośan kāṃ gatiṃ pratipatsyate",
    "GE07mbh_09_u:063.037a": "nūnaṃ lakṣmaṇamātāpi hataputrā hateśvarā",
    "GE07mbh_09_u:063.037c": "vināśaṃ yāsyati kṣipraṃ kalyāṇī pṛthulocanā",
    "GE07mbh_09_u:063.038a": "yadi jānāti cārvākaḥ parivrāḍ vāgviśāradaḥ",
    "GE07mbh_09_u:063.038c": "kariṣyati mahābhāgo dhruvaṃ so 'pacitiṃ mama",
    "GE07mbh_09_u:063.039a": "samantapañcake puṇye triṣu lokeṣu viśrute",
    "GE07mbh_09_u:063.039c": "ahaṃ nidhanam āsādya lokān prāpsyāmi śāśvatān",
    "GE07mbh_09_u:063.040a": "tato janasahasrāṇi bāṣpapūrṇāni māriṣa",
    "GE07mbh_09_u:063.040c": "pralāpaṃ nṛpateḥ śrutvā vidravanti diśo daśa",
    "GE07mbh_09_u:063.041a": "sasāgaravanā ghorā pṛthivī sacarācarā",
    "GE07mbh_09_u:063.041c": "cacālātha sanirhrādā diśaś caivāvilābhavan",
    "GE07mbh_09_u:063.042a": "te droṇaputram āsādya yathāvṛttaṃ nyavedayan",
    "GE07mbh_09_u:063.042c": "vyavahāraṃ gadāyuddhe pārthivasya ca ghātanam",
    "GE07mbh_09_u:063.043a": "tad ākhyāya tataḥ sarve droṇaputrasya bhārata",
    "GE07mbh_09_u:063.043b-0388_01": "vādikā duḥkhasaṃtaptāḥ śokopahatacetasaḥ",
    "GE07mbh_09_u:063.043c": "dhyātvā ca suciraṃ kālaṃ jagmur ārtā yathāgatam",
    "GE07mbh_09_u:064.001": "saṃjaya uvāca",
    "GE07mbh_09_u:064.001a": "vātikānāṃ sakāśāt tu śrutvā duryodhanaṃ hatam",
    "GE07mbh_09_u:064.001c": "hataśiṣṭās tato rājan kauravāṇāṃ mahārathāḥ",
    "GE07mbh_09_u:064.002a": "vinirbhinnāḥ śitair bāṇair gadātomaraśaktibhiḥ",
    "GE07mbh_09_u:064.002c": "aśvatthāmā kṛpaś caiva kṛtavarmā ca sātvataḥ",
    "GE07mbh_09_u:064.002e": "tvaritā javanair aśvair āyodhanam upāgaman",
    "GE07mbh_09_u:064.003a": "tatrāpaśyan mahātmānaṃ dhārtarāṣṭraṃ nipātitam",
    "GE07mbh_09_u:064.003c": "prabhagnaṃ vāyuvegena mahāśālaṃ yathā vane",
    "GE07mbh_09_u:064.004a": "bhūmau viveṣṭamānaṃ taṃ rudhireṇa samukṣitam",
    "GE07mbh_09_u:064.004c": "mahāgajam ivāraṇye vyādhena vinipātitam",
    "GE07mbh_09_u:064.005a": "vivartamānaṃ bahuśo rudhiraughapariplutam",
    "GE07mbh_09_u:064.005c": "yadṛcchayā nipatitaṃ cakram ādityagocaram",
    "GE07mbh_09_u:064.006a": "mahāvātasamutthena saṃśuṣkam iva sāgaram",
    "GE07mbh_09_u:064.006c": "pūrṇacandram iva vyomni tuṣārāvṛtamaṇḍalam",
    "GE07mbh_09_u:064.007a": "reṇudhvastaṃ dīrghabhujaṃ mātaṅgasamavikramam",
    "GE07mbh_09_u:064.007c": "vṛtaṃ bhūtagaṇair ghoraiḥ kravyādaiś ca samantataḥ",
    "GE07mbh_09_u:064.007e": "yathā dhanaṃ lipsamānair bhṛtyair nṛpatisattamam",
    "GE07mbh_09_u:064.008a": "bhrukuṭīkṛtavaktrāntaṃ krodhād udvṛttacakṣuṣam",
    "GE07mbh_09_u:064.008c": "sāmarṣaṃ taṃ naravyāghraṃ vyāghraṃ nipatitaṃ yathā",
    "GE07mbh_09_u:064.009a": "te tu dṛṣṭvā maheṣvāsā bhūtale patitaṃ nṛpam",
    "GE07mbh_09_u:064.009c": "moham abhyāgaman sarve kṛpaprabhṛtayo rathāḥ",
    "GE07mbh_09_u:064.010a": "avatīrya rathebhyas tu prādravan rājasaṃnidhau",
    "GE07mbh_09_u:064.010c": "duryodhanaṃ ca saṃprekṣya sarve bhūmāv upāviśan",
    "GE07mbh_09_u:064.011a": "tato drauṇir mahārāja bāṣpapūrṇekṣaṇaḥ śvasan",
    "GE07mbh_09_u:064.011c": "uvāca bharataśreṣṭhaṃ",
    "GE07mbh_09_u:064.012a": "na nūnaṃ vidyate 'sahyaṃ mānuṣye kiṃ cid eva hi",
    "GE07mbh_09_u:064.012c": "yatra tvaṃ puruṣavyāghra śeṣe pāṃsuṣu rūṣitaḥ",
    "GE07mbh_09_u:064.013a": "bhūtvā hi nṛpatiḥ pūrvaṃ samājñāpya ca medinīm",
    "GE07mbh_09_u:064.013c": "katham eko 'dya rājendra tiṣṭhase nirjane vane",
    "GE07mbh_09_u:064.014a": "duḥśāsanaṃ na paśyāmi nāpi karṇaṃ mahāratham",
    "GE07mbh_09_u:064.014c": "nāpi tān suhṛdaḥ sarvān kim idaṃ bharatarṣabha",
    "GE07mbh_09_u:064.015a": "duḥkhaṃ nūnaṃ kṛtāntasya gatiṃ jñātuṃ kathaṃ cana",
    "GE07mbh_09_u:064.015c": "lokānāṃ ca bhavān yatra śete pāṃsuṣu rūṣitaḥ",
    "GE07mbh_09_u:064.016a": "eṣa mūrdhāvasiktānām agre gatvā paraṃtapaḥ",
    "GE07mbh_09_u:064.016c": "satṛṇaṃ grasate pāṃsuṃ paśya kālasya paryayam",
    "GE07mbh_09_u:064.017a": "kva te tad amalaṃ chatraṃ vyajanaṃ kva ca pārthiva",
    "GE07mbh_09_u:064.017c": "sā ca te mahatī senā kva gatā pārthivottama",
    "GE07mbh_09_u:064.017c-0389_01": "**** **** gajāśvarathasaṃkulā sāmantarājasaṃyuktā",
    "GE07mbh_09_u:064.017d-0390_01": "bhrātaras te mahārāja vīryaśakrasamā yudhi",
    "GE07mbh_09_u:064.017d-0390_02": "śatrūṇāṃ ca nihantāro mahābalaparākramāḥ",
    "GE07mbh_09_u:064.017d-0390_03": "kva gatāḥ pārthivendrādya saubhrātraṃ ca samāśritam",
    "GE07mbh_09_u:064.017d-0390_04": "tava putrā mahābhāga lakṣmaṇādyā mahārathāḥ",
    "GE07mbh_09_u:064.017d-0390_05": "pūrṇendusadṛśā vīrāḥ śāntisaundaryakāntibhiḥ",
    "GE07mbh_09_u:064.017d-0390_06": "kṛtavān nṛpaśārdūla jayantasamavikramam",
    "GE07mbh_09_u:064.018a": "durvijñeyā gatir nūnaṃ kāryāṇāṃ kāraṇāntare",
    "GE07mbh_09_u:064.018c": "yad vai lokagurur bhūtvā bhavān etāṃ daśāṃ gataḥ",
    "GE07mbh_09_u:064.019a": "adhruvā sarvamartyeṣu dhruvaṃ śrīr upalakṣyate",
    "GE07mbh_09_u:064.019b-0391_01": "dhruveva bhāti sarvatra nityaṃ mohakarī nṛṇām",
    "GE07mbh_09_u:064.019b-0391_02": "vivekibhir nṛbhir nityaṃ cintyamānā viśeṣataḥ",
    "GE07mbh_09_u:064.019b-0391_03": "na tu viśvasen nityāṃ vai hy adhruvā vai svabhāvataḥ",
    "GE07mbh_09_u:064.019c": "bhavato vyasanaṃ dṛṣṭvā śakravispardhino bhṛśam",
    "GE07mbh_09_u:064.019d-0392_01": "imaṃ lokam anityaṃ vā hy adyāhaṃ samacintaye",
    "GE07mbh_09_u:064.020a": "tasya tad vacanaṃ śrutvā duḥkhitasya viśeṣataḥ",
    "GE07mbh_09_u:064.020c": "uvāca rājan putras te prāptakālam idaṃ vacaḥ",
    "GE07mbh_09_u:064.021a": "vimṛjya netre pāṇibhyāṃ śokajaṃ bāṣpam utsṛjan",
    "GE07mbh_09_u:064.021c": "kṛpādīn sa tadā vīrān sarvān eva narādhipaḥ",
    "GE07mbh_09_u:064.022a": "īdṛśo martyadharmo 'yaṃ dhātrā nirdiṣṭa ucyate",
    "GE07mbh_09_u:064.022c": "vināśaḥ sarvabhūtānāṃ kālaparyāyakāritaḥ",
    "GE07mbh_09_u:064.023a": "so 'yaṃ māṃ samanuprāptaḥ pratyakṣaṃ bhavatāṃ hi yaḥ",
    "GE07mbh_09_u:064.023c": "pṛthivīṃ pālayitvāham etāṃ niṣṭhām upāgataḥ",
    "GE07mbh_09_u:064.024a": "diṣṭyā nāhaṃ parāvṛtto yuddhe kasyāṃ cid āpadi",
    "GE07mbh_09_u:064.024b-0393_01": "diṣṭyāhaṃ no nṛpatibhir nirjito na kadā cana",
    "GE07mbh_09_u:064.024b-0393_02": "diṣṭyā mayā nirjitās te rājāno bahuśo yudhi",
    "GE07mbh_09_u:064.024c": "diṣṭyāhaṃ nihataḥ pāpaiś chalenaiva viśeṣataḥ",
    "GE07mbh_09_u:064.024c-0394_01": "**** **** pāṇḍuputrair durātmabhiḥ",
    "GE07mbh_09_u:064.024c-0394_02": "adharmato gadāyuddhe",
    "GE07mbh_09_u:064.025a": "utsāhaś ca kṛto nityaṃ mayā diṣṭyā yuyutsatā",
    "GE07mbh_09_u:064.025b-0395_01": "diṣṭyā hatā gajā yuddhe sagajārohakā bhṛśam",
    "GE07mbh_09_u:064.025b-0395_02": "diṣṭyāśvā deśajāḥ sarve kṛtino vegaśālinaḥ",
    "GE07mbh_09_u:064.025b-0395_03": "kuśalaiḥ sādibhiḥ sārdhaṃ nihatā raṇamūrdhani",
    "GE07mbh_09_u:064.025b-0395_04": "diṣṭyā raṇe vinihatā rathā hemapariṣkṛtāḥ",
    "GE07mbh_09_u:064.025b-0395_05": "rathibhir yuddhakuśalaiḥ sārdhaṃ vidalitaiḥ śaraiḥ",
    "GE07mbh_09_u:064.025b-0395_06": "diṣṭyā yodhā dhanuṣmantaḥ sarve yuddhaviśāradāḥ",
    "GE07mbh_09_u:064.025b-0395_07": "śaranirbhinnasarvāṅgāḥ samare patitābhavan",
    "GE07mbh_09_u:064.025b-0395_08": "diṣṭyā mamāyudhāny āśu nāśam āyānti vai kṣaṇāt",
    "GE07mbh_09_u:064.025c": "diṣṭyā cāsmi hato yuddhe nihatajñātibāndhavaḥ",
    "GE07mbh_09_u:064.026a": "diṣṭyā ca vo 'haṃ paśyāmi muktān asmāj janakṣayāt",
    "GE07mbh_09_u:064.026b-0396_01": "svasti haṃto tv ahaṃ yuddhe nihatajñātibāndhavaḥ",
    "GE07mbh_09_u:064.026c": "svastiyuktāṃś ca kalyāṃś ca tan me priyam anuttamam",
    "GE07mbh_09_u:064.027a": "mā bhavanto 'nutapyantāṃ sauhṛdān nidhanena me",
    "GE07mbh_09_u:064.027c": "yadi vedāḥ pramāṇaṃ vo jitā lokā mayākṣayāḥ",
    "GE07mbh_09_u:064.028a": "manyamānaḥ prabhāvaṃ ca kṛṣṇasyāmitatejasaḥ",
    "GE07mbh_09_u:064.028c": "tena na cyāvitaś cāhaṃ kṣatradharmāt svanuṣṭhitāt",
    "GE07mbh_09_u:064.029a": "sa mayā samanuprāpto nāsmi śocyaḥ kathaṃ cana",
    "GE07mbh_09_u:064.029b-0397_01": "tathā tu dṛṣṭvā rājendra vartate vijayo mama",
    "GE07mbh_09_u:064.029c": "kṛtaṃ bhavadbhiḥ sadṛśam anurūpam ivātmanaḥ",
    "GE07mbh_09_u:064.029e": "yatitaṃ vijaye nityaṃ daivaṃ tu duratikramam",
    "GE07mbh_09_u:064.030a": "etāvad uktvā vacanaṃ bāṣpavyākulalocanaḥ",
    "GE07mbh_09_u:064.030c": "tūṣṇīṃ babhūva rājendra rujāsau vihvalo bhṛśam",
    "GE07mbh_09_u:064.031a": "tathā tu dṛṣṭvā rājānaṃ bāṣpaśokasamanvitam",
    "GE07mbh_09_u:064.031c": "drauṇiḥ krodhena jajvāla yathā vahnir jagatkṣaye",
    "GE07mbh_09_u:064.032a": "sa tu krodhasamāviṣṭaḥ pāṇau pāṇiṃ nipīḍya ca",
    "GE07mbh_09_u:064.032c": "bāṣpavihvalayā vācā rājānam idam abravīt",
    "GE07mbh_09_u:064.033a": "pitā me nihataḥ kṣudraiḥ sunṛśaṃsena karmaṇā",
    "GE07mbh_09_u:064.033c": "na tathā tena tapyāmi yathā rājaṃs tvayādya vai",
    "GE07mbh_09_u:064.034a": "śṛṇu cedaṃ vaco mahyaṃ satyena vadataḥ prabho",
    "GE07mbh_09_u:064.034b-0398_01": "anṛṇo 'haṃ bhaviṣyāmi tavādya nṛpasattama",
    "GE07mbh_09_u:064.034b-0398_02": "tava priyaṃ kariṣyāmi kṛtvā kāryam anuttamam",
    "GE07mbh_09_u:064.034b-0398_03": "īpsitaṃ manasā rājan yathecchasi tathā vada",
    "GE07mbh_09_u:064.034c": "iṣṭāpūrtena dānena dharmeṇa sukṛtena ca",
    "GE07mbh_09_u:064.034d-0399_01": "śapeyaṃ rājaśārdūla pādābhyāṃ mama vai pituḥ",
    "GE07mbh_09_u:064.035a": "adyāhaṃ sarvapāñcālān vāsudevasya paśyataḥ",
    "GE07mbh_09_u:064.035a-0400_01": "**** **** sṛñjayāṃś caiva sarvaśaḥ",
    "GE07mbh_09_u:064.035a-0400_02": "sarvāṃś ca nṛpatīn rājan dhṛṣṭadyumnapurogamān",
    "GE07mbh_09_u:064.035a-0400_03": "sasainyān yudhiśeṣāṃś ca",
    "GE07mbh_09_u:064.035c": "sarvopāyair hi neṣyāmi pretarājaniveśanam",
    "GE07mbh_09_u:064.035d-0401_01": "adya rātrau mahārāja nihaniṣyāmi pāṇḍavān",
    "GE07mbh_09_u:064.035e": "anujñāṃ tu mahārāja bhavān me dātum arhati",
    "GE07mbh_09_u:064.036a": "iti śrutvā tu vacanaṃ droṇaputrasya kauravaḥ",
    "GE07mbh_09_u:064.036b-0402_01": "tac chrutvā vacanaṃ drauṇer dhṛtarāṣṭra tavātmajaḥ",
    "GE07mbh_09_u:064.036c": "manasaḥ prītijananaṃ kṛpaṃ vacanam abravīt",
    "GE07mbh_09_u:064.036e": "ācārya śīghraṃ kalaśaṃ jalapūrṇaṃ samānaya",
    "GE07mbh_09_u:064.037a": "sa tad vacanam ājñāya rājño brāhmaṇasattamaḥ",
    "GE07mbh_09_u:064.037c": "kalaśaṃ pūrṇam ādāya rājño 'ntikam upāgamat",
    "GE07mbh_09_u:064.038a": "tam abravīn mahārāja putras tava viśāṃ pate",
    "GE07mbh_09_u:064.038c": "mamājñayā dvijaśreṣṭha droṇaputro 'bhiṣicyatām",
    "GE07mbh_09_u:064.038e": "senāpatyena bhadraṃ te mama ced icchasi priyam",
    "GE07mbh_09_u:064.039a": "rājño niyogād yoddhavyaṃ brāhmaṇena viśeṣataḥ",
    "GE07mbh_09_u:064.039c": "vartatā kṣatradharmeṇa hy evaṃ dharmavido viduḥ",
    "GE07mbh_09_u:064.040a": "rājñas tu vacanaṃ śrutvā kṛpaḥ śāradvatas tataḥ",
    "GE07mbh_09_u:064.040c": "drauṇiṃ rājño niyogena senāpatye 'bhyaṣecayat",
    "GE07mbh_09_u:064.041a": "so 'bhiṣikto mahārāja pariṣvajya nṛpottamam",
    "GE07mbh_09_u:064.041c": "prayayau siṃhanādena diśaḥ sarvā vinādayan",
    "GE07mbh_09_u:064.042a": "duryodhano 'pi rājendra śoṇitaughapariplutaḥ",
    "GE07mbh_09_u:064.042c": "tāṃ niśāṃ pratipede 'tha sarvabhūtabhayāvahām",
    "GE07mbh_09_u:064.043a": "apakramya tu te tūrṇaṃ tasmād āyodhanān nṛpa",
    "GE07mbh_09_u:064.043c": "śokasaṃvignamanasaś cintādhyānaparābhavan",
    "GE07mbh_09_u:064.043d-0403_01": "kṛtavarmakṛpābhyāṃ ca aśvatthāme 'pi gacchati",
    "GE07mbh_09_u:064.043d-0403_02": "āste rājā cintayānas teṣām āgamanaṃ prati",
    "GE07mbh_09_u:064.043d-0403_03": "gadāparvaṇi rājendra samāpte 'bhīṣṭade nṛṇām",
    "GE07mbh_09_u:064.043d-0403_04": "brāhmaṇān bhojayet paścād vaktāraṃ ca supūjayet"
}