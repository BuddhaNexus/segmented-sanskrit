{
  "GSP28jsbh2-1u:0": "(B1) śrīḥ /",
  "GSP28jsbh2-1u:1": "bhāṭṭadīpikā /",
  "GSP28jsbh2-1u:2": "- - - // / - - - prabhāvalīvyākhyāsaṃvalitā /",
  "GSP28jsbh2-1u:3": "tatra dvitīyādhyāyasya prathamaḥ pādaḥ /",
  "GSP28jsbh2-1u:4": "(1 adhikaraṇam / ) (a.2 pā.1 adhi.1)",
  "GSP28jsbh2-1u:5": "bhāvārthāḥ karmaśabdās tebhyaḥ kriyā pratīyetaiṣa hy artho vidhīyate / Jaim_2,1.1 /",
  "GSP28jsbh2-1u:6": "evaṃ dharmādharmapramāṇeṣu nirūpiteṣu adhunā tatsvarūpaṃ nirūpyate /",
  "GSP28jsbh2-1u:7": "yadyapi ca tadapi etāvatpramāṇapratipādyatvena rūpeṇa buddhameva;",
  "GSP28jsbh2-1u:8": "tathāpi ekatvānekatvādirūpeṇābuddhatvādiha tena rūpeṇa nirūpyate /",
  "GSP28jsbh2-1u:9": "atra ca śabdāntarādiṣaṭpramāṇakabhāvanābheda evādhyāyārthaḥ /",
  "GSP28jsbh2-1u:10": "dhātvarthabhedastu tatsiddhyarthaḥ kvācitko nirūpyate,",
  "GSP28jsbh2-1u:11": "apūrvabhedo 'pi phalatveneti na tāvadhyāyārthau /",
  "GSP28jsbh2-1u:12_0": "phalībhūtāpūrvabhedo 'pi apūrvasādhanabhedādhīna iti tatsādhanajijñāsāyāṃ svargādisādhanasyaivāvāntaravyāpārarūpāpūrvaṃ",
  "GSP28jsbh2-1u:12_1": "prati sādhanatvāt svargādiphalaṃ prati kiṃ dhātvarthasya karaṇatvaṃ utopapadārthasya",
  "GSP28jsbh2-1u:12_2": "somāderapīti cintāyāṃ,",
  "GSP28jsbh2-1u:13": "prāthamikabhāvanānvayasya tāvat siddhāntino 'pi saṃmatatvādauttarakālikaḥ phalānvayo 'pi sarveṣāmeveti prāpte /",
  "GSP28jsbh2-1u:14": "sarveṣāṃ karaṇatve anekādṛṣṭakalpanāprasaṅgādekasyaiva phalanirūpitā karaṇatā,",
  "GSP28jsbh2-1u:15": "anyeṣāntu dṛṣṭavidhayaiva karaṇārthatvam /",
  "GSP28jsbh2-1u:16": "tadatra dhātvarthasyaiva karaṇatve ca dhātvarthasyāśrayavidhayaiva dṛṣṭārthateti nānekādṛṣṭakalpanā //",
  "GSP28jsbh2-1u:17": "iti prathamaṃ pratipadādhikaraṇam //",
  "GSP28jsbh2-1u:18": "(B2) (maṅgalācaraṇam)",
  "GSP28jsbh2-1u:19": "ajñānatimiradhvaṃsi satyajñānaprakāśakam /",
  "GSP28jsbh2-1u:20": "sarvābhīṣṭapradaṃ naumi śrīrūpaṃ sundaraṃ mahaḥ // 1 //",
  "GSP28jsbh2-1u:22": "yo vedaśāstrārṇavapāradṛśvā yajñādikarmācaraṇe 'tidakṣaḥ /",
  "GSP28jsbh2-1u:23": "sadāśivārādhanaśuddhacittastaṃ bālakṛṣṇaṃ pitaraṃ namāmi // 2 //",
  "GSP28jsbh2-1u:25": "śrīkhaṇḍadevaṃ praṇipatya sadguruṃ mīmāṃsakasvāntasarojabhāskaram /",
  "GSP28jsbh2-1u:26": "atyantasaṃkṣiptapadārthatatkṛtau prabhāvalīṭippaṇamātanomyaham // 3 //",
  "GSP28jsbh2-1u:28": "yadyapyatra guroḥ kṛtāvapi mayāpyudbhāvyate kācanā- saṃbhūtistadapi pracāracature naiṣā purobhāgitā /",
  "GSP28jsbh2-1u:29": "kintu kṣmātilakāḥ kuśāgradhiṣaṇāḥ siddhāntabaddhādarā madvākyaṃ parihṛtya tatkṛtimalaṅkurvantviyaṃ me matiḥ // 4 //",
  "GSP28jsbh2-1u:31": "(prathamādhyāya eva dharmasvarūpavicārāvaśyakatānirūpaṇapūrvakaṃ pūrvādhyāyenāvasarasaṅgatinirūpaṇapūrvakaṃ ca dvitīyādhyāyārthapratijñānam)",
  "GSP28jsbh2-1u:32": "yadyapyādyasūtre dharmasvarūpajijñāsaiva prathamataḥ pratijñātā,",
  "GSP28jsbh2-1u:33": "tadvivaraṇapare ko dharmaḥ kiṃlakṣaṇakaḥ iti bhāṣye 'pi pramāṇajijñāsātaḥ prāk svarūpajijñāsyaiva pratijñāteti tatsvarūpanirūpaṇamevādau kartumucitam,",
  "GSP28jsbh2-1u:34": "na pramāṇanirūpaṇam;",
  "GSP28jsbh2-1u:35": "tathāpi meyasiddheḥ pramāṇādhīnatvāt codanāsūtre pramāṇāntarbhāvenaiva svarūpokteḥ kartuṃ yogyāmapi svarūpacintāmupekṣya pramāṇacintā pūrvādhyāye kārtsnyena kṛtā /",
  "GSP28jsbh2-1u:36_0": "yadarthaṃ ca yadārabdhaṃ tatsamāptau tadbuddhisthaṃ jāyata iti nyāyena pramāṇacintāsamāptau",
  "GSP28jsbh2-1u:36_1": "buddhisthasya svarūpasyāvasaralābhāt tannirūpaṇaṃ kriyata ityabhipretyāvasarasaṅgatimathavā",
  "GSP28jsbh2-1u:36_2": "śabdāntarādibhirvidheḥ karmotpattiparatvādutpannasya ca punarvidhāvānarthakyāt bhedasiddhirānarthakyanirāsādhīnā",
  "GSP28jsbh2-1u:36_3": "prāmāṇyasiddhāveva śakyā vaktumiti hetuhetumadbhāvasaṅgatiṃ vādhunāpadena pradarśayan",
  "GSP28jsbh2-1u:36_4": "samastādhyāyārthaṃ pratijānīteṇa0 ------ evamiti //",
  "GSP28jsbh2-1u:37": "(dvitīyādhyāye śāstrasaṅgatiḥ)",
  "GSP28jsbh2-1u:38": "anenaca ------- etadadhyāyārthanirūpaṇasya ko dharma ityaṃśopanipātāt ādyasūtrapratijñāviṣayatvena śāstrasaṃgatatvaṃ ------- sūcitam //",
  "GSP28jsbh2-1u:39": "(śeṣaśeṣibhāvāditaḥ pūrvaṃ pramāṇanirūpaṇānantaraṃ ca bhedanirūpaṇopapattiḥ)",
  "GSP28jsbh2-1u:40": "yadyapi pramāṇalakṣaṇottarapravṛttaikādaśādhyāyyapi pramāṇalakṣaṇasāpekṣā;",
  "GSP28jsbh2-1u:41_0": "tathāpi śeṣaśeṣibhāvanirūpaṇe bhedādhīnasiddhikatvasya pratyakṣataḥ “athātaḥ śeṣalakṣaṇa”",
  "GSP28jsbh2-1u:41_1": "miti sūtrakāreṇaiva darśitatvāt tatsiddhyarthaṃ kartavyasya bhedanirūpaṇasyāyamevāvasaraḥ /",
  "GSP28jsbh2-1u:42": "evañca ko dharmaḥ kiṃlakṣaṇaka iti bhāṣyagataṃ pāṭhakramamarthakrameṇa bādhitvā pramāṇalakṣaṇānantaraṃ bhedādikathanena svarūpanirūpaṇaṃ paścāt kriyamāṇaṃ nāsaṅgatamiti bhāvaḥ //",
  "GSP28jsbh2-1u:43": "(bhāvanābheda evādhyāyārthaḥ na tu tadekatvaṃ dhātvarthabhedādikaṃ vā,",
  "GSP28jsbh2-1u:44": "tannirūpaṇaṃ tvapavādenopajīvyatayā phalatvena vetyādinirūpaṇam)",
  "GSP28jsbh2-1u:45": "nanu ekatvānekatvādinā tatsvarūpanirūpaṇe adhyāyārthabhedāpattiriti śaṅkāṃ pariharati ------- atraceti //",
  "GSP28jsbh2-1u:46": "śabdāntarādipramāṇairadhyāyārthatvena bhāvanābhede nirūpite kvacittadapavādatayā abhedanirūpaṇe 'pi nādhyāyārthatvamityarthaḥ /",
  "GSP28jsbh2-1u:47": "nanu abhedasyādhyāyārthatvābhāve 'pi bhāvanāpūrvadhātvarthānāṃ trayāṇāmapyagre bhedasya nirūpaṇāt kathaṃ nādhyāyārthabheda ityata āha --------- dhātvarthabhedastviti //",
  "GSP28jsbh2-1u:48": "yadyapīha dharmasyaiva bhedanirūpaṇapratijñānāt tasya ca yāgādidhātvarthasyaiva śreyassādhanatvena dharmatvāt tadbhedasyaivādhyāyārthatvaṃ vaktuṃ yuktam,",
  "GSP28jsbh2-1u:49": "natu bhāvanābhedasya;",
  "GSP28jsbh2-1u:50": "tathāpi yāgāderasiddhasya kṛtiviṣayatvenaiva labdhātmanaḥ śreyassādhanatvena prādhānyāt kṛtereva bhedasyādhyāyārthatvaṃ nāyuktam /",
  "GSP28jsbh2-1u:51": "ata evāpūrvasya aśabdārthatvāt tatsvarūpeṇa bhedanirūpaṇāśaktestadbhedasya bhāvanābhedānuniṣpāditvam;",
  "GSP28jsbh2-1u:52_0": "vyāpārabhedasya phalabhedavyāpyatvaniyamāt śreyassādhanatvasya cāpūrvamantareṇāsaṃbhavādapūrvotpattiparyantameva",
  "GSP28jsbh2-1u:52_1": "sakalabhāvanoparamāt phalatvenādriyamāṇatvāt tadbhedasyāpi phalībhūtatvamanuniṣpāditatve",
  "GSP28jsbh2-1u:52_2": "'pi naiva virudhyate;",
  "GSP28jsbh2-1u:53": "dhātvarthabhedasya tu bhāvanābhedasidhyarthatvena nirūpaṇam /",
  "GSP28jsbh2-1u:54": "yadyapi kāraṇavyāpārabhedādeva kāryabhedasya dṛṣṭatvāt bhāvanābheda eva dhātvarthabhedasidhyarthaḥ;",
  "GSP28jsbh2-1u:55_0": "tathāpi kāraṇagatavaijātyasya kāryagatavaijātyādhīnasiddhikatvena yajatyādidhātūnāṃ",
  "GSP28jsbh2-1u:55_1": "svarūpabhedenopāttānāṃ bhāvanābhedavyañjakatvamabhipretya dhātvarthabhedasya bhāvanābhedasādhakatvoktiḥ",
  "GSP28jsbh2-1u:55_2": "sarveṣāmiti dhyeyam //",
  "GSP28jsbh2-1u:56": "(dhātvarthābhede 'pi guṇādbhāvanābhedasiddhyā kvācitka ityuktamiti nirūpaṇam)",
  "GSP28jsbh2-1u:57_0": "guṇaphalādhikāre vākyabhedāpādakaguṇāt dhātvarthābhede 'pi bhāvanābhedasya vakṣyamāṇatvāt",
  "GSP28jsbh2-1u:57_1": "dhātvarthabhedasya na sārvatrikabhāvanābhedasidhyarthatvamityabhipretya kvācitka ityuktam //",
  "GSP28jsbh2-1u:58": "(sarvādhyāyopodghātabhāvārthādhikaraṇopodghātatvena pratipadādhikaraṇapravṛttiriti nirūpaṇam)",
  "GSP28jsbh2-1u:59_0": "bhāvanābhedavicārasya dvitīyapādamārabhya vakṣyamāṇatvāt tasyehāvicāryatve kathamagrimavicārasya",
  "GSP28jsbh2-1u:59_1": "saṅgatirityāśaṅkāṃ sarvādhyāyopodghātarūpabhāvārthādhikaraṇasya vartiṣyamāṇasyopodghātasaṅgatyā",
  "GSP28jsbh2-1u:59_2": "pariharati -------- phalībhūteti //",
  "GSP28jsbh2-1u:60_0": "apūrvasya sākṣāt bhāvanājanyatvābhāvāt dvārībhūtadhātvarthādijanyatvapratīteḥ phalasādhanasyaiva",
  "GSP28jsbh2-1u:60_1": "avāntaravyāpārarūpāpūrvajanakatvāt phalasādhanabhede 'pūrvabhedastadekatve tadekatvamityevaṃphalakaṃ",
  "GSP28jsbh2-1u:60_2": "kariṣyamāṇadhātvarthamātravṛttiphalasādhanatvavicāropodghātatayā idaṃ pratipadādhikaraṇamārabhyata ityarthaḥ //",
  "GSP28jsbh2-1u:61": "(vrīhīn prokṣatītyādīnāmuktādhikaraṇaviṣayatvena sāmādivākyaviṣayatvopapādanam)",
  "GSP28jsbh2-1u:62": "“vrīhīnavahanti” “vrīhīn prokṣatī” tyādau dvitīyayaiva vrīhyādeḥ karmatvasiddhyā pariśeṣeṇa dhātvarthasyaiva karaṇatvam /",
  "GSP28jsbh2-1u:63_0": "tathā “dadhnā juhotī“tyādau homasya prāptatvenāvidheyatayā karaṇatvābhāve karmatvenaivānvayāt",
  "GSP28jsbh2-1u:63_1": "upapadārthasyaiva karaṇatvamiti sandehābhāvāt nātrodāharaṇatvamityabhipretya somādivākyānāmevodāharaṇatvaṃ",
  "GSP28jsbh2-1u:63_2": "sūcayituṃ somāderapītyuktam /",
  "GSP28jsbh2-1u:64": "ādipadena sauryādivākyagatacarupadopāttasaṃgrahaḥ /",
  "GSP28jsbh2-1u:65": "ataevaitadapavādabhūte tāni dvaidhamityadhikaraṇe dhātvarthasyaiva karaṇatvamiti teṣāmudāharaṇatvamityarthaḥ //",
  "GSP28jsbh2-1u:66": "(bhāvādhikaraṇāpravṛttyā matvarthalakṣaṇānaṅgīkārapakṣeṇa vā somasyāpi bhāvanānvayopapādanam)",
  "GSP28jsbh2-1u:67": "auttarakālika iti //",
  "GSP28jsbh2-1u:68": "pārṣṭhika ityarthaḥ /",
  "GSP28jsbh2-1u:69": "etacca bhāvārthādhikaraṇe dhātvarthasyaiva karaṇatvamityarthasya sādhayiṣyamāṇatvenāsiddhimabhipretya draṣṭavyam;",
  "GSP28jsbh2-1u:70": "itarathā tatkaraṇāvaruddhāyāṃ bhāvanāyāṃ prathamataḥ somādīnāmanvayāsaṃbhavena siddhāntisaṃmatatvāsaṃbhavāt /",
  "GSP28jsbh2-1u:71": "athavā --------- matvarthalakṣaṇānaṅgīkārapakṣeṇa vā siddhāntino 'pi saṃmatatvāditi grantho yojyaḥ //",
  "GSP28jsbh2-1u:72": "(pradhānānvayābhyarhitatvāt vikalpe 'pi nirapekṣasādhanatvopapatteśca sarveṣāṃ phalakaraṇatvenānvayanirūpaṇam)",
  "GSP28jsbh2-1u:73": "sarveṣāmeveti //",
  "GSP28jsbh2-1u:74_0": "sati saṃbhave pradhānānvayasyābhyarhitatvādekasya phalānvaye itarasya phalaguṇānvaye",
  "GSP28jsbh2-1u:74_1": "ca vairūpyasya matvarthalakṣaṇāyāścāpatteḥ sarveṣāṃ bhāvanāyāmevānvayamaṅgīkṛtya",
  "GSP28jsbh2-1u:74_2": "phalakaraṇatvaṃ yuktam /",
  "GSP28jsbh2-1u:75_0": "yadyapi vikalpe nirapekṣasādhanatve sati aikārthyasyaiva prayojakatvasya dvādaśe",
  "GSP28jsbh2-1u:75_1": "vakṣyamāṇatvāditarathā dṛṣṭārthamātratvasyaiva tatprayojakatvoktau ekārthānāṃ kāmyakarmaṇāṃ",
  "GSP28jsbh2-1u:75_2": "vikalpānāpatteḥ prakṛte ca samāsa iva suptiṅvibhaktyorapi sāmarthyāpekṣitvena nirapekṣakaraṇatvapratītyā",
  "GSP28jsbh2-1u:75_3": "vikalpa eva prāpnoti;",
  "GSP28jsbh2-1u:76_0": "tathāpi aruṇaikahāyanyorivānyonyākāṅkṣayaikavākyopāttatvādekasyāṃ bhāvanāyāṃ tṛtīyādibalena",
  "GSP28jsbh2-1u:76_1": "karaṇānāṃ nairapekṣyāvagame 'pi parasparasāpekṣatvena tṛtīyāvagatanairapekṣyasya",
  "GSP28jsbh2-1u:76_2": "svavākyopāttakaraṇātiriktaviṣayatvābhyupa- gamāddarśādivaccaikapadopādānābhāve 'pi",
  "GSP28jsbh2-1u:76_3": "ekavākyopāttatayā pratītasya sāhityasya upādeyagatatvena vivakṣitatvāt samuccitānāṃ",
  "GSP28jsbh2-1u:76_4": "sādhanatvābhāve 'pi sādhanānāṃ samuccaya ityabhipretya sarveṣāmityuktam //",
  "GSP28jsbh2-1u:77": "(tṛtīyāvagatanirapekṣakaraṇatvopapattyarthamanekādṛṣṭakalpanāprasaṅgeṇa matvarthalakṣaṇayā sarveṣāṃ sākṣādbhāvanānvayaṃ vinā siddhāntopakramaḥ)",
  "GSP28jsbh2-1u:78": "yadyapi bhāvanaikyaṃ tatraiva sarveṣāṃ ekaphaladvārā samuccayena karaṇatvenānvayaśca;",
  "GSP28jsbh2-1u:79": "tathāpi tatra paramāpūrvasya phalasya caikatve 'pi tattatkaraṇajanyotpattyapūrvāṇāṃ bhedāvaśyaṃbhāvādanekādṛṣṭakalpanāṃ pūrvapakṣe āpādya siddhāntamāha --------- sarveṣāmiti //",
  "GSP28jsbh2-1u:80": "naca ---------karaṇānāṃ sāpekṣatvena kramikatvābhāvādekamevotpattyapūrvaṃ kalpyatāmiti --------vācyam;",
  "GSP28jsbh2-1u:81_0": "tṛtīyādināvagatasya anyonyanirapekṣakaraṇatvasya kiñcitkāryanirūpitatvāvaśyaṃbhāve",
  "GSP28jsbh2-1u:81_1": "phale phalā pūrve vā tadasaṃbhavenotpattyapūrvanirūpitatvāvagaterdadhipayoyāgayoḥ",
  "GSP28jsbh2-1u:81_2": "kramikatvabhāve 'pi tadbhedasyevehāpi tadbhedasyānirvāryatvādityarthaḥ /",
  "GSP28jsbh2-1u:82_0": "ato 'gatyā sarveṣāṃ pradhānasaṃbandhatyāgena matvarthalakṣaṇāmapyaṅgīkṛtya somādiviśiṣṭadhātvarthasya",
  "GSP28jsbh2-1u:82_1": "athavā ------------- dhātvarthaviśiṣṭasomādereva vā pārṣṭhikabodhe phalakaraṇatvamanyasya",
  "GSP28jsbh2-1u:82_2": "tadarthatve yuktamityāha ----------- ekasyaiveti //",
  "GSP28jsbh2-1u:83": "(pārṣṭhikabodhenāśrayasamarpaṇena dṛṣṭavidhayopayoga iti siddhāntopasaṃhāraḥ)",
  "GSP28jsbh2-1u:84": "āśrayavidhayaiveti //",
  "GSP28jsbh2-1u:85": "yadyapi prākāraṇika āśrayo na labhyate;",
  "GSP28jsbh2-1u:86": "tathāpīha viśiṣṭavidhitvāt pārṣṭhikabodhe yāgasya somaṃ pratyāśrayatayā vidhānopapatterna kācidapi kṣatiḥ /",
  "GSP28jsbh2-1u:87": "evañca guṇagatakaraṇatāsaṃpādakatayā dṛṣṭārthatālābhāt anirṇaya iti bhāvaḥ // //",
  "GSP28jsbh2-1u:88": "iti prathamaṃ pratipadādhikaraṇam //",
  "GSP28jsbh2-1u:89": "--------------- (B1) (2 adhikaraṇam)",
  "GSP28jsbh2-1u:90": "(a.2 pā.1 adhi.2)",
  "GSP28jsbh2-1u:91": "evaṃ sthite viśeṣajijñāsāyāṃ somādereva phalakaraṇatvam;",
  "GSP28jsbh2-1u:92": "tasya siddhatvena yogyatārūpaliṅgāt,",
  "GSP28jsbh2-1u:93": "tṛtīyāyāḥ karaṇatve śaktatvena kārakaśruterekapadopāttatvarūpapadaśrutyapekṣayā balīyastvācca,",
  "GSP28jsbh2-1u:94": "phalānvaye padaśruterapyabhāvācca /",
  "GSP28jsbh2-1u:95": "ataeva yāgādidhātvarthaḥ somādyartha eva /",
  "GSP28jsbh2-1u:96": "naca tadarthatve adṛṣṭakalpanā;",
  "GSP28jsbh2-1u:97": "agnihotrahomena dadhiniṣṭhakaraṇatā sampādanavadyāgenādṛṣṭamantareṇaiva somaniṣṭhakaraṇatāsampādanena yāgasya somāṅgatvopapatteriti prāpte,",
  "GSP28jsbh2-1u:98": "---------- padaśrutyā yāgasyaiva phalakaraṇatvam /",
  "GSP28jsbh2-1u:99": "yadyapi ca phalānvaye na sā;",
  "GSP28jsbh2-1u:100": "tathāpi prāthamikabhāvanānvaye yasya yat pramāṇaṃ tadgatabalavattvasya tasyāmavasthāyāmakiñcitkaratve 'pi pārṣṭhikaphalānvaye tasya nirṇāyakatvāt /",
  "GSP28jsbh2-1u:101": "ataśca prāthamikabhāvanānvaye vidyamānā padaśrutiḥ phalānvaye nirmāyikā /",
  "GSP28jsbh2-1u:102": "na ca tasyāḥ kārakaśrutyapekṣayā daurbalyam;",
  "GSP28jsbh2-1u:103": "lākṣaṇikatve 'pi yāgakaraṇatvasya somakaraṇatvānvayāt prāgbhāvanāyāmanvitatvena tadanvayasya prāthamyāt,",
  "GSP28jsbh2-1u:104": "anyathā tiṅantapadasya paripūrṇatvābhāvena tadupasthāpitabhāvanāyāṃ somasyāpyanvayānupapatteḥ /",
  "GSP28jsbh2-1u:105": "paripūrṇaṃ padaṃ padāntareṇānvetīti nyāyāt /",
  "GSP28jsbh2-1u:106": "na ca prathamāvagatasyāpi kalpyasya auttarakālikena bādhaḥ,",
  "GSP28jsbh2-1u:107": "upajīvyatvāditi yāgaḥ phalasādhanaṃ somo yāgārtha iti siddham /",
  "GSP28jsbh2-1u:108": "prayojanaṃ somāpacāre na pratinidhyupādānaṃ pūrvapakṣe,",
  "GSP28jsbh2-1u:109": "siddhānte tu tat //",
  "GSP28jsbh2-1u:110": "nanu -------- idaṃ dhātvarthātiriktabhāvanāsattve bhavet,",
  "GSP28jsbh2-1u:111": "na tu tasyāṃ pramāṇamasti;",
  "GSP28jsbh2-1u:112": "dhātūnāmeva vikḷttyādiphala iva tatprayojakavyāpāramātre phūtkārādau yatnādau ca śaktatvāt,",
  "GSP28jsbh2-1u:113": "ato yatnādirūpabhāvanāyā api dhātuvācyatvāddhātvarthe eva kriyārūpe sakalakārakānvayo na tu yāgasya padaśrutyā phalakaraṇatvamiti ---------cet,",
  "GSP28jsbh2-1u:114": "pacati,",
  "GSP28jsbh2-1u:115": "pākaṃ karoti pāke yatata iti pākāt pṛthak vivriyamāṇayatnādeḥ pacyarthatvānupapatteḥ /",
  "GSP28jsbh2-1u:116": "na ca ghañantapākaśabdasya phala eva śaktatvāt pṛthak vivaraṇopapattiḥ;",
  "GSP28jsbh2-1u:117": "vyāpāravigame 'pi phaladaśāyāṃ pāko vidyate iti prayogāpattestasyāpi vyāpāravācitvāvaśyambhāvāt /",
  "GSP28jsbh2-1u:118": "ato bhāsamāno yatnādistiṅvācya eva /",
  "GSP28jsbh2-1u:119": "ataeva dhātuvācyamapi sākṣāt phalajanakaphūtkārādivyāpāravṛttipākatvādikameva /",
  "GSP28jsbh2-1u:120": "tacca jātiskhaṇḍopādhirvaityanyadetat /",
  "GSP28jsbh2-1u:121": "tajjanakayatnādikantu ākhyātavācyameva /",
  "GSP28jsbh2-1u:122": "tatra śaktatāvacchedakantu karotivivrīyamāṇatiptvādikaṃ,",
  "GSP28jsbh2-1u:123": "lāghavāt tiptvādikameva vā,",
  "GSP28jsbh2-1u:124": "na tu sthānilatvam,",
  "GSP28jsbh2-1u:125": "tadupasthāpakādeśaviśeṣāṇāṃ padajñānaniṣṭhakāraṇatāvacchedakakoṭau praveśe gurubhūtakāraṇatāvacchedakaghaṭitānantakāryyakāraṇabhāvakalpanāpatteḥ /",
  "GSP28jsbh2-1u:126": "apraveśe yathākathañcidupasthitalakārādapi bhāvanopasthityāpatteḥ //",
  "GSP28jsbh2-1u:127": "śakyatāvacchedakantu phaloddeśyakadhātvarthātiriktavyāpāratvam /",
  "GSP28jsbh2-1u:128": "phalañca kvaciddhātvarthaḥ kvacicca svargādīti yathāvivakṣam /",
  "GSP28jsbh2-1u:129": "evañca ratho gacchatītyādau na lakṣaṇā,",
  "GSP28jsbh2-1u:130": "gamanānukūlavyāpārasyaivākhyātārthatvāt iti pārthasārathiḥ /",
  "GSP28jsbh2-1u:131": "vastutastu ---------- yatnatvameva śakyatāvacchedakam; lāghavāt,",
  "GSP28jsbh2-1u:132": "tadbādhe tu sarvatrāśrayatve lakṣaṇā /",
  "GSP28jsbh2-1u:133": "yatnasyaiva cākhyātopāttasya nityaṃ karmasākāṅkṣatvaṃ,",
  "GSP28jsbh2-1u:134": "karotiparyāyatvādekakarmakatvaṃ,",
  "GSP28jsbh2-1u:135": "phalabhavanānukūlatvāccār''thabhāvanātvaṃ draṣṭavyam /",
  "GSP28jsbh2-1u:136": "iyaṃ cākhyātopāttā bhāvanaiva mukhyaviśeṣyā;",
  "GSP28jsbh2-1u:137": "tadvyatirekeṇetarapadārthānvayāparyavasānāt /",
  "GSP28jsbh2-1u:138_0": "tasyāmeva cākhyātopāttāyāṃ ktvāpratyayādyupāttāyāṃ vā yogyatādyanusāreṇa nipātopasargaprātipadikātiriktaśabdagamyo",
  "GSP28jsbh2-1u:138_1": "yaḥ subupāttaliṅgasaṅkhyāvyatiriktor'thastasya sarvasyāpi prakāratayā anvayaḥ,",
  "GSP28jsbh2-1u:139": "nipātopasargayostu kriyāsamabhivyāhārādau sati tayānvayo 'nyasamabhivyāhārādāvanyenāpi /",
  "GSP28jsbh2-1u:140": "prātipadikārtho 'pi subarthe karaṇatvādau /",
  "GSP28jsbh2-1u:141": "taddhitasamāsādisakhaṇḍaprātipadikāvayavārthānāṃ tu yatra kārakatāsaṃbandhena taddhitasamāsādivṛttiryathā āgneya ityādau,",
  "GSP28jsbh2-1u:142": "tatrāgnerdevatātvādbhāvanāyāmevānvayo na tu taddhitopātte dravye /",
  "GSP28jsbh2-1u:143": "sa tu pārṣṭhika eva /",
  "GSP28jsbh2-1u:144": "yatra tu kārakatātiriktasaṃbandhena sā --------- tatra parasparānvayo 'pi,",
  "GSP28jsbh2-1u:145": "yathāśvābhidhānīmityādau /",
  "GSP28jsbh2-1u:146": "evaṃ subupāttaliṅgasaṅkhyayoḥ samānābhidhānaśrutyā subarthe karaṇatvādāvevānvayaḥ,",
  "GSP28jsbh2-1u:147": "tadvyatiriktapadārthamātrasya tu subarthakaraṇatvāderdhātvarthasya ca sarvasyaiva liṅgānanvayibhāvanāvācipadopasthāpyāyāṃ bhāvanāyāmevānvayaḥ /",
  "GSP28jsbh2-1u:148": "ataeva bhāvanādipadopasthāpitāyāṃ tasyāṃ nānvayaḥ /",
  "GSP28jsbh2-1u:149": "ākhyātena ktvādinā vopasthitāyāntu bhavatyevānvayaḥ prakāratayā /",
  "GSP28jsbh2-1u:150": "prakāratāghaṭakāḥ saṃbandhāśca sarve yathāyathaṃ pārṣṭhikānvayabodhavelāyāmavagamyamānāḥ kaustubha eva draṣṭavyāḥ /",
  "GSP28jsbh2-1u:151": "tasmāt siddhamākhyātavācyā ārthībhāvanā,",
  "GSP28jsbh2-1u:152": "tasyāśca svargādi bhāvyam,",
  "GSP28jsbh2-1u:153": "dhātvarthaśca karaṇam,",
  "GSP28jsbh2-1u:154": "somādikaṃ tu karaṇānugrāhakatvāditikartavyateti // 2 //",
  "GSP28jsbh2-1u:155": "iti dvitīyaṃ bhāvārthādhikaraṇam /",
  "GSP28jsbh2-1u:156": "-------------- (B2) (kārakaśrutibalīyastvena śabdagatapratyāsattibādhenāpi upapadārthasyaiva karaṇatvamiti pūrvapakṣopapādanam)",
  "GSP28jsbh2-1u:157": "evamanirṇaye prāpte bhāvārthādhikaraṇaṃ pravartayati -------- evamiti //",
  "GSP28jsbh2-1u:158": "sādhyasya yāgasya sādhyāntareṇākāṅkṣābhāve saṃbandhānupapatterākāṅkṣitaṃ siddhamevānvetuṃ yogyamiti yogyatārūpaliṅgāt somādereva karaṇatvaṃ sādhayati --------- somādereveti //",
  "GSP28jsbh2-1u:159_0": "naca --------- śabdagatapratyāsattyā kathañciddhātvarthasyaiva svakārakībhūtadravyadevatāsaṃpādanena",
  "GSP28jsbh2-1u:159_1": "siddhatāmāpādya karaṇatvenāstu saṃbandha ityata āha -------- tṛtīyāyā iti // . //",
  "GSP28jsbh2-1u:160": "prāthamikabhāvanāsaṃbandhastāvat balīyasyā kārakaśrutyā somāderevāpadyata iti durbalapadaśrutyavagatatvena yāgasya naiva karaṇatvenānvayaḥ,",
  "GSP28jsbh2-1u:161": "pārṣṭikānvayavelāyāntu phalapadāpekṣayā ubhayorapi padāntaropāttatvāviśeṣe 'pi liṅgabādhe pramāṇābhāva ityarthaḥ /",
  "GSP28jsbh2-1u:162": "ataśca yathaiva yāgaḥ svargakāmādhikaraṇanyāyena bhāvyatvāt pracyāvitastathaiva karaṇatvādapīti padaśrutyetikartavyatāṃśe nipatan bhāvanayā saṃbadhyate /",
  "GSP28jsbh2-1u:163": "pārṣṭhikabodhe ca somārthatvaṃ yāgasyetyāha ------- ataeveti //",
  "GSP28jsbh2-1u:164": "(yāgasya somārthatve 'dṛṣṭakalpanānirāsena pūrvapakṣopasaṃhāraḥ)",
  "GSP28jsbh2-1u:165": "nanu ----------- yāgena some dṛṣṭopakārāsaṃbhavādadṛṣṭakalpanāpattirityāśaṅkya pariharati ---------naceti //",
  "GSP28jsbh2-1u:166": "nahi yāgasya somasaṃskārakatvena somārthatvam,",
  "GSP28jsbh2-1u:167": "kintu somādessarvadā sattvena phalotpattyāpattervidhivaiyarthyaparihārāyā'śrayavidhayā tadarthatvakalpanāt guṇaniṣṭhakaraṇatānirvāhakatvena dṛṣṭārthatvopapattirityarthaḥ //",
  "GSP28jsbh2-1u:168_0": "(padaśrutyā kalpyasyāpyupajīvyatvenābādhena ca bhayamato dhātvarthasyaiva karaṇatvamiti",
  "GSP28jsbh2-1u:168_1": "somādīnāṃ tadaṅgatayaivopayogena sākṣādbhāvanāyāmanvaya iti somāpacāre pratinidhisaṃpādanarūpaprayojanasiddhirityādinirūpaṇam)",
  "GSP28jsbh2-1u:169": "natāvadbhāvanānvayanairapekṣyeṇa somādīnāṃ sākṣāt phalānvayaḥ;",
  "GSP28jsbh2-1u:170": "kārakāṇāṃ parasparamanvayāsaṃbhavāt,",
  "GSP28jsbh2-1u:171": "phalasyevetarakārakāṇāmapi lāghavena bhāvanānvayasyocitatvācca /",
  "GSP28jsbh2-1u:172_0": "ato bhāvanādvāraivānvaye vācye jhaṭityupasthitāvacchedakībhūtadhātvarthasyaivānvayena",
  "GSP28jsbh2-1u:172_1": "karaṇākāṅkṣeparamānna padāntaropāttasomādeḥ karaṇatvenānvayo yukta ityabhipretya",
  "GSP28jsbh2-1u:172_2": "siddhāntamāha----------- padaśrutyeti ---------- lākṣaṇikatve 'pīti //",
  "GSP28jsbh2-1u:173": "nahyatra dhātvarthabhāvanayoritarapadārthasaṃsargavat karmatvakaraṇatvādirūpaḥ saṃsargaḥ saṃsargamaryādayā bhāsate /",
  "GSP28jsbh2-1u:174": "tathātve “saha brūta” ityanuśāsanavaiyarthyāpatteḥ /",
  "GSP28jsbh2-1u:175": "ataḥ padārthavidhayā śaktyā nirūḍhalakṣaṇayā vā bhānasyāvaśyakatvāllākṣaṇikatve 'pītyarthaḥ /",
  "GSP28jsbh2-1u:176": "upajīvyatvāditi //",
  "GSP28jsbh2-1u:177": "paripūrṇatvasaṃpādanena somakaraṇatvānvaye upajīvyatvam /",
  "GSP28jsbh2-1u:178": "ataśca yathaivāgneyā divākye 'ṣṭākapālādīnāṃ karaṇatvasya lākṣaṇikatve 'pi yāgakalpanadvāropajīvyatvena pūrvabhāvitvāt taduttarabhāviśrautamapi karaṇatvaṃ paramparayā svīkriyate,",
  "GSP28jsbh2-1u:179_0": "evamihāpi somādikaraṇatvamapi yāgadvārā bhāvanāyāmaṅgīkartuṃ yuktamiti dhātvarthasyaiva",
  "GSP28jsbh2-1u:179_1": "karaṇatvena phaladvārā bhāvanāyāmanvayādasiddhasyāpi somādinā siddhatāmāpāditasya",
  "GSP28jsbh2-1u:179_2": "phalapūrvakāle yogyatāyā api saṃbhavāt tasyaiva phalakaraṇatvāt apūrvaṃ prati karaṇatvena",
  "GSP28jsbh2-1u:179_3": "phalasādhanasyaikatvādbhāvanāpūrvayorekatvamityarthaḥ /",
  "GSP28jsbh2-1u:180_0": "evañceha dhātvarthasya phalakaraṇatvena śreyassādhanatvarūpadharmatvasya pratipādanādagre",
  "GSP28jsbh2-1u:180_1": "tadgataikatvānekatvavicārasya sarvādhyāye kariṣyamāṇasyedamupodghātādhikaraṇamiti siddham /",
  "GSP28jsbh2-1u:181": "pūrvapakṣe somādeḥ phalārthatve 'pi somenaiva yāganiṣpatteḥ siddhānte 'pi samatayā niṣprayojanatāmadhikaraṇavicārasya nirasitumāha ------------ prayojanamiti //",
  "GSP28jsbh2-1u:182": "sarveṣāṃ phalasaṃbandhe kāmye saṃkalpottaraṃ nitye tataḥ pūrvamapi vihitadravyakriyayorasaṃbhave 'dṛṣṭārthatvānna pratinidhyupādānam /",
  "GSP28jsbh2-1u:183": "prayājādikriyāvat pratinidhitvābhāvāt,",
  "GSP28jsbh2-1u:184": "prārabdhaprayogāparisamāpananimittadoṣaparihārārthantu yatkiñcidaniyatadravyakriyopādānena samāpanam /",
  "GSP28jsbh2-1u:185": "nacaitāvatā tasya pratinidhitvam;",
  "GSP28jsbh2-1u:186": "sadṛśasyaiva pratinidhitvenāsadṛśagrahaṇe pramāṇābhāvāt /",
  "GSP28jsbh2-1u:187": "evaṃ bhāvārthādhikaraṇapūrvapakṣe somāderna pratinidhiḥ /",
  "GSP28jsbh2-1u:188": "prakrāntasamāpanantu yenakenaciddravyeṇa kartavyam /",
  "GSP28jsbh2-1u:189": "siddhānte tu pratinidhinā tatsamāpanamiti prayojanamityarthaḥ //",
  "GSP28jsbh2-1u:190": "(latvaśaktatāvacchedakatvanirāsena karotivivriyamāṇaṃ kevalaṃ vā tiptvādikameva bhāvanāśaktatāvacchedakamiti nirūpaṇam)",
  "GSP28jsbh2-1u:191": "ataeva dhātuvācyamapīti //",
  "GSP28jsbh2-1u:192": "vivaraṇe pacyarthasya pākatvena rūpeṇa pratīyamānatvāvedetyarthaḥ /",
  "GSP28jsbh2-1u:193": "karotivivriyamāṇeti /",
  "GSP28jsbh2-1u:194": "jānātītyādau yatnāpratīteḥ pacatītyādau ca tatpratīteranvayavyatirekābhyāṃ karotivivriyamāṇatiptvādikaṃ śaktatāvacchedakaṃ /",
  "GSP28jsbh2-1u:195": "athavā -----------tiptvādikameva tat,",
  "GSP28jsbh2-1u:196": "janātītyādau tadbādhe lakṣaṇāśrayaṇamityarthaḥ /",
  "GSP28jsbh2-1u:197": "yattu latvarūpamevākhyātatvaṃ svīkṛtya latvameva śaktatāvacchedakamiti bhāṭṭālaṅkārakārādibhiruktam,",
  "GSP28jsbh2-1u:198": "taddūṣayati ----------- natviti,",
  "GSP28jsbh2-1u:199": "vistareṇa caitadarthavādādhikaraṇe mayopapāditam tatraiva draṣṭavyam //",
  "GSP28jsbh2-1u:200": "(anukūlavyāpāratvaṃ śakyatāvacchedakaṃ na tu yatnatvamiti pārthasārathimatanirūpaṇam)",
  "GSP28jsbh2-1u:201": "tatraca pacati pākaṃ bhāvayatītyanukūlavyāpāravāciṇijantabhūdhātunā vivaraṇāt saṃgrāhakalāghavāccānukūlavyāpāra eva tiṅarthaḥ,",
  "GSP28jsbh2-1u:202": "natu phalamātram /",
  "GSP28jsbh2-1u:203": "naca karoterapi yatnārthakatvam,",
  "GSP28jsbh2-1u:204": "yena tadvivriyamāṇatvena tiṅo 'pi tadvācyatvamucyeta;",
  "GSP28jsbh2-1u:205": "tasyāpi bhāvayatiparyāyatvena yatnārthakatvāsiddheḥ /",
  "GSP28jsbh2-1u:206_0": "ghaṭo bhavatītyādau yathā kartṛtvamāpannasya ghaṭasya tamaparo bhāvayatītyādau bhāvayatikarmatvaṃ",
  "GSP28jsbh2-1u:206_1": "tathaivamaparaḥ karotītyādāvapi tasya karmatvamapīti bhavatyarthakartṛkarmatvāviśeṣādbhāvayatiparyāyatvopapatteḥ /",
  "GSP28jsbh2-1u:207": "yattu pacatītyasya pāke yatate iti yatnārthakapadena vivaraṇaṃ,",
  "GSP28jsbh2-1u:208": "tadapi vyāpārasāmānyarthakasya viśeṣe lakṣaṇaucityāt lākṣaṇikatayā neyam /",
  "GSP28jsbh2-1u:209": "natu yatnādiviśeṣārthakasya ratho gacchatītyādau rathādiniṣṭhaviśeṣalakṣakatvāśrayaṇaṃ yuktam /",
  "GSP28jsbh2-1u:210": "ataḥ phaloddeśyako dhātvarthoddeśyako vā vyāpārasamūha eva tiṅarthaḥ,",
  "GSP28jsbh2-1u:211_0": "tasya tattvena rūpeṇākhyātādbodhe 'pi viśeṣarūpeṇa agnyanvādhānādibrāhmaṇatarpaṇāntavākyaiḥ",
  "GSP28jsbh2-1u:211_1": "samarpaṇamityabhipretya pārthasārathimatamupapādayati ---------- śakyatāvacchedakantviti //",
  "GSP28jsbh2-1u:212": "(ananugamenetikartavyatākāṅkṣānudayāpattyā ca sāmānyena viśeṣeṇa vānukūlavyāpāre śaktikalpanāyogena bhāṣyānusāreṇa yatnatvaśakyatāvacchakatvaparanyāyasudhāmatāśrayaṇam)",
  "GSP28jsbh2-1u:213_0": "anyotpādakavyāpāre śaktāvapi tattadanyabhedena tattadutpādakabhedena ca vyāpāratvānāṃ",
  "GSP28jsbh2-1u:213_1": "bhedādekaśakyatāvacchedakābhāvena sarvānugataikaśaktikalpanānupapatteḥ tattadviśeṣaviṣayatattacchaktikalpaneca",
  "GSP28jsbh2-1u:213_2": "tattaditikartavyatāvidhīnāṃ vaiyarthyāpatteḥ teṣāṃ tātparyagrāhakatvāṅgīkāre cānekaśaktikalpanāgauravāpatteḥ",
  "GSP28jsbh2-1u:213_3": "tadapekṣayā rāgajanyatāvacchedakatayā siddhayatnatvaṃ śakyatāvacchedamaṅgīkṛtya yatna",
  "GSP28jsbh2-1u:213_4": "eva śaktisvīkaraṇaṃ yatnārthakakarotinā vivaraṇādyuktamāśrayitum /",
  "GSP28jsbh2-1u:214": "nahi karotirvyāpārasāmānyārthakaḥ;",
  "GSP28jsbh2-1u:215": "prayatnābhāve vātarogādinā spandamāne caitre spandānukūlavijātīyasaṃyogarūpavyāpāravatyapi nāhaṃ spandaṃ karomītyapi prayogadarśanādanukūlavyāpārārthakatvāvagateḥ,",
  "GSP28jsbh2-1u:216": "vyāpārajanyatvāviśeṣe 'pi yatnajanyatvājanyatvābhyāmeva paṭāṅkurayoḥ kṛtākṛtavyavahāradarśanācca /",
  "GSP28jsbh2-1u:217": "yadyapi ratho gamanaṃ karoti sthālī pākaṃ karotyādāvacetanavyāpāre 'pi prayogo dṛśyate;",
  "GSP28jsbh2-1u:218": "tathāpi voḍhraśvādigatayatnasya rathādāvāropaṇāt athavā ------------ lāghavena yatne śaktau gṛhītāyāmanukūlavyāpāre lakṣaṇayā tadupapattirnāyuktā /",
  "GSP28jsbh2-1u:219": "ata eva atra bhāṣyakṛtā tathā yateta,",
  "GSP28jsbh2-1u:220": "yathākathañcit bhavatīti tenaite bhāvaśabdā iti yatnena vivaraṇaṃ darśitam /",
  "GSP28jsbh2-1u:221": "tathā guṇakāmādhikaraṇe 'pi “juhuyāditi śabdasyaitatsāmarthyam yaddhomaviśiṣṭaṃ prayatnamāheti” /",
  "GSP28jsbh2-1u:222": "ataeva ---------- vidheścetanapravartakatvaniyamo 'pi saṃgacchata ityabhipretya nyāyasudhākṛnmatameva svābhimatatvena darśayati ---------- vastutastviti /",
  "GSP28jsbh2-1u:223": "āśrayatvādāviti //",
  "GSP28jsbh2-1u:224": "ādipadena ghaṭo naśyatītyādau pratiyogitvādau lakṣaṇāyāḥ saṃgrahaḥ //",
  "GSP28jsbh2-1u:225": "(bhāṭṭālaṅkārakṛtāṃ yatnatvaśakyatāvacchedakatvanirāsena pārthasārathimatojjīvanam)",
  "GSP28jsbh2-1u:226": "yattu bhāṭṭālaṅkārakārādīnāṃ pārthasārathimatasamarthanāya yatnavācitvakhaṇḍanam /",
  "GSP28jsbh2-1u:227": "tathāhi ---------- vyāpāratvasyāpyakhaṇḍopādhitvena jātitulyatvāt śakyatāvacchedakatve bādhakābhāvaḥ /",
  "GSP28jsbh2-1u:228": "naca tasmin mānābhāvaḥ;",
  "GSP28jsbh2-1u:229_0": "śruta eva madhurarasaḥ svāśraye janābhilāṣagocaratāṃ nayatīti vyavahārānurodhena",
  "GSP28jsbh2-1u:229_1": "tatsamavāyatadbhojanāderavaśyavaktavyavyāpāratvasya tajjanyatvādyātmatvāsaṃbhavenākhaṇḍopādherevaucityāpātatvāt /",
  "GSP28jsbh2-1u:230": "astuvā gurubhūtasyaiva tasya śakyatāvacchedakatvam /",
  "GSP28jsbh2-1u:231_0": "tathātve pacatītyasmāt pākayatnasyeva 'patati phalaṃ vṛkṣādi'tyādau gurutvasya 'stravatijalaṃ",
  "GSP28jsbh2-1u:231_1": "gireri'tyādau vegasya 'kampante taroḥ patrāṇī'tyādau vāyusaṃyogasyāpi saṃśayanivṛttyāniścayaviṣayatvāvaśyakatvāt",
  "GSP28jsbh2-1u:231_2": "gurutvādau vartamānatvādyanvayasya phalavṛttivādeḥ pratyayasyānyato durupapādatvādyatnatvavat",
  "GSP28jsbh2-1u:231_3": "gurutvādīnāmapi jātirūpatvena śakyatāvacchedakatvasaṃbhavena teṣvapi śaktyāpattau",
  "GSP28jsbh2-1u:231_4": "yatne etannirdhāraṇāsaṃbhavāt /",
  "GSP28jsbh2-1u:232": "ataḥ parasparānapekṣānekaśakyatāvacchedakābhyupagamenānekavācyavācakabhāvābhyupagamāpekṣayā gurubhūtaikaśakyatāvacchedakābhyupagamenaikasyaiva vācyavācakabhāvaḥ svīkartuṃ yuktaḥ /",
  "GSP28jsbh2-1u:233": "anekapadārthaghaṭitopādhyātmano hi vyāpārasyāvacchedakatve tadāśrayatvamanekeṣāṃ kalpyamiti gauravaṃ vācyam /",
  "GSP28jsbh2-1u:234": "āśrayyavacchedakatvantu sarveṣāṃ paryāptamekameva syāt /",
  "GSP28jsbh2-1u:235": "yatnatvādyanekaśakyatāvacchedakābhyupagame 'pyāśrayatvamapyanekatra kalpyam /",
  "GSP28jsbh2-1u:236": "saṃbandhānekatvaṃ cetyapi gauravam /",
  "GSP28jsbh2-1u:237": "vyāpārasāmānyasya hi bhāvanātve sāmānyasya viśeṣāpekṣitatvena kathamityākāṅkṣayetikartavyatānvayo yujyate /",
  "GSP28jsbh2-1u:238": "yāgaviṣayaviśeṣayatnasya bhāvanātve viśeṣasya viśeṣāntarānapekṣaṇāt tadanvayo 'pi durupapāda eva /",
  "GSP28jsbh2-1u:239_0": "evaṃ 'ratho gacchatī' tyādau ratho gamanaṃ karotītyādipratītyabhāvena gamanānukūlatvena",
  "GSP28jsbh2-1u:239_1": "bhāvanāyā apratīteḥ rathāśritagamanavyāpāra evākhyātena vinaiva lakṣaṇayā ucyata",
  "GSP28jsbh2-1u:239_2": "iti na lākṣaṇikatvamāpadyate /",
  "GSP28jsbh2-1u:240": "naca karoterapi yatnārthakatvam /",
  "GSP28jsbh2-1u:241": "caitraḥ pacatītyasya pākaṃ karotīti vivaraṇasyeva sthālī bibhartītyasyāpi dhāraṇaṃ karotīti vivaraṇasya darśanenobhayasādhāraṇatayā vyāpārasāmānyārthakasyaiva yuktatvāt /",
  "GSP28jsbh2-1u:242": "yātu kṛtākṛtavyavasthā,",
  "GSP28jsbh2-1u:243": "sā tvayatnajāte 'pi kṛtavyavahārasya yatnābhāvavati ca kartṛvyavahārasyāgninā pākaḥ kṛto 'pyagniḥ pākakarteti vyavahāradarśanādayuktā /",
  "GSP28jsbh2-1u:244": "yastu yatnasādhyatvāsādhyatvābhyāṃ kvacit kṛtākṛtavyapadeśaḥ,",
  "GSP28jsbh2-1u:245": "sa yatnasādhyayoreva dvayormadhye alpayatnasādhye 'kṛtavyapadeśavat vyāpārasādhyatvāviśeṣe 'pi kvacit yatnanyūnatvenaiva svalpavyāpārasādhyatvādakṛtavyavahāropapatternāsaṃbhavaḥ /",
  "GSP28jsbh2-1u:246": "yathaiva yatnāśrayatve tulye 'pi caitrāśvayoḥ svātantryapāratantryābhyāṃ kartṛkaraṇavyapadeśavyavasthā bhavati caitro aśvena gacchati,",
  "GSP28jsbh2-1u:247": "natu kadācidaśvaḥ caitreṇa gacchatīti,",
  "GSP28jsbh2-1u:248": "tathā karotervyāpārābhidhāyitve 'pi sarvakārakāṇāṃ vyāpārāśrayatve tulye 'pi tābhyāmeva saṃbhavati sā vyavasthā /",
  "GSP28jsbh2-1u:249": "yathāca satyapi tadanukūlayatne svātantryābhāvena kartṛtvaniṣedhavyavahāraḥ /",
  "GSP28jsbh2-1u:250": "yathā paravaco vadati dūte nāyamasya vaktā,",
  "GSP28jsbh2-1u:251": "para evāsya vakteti,",
  "GSP28jsbh2-1u:252": "tathā satyapi tadanukūlavyāpārāśrayatve tadabhāvavivakṣayaiva saṃbhavati kartṛtvaniṣedhavyavahāraḥ /",
  "GSP28jsbh2-1u:253": "yathā vātādi spandena bhagne kenedaṃbhagnamanenaiva nānyeneti /",
  "GSP28jsbh2-1u:254": "ato na vyāpārasyākhyātavācyatve kiñcit bādhakam,",
  "GSP28jsbh2-1u:255": "pratyuta pākānukūlayatnavatvasya caitreśvarayostulyatvāt caitraḥ pacatītivadīśvaraḥ pacatītyapi prayogāpattiḥ yatnasya vācyatve bādhakam /",
  "GSP28jsbh2-1u:256": "athecchājanyatāvacchedako yatnatvavyāpyo jātiviśeṣa eva ākhyātaśakyatāvacchedakaḥ //",
  "GSP28jsbh2-1u:257": "yadvā -------- dhātvarthapākāderākhyātārthaphale ceṣṭādidvārameva janakatvam,",
  "GSP28jsbh2-1u:258": "athavā ---------- ākhyātārthayatnasya prathamāntapadārthe caitrādāvavacchedakatvaṃ saṃsarga iti svīkṛtyeśvaraḥ pacatīti prayogavāraṇam /",
  "GSP28jsbh2-1u:259": "nahīśvaro janyakṛtimān /",
  "GSP28jsbh2-1u:260": "nāpi tatkṛteḥ ceṣṭādidvāraṃ janakatvaṃ,",
  "GSP28jsbh2-1u:261": "nāpi kṛtijanmani caitrasyeveśvarasyāvacchedakatvamityucyeta,",
  "GSP28jsbh2-1u:262": "tathāsati riśvarakartṛkakriyāvācināṃ vedapurāṇetihāsagatānāmākhyātapadānāmanupapattiḥ /",
  "GSP28jsbh2-1u:263": "tatrāgatyā vyutpattityāga iti cenna,",
  "GSP28jsbh2-1u:264": "śāstrasthāvā tannimittatvādityatroktena trivṛccarvaśvavālādinyāyena tādṛśapadānusāriṇyā eva vyutpatteraṅgīkāryatvāt /",
  "GSP28jsbh2-1u:265": "kiñca ----------- yāvantaḥ phalajanakā yatnāste pratyekamākhyātavācyāḥ,",
  "GSP28jsbh2-1u:266": "kiṃvā yāvato phalasamudāyasya phalopadhānaniyamastāvatsamudāyo vācyaḥ /",
  "GSP28jsbh2-1u:267": "ādye tādṛśayatnavantaṃ kañcitparañca tādṛśasamudāyavantamuddiśya nedṛśavacaḥprayogaḥ syāt,",
  "GSP28jsbh2-1u:268": "nāyamapākṣīt,",
  "GSP28jsbh2-1u:269": "kintu para eveti /",
  "GSP28jsbh2-1u:270": "pākajanakayatnasya dvayorapi sattvāviśeṣāt /",
  "GSP28jsbh2-1u:271": "dvitīye yatnatvaṃ na śakyatāvacchedakam,",
  "GSP28jsbh2-1u:272": "tasya pratyekavṛttitvena samudāyāvṛttitvāt,",
  "GSP28jsbh2-1u:273_0": "asmanmatetu vyāpāratvasya śakyatāvacchedakatve 'pi phalopahitatvasaṃbandhena bhāvyaniṣṭhasyaiva",
  "GSP28jsbh2-1u:273_1": "tasyākhyātena pratyāyyatvāt phalopahitatvasya ca vyāpāranicayavṛttitvāt vyāpārasya",
  "GSP28jsbh2-1u:273_2": "cādyaparispandaprabhṛtyāphalalābhādvitatā bhāvaneti vyavahārāt ko 'sau vyāpāra ityapekṣāyāmanvādhānādibrāhmaṇatarpaṇāntapadārthanicayasyāyamasau",
  "GSP28jsbh2-1u:273_3": "vyāpāra ityanvayakathanācca samudāye 'pi vyavahāropapattessaṃbhavati vyāpāranicayavatyākhyātaprayogaḥ /",
  "GSP28jsbh2-1u:274": "yattu ----------- vidheścetanapravartakatvaniyamānupapattidūṣaṇaṃ,",
  "GSP28jsbh2-1u:275": "tattadanuṣṭheyadhātvarthānuraktavyāpārābhidhānena tanniyamāpatterakiñcitkaram /",
  "GSP28jsbh2-1u:276": "yadapi bhāṣyādau yajetetyasya yateteti vivaraṇapradarśanaṃ,",
  "GSP28jsbh2-1u:277": "tadapi ākhyātārthevyāpāre yatnasyāpyanupraveśasattvādvyāpārāntarasyā niyatatvādyatnasyaiva niyatatvāt tatparameveti na viruddham ----------- iti //",
  "GSP28jsbh2-1u:278": "(bhāṭṭālaṅkārakṛduktasakaladūṣaṇoddhārapūrvakaṃ vyāpārasāmānyavācitvapakṣopapāditasarvopapattinirāsapūrvakaṃ ca yatnatvameva śakyatāvacchedakamiti nirūpaṇam)",
  "GSP28jsbh2-1u:279": "tadapyetenāpāstam /",
  "GSP28jsbh2-1u:280": "tathāhi ---------- yattāvadvyāpāratvasya akhaṇḍopādhitve śruta evetyādivyavahārasya mānatvamuktaṃ,",
  "GSP28jsbh2-1u:281_0": "tanna; prāyeṇānukūlayatnāsaṃbhavena vyāpāre lakṣaṇāṅgīkāre 'pi madhurarasaviṣayakānubhavasyaiva",
  "GSP28jsbh2-1u:281_1": "madhurarasaviṣayasya vyāpāratvāṅgīkārāt tasya ca viṣayajanyatvenaiva vyāpāravyavahāropapattau",
  "GSP28jsbh2-1u:281_2": "akhaṇḍatvasvīkāre mānābhāvāt /",
  "GSP28jsbh2-1u:282": "nahyananubhūto madhurarasaḥ śruto 'pi svāśraye abhilāṣagocaratāpādakaḥ saṃbhavati /",
  "GSP28jsbh2-1u:283": "ato gurubhūtatāśakyatāvacchedake sthitaiva /",
  "GSP28jsbh2-1u:284": "yadapi gurutvadravatvādīnāmapi jātirūpatvena yatnasyaiva śakyatāvacchedakatvāpādanam,",
  "GSP28jsbh2-1u:285": "tadapi tebhyasteṣāmapratītyaivāyuktam /",
  "GSP28jsbh2-1u:286": "ataeva ------------ gurutvadravatvādeḥ dravati jalamityādivyavahārādasamavāyikāraṇatvenopasthitasyāpi padāntareṇaiva samarpaṇam,",
  "GSP28jsbh2-1u:287": "natvākhyātapadāt /",
  "GSP28jsbh2-1u:288": "nahi pākaṃ karotīti vivaraṇamiva gurutvādinākhyātavivaraṇaṃ dṛśyate /",
  "GSP28jsbh2-1u:289": "atastatrāpi mukhyārthabādhe ākhyātasyāśrayatve lakṣaṇaiveti nānanubhūte śaktikalpanāpattiḥ /",
  "GSP28jsbh2-1u:290": "etena ----------- yatnatvāderanekasya śakyatāvacchedakatvābhyupagamena āśrayitvānekatvasaṃbandhakalpanakṛtagauravāpādanamapi ------------ nirastam;",
  "GSP28jsbh2-1u:291": "yadapi bhāvanākathaṃbhāvākāṅkṣayetikartavyatānvayānupapattyāpādanaṃ,",
  "GSP28jsbh2-1u:292": "tadapi na; bhāvanāyāḥ svajanyakaraṇena phale janyamāne anugrāhakākāṅkṣāyā eva kathaṃbhāvākāṅkṣārūpatvena phalavācitvapakṣe tadākāṅkṣayā tadanvaye bādhakābhāvāt /",
  "GSP28jsbh2-1u:293": "yadapi 'ratho gacchatī' tyādau acetanaprayoge bhāvanābhāve 'pi rathādyāśritagamanavyāpāramādāya vinaiva lakṣaṇayā bodhopapādanam,",
  "GSP28jsbh2-1u:294_0": "tadapi tādṛśavyāpārasya dhātunaiva pratītestadatiriktavyāpārasyākhyātārthatvābhāve",
  "GSP28jsbh2-1u:294_1": "vyāpārasāmānyasya ākhyātārthatvoktyasaṃbhavāt lakṣaṇāyā evāśrayaṇāpattermūle nyāyaprakāśa",
  "GSP28jsbh2-1u:294_2": "eva etādṛśaviṣaye dhātvarthātiriktabhāvanānirūpaṇena tadvirodhāccāyuktam /",
  "GSP28jsbh2-1u:295": "yadapi sthālī bibhartītyasya dhāraṇaṃ karotīti karotinā vivaraṇānurodhāt karoterapi vyāpārasāmānyārthakatvamuktam,",
  "GSP28jsbh2-1u:296": "tadapina; svayamevācetanaprayoge ratho gamanaṃ karotīti vivaraṇe sarvānubhavaviṣayatvābhāvasya pūrvamupapāditatvenehāpi sthalī dhāraṇaṃ karotīti vyavahārasyopapādanānupapatteḥ,",
  "GSP28jsbh2-1u:297": "sattve vobhayatrāpi tasya lākṣaṇikatvopapatteśca /",
  "GSP28jsbh2-1u:298": "itarathā gaṅgāpadasyāpi gaṅgāyāṃ ghoṣaḥ gaṅgāyāṃ mīnaḥ ityubhayasādhāraṇatayā gaṅgāsamīpadeśa eva śaktyāpatteḥ /",
  "GSP28jsbh2-1u:299": "etena ---------- agninā pākaḥ kṛto 'gniḥ pākakartetyādayaḥ prayogā apyasaṃbhavadūṣitāḥ kathañcillakṣaṇayā ------------ vyākhyeyāḥ /",
  "GSP28jsbh2-1u:300": "yadapi yatnasādhyayormadhye alpayatnasādhye akṛtatvavyapadeśanyāyena vyāpārasādhyatvāviśeṣe 'pi yatnanyūnatvenaiva svalpavyāpārasādhyatvādakṛtatvavyavahāropapādanaṃ,",
  "GSP28jsbh2-1u:301": "tadalpayatnasādhye akṛtatvavyapadeśanyāyena vyāpārasādhyatvāviśeṣe 'pi yatnanyūnatvenaiva svalpavyāpārasādhyatvādakṛtatvavyavahāropapādanaṃ,",
  "GSP28jsbh2-1u:302": "tadalpayatnasādhye akṛtatvavyavahārasya kvāpyadṛṣṭeḥ kṛtisāmānyābhāva evāṅkuro mayā na kṛta iti vyavahārasya darśanādalpatvādestatprayojakatvānupapatterayuktam /",
  "GSP28jsbh2-1u:303": "yadapi vātādinā spandamāne spandānukūlavyāpāravatyapi kartṛtvaniṣedhasya svātantryābhāvavivakṣayopapādanam,",
  "GSP28jsbh2-1u:304_0": "tadapi kiṃ tvayā spandaḥ kriyata iti praśnasyottaratvena svaprayatnābhāvavivakṣayā",
  "GSP28jsbh2-1u:304_1": "pravṛtte nāhaṃ spandaṃ karomīti vākye svaprayatnābhāvaviṣayatvāvaśyaṃbhāvena svātantryābhāvavivakṣayā",
  "GSP28jsbh2-1u:304_2": "tadanupapādanānna yuktam /",
  "GSP28jsbh2-1u:305": "paravaco vadati dūte yatnasattve 'pi nāyamasya vaktā,",
  "GSP28jsbh2-1u:306": "kintu para eveti vyavahārānurodhenavacanānukūlaprayojakaparavṛttiyatnāśrayatvābhāvenaiva tatkṛtitvaniṣedhasyopapattau svātantryābhāvavivakṣāyāṃ prayojanābhāvācca /",
  "GSP28jsbh2-1u:307": "yadapīśvaraḥ pacatīti prayogāpattivāraṇāyāvacchedakatvasaṃbandhāṅgīkāre riśvarakartṛkakriyāvācipadānāṃ vedādigatānāṃ gauṇatvāpādanam,",
  "GSP28jsbh2-1u:308": "tadapi aśarīriṇarḥ iśvarasya tattatkriyākartṛkatvamādāya paṭhati vaktīti prayogasya kvāpyasaṃbhavādayuktam /",
  "GSP28jsbh2-1u:309": "yastu mīnādiśarīradhāraṇena mīna uvācetyādiprayogastatratu mīnaśarīre vedaṃ paṭhatītyādipratītibalāt tadīyakṛtau tattaccharīrāvacchedakatvakalpanayāpyupapanna eva /",
  "GSP28jsbh2-1u:310": "astuvāśarīreśvarakartṛtvamādāya kvāpiprayogastathāpi tasya gauṇatve 'pi na kṣatiḥ /",
  "GSP28jsbh2-1u:311_0": "itarathā “yajamānaḥ prastara” iti śāstrasya prayogāvirodhenaiva yajamānapadasyāpi",
  "GSP28jsbh2-1u:311_1": "gauṇamukhyasādhāraṇaikaśaktikalpanāpatteḥ bhavanmate 'pir iśvarakartṛkakriyāvācakapadānāṃ",
  "GSP28jsbh2-1u:311_2": "anukūlavyāpārāśrayatvenopapādane tādṛśavyāpārāśrayatvasya vibhāvātmani sadā sattveneśvaraḥ",
  "GSP28jsbh2-1u:311_3": "pacatīti prayogāpattiranivāryaiva /",
  "GSP28jsbh2-1u:312_0": "ataḥ sādhāraṇakartṛtayā tādṛśaprayoge vivakṣāsattve iṣṭāpattestadabhāve riśvarakṛterevānaṅgīkārāditi",
  "GSP28jsbh2-1u:312_1": "śabdāntarādhikaraṇagatakaustubhoktarītyā tatkṛterabhāvādeva tadanāyatyuktāvapi na kiñcidbādhakam /",
  "GSP28jsbh2-1u:313": "yadapi kiñcetyādyākhyātaprayogaityantamuktaṃ,",
  "GSP28jsbh2-1u:314": "tanna; pākānukūlaphaloddeśyakayatnānāṃ pratyekameva vācyatvābhyupagame bādhakābhāvāt /",
  "GSP28jsbh2-1u:315": "ata eva bahūnāṃ pākakartṛtve sati kasyacidyatnasya phalopahitatvābhāve 'pyayamapi caitraḥ pacatīti prayoga upapadyate /",
  "GSP28jsbh2-1u:316": "ata eva kṛtikūṭāntargatayatkiñcitkṛtimādāyāpi vartamānatvānvayopapādanam tāntrikāṇām /",
  "GSP28jsbh2-1u:317": "dvayoryatnasattvāviśeṣe 'pi nāyamapākṣīditi prayogaḥ phalopadhānakatvābhāvābhiprāyeṇāpi upapadyata eva /",
  "GSP28jsbh2-1u:318": "bhavatāmapi vyāpārasamudāyaikadeśavati pacatīti prayogānāpatterdurnivāratvāt //",
  "GSP28jsbh2-1u:319": "kiñca. vyāpāratvamakhaṇḍo dharmaḥ yadi samudāyavṛttīṣyate,",
  "GSP28jsbh2-1u:320": "tadā yathāśakti prayoge ekāṅgavaikalye samudāyābhāve tadvṛttivyāpāratvena rūpeṇākhyātādbodhābhāve kathaṃ vidhyarthānuṣṭhānamupapadyate?",
  "GSP28jsbh2-1u:321_0": "ataḥ pratyekavṛttyeva vyāpāratvamabhyupetya tena tena rūpeṇa tāvatāmeva saṃbhavatāṃ",
  "GSP28jsbh2-1u:321_1": "vyāpārāṇāmākhyātavācyatvaṃ ca prakalpyaikataravyāpāramādāyaiva pacati yajata iti",
  "GSP28jsbh2-1u:321_2": "prayogopapādane 'pi satre sāmyutthānenāyamayaṣṭetyādiprayoge evameva nirvāhasyāvaśyakatvam,",
  "GSP28jsbh2-1u:322_0": "tadvanmamāpīti pratyuta vyāpāratvānāmanekeṣāṃ śakyatāvacchedakatvāt gauravamanekaśaktikalpanamapyadhikamiti",
  "GSP28jsbh2-1u:322_1": "na vyāpārasāmānye śaktikalpanaṃ bhāṣyādigranthānāmasāmañjasyāpatteryuktam /",
  "GSP28jsbh2-1u:323": "ato lāghavāt dvārāntarāpekṣayā niyatatvādyatna eva śaktiḥ,",
  "GSP28jsbh2-1u:324": "tadbādhe lakṣaṇaivetyetatsarvaṃ sarvatreti padena pūjyapādaissūcitam /",
  "GSP28jsbh2-1u:325": "ata evoktaṃ ---------- tārkikācāryaiḥ --------- “kṛtākṛtavibhāgena kartṛrūpavyavasthayā /",
  "GSP28jsbh2-1u:326": "yatna eva kṛtiḥ pūrvāparasmin sarvabhāvanā” iti //",
  "GSP28jsbh2-1u:327": "(pratyayaikarūpyeṇa sarvatra śaktikalpanameva yuktamiti vyāpārasāmānyārthatvamiti prakāśakāramatatatkhaṇḍane)",
  "GSP28jsbh2-1u:328": "yadapi prakāśakāraiḥ ---------- “ātmakartṛkamevāha vyāpāraṃ yo 'pi bhāvanam /",
  "GSP28jsbh2-1u:329_0": "kartrantare 'pyanākhyātaṃ dhīsāmānyopacāratā” iti maṇḍanoktyāśrayeṇa karī gacchati",
  "GSP28jsbh2-1u:329_1": "ratho gacchatīti pratyayāvailakṣaṇyādyatnasya ākhyātārthatve ratho gacchatītyatra",
  "GSP28jsbh2-1u:329_2": "na lakṣaṇāsaṃbhava ityuktam,",
  "GSP28jsbh2-1u:330": "tadapi “yajamānaḥ caitraḥ” “yajamānaḥ prastara” iti pratyayāvailakṣaṇyāt lakṣaṇānāpatteḥ pratyayāvailakṣaṇyasyāprayojakatvādayuktamiti dik //",
  "GSP28jsbh2-1u:331": "(bhāvanāyāssakarmakatvaikakarmakatvaniyamopapādanam)",
  "GSP28jsbh2-1u:332_0": "bhāvanāyāṃ dhātvarthakaraṇatvasya pūrvamuktasya bhāvyadvārakatvāt prathamaṃ bhāvyākāṅkṣotthāpanena",
  "GSP28jsbh2-1u:332_1": "bhāvyānvayamupapādayituṃ nirūpitāyā bhāvanāyāḥ sakarmakatvamupapādayati ----------- yatnasyaivaceti /",
  "GSP28jsbh2-1u:333_0": "vidheḥ pravartakatvabodhakatāśaktibādhāpatteḥ cetanaviṣayapravartakatvasyāpuruṣārthabhāvyakapravṛttyānupapatteryāgāderapuruṣārthatvena",
  "GSP28jsbh2-1u:333_1": "bhāvyatvāyogādanyasyaiva kasyacit bhāvyatvenāpekṣitatvāt nityaṃ sakarmakatvam /",
  "GSP28jsbh2-1u:334": "evaṃ cakāraṃ vinā ghaṭaṃ paṭaṃ karotītyaprayogāt karoteriva ekakarmatvaṃ cetyarthaḥ /",
  "GSP28jsbh2-1u:335": "ata eva sakarmakākarmakavyavahāro 'pi dhātugata eva,",
  "GSP28jsbh2-1u:336": "natu bhāvanāgataḥ /",
  "GSP28jsbh2-1u:337": "ata eva dhātorakarmakatve 'pi 'svāsthyakāmaḥ śayīte' tyādau svāsthyādīnāṃ bhāvanāyāmeva bhāvyatvenānvaya iti draṣṭavyam //",
  "GSP28jsbh2-1u:338": "(phalabhāvanānukūlatvena tasyā ārthabhāvanātvanirūpaṇam)",
  "GSP28jsbh2-1u:339": "ārthabhāvanātvamiti ---------- āsamantādīpsitatvena arthyate prārthyate ityārthaḥ svargādi,",
  "GSP28jsbh2-1u:340": "tadbhavanānukūlavyāpāratvādārthabhāvanātvam /",
  "GSP28jsbh2-1u:341": "athavā ---------- arthyate phalaṃ prārthyate yena sa puruṣo,",
  "GSP28jsbh2-1u:342": "ārthastadgatatvāttadityarthaḥ //",
  "GSP28jsbh2-1u:343": "(dhātvarthasya phalabhāvanākaraṇatvasiddhyarthaṃ pratyayānāṃ prakṛtyarthānvitataiveti vyutpattyasaṅkocārthaṃ cākhyātopāttabhāvanāmukhyaviśeṣyatvopapādanam)",
  "GSP28jsbh2-1u:344_0": "vaiyākaraṇamatavat dhātvarthasyaiva viśeṣyatve phalabhāvanākaraṇatvaṃ dhātvarthasyoktaṃ",
  "GSP28jsbh2-1u:344_1": "na sidhyati ityatastasya dhātvarthaṃ prati viśeṣyatvaṃ sādhayituṃ vākyopāttānāmarthānāṃ",
  "GSP28jsbh2-1u:344_2": "keṣāñcittattatprakāratayānvayapradarśanena mukhyaviśeṣyatvaṃ darśayati ----------- iyañceti /",
  "GSP28jsbh2-1u:345": "aparyavasānāditi //",
  "GSP28jsbh2-1u:346_0": "kāṣṭhaiḥ sthālyāmodanaṃ pacatīti vākyasya kāṣṭhaiḥ sthālyāṃ pākenodanaṃ pacatīti",
  "GSP28jsbh2-1u:346_1": "vivaraṇe karotyarthena saha anvayaṃ vinā itarapadānāṃ nirākāṅkṣatvābhāvāt tattatpadopasthāpitānāmarthānāmaparyavasānam /",
  "GSP28jsbh2-1u:347": "yadyapi bhāvanāyā api tattadarthānvayaṃ vināparyavasānaṃ tulyam;",
  "GSP28jsbh2-1u:348": "tathāpi pratyayena prakṛtyarthānvitatayaiva svārthapratipādanāt tatra dhātvarthaṃ prati viśeṣyatvenopasthitāyāṃ tasyāmeva prakāratayānvayakalpanaṃ yuktamityarthaḥ /",
  "GSP28jsbh2-1u:349": "evañca sarvatraiva mukhyaviśeṣyatvena tasyāṃ sarvakārakānvayaṃ prasaktamanuvadati ---------- yogyatādyanusāreṇeti //",
  "GSP28jsbh2-1u:350_0": "tathāca “odanaṃ sthālyāṃ paktvā vrajatī” tyādau ktvāpratyayopāttabhāvanāyā ākhyātopāttabhāvanāyāṃ",
  "GSP28jsbh2-1u:350_1": "prakāratvenānvayena tasyā mukhyaviśeṣyatve 'pi nāsyāmodanādikārakāṇāmanvayo 'yogyatvāt,",
  "GSP28jsbh2-1u:351": "kintu pūrvabhāvanāyāmeva /",
  "GSP28jsbh2-1u:352": "ata eva ---------- bhāvanāyāḥ pūrvasyāstattatkārakāṇi prati viśeṣyatve 'pi ākhyātopāttabhāvanaiva mukhyaviśeṣyetyuktam /",
  "GSP28jsbh2-1u:353": "ataśca anyabhāvanāyāṃ kārakāṇi prati viśeṣyatvam /",
  "GSP28jsbh2-1u:354": "niyatamākhyātopāttāyāstu mukhyaviśeṣyatvamiti bhāvaḥ /",
  "GSP28jsbh2-1u:355": "tāmeva yogyatāmanyatrāpi vyatirekeṇa darśayati ------------ nipāteti //",
  "GSP28jsbh2-1u:356": "(nipātopasargaprātipadikātiriktaśabdagamyasubupāttetyādiniyamāpekṣayātiriktavyutpattikalpanena agneya ityādāvapyagnyādidevatānāṃ bhāvanānvayavyavasthāpanam)",
  "GSP28jsbh2-1u:357_0": "atra paurṇamāsyadhikaraṇe vidvadvākyavihitapaurṇamāsyamāvāsyāsaṃjñakakarmānuvādena",
  "GSP28jsbh2-1u:357_1": "“yadāgneya” iti vākyenāgnidevatāviśiṣṭāṣṭākapāladravyavidhānena vidvadvākyavihitakarmaṇo",
  "GSP28jsbh2-1u:357_2": "rūpavattvamāśaṅkyāṣṭākapālena sahāgnidevatāsaṃbandhasyānyato 'prāptatvādihaiva vidheyatvāpatteryo",
  "GSP28jsbh2-1u:357_3": "'ṣṭākapālaḥ sa āgneyaḥ saca paurṇamāsyāmityanekārthavidhānādvākyabhedāpatterna rūpavidhānaṃ",
  "GSP28jsbh2-1u:357_4": "saṃbhavatīti nirākariṣyate /",
  "GSP28jsbh2-1u:358_0": "nahi agnyādidevatātvānāṃ prakṛtyarthavṛttīnāṃ taddhitopātte pratyayārthabhūte dravye",
  "GSP28jsbh2-1u:358_1": "'nvaye sati vaiśiṣṭyasya vyutpannatvena śrutavidhinā viśiṣṭavidhānena paścāt kalpitaviśeṣaṇavidhināṣṭākapāloddeśenāgnyādidevatāsaṃbandhaviśeṣe",
  "GSP28jsbh2-1u:358_2": "sati śrutavidherāvṛttyasaṃbhave vākyabheda upapadyate /",
  "GSP28jsbh2-1u:359": "ataḥ śrutavidhāveva vaiśiṣṭyamavaśyavaktavyaṃ vyutpattyantarakalpanaṃ vinā na saṃbhavatītyato vyutpattyantaramāha ---------- taddhiteti //",
  "GSP28jsbh2-1u:360": "tataśca prakṛtyarthasyāgnyādeḥ pratyayārthe devatātve ādheyatāsaṃbandhenānvaye devatātvasya naiva dravye 'nvayaḥ,",
  "GSP28jsbh2-1u:361": "kintu kārakatvāt bhāvanāyāmanvayādagnivṛttidevatātvasya dravye vaiśiṣṭyāsaṃbhavādyukto vākyabheda ityarthaḥ /",
  "GSP28jsbh2-1u:362": "atastadvyatirikteti //",
  "GSP28jsbh2-1u:363": "(ṣaṣṭhyarthasaṃbandhasyopapadārthe 'nvaya iti śāstradīpikānusāriprācīnamatakhaṇḍanena tasyāpi bhāvanāyāmevānvaya iti kaustubhasiddhāntopapādanam)",
  "GSP28jsbh2-1u:364": "atraca tadvyatiriktasya kārakasyeva kālādeśca bhāvanāyāmanvayaḥ ṣaṣṭhyarthasaṃbandhasyatu upapadārthe iti prāñcaḥ /",
  "GSP28jsbh2-1u:365_0": "ata eva ---------- paurṇamāsyadhikaraṇe bhinnapadopāttānyapi yāni sāmānādhikaraṇyena",
  "GSP28jsbh2-1u:365_1": "ṣaṣṭhyā vā kriyānvayānvayāt prāgeva mithaḥ saṃbandhaṃ śabdato vastutaśca vidhimanādṛtyaiva",
  "GSP28jsbh2-1u:365_2": "labhante tatra naiva vākyabheda ityuktaṃ śāstradīpikāyām /",
  "GSP28jsbh2-1u:366_0": "vastutastu -------------- sākṣāt paraṃparayā vādhikaraṇatvasya ṣaṣṭhyarthasaṃbandhasya",
  "GSP28jsbh2-1u:366_1": "bhāvanāyāmevaikakāryakāraṇabhāvalāghavānurodhenānvayo yukta iti kaustubhoktamāśritya",
  "GSP28jsbh2-1u:366_2": "padārthamātrasyetyuktam //",
  "GSP28jsbh2-1u:367": "(sākṣādbhāvanānvayayogyānāmapi saṃpradānādīnāṃ paraṃparayā bhāvanānvaya iti sarveṣāṃ bhāvanānvayaniyamābhaṅgopapādanam)",
  "GSP28jsbh2-1u:368_0": "etena ------------ aṃśatrayabahirbhūtānāmanīpsitakarmatvasaṃpradanāpādanatvādhikaraṇatvādīnāmanapekṣitatvāt",
  "GSP28jsbh2-1u:368_1": "bhāvanāyāṃ dhātvarthasya ca kārakatvena sākṣāddhātvarthe 'nvayāsaṃbhave matvarthalakṣaṇayā",
  "GSP28jsbh2-1u:368_2": "dhātvarthe 'nvaya iti bhāṭṭālaṅkārakārakoktaṃ ------------- apāstam;",
  "GSP28jsbh2-1u:369_0": "sākṣātsaṃbandhena bhāvanānvayāyogyānāmapi svanirūpakadhātvarthajanakatvādirūpaṃ pārṣṭhikānvayalabhyaṃ",
  "GSP28jsbh2-1u:369_1": "paramparāsaṃbandhamādāya prathamato bhāvanānvaye sāmānyena jāte pārṣṭhikānvayalabhyayāgarūpavyāpārasaṃbandhāvagamottaraṃ",
  "GSP28jsbh2-1u:369_2": "vastuta itikartavyatātvena grahaṇopapatteḥ /",
  "GSP28jsbh2-1u:370": "evaṃ guṇakāmādhikaraṇe indriyakarmatvasya svanirūpakaguṇasaṃbandhāśrayajanakatvasaṃbandhena bhāvanāyāmevānvayaḥ /",
  "GSP28jsbh2-1u:371": "yatratu kālādhikaraṇatvādau phalanirūpitatvāsaṃbhavaḥ,",
  "GSP28jsbh2-1u:372": "tatrāgatyā kālādhikaraṇatvādeḥ karaṇatvāṅgīkāreṇetaraguṇavat svajanyaphaloddeśyakatvasaṃbandhāntareṇa tasyāmevānvaya iti sarvatra jñeyamiti bhāvaḥ //",
  "GSP28jsbh2-1u:373": "(sarveṣāṃ bhāvanānvaye 'pi dhātvarthasakarmakatvādivyavahāropapattyādinā dhātvarthakaraṇatvādyupasaṃhāraḥ)",
  "GSP28jsbh2-1u:374": "nanu ---------- odanādeḥ karmatvādinā bhāvanāyāmanvaye dhātvarthakarmatvānupapattyā dhātossakarmakatvānāpattiḥ,",
  "GSP28jsbh2-1u:375": "śayanādibhāvanāyāmapi svāsthyādeḥ karmatvena bhāvanānvayāt sakarmakatvāpattyākarmakatvānāpattirityata āha ------------- prakāratāghaṭakā iti //",
  "GSP28jsbh2-1u:376": "ayamarthaḥ ----------- odanakarmatvasya svanirūpakadhātvarthakaraṇakatvasaṃbandhena prathamato bhāvanāyāmanvayaḥ /",
  "GSP28jsbh2-1u:377": "evaṃ karaṇatvādīnāmapi /",
  "GSP28jsbh2-1u:378": "evaṃ satyapi yaddhātvarthasya karmaṇaḥ pārṣṭhikānvaye ākāṅkṣā,",
  "GSP28jsbh2-1u:379": "taddhātoḥ sakarmakatvam /",
  "GSP28jsbh2-1u:380": "yasyatu na tadānīṃ sā tasyākarmatvamiti vyavasthā /",
  "GSP28jsbh2-1u:381": "nahi pākaḥ kasyetyākāṅkṣeva śayanaṃ kasyetyādikarmākāṅkṣā bhavati /",
  "GSP28jsbh2-1u:382": "ataeva --------- dhātvarthakarmādyādāyaiva dvitīyālakārādividhānamiti nānupapattiḥ /",
  "GSP28jsbh2-1u:383": "yathā pārṣṭhikabodhasya śrutaśabdajanyatve 'pi na vyutpattyantarāpādakatvam,",
  "GSP28jsbh2-1u:384": "tathā kaustubhe draṣṭavyam vistarabhayānnocyate /",
  "GSP28jsbh2-1u:385_0": "evañcabhāvanāyāḥ nityasakarmakatvāt bhāvyāpekṣāyāṃ puruṣārthatvena svargādestattvenānvaye",
  "GSP28jsbh2-1u:385_1": "karaṇākāṅkṣayānvīyamāno dhātvarthaḥ phaladvārā karaṇatayā saṃbadhyata iti phalaṃ",
  "GSP28jsbh2-1u:385_2": "prati dhātvarthasya karaṇatvāt tannirvāhakatayā kalpyamānāpūrvaṃ pratyapi tasyaikasyaiva",
  "GSP28jsbh2-1u:385_3": "sādhanatvāt tatsādhyamapūrvamekamevetyetatphalasūcanāyopasaṃharati ------------ tasmāditi //",
  "GSP28jsbh2-1u:386": "(somādīnāmitikartavyatātvena vyāpārāviṣṭatayā prakaraṇagrāhyatvamiti svamatasya śrutyādināṅgatvamiti pārthasārathimatasya ca nirūpaṇam)",
  "GSP28jsbh2-1u:387": "nanu ----------- dhātvarthasya karaṇatvenānvaye kathaṃ somādidravyadevatānāṃ prayājādīnāṃ cānvaya ityata āha ----------- somādikantviti //",
  "GSP28jsbh2-1u:388": "dravyadevatayoḥ svajanyakaraṇena phale janyamāne anugrāhakāṅkṣāyāḥ karaṇasaṃpādanarūpavyāpāradvārā bhāvanāyāmanvayaḥ /",
  "GSP28jsbh2-1u:389": "ataeva ----------- vyāpārānāviṣṭasya dravyadevatāderitikartavyatātvenāgrahaṇe 'pi vyāpārasaṃbandhottaraṃ prakaraṇenetikartavyatayā grahaṇaṃ prakaraṇādhikaraṇe vakṣyate //",
  "GSP28jsbh2-1u:390": "prayājādīnāmapi tadākāṅkṣayaiva grahaṇamiti nānupapattiḥ //",
  "GSP28jsbh2-1u:391": "pārthasārathimatetu vyāpārasāmānye dravyadevatādeḥ viśeṣatvāyogānnetikartavyatākāṅkṣyā grahaṇam,",
  "GSP28jsbh2-1u:392": "kintu vyāpāraviṣayīkṛtasya arthākṣiptotpattisaṃpādanadvārāṅgatvameva śrutyādineti na prakaraṇagrāhyatvam /",
  "GSP28jsbh2-1u:393": "prayājādīnāṃ tu tathāgrahaṇam,",
  "GSP28jsbh2-1u:394": "natvanugrāhakatveneti prāgeva sūcitamiti bhāvaḥ //",
  "GSP28jsbh2-1u:395": "iti dvitīyaṃ bhāvārthādhikaraṇam //",
  "GSP28jsbh2-1u:396": "-------------- (B1) (3 adhikaraṇam / ) (a.2 pā.1 adhi.3)",
  "GSP28jsbh2-1u:397": "codanā punar ārambhaḥ / Jaim_2,1.5 /",
  "GSP28jsbh2-1u:398": "dhātvarthādevāpūrvamiti sthite 'pūrvamevāsti na veti cintāyāṃ kḷptayāgadhvaṃsadvāreṇaiva kṣaṇikasyāpi yāgasya svargasādhanatvopapattau nāpūrvakalpanam;",
  "GSP28jsbh2-1u:399": "gauravāpatteḥ /",
  "GSP28jsbh2-1u:400": "na ca nityatvāddhvaṃsasya “dharmaḥ kṣarati kīrtanāt” “prāyaścittena naśyanti pāpāni sumahāntyapi” iti kīrtanaprāyaścittanāśyatvānupapattiḥ;",
  "GSP28jsbh2-1u:401": "kīrtanādeḥ phalotpattipratibandhakatvāṅgīkāreṇa tadanāśakatvāt,",
  "GSP28jsbh2-1u:402": "kīrtanātyantābhāvaviśiṣṭajyotiṣṭomavyaktitvena kāraṇatvakalpanādvā na kaściddoṣaḥ /",
  "GSP28jsbh2-1u:403": "ato nāpūrve kiñcit pramāṇamasti iti prāpte ------------- kṣaratinaśyatyornāśavācinyorbhavanmate lakṣaṇāpatternāśayogyamapūrvameva kalpyate;",
  "GSP28jsbh2-1u:404": "gauravasya phalamukhatvenādoṣatvāt /",
  "GSP28jsbh2-1u:405": "ataśca pradhānena svargādiphale aṅgenaca pradhānādau jananīye apūrvaṃ tadavāntaravyāpāraḥ /",
  "GSP28jsbh2-1u:406": "sa ca phalabalādātmaniṣṭhaḥ /",
  "GSP28jsbh2-1u:407": "avāntaravyāpāratvādeva ca na yāgāderanyathāsiddhiḥ /",
  "GSP28jsbh2-1u:408": "tatra yatraikameva pradhānaṃ,",
  "GSP28jsbh2-1u:409": "tatra pūrvottarāṅgasahitāt tasmādapūrvotpatteḥ pradhānāvyavahitamekamutpattyapūrvaṃ tena ca sarvāṅgānte paramāpūrvamaparamiti dve apūrve /",
  "GSP28jsbh2-1u:410": "evaṃ pradhānabhede 'pi pratipradhānaṃ utpattyapūrvabhedaḥ paramāpūrvaṃ tvekamiti jñeyam /",
  "GSP28jsbh2-1u:411_0": "darśapūrṇamāsayostu “paurṇamāsyāṃ paurṇamāsyā yajeta” “amāvāsyāyāmamāvāsyayā yajete”",
  "GSP28jsbh2-1u:411_1": "ti vākyadvayena yāgatrayakaraṇatānāṃ trikāntaranirapekṣāṇāṃ sāhityāvagateḥ sāhityasya",
  "GSP28jsbh2-1u:411_2": "caikakāryanirūpitatvaṃ vinānupapatteḥ pratisamudāyaṃ samudāyāpūrvamaparaṃ tena ca",
  "GSP28jsbh2-1u:411_3": "paramāpūrvamiti navāpūrvasiddhiḥ /",
  "GSP28jsbh2-1u:412": "evamanyatrāpi cāturmāsyadvādaśāhādiṣu apūrvakalpanā jñeyā /",
  "GSP28jsbh2-1u:413": "aṅgeṣu tu sannipatyopakārakāṅgajanyāpūrvāṇāṃ pradhāna evotpattyapūrvajananānukūlayogyatājanane upayogaḥ /",
  "GSP28jsbh2-1u:414": "antimapradhānagatayogyatayā ca nāśaḥ /",
  "GSP28jsbh2-1u:415": "ārādupakārakajanyānāṃ tu utpattyapūrvaniṣṭhatadavyavahitakāryajananānukūlayogyatājanane upayogaḥ /",
  "GSP28jsbh2-1u:416": "avyavahitañca kāryaṃ samudāyāpūrvasattve tadeva,",
  "GSP28jsbh2-1u:417": "tadabhāve paramāpūrvaṃ svargādyeva veti jñeyam /",
  "GSP28jsbh2-1u:418": "antimayogyatotpattau ca nāśaḥ /",
  "GSP28jsbh2-1u:419": "yadi tu paramāpūrve na tathā kiñcitpramāṇamityāśaṅkyeta,",
  "GSP28jsbh2-1u:420": "tato māstu tat /",
  "GSP28jsbh2-1u:421": "aṅgānāṃ tu ārādupakārakāṇāmutpattyapūrve eva samudāyāpūrvābhāve phalānukūlayogyatājananameva kāryamastu /",
  "GSP28jsbh2-1u:422": "sarvathā siddhamapūrvam // 3 //",
  "GSP28jsbh2-1u:423": "iti tṛtīyamapūrvādhikaraṇam //",
  "GSP28jsbh2-1u:424": "-------------- (B2) (śaktirūpasyāpūrvasya yāganāśe 'nāśenātmaniṣṭhatvakalpane gauraveṇaca kḷptadhvaṃsamātrasya svajanakatvamātrakalpanamiti nirūpaṇam)",
  "GSP28jsbh2-1u:425": "ākṣepikīṃ saṅgatiṃ darśayannadhikaraṇacintāṃ pratijānīte----------- dhātvarthādeveti //",
  "GSP28jsbh2-1u:426": "yāgasvargasādhyasādhanabhāva ivāpūrve pratyakṣādīnāmapravṛtteḥ pramāṇatvāsaṃbhavāt arthāpattereva pramāṇatvaṃ kalpanīyam /",
  "GSP28jsbh2-1u:427": "sāca śrutārthavirodhāpatterna saṃbhavati /",
  "GSP28jsbh2-1u:428": "tathāhi ------------ kālāntarabhāvisvargasādhanatvānyathānupapattyāpūrvakalpanāyāmapūrve tadupapādakatvāyogaḥ /",
  "GSP28jsbh2-1u:429": "nahyapūrve kalpiti tenaiva svargajananādapūrvotpattiṃ pratyanyathāsiddhasya yāgasya svargasādhanatā saṃbhavati /",
  "GSP28jsbh2-1u:430": "naca ----------- apūrvasya śaktirūpatvenāvāntaravyāpārasvarūpatvāt jvālayā kāṣṭhādīnāmiva nānyathāsiddhiriti ----------- vācyam;",
  "GSP28jsbh2-1u:431": "śaktivyāpārayoḥ śaktivyāpāravanniṣṭhatvaniyamena tannāśe 'vasthānānupapatteḥ /",
  "GSP28jsbh2-1u:432": "naca phalabalakalpanādapūrvasya yāganiṣṭhatvāsaṃbhave 'pi tadāśrayātmaniṣṭhatvakalpanaṃ yuktam;",
  "GSP28jsbh2-1u:433": "gurubhūtāpūrvakalpanamantareṇāpi tatsādhanatvānupapatteḥ kṣīṇatvena tādṛśakalpane pramāṇābhāvādityabhipretyārthāpatteḥ kṣīṇatvaṃ darśayati ----------- kḷpteti //",
  "GSP28jsbh2-1u:434": "dhvaṃse yāgajanyatvasadbhāvayoḥ kḷptatvātkevalaṃ phalajanakatvamātraṃ kalpyamityavāntaravyāpāratvaṃ sulabham,",
  "GSP28jsbh2-1u:435": "apūrvetu sarvasyāpi kalpyatvānna tatsulabhamityarthaḥ //",
  "GSP28jsbh2-1u:436": "(dharmaḥ kṣarati kīrtanādityasya dhvaṃsavyāpāratve 'pi tatra phalajananapratibandhenopapattivarṇanam)",
  "GSP28jsbh2-1u:437_0": "nanu --------- dharmasya kriyārūpasya kṣaṇikatvenā'śutaravināśyatvāt dhvaṃsasyaca",
  "GSP28jsbh2-1u:437_1": "nityatvena nāśyatāsaṃbhavāt tattatsmṛtiśrūyamāṇakīrtanaprāyaścittanāśyatvānupapattestadyogyāpūrvāntarakalpanamāvaśyakamityabhi-",
  "GSP28jsbh2-1u:437_2": "pretya śaṅkate ----------naceti //",
  "GSP28jsbh2-1u:438": "pariharati -----------kīrtanāderiti //",
  "GSP28jsbh2-1u:439_0": "kḷptadhvaṃsasyaiva vyāpāratve 'vadhārite kīrtanādīnāṃ svajanyadhvaṃsadvārā sākṣādeva",
  "GSP28jsbh2-1u:439_1": "phalotpattipratibandhakatvamātrasyaiva tattatsmṛtibhyo bodhayituṃ śakyatvena nāśakatvakalpane",
  "GSP28jsbh2-1u:439_2": "mānābhāvādityarthaḥ //",
  "GSP28jsbh2-1u:440": "(yāgadhvaṃsavyāpāratvapakṣe svargotpattyanantarasvargāntarotpattyāśaṅkāyāḥ svargadhvaṃsasya pratibandhakatvakalpanena nirāsaḥ /",
  "GSP28jsbh2-1u:441": "tadyāgakīrtanadhvaṃsasyaiva pratibandhakatvāddoṣāntaranirāsaśca)",
  "GSP28jsbh2-1u:442": "ata eva ----------- dhvaṃsasya nityatvāt svargotpattyanantaramapi svargāntarotpattiprasaṅgo 'pi svargadhvaṃsasya tatpratibandhakatvakalpanenaiva nirasanīyaḥ /",
  "GSP28jsbh2-1u:443": "naca ----------- kīrtanādidhvasaṃsya pratibandhakatvakalpane prayogāntarajanyaphalotpattipratibandhāpattiḥ;",
  "GSP28jsbh2-1u:444_0": "apūrvakalpanayā nāśakatvapakṣe 'pi tattadyāgavyaktikīrtane nāśakatvasyāvaśyakalpyatvavat",
  "GSP28jsbh2-1u:444_1": "tadyāgavyaktikīrtanadhvaṃsasya tadyāgavyaktijanyaphalapratibandhakatvakalpanena tadanāpatteriti bhāvaḥ //",
  "GSP28jsbh2-1u:445": "(gauravanirāsārthaṃ kīrtanātyantābhāvaviśiṣṭatvena rūpeṇa yāgakāraṇatopapādanam)",
  "GSP28jsbh2-1u:446": "kīrtanādidhvaṃsasya pratibandhakatvakalpane gauravāpattyā pakṣāntaramāha -----------kīrtanātyanteti //",
  "GSP28jsbh2-1u:447": "yadyapi jyotiṣṭomādivākye jyotiṣṭomatvādirūpeṇaiva kāraṇatā,",
  "GSP28jsbh2-1u:448_0": "tathāpyanumānavidhayā upasthitavijātīyasvargatvāvacchinnakāryatānirūpitakāraṇatāvacchedakatayopasthāpitakīrtanātyantābhāvaviśiṣṭatvena",
  "GSP28jsbh2-1u:448_1": "rūpeṇa kārakatākalpane na bādhakamiti bhāvaḥ //",
  "GSP28jsbh2-1u:449": "(atyantābhāvapratiyogina eva pratibandhakatvāt dhvaṃsavyāpāratvapakṣe yāgapratibandhakatvanirāsaḥ,",
  "GSP28jsbh2-1u:450": "abhāvakāraṇatāsamarthanaṃ ca)",
  "GSP28jsbh2-1u:451": "naca kāraṇībhūtābhāvapratiyogitvādyāgasya pratibandhakatvāpattiḥ;",
  "GSP28jsbh2-1u:452_0": "anyatra pratibandhakābhāvasya svātantryeṇa kāraṇatvena tatpratiyogini pratibandhakatvasaṃbhave",
  "GSP28jsbh2-1u:452_1": "'pīha dhvaṃsasya kāraṇāvāntaravyāpārarūpatvena svataḥ kāraṇatvābhāvena abhāvapratiyogitvamātreṇa tadanāpatteḥ /",
  "GSP28jsbh2-1u:453": "kiñca ----------- yatra saṃsargābhāvasya kāraṇatā,",
  "GSP28jsbh2-1u:454": "tatraiva tatpratiyogini pratibandhakatvam,",
  "GSP28jsbh2-1u:455": "prakṛtetu dhvaṃsatvena kāraṇatvānna tadanāpattiḥ /",
  "GSP28jsbh2-1u:456": "naca ----------- abhāvarūpasya kathaṃ phalajanakatvaṃ ?",
  "GSP28jsbh2-1u:457_0": "iti ------------ vācyam; sandhyāvandanādyakaraṇasya pratyavāyajanakatvavadyogyānupalabdherabhāvarūpāyā",
  "GSP28jsbh2-1u:457_1": "abhāvapratyakṣajanakatvavadihāpi tasya phalajanakatvakalpane bādhakābhāvāditi na",
  "GSP28jsbh2-1u:457_2": "kaściddoṣa ityanena sūcitam /",
  "GSP28jsbh2-1u:458": "evañcāṅgeṣu pradhāneṣu ca dhvaṃsavyāpāreṇaiva nirvāhe nāpūrvakalpanamiti tadbhedābhedasidhyarthā vyarthāpūrvacinteti pūrvapakṣamupasaṃharati ------------ ata iti //",
  "GSP28jsbh2-1u:459_0": "(kīrtanādeḥ phalotpattipratibandhakatvasya pratibadhyatāvacchedakasya tadvyaktitvasyāprasiddhyāyogena",
  "GSP28jsbh2-1u:459_1": "gauravāt kīrtanātyantābhāvaviśiṣṭatvena kāraṇatākalpanasyāpyayogena kṣaratinaśyatyorlakṣaṇāpattyācāpūrvasiddhiriti nirūpaṇam)",
  "GSP28jsbh2-1u:460": "kīrtanādeḥ phalavyaktipratibandhakatvāṅgīkārastāvat pratibadhyatāvacchedakasya tadvyaktitvasyāprasiddhatvā- devāyuktaḥ /",
  "GSP28jsbh2-1u:461": "vijātīyasvargatvādinā pratibadhyatāṅgīkāre prayogāntare 'pi phalānutpattiprasaṅgaḥ /",
  "GSP28jsbh2-1u:462": "kīrtanātyantābhāvaśiṣṭatvena kāraṇatākalpane kāraṇatāvacchedake gauravādanekakāraṇabhāvakalpanāpattiḥ /",
  "GSP28jsbh2-1u:463_0": "ataḥ yadyapi kīrtanatvena tadvyaktijanyāpūrvatvena nāśyanāśakabhāvakalpane kāryakāraṇabhāvānekatve",
  "GSP28jsbh2-1u:463_1": "'pi kāraṇatāvacchedake gauravābhāvāt “dharmaḥ kṣaratī” tyādiśāstronnītatvāt prāmāṇikatvam;",
  "GSP28jsbh2-1u:464": "tathāpi kṣaratinaśyatoḥ lakṣaṇāyāṃ pramāṇābhāvādagatyā nāśayogyāpūrvasiddhirityabhipretya siddhāntamāha ------------- kṣaratīti //",
  "GSP28jsbh2-1u:465": "(vikṛtiṣu pṛthagaṅgānuṣṭhānasiddhyarthaṃ aṅgapradhānabhāvavyavasthāsiddhyarthaṃ cāṅgāpūrvāvaśyakatānirūpaṇam)",
  "GSP28jsbh2-1u:466_0": "aṅgeṣvapi dhvaṃsasya vyāpāratvāṅgīkāre tasya nityatvāt vikṛtivelāyāmapi sattvāt vikṛtīnāṃ",
  "GSP28jsbh2-1u:466_1": "paśupuroḍāśavatprasaṅgitvopapatteḥ prayogabhede 'pi tajjanyopakāralābhāt pṛthagaṅgānanuṣṭhānāpattau",
  "GSP28jsbh2-1u:466_2": "“prayāje prayāje kṛṣṇalaṃ juhotī“ti darśanānupapattiḥ /",
  "GSP28jsbh2-1u:467": "ato 'vaśyaṃ tatrāpyapūrvakalpanamāvaśyakamityāha ------------ aṅgena ceti //",
  "GSP28jsbh2-1u:468": "pradhānādāvityādipadena pradhānajanyāpūrvasaṃgrahaḥ /",
  "GSP28jsbh2-1u:469_0": "pradhānasya prayājādyajanyatvena pradhāne 'ṅgānāmupayogakalpanānupapatte- stadavāntaravyāpārarūpadhvaṃsasyāpi",
  "GSP28jsbh2-1u:469_1": "cāṅgairvināpi jāyamānatvāt tadanupapatteḥ phale tatkalpanāyāṃ pradhānatvāpatteraṅgapradhānavyavasthāsidhyarthamapyapūrvakalpanāyā",
  "GSP28jsbh2-1u:469_2": "āvaśyakatvenāsmanmate upayogaḥ sulabhaḥ //",
  "GSP28jsbh2-1u:470": "(śrutārthāpattikalpitavaidikavākyasiddhasyāpūrvasya bhokrātmaniṣṭhasya kalpanātsarvopapatti nirūpaṇam)",
  "GSP28jsbh2-1u:471": "naca tatra pramāṇābhāvaḥ;",
  "GSP28jsbh2-1u:472": "yāgenāpūrvaṃ kṛtvā svargaṃ kuryāditi śrutārthāpattikalpitavaidikaśabdasyaiva pramāṇatvādityarthaḥ /",
  "GSP28jsbh2-1u:473": "naca apūrvasya śaktirūpasya vyāpārarūpasya vā śaktimato vyāpāriṇaśca nāśenāvasthānānupapattirityāśaṅkāṃ pariharati ------------ saceti //",
  "GSP28jsbh2-1u:474": "apūrvasya yāgajanyatve 'pi anubhavajanyasmṛtivyāpārasya saṃskārasyānubhavaniṣṭhasyākalpanavadihāpi phalabalena yāganiṣṭhatvākalpanenātmaniṣṭhatvakalpanādavasthānopapatteḥ /",
  "GSP28jsbh2-1u:475": "ataeva gayāśrāddhādau pitṛputrayorubhayorapi phalabhoktṛtvasya śāstrāntarapramitatvādubhayavṛttyapūrvadvayakalpanaṃ tattatkīrtananāśyameva /",
  "GSP28jsbh2-1u:476": "evaṃ dampattyorapi phalabhoktṛtvādapūrvadvayaṃ svasvakīrtananāśyaṃ ca /",
  "GSP28jsbh2-1u:477": "ataeva devatāprasādasyāpi phalavyadhikaraṇatvānnāvāntaravyāpāratvakalpanam /",
  "GSP28jsbh2-1u:478": "evañca yatrānyaroganivṛttyarthameva darśādyanuṣṭhānam,",
  "GSP28jsbh2-1u:479": "tatretarasya satyapi vyāsajyavṛttikartṛtve phalabhoktṛtvābhāvāt na tanniṣṭhāpūrvāntarakalpanam,",
  "GSP28jsbh2-1u:480": "apitu phalabhoktṛniṣṭhameveti netarasmin phalisaṃskārāḥ /",
  "GSP28jsbh2-1u:481": "evaṃ jāteṣṭhyādāvapi putragatasyaiva phalasya kalpanāt tatraivāpūrvaṃ,",
  "GSP28jsbh2-1u:482": "pitari tvakaraṇa eva pratyavāyajanakamapūrvamiti viśeṣaḥ /",
  "GSP28jsbh2-1u:483": "ataeva ------------ na pitari te;",
  "GSP28jsbh2-1u:484": "(phalisaṃskārāḥ)",
  "GSP28jsbh2-1u:485": "kartṛniṣṭhaphalādhānayogyatājanakatvācca,",
  "GSP28jsbh2-1u:486": "nāpi putra ityātmaniṣṭhatvakalpane bādhakābhāvādavasthānopapattirityarthaḥ //",
  "GSP28jsbh2-1u:487": "(yāgānyathāsiddhiparihāraḥ)",
  "GSP28jsbh2-1u:488": "yāgāderanyathāsiddhiṃ pariharati ------------ avāntareti //",
  "GSP28jsbh2-1u:489": "(pradhānaikatvānekatvābhyāṃ utpattyapūrvaikatvānekatvayorutpattyapūrvāvaśyakatāyāśca nirūpaṇam)",
  "GSP28jsbh2-1u:490": "evamapūrve sādhite ekapradhānānekapradhānabhedābhyāṃ tadgataikatvānekatve utsargato darśayati -------------tadatreti //",
  "GSP28jsbh2-1u:491_0": "prayogavidhinā sāṅgasya phalasāmagrītvokteḥ sāṅgatāyāśca prayogānta eva saṃbhavāt",
  "GSP28jsbh2-1u:491_1": "tadānīmutpadyamānaṃ paramāpūrvaṃ kṣaṇikāt pradhānānna saṃbhavatyatastaddbārabhūtamekamutpattyapūrvamityapūrvadvayameka- pradhānayāge /",
  "GSP28jsbh2-1u:492": "yatrānekāni pradhānānyekaphalasādhanāni,",
  "GSP28jsbh2-1u:493": "tatrāpi pratipradhānamekaikamutpattyapūrvam,",
  "GSP28jsbh2-1u:494": "paramāpūrvaṃ tvekamityutsarga ityarthaḥ //",
  "GSP28jsbh2-1u:495": "(darśapūrṇamāsayoḥ samudāyāpūrvadvayasādhanam)",
  "GSP28jsbh2-1u:496": "kvacidadhikāpūrvakalpanenāpavādamāha ------------ darśapūrṇamāsayostviti //",
  "GSP28jsbh2-1u:497": "yadyapi cotpattivākye pratyekameva karaṇatvādatrāpi na triṣu vyāsajyavṛttyekaṃ karaṇatvam;",
  "GSP28jsbh2-1u:498": "tathāpyekapadopādānāvagatakaraṇatātraya- sāhityasyopādeyagatatvena vivakṣitasyaikakāryanirūpitatvamāvaśyakam;",
  "GSP28jsbh2-1u:499": "anyathā citrāsauryādiṣviva sāhityavyavahārānupapatteḥ /",
  "GSP28jsbh2-1u:500": "atassamuccityaikakāryajanakatvamevātra sāhityaṃ,",
  "GSP28jsbh2-1u:501": "tacca na phalanirūpitam;",
  "GSP28jsbh2-1u:502": "karaṇaṣaṭkasāhityasyaiva tadaṅgatvāt /",
  "GSP28jsbh2-1u:503": "ataeva na paramāpūrvanirūpitam,",
  "GSP28jsbh2-1u:504": "nāpyutpattyapūrvanirūpitam;",
  "GSP28jsbh2-1u:505": "tasyaikaikakaraṇajanyatvādatastattadvākye karaṇatrayasāhityasya kāryāpekṣāyāṃ samudāyāpūrvasiddhiḥ /",
  "GSP28jsbh2-1u:506": "ataeva ------------ samudāyadvaye punaḥpunaraṅgānuṣṭhānamityarthaḥ /",
  "GSP28jsbh2-1u:507": "evamekaikakāryanirūpitatvasya kāraṇatve āvaśyakatvādutpattivākyāvagataikakaraṇatvānurodheneva dadhipayoyāgayossaṃpratipannadevatākatvena sahānuṣṭhāne 'pyutpattyapūrvabhedaḥ /",
  "GSP28jsbh2-1u:508": "ataeva ekapradhānavismṛtau ya eva dadhiyāgaḥ payoyāgo vā kṛtastaditara evā'vṛttyate,",
  "GSP28jsbh2-1u:509": "natu kṛto 'pītyādi draṣṭavyam //",
  "GSP28jsbh2-1u:510": "(cāturmāsyādiṣvapi darśapūrṇamāsanyāyātideśaḥ /",
  "GSP28jsbh2-1u:511": ") anenaiva nyāyena yatra yatra yāgasamudāyo 'sti,",
  "GSP28jsbh2-1u:512": "tatra tatra samudāyāpūrvasiddhirityatidiśati ----------- evamanyatrāpīti // .//",
  "GSP28jsbh2-1u:513": "cāturmāsyeṣvapi “vasante vaiśvadevena yajete” tyādiṣu tattatparvaṇaḥ karaṇatvaśravaṇāt samudāyāpūrvasiddhiḥ //",
  "GSP28jsbh2-1u:514": "(dvādaśāhe samudāyāpūrvakalpanānāvaśyakatāśaṅkāparihārau)",
  "GSP28jsbh2-1u:515_0": "yadyapi dvādaśāhe prāyaṇīyāditattadapūrvamutpattivākyeṣu nirapekṣakaraṇatvādutpattyapūrvabhede",
  "GSP28jsbh2-1u:515_1": "satyapi “dvādaśāhena prajākāmaṃ yājayedi” ti phalavidhau phalanirūpitakaraṇatvānupapattyā",
  "GSP28jsbh2-1u:515_2": "paramāpūrvasyaiva kalpanānna samudāyāpūrvakalpanasya prayojakam;",
  "GSP28jsbh2-1u:516_0": "tathāpi “dvādaśāhene“vae tyekavacanāntena samudāyasya karaṇatāvagamāt tasyāśca kiñcitkāryanirūpitatvaṃ",
  "GSP28jsbh2-1u:516_1": "vinānupapatteḥ paramāpūrvasya ca samudāyijanyatvena nirūpakatvāsaṃbhave samudāyāpūrvasiddhirdraṣṭavyā //",
  "GSP28jsbh2-1u:517": "(sannipattyopakārakāṇāṃ pradhāne utpattyapūrvajananayogyatāsaṃpādanenevārādupakārakāṇāṃ pradhānenotpattyapūrvaniṣṭhatadavyavahitakāryajananānukūlayogyatājananenopayoganirūpaṇam /",
  "GSP28jsbh2-1u:518": "samudāyāpūrvābhāve 'pi vikṛtāvatideśopapattiḥ prayogabahirbhūtasya phalajanana evopayoga ityādinirūpaṇaṃ ca) aṅgeṣviti /",
  "GSP28jsbh2-1u:519": "pradhāna eveti //",
  "GSP28jsbh2-1u:520": "sannikṛṣṭatvādityarthaḥ /",
  "GSP28jsbh2-1u:521": "nanu ārādupakārakāṇāmapyaṅgānāṃ pradhānayāgasvarūpasya tadajanyatvāt tatra tajjanyotpattyapūrvāṇāmapi pradhānāvyavadhānenaivotpatteḥ tatrāpyupayogāsaṃbhavāt kvopayogaḥ?",
  "GSP28jsbh2-1u:522": "ityata āha ------------ ārādupakārakāṇāṃ tviti // .//",
  "GSP28jsbh2-1u:523": "yadyapi pūrvāṅgārādupakārakāṇāṃ sannipattyopakārāṇāmiva pradhānagatotpattyapūrvayogyatājanana eva śakyata upayogo vaktum;",
  "GSP28jsbh2-1u:524": "tathāpi ārādupakārakatvāvacchedenaikatraivopayogakalpane lāghavādutpattyapūrvaniṣṭhayogyatāyāmevopayoga iti sūcayituṃ sāmānyata ārādupakārakāṇāmityuktam /",
  "GSP28jsbh2-1u:525": "nanu prakṛtau samudāyāpūrvajananānukūlotpattyapūrvaniṣṭhayogyatā- saṃpādakānāmaṅgānāṃ vikṛtau samudāyāpūrvabhāve kathamatideśaḥ?",
  "GSP28jsbh2-1u:526": "ityata āha------------ tadavyavahiteti //",
  "GSP28jsbh2-1u:527": "yatratu vājapeyāṅgabṛhaspatisavāpūrvasya prayogabahirbhūtatvena sāṅagavājapeyaprayogajanyaparamāpūrvaniṣpattyanantaramanuṣṭhānānna tatropayogaḥ,",
  "GSP28jsbh2-1u:528": "tatra phalānukūlaparamāpūrvaniṣṭhayogyatājanana evopayogaḥ /",
  "GSP28jsbh2-1u:529": "evaṃ vaimṛthasyāpi samudāyāpūrve draṣṭavyamiti sūcayituṃ phalopalakṣaṇena svargādyeva vetyuktam //",
  "GSP28jsbh2-1u:530": "(bṛhaspatisavakaraṇasya paramāpūrvasthāpakatvādīnāṃ kaustubhoktatvanirūpaṇam)",
  "GSP28jsbh2-1u:531_0": "atra ca bṛhaspatisavādyakaraṇasya paramāpūrvanāśakatvakalpanayā tatkaraṇasya paramāpūrvasthāpakatvakalpanaṃ",
  "GSP28jsbh2-1u:531_1": "mūlānuyāyināṃ tannirāsaḥ pratipattyādyaṅgānāmupayogaśca kaustubhe draṣṭavyaḥ /",
  "GSP28jsbh2-1u:532": "caturthe copapādayiṣyate //",
  "GSP28jsbh2-1u:533": "(aṅgānāṃ pradhānānāṃ ca paramāpūrvāṅgīkārānāvaśyakatāśaṅkāparihāreṇa paramāpūrvāṅgīkārāvaśyakatānirūpaṇam)",
  "GSP28jsbh2-1u:534": "yadyapi yatra samudāyāpūrvaṃ,",
  "GSP28jsbh2-1u:535": "tatrārādupakārakāṇāṃ tatraivopayogopapatteḥ,",
  "GSP28jsbh2-1u:536": "yatravā na tattatrāpyutpattyapūrva eva phalānukūlayogyatājananadvāropayogasaṃbhavānna paramāpūrve kiñcit pramāṇam /",
  "GSP28jsbh2-1u:537": "kiñca yatra naivārādupakārakāṇyaṅgāni,",
  "GSP28jsbh2-1u:538": "tatra tatkalpane naiva kiñcittat;",
  "GSP28jsbh2-1u:539": "tathāpi darśapūrṇamāsādau phalavākye sāhityaviśiṣṭānāṃ ṣaṇṇāṃ yāgakaraṇatānāṃ phalanirūpakatvāvagamāt tasyaca vyāpāramantareṇānupapattestadapekṣayā paramāpūrvaṃ kalpyate /",
  "GSP28jsbh2-1u:540": "utpattyapūrvāṇāṃ ataeva samudāyāpūrvasyavā ṣaṭsāhityāvacchinnajanyatvābhāvānna vyāpāratvam /",
  "GSP28jsbh2-1u:541": "yadyapi pratiyāgaṅkaraṇatā bhinnā,",
  "GSP28jsbh2-1u:542": "āgneyatvādīni tadavacchedakānyapi bhinnāni;",
  "GSP28jsbh2-1u:543": "tathāpi sarvāsu karaṇatāsu ekā phalanirūpakatā;",
  "GSP28jsbh2-1u:544": "phalasyaikatvāt,",
  "GSP28jsbh2-1u:545": "tadavacchedakatvaṃ ca ṣaṭsāhityam /",
  "GSP28jsbh2-1u:546": "naca tajjanyatvamutpattyapūrvādīnāṃ sidhyatīti tadvyāpārasidhyarthaṃ paramāpūrvopāsanam /",
  "GSP28jsbh2-1u:547": "ataeva yatra karaṇatāvyavadhānenaiva samudāyādyapūrvotpattiḥ saṃbhavati,",
  "GSP28jsbh2-1u:548": "tatra vyāpārānapekṣayaiva sādhakatamatvavivakṣayā karaṇatvopapatternaikakāryanirūpitatvena vyāpārāpekṣaṇam,",
  "GSP28jsbh2-1u:549": "prakṛtetu phalasya kālāntarabhāvitvenāvyavadhānenotpattyasaṃbhavena vyāpārāpekṣaṇamiti viśeṣaḥ /",
  "GSP28jsbh2-1u:550": "evamaṅgānāmapi parasparasahitānāmeva prayogavidhinā pradhānopakārarūpaphalajanakatvāvagamāt tasya cāvyavadhānenānutpattestadvyāpārarūpākhaṇḍa- karaṇopakārāparatadanāpatteḥ /",
  "GSP28jsbh2-1u:551": "evaṃ yatraikameva pradhānaṃ,",
  "GSP28jsbh2-1u:552": "tatrāpi phalasya kālāntarabhāvitvena vyāpārāpekṣāyāṃ sāṅgapradhānottarotpattikatvānurodhenaiva tatsiddhiḥ //",
  "GSP28jsbh2-1u:553": "(paramāpūrvānaṅgīkārasyeṣṭatvanirūpaṇam)",
  "GSP28jsbh2-1u:554": "evamubhayatra paramāpūrvasattve pramāṇasattve 'pi sāṅgapradhānottaramutpannasyaiva vyāpāratvakalpane pramāṇābhāvāt kḷptotpattyapūrvāṇāmeva yuktaṃ vyāpāratvamityālocyate yadi,",
  "GSP28jsbh2-1u:555": "tadā naiva tadaṅgīkāre kiñcitprayojanamiti tathāśabdena sūcayan tadanaṅgīkāramiṣṭāpattyā darśayati ----------- yaditviti //",
  "GSP28jsbh2-1u:556": "(paramāpūrvānaṅgīkāre dvitīyaprakṛtiprayoge vikṛtiṣu ca prasaṅgopapādanaparaprakāśamatasya matāntarasya ca vārtikāvaṣṭambhena khaṇḍanam)",
  "GSP28jsbh2-1u:557_0": "etena ---------- paramāpūrvābhāve uttarāṅgāṇāṃ phalotpattiparyantamutpattyapūrvasthityarthatve",
  "GSP28jsbh2-1u:557_1": "vaktavye sakṛtsvargārthaṃ darśaṃ kṛtavataḥ prakṛtidvitīyādiprayogeṣu vikṛtiṣu caihikaphalāsu",
  "GSP28jsbh2-1u:557_2": "punaruttarāṅgānuṣṭhānānāpattiḥ /",
  "GSP28jsbh2-1u:558": "pūrvakṛtāṅgopakārāṇāmavasthānena prasaṅgasiddheriti prakāśakāroktaṃ -----------apāstam;",
  "GSP28jsbh2-1u:559": "phalotpattyanukūlayogyatādhānārthatvasyaivottarāṅgāṇāṃ svīkāreṇāntimayogyatayā tannāśena prasaṅgānāpattau tadutpattyapūrvasthityarthatve pramāṇābhāvāt /",
  "GSP28jsbh2-1u:560": "etena ---------- paramāpūrvābhāve ekaikotpattyapūrvasya kīrtanena nāśāpattau phalotpādānāpattiratastatkalpanamāvaśyakamiti keṣāñciduktamapi ----------- apāstam;",
  "GSP28jsbh2-1u:561": "pramāṇābhāve phalānutpāde 'pi bādhakābhāvena tatkalpanānupapatteḥ /",
  "GSP28jsbh2-1u:562": "ataeva vārtike ----------- “atha kasmāt prātyātmikānyevāṅgāpūrvāṇi pradhānopakārakatvaṃ bhinnāni ca pradhānāpūrvāṇi phalabījatvaṃ na pratipadyante ityāśaṅkya satyam,",
  "GSP28jsbh2-1u:563": "nahi kaścidatra doṣa itīṣṭāpattiṃ pradarśya kintu 'arthāpatterihāpūrvaṃ pūrvamekaṃ pratīyate tatastatsiddhaye bhūyaḥ syādapūrvāntarapramā /",
  "GSP28jsbh2-1u:564_0": "' pradhānānāṃ phalaṃ pratyaṅgānāṃ ca pradhānāni prati yugapadupādānādapekṣāvaśenaikāpūrvakalpanayā",
  "GSP28jsbh2-1u:564_1": "ca tatsaṃbandhopapatternāpūrvāntarakalpanāpramāṇamastītyekameva tāvadavadhāryate",
  "GSP28jsbh2-1u:564_2": "tataḥ punaḥ kramavartibhirbahubhiḥ karmabhiḥ tadaśakyaṃ yugapat kartumiti tatsidhyarthaṃ",
  "GSP28jsbh2-1u:564_3": "prātyātmikāpūrvāntarakalpanā bhavatī” tyādinopajīvyatyāgāyogamātreṇa paramāpūrvamaṅgīkṛtam //",
  "GSP28jsbh2-1u:565": "(aṅgānāṃ na paramāpūrvakalpakatvamiti prakāśoktinirāsapūrvakopasaṃhāraḥ)",
  "GSP28jsbh2-1u:566": "etena ---------- kathañcitpārthasārathilikhitamanusmṛtyāṅgānāṃ paramāpūrvakalpakatvaṃ neṣṭavyamiti prakāśakāroktaṃ vārtikavirodhāduktayukteśca ----------- parāstam;",
  "GSP28jsbh2-1u:567": "viśeṣataścāyamartho hyekādaśādye vyaktīkariṣyate /",
  "GSP28jsbh2-1u:568": "paramāpūrvasidbhāve vivāde 'pyapūrvasadbhāve naiva vivāda ityabhipretyopasaṃharati ----------- sarvatheti //",
  "GSP28jsbh2-1u:569": "iti tṛtīyamapūrvādhikaraṇam //",
  "GSP28jsbh2-1u:570": "----------------- (B1) (4 adhikaraṇam /",
  "GSP28jsbh2-1u:571": ") (a.2 pā.1 adhi.4) tāni dvaidham guṇapradhāna bhūtāni //",
  "GSP28jsbh2-1u:572": "“vrīhīnavahantī” tyādau pūrvavadevāvadhātasya phalabhāvanākaraṇatvamavivādam /",
  "GSP28jsbh2-1u:573": "tacca phalaṃ na vrīhayaḥ;",
  "GSP28jsbh2-1u:574": "ajanyatvāt;",
  "GSP28jsbh2-1u:575": "nāpi vaituṣyam,",
  "GSP28jsbh2-1u:576": "tajjanakatvasya lokasiddhatvenāvidheyatvāt,",
  "GSP28jsbh2-1u:577": "nāpi pakṣe dalanāderapyarthaprāptatvena tadvyāvṛttiphalakoniyamaḥ;",
  "GSP28jsbh2-1u:578": "tasyāpi vaiphalyāt /",
  "GSP28jsbh2-1u:579": "na ca tasyādṛṣṭārthatvam;",
  "GSP28jsbh2-1u:580": "adṛṣṭasyāvaśyakalpanīyatve śābdāvaghātādeva tatkalpanaucityāt /",
  "GSP28jsbh2-1u:581": "ato 'dṛṣṭārthamevāvaghātaḥ /",
  "GSP28jsbh2-1u:582": "tadapi cādṛṣṭaṃ na vrīhiniṣṭham;",
  "GSP28jsbh2-1u:583": "tattvāvacchinnaṃ prati ātmatvena samavāyikāraṇatvāt /",
  "GSP28jsbh2-1u:584_0": "ataḥ pūrvavadeva vrīhaya evāvaghātārthā iti vrīhiviśiṣṭāvaghāta evādṛṣṭārthamārādupakārakatvena",
  "GSP28jsbh2-1u:584_1": "vidhīyate iti prāpte --------- dṛṣṭasambhave adṛṣṭasyānyāyyatvādvituṣībhāva evāvaghātaphalam /",
  "GSP28jsbh2-1u:585": "na ca tasyākṣepādeva prāptatvena vidhivaiyarthyam;",
  "GSP28jsbh2-1u:586": "dalanādyupāyāntaravyāvṛttiphalakaniyamasyaivāvaghātāśritasyādṛṣṭārthaṃ vidheyatvāt /",
  "GSP28jsbh2-1u:587": "ataeva kṛṣṇalacarau avaghātābhāvena tasya lopaḥ /",
  "GSP28jsbh2-1u:588": "vastutastu ---------- śrautasyāvaghātasyaivākṣepataḥ pūrvapravṛttyā vituṣībhāvārthaṃ vidheyatvam /",
  "GSP28jsbh2-1u:589": "ataścākṣepapratibandhāddalanādivyāvṛttiphalako niyamaḥ phalam /",
  "GSP28jsbh2-1u:590": "vaituṣyasya ca dalanenāpi jāyamānatvādvaiyarthyaśaṅkā tu avaghātādeva vrīhiniṣṭhādadṛṣṭasyāpyutpattikalpanānnirākartavyā /",
  "GSP28jsbh2-1u:591": "tadadṛṣṭasya ca janyatvamātraṃ lāghavāt kalpyate na prayojakatvamapi;",
  "GSP28jsbh2-1u:592": "dṛṣṭarūpe vaituṣya eva tatkalpanāt /",
  "GSP28jsbh2-1u:593": "ataḥ kṛṣṇalacarau vaituṣyābhāve tallopaḥ /",
  "GSP28jsbh2-1u:594": "ārthikavidhyantarakalpanācca nānekoddeśyatā /",
  "GSP28jsbh2-1u:595": "tattadadṛṣṭasya ca dvitīyādidharmigrāhakapramāṇena vrīhyādiniṣṭhatvasyaivāvagatestattvenaiva samavāyikāraṇatā nātmatvena /",
  "GSP28jsbh2-1u:596": "ataścāvaghātasyādṛṣṭavituṣībhāvobhayadvārā apūrvasādhanībhūtavrīhyuddeśena vidhānāt siddhaṃ saṃskārakarmatvam /",
  "GSP28jsbh2-1u:597": "prayojanaṃ yāgārthavrīhyapekṣayā vrīhyantaramavaghātārthamupādeyaṃ pūrvapakṣe,",
  "GSP28jsbh2-1u:598": "siddhānte neti // 4 //",
  "GSP28jsbh2-1u:600": "iti caturthamavaghātadṛṣṭārthatvādhikaraṇam /",
  "GSP28jsbh2-1u:601": "----------------- (B2) (bhāvārthādhikaraṇenākṣepasaṅgatinirūpaṇapūrvakaṃ prayājaśeṣanyāyena vrīhīṇāmavaghātārthatvena pūrvapakṣopapādanam)",
  "GSP28jsbh2-1u:602_0": "apūrvādhikaraṇādhīno bhāvārthādhikaraṇasyātmalābha ityapūrvādhikaraṇasya bhāvārthādhikaraṇaśeṣatayā",
  "GSP28jsbh2-1u:602_1": "tatsaṅgatau prayojanābhāvāt bhāvārthādhikaraṇenaivākṣepikīṃ saṅgatiṃ darśayituṃ bhāvādhikaraṇasiddhāntānuvādena",
  "GSP28jsbh2-1u:602_2": "pūrvapakṣamāha ------------- vrīhīnavahantītyādāviti //",
  "GSP28jsbh2-1u:603": "ādipadena taṇḍulān pinaṣṭītyādisaṃgrahaḥ /",
  "GSP28jsbh2-1u:604": "avaghātādīnāmadṛṣṭārthatve 'pi yadi tadadṛṣṭaṃ vrīhyādiniṣṭhaṃ aṅgīkriyate,",
  "GSP28jsbh2-1u:605": "tathāpi na vrīhīṇāmavaghātārthatvasiddhirityetadarthamāha ------------- tadapiceti //",
  "GSP28jsbh2-1u:606": "prayājādijanyādṛṣṭavadātmanyevotpatteranapekṣitāśraye vrīhyādyāśrayatvakalpanāpekṣayāvaghāta eva dravyāpekṣe vrīhyādidravyavidhānasyocitatvāt /",
  "GSP28jsbh2-1u:607": "ataeva apekṣitavidhilābhāya prayājaśeṣanyāyena dvitīyāyāstṛtīyārthalakṣaṇāyāmapi na doṣa ityarthaḥ //",
  "GSP28jsbh2-1u:608": "(caturvidhakarmatvanirūpaṇapūrvakaṃ avaghātasya vrīhyarthatvena siddhāntopakramaḥ)",
  "GSP28jsbh2-1u:609": "na yasya janyatvaṃ,",
  "GSP28jsbh2-1u:610": "tadeva bhāvyatayānvayayogyamiti niyama;",
  "GSP28jsbh2-1u:611": "karmatvasya caturvidhatvāt /",
  "GSP28jsbh2-1u:612": "kiñciddhi svata evotpādyatvena karma bhavati ------------ yathā saṃyavanena piṇḍaḥ,",
  "GSP28jsbh2-1u:613": "kiñcitprāptiviśiṣṭatvena ----------- yathā dohanena payaḥ,",
  "GSP28jsbh2-1u:614": "kiñcidvikāraviśiṣṭatvena ----------- yathāvaghātena vrīhayaḥ;",
  "GSP28jsbh2-1u:615": "vituṣībhāvākhyavikārajanakatvāt,",
  "GSP28jsbh2-1u:616": "kiñcicca saṃskāraviśiṣṭatvena ------------ yathā prokṣaṇena vrīhayaḥ;",
  "GSP28jsbh2-1u:617": "adṛṣṭarūpasaṃskārajananāt /",
  "GSP28jsbh2-1u:618_0": "ataśca prakṛte vrīhīṇāṃ svarūpeṇa bhāvyatvāyogena vituṣībhāvaviśiṣṭatvena rūpeṇa",
  "GSP28jsbh2-1u:618_1": "bhāvyatāmādāya dṛṣṭārthatve saṃbhavatyadṛṣṭārthatvakalpanā na yuktetyabhipretya siddhāntamāha",
  "GSP28jsbh2-1u:618_2": "------------ dṛṣṭasaṃbhava iti //",
  "GSP28jsbh2-1u:619": "(avaghātāśritaniyamavidhānamiti śāstradīpikāsiddhāntānusāreṇa nirūpaṇam)",
  "GSP28jsbh2-1u:620_0": "atracaikameva dṛṣṭārthāvaghātaniyamādadṛṣṭaṃ kalpitamityadhikaraṇopasaṃhāragranthe",
  "GSP28jsbh2-1u:620_1": "śāstradīpikāyāmanena vidhinā vidhivaiyarthyaparihārasūcanadvārā vidheyaniyamasyādṛṣṭārthatvamuktam /",
  "GSP28jsbh2-1u:621": "tanmatena vituṣībhāvārthapakṣaprāptāvaghātāśrita- niyamavidhānamāha ---------- dalaneti //",
  "GSP28jsbh2-1u:622": "yato vituṣībhāvārthāvaghātāśritasya tasyādṛṣṭārthatayā vidhānam,",
  "GSP28jsbh2-1u:623": "ata evāśrayābhāvāt nādṛṣṭārtham /",
  "GSP28jsbh2-1u:624": "kṛṣṇalacarau niyamaprāptāvapi tu lopa evetyāha ------------- ataeveti //",
  "GSP28jsbh2-1u:625": "(śāstradīpikāsiddhānte 'śrutaniyamavidhānena tasyāyogādavaghātasyaiva śrautasya vidhānaṃ kalpitasyādṛṣṭasyāprayojakatvādikaṃ ca)",
  "GSP28jsbh2-1u:626": "asmiṃśca pakṣe śrutadhātvarthavidhityāgenāśrutaniyamavidhyāpatteraśrutasyādṛṣṭajanakatvānupapattera- parituṣyanpakṣāntaramāha ------ vastutastviti //",
  "GSP28jsbh2-1u:627": "vaituṣyasya ceti //",
  "GSP28jsbh2-1u:628": "niyamaṃ vineti pūrvaśeṣaḥ /",
  "GSP28jsbh2-1u:629": "vrīhyarthāvaghātaniyamajanyatvāt dharmigrāhakapramāṇena vrīhiniṣṭhamevetyāha ----------- vrīhiniṣṭheti //",
  "GSP28jsbh2-1u:630": "kalpitasyāpyadṛṣṭasyānuṣaṅgikatayā kalpanānna prayojakatvam svātantryeṇetyāha ---------- tadadṛṣṭasya ceti //",
  "GSP28jsbh2-1u:631": "adṛṣṭasyānanuṣṭhāpakatāca vaituṣyāsaṃbhave tasyānanuṣṭhānamityevaṃrūpā,",
  "GSP28jsbh2-1u:632": "natu vaituṣyasaṃbhave 'pi sā ;",
  "GSP28jsbh2-1u:633": "dalanāderapyanuṣṭhānamityevaṃrūpā,",
  "GSP28jsbh2-1u:634": "natu vaituṣyasaṃbhave 'pi sā;",
  "GSP28jsbh2-1u:635": "dalanāderapyanuṣṭhānāpatteḥ /",
  "GSP28jsbh2-1u:636": "ata eva tasyāvaghātajanyatve 'pi dalanādivyāvṛttiphalakaniyamavaiyarthyānupapattiprasūtatvānniyamādṛṣṭatvavyavahāra ityarthaḥ //",
  "GSP28jsbh2-1u:637": "(vrīhyadṛṣṭobhayoddeśyakatvanibandhanavākyabhedasya śrutavidhāvuddeśyānekatvābhāvāt,",
  "GSP28jsbh2-1u:638": "dṛṣṭādṛṣṭobhayaviśiṣṭatvenaikayaiva dvitīyayoddeśyasamarpaṇācca parihāraḥ)",
  "GSP28jsbh2-1u:639": "uddeśyānekatvaprayuktaṃ vākyabhedaṃ pariharati --------- ārthiketi //",
  "GSP28jsbh2-1u:640": "śrutavidhinā vituṣībhāvaviśeṣṭavrīhyuddesenāvaghātavidhāne tadvaiyarthyapratisandhānottaramavaghātenādṛṣṭaṃ kuryādityārthikavidhyantara- kalpanānna śrutavidhāvuddeśyānekatvam /",
  "GSP28jsbh2-1u:641": "athavā ------------ dṛṣṭādṛṣṭāśrayavrīhīṇāmekayaiva dvitīyayā bhāvyatokterna doṣa ityarthaḥ //",
  "GSP28jsbh2-1u:642": "(vrīhipade 'pūrvasādhanatvalakṣaṇā niyamāpūrvāṅgīkāraścobhayamapyāvaśyakamiti nirūpaṇam)",
  "GSP28jsbh2-1u:643_0": "yathācātra vrīhisvarūpa iva vituṣībhāve 'pyānarthakyāparihārādapūrvasādhanatvalakṣaṇāyā",
  "GSP28jsbh2-1u:643_1": "āvaśyakatve pradhānotpattyapūrvārthatvena vidhānopapatterna niyamādṛṣṭaprayojanaṃ",
  "GSP28jsbh2-1u:643_2": "ityākṣepastatparihāraśca kaustubhe draṣṭavyaḥ /",
  "GSP28jsbh2-1u:644": "ato vrīhīṇāmavaghātārthatvābhāvāt na prayojanībhūtādavaghātāt pradhānāpūrvāpekṣayā prayojakatvenādṛṣṭāntarakalpanam,",
  "GSP28jsbh2-1u:645": "kintu vrīhyarthāvaghātajanyaṃ niyamādṛṣṭamānuṣaṅgikamiti dhātvarthabhedepi nāpūrvabheda iti vyatirekeṇa sūcayan siddhāntamupasaṃharati ----------- ataśceti //",
  "GSP28jsbh2-1u:646_0": "(vikṛtau praiyaṅgave carau vicāraprayojanasya bhāṣyakāroktasya parityāgena prakṛtāvevāvaghātārthavrīhyantaraṃ",
  "GSP28jsbh2-1u:646_1": "pūrvapakṣe siddhānte yāgīyā eva iti prayojanāntaroktau nimittaṃ prayojanasiddhiprakāraśca)",
  "GSP28jsbh2-1u:647": "atra vikṛtau praiyaṅgave carau vicāraprayojanaṃ bhāṣyakārādidarśitam,",
  "GSP28jsbh2-1u:648_0": "tatprakṛtyadhīnapadārthaprāptimattvena vikṛtau svātantryeṇa nirṇayābhāvādāvaśyake",
  "GSP28jsbh2-1u:648_1": "prakṛtāveva nirṇaye tatraiva tallābhe vikṛtiparyantadhāvane prayojanābhāvādupekṣya",
  "GSP28jsbh2-1u:648_2": "prakṛtāveva prayojanamāha ----------- prayojanamiti //",
  "GSP28jsbh2-1u:649": "avaghātavidhau puroḍāśakapālādivat paraprayuktatayā vrīhīṇāṃ sādhanatvāśravaṇāt yāgasyevāvaghātasyāpi svātantryeṇa prayojakatve sati tadarthamapi pārthakyena teṣāmupādānam,",
  "GSP28jsbh2-1u:650_0": "siddhāntetu teṣāṃ saṃskāryatvāt vrīhisvarūpārthatve cānarthakyāpatterapūrvasādhanatvāpekṣāyāṃ",
  "GSP28jsbh2-1u:650_1": "vrīhipadasya tallakṣakatve 'dhikārākhyaprakaraṇasya tātparyagrāhakatvāt prakṛtagrahaṇopapatteḥ",
  "GSP28jsbh2-1u:650_2": "prakṛtayāgīyavrīhīṇāmevopādānamityarthaḥ //",
  "GSP28jsbh2-1u:651": "(pūrvapakṣe vrīhīṇāmeva trayāṇāmevāvaghātassakṛdeva,",
  "GSP28jsbh2-1u:652": "siddhānte caturmuṣṭiparimitānāṃ yavānāmapi taṇḍulaniṣpattiparyantamavaghāta iti svayaṃ prayojanāntaropapādanam)",
  "GSP28jsbh2-1u:653": "evaṃ pūrvapakṣe sarvauṣadhāvaghātavadadṛṣṭārthaṃ trayāṇāmeva vrīhīṇāṃ sakṛdevāvaghātaḥ /",
  "GSP28jsbh2-1u:654": "prakṛtauca prayājādivadavaghātasya sānnāyyādiyāgāṅgatvāt tadvikāreṣvatideśe yavaprayoge 'pi tribhirvrīhibhiravaghātaḥ /",
  "GSP28jsbh2-1u:655": "siddhānte tvātaṇḍulaniṣpattyavaghātaḥ,",
  "GSP28jsbh2-1u:656": "auṣadhadravyasaṃskārakatvena sānnāyyādyanaṅgatvānna tadvikṛtiṣvatideśaḥ /",
  "GSP28jsbh2-1u:657": "yavapakṣe teṣvevāvaghātaścaturmuṣṭiparimitānāmeva yāgasādhanatvāt tāvatāmeva sa iti prayojanāntarasyāpyupalakṣaṇametat //",
  "GSP28jsbh2-1u:658": "iti caturthamavaghātadṛṣṭārthatvādhikaraṇam //",
  "GSP28jsbh2-1u:659": "----------------- (B1) ( 5 adhikaraṇam /",
  "GSP28jsbh2-1u:660_0": ") (a.2 pā.1 adhi.5) dharmamātretu karmasyādanivṛtteḥ prayājavat “vrīhīn prokṣati”",
  "GSP28jsbh2-1u:660_1": "“strucaḥ saṃmārṣṭī” tyādau dṛṣṭopakārakatvāsambhavāt dvitīyāyāśca sādhyatvavatkaraṇatve",
  "GSP28jsbh2-1u:660_2": "'pi “saktūn juhoti” “balvajān śikhaṇḍakān kurvi” tyādau prayogadarśanāt pūrvādhikaraṇapūrvapakṣavadarthakarmatvameva /",
  "GSP28jsbh2-1u:661": "balbajānāṃ hi karoterdvikarmakatvāpattarna sādhyatvam /",
  "GSP28jsbh2-1u:662": "ataḥ karaṇatvamapi dvitīyārthaḥ /",
  "GSP28jsbh2-1u:663": "ataśca vrīhikaraṇakaṃ prokṣaṇamevādṛṣṭārthatvena vidhīyate iti prāpte ------------ karmaṇi dvitīyetyanuśāsanād ghaṭaṃ karotītyādiprayogācca sādhyatvameva dvitīyārtho na karaṇatvam;",
  "GSP28jsbh2-1u:664": "anekaśaktikalpanaprasaṅgāt /",
  "GSP28jsbh2-1u:665": "karmatvañca “karturīpsitataṃ karme” tisūtrānnepsitatamatvarūpameva /",
  "GSP28jsbh2-1u:666": "apitu “tathāyuktaṃ cānīpsitami“ti sūtrādīpsitānīpsitasādhāraṇaṃ sādhyatvameva /",
  "GSP28jsbh2-1u:667": "yathācaivaṃ sati na sūtradvayavaiyarthyaṃ tathā kaustubha eva pradarśitam /",
  "GSP28jsbh2-1u:668": "ataśca vrīhīṇāṃ dvitīyayā sādhyatvābhidhānāt yāgāṅgatvāvagamena cepsitavatvapratītestaduddeśena prokṣaṇaṃ vidhīyate /",
  "GSP28jsbh2-1u:669": "dṛṣṭadvārāsambhave 'pi cādṛṣṭameva dvāraṃ vrīhiniṣṭhaṃ kalpyate /",
  "GSP28jsbh2-1u:670": "ataeva yatra nopayogaḥ kḷptaḥ,",
  "GSP28jsbh2-1u:671": "na vā kalpayituṃ śakyaḥ,",
  "GSP28jsbh2-1u:672": "yathā saktuṣu,",
  "GSP28jsbh2-1u:673": "tatra dvitīyayā karaṇatvalakṣaṇāmaṅgīkṛtya saktuviśiṣṭahomasyaiva adṛṣṭārthaṃ vidhānam /",
  "GSP28jsbh2-1u:674": "naca ------------- anīpsitakarmatvenāpyanvayopapatternakaraṇatvalakṣaṇeti ------------ vācyam;",
  "GSP28jsbh2-1u:675": "tathā sati adṛṣṭopakārakasyāpi bhāvanāyāṃ karmatvenānvayāvaśyambhāve tasya dvikarmakatvāpattyoddeśyānekatvanimittaka- vākyabhedāpatteḥ /",
  "GSP28jsbh2-1u:676": "ataḥ saktukaraṇakahomasyārādupakārakatve 'pi prokṣaṇādeḥ sannityopakārakatvameva /",
  "GSP28jsbh2-1u:677": "prayojanaṃ pūrvavat // 4 // //",
  "GSP28jsbh2-1u:679": "iti pañcamaṃ saṃmārga vrīhiprokṣaṇādhikaraṇam //",
  "GSP28jsbh2-1u:680": "--------------- (B2) (pūrvādhikaraṇena pratyudāharaṇasaṅgatiḥ,",
  "GSP28jsbh2-1u:681": "dvitīyāyāḥ karaṇatvaśaktiśca)",
  "GSP28jsbh2-1u:682": "pūrvādhikaraṇe dṛṣṭopakārakatvalābhāt guṇakarmatve sādhite yatra sa na labhyate,",
  "GSP28jsbh2-1u:683_0": "tatra pradhānakarmatvaṃ bhavatviti dṛṣṭopakārakatvarūpasiddhāntahetupratyudāharaṇarūpeṇa",
  "GSP28jsbh2-1u:683_1": "pūrvapakṣotthānādanantarasaṅgatiṃ sūcayan viṣayapradarśanapūrvakaṃ pūrvapakṣamāha",
  "GSP28jsbh2-1u:683_2": "------------ vrīhīniti //",
  "GSP28jsbh2-1u:684": "ādipadena “paridhiṃ saṃmārṣṭi” “agniṃ saṃmārṣṭi” “puroḍāśaṃ paryagnikarotī” tyādīnāṃ saṃgrahaḥ /",
  "GSP28jsbh2-1u:685_0": "strugādeḥ sammārgādyajanyatvena bhāvyatvāyogādavaghātādivacca yogyatārūpaliṅgādapi",
  "GSP28jsbh2-1u:685_1": "dṛṣṭopakāraviśiṣṭatvena tadayogāt strugādiviśiṣṭasammārgādīnāmevārādupakārakatayā",
  "GSP28jsbh2-1u:685_2": "prayājādivat vidhānaṃ yuktamityāśayenāha --------- dṛṣṭopakārakatveti //",
  "GSP28jsbh2-1u:686": "nanu yogyatārūpaliṅgāt guṇakarmatvāsaṃbhave dvitīyāśrutibalādeva tadarthasidhyā tatsiddhirityata āha ---------- dvitīyāyāśceti //",
  "GSP28jsbh2-1u:687": "dvitīyāyāḥ prādhānyābhāve 'pi prayogadarśanāt /",
  "GSP28jsbh2-1u:688": "nāntyaḥ, upajīvyaprayogaviruddhānuśāsanasya tanniyāmakatvānupapatterityabhipretyāha------------ karaṇatve 'pīti //",
  "GSP28jsbh2-1u:689": "“balbajaistṛṇairmayūrān kurvi“tyarthe saktūniti vaidikaprayogaḥ /",
  "GSP28jsbh2-1u:690": "ādipadena prayājaśeṣeṇetyatra tadabhāve 'pyājyasya prādhānyaṃ vyatirekeṇasūcitam /",
  "GSP28jsbh2-1u:691": "ato bahutaraprayogāttasyāḥ karaṇatve 'pi śaktirityarthaḥ //",
  "GSP28jsbh2-1u:692": "(balbajān śikhaṇḍān kuru saktūn juhvatītyādāvanekakarmānvayaśaṅkātannirāsau)",
  "GSP28jsbh2-1u:693_0": "nanu āruṇyādīnāṃ prathamataḥ krayabhāvanāyāmanvitānāmapi pārṣṭhikaḥ parasparānvaya",
  "GSP28jsbh2-1u:693_1": "ivehāpi dvayorapi karmatvenaiva prathamata eva balbajavākye 'nvayo 'stvityāśaṅkāmanekakaraṇānvaye",
  "GSP28jsbh2-1u:693_2": "'pyanekakarmānvayāsaṃbhavena pariharati ------------- balbajānāṃ hīti //",
  "GSP28jsbh2-1u:694_0": "evaṃ saktūnāmapi devatoddeśyakaprakṣepadravyatyāgasamudāyavācijuhotikarmatvānupapatteḥ",
  "GSP28jsbh2-1u:694_1": "anīpsitatvenaikadeśakarmatvasyāpyanupapatteḥ karaṇatvaṃ tadartha ityāha ----------",
  "GSP28jsbh2-1u:694_2": "ataḥ karaṇatvamapīti //",
  "GSP28jsbh2-1u:695": "(dvitīyāyāḥ sādhyatve karaṇatve ca karaṇatva eva vā śaktiriti vyavasthāpanam)",
  "GSP28jsbh2-1u:696": "na sarvatra karaṇatvameva tadarthaḥ;",
  "GSP28jsbh2-1u:697": "ghaṭaṃ karotītyādau sādhyatve 'pi prayogāt,",
  "GSP28jsbh2-1u:698": "ato yathāprayogaṃ kvacit sādhyatvaṃ kvacit karaṇatvamapi,",
  "GSP28jsbh2-1u:699": "prakṛte ca karaṇatayāpyupapatterna pradhānakarmatātyāge kiñcidbījam /",
  "GSP28jsbh2-1u:700": "etena --------- sādhyatvārthakatvamanaṅgīkṛtya karaṇārthatvāṅgīkāramātreṇaivātra prācāṃ pūrvapakṣe prayāsakaraṇaṃ vyarthamityapinā sūcitam /",
  "GSP28jsbh2-1u:701": "athavā ----------- karaṇatve 'pi prayogānna sādhyatvamātram tadartho 'pitu karaṇatvamapyataḥ karaṇatve eva śaktirityarthenāpiśabdo yojanīyaḥ /",
  "GSP28jsbh2-1u:702": "yastu ---------- ghaṭaṃ karotīti sādhyatveprayogastatrāpi viṣayatāsaṃbandhena ghaṭasya jñānaṃ pratīva kṛtāvapi karaṇatvopapatterna viruddha ityarthaḥ /",
  "GSP28jsbh2-1u:703": "tena ca kaustubhe uktena kevalakaraṇatvārthena na virodhaḥ //",
  "GSP28jsbh2-1u:704": "(prayogādanuśāsanaprābalyena guṇakarmatvasiddhāntopakramaḥ)",
  "GSP28jsbh2-1u:705": "ācārāt smṛtiprābalyasya sādhitatvāt katipayaprayogarūpācārasaṃvādācca smṛtibodhitārtha eva tasyāśśaktirlāghavenāśrayituṃ yuktā;",
  "GSP28jsbh2-1u:706": "itarathānekaśaktikalpanāpatteḥ,",
  "GSP28jsbh2-1u:707": "atastadavagatakarmatvākṣiptaprādhānyānupapattyā guṇakarmatvameveti siddhāntamāha --------- karmaṇi dvitīyeti //",
  "GSP28jsbh2-1u:708": "(sādhyatvameva dvitīyārthaḥ,",
  "GSP28jsbh2-1u:709": "evamapi agnermāṇavakamityatra māṇavakapadātpañcamīvāraṇārthaṃ sūtradvayamāvaśyakam,",
  "GSP28jsbh2-1u:710": "anīpsitatvādīnāmanyalabhyatvāttatra na śaktirlakṣaṇā vā,",
  "GSP28jsbh2-1u:711": "sādhyatvamātradvitīyārthatve 'pi vrīhyādīnāṃ prādhānyāvagamaprāyaśca)",
  "GSP28jsbh2-1u:712": "nanu karmatvasyāpīpsitānīpsitabhedenānekavidhatvādanekaśaktikalpanā tadavasthetyata āha -------- karmatvañceti //",
  "GSP28jsbh2-1u:713": "sādhyatvameveti //",
  "GSP28jsbh2-1u:714": "sādhyatvapadaṃ vyāpyatvāparaparyāyacaturvidhakriyājanyaphalāśrayatvaparam,",
  "GSP28jsbh2-1u:715": "athavā ---------- tatsamaniyatākhaṇḍopādhiparam,",
  "GSP28jsbh2-1u:716": "natu janyatvamātrāparaparyāyam /",
  "GSP28jsbh2-1u:717": "tena caturvidhakarmatvasyāpi saṃgrahaḥ /",
  "GSP28jsbh2-1u:718": "evañcar ipsitānīpsitatvasya pramāṇāntaralabhyatvena na tatrāpi śaktirityarthaḥ /",
  "GSP28jsbh2-1u:719": "nanu evaṃ sati sādhyaṃ karmetyetāvataiva nirvāhe sūtradvayapraṇayanavaiyarthyamityata āha ------------- yathācaivaṃ satīti //",
  "GSP28jsbh2-1u:720_0": "“vāraṇārthānāmīpsita” iti sūtreṇa vāraṇārthānāṃ dhātūnāṃ yoger ipsitasyāpādānasaṃjñāvidhānāt",
  "GSP28jsbh2-1u:720_1": "agnermāṇavakaṃ vārayatītyatrāgnipadādiva māṇavakasyāpi ripsitatvenāpādānasaṃjñāprāptāvīpsitatamatvena",
  "GSP28jsbh2-1u:720_2": "karmasaṃjñāvidhānāyādyasūtrasyāvaśyakatve dveṣyodīnasaṃgrahārthaṃ dvitīyasūtrasyāpyāvaśyakatvamiti",
  "GSP28jsbh2-1u:720_3": "kaustubhe darśitamityarthaḥ /",
  "GSP28jsbh2-1u:721": "etena ----------- sūtradvayavaiyarthyāpatteḥ prathamopasthitatvādīpsitakarmatva eva tasyāḥ śaktiḥ,",
  "GSP28jsbh2-1u:722": "anīpsitakarmatvādau lakṣaṇeti nyāyasudhākāroktaṃ ----------- apāstam;",
  "GSP28jsbh2-1u:723": "ubhayasādhāraṇyenaikaśaktyaiva nirvāhe 'nyalabhyāṃśe 'pi tatkalpanasya lākṣaṇikatvakalpanasya cāyuktatvāt /",
  "GSP28jsbh2-1u:724": "yatratu tadbādhaḥ,",
  "GSP28jsbh2-1u:725": "tatrākathitādisūtrasya lākṣaṇikatvakalpane 'pi na doṣa iti bhāvaḥ /",
  "GSP28jsbh2-1u:726": "nanu ---------- dvitīyayepsitatamatvānavabodhe strugādīnāṃ kena tadavagamo yena karmasaṃjñayā prādhānyamucyetetyata āha ----------- ataśceti //",
  "GSP28jsbh2-1u:727_0": "cetanapravartanātmā hi vidhiranīpsitaphale svataḥ pravartayitumaśaknuvan bhāvanāyā",
  "GSP28jsbh2-1u:727_1": "ripsitabhāvyakatvamavagamayatītīpsitabhāvyāpekṣāyāṃ dvitīyayā bhāvyatvenāvagatānāṃ",
  "GSP28jsbh2-1u:727_2": "strugādīnāṃ juhvā juhotītyādividhyavagatayāṅgatayepsitatvena grahaṇaṃ nānupapannamiti",
  "GSP28jsbh2-1u:727_3": "ripsitatamatvasya vidhinaiva pratītirityarthaḥ /",
  "GSP28jsbh2-1u:728": "nanviti //",
  "GSP28jsbh2-1u:729": "utpattiśiṣṭasomāvaruddhatvenopayogakalpanānupapattirityarthaḥ //",
  "GSP28jsbh2-1u:730": "(dvitīyayā prādhānyabodhasamarthanam)",
  "GSP28jsbh2-1u:731": "naca niṣprayojanatvasaprayojanatvābhyāmeva dravyasya kriyāṃ prati guṇatvapradhānatvopapattau dvitīyātṛtīyayorniṣprayojanatvāpattiḥ;",
  "GSP28jsbh2-1u:732": "“aindyā gārhapatyami” tyādau gārhapatyaindryoḥ kratusaṃbandhitvena prayojanavatve samāne sati gārhapatya eva prādhānyabodhasya dvitīyādhīnatvāt /",
  "GSP28jsbh2-1u:733": "evaṃ sūktavākaprastarapraharaṇayoḥ prayojanavattvāviśeṣe 'pi sūktavāke sādhanatābodhasya tṛtīyādhīnatvena tadvaiyarthyānāpattiḥ /",
  "GSP28jsbh2-1u:734": "ataḥ satyeva dvitīyāśrutiprāmāṇye niṣprayojanatvāt saktuṣu apavāda iti kaustubhe draṣṭavyam /",
  "GSP28jsbh2-1u:735": "naceti //",
  "GSP28jsbh2-1u:736": "(saktūn juhotītyatrānītsitakarmatvaparatvaśaṅkā,",
  "GSP28jsbh2-1u:737": "tatra tantraratnādyuktaḥ juhoterakarmakatvena tadasaṃbhava iti parihāraḥ /",
  "GSP28jsbh2-1u:738": "juhoterapi sakarmakatvādanyathā svakīyaḥ parihāraśca)",
  "GSP28jsbh2-1u:739_0": "atra tantraratnanyāyasudhākārādibhiḥ “maitrāvaruṇāya daṇḍami” tyādau dadātessakarmakatvāt",
  "GSP28jsbh2-1u:739_1": "maitrāvaruṇādīnāmanīpsitakarmatvenānvayasaṃbhave 'pīha juhoterakarmakatvāt na saktūnāmanīpsitakarmatvenānvayaḥ",
  "GSP28jsbh2-1u:739_2": "saṃbhavatītyataḥ karaṇatvalakṣaṇetyuktam,",
  "GSP28jsbh2-1u:740_0": "taddhuto hutaḥ paryāvartata iti karmaniṣṭhāprayogāt “tṛtīyā ca hośchandasī” tisūtreṇa",
  "GSP28jsbh2-1u:740_1": "hoḥ karmaṇi tṛtīyāvidhānācca tasyāpi sakarmakatvāvagaterakiñcitkaramityupekṣyānyathā",
  "GSP28jsbh2-1u:740_2": "samādhatte ---------- tathāsatīti /",
  "GSP28jsbh2-1u:741": "prayojanamiti //",
  "GSP28jsbh2-1u:742": "(pūrvādhikaraṇapūrvapakṣasiddhāntaprayojanasyātrāpi tatvena nirūpaṇam)",
  "GSP28jsbh2-1u:743": "pūrvapakṣe strugādīnāmupādeyatvena vivakṣitasaṅkhyātvāt kapiñjalādhikaraṇanyāyena strugvivṛddhāvapi tritvasaṅkhyāvacchinnaireva sammārgādikam /",
  "GSP28jsbh2-1u:744": "yavaprayoge 'pica prokṣaṇārthavrīhyādisaṃpādanam,",
  "GSP28jsbh2-1u:745": "siddhāntetu sarveṣāmeva,",
  "GSP28jsbh2-1u:746": "yavaprayogeca teṣveva prokṣaṇādyanuṣṭhānānna vrīhisaṃpādanamitipūrvavadityarthaḥ /",
  "GSP28jsbh2-1u:747": "yattu ---------- bhāṣyakārādyuktaṃ prayojanaṃ,",
  "GSP28jsbh2-1u:748": "taddūṣaṇaṃ kaustubha eva draṣṭavyam //",
  "GSP28jsbh2-1u:749": "iti pañcamaṃ vrīhiprokṣaṇādhikaraṇam //",
  "GSP28jsbh2-1u:750": "------------------ (B1) (6 adhikaraṇam //)//",
  "GSP28jsbh2-1u:751": "(a.2 pā.1 adhi.6) ājyaiḥ stuvate,",
  "GSP28jsbh2-1u:752": "praugaṃ śaṃsatītyādistotraśastrāṇāṃ yāgīyadevatādiprakāśakatayānyamantravadeva dṛṣṭārthatvādavaghātādivadeva sannipatyopakārakatvamiti prāpte /",
  "GSP28jsbh2-1u:753_0": "loke guṇiniṣṭhaguṇatātparyakābhidhānasyaiva stutipadavācyatvena prasiddhatvāt pragītāpragītamantrasādhyaguṇiniṣṭhaguṇatātparyakābhidhānasya",
  "GSP28jsbh2-1u:753_1": "ca stotraśastrapadavācyatvāt teṣāṃ guṇiprakāśanatātparyakatvāsambhavena naiṣāṃ mantrāṇāṃ",
  "GSP28jsbh2-1u:753_2": "guṇiprakāśanārthatvam api tu guṇaprakāśanarūpāṇāṃ stotraśastrāṇāmātmaniṣṭhādṛṣṭārthatayā",
  "GSP28jsbh2-1u:753_3": "ārādupakāratvameva /",
  "GSP28jsbh2-1u:754": "na ca prayājaśeṣābhighāraṇanyāyena dṛṣṭārthatvānurodhena lakṣaṇayā guṇiprakāśanarūpatvam;",
  "GSP28jsbh2-1u:755": "liṅgādeva tādṛktvopapattau vidhivaiyarthyāt /",
  "GSP28jsbh2-1u:756": "evañca māhendrayāgasannidhau aindrīstutirupapannā bhavati /",
  "GSP28jsbh2-1u:757": "itarathā śabdasamavāyinī devatā vidhigataśabdenaiva nigameṣu vaktavyeti mahendro nendraśabdena śakyate prakāśayitum /",
  "GSP28jsbh2-1u:758": "ato yatrendra eva devatā tatrotkarṣāpattiḥ,",
  "GSP28jsbh2-1u:759": "sāmānyasaṃbandhabodhakapramāṇābhāvena vā manotāsthāgniśabdavallakṣaṇayā indrapadena mahendrasyaiva prakāśanāpattiḥ /",
  "GSP28jsbh2-1u:760": "tasmāt pradhānakarmaṇī stotraśastre // 6 //",
  "GSP28jsbh2-1u:761": "iti ṣaṣṭhaṃ stutaśastrādhikaraṇam /",
  "GSP28jsbh2-1u:762": "(B2) (pūrvādhikaraṇenāpavādasaṃgatiḥ devatāstuteḥ maṇḍūkādiprakāśakatayā stotraśastrāṇāṃ dṛṣṭārthatayā guṇakarmatvapūrvapakṣaśca)",
  "GSP28jsbh2-1u:763": "pūrvādhikaraṇe sādhitasya guṇakarmatvasyehāpavādakaraṇādāpavādakīṃ saṅgatiṃ spaṣṭatvāt saṃśayaṃ cānabhidhāya viṣayapradarśanapūrvakaṃ pūrvapakṣamevāha ---------- ājyairiti //",
  "GSP28jsbh2-1u:764": "praugasaṃjñakaḥ śastraviśeṣaḥ /",
  "GSP28jsbh2-1u:765": "ādipadena “pṛṣṭhaiḥ stuvate” niṣkaivalyaṃ śaṃsatī” tyādīnāṃ saṃgrahaḥ /",
  "GSP28jsbh2-1u:766": "stotraṃ nāma pragītamantrasādhyaguṇaguṇisaṃbandhakīrtanam /",
  "GSP28jsbh2-1u:767": "tadevāpragītamantrasādhyaṃ śastramiti tayorbhedaḥ /",
  "GSP28jsbh2-1u:768": "yadyapi viṣayatāsaṃbadhena guṇaguṇinorubhayorapi saṃbandhakīrtanātmakastotraśastre prati karaṇatvamasti;",
  "GSP28jsbh2-1u:769_0": "tathāpi tayoḥ prayojanāpekṣāyāṃ karmānupayuktaguṇaprakāśanārthatvāyoge 'pi karmopayuktaguṇiprakāśanārthatvena",
  "GSP28jsbh2-1u:769_1": "dṛṣṭārthatvasaṃbhave 'dṛṣṭārthatvakalpanāyogān yājyādimantravadeva dṛṣṭārthatvalābhāya",
  "GSP28jsbh2-1u:769_2": "prakāśanārthatvameva yuktamiti guṇisaṃskārakatvāt guṇakarmatvameveti pūrvapakṣamāha",
  "GSP28jsbh2-1u:769_3": "------------ yāgīyeti //",
  "GSP28jsbh2-1u:770": "naca ---------- dvitīyāśrutyabhāve kathaṃ guṇakarmatvamiti ------------ śaṅkyam;",
  "GSP28jsbh2-1u:771": "tadabhāve 'pi guṇyaṅgatābodhakaliṅgamātrādapi tadupapatteḥ /",
  "GSP28jsbh2-1u:772": "ataeva “tulyaśrutitvādvetaraiḥ sadharmaḥ syādi“ti pūrvatanasiddhāntasūtre śrutigrahaṇamupalakṣaṇamiti bhāvaḥ // .//",
  "GSP28jsbh2-1u:773_0": "āgnimārutādau “akṣasūktaṃ śaṃsati” “maṇḍūkasūktaṃ śaṃsatī” tyevamādyāmnātānāmakṣamaṇḍūkādīnāṃ",
  "GSP28jsbh2-1u:773_1": "devatātvābhāvena devatāprakāśakatvānupapatte rājasūyāgnicayanayorviniyuktākṣa- maṇḍūkastutyamātraprakāśakatvasya",
  "GSP28jsbh2-1u:773_2": "dṛśyateceti guṇasūtreṇeha śaṅkitatvāt “stutaśastrayostu saṃskāro yājyāvaddevatāvidhānatvādi“ti",
  "GSP28jsbh2-1u:773_3": "pūrvapakṣasūtragataṃ devatāpadaṃ stutyamātropalakṣaṇamiti sūcayituṃ devatādītyādipadopādānam //",
  "GSP28jsbh2-1u:774": "(stotraśastrayorguṇiprakāśanaparatve lakṣaṇāprasaṅgenādṛṣṭārthatvopapādanam)",
  "GSP28jsbh2-1u:775": "śrutārthasyaiva prayojanāpekṣāyāṃ tadavirodhenaiva prayojanasya kalpanā yuktetyabhipretya siddhāntamāha ------loka iti //",
  "GSP28jsbh2-1u:776": "'vakrakeśānto devadatta' ityādau yathāguṇābhidhāne stutibuddhirbhavati,",
  "GSP28jsbh2-1u:777": "na tathā vakrakeśāntaṃ tamānayetyādāvityarthaḥ /",
  "GSP28jsbh2-1u:778": "nanu “prayājaśeṣeṇa havīṃṣyabhighārayatī” tyatra prayājaśeṣapratipattyarthatayā dṛṣṭārthatānurodhena vibhaktidvaye lakṣaṇāśrayaṇavat,",
  "GSP28jsbh2-1u:779": "ihāpi stautiśaṃsatyoḥ prakāśane lakṣaṇāstvityāśaṅkya nirasyati ---------- naceti //",
  "GSP28jsbh2-1u:780_0": "yājyādimantreṣviva prakāśanasya liṅgakalpyamantraviniyojakaśrutyaiva prāptisaṃbhaveneha",
  "GSP28jsbh2-1u:780_1": "guṇaparisaṅkhyādyarthatvābhāvena vidhivaiyarthyāpattermantrāṇāṃ dṛṣṭārthatvasya stutiniṣpādakatayā",
  "GSP28jsbh2-1u:780_2": "siddhānte 'pyakṣateḥ stutisvarūpasya dṛṣṭārthatvakalpane stutisvarūpasyaiva bādhāpatteragatyā",
  "GSP28jsbh2-1u:780_3": "śakyārthasyaivādṛṣṭārthatayā vidhisārthakyamanyathā vaiyarthyamityarthaḥ /",
  "GSP28jsbh2-1u:781": "evaṃ liṅgabādhakaṃ śrutivirodhamupanyasya kramasaṃbandhibādhāpattimapi darśayati ------------- evañceti //",
  "GSP28jsbh2-1u:782": "(kramasannidhyabādhāyāpi stotraśastrayorārādupakārakatvopapādanam)",
  "GSP28jsbh2-1u:783": "yadi stautiśaṃsatyorguṇiprakāśanalakṣaṇārthatāmaṅgīkṛtya guṇismaraṇārthatvam,",
  "GSP28jsbh2-1u:784_0": "tadā māhendragrahayāgābhyāsakrame pṛṣṭhastotrasādhanatvena vihitayoḥ “abhitvā śūranonumaḥ”",
  "GSP28jsbh2-1u:784_1": "“natvāvamanye” ityanayoḥ avidyamānārthaṛṅmantrayorindraliṅgatvena mahendraprakāśanānupapatteḥ",
  "GSP28jsbh2-1u:784_2": "indrasya ca yāgānaṅgtvena prakāśanānupayogāt yatrendro devatā tatprakaraṇa eva pūṣānumantraṇamantravadutkarṣāpattau",
  "GSP28jsbh2-1u:784_3": "yajurvedavihitagrahayāgābhyāsakrameṇa sāmavedāntargatottarāgranthe paṭhitarcāṃ yathākramaṃ",
  "GSP28jsbh2-1u:784_4": "pāṭhenāvagatāṅgabhāvānāṃ madhye 'nayormantrayostadaṅgīkārakramasya tatsādhyastotrasyaca bādhāpattiḥ /",
  "GSP28jsbh2-1u:785": "uttarayoścakakupbhūtatvasaṃpādanāya “pādaṃ punarārabhate” ityādinā māhendragrahasannidhāvāmnātasya pragrathanasya tadaṅgatvānaṅgīkārāt tatsannidhibādhāpattiśca /",
  "GSP28jsbh2-1u:786_0": "ato durbalayorapi kramasannidhyorabādhenopapattau bādhāyogāt guṇaprakāśanārthatvecendramāhendrayorguṇaikyena",
  "GSP28jsbh2-1u:786_1": "mahendravṛttiguṇaprakāśakatvopa- pattyā tayoranugraheṇa ārādupakārakatvameva stotraśastrāṇāṃ yuktamityarthaḥ //",
  "GSP28jsbh2-1u:787": "(mahendrendrapadayorbhinnadevatātvasamarthanenendramantrāṇāṃ mahendrāprakāśakatvopapādanam)",
  "GSP28jsbh2-1u:788_0": "nanu indrasyaivaṃ vṛtravadhottarakālaṃ mahatvayogena “yanmahānindro 'bhavattanmahendrasya",
  "GSP28jsbh2-1u:788_1": "mahendratvami“ti mahendraśabdavācyatvasmṛteḥ samudāyaśaktau pramāṇābhāvena mahatvaguṇaviśiṣṭatvena",
  "GSP28jsbh2-1u:788_2": "mahendratvādaindramantrābhyāse 'pi tatprakāśanopapatternotkarṣāpattirityāśaṅkānirāsāyāha",
  "GSP28jsbh2-1u:788_3": "----------- itaratheti //",
  "GSP28jsbh2-1u:789_0": "“māhendraṃ grahaṃ gṛhṇātī” tyatra mahendrapadādutpannena devatātaddhitena devatātvaviśiṣṭadravyābhidhānāt",
  "GSP28jsbh2-1u:789_1": "devatātvasya ca vṛddhavyavahāreṇa tyajyamānadravyoddeśyatvarūpasyānuccāryer'the 'saṃbhavāt",
  "GSP28jsbh2-1u:789_2": "taddhitābhihitoddeśyatvākhyadevatātvānvayārthaṃ vṛtravadhottaraṃ mahattvena tadupapādane",
  "GSP28jsbh2-1u:789_3": "vedasyānityatvaprasaṅgāt taddhitavṛddhau sāmarthyasyāpekṣaṇenāśvakarṇādiśabdavadavayavārthānapekṣaṇena",
  "GSP28jsbh2-1u:789_4": "samudāyavṛttyār'thāntarapratipādakena mahendraprātipadikena tasyaiva taddhitena devatātvaṃ",
  "GSP28jsbh2-1u:789_5": "vidhīyata iti vidhigataśabdenaiva nigameṣu vaktavyeti dāśamikanyāyāt tatparyāyaśakrādiprayogānupapattau",
  "GSP28jsbh2-1u:789_6": "sutarāṃ śuddhendrapadaprayogāyogāt tena prakāśanānupapatterutkarṣāpattyādikamanivāryamityarthaḥ //",
  "GSP28jsbh2-1u:790": "(tvaṃ hyagne ityatrāgniśabdasya manotālakṣakatve 'pi prakṛte indraśabdasya mahendralakṣakatvāpattiriti nirūpaṇam /",
  "GSP28jsbh2-1u:791": "prayojananirūpaṇaṃ ca)",
  "GSP28jsbh2-1u:792": "manotāstheti //",
  "GSP28jsbh2-1u:793": "paśāvagnīṣomayordevatātve 'pi “tvaṃ hyagne prathamo manote” timantre 'gnipade svasahacaritasomalakṣaṇāvat ihāpīndrapade tallakṣaṇāpattiḥ /",
  "GSP28jsbh2-1u:794": "naceha sā yuktā;",
  "GSP28jsbh2-1u:795": "tatra śrutivirodhābhāvāt,",
  "GSP28jsbh2-1u:796": "pratyuta “manotāyai haviṣo 'vadīyamānasyānubrūhī“ti praiṣasāmarthyāddhavirdevatāsmṛtyarthatvāvagatitātparyagrāhakavaśāt tadāśrayaṇe 'pīha tadāśrayaṇasyāyuktatvādityarthaḥ /",
  "GSP28jsbh2-1u:797_0": "prākaraṇikendrayāge sāmānyasaṃbandhabodhakapramāṇasattve 'pi tadavāntaraprakaraṇapaṭhitamantrāntarāvarodhe",
  "GSP28jsbh2-1u:797_1": "'sya viniveśāyogāt prakaraṇabahirbhūtendrayāge niveśenotkarṣamabhipretya sāmānyasaṃbandhabodhakapramāṇābhāvena vetyuktam /",
  "GSP28jsbh2-1u:798": "vistarastu kaustubhe draṣṭavyaḥ /",
  "GSP28jsbh2-1u:799": "siddhāntamupasaṃharati ------- tasmāditi //",
  "GSP28jsbh2-1u:800": "prayojanaṃ yatra agniṣṭutyāṃ 'āgneyagrahā bhavantī'ti vacanena sarvagraheṣvāgneyatvaṃ vihitam,",
  "GSP28jsbh2-1u:801": "tatra prakṛtito nānādaivatyastotraśastrāṇāṃ prāptau pūrvapakṣe devatāsaṃskāratvāt yathādevatamūhitavyam /",
  "GSP28jsbh2-1u:802": "siddhānte tvadṛṣṭārthatvādanūha iti devatānyatve stutaśastrayoḥ karmatvādavikāraḥ syāditi sūtreṇaiva daśamacaturthapāde vakṣyata iti noktam //",
  "GSP28jsbh2-1u:803": "iti ṣaṣṭhaṃ stutaśastrādhikaraṇam //",
  "GSP28jsbh2-1u:804": "---------------- (B1) (7 adhikaraṇam /",
  "GSP28jsbh2-1u:805": ") (a.2 pā.1 adhi.7) guṇakarmapradhānakarmavidhāyakākhyātadvaye nirūpite prasaṅgādabhidhāyakaṃ tṛtīyamākhyātaṃ nirūpyate /",
  "GSP28jsbh2-1u:806": "mantragatānāṃ brāhmaṇagatānāñca yacchabdādisamabhivyāhṛtānāmākhyātānāmapi vidhāyakatvam /",
  "GSP28jsbh2-1u:807_0": "satyāmapi ca pramāṇāntareṇa prāptau abhyāsāt karmabheda iti prāpte ------------ “devāṃśca",
  "GSP28jsbh2-1u:807_1": "yābhiryajate” “yasyobhayaṃ havirārtimārcchedi” tyādau yacchabdasya prāptidyotakatvena",
  "GSP28jsbh2-1u:807_2": "svaviṣaye ajñātajñāpanarūpavidhipratibandhakatvaṃ spaṣṭam /",
  "GSP28jsbh2-1u:808": "evaṃ “agnīdagnīnvihare” tyādau saṃbodhanavibhakterabhimukhaśrotṛmātraviṣayāyā abhimukhānabhimukhasādhāraṇavidhivirodhitvam /",
  "GSP28jsbh2-1u:809": "dāmītyāderuttamapuruṣasya ca parapravartanārūpavidhivirodhitvam ato vidhāyakatvāsaṃbhavānmantragatānāṃ smārakatvaṃ,",
  "GSP28jsbh2-1u:810": "brāhmaṇagatānāṃ nimittapratipādakatvaṃ lakṣaṇayeti draṣṭavyam // 7 //",
  "GSP28jsbh2-1u:812": "iti saptamaṃ mantrābhidhāyakatvādhikaraṇam //",
  "GSP28jsbh2-1u:813": "--------------- (B2) (yacchabdādisamabhivyāhṛtamantrabrāhmaṇagatākhyātaviṣayatvopapādanam)",
  "GSP28jsbh2-1u:814": "uttaravicārasya saṅgatimāha -------- guṇakarmeti //",
  "GSP28jsbh2-1u:815": "abhidhāyakamiti /",
  "GSP28jsbh2-1u:816": "anuvādakamityarthaḥ /",
  "GSP28jsbh2-1u:817": "sautraṃ mantrapadaṃ yacchabdādisamabhivyāhṛtākhyātamātropalakṣaṇam,",
  "GSP28jsbh2-1u:818": "natu mantratvamavidhāyakatve brāhmaṇatvaṃ ca vidhāyakatve tantramityetadartham;",
  "GSP28jsbh2-1u:819": "“vasantāya kapiñjalāni” tyādau mantratve 'pi vidhāyakatvāt;",
  "GSP28jsbh2-1u:820": "“yasyobhayami” tyasya brāhmaṇatve 'pyabhidhāyakatvāt,",
  "GSP28jsbh2-1u:821": "ityabhipretya mantragatākhyātasyeva brāhmaṇagatānāmapi teṣāmudāharaṇatvaṃ darśayati --------- mantragatānāmiti //",
  "GSP28jsbh2-1u:822": "yacchabdādītyādipadena saṃbodhanavibhaktyuttamapuruṣādiśabdānāṃ saṃgrahaḥ //",
  "GSP28jsbh2-1u:823": "(devāṃśca yābhiriti mantrārthastadviniyogasthalaṃ ca)",
  "GSP28jsbh2-1u:824": "devāṃśceti //",
  "GSP28jsbh2-1u:825": "“na tā naśanti na dabhāti taskaro nāsāmāmitro vyathirādadharṣati /",
  "GSP28jsbh2-1u:826": "devāṃśca yābhiryajate dadāti ca jyogittābhiḥ sacate gopatiḥ sahe“tyetāvato mantratve 'pi prakṛtopayogavivakṣayā tṛtīyapādamātropādānam /",
  "GSP28jsbh2-1u:827": "yābhirgobhiryajate yāśca dadāti tā gāvo na naśyanti naca taskaro dabhnāti harati /",
  "GSP28jsbh2-1u:828": "nacāsāṅgavāmamitrakṛto vyathirupadrava ādadharṣati pīḍayati gosvāmī ca tābhissaha jyokca ciraṃ kālaṃ it niśreyasena sacate saṃyukto bhavatīti gostutyarthamantrārthaḥ /",
  "GSP28jsbh2-1u:829": "ayaṃ ānubandhyayāgāṅgapaśupuroḍāśānunirvāpyadevīhaviryāge carudravyake godevatve yājyātvena viniyuktaḥ //",
  "GSP28jsbh2-1u:830": "(yadyadiprabhṛtīnāṃ vidhiśaktipratibandhakatvopapādanam)",
  "GSP28jsbh2-1u:831": "naca --------- yacchabdasya svārthamātre siddhatādyotakatvāt gosvarūpānuvāde 'pi tasyāḥ sādhanatvena vidhyupapattiriti ----------- vācyam;",
  "GSP28jsbh2-1u:832_0": "yaḥ pākaṃ karoti sa bhuṅktaityādau tacchabdāvadhiprāptānuvādakatvasya loke darśanenehāpi",
  "GSP28jsbh2-1u:832_1": "yā gā dadāti tā na naśantīti yacchabdasamabhivyāhāreṇa tacchabdāvadhyanuvādakatvapratītyā",
  "GSP28jsbh2-1u:832_2": "yāgadānayoḥ siddhānuvādapratītervidheyatvāyogāt /",
  "GSP28jsbh2-1u:833": "ata eva yatra kartṛsamabhivyāhṛtaḥ tatrāpi kṛtyāśrayatvarūpakartṛtvasya siddhatāpratītyā kṛterapi siddhatāpratītyā na vidheyatvam /",
  "GSP28jsbh2-1u:834": "evaṃ satyapi yadi kathañcidapyālocyamāne prāptirna saṃbhāvyeta,",
  "GSP28jsbh2-1u:835": "tadā “yadāgneyo 'ṣṭākapāla” itivat svārthamātraprasiddhidyotakatāmaṅgīkṛtya vidheragatyā vidhāyakatvamapyāśrīyeta,",
  "GSP28jsbh2-1u:836": "natvetadasti;",
  "GSP28jsbh2-1u:837": "godravyakayāgadānāderanekavidhibhiḥ prāptatvādityarthaḥ /",
  "GSP28jsbh2-1u:838": "evaṃ yadiśabdasyāpi nimittatvaparatvāt svasamabhivyāhṛtaprāptidyotakatvaṃ draṣṭavyam /",
  "GSP28jsbh2-1u:839": "evamagnīditi vaktrā śrotrābhimukhyena vidhānaṃ vede vakturabhāvānna saṃbhavatītyadhvaryuvaktṛtvānuvādakatvamevetyarthaḥ /",
  "GSP28jsbh2-1u:840": "ata eva atra loḍapi nālaukikavidhyarthakaḥ,",
  "GSP28jsbh2-1u:841": "kintu “praiṣātisargaprāptakāletu kṛtyāśce” ti sūtrāt praiṣārthaka eveti dhyeyam /",
  "GSP28jsbh2-1u:842": "parapravartaneti yatratūttamapuruṣepyahaṃ dadyāmiti liṅprayogastatratu svaniṣṭhapravartanāparatvaṃ tatra lakṣaṇayā neyamiti draṣṭavyam //",
  "GSP28jsbh2-1u:843": "(vidhiśaktipratibandhakayadādiśabdasya dharmopayoganirūpaṇam)",
  "GSP28jsbh2-1u:844": "nacaivaṃ tarhi teṣāmānarthakyam;",
  "GSP28jsbh2-1u:845": "brāhmaṇādigatānāṃ ākhyātāntaraikavākyatayā nimittatvapratipādakatayopayogāt /",
  "GSP28jsbh2-1u:846_0": "mantragatānāntu yadyapi vidheyatvenoddeśyasamarpakatvenopayogābhāvāt stāvakatayā",
  "GSP28jsbh2-1u:846_1": "ca dūrasthatvena padaikavākyatābhāvādanupapatteḥ padārthavidhayā stutimātralakṣaṇāyāmapi",
  "GSP28jsbh2-1u:846_2": "svārthabodhe samāptyabhāvena vākyaikavākyatāyā apyasaṃbhavānnopayogaḥ saṃbhavati;",
  "GSP28jsbh2-1u:847": "tathāpi pāriśeṣyānmantrādhikaraṇanyāyena smārakatvenaiva sa ityāha ---------- ata iti //",
  "GSP28jsbh2-1u:848": "prayojanaṃ spaṣṭatvānnoktam //",
  "GSP28jsbh2-1u:849": "iti saptamaṃ mantrābhidhāyakatvādhikaraṇam //",
  "GSP28jsbh2-1u:850": "----------------- (B1) (8 adhikaraṇam /",
  "GSP28jsbh2-1u:851": ") (a.2 pā.1 adhi.8) taccodakeṣu mantrākhyā mantraprasaṅgāt “ahebudhniya mantraṃ me gopāye“ti vedaprayuktamantraśabdārthanirṇayāya tallakṣaṇamucyate /",
  "GSP28jsbh2-1u:852": "yatrābhiyuktānāṃ mantrapadavācyatvaprakārikopasthitirviśeṣyatāsaṃbandhena samantraḥ /",
  "GSP28jsbh2-1u:853": "vācyatāvacchedakaṃ ca mantratvaṃ jātirakhaṇḍopādhirvetyanyadetat // 8 // //",
  "GSP28jsbh2-1u:854": "iti aṣṭamaṃ mantralakṣaṇādhikaraṇam //",
  "GSP28jsbh2-1u:855": "------------------ (B2) (pūrvādhikaraṇena prāsaṅgikasaṅgatinirūpaṇam)",
  "GSP28jsbh2-1u:856": "pūrvādhikaraṇe upalakṣaṇatayāpi sūtre mantraśabdaprayogādupasthitasya mantrasya lakṣaṇaṃ kriyata iti prāsaṅgikīṃ saṅgatiṃ darśayati ---------- mantraprasaṅgāditi //",
  "GSP28jsbh2-1u:857": "(śāstrasaṅgatinirūpaṇapūrvakamarthaprakāśakatvasyālakṣaṇatvāt mantratvaprakārakaprasiddhiviṣayatvameva mantratvamiti nirūpaṇam)",
  "GSP28jsbh2-1u:858": "śāstre vākyārthavicāravat vedapadārthavicārasyāpi kartavyatvena pratijñānādiha tatkaraṇena śāstrasaṃgatiṃ sūcayituṃ vaidikapadārthatvaṃ darśayituṃ ahirbudhnyetyuktam /",
  "GSP28jsbh2-1u:859": "“ahirbudhnyo rudra” iti prakāśakārāḥ /",
  "GSP28jsbh2-1u:860": "āvasathyāgnirityapare /",
  "GSP28jsbh2-1u:861_0": "tacchabdena pūrvādhikaraṇoktamabhidhānaṃ parāmṛśya tadabhidhānaṃ codakaṃ prayojakaṃ",
  "GSP28jsbh2-1u:861_1": "yeṣāmiti bahuvrīhisamāsena prayogakāle arthaprakāśakatvaṃ mantralakṣaṇaṃ yadyapi sūtre pratīyate;",
  "GSP28jsbh2-1u:862_0": "tathāpi mantrakāṇḍapaṭhitānāṃ “vasantāya kapiñjalānālabhete“tyādīnāṃ mantratve 'pi",
  "GSP28jsbh2-1u:862_1": "vidhāyakatvenārthaprakāśakatvābhāvenāvyāpteḥ pañcame mantrābhāve brāhmaṇasyāpi smārakatvāṅgīkārādativyāpteryathāśrutamayuktaṃ",
  "GSP28jsbh2-1u:862_2": "tadityupekṣyānyathā lakṣaṇamāha ------- yatreti //",
  "GSP28jsbh2-1u:863": "(mantrapadavācyatāvacchedakanirūpaṇenoktamantralakṣaṇasya sūtrārūḍhatvapratipādanenāsyantatvādilakṣaṇakhaṇḍanena copasaṃhāraḥ)",
  "GSP28jsbh2-1u:864": "nanu mantrapadavācyatāvacchedakāniścaye vācyatvaprakārakaniścayāyogānna lakṣaṇasiddhiḥ //",
  "GSP28jsbh2-1u:865": "na hi mantratvannāma jātiḥ;",
  "GSP28jsbh2-1u:866": "tathātve vidhitvādinā sāṅkaryāpatteḥ,",
  "GSP28jsbh2-1u:867": "anekavarṇavyaktīnāṃ yaugapadyāsaṃbhavena mantratvasyābhivyaktyanāpatteśca /",
  "GSP28jsbh2-1u:868": "nāpyupādhiḥ,",
  "GSP28jsbh2-1u:869": "ataḥ kathametallakṣaṇamityata āha --------- vācyatāvacchedakañceti //",
  "GSP28jsbh2-1u:870": "akhaṇḍopādhirūpasyaiva mantratvasya devatātvavat svīkāreṇa tena rūpeṇa vācyatve 'vadhārite tatprakārakaniścayaviṣayatvasya lakṣaṇatvopapattiḥ /",
  "GSP28jsbh2-1u:871": "ataśca tacchabdasya mantraparatvamevāṅgīkṛtya mantracodakeṣu mantrādhyetṛṣu yā mantrākhyā mantrapadavācyatvaprayogeṇa sūtre uktamiti bhāvaḥ /",
  "GSP28jsbh2-1u:872": "yāni asyantatvādīni lakṣaṇāni vṛttikāreṇa kṛtāni,",
  "GSP28jsbh2-1u:873": "tāni kathañcitsvarūpakathanamātraparatayā neyāni,",
  "GSP28jsbh2-1u:874": "natu lakṣaṇatvenar “iḍyaścāsi vandyaśca vājinni“ti mantre 'simadhyatvena “tattvā yāmi brahmaṇe” ti mantre tvāmadhyatvenāvyāpterityādi prācāṃ grantheṣveva draṣṭavyam /",
  "GSP28jsbh2-1u:875": "prayojanam --------- “ākṣepeṣvapavādeṣu prāptyāṃ lakṣaṇakarmaṇi /",
  "GSP28jsbh2-1u:876": "prayojanaṃ na vaktavyaṃ yacca kṛtvā pravartata” ityābhiyuktyā lakṣyajñānarūpasyaiva spaṣṭatvāt -------- na pṛthagvācyamiti noktam //",
  "GSP28jsbh2-1u:877": "ityaṣṭamaṃ mantralakṣaṇādhikaraṇam //",
  "GSP28jsbh2-1u:878": "------------------ (B1) (9 adhikaraṇam /",
  "GSP28jsbh2-1u:879": ") (a.2 pā.1 adhi.9) “etadbrāhmaṇānyeva pañca havīṃṣī“ti vedaprayuktabrāhmaṇaśabdārthaparijñānārthaṃ tallakṣaṇamapi prasaṅgādeva /",
  "GSP28jsbh2-1u:880": "mantrātiriktavedatvameva brāhmaṇatvam // 9 //",
  "GSP28jsbh2-1u:882": "iti navamaṃ brāhmaṇalakṣaṇādhikaraṇam //",
  "GSP28jsbh2-1u:883": "------------------ (B2) (śāstrānantarasaṅgatinirūpaṇapūrvakaṃ mantrātiriktavedavākyatvaṃ brāhmaṇasya lakṣaṇamiti arthavādopaniṣadāmapi vidhāvevāntarbhāvenopapādanam)",
  "GSP28jsbh2-1u:884_0": "pūrvavadeva vaidikapadārthavicāreṇa śāstrasaṅgatiṃ prasaṅgasaṅgatiṃ cānantaraṃ darśayan",
  "GSP28jsbh2-1u:884_1": "brāhmaṇalakṣaṇaṃ yadyapi mantralakṣaṇavadeva yatrābhiyuktānāṃ brāhmaṇapadavācyatvaprasiddhiviṣayatvarūpaṃ śakyate vaktum,",
  "GSP28jsbh2-1u:885": "itarathā brāhmaṇātiriktavedatvaṃ mantratvamityevaṃrūpasya mantralakṣaṇasyāpi saṃbhavena vinigamanāvirahāpatteḥ;",
  "GSP28jsbh2-1u:886": "tathāpi svatantrasyārṣerniyantumaśakyatvāditi nyāyena sūtrakṛduktameva lakṣaṇaṃ darśayati ---------- etadbrāhmaṇānīti //",
  "GSP28jsbh2-1u:887_0": "vastutastu ------------ śeṣe brāhmaṇamityetāvataiva siddheḥ śabdaśabdaprayogeṇābhiyuktaprasiddhimūlakatvameva",
  "GSP28jsbh2-1u:887_1": "pūrvoktalakṣaṇasya pratīyata iti na vinigamanāviraha -------- iti dhyeyam /",
  "GSP28jsbh2-1u:888": "mantrātirikteti //",
  "GSP28jsbh2-1u:889": "vedasya brāhmaṇamantrayoḥ vedanāmadheyamiti dvirāśitvokteḥ mantrātiriktatvena lakṣaṇenārthavādānāṃ vidhīnāmupaniṣadāṃ ca dvitīyarāśyantarbhāvaḥ sūcitaḥ /",
  "GSP28jsbh2-1u:890": "atrāpi vṛttikāroktāni lakṣaṇāni bhāṣyādāveva dūṣitāni tatraiva draṣṭavyāni //",
  "GSP28jsbh2-1u:891": "iti navamaṃ brāhmaṇalakṣaṇādhikaraṇam //",
  "GSP28jsbh2-1u:892": "------------------ (B1) (10 adhikaraṇam /",
  "GSP28jsbh2-1u:893_0": ") (a.2 pā.1 adhi.10) ūhapravaranāmadheyānāṃ satyapi prayogakāle arthasmaraṇārthamuccāryatve",
  "GSP28jsbh2-1u:893_1": "mantrapadaikavākyatve ca svarūpeṇa vede 'paṭhitatvādabhiyuktaprasiddhyaviṣayatvena",
  "GSP28jsbh2-1u:893_2": "naiṣāṃ bhreṣe mantrabhreṣanimittaṃ prāyaścittam,",
  "GSP28jsbh2-1u:894": "apitu aṅgabhreṣanimittakameva // 10 //",
  "GSP28jsbh2-1u:896": "iti daśamaṃ ūhāmantratādhikaraṇam //",
  "GSP28jsbh2-1u:897": "(B2) (pūrvādhikaraṇenāpavādikasaṅgatiḥ ūhapravaranāmasvarūpanirūpaṇapūrvakatanmantratvapūrvapakṣaśca)",
  "GSP28jsbh2-1u:898_0": "pūrvaṃ vedasya dvairāśye ukte ūhāderapyanumānādigamyavedatvābhyupagamāt tatraca vidhiprayojanatvābhāvena",
  "GSP28jsbh2-1u:898_1": "brāhmaṇatvābhāvāt pariśeṣeṇāthavā prayogakāler'thaprakāśakatvarūpapūrvoktalakṣaṇabhrāntyā",
  "GSP28jsbh2-1u:898_2": "vā mantratve prāpte tadapavādaḥ kriyate /",
  "GSP28jsbh2-1u:899_0": "arthācca dvairāśyasya eṭhyamānavedaviṣayatvaṃ siddhaṃ bhavatītyevamāpavādakīṃ saṅgatiṃ",
  "GSP28jsbh2-1u:899_1": "spaṣṭatvādanabhidhāya viṣayapradarśanapūrvakaṃ pūrvapakṣaṃ saṃkṣepeṇa sūcayati ---------- ūheti //",
  "GSP28jsbh2-1u:900": "“prākṛtasthānapatitapadārthāntarakāryataḥ /",
  "GSP28jsbh2-1u:901": "ūhaḥ prayogo vikṛtau ūhyamānatayoditaḥ” ityagnyādipadasthāne vikṛtau sūryādipadaprayogo yo mantreṣu sa ūhaḥ /",
  "GSP28jsbh2-1u:902": "“ārṣeyaṃ vṛṇīta” ityādividhivaśātkāśyapavatsāranaidhruvetyādiśabdena ārṣeyaṃ kīrtyate,",
  "GSP28jsbh2-1u:903": "sa pravaraḥ /",
  "GSP28jsbh2-1u:904": "subrahmaṇyānigade yatra “devadattaśarmaṇaḥ putro yajata ityādinā yajamānapitrādivācakaśabdo yajamānasya nāma gṛhṇātī“ti vidhitaḥ prayujyate tannāma /",
  "GSP28jsbh2-1u:905": "mantrapadaikavākyatveceti //",
  "GSP28jsbh2-1u:906": "itarathā amantrakaikavākyatāpannānāṃ mantrāṇāmapi ślokaikavākyatāpannamantrākṣaravadamantratvāpattirityarthaḥ //",
  "GSP28jsbh2-1u:907": "(mantraikavākyatvasyārthaprakāśakatvasya vā mantratvāprayojakatvenohādyamantratvasiddhāntaḥ)",
  "GSP28jsbh2-1u:908": "siddhāntamāha ------------ svarūpeṇeti //",
  "GSP28jsbh2-1u:909": "svādhyāyādhyayanakāle teṣāmapaṭhitatvenābhiyuktaprasiddhyabhāva ityarthaḥ /",
  "GSP28jsbh2-1u:910": "ata eva teṣāṃ svarapūrvakaṃ pāṭhābhāve 'pi na doṣaḥ /",
  "GSP28jsbh2-1u:911": "naiṣāmiti //",
  "GSP28jsbh2-1u:912": "naca tadekavākyatāpannānāṃ amantratvāpattiḥ;",
  "GSP28jsbh2-1u:913": "ekapadalope 'pi sa eva mantra iti dṛḍhatarapratyabhijñānāt mantrāvināśapratīteḥ /",
  "GSP28jsbh2-1u:914": "ataeva yājyānte plutikaraṇe 'pi na mantratvahāniḥ /",
  "GSP28jsbh2-1u:915": "ślokādyekavākyatāpannamantrākṣareṣu tu prasidhyabhāvādeva na tat /",
  "GSP28jsbh2-1u:916": "evañca mantraikavākyatāyāmapi iṣetvetyatra chinadmītyadhyāhṛtasya mantratvābhāvena mantraikavākyatāyāḥ,",
  "GSP28jsbh2-1u:917_0": "arthaprakāśakatvasyāpi yathā prakṛtiprāptasya “upāvartadhva” miti mantrasya sthāne",
  "GSP28jsbh2-1u:917_1": "mahāvrate “rathaghoṣeṇa māhendrasya stotramupākarotī“ti vacanavihite rathaghoṣe 'pi",
  "GSP28jsbh2-1u:917_2": "sattvena vyabhicārānna tanmātreṇaiṣāṃ mantratvamityarthaḥ //",
  "GSP28jsbh2-1u:918": "(vidhivākyāmnāterāpadasya,",
  "GSP28jsbh2-1u:919": "āyurāśāste yajamāno 'sau ityatrāsāviti padasthānīyaviśeṣapadānāṃ ca mantratvanirāsaḥ /",
  "GSP28jsbh2-1u:920": "pūrvottarapakṣaprayojananirūpaṇaṃ ca)",
  "GSP28jsbh2-1u:921": "atraca vārtike --------- yat irāpadasyairaṃ kṛtvodgeyamiti vidhivākye taddhitāntargatatvenāmnātatvādastyeva mantratvamityuktam,",
  "GSP28jsbh2-1u:922_0": "tadgānārthaṃ brāhmaṇe samāmnātasyāpi mantraprasiddhyaviṣayatvena mantratvāyogāt kathañcit",
  "GSP28jsbh2-1u:922_1": "mantrakāṇḍe tadvidhipāṭhābhyupagame 'pyairapadasyaiva pāṭhenerāpadena tadasaṃbhavādatiśayārtham /",
  "GSP28jsbh2-1u:923_0": "yadapi “āśāste 'yaṃ yajamāno 'sāvi” tyādisarvanāmasaṃyukte mantre asāvityasya svādhyāyādikāle",
  "GSP28jsbh2-1u:923_1": "mantrarūpasyāpi karmakāle tatpadasthāne paṭhanīyasya devadattādipadasyāpi viśeṣāṇāmānantyādayugapatkālatvāccāmnātumaśakteḥ",
  "GSP28jsbh2-1u:923_2": "svarūpasya sarvanāmaprakāreṇāstyevāmnānamityaśūnyasthānatvāt mantrasya śakyameva nirūpaṇaṃ kartum /",
  "GSP28jsbh2-1u:924": "yadatra padaṃ nivekṣyate tadgānayaṃ mantra ityato mantratvamityuktam,",
  "GSP28jsbh2-1u:925_0": "tadapi teṣāṃ viśeṣapadānāṃ svarūpeṇa pāṭhābhāvāt tatprasiddhiviṣayatvānupapatteḥ",
  "GSP28jsbh2-1u:925_1": "sarvanāmapāṭhasyaca svādhyāyakāle pārāyaṇādau copatyuktatvenānarthakyasyāpyabhāvāditarathā",
  "GSP28jsbh2-1u:925_2": "subrahmaṇyānigade ārṣeyavaraṇe 'pi sāmānyātmanā āmnānasya viśeṣaparyavasānaṃ vinānupapatteḥ",
  "GSP28jsbh2-1u:925_3": "pravarādīnāmapi vidhivihitatvena mantratvāpatteranivāryatvādatiśayārthamevetyuktaṃ kaustubhe /",
  "GSP28jsbh2-1u:926": "ataeva ----- vārtike ------- sarvanāmasthāne prayujyamānapadānāmamantratvamāśaṅkya tathānāmeti kecidityaneneṣṭāpattiṃ kurvatāṃ matamapyuktam /",
  "GSP28jsbh2-1u:927": "ataśca naiṣāmiti ūhitapadaghaṭitasamastamantrabhreṣe mantrabhreṣaprāyaścittasya pakṣadvaye sāmye 'pi ūhitapadamātrabhreṣe mantrapadabhreṣanimittaṃ prāyaścittaṃ pūrvapakṣe /",
  "GSP28jsbh2-1u:928": "siddhāntetu tasya mantrāntargatatve 'pi mantrapadatvābhāvānna tat,",
  "GSP28jsbh2-1u:929": "apitu jñātājñātāṅgabhreṣanimittaṃ prāyaścittamityarthaḥ //",
  "GSP28jsbh2-1u:930": "iti daśamamūhāmantratādhikaraṇam //",
  "GSP28jsbh2-1u:931": "------------------ (B1) (11 adhikaraṇam /",
  "GSP28jsbh2-1u:932": ") (a.2 pā.1 adhi.11) teṣām //",
  "GSP28jsbh2-1u:933": "mantratvādau vyāpakadharme nirūpite tatprasaṅgādeva tadavāntaradharmo ṛktvādiḥ,",
  "GSP28jsbh2-1u:934": "“ṛcaḥ sāmāni yajūṃṣī“ti vedaprayuktaṛgādipadārthaparijñānārthaṃ nirūpyate /",
  "GSP28jsbh2-1u:935": "pādavyavasthāvanmantratvaṃ ṛktvam // 11 //",
  "GSP28jsbh2-1u:937": "iti ekādaśaṃ ṛglakṣaṇādhikaraṇam //",
  "GSP28jsbh2-1u:938": "(B2) (prāyapāṭhārthavṛttavaśādikṛtapādavyavasthāvanmantratvaṃ,",
  "GSP28jsbh2-1u:939": "ṛktvamiti,",
  "GSP28jsbh2-1u:940": "ṛglakṣaṇanirūpaṇam)",
  "GSP28jsbh2-1u:941": "yadyapi arthavaśeneti hetūpādānasahitaṃ lakṣaṇamuktam,",
  "GSP28jsbh2-1u:942": "tathāpi tatpraveśamantareṇāpi nirdeṣatayā lakṣaṇopapattimabhipretya ṛglakṣaṇamāha ----------- pādavyavasthāvaditi //",
  "GSP28jsbh2-1u:943": "sūtragatatacchabdaparāmṛṣṭamantratvoktyā ślokādāvativyāptinirāsaḥ sūcitaḥ /",
  "GSP28jsbh2-1u:944": "sāca pādavyavasthā “agnimīle purohitami“tyatra ṛgarthāparyavasāne 'pyavāntaravākyārthamādāyārthavaśādbhavati /",
  "GSP28jsbh2-1u:945": "evamaparayorapi pādayorīle ityākhyātapadānuṣaṅgeṇārthavattvamiti sūtre upāttamapyarthavaśeneti padaṃ hetvantarāṇāṃ vṛttādīnāmapyupalakṣaṇam /",
  "GSP28jsbh2-1u:946": "taduktaṃ prātiśākhye -------- “prāyor'tho vṛttamityete pādajñānasya hetavaḥ” iti /",
  "GSP28jsbh2-1u:947": "asyārthastadbhāṣye prāyaḥ prāyapāṭhaḥ,",
  "GSP28jsbh2-1u:948": "vṛttaṃ tu “varṣiṣṭhāṇiṣṭhayoreṣāṃ laghūpottamamakṣaram /",
  "GSP28jsbh2-1u:949": "gurustvitarayo ṛkṣu tadvṛttaṃ chandasāṃ viduḥ” iti prātiśākhye uktam /",
  "GSP28jsbh2-1u:950": "eṣāṃ padānāṃ varṣiṣṭhāṇiṣṭhayordvādaśāṣṭākṣarapādayorupottamamakṣaraṃ laghu bhavati /",
  "GSP28jsbh2-1u:951": "yathā “pradevamacchā madhumanta indavaḥ” iti dvādaśākṣare pāde dakāra upottamo laghurbhavati tadantyākṣarāntaḥ pādo jñātavyaḥ /",
  "GSP28jsbh2-1u:952": "yathā “agnimīla” ityatra hikāra upottamo laghurbhavati tadantyākṣarāntaḥ pādo bhavati /",
  "GSP28jsbh2-1u:953": "itarayoḥ daśaikādaśākṣarayostu upottamaṃ gururbhavati tadantyākṣara eva pādaḥ /",
  "GSP28jsbh2-1u:954": "yathā “śrudhī havaṃ vipipānasyādre” riti daśākṣare pāde syā iti gururbhavati /",
  "GSP28jsbh2-1u:955": "yathāvā “pibā somamabhiyamugratarda” ityekādaśākṣare pāder da iti saṃyuktākṣare vidyamāne pūrvasya gurutvāt takāro gururbhavati /",
  "GSP28jsbh2-1u:956": "tadantyākṣarāntau tau pādau jñeyāvityarthaḥ /",
  "GSP28jsbh2-1u:957": "prāyapāṭhodāharaṇaṃ tu “gornaparvaviradātiraśce“ti traiṣṭubhe pāde ekādaśākṣaratvamapekṣitam /",
  "GSP28jsbh2-1u:958": "vartatetu daśākṣaratvaṃ tatra traiṣṭubhe asmin sūkte pūrvottarapadānāṃ ekādaśākṣaratvamasti /",
  "GSP28jsbh2-1u:959": "tatprāyapāṭha eva hetuḥ /",
  "GSP28jsbh2-1u:960": "arthodāharaṇaṃ tu uktameva /",
  "GSP28jsbh2-1u:961": "anyadapi ghṛṇāno 'dbhirdevatānityantaḥ pādor'thavaśāt /",
  "GSP28jsbh2-1u:962": "“tamustrāmindraṃ na rejamānami“ti traiṣṭubhe pāde ekenākṣareṇa nyūne 'pyalpavaiṣamyeṇa tatraiva namityatra pādāntatvam /",
  "GSP28jsbh2-1u:963": "“evādevāṃindro vivye nṝnpraścyautnena maghavā satyarādhāḥ /",
  "GSP28jsbh2-1u:964": "viśvettāte harivaḥ śacīvobhiturāsaḥ svayaśo gṛṇantī” tyasyāmṛci uttarārdharce daśākṣarau dvau pādau /",
  "GSP28jsbh2-1u:965": "pūrvārdharce tu arthavaśena nṝnityantaṃ pādānto bhavati /",
  "GSP28jsbh2-1u:966_0": "vṛttavaśādante nṝnityasyopottamasya gurutvāt tatra vṛttāpekṣayār'thasya balavattvāt",
  "GSP28jsbh2-1u:966_1": "nṝnityante pāde prāpte nṝuttarārdharcagatadaśākṣarapādadvayaprāyapāṭhenārthāpekṣayāpi",
  "GSP28jsbh2-1u:966_2": "balīyasā pretyantapādovasīyate /",
  "GSP28jsbh2-1u:967": "taduktaṃ prātiśākhye ------ 'tadviśeṣasannipātetu pūrvaṃ pūrvaṃ paraṃ param,",
  "GSP28jsbh2-1u:968": "iti prāyor'thavṛttānāṃ samavāye pūrvaṃ pūrvaṃ prabalaṃ uttaramuttaraṃ durbalamityarthaḥ /",
  "GSP28jsbh2-1u:969": "etena ----- “agniḥ pūrvebhirṛṣibhiri” tyatra kriyāpadānupādānādaparyavasitārthe vṛttavaśena vyavasthetyuktaṃ yadvārtike tadapi --------- vyākhyātam;",
  "GSP28jsbh2-1u:970": "yattu ------- nyāyasudhākārādīnāṃ laghugurvakṣarasāmyādvṛttavaśeneti vārtikagatavṛttapadavyākhyānam,",
  "GSP28jsbh2-1u:971": "tadayuktam,",
  "GSP28jsbh2-1u:972": "vārtikagatavṛttapadasya pūrvadarśitaprātiśākhyoktavṛttārthatvenāpyupapatteḥ /",
  "GSP28jsbh2-1u:973": "laghugurvakṣarasamākhyavṛttaparatayā vyākhyānasya niṣpramāṇatvāt /",
  "GSP28jsbh2-1u:974": "ata eva vṛttāpekṣayā balavatārthavaśeneḍya ityantasya pādāntatve prāpte agnimīla ityādyaṣṭākṣaraprāyapāṭhenārthāpekṣayā balīyasaiva pādavyavasthā yuktā /",
  "GSP28jsbh2-1u:975": "vārtike vṛttopanyāso nar iḍya ityantasya pādāntavyāvṛttyartho 'pi tu ṛṣibhirityantasya pādāntatvaṃ nārthavaśena bhavati kena tarhītyapekṣāyāṃ tadupapādanamātrārtha eva /",
  "GSP28jsbh2-1u:976": "evaṃ sthite agnimīla ityādau vṛttārthākṣarasaṅkhyāniyamachandolakṣaṇānāṃ pādavyavasthāhetūnāṃ samuccaye 'pi na kṣatiriti jñeyam /",
  "GSP28jsbh2-1u:977": "idañca mūlānapekṣitamapi kaustubhadarśitodāharaṇaśodhanikārthaṃ prasaṅgādatropapāditam // //",
  "GSP28jsbh2-1u:978": "ityekādaśaṃ ṛglakṣaṇādhikaraṇam //",
  "GSP28jsbh2-1u:979": "----------------- (B1) (12 adhikaraṇam / ) (a.2 pā.1 adhi.12)",
  "GSP28jsbh2-1u:980": "gītiṣu sa mākhyā / Jaim_2,1.36 /",
  "GSP28jsbh2-1u:981": "mantratvasamānādhikaraṇagītatvaṃ sāmatvam // 12 //",
  "GSP28jsbh2-1u:982": "iti dvādaśaṃ sāmalakṣaṇādhikaraṇam //",
  "GSP28jsbh2-1u:983": "(B2) (sāmalakṣaṇam sāmaśabdasya gītiparatvam,",
  "GSP28jsbh2-1u:984": "sāptamikādhikaraṇasyaitadākṛtyadhikaraṇābhyāmapaunaruktyamityādīnāṃ nirūpaṇam)",
  "GSP28jsbh2-1u:985": "atrāpi sūtre teṣāmiti padānuvṛttyā mantragatatvasya lābhenābhiyuktaprasiddhimūlopapattikaṃ sāmalakṣaṇamāha ------ mantratveti //",
  "GSP28jsbh2-1u:986": "tena na laukikagītāvativyāptiḥ /",
  "GSP28jsbh2-1u:987": "yadyapi gītiviśiṣṭāyāmṛci abhiyuktānāṃ prayogaḥ;",
  "GSP28jsbh2-1u:988": "tathāpi “ekakhaṇḍena śabdena viśiṣṭo yatra gamyate /",
  "GSP28jsbh2-1u:989_0": "viśeṣaṇasya vācyatvaṃ tatra sarvatra jāyata” iti vārtikoktena nāgṛhītaviśeṣaṇanyāyena",
  "GSP28jsbh2-1u:989_1": "ṛcāṃ vyakteriva lakṣaṇādināpi bhānopapatterviśeṣaṇībhūtagītivācitvasyaiva lāghavena",
  "GSP28jsbh2-1u:989_2": "saptame sādhanīyasyānāgatāvekṣaṇanyāyena sūtrakṛtehopādānaṃ kṛtam /",
  "GSP28jsbh2-1u:990": "ataeva na tena paunaruktyam /",
  "GSP28jsbh2-1u:991": "nahyatragītimātravācitvasādhanasya prayojanamasti;",
  "GSP28jsbh2-1u:992": "gītiviśiṣṭaṛgvācitvenāpi ṛgādibhyo bhedasiddheḥ,",
  "GSP28jsbh2-1u:993_0": "saptame tu “kavatīṣu rathantaraṃ gāyatī“tyanena “kayānaścitre” tyasyāmṛci vihite",
  "GSP28jsbh2-1u:993_1": "rathantare rathantaraśabdasya ṛkparyantavācitve ṛco ṛgadhikaraṇatvāsaṃbhavāt kavatīśabde",
  "GSP28jsbh2-1u:993_2": "kāryalakṣaṇāpattibhiyā gītimātravācitvasādhanamabhīvatyāmutpannarathantaragīteratideśasidhyathramupayuktamiti",
  "GSP28jsbh2-1u:993_3": "tatratyasyaiva siddhavatkāreṇehoktatvāt sāptamikādhikaraṇasyāpyākṛtyādhikaraṇaprayojanakathanārthatvāt",
  "GSP28jsbh2-1u:993_4": "nākṛtyadhikaraṇena paunaruktyamapīti dhyeyam //",
  "GSP28jsbh2-1u:994": "yadyapi rathantarādiśabdānāṃ gītavācitvaṃ sādhitam na sāmaśabdasya;",
  "GSP28jsbh2-1u:995_0": "tathāpi viśeṣavācakapadānāṃ gītivācitve sādhite teṣāṃ rathantaraṃ sāmetyādau sāmānyavācisāmapadasāmānādhikaraṇyaṃ",
  "GSP28jsbh2-1u:995_1": "sāmaśabdasya gītisāmānyavācitvenaiva saṃbhavatītyabhipretya saptamasiddhatvoktyavirodhaḥ //",
  "GSP28jsbh2-1u:996": "iti dvādaśaṃ sāmalakṣaṇādhikaraṇam //",
  "GSP28jsbh2-1u:997": "---------------- (B1) (13 adhikaraṇam /",
  "GSP28jsbh2-1u:998": ") (a.2 pā.1 adhi.13) roṣe yajuḥśabdaḥ ṛksāmabhinnamantratvaṃ yajuṣṭvam,",
  "GSP28jsbh2-1u:999": "stobhākṣareṣvapi tattvānnātivyāptiḥ // 13 //",
  "GSP28jsbh2-1u:1001": "iti trayodaśaṃ yajurmantralakṣaṇādhikaraṇam //",
  "GSP28jsbh2-1u:1002": "(B2) (yajurmantralakṣaṇam)",
  "GSP28jsbh2-1u:1003": "mantratvapadopādānena brāhmaṇaṃ vyāvartayan yajurlakṣaṇamāha --------- ṛksāmeti //",
  "GSP28jsbh2-1u:1004": "prācāmukte lakṣaṇe stobhākṣareṣvativyāptiṃ prasaktāmiṣṭāpattyā pariharati ---------- stobheti //",
  "GSP28jsbh2-1u:1005": "praśliṣṭapaṭhitatvasya mūlagrantheṣu niveśitasyāpi vyavartyābhāvena pādabandhābhāvavatvādakṣaraghaṭitatvarūpasvarūpakīrtanamātrārthatvābhi prāyeṇānupanyāsaḥ //",
  "GSP28jsbh2-1u:1006": "iti trayodaśaṃ yajurmantralakṣaṇādhikaraṇam //",
  "GSP28jsbh2-1u:1007": "------------------ (B1) (14 adhikaraṇam /",
  "GSP28jsbh2-1u:1008_0": ") (a.2 pā.1 adhi.14) nigadovāya turthaḥ syāddharma viśeṣāt nigadasaṃjñakānāṃ mantrāṇāṃ",
  "GSP28jsbh2-1u:1008_1": "saṃjñābhedādupāṃśu yajuṣā uccairnigadeneti vipratiṣiddhadharmabhedācca bhedo yajurbhya",
  "GSP28jsbh2-1u:1008_2": "iti prapte --------- “ṛcaḥ sāmāni yajūṃṣī“ti vede trayāṇāmeva mantrabhedānāṃ saṃkīrtanāt",
  "GSP28jsbh2-1u:1008_3": "“mantra eva khalvayaṃ nigadabhūto bhavati tasmādyajuri“ti ca liṅgānnigadānāṃ yajuṣṭvameva,",
  "GSP28jsbh2-1u:1009": "saṃjñā tu brāhmaṇaparivrājakanyāyenābhede 'pyupapannā /",
  "GSP28jsbh2-1u:1010": "nigadatvaṃ ca yajuṣṭvāvāntaradharmo natu nitarāṃ upāṃśusvarātiriktasvareṇa gadyamānatvam;",
  "GSP28jsbh2-1u:1011": "“namaḥ pravaktre” ityādinigadeṣu upāṃśupaṭhyamāneṣvavyāpteḥ /",
  "GSP28jsbh2-1u:1012": "naca dharmabhedādbhedaḥ;",
  "GSP28jsbh2-1u:1013": "viśeṣavihitenoccaiṣṭvena sāmānyavihitasyopāṃśutvasyānyaparatvāvasāyāt,",
  "GSP28jsbh2-1u:1014": "upāṃśu yajuṣetyasya vedopakramānurodhena yajurvedavihitakarmamātre upāṃśutvavidhāyakatvasya vakṣyamāṇatvena bhavanmate 'pi saṃkocasyāvaśyakatvācca /",
  "GSP28jsbh2-1u:1015": "nacaivamupakramavaśena yajuḥpade vedalakṣaṇāvannigadapade 'pi yajurvedalakṣaṇāpatterekasminkarmaṇi dharmadvayavikalpāpattiḥ,",
  "GSP28jsbh2-1u:1016": "“vāyoryajurveda” ityupakramasya yajuḥ pada eva lakṣaṇātātparyagrāhakatvāt,",
  "GSP28jsbh2-1u:1017": "anyathā vāyornigadaveda ityapi kiṃ nāvakṣyat /",
  "GSP28jsbh2-1u:1018": "ataścoccairnigadeneti svatantra eva nirarthavādako 'yamuccaiṣṭvaniyamavidhirviśeṣavihitātiriktanigadoddeśena /",
  "GSP28jsbh2-1u:1019": "teṣu hi parapratyāyanarūpakāryavaśenopāṃśutvanivṛttāvapi mandrādyanekasvaraprāptau uccaiṣṭvaniyamo nānupapannaḥ /",
  "GSP28jsbh2-1u:1020": "ato nigadabhreṣe yajurbhreṣaprāyaścittam,",
  "GSP28jsbh2-1u:1021": "āśvinādau pāriplavaśaṃsanaṃ vā // 13 //",
  "GSP28jsbh2-1u:1023": "iti caturdaśaṃ nigadayajuṣṭvādhikaraṇam //",
  "GSP28jsbh2-1u:1024": "(B2) (pūrvādhikaraṇenākṣepasaṅgatiḥ saṃjñābedānnigadānāṃ yajurbhedapūrvapakṣaśca)",
  "GSP28jsbh2-1u:1025": "śeṣe yajuḥ śabdāḥ / Jaim_2,1.37 /",
  "GSP28jsbh2-1u:1026": "iti pūrvasūtreṇa ṛksāmabhinnatayā yajurbhedakathanena yanmantratraividhyamuktaṃ tadākṣepeṇeha pūrvapakṣakaraṇādākṣepasaṅgatiṃ spaṣṭatvādanabhidhāya pūrvapakṣamevāha",
  "GSP28jsbh2-1u:1027": "-------- nigadasaṃjñakānāmiti //",
  "GSP28jsbh2-1u:1028": "te ca prāyaḥ parasaṃbodhanārthā “agnīdagnīnvihare” tyādayaḥ,",
  "GSP28jsbh2-1u:1029": "nigado vā caturthaṃ syād dharmaviśeṣāt / Jaim_2,1.38 /",
  "GSP28jsbh2-1u:1030": "iti pūrvapakṣasūtre dharmaviśeṣāditi padena uccaiṣṭvādidharmānyatvasya pūrvapakṣa hetutayā prāthamyokteḥ",
  "GSP28jsbh2-1u:1031": "vyapadeśāc ca / Jaim_2,1.39 /",
  "GSP28jsbh2-1u:1032_0": "iti dvitīyasūtreṇa saṃjñābhedasya taddhetutāyā uttaratra sūcane 'pi “vedo vā prāyadarśanādi“ti",
  "GSP28jsbh2-1u:1032_1": "tārtīyavākyādhikaraṇe upāṃśutvādīnāṃ tattanmantradharmatvanirāsena tattadvedavihitakarmadharmatvasya",
  "GSP28jsbh2-1u:1032_2": "vakṣyamāṇatvena tadviruddhasya mantradharmānyatvahetostadadhikaraṇapūrvapakṣasthatayoktasyābhyuccayahetutvapratītermukhyatvamuttarahetoreveti",
  "GSP28jsbh2-1u:1032_3": "sūcayituṃ sautrakramaṃ vihāya dvitīyameva hetumādito mukhyatvāddarśayati ------------- saṃjñābhedāditi //",
  "GSP28jsbh2-1u:1033": "ime nigadā imāni yajūṃṣītyevaṃ bhinnasaṃjñābhirvyavahārāt jyotirādivat bheda ityarthaḥ /",
  "GSP28jsbh2-1u:1034": "vipratiṣiddheti //",
  "GSP28jsbh2-1u:1035": "(uccairnigadenetyasya sāmānyaśāstrabādhakatvena parapratyāyanarūpakāryārthatayāprāptoccaistvānuvādatvena vopapattinirāsena pūrvapakṣasamarthanam //)//",
  "GSP28jsbh2-1u:1036_0": "nigadānāṃ yajuṣṭve upāṃśutvaprāptyoścaiṣṭvavidhānānupapatterviśeṣavihitena bādhasaṃbhave",
  "GSP28jsbh2-1u:1036_1": "'pi svaviṣayavṛttibhedakalpanayā bādhenopapattau sāmānyavākyasya saṃkocalakṣaṇabādhābhyupagamasyāyuktatvāt",
  "GSP28jsbh2-1u:1036_2": "svarūpata eva bhedakalpanā yuktā /",
  "GSP28jsbh2-1u:1037": "naca --------- parapratyāyanarūpakāryānurodhenaivopāṃśutvavidheḥ saṃkocāduccairnigadenetyasyānuvādatopapatterna tadbhedabādhakateti --------- vācyam;",
  "GSP28jsbh2-1u:1038": "mantrapramāṇakaparapratyāyanarūpakāryānurodhena vākyasyāpi brāhmaṇagatasya saṃkocāyogāt,",
  "GSP28jsbh2-1u:1039": "“namaḥ pravaktre” “deveddho manviddha” ityādīnāṃ parapratyāyanārthasyāpyabhāvācca /",
  "GSP28jsbh2-1u:1040": "ata uccairityasya vidhitvāvaśyakatvāt bhedabodhanādapi tadvidhyupapatternopāṃśutvavākyasya saṃkoco yukta ityarthaḥ //",
  "GSP28jsbh2-1u:1041": "(brāhmaṇaparivrājakanyāyena saṃjñābhedasya bhedāsādhakatvena nigadayajuṣṭvasiddhāntanam)",
  "GSP28jsbh2-1u:1042": "mantra eveti //",
  "GSP28jsbh2-1u:1043": "“tadāhuḥ ------- ṛksubrahmaṇyā yajūṃṣi sāmaveti praśnottarabhūte mantra eva khalvayaṃ nigadabhūto bhavati /",
  "GSP28jsbh2-1u:1044_0": "tasmādyajuri“ti vede nigadaśabdasāmānyena hetunā subrahmaṇyānigade ṛksāmabhinnamantratvarūpayajuṣṭvasādhanāt",
  "GSP28jsbh2-1u:1044_1": "tadvyatiriktānigadeṣvapi yajuṣṭvāparityāgena mantratvasya pratīteryajuṣṭvamevetyarthaḥ /",
  "GSP28jsbh2-1u:1045": "yastu saṃjñābheda uktaḥ,",
  "GSP28jsbh2-1u:1046": "sa brāhmaṇye satyapi parivrājakavyapadeśāntaravat yajuṣṭve satyapi nitarāṃ gadyamānatvarūpaguṇayogenāpyupapanna iti naikāntato bhedasādhaka ityāha --------- saṃjñātviti //",
  "GSP28jsbh2-1u:1047": "(nigadaśabde prācīnopapāditayaugikatvanirāsena rūḍhisamarthanam)",
  "GSP28jsbh2-1u:1048_0": "prācīnaiḥ gadaterapādabaddhapadasamūhavācitvāt prakarṣavāciniśabdopasṛṣṭasyoccairavicchinnoccāryamāṇāpādabaddha",
  "GSP28jsbh2-1u:1048_1": "padasamūhavācitāvasāyātparapratyāyanakāryavaśena nitarāṃ gadyante ityavayavayogārthamādāya saṃjñopapāditā,",
  "GSP28jsbh2-1u:1049": "tāṃ dūṣayan aśvakarṇādisaṃjñāvat rūḍhyaṅgīkāreṇa nigadeti saṃjñāmupapādayati -------- nigadatvaṃ ceti //",
  "GSP28jsbh2-1u:1050": "evañca vyāpyavyāpakabhāvenaikasminnubhayasaṃjñopapattiruccaiṣṭvavidhitaḥ prāk nigadapadaśakyatāvacchedakaprasiddhiśca sūpapādetyarthaḥ //",
  "GSP28jsbh2-1u:1051": "(upāṃśu yajuṣeti vidhisaṅkocabhiyā yajuṣo nigadabhedaśaṅkānirāsaḥ)",
  "GSP28jsbh2-1u:1052": "yena hyupāṃśutvavidheḥ saṃkocarūpabādhāpattyā yajurapekṣayā bheda ucyate,",
  "GSP28jsbh2-1u:1053_0": "tasyāpi mate upāṃśutvādīnāṃ kevalayajurdharmatvanirāsena yajurvedavihitakarmāṅgamantramātradharmatvasyaiva",
  "GSP28jsbh2-1u:1053_1": "pūrvoktarītyā svīkāryatvāt nigadānāmapi tatkarmāṅgamantratvena prāptopāṃśutvabādhakatvamuccairnigadenetyetadvidherbhede",
  "GSP28jsbh2-1u:1053_2": "'pi svīkāryameveti na tadbhiyā bhedakalpanaṃ yuktam,",
  "GSP28jsbh2-1u:1054": "apitu sāmānyaviśeṣabhāvena bādhyabādhakataivetyāha ---------- upāṃśu yajuṣeti //",
  "GSP28jsbh2-1u:1055": "(nigadopāṃśutvasya vākyasiddhasyāpi laiṅgikenoccaiṣṭvena bādhanirūpaṇam)",
  "GSP28jsbh2-1u:1056": "vastutastu ---------- parapratyāyanarūpakāryavaśālliṅgenaiva upāṃśutvasya bādhāt noccaiṣṭvavidheḥ tadbādhakatāprasaktiḥ,",
  "GSP28jsbh2-1u:1057": "yadyapi liṅgāvagataparapratyāyanārthatvasya brāhmaṇavākyāvagatopāṃśutvena bādho 'pi śaṅkyeta;",
  "GSP28jsbh2-1u:1058": "tathāpi laiṅgikasyāpi parapratyāyanārthasya pradhānatvenāṅgabhūtopāṃśutvena bādhasya pramāṇabalābalāpekṣayā prameyabalābalasya jyāyastvanyāyenāsaṃbhavānna doṣaḥ //",
  "GSP28jsbh2-1u:1059": "kiñca. etādṛśaviṣaye upāṃśutvavidhernaiva pravṛttiḥ /",
  "GSP28jsbh2-1u:1060": "yatrāniyataḥ svaraḥ prāptastadviṣaye upāṃśutvaniyamakaraṇe 'pi nigade kāryavaśenoccaiṣṭvasyaiva niyataprāptatayāniyataprāptiviṣayatvābhāvādityādi kaustubhe draṣṭavyam //",
  "GSP28jsbh2-1u:1061": "(uccairnigadenetyasya kāryaprāptoccaiṣṭvānuvādenopāṃśuyajuṣetyetadarthavādatvamiti prācīnamatanirāsena vidhitvāṅgīkāratatprayojanapūrvottarakalpaprayojanānāṃ nirūpaṇam)",
  "GSP28jsbh2-1u:1062_0": "yattu -------- prācīnaiḥ kāryavaśenaivoccaiṣṭvasya prāptatvāduccairnigadenetyasyānuvādatvenopāṃśu",
  "GSP28jsbh2-1u:1062_1": "yajuṣeti vidhistutyarthatvaṃ yajūrūpanigadeṣu kāryavaśāduccaiṣṭve 'pi yajuḥsāmānye",
  "GSP28jsbh2-1u:1062_2": "upāṃśutvamevocitamityevaṃvidhayoktam,",
  "GSP28jsbh2-1u:1063": "tadvidhitvasyāvaśyakatayā dūṣayati-------- ataśceti //",
  "GSP28jsbh2-1u:1064": "“namaḥ pravaktre” ityādeḥ niyamavidhyaviṣayatvaṃ sūcayituṃ ---- viśeṣavihitātiriktetyuktam /",
  "GSP28jsbh2-1u:1065": "tasya viśeṣavihitasvarātiriktetyarthaḥ /",
  "GSP28jsbh2-1u:1066": "mandrādyaneketi //",
  "GSP28jsbh2-1u:1067": "parapratyāyanakāryarahitanigadeṣu upāṃśutvasyāpi pakṣe prāptyā nityavadanuvādānupapattervyāvartanīyopāṃśutvasyādipadena grahaṇam /",
  "GSP28jsbh2-1u:1068": "āśvinādāviti //",
  "GSP28jsbh2-1u:1069": "“sarvā ṛcaḥ sarvāṇi yajūṃṣi sarvāṇi sāmāni vācastome pāriplavaṃ śaṃsatī“ti vidhinā āśvinādiśastre vācastomayāge yajurantargatyā pāriplavaśaṃsanaṃ siddhānte bhavati,",
  "GSP28jsbh2-1u:1070": "pūrvapakṣe tadanantargatestadabhāva iti prayojanamityarthaḥ //",
  "GSP28jsbh2-1u:1071": "iti caturdaśaṃ nigadayajuṣṭvādhikaraṇam //",
  "GSP28jsbh2-1u:1072": "---------------- (B1) (15 adhikaraṇam /",
  "GSP28jsbh2-1u:1073": ") (a.2 pā.1 adhi.15) yajuṣṭvaṃ yāvatsu padeṣu vākyatvaṃ paryāptaṃ tāvatsu paryāptaṃ natu vākyasamūhe;",
  "GSP28jsbh2-1u:1074": "tasya viniyogānarhatvāt /",
  "GSP28jsbh2-1u:1075": "vākyatvaṃ ca yāvatsvarthaikatvaṃ vibhajyamānasākāṅkṣatvaṃ ca tāvatsu /",
  "GSP28jsbh2-1u:1076": "arthaikatvaṃ ca bhinnapratītiviṣayānekamukhyaviśeṣyarāhityam;",
  "GSP28jsbh2-1u:1077": "anyasya durvacatvāt /",
  "GSP28jsbh2-1u:1078": "asti ca gāmānayetyādau mukhyaviśeṣyabhūtāyā bhāvanāyā ekatvāttat /",
  "GSP28jsbh2-1u:1079_0": "daśapūrṇamāsāmanahomādivākyeṣu ca bhāvanānāmanekāsāmapi bhinnapratītiviṣayatvābhāvāt",
  "GSP28jsbh2-1u:1079_1": "vrīhiyavavākyayoḥ “bhago vāṃ vibhajatvi” tyādau ca satyapi bhinnapratītiviṣayatve",
  "GSP28jsbh2-1u:1079_2": "mukhyaviśeṣyāyā bhāvanāyā ekatvādarthaikatvam /",
  "GSP28jsbh2-1u:1080": "atastatraikavākyatvavyāvṛttyarthaṃ dvitīyaṃ anvīyamānayoḥ padārthayorananvaye anivṛttākāṅkṣatvarūpaṃ viśeṣaṇam /",
  "GSP28jsbh2-1u:1081": "“syonaṃ te sadanaṃ kṛṇomi tasmin sīde” tyatrānanvaye sākāṅkṣatve 'pi bhinnavākyatvādādyaṃ viśeṣaṇam // 1.5 //",
  "GSP28jsbh2-1u:1083": "iti pañcadaśamekavākyatādhikaraṇam //",
  "GSP28jsbh2-1u:1084": "(B2) (ṛksāmayoḥ parasparabhedasyādhyāpakaparaṃparayā sujñātatvena tamupekṣya praśliṣṭapaṭhitayajurmantraparimāṇanirūpaṇārthametadadhikaraṇamityāśaṅkānirāsapūrvakamupapādanam)",
  "GSP28jsbh2-1u:1085_0": "mantraprastāvāt ṛksāmayajūrūpāvāntarabhede nirūpite ṛgādīnāṃ “ṛcaḥ sāmāni yajūṃṣi”",
  "GSP28jsbh2-1u:1085_1": "ityevaṃ śrutau bahutvenoktānāṃ bhedapratītestatprasaṅgānnirūpaṇīye parasparabhede",
  "GSP28jsbh2-1u:1085_2": "ṛksāmayoratraitāvatī ṛk atraitāvatsāmetyevamupadeśakādhyetṛvākyādbhedasya sujñānatvāttadbhedanirūpaṇamupekṣya",
  "GSP28jsbh2-1u:1085_3": "yajuṣāṃ praśliṣṭapaṭhitatvena tasya durjñeyatayā bhedajñāpakamavaśyavaktavyamatrocyate /",
  "GSP28jsbh2-1u:1086": "yadyapi “iṣetveti śākhāmācchinattyūrjetvetyunmārṣṭi” ityevaṃ bhinnabhinnapratīkaviniyogāt 'uttarādiḥ pūrvāntalakṣaṇami'ti vacanācca yajurbhedopi sujñātaḥ,",
  "GSP28jsbh2-1u:1087_0": "tathāpi brāhmaṇa evaṃrūpeṇa sarveṣāṃ viniyogānāmnānāt sautraviniyogasya bhedapratītimūlatayā",
  "GSP28jsbh2-1u:1087_1": "tannairapekṣyeṇa lakṣaṇatvāyogāt tathottarādirityasya ca vedatvābhāvena svātantryeṇa",
  "GSP28jsbh2-1u:1087_2": "prāmāṇyāsaṃbhavāt sūtrakṛdvacanasya caikārthyanibandhanapadasamūhasyaikavākyetiti",
  "GSP28jsbh2-1u:1087_3": "nyāyamūlatvādāvaśyakaṃ nyāyasvarūpakathanamityabhipretyāha ------- yajuṣṭvamiti //",
  "GSP28jsbh2-1u:1088": "(yāvatsu padeṣu vākyatvaṃ tāvatsu yajuṣṭvamiti siddhāntopayogitayaikavākyatvanirvacanam) tasyeti //",
  "GSP28jsbh2-1u:1089": "vākyasamūhasya /",
  "GSP28jsbh2-1u:1090": "ekārthaprakāśakatvābhāveneti viniyogānarhatvāt ityasmāt pūrvaṃ śeṣaḥ /",
  "GSP28jsbh2-1u:1091_0": "tathāca yajerusipratyaye kṛte yajuśśabdavyutpatteḥ tasya cauṇādikatvena bāhulakatvāt",
  "GSP28jsbh2-1u:1091_1": "prayogānusāreṇa karaṇavācinā yajuśśabdena yogena rūḍhyā vā yāgasādhanamantraviśeṣapratītestasya",
  "GSP28jsbh2-1u:1091_2": "caikasmin vākya eva viniyogārhatvena saṃbhavādyajurbhedasidhyarthaṃ sūtre vākyatvaparyāptikathanamityabhipretyāha----------",
  "GSP28jsbh2-1u:1091_3": "vākyatvañceti ---------- tāvatsviti //",
  "GSP28jsbh2-1u:1092": "tataścaitādṛśaṃ vākyatvaṃ yatra nāsti,",
  "GSP28jsbh2-1u:1093": "tatpūrvasmādvākyāntaraṃ tadvākyarūpaṃ yajuḥ pūrvasmāt bhinnaṃ jñeyamityarthaḥ //",
  "GSP28jsbh2-1u:1094": "(arthaikatvasyānyathā durvacatvam,",
  "GSP28jsbh2-1u:1095": "bhinnapratītyādinirvacanasādhutvaṃ ca)",
  "GSP28jsbh2-1u:1096": "nanu kimidamarthaikatvam?",
  "GSP28jsbh2-1u:1097": "na tāvat padārthaikatvam;",
  "GSP28jsbh2-1u:1098": "teṣāṃ vākye 'nekatvāt tasya saṃsargarūpatvena pratipadārthadvandvaṃ bhedāt /",
  "GSP28jsbh2-1u:1099": "nāpi prayojanaikatvam;",
  "GSP28jsbh2-1u:1100": "tadyadi śeṣirūpaprayojanaikatvaṃ,",
  "GSP28jsbh2-1u:1101": "tadā “sauryaṃ carumi” tyādau dravyadevate prati yāgastaṃ pratica phalamityanekatvādarthaikatvānāpattiḥ /",
  "GSP28jsbh2-1u:1102": "“sarvebhya” ityādāvapyanekatvāttadāpattiḥ /",
  "GSP28jsbh2-1u:1103": "nāpi mukhyaviśeṣyarūpaprayojanaikatvaṃ tat;",
  "GSP28jsbh2-1u:1104": "“darśapūrṇamāsābhyāṃ svargakāmo yajete” tyādāvanekāgneyādibhāvanānāṃ mukhyaviśeṣyāṇāṃ bhinnatvāttadāpatteḥ /",
  "GSP28jsbh2-1u:1105": "nāpi mukhyaviśeṣyapratipādakaśabdaikatvam;",
  "GSP28jsbh2-1u:1106": "vrīhiyavavākyayoḥ “bhago vāṃ vibhajatvi” tyādau ca tatpratipādakaśabdabhedādevārthaikatvānāpattervibhajyamānasākāṅkṣatvavi śeṣaṇopādānasya vaiyarthyāpatteḥ,",
  "GSP28jsbh2-1u:1107": "ataḥ arthaikatvasya durvacatvāt kathametallakṣaṇamityata āha ------------ arthaikatvaṃ ceti //",
  "GSP28jsbh2-1u:1108": "bhinnapratītiviṣayatvābhāvāditi //",
  "GSP28jsbh2-1u:1109": "viśeṣaṇābhāvaprayuktaviśeṣyābhāvāt lakṣaṇasamanvaya ityarthaḥ //",
  "GSP28jsbh2-1u:1110": "(vibhajyamānapadasākāṅkṣatvaviśeṣaṇasārthakyam)",
  "GSP28jsbh2-1u:1111": "ekatvāditi //",
  "GSP28jsbh2-1u:1112_0": "“āyuryajñena kalpatāṃ prāṇo yajñena kalpatāmi“tyādau “kḷptīryajamānaṃ vācayatī“tyupāttakḷptigatabahutvasya",
  "GSP28jsbh2-1u:1112_1": "kḷptibhede jñāpakasyeveha vibhāgabhede tasyābhāvādvibhāgabhāvanāyā ekatvādityarthaḥ //",
  "GSP28jsbh2-1u:1113": "(syonaṃ ta ityādāvarthaikatvavāraṇārthaṃ bhinnapratītiviṣayānekamukhyaviśeṣyarāhityamiti saṃsamanvayaṃ nirūpaṇam)",
  "GSP28jsbh2-1u:1114": "viśeṣaṇamiti //",
  "GSP28jsbh2-1u:1115": "nahi “bhago vāṃ vibhajatvi“tyatra aryamā vāmityasyānvaye sākāṅkṣatvamasti;",
  "GSP28jsbh2-1u:1116": "svavākyopāttavibhajatyanvayenaiva nairākāṅkṣyāt /",
  "GSP28jsbh2-1u:1117": "atastadvāraṇamityarthaḥ /",
  "GSP28jsbh2-1u:1118": "ananvaya iti //",
  "GSP28jsbh2-1u:1119_0": "tasminniti tacchabdasya pūrvanirdiṣṭārthasāpekṣatayā pūrvārdhasyānanvaye sākāṅkṣatve",
  "GSP28jsbh2-1u:1119_1": "'pi sadanakaraṇapratiṣṭhāpanabhāvanayorekapadopādānābhāvenaika pratītiviṣayatvābhāvāt",
  "GSP28jsbh2-1u:1119_2": "tacchabdasyaca vākyāntaropāttasadanaprakāśakatvenāpyupapattervākyena liṅgabādhāyogādarthaikatvābhāva ityarthaḥ //",
  "GSP28jsbh2-1u:1120": "(yajuṣṭvasya samudāya ivāvayave 'pi paryāptiḥ,",
  "GSP28jsbh2-1u:1121": "yajuśśabdayaugikatvasya nyāyasudhākṛbhimatasya nirāsaḥ,",
  "GSP28jsbh2-1u:1122": "vedatvasya samudāyamātraparyāptirityādi nirūpaṇam)",
  "GSP28jsbh2-1u:1123": "atraca yajuṣṭvaṃ na yāgasādhanatvamātreṇa,",
  "GSP28jsbh2-1u:1124": "nāpyarthaprakāśakatayā yāgasādhanatvena vā sakhaṇḍopādhirūpam;",
  "GSP28jsbh2-1u:1125": "ṛcyapi tadāpatteḥ,",
  "GSP28jsbh2-1u:1126": "apitu mantratvavadakhaṇḍopādhirūpam /",
  "GSP28jsbh2-1u:1127": "ataeva yajuśśabdo rūḍha eva,",
  "GSP28jsbh2-1u:1128": "tasyaca vedatvavat sarvamantreṣu vyāsajyavṛttitayā kalpane 'pi yajuravayavasyaiva viniyogena prakāśakatvāttatparyāptiravayave 'pi na virudhyate /",
  "GSP28jsbh2-1u:1129": "ataeva mantra eva khalvayaṃ nigadabhūto bhavati tasmādyajuriti subrahmaṇyānigadarūpavākye 'pi yajuṣṭvavyavahāra upapadyate /",
  "GSP28jsbh2-1u:1130_0": "etena ---------- yajuśśabdasya yāgasādhanavācitvena yaugikatvāt sūktavākavat svādhyāyakāle",
  "GSP28jsbh2-1u:1130_1": "bhedānabhyupagame 'pi karmakāle viniyogabhedena yajurbhedāvagaterbhedenaiva prayojyateti",
  "GSP28jsbh2-1u:1130_2": "nyāyasudhākṛto yaugikatvoktiḥ ------- parāstā;",
  "GSP28jsbh2-1u:1131": "japādisādhaneṣu yajuṣṭvānāpatteśca /",
  "GSP28jsbh2-1u:1132": "evaṃ mantratvamapi vākya eva paryāptam;",
  "GSP28jsbh2-1u:1133": "mantraśabdaprayogāt,",
  "GSP28jsbh2-1u:1134": "vedatvaṃ tu ekasmin vākye adhīte vedo 'dhīta iti vyavahārābhāvāt vyāsajyavṛttyeva /",
  "GSP28jsbh2-1u:1135": "yathāca vedaikadeśaśravaṇe 'pi śūdrādervedaśravaṇaniṣedhapravṛttiḥ tathā vedopakramādhikaraṇe kaustubhe darśayiṣyate /",
  "GSP28jsbh2-1u:1136": "ato vākyamātravṛttitvena yajuṣṭvasya tadbhedādyukto bheda iti bhāvaḥ //",
  "GSP28jsbh2-1u:1137": "iti pañcadaśamarthaikatvādhikaraṇam //",
  "GSP28jsbh2-1u:1138": "------------------- (B1) (16 adhikaraṇam / ) (a.2 pā.1 adhi.16)",
  "GSP28jsbh2-1u:1139": "sameṣu vākyabhedaḥ syāt / Jaim_2,1.47 /",
  "GSP28jsbh2-1u:1140": "yatra tu noktavidhaṃ vibhajyamānasākāṅkṣatvam -------- yathā “ime tvā” “ūrje tve” tyanayoḥ,",
  "GSP28jsbh2-1u:1141": "yathā vā “āyuryajñena kalpatāṃ prāṇo yajñena kalpatā -------” mityādau,",
  "GSP28jsbh2-1u:1142": "tatra satyapyarthaikatve bhago vāmityādivanmantrabhedaḥ /",
  "GSP28jsbh2-1u:1143": "kimuta yadā viniyogānusāreṇārthabheda eva pramāṇavān tadā mantraikatve pramāṇabhāva eva /",
  "GSP28jsbh2-1u:1144": "atra hi “iṣe tveti śākhāṃ chinatti” “ūrje tvetyunmārṣṭī“ti viniyogabhedādiṣe tvā chinadmīti kriyāpadādhyāhāreṇa bhinnameva mukhyaviśeṣyam /",
  "GSP28jsbh2-1u:1145": "evamūrje tvonmārjmīti /",
  "GSP28jsbh2-1u:1146": "evaṃ “kḷptīrvācayati“ti bahuvacanāt kḷptibhedāvagamenārthabhedaḥ /",
  "GSP28jsbh2-1u:1147": "ataścātra yajurbheda iti pūrvoktapratyudāharaṇamātram // 16 //",
  "GSP28jsbh2-1u:1149": "iti ṣoḍaśaṃ vākyabhedādhikaraṇam //",
  "GSP28jsbh2-1u:1150": "(B2) (pūrvādhikaraṇena pratyudāharaṇasaṅgatiḥ,",
  "GSP28jsbh2-1u:1151": "viṣayavākyasaṃgrahaśca)",
  "GSP28jsbh2-1u:1152": "pūrvoktapratyudāharaṇarūpeṇeha siddhāntakaraṇāt pratyudāharaṇasaṅgatyā viṣayapradarśanapūrvakaṃ siddhāntamevāha--------- yatratviti //",
  "GSP28jsbh2-1u:1153": "ityādāvityādipadena. “apāno yajñena kalpatāṃ mano yajñena kalpatāṃ vāgyajñena kalpatāmātmā yajñena kalpatāṃ yajño yajñena kalpatāṃ” ityantasya saṃgrahaḥ //",
  "GSP28jsbh2-1u:1154": "(iṣetvorjetvā,",
  "GSP28jsbh2-1u:1155": "āyuryajñena kalpatāṃ praṇo yajñena kalpatāmityādeścaikādṛṣṭārthatvena karaṇamantratvābhāvenairthakatvādinā prācāṃ pūrvapakṣaprakārastasya nirāsaśca)",
  "GSP28jsbh2-1u:1156_0": "atra prācīnairiṣetvorjetveti padacatuṣṭayasya tathā “āyuryajñena kalpatāmi” tyādivākyasamūhasya",
  "GSP28jsbh2-1u:1156_1": "ca rathaghoṣavadanuṣṭheyārthāprakāśakatve 'pi karaṇatvopapatteradṛṣṭārthatvamaṅgīkṛtya",
  "GSP28jsbh2-1u:1156_2": "lāghavenaikādṛṣṭakalpanayā tasminnadṛṣṭaikyarūpaprayojane sarveṣāmākāṅkṣayānvayopapatterarthaikatvavibhajyamānasākāṅkṣatvenaikavākyatā /",
  "GSP28jsbh2-1u:1157_0": "ata eva yatra “vāyavaḥ sthetyatra vāyuvacchīghragāmino bhavatetyarthena vatsāpākaraṇārthatvapratītistatreṣetvetyekavacanāntā-",
  "GSP28jsbh2-1u:1157_1": "nāmanvayāsaṃbhavāt “vāyavaḥsthe“tyetatprāktanabhāgasyaiva yajuṣṭvam /",
  "GSP28jsbh2-1u:1158": "“vāyavaḥ sthe” tyatra bhinnayajuṣṭvamiti pūrvaḥ pakṣaḥ kṛtaḥ,",
  "GSP28jsbh2-1u:1159_0": "tathāpīṣetvetyādipadānāṃ kriyāsākāṅkṣatvāditichinattītyunmārṣṭītyeva viniyogadarśanācca",
  "GSP28jsbh2-1u:1159_1": "chinadmītyadhyāhārasyāvaśyakatvāt tatra cetikaraṇena mantrasya karaṇatvāvagateḥ tasya",
  "GSP28jsbh2-1u:1159_2": "cābhidhānaṃ vinānupapatteḥ chedanaprakāśakatvāvagamenādṛṣṭārthatvasyā'dyapadacatuṣṭaye",
  "GSP28jsbh2-1u:1159_3": "'saṃbhavāt tathāyurādimantrāṇāmapi protsāhanārthatvena dṛṣṭārthatayādṛṣṭārthatvāsaṃbhavāccātiphalgutvāttasyānupanyāsaḥ /",
  "GSP28jsbh2-1u:1160": "ataeva pratyudāharaṇamātramityadhikaraṇāntagranthe mātrapadātsūcayiṣyate /",
  "GSP28jsbh2-1u:1161": "satyapyarthaikatve iti //",
  "GSP28jsbh2-1u:1162": "(arthaikatvasiddhavatkāreṇa vibhajyamānasākāṅkṣatvābhāvādiṣe tvā ūrje tvā anayorekavākyatvanirāsaḥ)",
  "GSP28jsbh2-1u:1163_0": "atra kriyākāṅkṣatve 'pi padacatuṣṭayānte ekasyaiva chinadmītyasyādhyāhāreṇa pūrvoktārthaikatvasaṃbhavaṃ",
  "GSP28jsbh2-1u:1163_1": "kathañcidabhisaṃdhāya vibhajyamānasākāṅkṣatvamātrasyaiva pratyudāharaṇamuktam /",
  "GSP28jsbh2-1u:1164": "evamarthaikatvamaṅgīkṛtyāpyuttaradalā- bhāvamātreṇaikavākyatvābhāvaṃ sādhitaṃ /",
  "GSP28jsbh2-1u:1165": "adhunā tadapi prastute nāstītyāha ----------- kimuteti //",
  "GSP28jsbh2-1u:1166": "(āyuryajñena kalpatāmityādāvapi mantrabhedanirūpaṇaṃ pūrvottarapakṣaprayojananirūpaṇaṃ ca)",
  "GSP28jsbh2-1u:1167": "kḷptīrityatra kḷptipadaṃ na kalpatāmiti padaparam,",
  "GSP28jsbh2-1u:1168": "navā tadghaṭitamantraparam;",
  "GSP28jsbh2-1u:1169": "lakṣaṇāpatteḥ,",
  "GSP28jsbh2-1u:1170": "apitu kḷptikriyārūpārthaparam /",
  "GSP28jsbh2-1u:1171": "tatraca bahuvacanaśravaṇāt kḷptyarthabhedasiddheḥ sāmānyamātrasyāvivakṣitatvāt āyurādiviśeṣaṇaviśiṣṭāḥ viśiṣṭarūpeṇa bhinnāḥ kḷptikriyāḥ śabdairvaktuṃ pravṛttam /",
  "GSP28jsbh2-1u:1172_0": "yajamānamadhvaryurvācayatītyarthenādhvaryuvyāpāre vihiter'thādyajamānakartṛkakḷptyarthabahuvacanasya",
  "GSP28jsbh2-1u:1172_1": "vidhānasiddhestāsāṃ svarūpeṇāṅgatvābhāve 'pyuddeśyatvamātreṇaivocyamānatayā devatāyā",
  "GSP28jsbh2-1u:1172_2": "iva karmāṅgatvopapattestatprakāśakatvena “āyuryajñena kalpatāmi” tyāderāyurādiviśiṣṭakḷptiprakāśakatvakalpanena",
  "GSP28jsbh2-1u:1172_3": "dṛṣṭārthatālābhāt prakāśyamānāyurādi viśiṣṭaviśeṣarūpārthabhedena tatrāpi mantrabheda",
  "GSP28jsbh2-1u:1172_4": "evetyabhipretyāha ------------- evamiti //",
  "GSP28jsbh2-1u:1173": "prayojanamādyodāharaṇe pūrvapakṣe padacatuṣṭayasya sakṛt prayogaḥ //",
  "GSP28jsbh2-1u:1174": "siddhānte tu padadvayasyaiveti /",
  "GSP28jsbh2-1u:1175": "kḷptimantretvekamantrabhreṣe siddhānte tāvanmātrāvṛttiḥ,",
  "GSP28jsbh2-1u:1176": "pūrvapakṣe samastoccāraṇamiti spaṣṭatvānnoktam //",
  "GSP28jsbh2-1u:1177": "iti ṣoḍaśaṃ vākyabhedādhikaraṇam //",
  "GSP28jsbh2-1u:1178": "--------------------- (B1) (17 adhikaraṇam /",
  "GSP28jsbh2-1u:1179": ") (a.2 pā.1 adhi.17) yatra bahūnāṃ śeṣāpekṣiṇāmādyasyānantaraṃ śeṣaḥ samāmnāyate,",
  "GSP28jsbh2-1u:1180": "yathā “yā te agne ayāśaye“tyasyānantaraṃ “tanūrvarṣiṣṭhe” tyādiḥ śeṣaḥ /",
  "GSP28jsbh2-1u:1181": "uttarau mantrau “yā te agne rajāśayā,",
  "GSP28jsbh2-1u:1182": "yā te agne harāśaye“ti /",
  "GSP28jsbh2-1u:1183": "tatrottarayoḥ śeṣāpekṣiṇorayameva śeṣo 'nuṣajyate,",
  "GSP28jsbh2-1u:1184": "natu laukiko 'dhyāhriyate;",
  "GSP28jsbh2-1u:1185": "akḷptatvāt,",
  "GSP28jsbh2-1u:1186": "nacāsāvekatra nibaddho 'nyatra netuṃ na śakyaḥ;",
  "GSP28jsbh2-1u:1187": "sarvārthatvenāmnānāt /",
  "GSP28jsbh2-1u:1188": "nacādyasyānantaramapekṣitadeśe paṭhitatvāttadarthamāmnānaṃ śaṅkyam;",
  "GSP28jsbh2-1u:1189": "ākāṅkṣāyogyatayoraviśiṣṭatvāt,",
  "GSP28jsbh2-1u:1190": "āsatterapi asaṃbandhipadāvyavadhānarūpāyāḥ sarvatrāviśiṣṭatvācca /",
  "GSP28jsbh2-1u:1191": "nahi ānantaryameva saṃbandhakāraṇam;",
  "GSP28jsbh2-1u:1192": "tadabhāve 'pi śābdabodhasyāsaṃbandhipadavyavadhānābhāve ānubhāvikatvāt /",
  "GSP28jsbh2-1u:1193_0": "sarvāvyavadhānasya sakṛtpāṭhe 'śakyatayā ākāṅkṣāditrayeṇaiva ca sarvārthatvajñānopapatterāvṛttapāṭhasya",
  "GSP28jsbh2-1u:1193_1": "sarvāntapāṭhasya cāpādayitumaśakyatvādapekṣitadeśapāṭhasya ca liṅgenaiva jñātuṃ śakyatvādāmnānasya",
  "GSP28jsbh2-1u:1193_2": "sarvārthatvāvagateranuṣaṅga eva /",
  "GSP28jsbh2-1u:1194": "nacaivaṃ avyavadhānasyākāraṇatve padaśrutyā yāgasyaiva karaṇatvānupapattiḥ;",
  "GSP28jsbh2-1u:1195": "tasyākāraṇatve 'pi saṃdehe niyāmakatvamātrāṅgīkārāt,",
  "GSP28jsbh2-1u:1196": "prakṛte tu ākāṅkṣādivaśena sarvārthatvasyaiva pratīterniyāmakākāṅkṣābhāvenānuṣaṅga eva yuktaḥ /",
  "GSP28jsbh2-1u:1197": "ataśca tadbhreṣe 'pi yajurbhreṣaprāyaścittam //",
  "GSP28jsbh2-1u:1198": "evaṃ yatra nirākāṅkṣāṇāmeva śeṣiṇāṃ bahūnāmante sāpekṣaḥ śeṣaḥ samāmnāto yathā “citpatistvā punātu vākpatistvā punātu devastvā savitā punātvi” tyeteṣāmante,",
  "GSP28jsbh2-1u:1199": "“acchidreṇa pavitreṇe“ti /",
  "GSP28jsbh2-1u:1200": "tatrāpi saṃnidhiyogyatvayoraviśeṣātsarvatrānuṣaṅgaḥ /",
  "GSP28jsbh2-1u:1201": "nacotthāpyākāṅkṣāyā ekasaṃbandhenaiva caritārthatvādānantaryasya niyāmakatvopapattiḥ;",
  "GSP28jsbh2-1u:1202": "śeṣākāṅkṣayā ākāṅkṣotthāpane 'pi pradhānatvāccheṣiṇāṃ vinigamanāviraheṇa sarveṣāmeva śeṣagrāhakatvāvagaterānantaryasyāniyāmakatvāt /",
  "GSP28jsbh2-1u:1203": "ataeva anekahaviṣkavikṛtisaṃnidhipaṭhitopahomānāṃ sarvārthatvameva /",
  "GSP28jsbh2-1u:1204": "ataśca mukhanābhigulphapradeśapāvanārtheṣu eteṣu mantreṣu śeṣo 'nuṣajyate pratipradhānāvṛttinyāyāt // 17 //",
  "GSP28jsbh2-1u:1206": "iti saptadaśamanuṣaṅgādhikaraṇam //",
  "GSP28jsbh2-1u:1207": "(B2) (saṅgatiḥ viṣayavākyasya prakaraṇanirdeśādikaṃ ca)",
  "GSP28jsbh2-1u:1208_0": "atraca siddhānte 'nuṣaṅgapakṣe āmnānasya sarvārthatvenaiva sādhayiṣyamāṇatvāt anuṣaktasyāmnātatvena",
  "GSP28jsbh2-1u:1208_1": "mantravadyajuṣṭvasyāpyupapatteḥ pūrvavadyajuḥpariṇāmacintātmakatvena prakṛtasaṅgatiṃ",
  "GSP28jsbh2-1u:1208_2": "spaṣṭatvādupekṣya viṣayamāha --------- yatreti //",
  "GSP28jsbh2-1u:1209": "jyotiṣṭome dvitīyatṛtīyacaturtheṣvahassu 'agnimanīkaṃ somaṃ śalyaṃ viṣṇuṃ tejana'miti vākye upasatrtayaṃ yāgarūpaṃ vihitam /",
  "GSP28jsbh2-1u:1210": "taccaikasminnahani pūrvāhṇāparāhṇabhedena yāgatrayamabhyasyamānamekaikopasadbhavati /",
  "GSP28jsbh2-1u:1211": "tatkrame tadaṅgopahomatrayāṅgatvenedaṃ mantratrayaṃ krameṇa paṭhitam /",
  "GSP28jsbh2-1u:1212": "tatra vicāryate ityarthaḥ /",
  "GSP28jsbh2-1u:1213": "ityādiriti //",
  "GSP28jsbh2-1u:1214": "“gahvareṣṭhograṃ vaco apāvadhīntveṣaṃ vaco apāvadhīṃ svāhe” tyasyādipadena saṃgrahaḥ /",
  "GSP28jsbh2-1u:1215": "he agne, ayāśayā ayaḥsthitā varṣiṣṭhā vṛddhatamā jīrṇāgahvare tīkṣṇe dravye tiṣṭhati,",
  "GSP28jsbh2-1u:1216": "yā te tanūḥ ugraṃ vacaḥ /",
  "GSP28jsbh2-1u:1217": "kṣutpipāse /",
  "GSP28jsbh2-1u:1218": "tathā tveṣaṃ vacaḥ upapātakaṃ vīrahatyādimahāpātakañca apāvadhīṃ hatavānasmīti prathamamantrārthaḥ /",
  "GSP28jsbh2-1u:1219": "evaṃ rajāśayā rajatasthitā tathā harāśayā hiraṇyasthitetyarthaḥ /",
  "GSP28jsbh2-1u:1220": "uktañca brāhmaṇe ---------- “aśanāyāpipāse havā ugraṃ vacaḥ /",
  "GSP28jsbh2-1u:1221": "enaśca bīrahatya tveṣaṃ vaca” iti /",
  "GSP28jsbh2-1u:1222": "tataścādyo mantraḥ śeṣānākāṅkṣaḥ,",
  "GSP28jsbh2-1u:1223": "uttarau śeṣākāṅkṣau,",
  "GSP28jsbh2-1u:1224": "tatra pāṭhāt paṭhitamātrasya yajuṣṭvamutānuṣaṅgeṇa nirākāṅkṣīkṛtayoriti yajuḥparimāṇacintārthaṃ vicāra ityarthaḥ // . //",
  "GSP28jsbh2-1u:1225": "(śeṣākāṅkṣayoruttaramantrayorlaukikenaivādhyāhṛtenākāṅkṣānirāsaḥ,",
  "GSP28jsbh2-1u:1226": "vaidikenaivākāṅkṣāpūraṇāvaśyakatāyāmapi na mantrabhreṣanimittaprāyaścittamiti pūrvapakṣaḥ)",
  "GSP28jsbh2-1u:1227_0": "tatrottarayormantrayoryacchabdastrīliṅganirdeśābhyāṃ strīvācakapadasākāṅkṣayoravaśyaṃ",
  "GSP28jsbh2-1u:1227_1": "kasmiṃścit paripūraṇasamarthe ekadeśe kalpanīye vaidikasya tasyādyamantrapaṭhitatvenāpekṣitadeśapāṭhenacādyamantrāttasyaiva",
  "GSP28jsbh2-1u:1227_2": "pratīteragṛhyamāṇaviśeṣatvābhāvena sarvārthāmnānasya vaktumaśakyatvāt uttarākāṅkṣāyāśca",
  "GSP28jsbh2-1u:1227_3": "nibaddhalaukikaśeṣagrahaṇenāpyupapatteragnimupadhāya stuvītetyatra laukikāgnerivehāpi",
  "GSP28jsbh2-1u:1227_4": "laukikasyaivādhyāhāro yuktaḥ /",
  "GSP28jsbh2-1u:1228": "yadyapi vā laukikasyāprakṛtatvādāgneyīnyāyena prakṛte 'nuṣajyate;",
  "GSP28jsbh2-1u:1229_0": "tathāpyāgneyyā anyatra viniyuktāyā apyanyatra viniyogasya kuśadarvyādaya iti vacanamūlatvena",
  "GSP28jsbh2-1u:1229_1": "samastaviniyogena mantratvānapāye 'pīhamantraikadeśasyānyatra nayane mantratvānupapatteḥ",
  "GSP28jsbh2-1u:1229_2": "prakṛtagrahaṇe 'pi mantratvayajuṣṭvayorabhāvānna tadbhreṣe yajurbhreṣanimittaprāyaścittamiti",
  "GSP28jsbh2-1u:1229_3": "pūrvapakṣasyāśaṅkānirāsavyājenaiva sunirasyatāṃmatvā siddhāntamevāha ----------- tatrottarayoriti //",
  "GSP28jsbh2-1u:1230": "(ākāṅkṣāditrayānusāreṇottarayoranuṣaṅga eveti siddhāntaḥ /",
  "GSP28jsbh2-1u:1231": "prayojanaṃ ca)",
  "GSP28jsbh2-1u:1232": "ānubhāvikatvāditi //",
  "GSP28jsbh2-1u:1233": "devadattaḥ sthālyāmodanaṃ pacatītyādāvākhyātapadena devadattapadasyānantaryābhāve '- pyākhyātārthānvayānarhapadavyavadhānābhāvamātreṇaivānvayasyānubhavasiddhatvam /",
  "GSP28jsbh2-1u:1234_0": "ataśca viśeṣyaviṣayiṇyā ākāṅkṣāyā nirākāṅkṣīkaraṇasāmarthyarūpāyā yogyatāyā asaṃbandhipadāvyavadhānarūpāsatteścottarayorapyaviśeṣāt",
  "GSP28jsbh2-1u:1234_1": "dvitīyena saha saṃbaddhasya tasya tṛtīyenāpi saha saṃbandhe dvitīyasya saṃbandhipadatvenāsattisaṃbhavāt",
  "GSP28jsbh2-1u:1234_2": "pūrvatana eva śeṣaḥ saṃbadhyata ityarthaḥ /",
  "GSP28jsbh2-1u:1235": "evaṃ sthite ekasyaivāvyavahitānantaryaṃ yathāpekṣitapāṭhādikaṃ cākiñcitkaramityāha -------- sarveti //",
  "GSP28jsbh2-1u:1236_0": "ataśca prayājādīnāṃ satyapyāgneyyā vyavadhāne agnīṣomīyāderapyākāṅkṣāditrayasādhāraṇyāt",
  "GSP28jsbh2-1u:1236_1": "sarvārthatvavat ihāpyavyavahitānantaryasya yatra kvāpi pāṭhāvarjanīyatvāt sarvārthāmnānādanuṣaṅga evetyarthaḥ /",
  "GSP28jsbh2-1u:1237": "saṃdeha iti //",
  "GSP28jsbh2-1u:1238": "tatra hi phalanirūpakatvaṃ yāgasyota somāderityaniyame prāpte niyāmakamātraṃ padapratyāsattiḥ,",
  "GSP28jsbh2-1u:1239": "prakṛtetu sarvatra niyamasyaiva prāpterasandehāt na niyāmakatvamityāha ------------ prakṛtetviti //",
  "GSP28jsbh2-1u:1240": "prayojanamāha -------- ataśceti //",
  "GSP28jsbh2-1u:1241": "(śeṣyākāṅkṣasya śeṣasyaikaśeṣānvayena nairākāṅkṣyādacchidreṇetyādeḥ citpatistvā punātvādau na saṃbandha iti nānuṣaṅga iti pūrvapakṣaḥ)",
  "GSP28jsbh2-1u:1242": "bhāṣye viṣayavyāptyarthaṃ kṛtaṃ varṇakāntaramanusaṃdhatte -------- evamiti //",
  "GSP28jsbh2-1u:1243": "anekeṣu śeṣiṣu sākāṅkṣeṣvekasmin śeṣānvayena nirākāṅkṣīkṛte 'pi itareṣāṃ nairākāṅkṣyāyānuṣaṅgo yuktaḥ,",
  "GSP28jsbh2-1u:1244": "śeṣasya tvekaśeṣyanvayena nairākāṅkṣye śeṣyantarānvayāyānuṣaṅgo na yukta iti viśeṣāśaṅkāṃ matvā viṣayaṃ darśayati --------- yatreti /",
  "GSP28jsbh2-1u:1245": "pavitreṇeti //",
  "GSP28jsbh2-1u:1246": "itikaraṇena “vasoḥ sūryasya raśmibhiri“tyantasya saṃgrahaḥ /",
  "GSP28jsbh2-1u:1247": "tatra pūrvapakṣasya viśeṣāśaṅkāyāmeva sūcitasyāśaṅkānirāsavyājenaiva sunirasyatāṃ matvā siddhāntamevāha --------- tatrāpīti //",
  "GSP28jsbh2-1u:1248": "(citpatistvetyādāvapyacchidreṇetyasyānuṣaṅgaḥ,",
  "GSP28jsbh2-1u:1249": "uktamantratrayavikalpapakṣaḥ vārtikakṛdabhimataḥ,",
  "GSP28jsbh2-1u:1250": "tannirāsaśca)",
  "GSP28jsbh2-1u:1251": "ākāṅkṣotthāne 'pīti //",
  "GSP28jsbh2-1u:1252": "itaḥ pūrvaṃ nirākāṅkṣāṇāṃ śeṣiṇāmiti śeṣaḥ /",
  "GSP28jsbh2-1u:1253_0": "atra vārtike “yajamānaṃ pāvayatī“ti vidhivihitapāvanakriyāyāḥ śabdārthayoḥ pratyabhijñānena",
  "GSP28jsbh2-1u:1253_1": "citpatyādīnāṃ bhagādivat stutyarthamupāttānāṃ bhede 'pi vibhāgavat bhedāsiddherekatvāttasyāstribhirapi",
  "GSP28jsbh2-1u:1253_2": "karaṇamantraiḥ prakāśanādacchidrādeścāpūrvasādhanībhūtaprakāśyamānaikapāvanakriyākaraṇaprakāśanārthatvāt",
  "GSP28jsbh2-1u:1253_3": "pūrvamantrayorapi antimamantravat prayogaḥ /",
  "GSP28jsbh2-1u:1254": "ata eva tattadgrahajanyābhyāsāpūrvavat ihāpūrvabhedābhāvānnāntimapāvanakriyābhyāsāt pūrvārthatvamapi /",
  "GSP28jsbh2-1u:1255": "tatraikapāvanakriyāprakāśanārthatvena mantrāṇāṃ vikalpopītyuktam /",
  "GSP28jsbh2-1u:1256_0": "tat tribhiryajamānaṃ pāvayatīti pārthasārathikṛtasaṅkhyāyuktavacanena “tāṃ caturbhiri”",
  "GSP28jsbh2-1u:1256_1": "tyaneneva mantrāṇāṃ samuccayopapattervikalpāyogāt kriyaikye 'pi bodhāyanādikalpaparyālocanayā",
  "GSP28jsbh2-1u:1256_2": "pāvanasyāpi mukhanābhigulphapradeśeṣu trirabhyāsāvagamāt ekaikamantrasyaikaikābhyāsakaraṇatvapratītyā'nantaryaviśeṣaṇenācchidrādeḥ",
  "GSP28jsbh2-1u:1256_3": "gulphapradeśe saṃskārārthapāvanakriyābhyāsaprakāśakapadaikavākyatayā vijātīyāpūrvasādhanībhūtapāvanakriyābhyāsāṅgatvasyaiva yuktatvāt /",
  "GSP28jsbh2-1u:1257": "payasā maitrāvaruṇaṃ śrīṇātīti vihitapayaḥ śrapaṇasyābhyāsāntareṣvivehāpyabhyāsāntare prāpterasaṃbhavena vyavasthāyā eva prāpteḥ /",
  "GSP28jsbh2-1u:1258": "ata eva ---------- vacanābhāve vikalpānāpatteścātiśayārthamityabhipretya vinigamanāviraheṇaiva sarvatra śeṣānvayaṃ sādhayati--------- pradhānatvāditi //",
  "GSP28jsbh2-1u:1259": "ānantaryasyeti //.//",
  "GSP28jsbh2-1u:1260": "pūrvamānantaryasyāniyamaprāptau niyāmakatvasyoktatvāt ihāpyānantaryaprāptyabhāve aniyāmakatvamityarthaḥ /",
  "GSP28jsbh2-1u:1261": "bodhāyanādikalpaparyālocanāsiddhaṃ tattatkriyābhyāsārthatvaṃ mantrāṇāṃ sūcayannupasaṃharati --------- ataśceti //",
  "GSP28jsbh2-1u:1262": "pratipradhānāvṛttinyāyāditi hetupradarśanena vārtikoktanirāsaḥ sūcitaḥ /",
  "GSP28jsbh2-1u:1263": "śeṣaprayogayajurbhreṣaprāyaścittasadasadbhāvarūpaṃ prayojanaṃ tu spaṣṭatvānnoktam //",
  "GSP28jsbh2-1u:1264": "iti saptadaśamanuṣaṅgādhikaraṇam //",
  "GSP28jsbh2-1u:1265": "------------------ (B1) (18 adhikaraṇam /",
  "GSP28jsbh2-1u:1266": ") (a.2 pā.1 adhi.18) vyavāyāt //",
  "GSP28jsbh2-1u:1267": "yatra tu asaṃbandhipadavyavadhānaṃ,",
  "GSP28jsbh2-1u:1268": "yathā “saṃte vāyurvātena gacchatāṃ saṃ yajatrairaṅgāni saṃ yajñapatirāśiṣe“ti,",
  "GSP28jsbh2-1u:1269": "atra gacchatāmityasyāśiṣetyatra nānuṣaṅgaḥ /",
  "GSP28jsbh2-1u:1270": "aṅgānītyatra ekavacanāntasyānanvayena bahuvacanāntasyaiva gacchantāmityasyādhyāhārāvaśyaṃbhāvāt /",
  "GSP28jsbh2-1u:1271": "vastutastu bahuvacanasyaivādhyāhāreṇa gamidhātoranuṣaṅga eveti ekavacanasyaivānuṣaṅgapratyudāharaṇamidam // 18 //",
  "GSP28jsbh2-1u:1273": "ityaṣṭādaśamadhyāhārādhikaraṇam //",
  "GSP28jsbh2-1u:1274": "iti śrīkhaṇḍadevakṛtau bhāṭṭadīpikāyāṃ dvitīyasyādhyāyasya prathamaḥ pādaḥ //",
  "GSP28jsbh2-1u:1275": "(B2) (āsattyabhāvenānuṣaṅgābhāvanirūpaṇam)",
  "GSP28jsbh2-1u:1276": "yato yatrānuṣaṅgāsaṃbhavaḥ,",
  "GSP28jsbh2-1u:1277": "yatraca madhye vyavadhānaṃ taduharaṇamanuṣaṅgapratyudāharaṇatvena darśayati ------ yatheti //",
  "GSP28jsbh2-1u:1278": "idañca mantratrayamuttarārdhājyaśeṣeṇa paśoḥ śiroṃ'sadvayadakṣiṇaśroṇiṣvañjane krameṇa viniyuktam /",
  "GSP28jsbh2-1u:1279": "tatrādyavākye samityupasargasya 'chandasi vyavahitāśce'ti sūtreṇa padāntaravyavadhāne 'pi sādhutayoktasya gacchatāmityanenānvayaḥ /",
  "GSP28jsbh2-1u:1280": "yataśceha paśorevāyuḥ prāṇo bāhyavātena saha saṅgacchatām /",
  "GSP28jsbh2-1u:1281": "yajñapatiḥ svāmī te āśiṣā phalena saṃgacchatāmiti mantratrayārthaḥ /",
  "GSP28jsbh2-1u:1282": "satyorapyākāṅkṣāyogyatvayorāsatterabhāvānnānuṣaṅga ādyamantragatasya gacchatāmiti padasyetyāha ----------- gacchatāmityasyeti //",
  "GSP28jsbh2-1u:1283": "adhyāhārāvaśyaṃbhāvāditi //",
  "GSP28jsbh2-1u:1284": "(saṃyajñapatirāśiṣetyatra gacchatāmitipadādhyāhāra iti prācīnamatam)",
  "GSP28jsbh2-1u:1285": "tataśca “saṃyajatrairaṅgānī” tyatra gacchantāmityadhyāhārāvaśyakatve tena vyavadhānāt saṃyajñapatirāśiṣetyatrāpi śābdatvasidhyarthaṃ gacchatāmiti padādhyāhāra eva //",
  "GSP28jsbh2-1u:1286_0": "kalpyasyāpi padasyābhidhānakaraṇatvāt kartṛvyāpāraṃ vinābhidhānakaraṇatvāyogāditaramantreṣvivoccāraṇātiriktaśabdaviṣayakartṛvyāpārābhāvāduccāraṇasyaiva",
  "GSP28jsbh2-1u:1286_1": "tattvena kalpanāduccāryatvasiddhirityarthaḥ //",
  "GSP28jsbh2-1u:1287": "(vibhaktimātrādhyāhāra iti svasiddhāntaḥ)",
  "GSP28jsbh2-1u:1288": "evaṃ gacchatāmiti padādhyāhāraṃ prācīnoktamupapadya tatra viśeṣamāha --------- vastutastviti --------- anuṣaṅga eveti //",
  "GSP28jsbh2-1u:1289_0": "gamiprakṛteḥ saṃ yajatrairityatrāpi anuṣaṅgopapattau bahuvacanamātrasyaivādhyāhāre",
  "GSP28jsbh2-1u:1289_1": "'pi saṃyajñapatirityatrāpi tatprakṛteravyavāyenānuṣaṅgasaṃbhavāt madhye bahuvacanena",
  "GSP28jsbh2-1u:1289_2": "vyavāyādādyamantragataikavacanasya nānuṣaṅgaḥ,",
  "GSP28jsbh2-1u:1290": "kintu adhyāhāra evetyevamekavacanapratyudāharaṇamātratvameva yuktamityarthaḥ //",
  "GSP28jsbh2-1u:1291": "(padādhyāhāra eveti prakāśakāramatatannirāsau,",
  "GSP28jsbh2-1u:1292": "prayojanaṃ ca)",
  "GSP28jsbh2-1u:1293": "yattu -------- prakāśakārāṇāmetadāśaṅkyottaraṃ padārtha eva hyākāṅkṣito na tadekadeśaḥ /",
  "GSP28jsbh2-1u:1294": "tacchābdatāyaica padamevākāṅkṣitaṃ,",
  "GSP28jsbh2-1u:1295": "na tadekadeśa iti kṛtsnasyaiva padasyānuṣaṅgo 'dhyāhāraśca na tadekadeśasya pratyayamātrasya prakṛtimātrasya veti /",
  "GSP28jsbh2-1u:1296_0": "tatpratyayamātrohe prakṛterarṣatvavadihāpi prakṛteranuṣaṅgatāyā ārṣatvopapatteḥ itarathā",
  "GSP28jsbh2-1u:1296_1": "tatrāpi saṃpūrṇapadasyaivohāpatteḥ pratyayamātrādhyāhāre bādhakābhāvādayuktamiti vyaktaṃ kaustubhe /",
  "GSP28jsbh2-1u:1297": "evañca prakṛtimātrabhreṣa eva yajurbhreṣaprāyaścittaṃ,",
  "GSP28jsbh2-1u:1298": "pratyayabhreṣe tu na tadityapi prayojanaṃ spaṣṭatvānnoktam //",
  "GSP28jsbh2-1u:1299": "ityaṣṭādaśamadhyāhārādhikaraṇam //",
  "GSP28jsbh2-1u:1300": "-------------------"
}