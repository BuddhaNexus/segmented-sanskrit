{
    "K10vimkn_u:0": " Vimalakīrtinirdeśa",
    "K10vimkn_u:1": " namaḥ sarvabuddhabodhisatvebhyaḥ //",
    "K10vimkn_u:2": " Vkn \u00151.1 evaṃ mayā śrutam /",
    "K10vimkn_u:3": " ekasmin samaye bhagavān vaiśālyāṃ viharati sma,",
    "K10vimkn_u:4": " āmrapālīvane mahatā bhikṣusamghena sārdham aṣṭābhir bhikṣusahasraiḥ,",
    "K10vimkn_u:5": " Vkn \u00151.2 sarvair arhadbhiḥ kṣīṇāsravair niḥkleśair vaśībhūtaiḥ suvimuktacittaiḥ suvimuktaprajñair",
    "K10vimkn_u:6": " ājāneyair mahānāgaiḥ kṛtakṛtyaiḥ kṛtakaraṇīyair apahṛtabhārair anuprāptasvakārthaiḥ",
    "K10vimkn_u:7": " parikṣīṇabhavasamyojanaiḥ samyagājñāsuvimuktacittaiḥ sarvacetovaśiparamapāramiprāptaiḥ,",
    "K10vimkn_u:8": " Vkn \u00151.3 dvātriṃśatā ca bodhisatvasahasrair abhijñānābhijñātaiḥ sarvair mahābhijñāparikarmaniryātaiḥ,",
    "K10vimkn_u:9": " buddhādhiṣṭhānādhiṣṭhitaiḥ,",
    "K10vimkn_u:10": " saddharmanagarapālaiḥ,",
    "K10vimkn_u:11": " saddharmaparigrāhakaiḥ,",
    "K10vimkn_u:12": " mahāsiṃhanādanādibhiḥ,",
    "K10vimkn_u:13": " daśadigvighuṣṭaśabdaiḥ,",
    "K10vimkn_u:14": " sarvasatvānadhyeṣitakalyāṇamitraiḥ,",
    "K10vimkn_u:15": " triratnavaṃśānupacchetṛbhiḥ,",
    "K10vimkn_u:16": " nihatamārapratyarthikaiḥ,",
    "K10vimkn_u:17": " sarvaparapravādyanabhibhūtaiḥ,",
    "K10vimkn_u:18": " smṛtisamādhidhāraṇīsaṃpannaiḥ,",
    "K10vimkn_u:19": " sarvanivaraṇaparyutthānavigataiḥ,",
    "K10vimkn_u:20": " anāvaraṇavimokṣapratiṣṭhitaiḥ,",
    "K10vimkn_u:21": " anācchedyapratibhānaiḥ,",
    "K10vimkn_u:22": " dānadamaniyamasaṃyamaśīlakṣāntivīryadhyānaprajñopāyaniryātaiḥ,",
    "K10vimkn_u:23": " anupalambhānutpattikadharmakṣāntisamanvāgataiḥ,",
    "K10vimkn_u:24": " avaivartikadharmacakrapravartakaiḥ,",
    "K10vimkn_u:25": " alakṣaṇamudrāmudritaiḥ,",
    "K10vimkn_u:26": " sarvasatvendriyajñānakuśalaiḥ,",
    "K10vimkn_u:27": " sarvaparṣadanabhibhūtavaiśāradyavikrāmibhiḥ,",
    "K10vimkn_u:28": " mahāpuṇyajñānasaṃbhāropacitaiḥ,",
    "K10vimkn_u:29": " lakṣaṇānuvyañjanasamalaṃkṛtakāyaiḥ,",
    "K10vimkn_u:30": " paramarūpadhāribhiḥ,",
    "K10vimkn_u:31": " apagatabhūṣaṇaiḥ,",
    "K10vimkn_u:32": " meruśikharābhyudgatayaśaḥkīrtisamudgataiḥ,",
    "K10vimkn_u:33": " dṛḍhavajrādhyāśayābhedyabuddhadharmaprasādapratilabdhaiḥ,",
    "K10vimkn_u:34": " dharmaratnavikaraṇāmṛtajalasaṃpravarṣakaiḥ,",
    "K10vimkn_u:35": " sarvasatvarutaravitasvarāṅgaghoṣaviśuddhasvaraiḥ,",
    "K10vimkn_u:36": " gambhīradharmapratītyāvatārāntānantadṛṣṭivāsanānusaṃdhisamucchinnaiḥ,",
    "K10vimkn_u:37": " vigatabhayasiṃhopamanādibhiḥ,",
    "K10vimkn_u:38": " tulyātulyasamatikrāntaiḥ,",
    "K10vimkn_u:39": " dharmaratnaprajñāsamudānītamahāsārthavāhaiḥ ṛjusūkṣmamṛdudurdṛśaduranubodhasarvadharmakuśalaiḥ,",
    "K10vimkn_u:40": " āgatisatvāśayamatimanupraviṣṭajñānaviṣayibhiḥ,",
    "K10vimkn_u:41": " asamasamabuddhajñānābhiṣekābhiṣiktaiḥ,",
    "K10vimkn_u:42": " daśabalavaiśāradyāveṇikabuddhadharmādhyāśayagataiḥ sarvāpāyadurgativinipātotkṣiptaparikhaiḥ,",
    "K10vimkn_u:43": " saṃcintyabhavagatyupapattisaṃdarśayitṛbhiḥ,",
    "K10vimkn_u:44": " mahāvaidyarājaiḥ,",
    "K10vimkn_u:45": " sarvasatvavinayavidhijñaiḥ,",
    "K10vimkn_u:46": " yathārhadharmabhaiṣajyaprayogaprayuktaiḥ,",
    "K10vimkn_u:47": " anantaguṇākarasamanvāgataiḥ,",
    "K10vimkn_u:48": " anantabuddhakṣetraguṇavyūhasamalaṃkṛtaiḥ,",
    "K10vimkn_u:49": " amoghaśravaṇadarśanaiḥ,",
    "K10vimkn_u:50": " amoghapadavikramaiḥ,",
    "K10vimkn_u:51": " aparimitakalpakoṭīniyutaśatasahasraguṇaparikīrtanāparyantaguṇaughaiḥ /",
    "K10vimkn_u:52": " Vkn \u00151.4 tadyathā samadarśinā ca nāma bodhisatvena mahāsatvena samaviṣamadarśinā ca,",
    "K10vimkn_u:53": " samādhivikurvaṇarājena ca,",
    "K10vimkn_u:54": " dharmeśvareṇa ca,",
    "K10vimkn_u:55": " dharmaketunā ca,",
    "K10vimkn_u:56": " prabhāketunā ca,",
    "K10vimkn_u:57": " prabhāvyūhena ca,",
    "K10vimkn_u:58": " mahāvyūhena ca,",
    "K10vimkn_u:59": " ratnakūṭena ca,",
    "K10vimkn_u:60": " pratibhānakūṭena ca,",
    "K10vimkn_u:61": " ratnamudrāhastena ca,",
    "K10vimkn_u:62": " nityotkṣiptahastena ca,",
    "K10vimkn_u:63": " nityotpalakṛtahastena ca,",
    "K10vimkn_u:64": " nityotkaṇṭhitena ca,",
    "K10vimkn_u:65": " nityaprahasitapramuditendriyeṇa ca,",
    "K10vimkn_u:66": " prāmodyarājena ca,",
    "K10vimkn_u:67": " devarājena ca,",
    "K10vimkn_u:68": " praṇidhiprayātaprāptena ca,",
    "K10vimkn_u:69": " pratisaṃvitpraṇādaprāptena ca,",
    "K10vimkn_u:70": " gaganagañjena ca,",
    "K10vimkn_u:71": " ratnolkādhāriṇā ca,",
    "K10vimkn_u:72": " ratnavīreṇa ca,",
    "K10vimkn_u:73": " ratnaśriyā ca,",
    "K10vimkn_u:74": " ratnanandinā ca,",
    "K10vimkn_u:75": " indrajālinā ca,",
    "K10vimkn_u:76": " jāliniprabheṇa ca,",
    "K10vimkn_u:77": " anāraṃbaṇadhyāyinā ca,",
    "K10vimkn_u:78": " prajñākūṭena ca,",
    "K10vimkn_u:79": " ratnajahena ca,",
    "K10vimkn_u:80": " mārapramardinā ca,",
    "K10vimkn_u:81": " vidyuddevena ca,",
    "K10vimkn_u:82": " vikurvaṇarājena ca,",
    "K10vimkn_u:83": " lakṣaṇakūṭena ca,",
    "K10vimkn_u:84": " lakṣaṇakūṭasamatikrāntena ca,",
    "K10vimkn_u:85": " siṃhaghoṣābhigarjitasvareṇa ca,",
    "K10vimkn_u:86": " śailaśikharasaṃghaṭṭanarājena ca,",
    "K10vimkn_u:87": " gandhahastinā ca,",
    "K10vimkn_u:88": " gajagandhahastinā ca,",
    "K10vimkn_u:89": " satatodyuktena ca,",
    "K10vimkn_u:90": " anikṣiptadhureṇa ca,",
    "K10vimkn_u:91": " sumatinā ca,",
    "K10vimkn_u:92": " sujātena ca,",
    "K10vimkn_u:93": " padmaśrīgarbheṇa ca,",
    "K10vimkn_u:94": " padmavyūhena ca,",
    "K10vimkn_u:95": " avalokiteśvareṇa ca,",
    "K10vimkn_u:96": " mahāsthāmaprāptena ca,",
    "K10vimkn_u:97": " brahmajālinā ca,",
    "K10vimkn_u:98": " ratnayaṣṭinā ca,",
    "K10vimkn_u:99": " mārajitena ca,",
    "K10vimkn_u:100": " kṣetrālaṃkṛtena ca,",
    "K10vimkn_u:101": " maṇiratnacchatreṇa ca,",
    "K10vimkn_u:102": " suvarṇacūḍena ca,",
    "K10vimkn_u:103": " maṇicūḍena ca,",
    "K10vimkn_u:104": " maitreyeṇa ca,",
    "K10vimkn_u:105": " mañjuśriyā ca kumārabhūtena bodhisatvena mahāsatvena,",
    "K10vimkn_u:106": " evaṃpramukhair dvātriṃśatā bodhisatvasahasraiḥ /",
    "K10vimkn_u:107": " Vkn \u00151.5 daśabhiś ca brahmasahasrair jaṭibrahmapramukhaiḥ,",
    "K10vimkn_u:108": " anekāc caturmahādvīpakāl lokadhātor abhyāgatair bhagavato darśanāyai vandanāyai paryupāsanāyai dharmaśravaṇāya ca /",
    "K10vimkn_u:109": " te tatraiva parṣadi saṃnipatitāḥ /",
    "K10vimkn_u:110": " dvādaśa ca śakrasahasrāṇy anyānyebhyaś caturmahādvīpakebhyo 'bhyāgatāni tatraiva parṣadi saṃnipatitāny abhūvan /",
    "K10vimkn_u:111": " tathānye 'pi maheśākhyamaheśākhyāḥ śakrabrahmalokapāladevanāgayakṣagandharvāsuragaruḍakinnaramahoragās tatraiva parṣadi saṃnipatitā abhūvan saṃnisaṇṇāḥ /",
    "K10vimkn_u:112": " tathā catasraḥ parṣado bhikṣubhiksūṇyupāsakopāsikāś copasaṃkrāntā abhūvan /",
    "K10vimkn_u:113": " Vkn \u00151.6 tatra bhagavān anekaśatasahasrayā parṣadā parivṛtaḥ puraskṛto dharmaṃ deśayati sma /",
    "K10vimkn_u:114": " sumerur iva parvatarājaḥ sāgaramadhyād abhyudgataḥ sarvaparṣadam abhibhūya bhāsate tapati virocate śrīgarbhe siṃhāsane niṣaṇnaḥ /",
    "K10vimkn_u:115": " Vkn \u00151.7 atha ratnākaro bodhisatvo licchavikumāraḥ sārdhaṃ pañcamātrair licchavikumāraśataiḥ",
    "K10vimkn_u:116": " saptaratnamayāni cchatrāṇi gṛhītvā vaiśālyāṃ mahānagaryāṃ niṣkramya yenāmrapālīvanaṃ",
    "K10vimkn_u:117": " yena ca bhagavāṃs tenopasaṃkrāmat /",
    "K10vimkn_u:118": " upasaṃkramya bhagavataḥ pādau śirasā vanditvā bhagavantaṃ saptakṛtvaḥ pradakṣiṇīkṛtya yathā parigṛhītais taiś chatrair bhagavantam abhicchādayati sma /",
    "K10vimkn_u:119": " abhicchādyaikānte sthito 'bhūt /",
    "K10vimkn_u:120": " Vkn \u00151.8 samantaraniḥsṛṣṭāni ca tāni ratnacchatrāṇy atha tāvad eva buddhānubhāvenaikaṃ mahāratnacchatraṃ saṃsthitam /",
    "K10vimkn_u:121": " tena ca mahāratnacchatreṇāyaṃ trisāhasramahāsāhasro lokadhātuḥ sarvaḥ saṃchāditaḥ saṃdṛśyate sma /",
    "K10vimkn_u:122": " yaś cāsmiṃs trisāhasramahāsāhasre lokadhātāv āyāmavistāraḥ,",
    "K10vimkn_u:123": " sa tasmin mahāratnacchatre saṃdṛśyate sma /",
    "K10vimkn_u:124": " ye ceha trisāhasramahāsāhasre lokadhātau sumeravo mahāparvatarājā himavanmucilindamahāmucilindagandhamādanaratnaparvatā vā cakravāḍamahācakravāḍāḥ,",
    "K10vimkn_u:125": " te 'pi sarve tasminn evaikamahāratnacchatre saṃdṛśyante sma /",
    "K10vimkn_u:126": " ye 'pīha trisāhasramahāsāhasre lokadhātau mahāsamudrā vā sarastaḍāgāni vā nadīkunadyaḥ sravantyo vā pravahanti,",
    "K10vimkn_u:127": " tā api sarvās tasminn evaikamahāratnacchatre saṃdṛśyante sma /",
    "K10vimkn_u:128": " yāny apīha trisāhasramahāsāhasre lokadhātau sūryācandramasāṃ vimānāni tārārūpāṇi",
    "K10vimkn_u:129": " vā devabhavanāni vā nāgabhavanāni vā yakṣabhavanāni vā gandharvāsuragaruḍakinnaramahoragabhavanāni",
    "K10vimkn_u:130": " vā cāturmahārājabhavanāni vā grāmanagaranigamarāṣṭrarājadhānyo vā,",
    "K10vimkn_u:131": " tāny api sarvāṇi tasminn evaikamahāratnacchatre saṃdṛśyante sma /",
    "K10vimkn_u:132": " yāpi ca daśadiśi loke buddhānāṃ bhagavatāṃ dharmadeśanā pravartate,",
    "K10vimkn_u:133": " sāpi tasmād evaikamahāratnacchatrān niścarantī śrūyate sma /",
    "K10vimkn_u:134": " Vkn \u00151.9 tatra sā sarvā parṣad āścaryaprāptā bhagavato 'ntikād idam evaṃrūpaṃ mahāprātihāryaṃ",
    "K10vimkn_u:135": " dṛṣṭvā tuṣṭodagrāttamanāḥ pramuditā prītisaumanasyajātā tathāgataṃ namasyatī sthitānimiṣaṃ prekṣamāṇā /",
    "K10vimkn_u:136": " Vkn \u00151.10 atha khalu ratnākaro licchavikumāro bhagavato 'ntikād idam evaṃrūpaṃ mahāprātihāryaṃ",
    "K10vimkn_u:137": " dṛṣṭvaikāṃsam uttarāsaṅgaṃ kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena",
    "K10vimkn_u:138": " bhagavāṃs tenāñjaliṃ praṇamya bhagavantaṃ gāthābhir abhyaṣṭāvīt:",
    "K10vimkn_u:139": " śubhaśuddhakamalavarapatraviśālanetra śuddhāśayā śamathapāramitāgraprāpta /",
    "K10vimkn_u:140": " śubhakarmasaṃcaya viśālaguṇāprameya vandāmi tvāṃ śramaṇaśāntipathapraṇetum // 1 //",
    "K10vimkn_u:141": " paśyatha ṛddhi puruṣarṣabhanāyakasya saṃdṛśyate sugatakṣetravaraprakāśāḥ /",
    "K10vimkn_u:142": " amṛtaṃgamā ca varadharmakathā udārā sā sarva śrūyati ito gaganatalātaḥ // 2 //",
    "K10vimkn_u:143": " dharmeṇa te jitam idaṃ varadharmarājyaṃ dharmaṃ dhanaṃ ca dadase jagato jitāre /",
    "K10vimkn_u:144": " dharmaprabhedakuśalaṃ paramārthadarśin dharmeśvaraṃ śirasi vandami dharmarājam // 3 //",
    "K10vimkn_u:145": " na ca nāma asti na ca nāsti giraṃ prabhāṣi hetuṃ pratītya imi saṃbhavi sarvadharmāḥ /",
    "K10vimkn_u:146": " naivātra ātmana ca kāraku vedako vā na ca karmu naśyati śubham aśubhaṃ ca kiṃcit // 4 //",
    "K10vimkn_u:147": " māras tvayāstu vijitas sabalo munīndraḥ prāptā śivā amṛtaśāntavarāgrabodhiḥ /",
    "K10vimkn_u:148": " yasminn avedita na cittamanaḥpracārā sarvakutīrthikagaṇāś ca na yānti gāhaṃ // 5 //",
    "K10vimkn_u:149": " cakraṃ ca te triparivarti bahuprakāraṃ prāvartitaṃ praśamanaṃ prakṛtīviśuddham /",
    "K10vimkn_u:150": " pratyakṣa devamanujādbhutadharmarājā ratnāni trīṇi upadarśita tatra kāle // 6 //",
    "K10vimkn_u:151": " ye tubhya dharmaratanena vinīta samyak teṣām akalpana punaḥ satate praśāntā /",
    "K10vimkn_u:152": " vaidyottamaṃ maraṇajātijarāntakāriṃ śirasā nato 'smi guṇasāgaram aprameyam // 7 //",
    "K10vimkn_u:153": " satkārasatkṛta na vedhasi merukalpa duḥśīlaśīlavati tulyagatādhimaitrī /",
    "K10vimkn_u:154": " gaganaprakāśamanase samatāvihārī ko nāma satvaratane 'smi na kuryu pūjām // 8 //",
    "K10vimkn_u:155": " samāgatā te janatā mahāmune mukham udīkṣanti prasannamānasā /",
    "K10vimkn_u:156": " sarve ca paśyanti jinaṃ purastāj jinasya āveṇikabuddhalakṣaṇam // 9 //",
    "K10vimkn_u:157": " ekāṃ ca vācaṃ bhagavān pramuñcase nānārutaṃ ca pariṣad vijānati /",
    "K10vimkn_u:158": " yathāsvakaṃ cārtha vijānate jano jinasya āveṇikabuddhalakṣaṇam // 10 //",
    "K10vimkn_u:159": " ekāya vācāya udīritāya vāsesi eke apare nividyasi /",
    "K10vimkn_u:160": " ākāṅkṣatāṃ kāṅkṣa śamesir nāyako jinasya āveṇikabuddhalakṣaṇam // 11 //",
    "K10vimkn_u:161": " vandāmi tvāṃ daśabala satyavikramaṃ vandāmi tvām abhayagataṃ viśāradam /",
    "K10vimkn_u:162": " dharmeṣu āveṇikaniścayaṃ gataṃ vandāmi tvāṃ sarvajagatpraṇāyakam // 12 //",
    "K10vimkn_u:163": " vandāmi samyojanabandhanacchidaṃ vandāmi tvāṃ pāragataṃ sthale sthitam /",
    "K10vimkn_u:164": " vandāmi khinnasya janasya tārakaṃ vandāmi saṃsāragatāv aniśritam // 13 //",
    "K10vimkn_u:165": " satvair samādhānagataṃ gatīgatam gatīṣu sarvāsu vimuktamānasam /",
    "K10vimkn_u:166": " jaleruhaṃ vā salile na lipyase niṣevitā te munipadma śūnyatā // 14 //",
    "K10vimkn_u:167": " vibhāvitā sarvanimitta sarvaśo na te kahiṃcit praṇidhāna vidyate /",
    "K10vimkn_u:168": " acintiyaṃ buddhamahānubhāvaṃ vande 'ham ākāśasamam aniśritam // 15 //",
    "K10vimkn_u:169": " Vkn \u00151.11 atha ratnākaro licchavikumāro bhagavantam ābhir gāthābhir abhiṣṭutya bhagavantam etad avocat:",
    "K10vimkn_u:170": " imāni bhagavan pañcamātrāṇi licchavikumāraśatāni sarvāṇy anuttarāyāṃ samyaksaṃbodhau saṃprasthitāni /",
    "K10vimkn_u:171": " tāni cemāni buddhakṣetrapariśuddhiṃ paripṛcchanti ḥ katamā bodhisatvānāṃ buddhakṣetrapariśuddhir iti /",
    "K10vimkn_u:172": " tat sādhu bhagavan deśayatu tathāgato 'mīṣāṃ bodhisatvānāṃ buddhakṣetrapariśuddhim /",
    "K10vimkn_u:173": " evam ukte bhagavān ratnākarāya licchavikumārāya sādhukāram adāt:",
    "K10vimkn_u:174": " sādhu sādhu kumāra /",
    "K10vimkn_u:175": " sādhu khalu punas tvaṃ kumāra yas tvaṃ buddhakṣetrapariśuddhim ārabhya tathāgataṃ paripṛcchasi /",
    "K10vimkn_u:176": " tena hi kumāra śṛṇu sādhu ca suṣṭhu ca manasikuru /",
    "K10vimkn_u:177": " bhāṣiṣye 'haṃ te yathā bodhisatvānāṃ buddhakṣetrapariśuddhim ārabhya /",
    "K10vimkn_u:178": " sādhu bhagavann iti ratnākaro licchavikumāras tāni ca pañcamātrāṇi licchavikumāraśatāni bhagavataḥ pratyaśrauṣuḥ /",
    "K10vimkn_u:179": " bhagavāṃs teṣām etad avocat:",
    "K10vimkn_u:180": " Vkn \u00151.12 satvakṣetraṃ kulaputra bodhisatvasya buddhakṣetram /",
    "K10vimkn_u:181": " tat kasya hetoḥ /",
    "K10vimkn_u:182": " yāvantaṃ bodhisatvaḥ satveṣūpacayaṃ karoti tāvad buddhakṣetraṃ parigṛhṇāti /",
    "K10vimkn_u:183": " yādṛśaḥ satvānāṃ vinayo bhavati tādṛśaṃ buddhakṣetraṃ parigṛhnāti /",
    "K10vimkn_u:184": " yādṛśena buddhakṣetrāvatāreṇa satvā buddhajñānam avataranti tādṛśaṃ buddhakṣetraṃ parigṛhnāti /",
    "K10vimkn_u:185": " yādṛśena buddhakṣetrāvatāreṇa satvānām āryākārāṇīndriyāṇy utpadyante tādṛśaṃ buddhakṣetraṃ parigṛhṇāti /",
    "K10vimkn_u:186": " tat kasya hetoḥ /",
    "K10vimkn_u:187": " satvārthanirjātaṃ hi kulaputra bodhisatvānāṃ buddhakṣetram /",
    "K10vimkn_u:188": " tadyathā ratnākara yādṛśam icched ākāśaṃ māpayituṃ tādṛśaṃ māpayeta,",
    "K10vimkn_u:189": " na cākāśaṃ śakyate māpayituṃ nāpy alaṃkartum /",
    "K10vimkn_u:190": " evam eva ratnākara ākāśasamān sarvadharmāñ jñātvā /",
    "K10vimkn_u:191": " yādṛśam icched bodhisatvaḥ satvaparipākāya buddhakṣetraṃ māpayituṃ tādṛśaṃ buddhakṣetraṃ māpayati,",
    "K10vimkn_u:192": " na ca buddhakṣetrākāśatā śakyaṃ māpayituṃ nāpy alaṃkartum /",
    "K10vimkn_u:193": " Vkn \u00151.13 api ca ratnākara,",
    "K10vimkn_u:194": " āśayakṣetraṃ bodhisatvasya buddhakṣetram,",
    "K10vimkn_u:195": " tasya bodhiprāptasyāśaṭhā amāyāvinaḥ satvā buddhakṣetra upapadyante /",
    "K10vimkn_u:196": " adhyāśayakṣetraṃ kulaputra bodhisatvasya buddhakṣetram,",
    "K10vimkn_u:197": " tasya bodhiprāptasya sarvakuśalasaṃbhāropacitāḥ satvā buddhakṣetre saṃbhavanti /",
    "K10vimkn_u:198": " prayogakṣetraṃ bodhisatvasya buddhakṣetram,",
    "K10vimkn_u:199": " tasya bodhiprāptasya sarvakuśaladharmopasthitāḥ satvās tatra buddhakṣetra upapadyante /",
    "K10vimkn_u:200": " udāro bodhisatvasya bodhicittotpādo buddhakṣetram,",
    "K10vimkn_u:201": " tasya bodhiprāptasya mahāyānasaṃprasthitāḥ satvās tatra buddhakṣetre saṃbhavanti /",
    "K10vimkn_u:202": " dānakṣetraṃ bodhisatvasya buddhakṣetram,",
    "K10vimkn_u:203": " tasya bodhiprāptasya sarvaparityāginaḥ satvās tatra buddhakṣetre saṃbhavanti /",
    "K10vimkn_u:204": " śīlakṣetraṃ bodhisatvasya buddhakṣetram,",
    "K10vimkn_u:205": " tasya bodhiprāptasya sarvābhiprāyasaṃpannā daśakuśalakarmapathasaṃrakṣakāḥ satvās tatra buddhakṣetre saṃbhavanti /",
    "K10vimkn_u:206": " kṣāntikṣetraṃ kulaputra bodhisatvasya buddhakṣetram,",
    "K10vimkn_u:207": " tasya bodhiprāptasya dvātriṃśallakṣanālaṃkṛtāḥ kṣāntidamaśamathapāramiprāptāḥ satvā buddhakṣetre saṃbhavanti /",
    "K10vimkn_u:208": " vīryakṣetraṃ bodhisatvasya buddhakṣetram,",
    "K10vimkn_u:209": " tasya bodhiprāptasya sarvakuśalaparyeṣṭiṣv ārabdhavīryāḥ satvā buddhakṣetre saṃbhavanti /",
    "K10vimkn_u:210": " dhyānakṣetraṃ bodhisatvasya buddhakṣetram,",
    "K10vimkn_u:211": " tasya bodhiprāptasya smṛtisaṃprajanyasamāhitāḥ satvā buddhakṣetre saṃbhavanti /",
    "K10vimkn_u:212": " prajñākṣetraṃ bodhisatvasya buddhakṣetram,",
    "K10vimkn_u:213": " tasya bodhiprāptasya samyaktvaniyatāḥ satvā buddhakṣetre saṃbhavanti /",
    "K10vimkn_u:214": " catvāry apramāṇāni ca bodhisatvasya buddhakṣetram,",
    "K10vimkn_u:215": " tasya bodhiprāptasya maitrīkaruṇāmuditopekṣāvihārinaḥ satvā buddhakṣetre saṃbhavanti /",
    "K10vimkn_u:216": " catvāri saṃgrahavastūni kulaputra bodhisatvasya buddhakṣetram,",
    "K10vimkn_u:217": " tasya bodhiprāptasya sarvavimuktisaṃgṛhītāḥ satvā buddhakṣetre saṃbhavanti /",
    "K10vimkn_u:218": " upāyakauśalyaṃ bodhisatvasya buddhakṣetram,",
    "K10vimkn_u:219": " tasya bodhiprāptasya sarvopāyamīmāṃsākuśalāḥ satvā buddhakṣetre saṃbhavanti /",
    "K10vimkn_u:220": " saptatriṃśadbodhipakṣā dharmā bodhisatvasya buddhakṣetram,",
    "K10vimkn_u:221": " tasya bodhiprāptasya samyaksmṛtyupasthānasamyakprahāṇarddhipādendriyabalabodhyaṅgamārgavidhijñāḥ satvā buddhakṣetre saṃbhavanti /",
    "K10vimkn_u:222": " pariṇāmanācittaṃ bodhisatvasya buddhakṣetram,",
    "K10vimkn_u:223": " tasya bodhiprāptasya sarvaguṇālaṃkāraṃ buddhakṣetraṃ dṛśyate /",
    "K10vimkn_u:224": " aṣṭākṣaṇapraśamadeśanā kulaputra bodhisatvasya buddhakṣetram,",
    "K10vimkn_u:225": " tasya bodhiprāptasya sarvāpāyasamucchinnam aṣṭākṣaṇavigataṃ buddhakṣetraṃ saṃbhavanti /",
    "K10vimkn_u:226": " svayaṃ śikṣāpadeṣu vartamānā parāpattyacodanatā bodhisatvasya buddhakṣetram,",
    "K10vimkn_u:227": " tasya bodhiprāptasyāpattiśabdo 'pi buddhakṣetre na saṃbhavati /",
    "K10vimkn_u:228": " daśakuśalakarmapathapariśuddhiḥ kulaputra bodhisatvasya buddhakṣetram,",
    "K10vimkn_u:229": " tasya bodhiprāptasya niyatāyuṣo mahābhogā brahmacāriṇaḥ satyānuparivartinyā vācālaṃkṛtā",
    "K10vimkn_u:230": " madhuravacanā abhinnaparṣado bhinnasaṃdhānakuśalā īrṣyāvigatā avyāpannacittāḥ samyagdṛṣṭisamanvāgatāḥ",
    "K10vimkn_u:231": " satvā buddhakṣetre saṃbhavanti /",
    "K10vimkn_u:232": " Vkn \u00151.14 iti hi kulaputra,",
    "K10vimkn_u:233": " yāvanto bodhisatvasya prayogās tāvanta āśayāḥ /",
    "K10vimkn_u:234": " yāvanta āśayās tāvanto 'dhyāśayāḥ /",
    "K10vimkn_u:235": " yāvanto 'dhyāśayās tāvantyo nidhyaptayaḥ /",
    "K10vimkn_u:236": " yāvantyo nidhyaptayas tāvantyaḥ pratipattayaḥ /",
    "K10vimkn_u:237": " yāvantyaḥ pratipattayas tāvantyaḥ pariṇāmanāḥ /",
    "K10vimkn_u:238": " yāvantyaḥ pariṇāmanās tāvanta upāyāḥ /",
    "K10vimkn_u:239": " yāvanta upāyās tāvantyaḥ kṣetrapariśuddhayaḥ /",
    "K10vimkn_u:240": " yādṛśī kṣetrapariśuddhis tādṛśī satvapariśuddhiḥ /",
    "K10vimkn_u:241": " yādṛśī satvapariśuddhis tādṛśī jñānapariśuddhiḥ /",
    "K10vimkn_u:242": " yādṛśī jñānapariśuddhis tādṛśī deśanāpariśuddhiḥ /",
    "K10vimkn_u:243": " yādṛśī deśanāpariśuddhis tādṛśī jñānapratipattipariśuddhiḥ /",
    "K10vimkn_u:244": " yādṛśī jñānapratipattipariśuddhis tādṛśī svacittapariśuddhiḥ /",
    "K10vimkn_u:245": " tasmāt tarhi kulaputra buddhakṣetraṃ pariśodhayitukāmena bodhisatvena svacittapariśodhane yatnaḥ karaṇīyaḥ /",
    "K10vimkn_u:246": " tat kasya hetoḥ /",
    "K10vimkn_u:247": " yādṛśī bodhisatvasya cittapariśuddhis tādṛśī buddhakṣetrapariśuddhiḥ saṃbhavati /",
    "K10vimkn_u:248": " Vkn \u00151.15 atha buddhānubhāvenāyuṣmataḥ śāriputrasyaitad abhavat:",
    "K10vimkn_u:249": " yadi yādṛśī cittapariśuddhis tādṛśī bodhisatvasya buddhakṣetrapariśuddhiḥ saṃbhavati,",
    "K10vimkn_u:250": " tan mā āhaiva bhagavataḥ śākyamuner bodhisatvacaryāṃ carataś cittam apariśuddhaṃ yenedaṃ buddhakṣetram evam apariśuddhaṃ saṃdṛśyate /",
    "K10vimkn_u:251": " atha khalu bhagavān āyuṣmataḥ śāriputrasya cetasaiva cetaḥparivitarkam ājñāyāyuṣmantaṃ śāriputram etad avocat:",
    "K10vimkn_u:252": " tat kiṃ manyase,",
    "K10vimkn_u:253": " śāriputra mā āhaiva sūryācandramasāv apariśuddhau yaj jātyandho na paśyati /",
    "K10vimkn_u:254": " āha: no hīdaṃ bhagavan jātyandhāparādha eṣa na sūryacandramasoḥ /",
    "K10vimkn_u:255": " āha: evam eva śāriputra satvānām ajñānāparādha eṣa yas tathāgatasya buddhakṣetraguṇālaṃkāravyūhaṃ kecit satvā na paśyanti,",
    "K10vimkn_u:256": " na tatra tathāgatasyāparādhaḥ /",
    "K10vimkn_u:257": " pariśuddhaṃ hi śāriputra tathāgatasya buddhakṣetraṃ yūyaṃ punar idaṃ na paśyatha /",
    "K10vimkn_u:258": " Vkn \u00151.16 atha khalu jaṭī brahmā sthaviraṃ śāriputram etad avocat:",
    "K10vimkn_u:259": " mā bhadantaśāriputra tathāgatasyāpariśuddhaṃ buddhakṣetram idaṃ vyāhārṣīt /",
    "K10vimkn_u:260": " pariśuddhaṃ hi bhadantaśāriputra bhagavato buddhakṣetram /",
    "K10vimkn_u:261": " tadyathāpi nāma śāriputra vaśavartināṃ devānāṃ bhavanavyūhāḥ /",
    "K10vimkn_u:262": " īdṛśān vayaṃ buddhakṣetraguṇavyūhān bhagavataḥ śākyamuneḥ paśyāmaḥ /",
    "K10vimkn_u:263": " atha khalu sthaviraḥ śāriputro jaṭinaṃ brahmāṇam etad avocat:",
    "K10vimkn_u:264": " vayaṃ punar brahmann imāṃ mahāpṛthivīm utkūlanikūlāṃ kaṇṭakaprapātagiriśekharaśvabhragūthoḍigallapratipūrṇāṃ paśyāmaḥ /",
    "K10vimkn_u:265": " jaṭī brahmāha:",
    "K10vimkn_u:266": " nūnaṃ bhadantaśāriputrasyotkūlanikūlaṃ cittam apariśuddhabuddhajñānāśayaṃ yenedṛśaṃ buddhakṣetraṃ paśyasi /",
    "K10vimkn_u:267": " ye punas te bhadantaśāriputra bodhisatvāḥ sarvasatvasamacittāḥ pariśuddhabuddhajñānāśayās ta imaṃ buddhakṣetraṃ pariśuddhaṃ paśyanti /",
    "K10vimkn_u:268": " Vkn \u00151.17 atha bhagavān pādāṅguṣṭhena imaṃ trisāhasramahāsāhasraṃ lokadhātuṃ parāhanti sma /",
    "K10vimkn_u:269": " atha khalu tasmin samaye 'yaṃ trisāhasramahāsāhasro lokadhātur anekaratnaśatasahasrasaṃcito 'nekaratnaśatasahasrapratyarpitaḥ saṃsthito 'bhūt",
    "K10vimkn_u:270": " tadyathāpi nāma ratnavyūhasya tathāgatasyānantaguṇaratnavyūho lokadhātus tādṛśo 'yaṃ lokadhātuḥ saṃdṛśyate sma /",
    "K10vimkn_u:271": " tatra sā sarvāvatī parṣad āścaryaprāptā ratnapadmaniṣaṇnam ātmānaṃ saṃjānīte sma /",
    "K10vimkn_u:272": " Vkn \u00151.18 tatra bhagavān āyuṣmantaṃ śāriputram āmantrayate sma:",
    "K10vimkn_u:273": " paśyasi tvaṃ śāriputra imān buddhakṣetraguṇavyūhān /",
    "K10vimkn_u:274": " āha: paśyāmi bhagavan adṛṣṭāśrutapūrvā ime vyūhāḥ saṃdṛśyante /",
    "K10vimkn_u:275": " āha: īdṛśaṃ mama śāriputra sadā buddhakṣetram /",
    "K10vimkn_u:276": " hīnasatvaparipākāya tu tathāgata evaṃ bahudoṣaduṣṭaṃ buddhakṣetram upadarśayati /",
    "K10vimkn_u:277": " tadyathā śāriputra devaputrāṇām ekapātryāṃ bhuñjānānāṃ yathā puṇyopacayaviśeṣeṇa sudhādevabhojanam upatiṣṭhataḥ,",
    "K10vimkn_u:278": " evam eva śāriputra ekabuddhakṣetropapannā yathā cittapariśuddhyā satvā buddhānāṃ buddhakṣetraguṇavyūhān paśyanti /",
    "K10vimkn_u:279": " Vkn \u00151.19 asmin khalu punar buddhakṣetraguṇavyūhālaṃkāre saṃdarśyamāne caturaśīteḥ prāṇisahasrāṇām anuttarāyāṃ samyaksaṃbodhau cittāny utpannāni",
    "K10vimkn_u:280": " yāni ca tāni ratnākareṇa licchavikumāreṇa sārdhaṃ pañca licchavikumāraśatāny āgatāni teṣām apy ānulomikyāḥ kṣānteḥ pratilaṃbho 'bhūt /",
    "K10vimkn_u:281": " Vkn \u00151.20 atha bhagavān punar eva tām ṛddhiṃ pratisaṃharati sma /",
    "K10vimkn_u:282": " tataḥ punar evedaṃ buddhakṣetraṃ tatsvabhāvam eva saṃvṛtam,",
    "K10vimkn_u:283": " tatra śrāvakayānikānāṃ devamanuṣyāṇām ḥ anityā bateme sarvasaṃskārā iti viditvā dvātriṃśatā prāṇisahasrāṇāṃ virajovigatamalaṃ dharmeṣu dharmacakṣur viśuddham /",
    "K10vimkn_u:284": " aṣṭānāṃ ca bhikṣusahasrāṇām anupādāyāsravebhyaś cittāni vimuktāni /",
    "K10vimkn_u:285": " caturaśīteś ca prāṇisahasrāṇām udārabuddhadharmādhimuktānāṃ Ō viṭhapanapratyupasthānalakṣaṇāḥ sarvadharmā iti viditvānuttarasyāṃ samyaksaṃbodhau cittāny utpannāni // //",
    "K10vimkn_u:286": " buddhakṣetrapariśuddhinidānaparivartaḥ prathamaḥ //",
    "K10vimkn_u:287": " Vkn \u00152.1 tena khalu punaḥ samayena vaiśālyāṃ mahānagaryāṃ vimalakīrtir nāma licchaviḥ prativasati sma /",
    "K10vimkn_u:288": " pūrvajinakṛtādhikāraḥ,",
    "K10vimkn_u:289": " avaropitakuśalamūlaḥ,",
    "K10vimkn_u:290": " bahubuddhaparyupāsitaḥ,",
    "K10vimkn_u:291": " pratilabdhakṣāntikaḥ,",
    "K10vimkn_u:292": " labdhapratibhānaḥ,",
    "K10vimkn_u:293": " mahābhijñāvikrīḍitaḥ,",
    "K10vimkn_u:294": " dhāraṇīpratilabdhaḥ,",
    "K10vimkn_u:295": " vaiśāradyaprāptaḥ,",
    "K10vimkn_u:296": " nihatamārapratyarthikaḥ,",
    "K10vimkn_u:297": " gambhīradharmanayasupraviṣṭaḥ,",
    "K10vimkn_u:298": " prajñāpāramitānirjātaḥ,",
    "K10vimkn_u:299": " upāyakauśalyagatiṃgataḥ,",
    "K10vimkn_u:300": " pratibhānasamanvāgataḥ,",
    "K10vimkn_u:301": " satvāśayacaritakuśalaḥ,",
    "K10vimkn_u:302": " indriyaparāparajñānaniryātaḥ,",
    "K10vimkn_u:303": " yathāpratyarhadharmadeśakaḥ,",
    "K10vimkn_u:304": " kṛtaniścayaḥ kṛtaśrama iha mahāyāne,",
    "K10vimkn_u:305": " suparīkṣitakarmakārī,",
    "K10vimkn_u:306": " buddheryāpathapratiṣṭhitaḥ,",
    "K10vimkn_u:307": " sāgaravarabuddhyanupraviṣṭaḥ,",
    "K10vimkn_u:308": " sarvabuddhastutastomitapraśaṃsitaḥ,",
    "K10vimkn_u:309": " sarvaśakrabrahmalokapālanamaskṛtaḥ,",
    "K10vimkn_u:310": " sa satvaparipākāyopāyakauśalyena vaiśālyāṃ mahānagaryāṃ prativasati sma /",
    "K10vimkn_u:311": " Vkn \u00152.2 akṣayabhogo daridrānāthasatvasaṃgrahāya /",
    "K10vimkn_u:312": " pariśuddhaśīlo duḥśīlasaṃgrahāya /",
    "K10vimkn_u:313": " kṣamadamaprāpto duṣṭapraduṣṭavyāpannakrudhacittānāṃ satvānāṃ saṃgrahāya /",
    "K10vimkn_u:314": " uttaptavīryaḥ kusīdānāṃ satvānāṃ saṃgrahāya /",
    "K10vimkn_u:315": " dhyānasmṛtisamādhisthito vibhrāntacittānāṃ satvānāṃ saṃgrahāya /",
    "K10vimkn_u:316": " prajñāniścayaprāpto duḥprajñānāṃ satvānāṃ saṃgrahāya /",
    "K10vimkn_u:317": " Vkn \u00152.3 avadātavastradhārī śramaṇeryāpathasaṃpannaḥ /",
    "K10vimkn_u:318": " gṛhavāsasthitaḥ kāmadhāturūpadhātvārūpyadhātvasaṃsṛṣṭaḥ /",
    "K10vimkn_u:319": " bhāryāputradārāṃś ca saṃdarśayati,",
    "K10vimkn_u:320": " sadā ca brahmacārī /",
    "K10vimkn_u:321": " parivāraparivṛtaś ca bhavati,",
    "K10vimkn_u:322": " sadā ca vivekacārī /",
    "K10vimkn_u:323": " ābharaṇavibhūṣitaś ca saṃdṛśyate,",
    "K10vimkn_u:324": " sadā ca lakṣaṇaparicchinnaḥ /",
    "K10vimkn_u:325": " annapānabhojanajīvaḥ saṃdṛśyate,",
    "K10vimkn_u:326": " sadā ca dhyānāhāraḥ /",
    "K10vimkn_u:327": " sarvadyūtakaraśālāsu ca saṃdṛśyate,",
    "K10vimkn_u:328": " dyūtakrīḍāsaktacittāṃś ca satvān paripācayati,",
    "K10vimkn_u:329": " sadā cāpramādacārī /",
    "K10vimkn_u:330": " sarvapāṣaṇḍapratyeṣakaś ca /",
    "K10vimkn_u:331": " buddhe cābhedyāśayaḥ /",
    "K10vimkn_u:332": " sarvalaukikalokottaraśāstravidhijñaś ca /",
    "K10vimkn_u:333": " sadā ca dharmārāmaratirataḥ /",
    "K10vimkn_u:334": " sarvasaṃgaṇikāsu ca saṃdṛśyate,",
    "K10vimkn_u:335": " sarvatra cāgrapūjitaḥ /",
    "K10vimkn_u:336": " Vkn \u00152.4 dharmavādī ca vṛddhamadhyadahrasahāyakaś ca lokānuvartanāya /",
    "K10vimkn_u:337": " sarvavyavahārodyuktaś ca na ca lābhabhogābhilāṣī /",
    "K10vimkn_u:338": " sarvacatvaraśrṅgāṭakeṣu ca saṃdṛśyate sarvasatvavainayikatāyai /",
    "K10vimkn_u:339": " rājakāryānupraviṣṭaś ca satvārakṣāyai /",
    "K10vimkn_u:340": " sarvadharmaśravaṇasāṃkathyeṣu ca saṃdṛśyate hīnayānavicchandanāya mahāyāne samādāpanatayā /",
    "K10vimkn_u:341": " sarvalipiśālāsu copasaṃkrāmati dārakaparipācanāya /",
    "K10vimkn_u:342": " sarvagaṇikākulāni ca praviśati kāmadoṣasaṃdarśanāya /",
    "K10vimkn_u:343": " sarvakallavālagṛhāṇi ca praviśati smṛtisaṃprajanyopasthāpanāya /",
    "K10vimkn_u:344": " Vkn \u00152.5 śreṣṭhiṣu ca śreṣṭhisaṃmataḥ śreṣṭhadharmārocanatāyai /",
    "K10vimkn_u:345": " gṛhapatiṣu ca gṛhapatisaṃmataḥ sarvagrāhodgrahaparicchedāya /",
    "K10vimkn_u:346": " kṣatriyeṣu ca kṣatriyasaṃmataḥ kṣāntisauratyabalapratiṣṭhāpanāya /",
    "K10vimkn_u:347": " brāhmaṇeṣu ca brāhmaṇasaṃmato mānamadadarpanirghātanāya /",
    "K10vimkn_u:348": " āmātyeṣu cāmātyasaṃmataḥ sarvarājakāryasahadharmamyojanāya /",
    "K10vimkn_u:349": " kumāreṣu ca kumārasaṃmato rājabhogaiśvaryābhilāṣavinivartanāya /",
    "K10vimkn_u:350": " antaḥpureṣu ca kāñcukīyasaṃmataḥ strīkumārikāparipācanāya /",
    "K10vimkn_u:351": " Vkn \u00152.6 prākṛtajanānuvartakaś ca sāmānyapuṇyaviśiṣṭādhyālaṃbanāya /",
    "K10vimkn_u:352": " śakreṣu ca śakrasaṃmata aiśvaryānityatvasaṃdarśanāyau /",
    "K10vimkn_u:353": " brahmasu ca brahmasaṃmato viśeṣajñānasaṃdarśanāya /",
    "K10vimkn_u:354": " lokapāleṣu ca lokapālasaṃmataḥ sarvasatvaparipālanāya /",
    "K10vimkn_u:355": " iti hi vimalakīrtir licchavir evam apramāṇopāyakauśalajñānasamanvāgato vaiśālyāṃ mahānagaryāṃ prativasati sma /",
    "K10vimkn_u:356": " Vkn \u00152.7 sa upāyakauśalyena glānam ātmānam upadarśayati sma /",
    "K10vimkn_u:357": " tasya glānasya vaiśālyāṃ mahānagaryāṃ rājarājamahāmātrāmātyakumārapāriṣadyā brāhmaṇagṛhapatayaḥ",
    "K10vimkn_u:358": " śreṣṭhinaigamajānapadās tadanyāni ca bahūni prāṇisahasrāṇi glānaparipṛcchakāny upasaṃkrāmanti sma /",
    "K10vimkn_u:359": " Vkn \u00152.8 teṣām upasaṃkrāntānāṃ vimalakīrtir licchaviḥ /",
    "K10vimkn_u:360": " imam eva cāturmahābhautikaṃ kāyam ārabhya dharmaṃ deśayati sma:",
    "K10vimkn_u:361": " evam anityo 'yaṃ mārṣāḥ kāyaḥ /",
    "K10vimkn_u:362": " evam adhruvaḥ,",
    "K10vimkn_u:363": " evam anāsvāsikaḥ,",
    "K10vimkn_u:364": " evaṃ durbalaḥ,",
    "K10vimkn_u:365": " evam asāraḥ /",
    "K10vimkn_u:366": " evaṃ jarjaraḥ,",
    "K10vimkn_u:367": " evam itvaraḥ,",
    "K10vimkn_u:368": " evaṃ duḥkhaḥ,",
    "K10vimkn_u:369": " evam ābādhikaḥ,",
    "K10vimkn_u:370": " evaṃ vipariṇāmadharmā,",
    "K10vimkn_u:371": " evaṃ bahurogabhājano 'yaṃ mārṣāḥ kāyaḥ /",
    "K10vimkn_u:372": " tatra paṇḍitena niśrayo na kartavyaḥ /",
    "K10vimkn_u:373": " Vkn \u00152.9 phenapiṇḍopamo 'yaṃ mārṣāḥ kāyo 'parimardanakṣamaḥ /",
    "K10vimkn_u:374": " budbudopamo 'yaṃ kāyo 'cirasthitikaḥ /",
    "K10vimkn_u:375": " marīcyupamo 'yaṃ kāyaḥ kleśatṛṣṇāsaṃbhūtaḥ /",
    "K10vimkn_u:376": " kadalīskandhopamo 'yaṃ kāyo 'sārakatvāt /",
    "K10vimkn_u:377": " yantrabhūto batāyaṃ kāyo 'sthisnāyuvinibaddhaḥ /",
    "K10vimkn_u:378": " māyopamo 'yaṃ kāyo viparyāsasaṃbhūtaḥ /",
    "K10vimkn_u:379": " svapnopamo 'yaṃ kāyo vitathadarśanaḥ /",
    "K10vimkn_u:380": " pratibhāsopamo 'yaṃ kāyaḥ pūrvakarmapratibhāsatayā saṃdṛśyate /",
    "K10vimkn_u:381": " pratiśrutkopamo 'yaṃ kāyaḥ pratyayādhīnatvāt /",
    "K10vimkn_u:382": " meghopamo 'yaiḥ kāyaś cittākulavigamalakṣaṇaḥ /",
    "K10vimkn_u:383": " vidyutsadṛśo 'yaṃ kāyaḥ kṣaṇabhaṅgayukto 'navasthitaḥ /",
    "K10vimkn_u:384": " asvāmiko 'yaṃ kāyo nānāpratyayasaṃbhūtaḥ /",
    "K10vimkn_u:385": " Vkn \u00152.10 nirvyāpāro 'yaṃ kāyaḥ pṛthivīsadṛśaḥ /",
    "K10vimkn_u:386": " anātmo 'yaṃ kāyo 'psadṛśaḥ /",
    "K10vimkn_u:387": " nirjīvo 'yaṃ kāyas tejaḥsadṛśaḥ /",
    "K10vimkn_u:388": " niṣpudgalo 'yaṃ kāyo vāyusadṛśaḥ /",
    "K10vimkn_u:389": " niḥsvabhāvo 'yaṃ kāya ākāśasadṛśaḥ /",
    "K10vimkn_u:390": " Vkn \u00152.11 asaṃbhūto 'yaṃ kāyo mahābhūtānām ālayaḥ /",
    "K10vimkn_u:391": " śūnyo 'yaṃ kāya ātmātmīyavigataḥ /",
    "K10vimkn_u:392": " jaḍo 'yaṃ kāyas tṛṇakāṣṭhakuḍyaloṣṭapratibhāsasadṛśaḥ /",
    "K10vimkn_u:393": " niśceṣṭo 'yaṃ kāyo vātayantrayukto vartate /",
    "K10vimkn_u:394": " rikto 'yaṃ kāyo 'śucipūtisaṃcayaḥ /",
    "K10vimkn_u:395": " tuccho 'yaṃ kāya ucchādanaparimardanavikiraṇavidhvansanadharmā /",
    "K10vimkn_u:396": " upadruto 'yaṃ kāyaś caturuttaraiś caturbhī rogaśataiḥ /",
    "K10vimkn_u:397": " jīrṇodapānasadṛśo 'yaṃ kāyaḥ sadā jarābhibhūtaḥ /",
    "K10vimkn_u:398": " paryantasthāyī batāyaṃ kāyo maraṇaparyavasānaḥ /",
    "K10vimkn_u:399": " vadhakāśīviṣaśūnyagrāmopamo 'yaṃ kāyaḥ skandhadhātvāyatanaparigṛhītaḥ /",
    "K10vimkn_u:400": " tatra yuṣmābhir evaṃrūpe kāye nirvidvirāga utpādayitavyas tathāgatakāye ca spṛhotpādayitavyā /",
    "K10vimkn_u:401": " Vkn \u00152.12 dharmakāyo hi mārṣāḥ tathāgatakāyo dānanirjātaḥ śīlanirjātaḥ samādhinirjātaḥ prajñānirjāto vimuktinirjāto vimuktijñānadarśananirjātaḥ",
    "K10vimkn_u:402": " maitrīkaruṇāmuditopekṣānirjātaḥ /",
    "K10vimkn_u:403": " dānadamasaṃyamanirjātaḥ kṣāntisauratyanirjāto dṛḍhavīryakuśalamūlanirjāto dhyānavimokṣasamādhisamāpattinirjātaḥ śrutaprajñopāyanirjātaḥ /",
    "K10vimkn_u:404": " saptatriṃśadbodhipakṣyanirjātaḥ śamathavidarśanānirjāto daśabalanirjātaś caturvaiśāradyanirjātaḥ /",
    "K10vimkn_u:405": " aṣṭādaśāveṇikabuddhadharmanirjātaḥ sarvapāramitānirjātaḥ /",
    "K10vimkn_u:406": " abhijñāvidyānirjātaḥ sarvākuśaladharmaprahāṇāya nirjātaḥ sarvakuśaladharmaparigrahanirjātaḥ satyanirjāto bhūtanirjāto 'pramādanirjātaḥ /",
    "K10vimkn_u:407": " apramāṇaśubhakarmanirjāto mārṣās tathāgatakāyas tatra yuṣmābhiḥ spṛhā kartavyā /",
    "K10vimkn_u:408": " sarvasatvānāṃ ca sarvakleśavyādhiprahāṇāyānuttarāyāṃ samyaksaṃbodhau cittāny utpādayitavyāni /",
    "K10vimkn_u:409": " Vkn \u00152.13 evaṃ vimalakīrtir licchavis tathā saṃnipatitānāṃ teṣāṃ glānaparipṛcchakānāṃ",
    "K10vimkn_u:410": " tathā tathā dharmaṃ deśayati yad bahūni satvaśatasahasrāṇy anuttarāyāṃ samyaksaṃbodhau",
    "K10vimkn_u:411": " cittāny utpādayanti // //",
    "K10vimkn_u:412": " acintyopāyakauśalyaparivarto nāma dvitīyaḥ //",
    "K10vimkn_u:413": " Vkn \u00153.1 atha vimalakīrter licchaver etad abhavat:",
    "K10vimkn_u:414": " ahaṃ ca glāna ābādhiko mañcasamārūḍhaḥ,",
    "K10vimkn_u:415": " na ca māṃ tathāgato 'rhan samyaksaṃbuddhaḥ samanvāharati,",
    "K10vimkn_u:416": " na ca me glānaparipṛcchakaṃ kaṃcit preṣayaty anukaṃpām upādāya /",
    "K10vimkn_u:417": " Vkn \u00153.2 samanvāhṛtaś ca bhagavatā vimalakīrtir licchaviḥ /",
    "K10vimkn_u:418": " atha bhagavān āyuṣmantaṃ śāriputram āmantrayate sma:",
    "K10vimkn_u:419": " gaccha tvaṃ śāriputra vimalakīrter licchaver glānaparipṛcchakaḥ /",
    "K10vimkn_u:420": " evam ukta āyuṣmāñ śāriputro bhagavantam etad avocat:",
    "K10vimkn_u:421": " nāhaṃ bhagavan utsahe vimalakīrter licchaver glānaparipṛcchako gantum /",
    "K10vimkn_u:422": " tat kasya hetoḥ /",
    "K10vimkn_u:423": " abhijānāmy ahaṃ bhagavan:",
    "K10vimkn_u:424": " ekasmin samaye 'nyatamasmin vṛkṣamūle pratisaṃlīno 'bhūvam /",
    "K10vimkn_u:425": " vimalakīrtiś ca licchavir yena tad vṛkṣamūlaṃ tenopasaṃkramya mām etad avocat:",
    "K10vimkn_u:426": " Vkn \u00153.3 na bhadantaśāriputra evaṃ pratisaṃlayanaṃ saṃlātavyaṃ yathā tvaṃ pratisaṃlīnaḥ /",
    "K10vimkn_u:427": " api tu tathā pratisaṃlīyaś ca yathā traidhātuke na kāyaś cittaṃ vā saṃdṛśyate /",
    "K10vimkn_u:428": " tathā pratisaṃlīyaś ca yathā nirodhāc ca na vyuttiṣṭhasi sarveryāpatheṣu ca saṃdṛśyase /",
    "K10vimkn_u:429": " tathā pratisaṃlīyaś ca yathā prāptilakṣaṇaṃ ca na vijahāsi pṛthagjanalakṣaṇeṣu ca saṃdṛśyase /",
    "K10vimkn_u:430": " tathā pratisaṃlīyaś ca yathā te na cādhyātmaṃ cittam avasthitaṃ bhaven na bahirdhopavicaret /",
    "K10vimkn_u:431": " tathā pratisaṃlīyaś ca yathā sarvadṛṣṭigatebhyaś ca na calasi saptatriṃśatsu ca bodhipakṣyeṣu dharmeṣu saṃdṛśyase /",
    "K10vimkn_u:432": " tathā pratisaṃlīyaś ca yathā saṃsārāvacarāṃś ca kleśān na prajahāsi nirvāṇasamavasaraṇaś ca bhavasi /",
    "K10vimkn_u:433": " ye bhadantaśāriputra evaṃ pratisaṃlayanaṃ pratisaṃlīyante teṣāṃ bhagavān pratisaṃlayanam anujānāti /",
    "K10vimkn_u:434": " Vkn \u00153.4 so 'haṃ bhagavan etāṃ śrutvā tūṣṇīm evābhūvam /",
    "K10vimkn_u:435": " na tasya śaknomy uttare prativacanaṃ dātum /",
    "K10vimkn_u:436": " tan nāham utsahe tasya kulaputrasya glānaparipṛcchako gantum /",
    "K10vimkn_u:437": " Vkn \u00153.5 tatra bhagavān āyuṣmantaṃ mahāmaudgalyāyanam āmantrayate sma:",
    "K10vimkn_u:438": " gaccha tvaṃ maudgalyāyana vimalakīrter licchaver glānaparipṛcchakaḥ /",
    "K10vimkn_u:439": " maudgalyāyano 'py āha:",
    "K10vimkn_u:440": " nāhaṃ bhagavan utsahe tasya satpuruṣasya glānaparipṛcchako gantum /",
    "K10vimkn_u:441": " tat kasya hetoḥ /",
    "K10vimkn_u:442": " abhijānāmy ahaṃ bhagavan:",
    "K10vimkn_u:443": " ekasmin samaye vaiśālyāṃ mahānagaryām anyatamasmin vīthīmukhe gṛhapatibhyo dharmaṃ deśayāmi /",
    "K10vimkn_u:444": " tatra māṃ vimalakīrtir licchavir upasaṃkrāmyaivam āha:",
    "K10vimkn_u:445": " Vkn \u00153.6 na bhadantamaudgalyāyana gṛhibhyo 'vadātavasanebhya evaṃ dharmo deśayitavyo yathā bhadanto deśayati /",
    "K10vimkn_u:446": " api tu tathā bhadantamaudgalyāyana dharmo deśayitavyo yathaiva sa dharmaḥ /",
    "K10vimkn_u:447": " dharmo hi bhadantamaudgalyāyana asatvaḥ satvarajovigataḥ,",
    "K10vimkn_u:448": " nairātmyo rāgarajovigataḥ,",
    "K10vimkn_u:449": " nirjīvo jāticyutivigataḥ,",
    "K10vimkn_u:450": " niṣpudgalaḥ pūrvāntāparāntaparicchinnaḥ,",
    "K10vimkn_u:451": " śānta upaśāntalakṣaṇaḥ,",
    "K10vimkn_u:452": " virāgo 'nārambaṇagatikaḥ,",
    "K10vimkn_u:453": " anakṣaraḥ sarvavākyacchedaḥ,",
    "K10vimkn_u:454": " anudāhāraḥ sarvormivigataḥ,",
    "K10vimkn_u:455": " sarvatrānugata ākāśasamasadṛśaḥ,",
    "K10vimkn_u:456": " avarṇaliṅgasaṃsthānaḥ sarvapracāravigataḥ,",
    "K10vimkn_u:457": " amamo mamakāravigataḥ,",
    "K10vimkn_u:458": " avijñaptiś cittamanovijñānavigataḥ,",
    "K10vimkn_u:459": " asadṛśo niṣpratipakṣatvāt,",
    "K10vimkn_u:460": " hetuvilakṣaṇaḥ pratyayāsamāropaḥ,",
    "K10vimkn_u:461": " dharmadhātusamavasaraṇaḥ sarvadharmasamāhitaḥ,",
    "K10vimkn_u:462": " tathatānugato 'nanugamanayogena,",
    "K10vimkn_u:463": " bhūtakoṭipratiṣṭhito 'tyantācalitatvāt,",
    "K10vimkn_u:464": " acalitaḥ ṣaḍviṣayāniśritatvāt,",
    "K10vimkn_u:465": " na kvacid gamanāgamano 'navasthitatvāt,",
    "K10vimkn_u:466": " śūnyatāsamāhita ānimittaprabhāvito 'praṇihitalakṣaṇaḥ,",
    "K10vimkn_u:467": " ūhāpohavigataḥ,",
    "K10vimkn_u:468": " anutkṣepo 'prakṣepaḥ,",
    "K10vimkn_u:469": " utpādabhaṅgavigataḥ,",
    "K10vimkn_u:470": " anālayaś cakṣuḥśrotraghrāṇajihvākāyamanaḥpathasamatikrāntaḥ,",
    "K10vimkn_u:471": " anunnato 'navanataḥ,",
    "K10vimkn_u:472": " sthito 'neñjyaṃ prāptaḥ,",
    "K10vimkn_u:473": " sarvapracāravigataḥ /",
    "K10vimkn_u:474": " Vkn \u00153.7 īdṛśasya bhadantamahāmaudgalyāyana dharmasya kīdṛśī deśanā /",
    "K10vimkn_u:475": " dharmadeśaneti bhadantamahāmaudgalyāyana samāropapadam etat /",
    "K10vimkn_u:476": " ye 'pi śṛṇvanti te 'pi samāropenaiva śṛṇvanti /",
    "K10vimkn_u:477": " yatra bhadantamaudgalyāyana asamāropapadaṃ na tatra deśyate na śrūyate na vijñāyate /",
    "K10vimkn_u:478": " tadyathā māyāpuruṣo māyāpuruṣebhyo dharmaṃ deśayati /",
    "K10vimkn_u:479": " Vkn \u00153.8 evaṃ hi cittāvasthānena dharmo deśayitavyaḥ /",
    "K10vimkn_u:480": " satvendriyakuśalena ca te bhavitavyam,",
    "K10vimkn_u:481": " sudṛṣṭaprajñādarśanena mahākaruṇāmukhībhūtena mahāyānasaṃvarṇakena buddhekṛtajñena śuddhāśayena dharmaniruktividhijñena,",
    "K10vimkn_u:482": " triratnavaṃśānupacchedāya ca te dharmo deśayitavyaḥ /",
    "K10vimkn_u:483": " Vkn \u00153.9 tena bhagavan tathā tathā dharmo deśito yathā tato gṛhapatiparsado 'ṣṭānāṃ gṛhapatiśatānām anuttarāyāṃ samyaksaṃbodhau cittāny utpannāni",
    "K10vimkn_u:484": " ahaṃ ca niṣpratibhāno 'bhūvam /",
    "K10vimkn_u:485": " tan nāhaṃ bhagavan utsahe tasya satpuruṣasya glānaparipṛcchako gantum /",
    "K10vimkn_u:486": " Vkn \u00153.10 tatra bhagavān āyuṣmantaṃ mahākāśyapam āmantrayate sma:",
    "K10vimkn_u:487": " gaccha tvaṃ mahākāśyapa vimalakīrter licchaver glānaparipṛcchakaḥ /",
    "K10vimkn_u:488": " mahākāśyapo 'py āha:",
    "K10vimkn_u:489": " nāhaṃ bhagavan utsahe tasya satpuruṣasya glānaparipṛcchako gantum /",
    "K10vimkn_u:490": " tat kasmād dhetoḥ /",
    "K10vimkn_u:491": " abhijānāmy ahaṃ bhagavan daridravīthyāṃ piṇḍāya carāmi /",
    "K10vimkn_u:492": " tatra māṃ vimalakirtir licchavir upasaṃkramyaivam āha:",
    "K10vimkn_u:493": " Vkn \u00153.11 prādeśikī bhadantamahākāśyapasya karuṇāmaitrī,",
    "K10vimkn_u:494": " yan mahākulāny utsṛjya daridrakulāny upasaṃkrāmasi /",
    "K10vimkn_u:495": " api tu bhadantamahākāśyapa dharmasamatāpratiṣṭhitena te bhavitavyam /",
    "K10vimkn_u:496": " sarvadā sarvasatvasamanvāhāreṇa piṇḍapātaḥ paryeṣṭavyaḥ /",
    "K10vimkn_u:497": " anāhāreṇa cāhāraḥ paryeṣṭavyaḥ /",
    "K10vimkn_u:498": " parapiṇḍagrāhāpanayāya ca te piṇḍāya caritavyam /",
    "K10vimkn_u:499": " śūnyagrāmādhiṣṭhitena ca grāmaḥ praveṣṭavyaḥ /",
    "K10vimkn_u:500": " naranārīparipākāya ca te nagaraṃ praveṣṭavyam /",
    "K10vimkn_u:501": " buddhakulakulīnena ca te kulāny upasaṃkramitavyāni /",
    "K10vimkn_u:502": " Vkn \u00153.12 apratigrahaṇatayā ca piṇḍapātaḥ pratigrāhyaḥ /",
    "K10vimkn_u:503": " jātyandhasamatayā ca rūpāṇi draṣṭavyāni /",
    "K10vimkn_u:504": " pratiśrutakopamatayā ca śabdāḥ śrotavyāḥ /",
    "K10vimkn_u:505": " vātasamatayā ca gandhā ghrātavyāḥ /",
    "K10vimkn_u:506": " avijñaptito rasā āsvādayitavyāḥ /",
    "K10vimkn_u:507": " jñānāsparśanatayā ca sparśāḥ spraṣṭavyāḥ /",
    "K10vimkn_u:508": " māyāpuruṣavijñāptyā ca dharmā vijñātavyāḥ /",
    "K10vimkn_u:509": " yo 'svabhāvo 'parabhāvaś ca tad anujjvalitam /",
    "K10vimkn_u:510": " yad anujjvalitaṃ tan na śāmyati /",
    "K10vimkn_u:511": " Vkn \u00153.13 yadi sthaviro mahākāśyapo 'ṣṭau ca mithyātvāni samatikrāmet,",
    "K10vimkn_u:512": " aṣṭau ca vimokṣān samāpadyeta,",
    "K10vimkn_u:513": " mithyāsamatayā ca samyaktvasamatām avataret,",
    "K10vimkn_u:514": " ekena ca piṇḍapātena sarvasatvān pratipādayet,",
    "K10vimkn_u:515": " sarvabuddhān sarvāryāṃś ca pratipādya paścād ātmanā paribhuñjīta,",
    "K10vimkn_u:516": " tathā ca paribhuñjīta yathā na saṃkleśo na vigatakleśaḥ,",
    "K10vimkn_u:517": " paribhuñjīta na samāhito na vyutthitaḥ,",
    "K10vimkn_u:518": " na saṃsārasthito na nirvāṇasthitaḥ paribhuñjīta /",
    "K10vimkn_u:519": " ye ca bhadantāya piṇḍapātaṃ dadati te teṣāṃ nālpaphalaṃ na mahāphalaiḥ bhavet /",
    "K10vimkn_u:520": " na ca hānāya na viśeṣāya gacchet,",
    "K10vimkn_u:521": " buddhagatisamavasaraṇāya ca bhaveta na śrāvakagatisamavasaraṇāya /",
    "K10vimkn_u:522": " evaṃ sthaviro mahākāśyapo 'moghaṃ rāṣṭrapiṇḍaṃ paribhuñjīta /",
    "K10vimkn_u:523": " Vkn \u00153.14 so 'haṃ bhagavan imaṃ dharmanirdeśaṃ śrutvāścaryaprāptaḥ sarvabodhisatvān namasyāmi /",
    "K10vimkn_u:524": " gṛhiṇo 'pi nāmaivaṃrūpaṃ pratibhānam,",
    "K10vimkn_u:525": " ko 'nuttarāyāṃ samyaksaṃbodhau cittaṃ notpādayet /",
    "K10vimkn_u:526": " tataḥ prabhṛti me na kaścit satvaḥ śrāvakayāne pratyekabuddhayāne vā samādāpitapūrvo 'nyatra mahāyānāt /",
    "K10vimkn_u:527": " tan nāhaṃ bhagavan utsahe tasya kulaputrasya glānaparipṛcchako gantum /",
    "K10vimkn_u:528": " Vkn \u00153.15 tatra bhagavān āyuṣmantaṃ subhūtim āmantrayate sma:",
    "K10vimkn_u:529": " gaccha tvaṃ subhūte vimalakīrter licchaver glānaparipṛcchakaḥ /",
    "K10vimkn_u:530": " subhūtir apy āha:",
    "K10vimkn_u:531": " nāhaṃ bhagavan utsahe tasya satpuruṣasya glānaparipṛcchako gantum /",
    "K10vimkn_u:532": " tat kasya hetoḥ /",
    "K10vimkn_u:533": " abhijānāmy ahaṃ bhagavan:",
    "K10vimkn_u:534": " ekasmin samaye vaiśālyāṃ mahānagaryāṃ piṇḍāya carāmi /",
    "K10vimkn_u:535": " vimalakīrter licchaver niveśanaṃ piṇḍāya praviṣṭaḥ /",
    "K10vimkn_u:536": " tasya me vimalakīrtir licchaviḥ pātraṃ gṛhītvā praṇītena bhojanena pratipūryaivam āha:",
    "K10vimkn_u:537": " Vkn \u00153.16 sacet tvaṃ bhadantasubhūte āmiṣasamatayā sarvadharmasamatām anugataḥ sarvadharmasamatayā ca buddhadharmasamatām anugata eva,",
    "K10vimkn_u:538": " tvam imaṃ piṇḍapātaṃ pratigṛhnīṣva /",
    "K10vimkn_u:539": " sacet tvaṃ bhadantasubhūte na rāgadoṣamohaprahīṇo na ca taiḥ sārdhaṃ saṃvasasi /",
    "K10vimkn_u:540": " saced evam asy avikopya satkāyam ekāyanaṃ mārgam anugataḥ /",
    "K10vimkn_u:541": " na ca te 'vidyā bhavatṛṣṇā ca samudghātitā na ca vidyāvimuktī utpādite /",
    "K10vimkn_u:542": " ānantaryasamatayā ca te samādhivimuktiḥ /",
    "K10vimkn_u:543": " na cāsi mukto na baddhaḥ /",
    "K10vimkn_u:544": " na ca te catvāry āryasatyāni dṛṣṭāni na ca na dṛṣṭasatyaḥ /",
    "K10vimkn_u:545": " na prāptaphalo na pṛthagjanasamavasaraṇaḥ /",
    "K10vimkn_u:546": " na cāsy āryo nānāryaḥ /",
    "K10vimkn_u:547": " na sarvadharmasamanvāgataś ca sarvadharmasamadhigataś ca /",
    "K10vimkn_u:548": " Vkn \u00153.17 na ca te śāstā dṛṣṭo na dharmaḥ śruto na saṃghaḥ paryupāsitaḥ /",
    "K10vimkn_u:549": " ye ca te ṣaṭ śāstāras tadyathā pūraṇaḥ kāśyapaḥ,",
    "K10vimkn_u:550": " maskarī gośālīputraḥ,",
    "K10vimkn_u:551": " saṃjayo vairāṣṭrikaputraḥ,",
    "K10vimkn_u:552": " kakudaḥ kātyāyanaḥ,",
    "K10vimkn_u:553": " ajitaḥ keśakambalaḥ,",
    "K10vimkn_u:554": " nirgrantho jñātiputraḥ,",
    "K10vimkn_u:555": " te ca bhadantasya śāstāras tāṃś ca niśritya pravrajito yadgāminas te ṣaṭ śāstāras tadgāmy evāryasubhūtiḥ,",
    "K10vimkn_u:556": " Vkn \u00153.18 sarvadṛṣṭigateṣu cāryaman antargato na cāntamadhyaprāptaḥ,",
    "K10vimkn_u:557": " aṣṭākṣaṇasamavasaraṇaś cāsi na cāsi lakṣaṇam anuprāptaḥ,",
    "K10vimkn_u:558": " saṃkleśena cāsi samo 'vyavadānam adhigataḥ,",
    "K10vimkn_u:559": " yā ca sarvasatvānām araṇā sā bhadantasyāpy araṇā,",
    "K10vimkn_u:560": " na ca tvayā dakṣiṇā viśodhyate,",
    "K10vimkn_u:561": " ye ca bhadantāya piṇḍapātaṃ dadati tāṃś ca vinipātayasi,",
    "K10vimkn_u:562": " sarvamāraiś ca te sārdham ekahastaḥ kṛtaḥ /",
    "K10vimkn_u:563": " sarvakleśāś ca te sahāyāḥ,",
    "K10vimkn_u:564": " yatsvabhāvāś ca kleśās tatsvabhāvo bhadantaḥ,",
    "K10vimkn_u:565": " sarvasatveṣu te vadhakacittaṃ pratyupasthitam,",
    "K10vimkn_u:566": " sarvabuddhāś ca te 'bhyākhyātāḥ,",
    "K10vimkn_u:567": " sarvabuddhadharmāṃś ca pratikrośasi,",
    "K10vimkn_u:568": " na cāsi saṃghapratisaraṇaḥ,",
    "K10vimkn_u:569": " na ca jātu parinirvāsyasi /",
    "K10vimkn_u:570": " evaṃ tvam imaṃ piṇḍapātaṃ pratigṛhīṇa /",
    "K10vimkn_u:571": " Vkn \u00153.19 tasya me bhagavan imaṃ dharmanirdeśaṃ śrutvāndhakāraprāptā diśo 'bhūvan ḥ tat kim asmai nirdiśāmi,",
    "K10vimkn_u:572": " katham vā pratipadya iti /",
    "K10vimkn_u:573": " so 'haṃ tat pātram utsṛjya tato gṛhān niṣkramiṣyāmīti /",
    "K10vimkn_u:574": " vimalakīrtir Iicchavir mām evam āha:",
    "K10vimkn_u:575": " mā bhadantasubhūte akṣarebhya uttrasīḥ,",
    "K10vimkn_u:576": " pratigṛhāṇedaṃ pātram /",
    "K10vimkn_u:577": " tat kiṃ manyase bhadantasubhūte,",
    "K10vimkn_u:578": " yadi tathāgatanirmita evam ucyeta kaccit sa uttraset /",
    "K10vimkn_u:579": " so 'ham avocam:",
    "K10vimkn_u:580": " no hīdaṃ kulaputra /",
    "K10vimkn_u:581": " sa mām evam āha:",
    "K10vimkn_u:582": " nirmitamāyāsvabhāvebhyo bhadantasubhūte sarvadharmebhyo nottrasitavyam /",
    "K10vimkn_u:583": " tat kasmād dhetoḥ /",
    "K10vimkn_u:584": " sarvāṇi hi tāni vacanāni tatsvabhāvāni,",
    "K10vimkn_u:585": " evaṃ paṇḍitā akṣareṣu na sajjanti na tebhya uttrasyanti /",
    "K10vimkn_u:586": " tat kasmād dhetoḥ /",
    "K10vimkn_u:587": " sarvāṇi tāny akṣarāṇy anakṣarāṇi sthāpayitvā vimuktiṃ vimuktilakṣaṇāṃś ca sarvadharmān /",
    "K10vimkn_u:588": " Vkn \u00153.20 iha nirdeśe nirdiśyamāne dvayor devaputraśatayor virajo vigatamalaṃ dharmeṣu dharmacakṣur viśuddham,",
    "K10vimkn_u:589": " pañcānāṃ ca devaputraśatānām ānulomikyāḥ kṣānteḥ pratilambho 'bhūt /",
    "K10vimkn_u:590": " ahaṃ ca niṣpratibhāno 'bhūvam,",
    "K10vimkn_u:591": " na cāsya śaknomy uttare prativacanaṃ dātum /",
    "K10vimkn_u:592": " tan nāham utsahe tasya satpuruṣasya glānaparipṛcchako gantum /",
    "K10vimkn_u:593": " Vkn \u00153.21 atha khalu bhagavān āyuṣmantaṃ pūrṇaṃ maitrāyaṇīputram āmantrayate sma:",
    "K10vimkn_u:594": " gaccha tvaṃ pūrṇa vimalakīrter licchaver glānaparipṛcchakaḥ /",
    "K10vimkn_u:595": " pūrṇo 'py āha:",
    "K10vimkn_u:596": " nāhaṃ bhagavan utsahe tasya satpuruṣasya glānaparipṛcchako gantum /",
    "K10vimkn_u:597": " tat kasmād dhetoḥ /",
    "K10vimkn_u:598": " abhijānāmy ahaṃ bhagavan:",
    "K10vimkn_u:599": " ekasmin samaye vanasyānyatamasmin pṛthivīpradeśa ādikarmikāṇāṃ bhikṣūṇāṃ dharmaṃ deśayāmi /",
    "K10vimkn_u:600": " tatra vimalakīrtir licchavir upasaṃkramya mām evam āha:",
    "K10vimkn_u:601": " Vkn \u00153.22 samāpadya bhadantapūrṇa eteṣāṃ bhikṣūṇāṃ cittaṃ vyavalokya dharmaṃ deśaya /",
    "K10vimkn_u:602": " mā mahāratnabhājaneṣu prati kulmāṣān prākṣaipsīḥ /",
    "K10vimkn_u:603": " jāniṣva tāvat kimāśayā ete bhikṣava iti /",
    "K10vimkn_u:604": " mā vaiḍūryaratnaṃ kācamaṇikaiḥ samānīkārṣīḥ /",
    "K10vimkn_u:605": " mā bhadantapūrṇa apratyavekṣyā satvendriyeṣu prādeśikendriyatvam upasaṃhārṣīḥ /",
    "K10vimkn_u:606": " mā akṣatāṃ kṣiṇuṣva /",
    "K10vimkn_u:607": " mā mahāmārgam avatartukāmān bhandarathyāṃ praveśaya /",
    "K10vimkn_u:608": " mā mahāsāgaraṃ goṣpade praveśaya /",
    "K10vimkn_u:609": " mā sūryaprabhāṃ khadyotakair nirvartaya /",
    "K10vimkn_u:610": " mā siṃhanādasaṃprasthitān sṛgālanāde niyojaya /",
    "K10vimkn_u:611": " api bhadantapūrṇa sarve hy ete bhikṣavo mahāyānasaṃprasthitā amuṣitabodhicittāḥ /",
    "K10vimkn_u:612": " teṣāṃ bhadantapūrṇa mā śrāvakayānam upadarśaya /",
    "K10vimkn_u:613": " kaṣṭaṃ hi śrāvakayānam /",
    "K10vimkn_u:614": " jātyandhā iva me śrāvakāḥ pratibhānti satvendriyavimātratājñāne /",
    "K10vimkn_u:615": " Vkn \u00153.23 atha vimalakīrtir licchavis tasyāṃ velāyāṃ tathārūpaṃ samādhiṃ samāpadyate sma /",
    "K10vimkn_u:616": " yathā te bhikṣavo 'nekavidhaṃ pūrvenivāsam anusmaraṇti sma /",
    "K10vimkn_u:617": " te pañcabuddhaśataparyupāsitakuśalamūlāḥ samyaksaṃbodhaye,",
    "K10vimkn_u:618": " teṣāṃ tad bodhicittam āmukhībhūtam /",
    "K10vimkn_u:619": " te tasya satpuruṣasya pādau śirobhiḥ praṇamya tatraiva niṣaṇṇāḥ prāñjalayo bhūtvā,",
    "K10vimkn_u:620": " teṣāṃ tādṛśī dharmadeśanā kṛtā yathāvaivartikāḥ saṃvṛttā anuttarasyāṃ samyaksaṃbodhau /",
    "K10vimkn_u:621": " Vkn \u00153.24 tan nāhaṃ bhagavan utsahe tasya satpuruṣasya glānaparipṛcchako gantum /",
    "K10vimkn_u:622": " Vkn \u00153.25 tatra bhagavān āyuṣmantaṃ kātyāyanam āmantrayate sma:",
    "K10vimkn_u:623": " gaccha tvaṃ kātyāyana vimalakīrter licchaver glānaparipṛcchakaḥ /",
    "K10vimkn_u:624": " kātyāyano 'py āha:",
    "K10vimkn_u:625": " nāhaṃ bhagavan utsahe tasya satpuruṣasya glānaparipṛcchako gantum /",
    "K10vimkn_u:626": " tat kasmād dhetoḥ /",
    "K10vimkn_u:627": " abhijānāmy ahaṃ bhagavan:",
    "K10vimkn_u:628": " bhagavatā saṃkṣiptena bhikṣūṇām avavādo dattaḥ /",
    "K10vimkn_u:629": " teṣāṃ sūtrapadaviniścayāya dharmaṃ deśayāmi,",
    "K10vimkn_u:630": " yad idam anityārthaṃ duḥkhārtham anātmārthaṃ śāntārtham /",
    "K10vimkn_u:631": " tatra vimalakīrtir licchavir upasaṃkramya mām evam āha:",
    "K10vimkn_u:632": " Vkn \u00153.26 mā bhadantakātyāyana sapracārām utpādabhaṅgayuktāṃ dharmatāṃ nirdiśa /",
    "K10vimkn_u:633": " yo bhadantamahākātyāyana atyantatayā na jāto na janiṣyati notpanno na niruddho na nirotsyate 'yam anityārthaḥ /",
    "K10vimkn_u:634": " yaḥ pañcānāṃ skandhānāṃ śūnyatānugamānutpādānirodhārtho 'yaṃ duḥkhārthaḥ /",
    "K10vimkn_u:635": " yad ātmānātmayor advayatvam ayam anātmārthaḥ /",
    "K10vimkn_u:636": " yo 'svabhāvo 'parabhāvas tad anujjvalitam,",
    "K10vimkn_u:637": " yad anujvalitaṃ na tac chāmyati,",
    "K10vimkn_u:638": " yo 'tyantopaśamo 'yaṃ śāntārthaḥ /",
    "K10vimkn_u:639": " Vkn \u00153.27 asmin khalu punar nirdeśe nirdiśyamāne teṣāṃ bhikṣūṇām anupādāyāsravebhyaś cittāni vimuktāni /",
    "K10vimkn_u:640": " tan nāhaṃ bhagavan utsahe tasya satpuruṣasya glānaparipṛcchako gantum /",
    "K10vimkn_u:641": " Vkn \u00153.28 tatra bhagavān āyuṣmantam aniruddham āmantrayate sma:",
    "K10vimkn_u:642": " gaccha tvam aniruddha vimalakīrter licchaver glānaparipṛcchakaḥ /",
    "K10vimkn_u:643": " aniruddho 'py āha:",
    "K10vimkn_u:644": " nāhaṃ bhagavan utsahe tasya satpuruṣasya glānaparipṛcchako gantum /",
    "K10vimkn_u:645": " tat kasmād dhetoḥ /",
    "K10vimkn_u:646": " Vkn \u00153.29 abhijānāmy ahaṃ bhagavan:",
    "K10vimkn_u:647": " anyatamasmiṃś caṅkrame caṅkramāmi /",
    "K10vimkn_u:648": " tatra śubhavyūho nāma brahmā daśabhir brahmasahasraiḥ sārdhaṃ taṃ pradeśam avabhāsya yenāhaṃ tenopasaṃkramya mama pādau śirasābhivandyaikānte sthitvā mām etad avocat:",
    "K10vimkn_u:649": " kiyad āyuṣmān aniruddho divyena cakṣuṣā paśyati /",
    "K10vimkn_u:650": " tam enam aham etad avocam:",
    "K10vimkn_u:651": " ahaṃ mārṣa imaṃ triṃ sāhasramahāsāhasraṃ lokadhātuṃ bhagavataḥ śākyamuner buddhakṣetraṃ tad yathāpi nāma karatale nyastam āmalakaphalam evaṃ paśyāmi /",
    "K10vimkn_u:652": " Vkn \u00153.30 iyaṃ ca kathā pravṛttā vimalakīrtiś ca licchavis taṃ pradeśam upasaṃkrāmat /",
    "K10vimkn_u:653": " upasaṃkramya mama pādau śirasā vanditvaivam āha:",
    "K10vimkn_u:654": " kiṃ bhadantāniruddha divyaṃ cakṣur abhisaṃskāralakṣaṇam utānabhisaṃskāralakṣaṇam /",
    "K10vimkn_u:655": " yady abhisaṃskāralakṣaṇaṃ tad bāhyaiḥ pañcābhijñaiḥ samam,",
    "K10vimkn_u:656": " athānabhisaṃskāralakṣaṇaṃ anabhisaṃskāro 'saṃskṛtas tena na śakyaṃ draṣṭum /",
    "K10vimkn_u:657": " tat kathaṃ sthaviraḥ paśyati /",
    "K10vimkn_u:658": " so 'haṃ tūṣṇīm abhūvam /",
    "K10vimkn_u:659": " Vkn \u00153.31 sa ca brahmā tasya satpuruṣasyemaṃ nirdeśaṃ śrutvāścaryaprāptas taṃ namaskṛtyaitad avocat:",
    "K10vimkn_u:660": " ke loke divyacakṣuṣaḥ /",
    "K10vimkn_u:661": " āha: buddhā bhagavanto loke divyacakṣuṣo ye samāhitāvasthāṃ ca na vijahati sarvabuddhakṣetrāṇi ca paśyanti /",
    "K10vimkn_u:662": " na ca dvayaprabhāvitāḥ /",
    "K10vimkn_u:663": " Vkn \u00153.32 atha sa brahmemaṃ nirdeśaṃ śrutvā daśasahasraparivāro 'dhyāśayenānuttarāyāṃ samyaksaṃbodhau cittam utpādayati sma /",
    "K10vimkn_u:664": " sa māṃ vanditvā taṃ ca satpuruṣam abhivādya tatraivāntarhitaḥ /",
    "K10vimkn_u:665": " ahaṃ ca niṣpratibhāno 'bhūvam /",
    "K10vimkn_u:666": " tan nāham utsahe tasya satpuruṣasya glānaparipṛcchako gantum /",
    "K10vimkn_u:667": " Vkn \u00153.33 tatra bhagavān āyuṣmantam upālim āmantrayate sma:",
    "K10vimkn_u:668": " gaccha tvam upāle vimalakīrter licchaver glānaparipṛcchakaḥ /",
    "K10vimkn_u:669": " upālir apy āha:",
    "K10vimkn_u:670": " nāhaṃ bhagavan utsahe tasya satpuruṣasya glānaparipṛcchako gantum /",
    "K10vimkn_u:671": " tat kasmād dhetoḥ /",
    "K10vimkn_u:672": " abhijānāmy ahaṃ bhagavan:",
    "K10vimkn_u:673": " anyatamau dvau bhikṣū āpattim āpannau,",
    "K10vimkn_u:674": " tau bhagavataḥ paryapatrapamāṇau bhagavantaṃ nopasaṃkrāmataḥ /",
    "K10vimkn_u:675": " tau yenāhaṃ tenopasaṃkrāntāv upasaṃkrāmya mām etad avocatām /",
    "K10vimkn_u:676": " āvāṃ bhadantopāle āpattim āpannau,",
    "K10vimkn_u:677": " tāv āvāṃ paryapatrapamāṇau bhagavantam upasaṃkramituṃ notsahāvahe /",
    "K10vimkn_u:678": " utsāhāya āyuṣmann upāle vinodayasvāvayoḥ kaukṛtyaṃ vyutthāpayasvāvām āpatteḥ /",
    "K10vimkn_u:679": " Vkn \u00153.34 so 'haṃ bhagavaṃs tau bhikṣū dharmyayā kathayā saṃdarśayāmi /",
    "K10vimkn_u:680": " vimalakīrtiś ca licchavis taṃ pradeśam anuprāptaḥ sa mām etad avocat:",
    "K10vimkn_u:681": " mā bhadantopāle etau bhikṣū āgāḍhīkārṣīḥ,",
    "K10vimkn_u:682": " vinodayānayor āpattim,",
    "K10vimkn_u:683": " mā āvilīkārṣīḥ /",
    "K10vimkn_u:684": " na hi bhadantopāle āpattir adhyātmapratiṣṭhitā na bahirdhāsaṃkrānto nobhayam antareṇopalabhyate /",
    "K10vimkn_u:685": " tat kasmād dhetoḥ /",
    "K10vimkn_u:686": " uktaṃ hi bhagavatā cittasaṃkleśāt satvāḥ saṃkliśyante cittavyavadānād viśudhyante /",
    "K10vimkn_u:687": " cittaṃ ca bhadantopāle nādhyātmapratiṣṭhitaṃ na bahirdhā nobhayam antareṇopalabhyate /",
    "K10vimkn_u:688": " yathā cittaṃ tathāpattiḥ,",
    "K10vimkn_u:689": " yathāpattis tathā sarvadharmāḥ,",
    "K10vimkn_u:690": " tathatāṃ na vyativartante /",
    "K10vimkn_u:691": " yā bhadantopāle cittasya prakṛtir yayā cittaprakṛtyā bhadantasya cittaṃ vimuktam,",
    "K10vimkn_u:692": " kiṃ jātu sā cittaprakṛtiḥ saṃkliṣṭā /",
    "K10vimkn_u:693": " āha: no hidam /",
    "K10vimkn_u:694": " āha: tatprakṛtikāni bhadantopāle sarvasatvānāṃ cittāni /",
    "K10vimkn_u:695": " Vkn \u00153.35 saṃkalpo bhadantopāle kleśaḥ /",
    "K10vimkn_u:696": " akalpāvikalpā ca prakṛtiḥ /",
    "K10vimkn_u:697": " viparyāsaḥ saṃkleśaḥ,",
    "K10vimkn_u:698": " aviparyastā ca prakṛtiḥ /",
    "K10vimkn_u:699": " ātmasamāropaḥ saṃkleśaḥ,",
    "K10vimkn_u:700": " nairātmyā ca prakṛtiḥ /",
    "K10vimkn_u:701": " utpannabhagnānavasthitā bhadantopāle sarvadharmā māyāmeghavidyutsadṛśāḥ /",
    "K10vimkn_u:702": " nirapekṣāḥ sarvadharmāḥ kṣaṇam api nāvatiṣṭhante /",
    "K10vimkn_u:703": " svapnamarīcisadṛśāḥ sarvadharmā vitathadarśanāḥ /",
    "K10vimkn_u:704": " dakacandrapratibimbasadṛśāḥ sarvadharmāś cittaparikalpenotpadyante /",
    "K10vimkn_u:705": " ye tv evaṃ jānanti te vinayadharā ity ucyante /",
    "K10vimkn_u:706": " ya evaṃ vinītās te suvinītāḥ /",
    "K10vimkn_u:707": " Vkn \u00153.36 atha tau bhikṣu etad avocatām:",
    "K10vimkn_u:708": " prajñādharo vinayadharo 'yam upāsakaḥ /",
    "K10vimkn_u:709": " na tv ayaṃ bhadantopālir yo bhagavatā vinayadharāṇām agro nirdiṣṭaḥ /",
    "K10vimkn_u:710": " tāv aham evaṃ vadāmi:",
    "K10vimkn_u:711": " mā bhikṣū atra gṛhapatisaṃjñām utpādayatām /",
    "K10vimkn_u:712": " tat kasmād dhetoḥ /",
    "K10vimkn_u:713": " tathāgataṃ sthāpayitvā nāsti kaścic chrāvako vā bodhisatvo vā,",
    "K10vimkn_u:714": " ya etasya pratibhānam ācchindyāt /",
    "K10vimkn_u:715": " tādṛśa etasya prajñālokaḥ /",
    "K10vimkn_u:716": " Vkn \u00153.37 atha tau bhikṣū vinītakaukṛtyāv adhyāśayena tatraivānuttarāyāṃ samyaksaṃbodhau cittam utpāditavantau,",
    "K10vimkn_u:717": " taṃ ca satpuruṣam abhivandyaivam āhatuḥ:",
    "K10vimkn_u:718": " sarvasatvā īdṛśasya pratibhānasya lābhino bhavantu /",
    "K10vimkn_u:719": " tan nāham utsahe tasya satpuruṣasya glānaparipṛcchako gantum /",
    "K10vimkn_u:720": " Vkn \u00153.38 tatra bhagavān āyuṣmantaṃ rāhulam āmantrayate sma:",
    "K10vimkn_u:721": " gaccha tvaṃ rāhula vimalakīrter licchaver glānaparipṛcchakaḥ /",
    "K10vimkn_u:722": " rāhulo 'py āha:",
    "K10vimkn_u:723": " nāhaṃ bhagavan utsahe tasya satpuruṣasya glānaparipṛcchako gantum /",
    "K10vimkn_u:724": " tat kasmād dhetoḥ /",
    "K10vimkn_u:725": " abhijānāmy ahaṃ bhagavan:",
    "K10vimkn_u:726": " ekasmin samaye saṃbahulā licchavikumārakā yenāhaṃ tenopasaṃkramya mām etad avocan:",
    "K10vimkn_u:727": " tvaṃ rāhula tasya bhagavataḥ putraś cakravartirājyam utsṛjya pravrajitaḥ,",
    "K10vimkn_u:728": " tatra ke te pravrajyāyā guṇānuśaṃsāḥ /",
    "K10vimkn_u:729": " teṣām ahaṃ yathārūpaṃ pravrajyāyā guṇānuśaṃsā nirdiśāmi,",
    "K10vimkn_u:730": " vimalakīrtir licchavir yenāhaṃ tenopasaṃkrāntaḥ /",
    "K10vimkn_u:731": " sa mām abhivandyaitad avocat:",
    "K10vimkn_u:732": " Vkn \u00153.39 na bhadantarāhula evaṃ pravrajyāyā guṇānuśaṃsā nirdeṣṭavyā yathā tvaṃ nirdiśasi /",
    "K10vimkn_u:733": " tat kasmād dhetoḥ /",
    "K10vimkn_u:734": " nirguṇā niranuśaṃsā hi pravrajyā /",
    "K10vimkn_u:735": " yatra bhadantarāhula saṃskṛtapravṛttis tatra guṇānuśaṃsā /",
    "K10vimkn_u:736": " pravrajyā cāsaṃskṛtā,",
    "K10vimkn_u:737": " asaṃskṛte ca na guṇā nānuśāṃsā /",
    "K10vimkn_u:738": " pravrajyā bhadantarāhula arūpiṇi rūpavigatā,",
    "K10vimkn_u:739": " panthā nirvāṇasya,",
    "K10vimkn_u:740": " praśaṃsitā paṇḍitaiḥ,",
    "K10vimkn_u:741": " parigṛhītāryaiḥ,",
    "K10vimkn_u:742": " parājayaḥ sarvamārāṇām,",
    "K10vimkn_u:743": " pañcagatyuttāraṇī,",
    "K10vimkn_u:744": " pañcacakṣuviśodhanī,",
    "K10vimkn_u:745": " pañcabalapratilambhā,",
    "K10vimkn_u:746": " pañcendriyapratiṣṭhā,",
    "K10vimkn_u:747": " pareṣām anupaghātaḥ,",
    "K10vimkn_u:748": " pāpadharmāsaṃsṛṣṭā,",
    "K10vimkn_u:749": " paratīrthyapramardanī,",
    "K10vimkn_u:750": " prajñaptisamatikrāntā,",
    "K10vimkn_u:751": " paṅke saṃkramaḥ,",
    "K10vimkn_u:752": " amamā mamakāravigatā,",
    "K10vimkn_u:753": " aparigrahā,",
    "K10vimkn_u:754": " anupādānā,",
    "K10vimkn_u:755": " anākulā,",
    "K10vimkn_u:756": " ākulaprahīṇā,",
    "K10vimkn_u:757": " svacittadarśanī paracittasaṃrakṣaṇī,",
    "K10vimkn_u:758": " śamathānukūlā,",
    "K10vimkn_u:759": " sarvato 'navadyā /",
    "K10vimkn_u:760": " iyam ucyate pravrajyā /",
    "K10vimkn_u:761": " ya evaṃ pravrajitās te supravrajitāḥ /",
    "K10vimkn_u:762": " Vkn \u00153.40 pravrajata yūyaṃ kumārakāḥ svākhyāte dharmavinaye /",
    "K10vimkn_u:763": " durlabho hi buddhotpādaḥ,",
    "K10vimkn_u:764": " durlabhā kṣaṇasaṃpat,",
    "K10vimkn_u:765": " durlabho manuṣyapratilambhaḥ /",
    "K10vimkn_u:766": " te kumārakā evam āhuḥ:",
    "K10vimkn_u:767": " śrutam asmābhir gṛhapate,",
    "K10vimkn_u:768": " na tathāgato 'navasṛṣṭaṃ mātāpitṛbhyāṃ pravrājayatīti /",
    "K10vimkn_u:769": " sa tān āha: utpādayata yūyaṃ kumārakāḥ anuttarāyāṃ samyaksaṃbodhau cittam /",
    "K10vimkn_u:770": " pratipattyā ca saṃpādayata,",
    "K10vimkn_u:771": " saiva yuṣmākaṃ bhaviṣyati pravrajyā sopasaṃpat /",
    "K10vimkn_u:772": " Vkn \u00153.41 tatra dvātriṃśatā licchavikumārair anuttarāyāṃ samyaksaṃbodhau cittāny utpāditāni /",
    "K10vimkn_u:773": " tan nāhaṃ bhagavan utsahe tasya satpuruṣasya glānaparipṛcchako gantum /",
    "K10vimkn_u:774": " Vkn \u00153.42 tatra bhagavān āyuṣmantam ānandam āmantrayate sma:",
    "K10vimkn_u:775": " gaccha tvam ānanda vimalakīrter licchaver glānaparipṛcchakaḥ /",
    "K10vimkn_u:776": " ānanda āha: nāhaṃ bhagavan utsahe tasya satpuruṣasya glānaparipṛcchako gantum /",
    "K10vimkn_u:777": " tat kasmād dhetoḥ /",
    "K10vimkn_u:778": " abhijānāmy ahaṃ bhagavan:",
    "K10vimkn_u:779": " ekasmin samaye bhagavataḥ kāyasya kaścid evābādhaḥ /",
    "K10vimkn_u:780": " tatra ca kṣīreṇa kṛtyam āsīt /",
    "K10vimkn_u:781": " so 'ham anyatamasmin brāhmaṇamahāśālasya gṛhamūle pātraṃ gṛhītvā sthitaḥ /",
    "K10vimkn_u:782": " vimalakīrtir licchavis taṃ pradeśam anuprāptaḥ /",
    "K10vimkn_u:783": " sa māṃ vanditvaivam āha:",
    "K10vimkn_u:784": " Vkn \u00153.43 kiṃ bhadantānanda kālyam eva pātram ādāyāsmin gṛhadvārasamīpe tiṣṭhasi /",
    "K10vimkn_u:785": " tam enam aham etad avocam:",
    "K10vimkn_u:786": " bhagavato gṛhapate kāyasya kaścid evābādhaḥ /",
    "K10vimkn_u:787": " tatra ca kṣīreṇa kṛtyam,",
    "K10vimkn_u:788": " tat paryeṣāmi /",
    "K10vimkn_u:789": " sa mām evam āha:",
    "K10vimkn_u:790": " alaṃ bhadantānanda mā evaṃ vocaḥ /",
    "K10vimkn_u:791": " vajrasaṃhatano hi bhadantānanda tathāgatakāyaḥ sarvākuśalavāsanāprahīṇaḥ sarvamahaujaskakuśaladharmasamanvāgataḥ /",
    "K10vimkn_u:792": " kutas tasya vyādhiḥ kuta upadravaḥ /",
    "K10vimkn_u:793": " Vkn \u00153.44 tūṣṇīṃbhūto bhadantānanda gaccha /",
    "K10vimkn_u:794": " mā bhagavantam abhyācakṣva /",
    "K10vimkn_u:795": " mā kasyacid bhūya evaṃ vocaḥ /",
    "K10vimkn_u:796": " mā mahaujaskā devaputrā anyabuddhakṣetrasaṃnipatitāś ca bodhisatvāḥ śroṣyanti /",
    "K10vimkn_u:797": " rājñas tāvad bhadantānanda cakravartina itvarakuśalamūlasamanvāgatasya vyādhir na saṃvidyate /",
    "K10vimkn_u:798": " kutas tasya bhagavato 'pramāṇakuśalasamanvāgatasya vyādhir bhaviṣyati /",
    "K10vimkn_u:799": " nedaṃ sthānaṃ vidyate /",
    "K10vimkn_u:800": " gaccha gaccha bhadantānanda /",
    "K10vimkn_u:801": " mā mām adhyapatrāpaya,",
    "K10vimkn_u:802": " mā anyatīrthikacarakaparivrājakanigranthājīvāḥ śroṣyanti,",
    "K10vimkn_u:803": " mā teṣām evaṃ bhaviṣyati /",
    "K10vimkn_u:804": " kīdṛśo bata ayam eṣāṃ śāstā yaḥ svayam eva tāvad ātmānaṃ glānaṃ na śaknoti paritrātum,",
    "K10vimkn_u:805": " kutaḥ punar glānānāṃ satvānāṃ trāṇaṃ bhaviṣyati /",
    "K10vimkn_u:806": " tataḥ pracchannaṃ bhadantānanda gaccha śīghram /",
    "K10vimkn_u:807": " mā kaścic chṛṇuyāt /",
    "K10vimkn_u:808": " Vkn \u00153.45 api tu bhadantānanda dharmakāyās tathāgatā nāmiṣakāyāḥ /",
    "K10vimkn_u:809": " lokottarakāyās tathāgatāḥ sarvalokadharmasamatikrāntāḥ /",
    "K10vimkn_u:810": " anābādhas tathāgatasya kāyaḥ sarvāsravavinivṛtaḥ /",
    "K10vimkn_u:811": " asaṃskṛtas tathāgatasya kāyaḥ sarvasaṃkhyāvigataḥ /",
    "K10vimkn_u:812": " tasya bhadanto vyādhim icchatīty ayuktam asadṛśam /",
    "K10vimkn_u:813": " Vkn \u00153.46 tasya me bhagavan mahadapatrāpyaṃ jātam /",
    "K10vimkn_u:814": " mā me bhagavato 'ntikād duḥśrutaṃ durgṛhītaṃ vā kṛtam iti /",
    "K10vimkn_u:815": " so 'ham antarīkṣāc chabdam aśrauṣam /",
    "K10vimkn_u:816": " evam etad ānanda yathā gṛhapatir nirdiśati /",
    "K10vimkn_u:817": " atha ca punaḥ pañcakaṣāye bhagavān utpannaḥ,",
    "K10vimkn_u:818": " tenānarthalūhadaridracaryayā satvā vinetavyāḥ /",
    "K10vimkn_u:819": " tad gaccha tvam ānanda kṣīraṃ gṛhītvā,",
    "K10vimkn_u:820": " mā paryapatrapaś ceti /",
    "K10vimkn_u:821": " Vkn \u00153.47 īdṛśā bhagavan vimalakīrter licchaveḥ praśnavyākaraṇanirdeśāḥ /",
    "K10vimkn_u:822": " tan nāhaṃ bhagavan utsahe tasya kulaputrasya glānaparipṛcchako gantum /",
    "K10vimkn_u:823": " Vkn \u00153.48 evaṃ tāni pañcamātrāṇi śrāvakaśatāny anutsahamānāni bhagavate nivedayanti /",
    "K10vimkn_u:824": " ye ca tair vimalakīrtinā licchavinā sārdhaṃ kathāsaṃlāpāḥ kṛtās tān sarvān bhagavate nivedayanti sma /",
    "K10vimkn_u:825": " Vkn \u00153.49 tatra bhagavān maitreyaṃ bodhisatvam āmantrayate sma:",
    "K10vimkn_u:826": " gaccha tvaṃ maitreya vimalakīrter licchaver glānaparipṛcchakaḥ /",
    "K10vimkn_u:827": " maitreyo 'py āha:",
    "K10vimkn_u:828": " nāhaṃ bhagavan utsahe tasya satpuruṣasya glānaparipṛcchako gantum /",
    "K10vimkn_u:829": " tat kasmād dhetoḥ /",
    "K10vimkn_u:830": " abhijānāmy ahaṃ bhagavan:",
    "K10vimkn_u:831": " ekasmin samaye saṃtuṣitena devaputreṇa sārdhaṃ tuṣitakāyikaiś ca devaputraiḥ sārdhaṃ dharmyāṃ kathāṃ kathayāmi yad idaṃ bodhisatvānāṃ mahāsatvānām avivartyāṃ bhūmim ārabhya /",
    "K10vimkn_u:832": " tatra ca vimalakīrtir licchavis taṃ pradeśam upasaṃkrāntaḥ /",
    "K10vimkn_u:833": " sa mām etad avocata:",
    "K10vimkn_u:834": " Vkn \u00153.50 tvaṃ maitreya ekajātipratibaddho bhagavatā vyākṛto 'nuttarāyāṃ samyaksaṃbodhau /",
    "K10vimkn_u:835": " tat katamayāsi maitreya jātyāu vyākṛtaḥ,",
    "K10vimkn_u:836": " kim atītayā vānāgatayota pratyutpannayā /",
    "K10vimkn_u:837": " tatra yātītā jātiḥ sā kṣīṇā,",
    "K10vimkn_u:838": " yāpy anāgatā sāpy asaṃprāptā,",
    "K10vimkn_u:839": " pratyutpannāyāḥ sthitir nāsti jāteḥ /",
    "K10vimkn_u:840": " yathoktaṃ bhagavatā:",
    "K10vimkn_u:841": " tathā hi tvaṃ bhikṣaḥ kṣaṇe kṣaṇe jāyase jīryasi mriyase cyavase upapadyase ceti /",
    "K10vimkn_u:842": " ajātitaś ca niyāmāvakrāntiḥ /",
    "K10vimkn_u:843": " na cājātir vyākriyate /",
    "K10vimkn_u:844": " nāpy ajātir abhisaṃbudhyate /",
    "K10vimkn_u:845": " Vkn \u00153.51 tat kathaṃ tvaṃ maitreya vyākṛtas tathatotpādena tathatānirodhena vā /",
    "K10vimkn_u:846": " na ca tathatotpadyate na nirudhyate,",
    "K10vimkn_u:847": " na nirotsyate /",
    "K10vimkn_u:848": " yā ca sarvasatvānāṃ tathatā,",
    "K10vimkn_u:849": " yā ca sarvadharmāṇāṃ tathatā,",
    "K10vimkn_u:850": " saiva maitreyasyāpi tathatā /",
    "K10vimkn_u:851": " evaṃ yadi tvaṃ vyākṛtaḥ sarvasatvā api vyākṛtā bhavanti /",
    "K10vimkn_u:852": " tat kasmād dhetoḥ /",
    "K10vimkn_u:853": " na hi tathatā dvayaprabhāvitā nānātvaprabhāvitā /",
    "K10vimkn_u:854": " tad yadā maitreyo bodhim abhisaṃbhotsyate,",
    "K10vimkn_u:855": " sarvasatvā api tasmin samaye tādṛśīm eva bodhim abhisaṃbhotsyante /",
    "K10vimkn_u:856": " tat kasmād dhetoḥ /",
    "K10vimkn_u:857": " sarvasatvānubodho hi bodhiḥ /",
    "K10vimkn_u:858": " yadā ca maitreyaḥ parinirvāsyati,",
    "K10vimkn_u:859": " sarvasatvā api tadā parinirvāsyanti /",
    "K10vimkn_u:860": " tat kasmād dhetoḥ /",
    "K10vimkn_u:861": " na hy aparinirvṛtānāṃ sarvasatvānāṃ tathāgatāḥ parinirvānti /",
    "K10vimkn_u:862": " parinirvṛtāni te satvāni paśyanti nirvāṇaprakṛtikāni /",
    "K10vimkn_u:863": " tasmād iha maitreya mā etān devaputrān ullāpaya mā visaṃvādaya /",
    "K10vimkn_u:864": " Vkn \u00153.52 na bodhau kaścit pratiṣṭhate,",
    "K10vimkn_u:865": " na nivartate /",
    "K10vimkn_u:866": " api tu khalu punar maitreya yaiṣāṃ devaputrāṇāṃ bodhiparikalpanadṛṣṭis tām etām utsarjaya /",
    "K10vimkn_u:867": " na hi bodhiḥ kāyenābhisaṃbudhyate, na cittena /",
    "K10vimkn_u:868": " vyupaśamo bodhiḥ sarvanimittānām,",
    "K10vimkn_u:869": " asamāropo bodhiḥ sarvārambaṇānām,",
    "K10vimkn_u:870": " apracāro bodhiḥ sarvamanaskārāṇām,",
    "K10vimkn_u:871": " paricchedo bodhiḥ sarvadṛṣṭigatānām,",
    "K10vimkn_u:872": " vigamo bodhiḥ sarvaparikalpānām,",
    "K10vimkn_u:873": " visaṃyogo bodhiḥ sarveñjitamanyasyanditānām,",
    "K10vimkn_u:874": " anadhiṣṭhānaṃ bodhiḥ sarvapraṇidhānānām,",
    "K10vimkn_u:875": " asaṅgapraveśo bodhiḥ sarvodgrahavigatā,",
    "K10vimkn_u:876": " sthitā bodhir dharmadhātusthāne,",
    "K10vimkn_u:877": " anugatā bodhis tathatāyām,",
    "K10vimkn_u:878": " pratiṣṭhitā bodhir bhūtakoṭyām,",
    "K10vimkn_u:879": " advayā bodhir manodharmavigatā /",
    "K10vimkn_u:880": " samā bodhir ākāśasamatayā,",
    "K10vimkn_u:881": " asaṃskṛtā bodhir utpādabhaṅgasthityanyathātvavigatā,",
    "K10vimkn_u:882": " parijñā bodhiḥ sarvasatvacittacaritāśayānām,",
    "K10vimkn_u:883": " advārā bodhir āyatanānām,",
    "K10vimkn_u:884": " asaṃsṛṣṭā bodhiḥ sarvavāsanānusaṃdhikleśavigatā,",
    "K10vimkn_u:885": " na deśasthā na pradeśasthā bodhiḥ sthānāsthānavigatā,",
    "K10vimkn_u:886": " tathatāpratiṣṭhitā bodhiḥ sarvato 'dṛśyā /",
    "K10vimkn_u:887": " nāmadheyamātraṃ bodhis tac ca nāma nirīhakam,",
    "K10vimkn_u:888": " nirātmikā bodhir āyūhaniryūhavigatā,",
    "K10vimkn_u:889": " anākulā bodhiḥ prakṛtipariśuddhā,",
    "K10vimkn_u:890": " prakāśā bodhiḥ svabhāvapariśuddhā,",
    "K10vimkn_u:891": " anudgrahā bodhir adhyālambanavigatā,",
    "K10vimkn_u:892": " nirnānātvā bodhiḥ sarvadharmasamatāvabodhatvāt,",
    "K10vimkn_u:893": " anupamā bodhir upamopanyāsavigatāḥ,",
    "K10vimkn_u:894": " sūkṣmā bodhir duranubodhatvāt,",
    "K10vimkn_u:895": " sarvatrānugatā bodhir ākāśasvabhāvatvāt /",
    "K10vimkn_u:896": " sā na śakyā kāyena vācā cittenābhisaṃboddhum /",
    "K10vimkn_u:897": " Vkn \u00153.53 iha bhagavan nirdeśe nirdiśyamāne tataḥ pariṣado dvayor devaputraśatayor anutpattikeṣu dharmeṣu kṣāntipratilambho 'bhūt /",
    "K10vimkn_u:898": " ahaṃ ca niṣpratibhāno 'bhūvam /",
    "K10vimkn_u:899": " tan nāhaṃ bhagavan utsahe tasya satpuruṣasya glānaparipṛcchako gantum /",
    "K10vimkn_u:900": " Vkn \u00153.54 tatra bhagavān prabhāvyūhaṃ licchavikumāram āmantrayate sma:",
    "K10vimkn_u:901": " gaccha tvaṃ satpuruṣa vimalakīrter licchaver glānaparipṛcchakaḥ /",
    "K10vimkn_u:902": " prabhāvyūho 'py āha:",
    "K10vimkn_u:903": " nāhaṃ bhagavan utsahe tasya satpuruṣasya glānaparipṛcchako gantum /",
    "K10vimkn_u:904": " tat kasmād dhetoḥ /",
    "K10vimkn_u:905": " abhijānāmy ahaṃ bhagavan:",
    "K10vimkn_u:906": " ekasmin samaye bhagavan vaiśālyā mahānagaryā niṣkramāmi /",
    "K10vimkn_u:907": " vimalakīrtiś ca licchaviḥ praviśati /",
    "K10vimkn_u:908": " so 'haṃ tam abhivādyaivam avocam:",
    "K10vimkn_u:909": " kutas tvaṃ gṛhapate āgacchasīti /",
    "K10vimkn_u:910": " sa mām evam āha:",
    "K10vimkn_u:911": " āgacchāmi bodhimaṇḍād iti /",
    "K10vimkn_u:912": " tam aham etad avocam:",
    "K10vimkn_u:913": " bodhimaṇḍa iti kasyaitan nāma /",
    "K10vimkn_u:914": " sa mām etad avocat:",
    "K10vimkn_u:915": " Vkn \u00153.55 bodhimaṇḍa iti kulaputra āśayamaṇḍa eṣo 'kṛtrimatayā,",
    "K10vimkn_u:916": " prayogamaṇḍa eṣa ārambhottāraṇatayā,",
    "K10vimkn_u:917": " adhyāśayamaṇḍa eṣa viśeṣādhigamatayā,",
    "K10vimkn_u:918": " bodhicittamaṇḍa eṣo 'saṃpramoṣanatayā,",
    "K10vimkn_u:919": " Vkn \u00153.56 dānamaṇḍa eṣa vipākāpratikāṅkṣaṇatayā,",
    "K10vimkn_u:920": " śīlamaṇḍa eṣa praṇidhānaparipūraṇatayā,",
    "K10vimkn_u:921": " kṣāntimaṇḍa eṣa sarvasatvāpratihatacittatayā,",
    "K10vimkn_u:922": " vīryamaṇḍa eṣo 'vinivartanatayā,",
    "K10vimkn_u:923": " dhyānamaṇḍa eṣa cittakarmaṇyatayā,",
    "K10vimkn_u:924": " prajñāmaṇḍa eṣa pratyakṣadarśitayā,",
    "K10vimkn_u:925": " Vkn \u00153.57 maitrīmaṇḍa eṣa sarvasatvasamacittatayā,",
    "K10vimkn_u:926": " karuṇāmaṇḍa eṣa khedasahiṣṇutayā,",
    "K10vimkn_u:927": " muditāmaṇḍa eṣa dharmārāmaratiratatayā,",
    "K10vimkn_u:928": " upekṣāmaṇḍa eṣo 'nunayapratighaprahāṇatayā,",
    "K10vimkn_u:929": " Vkn \u00153.58 abhijñāmaṇḍa eṣa ṣaḍabhijñatayā,",
    "K10vimkn_u:930": " vimokṣamaṇḍa eṣo 'kalpanatayā,",
    "K10vimkn_u:931": " upāyamaṇḍa eṣa satvaparipācanatayā,",
    "K10vimkn_u:932": " saṃgrahavastumaṇḍa eṣa sarvasatvasaṃgrahanatayā,",
    "K10vimkn_u:933": " śrutamaṇḍa eṣa pratipattisārakatvāt,",
    "K10vimkn_u:934": " nidhyaptimaṇḍa eṣa yoniśaḥpratyavekṣaṇatayā,",
    "K10vimkn_u:935": " bodhipakṣyadharmamaṇḍa eṣa saṃskṛtāsaṃskṛtotsarjanatayā,",
    "K10vimkn_u:936": " satyamaṇḍa eṣa sarvalokāvisaṃvādanatayā,",
    "K10vimkn_u:937": " pratītyasamutpādamaṇḍa eṣo 'vidyāsravakṣayatayā yāvaj jarāmaraṇāsravakṣayatayā,",
    "K10vimkn_u:938": " sarvakleśapraśamanamaṇḍa eṣa yathābhūtābhisaṃbodhanatayā,",
    "K10vimkn_u:939": " Vkn \u00153.59 sarvasatvamaṇḍa eṣa satvāsvabhāvatayā,",
    "K10vimkn_u:940": " sarvadharmamaṇḍa eṣa śūnyatābhisaṃbodhanatayā,",
    "K10vimkn_u:941": " sarvamāranirghātanamaṇḍa eso 'calanatayā,",
    "K10vimkn_u:942": " traidhātukamaṇḍa eṣa prasthānavigamanatayā,",
    "K10vimkn_u:943": " siṃhanādanadanavīryamaṇḍa eṣo 'bhītānutrāsanatayā,",
    "K10vimkn_u:944": " balavaiśāradyāveṇikasarvabuddhadharmamaṇḍa esa sarvato 'nupākruṣṭatvāt,",
    "K10vimkn_u:945": " traividyavidyāmaṇḍa esa niravaśeṣatvāt kleśānām,",
    "K10vimkn_u:946": " ekacittaniravaśeṣasarvadharmānubodhamaṇḍa eṣa sarvajñajñānasamudāgamatvāt /",
    "K10vimkn_u:947": " Vkn \u00153.60 iti hi kulaputra yāvanto bodhisatvāḥ pāramitāpratisaṃyuktaṃ satvaparipākapratisaṃyuktaṃ",
    "K10vimkn_u:948": " saddharmaparigrahapratisaṃyuktaṃ kuśalamūlapratisaṃyuktaṃ kramam utkṣipanti nikṣipanti ca /",
    "K10vimkn_u:949": " sarve te bodhimaṇḍād āgacchanti,",
    "K10vimkn_u:950": " buddhadharmebhya āgacchanti,",
    "K10vimkn_u:951": " buddhadharmeṣu ca pratiṣṭhante /",
    "K10vimkn_u:952": " Vkn \u00153.61 iha bhagavan nirdeśe nirdiśyamāne pañcamātrair devamanuṣyaśatair bodhāya cittāny utpāditāni /",
    "K10vimkn_u:953": " ahaṃ ca niṣpratibhāno 'bhūvam /",
    "K10vimkn_u:954": " tan nāhaṃ bhagavan utsahe tasya satpuruṣasya glānaparipṛcchako gantum /",
    "K10vimkn_u:955": " Vkn \u00153.62 tatra bhagavān jagatindharaṃ bodhisatvam āmantrayate sma:",
    "K10vimkn_u:956": " gaccha tvaṃ jagatindhara vimalakīrter licchaver glānaparipṛcchakaḥ /",
    "K10vimkn_u:957": " jagatindharo 'py āha:",
    "K10vimkn_u:958": " nāhaṃ bhagavan utsahe tasya satpuruṣasya glānaparipṛcchako gantum /",
    "K10vimkn_u:959": " tat kasmād dhetoḥ /",
    "K10vimkn_u:960": " abhijānāmy ahaṃ bhagavan:",
    "K10vimkn_u:961": " ekasmin samaye svake vihāre viharāmi /",
    "K10vimkn_u:962": " atha māraḥ pāpīyān dvādaśabhir apsaraḥsahasraiḥ parivṛtaḥ śakraveṣeṇa tūryasaṃgītisaṃpravāditena",
    "K10vimkn_u:963": " yenāhaṃ tenopasaṃkramya mama pādau śirasā vanditvā saparivāro māṃ puraskṛtyaikānte 'sthāt /",
    "K10vimkn_u:964": " tam enam ahaṃ jānāmi ḥ śakra eṣa devendra iti /",
    "K10vimkn_u:965": " tam aham etad avocam:",
    "K10vimkn_u:966": " svāgataṃ te kauśika,",
    "K10vimkn_u:967": " apramattena te bhavitavyaṃ sarvakāmaratiṣu,",
    "K10vimkn_u:968": " anityapratyavekṣanābahulenāttasāreṇa te bhavitavyaṃ kāyajīvitabhogebhyaḥ /",
    "K10vimkn_u:969": " sa mām evam āha:",
    "K10vimkn_u:970": " pratīccha tvaṃ satpuruṣa imāni dvādaśāpsaraḥsahasrāṇi mamāntikāt,",
    "K10vimkn_u:971": " etās te paricārikā bhavantām /",
    "K10vimkn_u:972": " tam aham etad avocam:",
    "K10vimkn_u:973": " mā tvaṃ kauṣika akalpikena vastunā śramaṇān śākyaputrīyān nimantraya,",
    "K10vimkn_u:974": " yathā na hy etā asmākaṃ kalpyanta iti /",
    "K10vimkn_u:975": " Vkn \u00153.63 eṣā ca kathā pravṛttā,",
    "K10vimkn_u:976": " vimalakīrtir licchavir upasaṃkrāntaḥ /",
    "K10vimkn_u:977": " sa mām evam āha:",
    "K10vimkn_u:978": " mā atra kulaputra śakrasaṃjñām utpādaya /",
    "K10vimkn_u:979": " māra eṣa pāpīyāṃs tava viheṭhanābhiprāya upasaṃkrāntaḥ,",
    "K10vimkn_u:980": " naiṣa śakra iti /",
    "K10vimkn_u:981": " atha vimalakīrtir licchavis taṃ māraṃ pāpīyāṃsam etad avocat:",
    "K10vimkn_u:982": " asmabhyaṃ pāpīyan etā apsaraso niryātaya /",
    "K10vimkn_u:983": " asmākam etāḥ kalpyante,",
    "K10vimkn_u:984": " na śramaṇānāṃ śākyaputrīyāṇām iti /",
    "K10vimkn_u:985": " atha māraḥ pāpīyān bhītas trastaḥ saṃvignaḥ /",
    "K10vimkn_u:986": " mā vimalakīrtinā licchavinā vipralapsya iti,",
    "K10vimkn_u:987": " icchati cāntardhātum,",
    "K10vimkn_u:988": " na ca śaknoti sarvarddhim api darśayitvāntardhātum /",
    "K10vimkn_u:989": " so 'ntarīkṣāc chabdam aśrauṣīt:",
    "K10vimkn_u:990": " niryātaya tvam etāḥ pāpīyan apsarasa etasmai satpuruṣāya,",
    "K10vimkn_u:991": " tataḥ śakṣyasi svabhavanaṃ gantum /",
    "K10vimkn_u:992": " atha māro bhītas trasto 'kāmako 'smai tā apsaraso niryātayati /",
    "K10vimkn_u:993": " Vkn \u00153.64 pratigṛhya ca vimalakīrtis tā apsarasa etad avocat:",
    "K10vimkn_u:994": " niryātitā yūyaṃ mahyaṃ māreṇa pāpīyasā,",
    "K10vimkn_u:995": " utpādayatedānīm anuttarāyāṃ samyaksaṃbodhau cittam /",
    "K10vimkn_u:996": " sa tāsāṃ tadānulomikīṃ bodhiparipācanīṃ kathāṃ kṛtvā bodhau cittam utpādayati sma /",
    "K10vimkn_u:997": " sa tā evam āha:",
    "K10vimkn_u:998": " utpāditam idānīṃ yuṣmābhir bodhicittam,",
    "K10vimkn_u:999": " dharmārāmaratiratābhir idānīṃ yuṣmābhir bhavitavyam,",
    "K10vimkn_u:1000": " na kāmaratiratābhiḥ /",
    "K10vimkn_u:1001": " tāhuḥ: katamā ca punar dharmārāmaratiḥ /",
    "K10vimkn_u:1002": " sa āha: buddhe 'bhedyaprasādaratiḥ,",
    "K10vimkn_u:1003": " dharme śuśrūṣaṇaratiḥ,",
    "K10vimkn_u:1004": " saṃgha upasthānaratiḥ,",
    "K10vimkn_u:1005": " guruṣu gauravopasthānaratiḥ,",
    "K10vimkn_u:1006": " traidhātukān niḥsaraṇaratiḥ,",
    "K10vimkn_u:1007": " viṣayeṣv aniśritaratiḥ,",
    "K10vimkn_u:1008": " skandheṣu vadhakānityapratyavekṣaṇāratiḥ,",
    "K10vimkn_u:1009": " dhātuṣv āśīviṣaparitulanāratiḥ,",
    "K10vimkn_u:1010": " āyataneṣu śūnyagrāmavivekaratiḥ,",
    "K10vimkn_u:1011": " bodhicittārakṣaṇaratiḥ,",
    "K10vimkn_u:1012": " satveṣu hitavastutāratiḥ,",
    "K10vimkn_u:1013": " dāne saṃvibhāgaratiḥ,",
    "K10vimkn_u:1014": " śīleṣv aśaithilyaratiḥ,",
    "K10vimkn_u:1015": " kṣāntyāṃ kṣamadamaratiḥ,",
    "K10vimkn_u:1016": " vīrye kuśalasamudānayanaratiḥ,",
    "K10vimkn_u:1017": " dhyāneṣu parikarmaratiḥ,",
    "K10vimkn_u:1018": " prajñāyām apagatakleśāvabhāsaratiḥ,",
    "K10vimkn_u:1019": " bodhau vistīrṇaratiḥ,",
    "K10vimkn_u:1020": " mārasya nigraharatiḥ,",
    "K10vimkn_u:1021": " kleśānāṃ praghātanāratiḥ,",
    "K10vimkn_u:1022": " buddhakṣetrasya viśodhanāratiḥ,",
    "K10vimkn_u:1023": " lakṣaṇānuvyañjanapariniṣpattyarthaṃ sarvakuśalamūlopacayaratiḥ,",
    "K10vimkn_u:1024": " gambhīradharmaśravaṇānuttrāsaratiḥ,",
    "K10vimkn_u:1025": " trivimokṣamukhaparijayaratiḥ,",
    "K10vimkn_u:1026": " nirvāṇārambaṇaratiḥ,",
    "K10vimkn_u:1027": " bodhimaṇḍālaṃkāraratiḥ,",
    "K10vimkn_u:1028": " na cākālaprāptiratiḥ,",
    "K10vimkn_u:1029": " sabhāgajanasevanāratiḥ,",
    "K10vimkn_u:1030": " viṣabhāgeṣv adoṣāpratighātaratiḥ,",
    "K10vimkn_u:1031": " kalyāṇamitreṣu sevāratiḥ,",
    "K10vimkn_u:1032": " pāpamitreṣu visarjanāratiḥ,",
    "K10vimkn_u:1033": " dharmaprītiprāmodyaratiḥ,",
    "K10vimkn_u:1034": " upāye saṃgraharatiḥ,",
    "K10vimkn_u:1035": " apramādabodhipakṣyadharmasevanāratiḥ /",
    "K10vimkn_u:1036": " evaṃ hi bodhisatvo dharmārāmaratirato bhavati /",
    "K10vimkn_u:1037": " Vkn \u00153.65 atha māraḥ pāpīyāṃs tā apsarasa etad avocat: āgacchata /",
    "K10vimkn_u:1038": " idānīṃ gamiṣyāmaḥ svabhavanam iti /",
    "K10vimkn_u:1039": " tā evam āhuḥ:",
    "K10vimkn_u:1040": " niryātitā idānīṃ tvayā vayam asmai gṛhapataye /",
    "K10vimkn_u:1041": " dharmārāmaratiratābhir asmābhir idānīṃ bhavitavyam,",
    "K10vimkn_u:1042": " na kāmaratiratābhiḥ /",
    "K10vimkn_u:1043": " atha māraḥ pāpīyān vimalakīrtiṃ licchavim evam āha:",
    "K10vimkn_u:1044": " niḥsṛja tvaṃ gṛhapate imā apsarasaḥ /",
    "K10vimkn_u:1045": " sarvasvaparityāgino bodhisatvā mahāsatvā bhavanti /",
    "K10vimkn_u:1046": " vimalakīrtir āha:",
    "K10vimkn_u:1047": " avasṛṣṭā bhavantu /",
    "K10vimkn_u:1048": " gaccha pāpīyan /",
    "K10vimkn_u:1049": " sarvasatvānāṃ dhārmikā abhiprāyāḥ paripūryantām /",
    "K10vimkn_u:1050": " atha tā apsaraso vimalakīrtiṃ namaskṛtyaivam āhuḥ:",
    "K10vimkn_u:1051": " kathaṃ vayaṃ gṛhapate mārabhavane 'vatiṣṭhema /",
    "K10vimkn_u:1052": " Vkn \u00153.66 āha: asti bhaginyaḥ akṣayapradīpaṃ nāma dharmamukham /",
    "K10vimkn_u:1053": " tatra pratipadyadhvam /",
    "K10vimkn_u:1054": " tat punaḥ katamat /",
    "K10vimkn_u:1055": " tadyathā bhaginyaḥ ekasmāt tailapradīpād dīpaśatasahasrāṇy ādīpyante /",
    "K10vimkn_u:1056": " na ca tasya dīpasya parihāṇir bhavati /",
    "K10vimkn_u:1057": " evam eva bhaginyaḥ eko bodhisatvo bahūni satvaśatasahasrāṇi bodhau pratiṣṭhāpayati /",
    "K10vimkn_u:1058": " na ca tasya bodhisatvasya cittasmṛtir hīyate,",
    "K10vimkn_u:1059": " na parihīyate,",
    "K10vimkn_u:1060": " uta ca vardhate /",
    "K10vimkn_u:1061": " evaṃ sarvān kuśalān dharmān yathā yathā pareṣām ārocayati deśayati,",
    "K10vimkn_u:1062": " tathā tathā vivardhate sarvaiḥ kuśalair dharmaiḥ /",
    "K10vimkn_u:1063": " idaṃ tad akṣayapradīpaṃ nāma dharmamukham /",
    "K10vimkn_u:1064": " tatra yuṣmābhir mārabhavane sthitābhir aparimāṇānāṃ devaputrāṇām apsarasāṃ ca bodhicittaṃ rocayitavyam /",
    "K10vimkn_u:1065": " evaṃ yūyaṃ tathāgatasya kṛtajñā bhaviṣyatha /",
    "K10vimkn_u:1066": " sarvasatvānāṃ copajīvyā bhaviṣyatha /",
    "K10vimkn_u:1067": " Vkn \u00153.67 atha tā apsaraso vimalakīrter licchaveḥ pādau śirasā vanditvā sārdhaṃ māreṇa prakrāntāḥ /",
    "K10vimkn_u:1068": " ime bhagavan vimalakīrter licchaver vikurvaṇaviśeṣāḥ,",
    "K10vimkn_u:1069": " yān ahaṃ nājñāsiṣam /",
    "K10vimkn_u:1070": " tan nāhaṃ bhagavan utsahe tasya satpuruṣasya glānaparipṛcchako gantum /",
    "K10vimkn_u:1071": " Vkn \u00153.68 tatra bhagavān sudattaṃ śreṣṭhiputram āmantrayate sma:",
    "K10vimkn_u:1072": " gaccha tvaṃ kulaputra vimalakīrter licchaver glānaparipṛcchakaḥ /",
    "K10vimkn_u:1073": " sudatto 'py āha:",
    "K10vimkn_u:1074": " nāhaṃ bhagavan utsahe tasya satpuruṣasya glānaparipṛcchako gantum /",
    "K10vimkn_u:1075": " tat kasmād dhetoḥ /",
    "K10vimkn_u:1076": " abhijānāmy ahaṃ bhagavan:",
    "K10vimkn_u:1077": " svake paitṛke niveśane mahāyajñaṃ yajāmi /",
    "K10vimkn_u:1078": " sarvadaridraduḥkhitebhyaḥ sarvaśramaṇabrāhmaṇakṛpaṇavanīyakayācanakebhyo dānaṃ dadāmi /",
    "K10vimkn_u:1079": " saptadivasān mahāyajñaṃ yajāmi /",
    "K10vimkn_u:1080": " tatra saptame divase vimalakīrtir licchavis tāṃ mahāyajñaśālāṃ praviśya mām etad avocat:",
    "K10vimkn_u:1081": " na śreṣṭhiputra evaṃ yajño yaṣṭavyo yathā tvaṃ yajase /",
    "K10vimkn_u:1082": " dharmayajñas te yaṣṭavyaḥ /",
    "K10vimkn_u:1083": " kiṃ ta āmiṣayajñena /",
    "K10vimkn_u:1084": " tam aham etad avocam:",
    "K10vimkn_u:1085": " kathaṃ punar dharmayajño yaṣṭavyaḥ /",
    "K10vimkn_u:1086": " sa mām evam āha:",
    "K10vimkn_u:1087": " Vkn \u00153.69 yena dharmayajñenāpūrvācaramaṃ sarvasatvāḥ paripācyante,",
    "K10vimkn_u:1088": " ayaṃ dharmayajñaḥ /",
    "K10vimkn_u:1089": " sa punaḥ katamaḥ /",
    "K10vimkn_u:1090": " yad idaṃ bodhyākārābhinirhṛtā mahāmaitrī,",
    "K10vimkn_u:1091": " saddharmasaṃgrahābhinirhṛtā mahākaruṇā,",
    "K10vimkn_u:1092": " sarvasatvaprāmodyārambanābhinirhṛtā mahāmuditā,",
    "K10vimkn_u:1093": " jñānasaṃgrahābhinirhṛtā mahopekṣā,",
    "K10vimkn_u:1094": " Vkn \u00153.70 śāntadāntābhinirhṛtā dānapāramitā,",
    "K10vimkn_u:1095": " duḥśīlasatvaparipācanābhinirhṛtā śīlapāramitā,",
    "K10vimkn_u:1096": " nairātmyadharmābhinirhṛtā kṣāntipāramitā,",
    "K10vimkn_u:1097": " bodhyaṅgābhinirhṛtā vīryapāramitā,",
    "K10vimkn_u:1098": " kāyacittavivekābhinirhṛtā dhyānapāramitā,",
    "K10vimkn_u:1099": " sarvajñajñānābhinirhṛtā prajñāpāramitā,",
    "K10vimkn_u:1100": " Vkn \u00153.71 sarvasatvaparipācanābhinirhṛtā śūnyatābhāvanā,",
    "K10vimkn_u:1101": " saṃskṛtaparikarmābhinirhṛtānimittabhāvanā,",
    "K10vimkn_u:1102": " saṃcintyopapattyabhinirhṛtāpraṇihitabhāvanā,",
    "K10vimkn_u:1103": " Vkn \u00153.72 saddharmaparigrahābhinirhṛto balaparākramaḥ,",
    "K10vimkn_u:1104": " saṃgrahavastv abhinirhṛtaṃ jīvitendriyam,",
    "K10vimkn_u:1105": " sarvasatvānāṃ dāsatvaśiṣyatvābhinirhṛtā nirmānatā,",
    "K10vimkn_u:1106": " asārāt sārādānābhinirhṛtaḥ kāyajīvitabhogapratilambhaḥ,",
    "K10vimkn_u:1107": " ṣaḍanusmṛtyabhinirhṛtā smṛtiḥ,",
    "K10vimkn_u:1108": " saṃrañjaniyadharmābhinirhṛto 'dhyāśayaḥ,",
    "K10vimkn_u:1109": " samyakpratipattyabhinirhṛtājīvapariśuddhiḥ,",
    "K10vimkn_u:1110": " prasādaprāmodyasevanābhinirhṛtāryaparyupāsanā,",
    "K10vimkn_u:1111": " anāryeṣv apratighātābhinirhṛtā cittanidhyaptiḥ,",
    "K10vimkn_u:1112": " pravrajyābhinirhṛto 'dhyāśayaḥ,",
    "K10vimkn_u:1113": " pratipattyabhinirhṛtaṃ śrutakauśalam,",
    "K10vimkn_u:1114": " araṇādharmaprativedhābhinirhṛto 'raṇyavāsaḥ,",
    "K10vimkn_u:1115": " buddhajñānasaṃprāpaṇābhinirhṛtaṃ saṃlayanam,",
    "K10vimkn_u:1116": " sarvasatvakleśamocanayogābhinirhṛtā yogācārabhūmiḥ,",
    "K10vimkn_u:1117": " Vkn \u00153.73 lakṣaṇānuvyañjanasaṃbhārābhinirhṛtaḥ satvaparipākaḥ,",
    "K10vimkn_u:1118": " buddhakṣetrālaṃkārābhinirhṛtaḥ puṇyasaṃbhāraḥ,",
    "K10vimkn_u:1119": " sarvasatvacittacaritayathāśayadharmadeśanābhinirhṛto jñānasaṃbhāraḥ,",
    "K10vimkn_u:1120": " sarvadharmānāyūhāniryūhaikanayajñanābhinirhṛtaḥ prajñāsaṃbhāraḥ,",
    "K10vimkn_u:1121": " sarvakleśasarvāvaraṇasarvākuśaladharmaprahāṇābhinirhṛtaḥ sarvakuśalamūlasaṃbhāraḥ,",
    "K10vimkn_u:1122": " Vkn \u00153.74 sarvajñajñānānubodhanasarvakuśaladharmābhinirhṛtaḥ sarvabodhipakṣyadharmasamudgamaḥ /",
    "K10vimkn_u:1123": " ayaṃ sa kulaputra dharmayajñaḥ,",
    "K10vimkn_u:1124": " yatra dharmayajñe pratiṣṭhitā bodhisatvā iṣṭayajñayājūkā dakṣiṇīyā bhavanti sadevakasya lokasya /",
    "K10vimkn_u:1125": " evaṃ hi bhagavan tasya gṛhapater nirdiśatas tasyā brāhmaṇaparṣado dvayor brāhmaṇaśatayor anuttarāyāṃ samyaksaṃbodhau cittāny utpannāni /",
    "K10vimkn_u:1126": " Vkn \u00153.75 ahaṃ cāścaryaprasādapratilabdhas tasya satpuruṣasya caraṇau praṇamya śatasahasramūlyaṃ muktāhāraṃ kaṇṭhād avatārya dadāmi /",
    "K10vimkn_u:1127": " sa taiḥ muktāhāraṃ na pratigṛhṇāti sma /",
    "K10vimkn_u:1128": " tam aham etad avocam:",
    "K10vimkn_u:1129": " pratigṛhyemam,",
    "K10vimkn_u:1130": " yatra te prasādo bhavati tasmai prayaccheti /",
    "K10vimkn_u:1131": " tena sa muktāhāro gṛhītvā dvidhākṛtaḥ /",
    "K10vimkn_u:1132": " eko bhāgo yas tatra yajñaśālāyāṃ sarvalokajugupsito nagaradaridras tasmai dattaḥ /",
    "K10vimkn_u:1133": " dvitīyaś ca bhāgo duṣprasahāya tathāgatāya dattaḥ /",
    "K10vimkn_u:1134": " yathā ca sarvā parṣat paśyati taṃ ca marīciṃ lokadhātuṃ taṃ ca duṣprasahaṃ tathāgataṃ",
    "K10vimkn_u:1135": " taṃ ca muktāhāraṃ duṣprasahasya mūrdhasaṃdhau muktāhārakūṭāgāraṃ prādurbhūtaṃ citraṃ",
    "K10vimkn_u:1136": " darśanīyaṃ caturasraṃ catuḥsthūṇaṃ samaṃbhāgaśaḥ suvibhaktam /",
    "K10vimkn_u:1137": " Vkn \u00153.76 sa idaṃ prātihāryaṃ saṃdarśyemāṃ vācam abhāṣata:",
    "K10vimkn_u:1138": " yasya dāyakasya dānapater yādṛśī tathāgate dakṣiṇīyasaṃjñā tādṛśī nagaradaridre nirnānātvena samā,",
    "K10vimkn_u:1139": " mahākaruṇācittena vipākāpratikāṅkṣaṇatayā parityāgaḥ /",
    "K10vimkn_u:1140": " iyaṃ dharmayajñasya paripūriḥ /",
    "K10vimkn_u:1141": " Vkn \u00153.77 tatrāsau nagaradaridra idaṃ prātihāryaṃ dṛṣṭvā,",
    "K10vimkn_u:1142": " imaṃ ca dharmanirdeśaṃ śrutvā,",
    "K10vimkn_u:1143": " anuttarāyāṃ samyaksaṃbodhau cittam utpādayati sma /",
    "K10vimkn_u:1144": " tan nāhaṃ bhagavan utsahe tasya satpuruṣasya glānaparipṛcchako gantum /",
    "K10vimkn_u:1145": " Vkn \u00153.78 iti hi sarve te bodhisatvā mahāsatvāḥ svakasvakān nirdeśān nirdiśanti sma,",
    "K10vimkn_u:1146": " ye caiṣāṃ tena satpuruṣeṇa sārdham antarākathāsamudāhārā abhūvan,",
    "K10vimkn_u:1147": " na cotsahante gantum // //",
    "K10vimkn_u:1148": " śrāvakabodhisatvavisarjanapraśno nāma tṛtīyaḥ parivartaḥ //",
    "K10vimkn_u:1149": " Vkn \u00154.1 tatra bhagavān mañjuśriyaṃ kumārabhūtam āmantrayate sma:",
    "K10vimkn_u:1150": " gaccha tvaṃ mañjuśrīḥ vimalakīrter licchaver glānaparipṛcchakaḥ /",
    "K10vimkn_u:1151": " mañjuśrīr apy āha:",
    "K10vimkn_u:1152": " kiṃ cāpi durāsado 'sau bhagavan vimalakīrtir licchaviḥ,",
    "K10vimkn_u:1153": " gambhīranayapratibhānapraviṣṭaḥ,",
    "K10vimkn_u:1154": " vyastasamastavacananirhārakuśalaḥ,",
    "K10vimkn_u:1155": " aviṣṭhitapratibhānaḥ,",
    "K10vimkn_u:1156": " apratimabuddhiḥ sarvasatveṣu,",
    "K10vimkn_u:1157": " sarvabodhisatvakriyāsu niryātaḥ,",
    "K10vimkn_u:1158": " sarvabodhisatvasarvabuddhaguhyasthāneṣu supraviṣṭaḥ,",
    "K10vimkn_u:1159": " sarvamārasthānavivartanakuśalamahābhijñāvikrīḍitaḥ,",
    "K10vimkn_u:1160": " advayāsaṃbhedadharmadhātugocaraparamapāramiprāptaḥ,",
    "K10vimkn_u:1161": " ekavyūhadharmadhātvanantākāravyūhadharmanirdeśakaḥ,",
    "K10vimkn_u:1162": " sarvasatvendriyavyūhasaṃprāpaṇajñānakuśalaḥ,",
    "K10vimkn_u:1163": " upāyakauśalyagatiṃgataḥ,",
    "K10vimkn_u:1164": " prāptapraśnaviniścayaḥ /",
    "K10vimkn_u:1165": " sa na śakyo 'lpakena saṃnāhenābhirādhayitum /",
    "K10vimkn_u:1166": " atha ca punar gamiṣyāmi buddhādhiṣṭhānena,",
    "K10vimkn_u:1167": " tatra yathāśakti yathābalaṃ nirdekṣyāmi /",
    "K10vimkn_u:1168": " Vkn \u00154.2 atha tataḥ parṣadas teṣāṃ bodhisatvānāṃ teṣāṃ ca śrāvakāṇāṃ teṣāṃ ca śakrabrahmalokapālānāṃ teṣāṃ ca devaputrāṇām etad abhavat:",
    "K10vimkn_u:1169": " niścayena tatra mahādharmaśravaṇasāṃkathyaṃ bhaviṣyati,",
    "K10vimkn_u:1170": " yatra mañjuśrīḥ kumārabhūtaḥ sa ca satpuruṣa ubhau saṃlapiṣyataḥ /",
    "K10vimkn_u:1171": " tatrāṣṭau ca bodhisatvasahasrāṇi pañcamātrāṇi ca śrāvakaśatāni saṃbahulāś ca śakrabrahmalokapālāḥ saṃbahulāni ca devaputraśatasahasrāṇi mañjuśriyam anubaddhāni dharmaśravaṇāya /",
    "K10vimkn_u:1172": " atha mañjuśrīḥ kumārabhūtas tair bodhisatvair mahāsatvais taiś ca śrāvakais taiś ca śakrabrahmalokapālair devaputraiś ca parivṛto vaiśālīṃ mahānagarīṃ praviśati sma /",
    "K10vimkn_u:1173": " Vkn \u00154.3 atha vimalakīrter etad abhavat:",
    "K10vimkn_u:1174": " ayaṃ mañjuśrīḥ kumārabhūta āgacchati mahatā parivāreṇa /",
    "K10vimkn_u:1175": " yan nv ahaṃ śūnyaṃ gṛham adhitiṣṭheyam /",
    "K10vimkn_u:1176": " tena taṃ gṛhaṃ śūnyam adhiṣṭhitam apagatadvārapālam /",
    "K10vimkn_u:1177": " na tatra mañcā vā pīṭhā vāsanāni vā saṃdṛśyante 'nyatraikasmān mañcāt,",
    "K10vimkn_u:1178": " yatrātmanā glānaḥ samārūḍhaḥ śayitaḥ /",
    "K10vimkn_u:1179": " Vkn \u00154.4 atha mañjuśrīḥ saparivāro yena vimalakīrter niveśanaṃ tenopasaṃkrāmat /",
    "K10vimkn_u:1180": " upasaṃkramya praviśati sma /",
    "K10vimkn_u:1181": " sa taṃ gṛhaṃ śūnyam apaśyad vigatadvārapālam /",
    "K10vimkn_u:1182": " na cātra mañcān vā pīṭhān vāpaśyad anyatraikamañcāt,",
    "K10vimkn_u:1183": " yatra vimalakīrtiḥ śayitaḥ /",
    "K10vimkn_u:1184": " atha vimalakīrtir licchavir mañjuśriyaṃ kumārabhūtam adrākṣīt /",
    "K10vimkn_u:1185": " dṛṣṭvā ca punar evam āha:",
    "K10vimkn_u:1186": " svāgataṃ mañjuśriyo 'svāgataṃ mañjuśriyo 'nāgatasyādṛṣṭaśrutapūrvasya darśanam /",
    "K10vimkn_u:1187": " mañjuśrir āha:",
    "K10vimkn_u:1188": " evam etad gṛhapate yathā vadasi /",
    "K10vimkn_u:1189": " ya āgato na sa bhūya āgamiṣyati /",
    "K10vimkn_u:1190": " yaś ca gato na sa bhūyo gamiṣyati /",
    "K10vimkn_u:1191": " tat kasmād dhetoḥ /",
    "K10vimkn_u:1192": " na cāgatasyāgamanaṃ prajñāyate,",
    "K10vimkn_u:1193": " na ca gatasya gamanam,",
    "K10vimkn_u:1194": " yaś ca dṛṣṭo na bhūyo draṣṭavyaḥ /",
    "K10vimkn_u:1195": " Vkn \u00154.5 api tu kaccit te satpuruṣa kṣapaṇīyam,",
    "K10vimkn_u:1196": " kaccid yāpanīyam,",
    "K10vimkn_u:1197": " kaccid vātena pratikupyanti dhātavaḥ,",
    "K10vimkn_u:1198": " kaccid apagacchati vyādhir na vivardhate /",
    "K10vimkn_u:1199": " bhagavāṃs te 'lpābādhatāṃ paripṛcchati,",
    "K10vimkn_u:1200": " alpātaṅkatāṃ cālpaglānyatāṃ ca laghūtthānatāṃ ca yatrāṃ ca balaṃ ca sukhaṃ cānavadyatāṃ ca sparśavihāratāṃ ca /",
    "K10vimkn_u:1201": " Vkn \u00154.6 kutra te gṛhapate idaṃ vyādhisamutthānam /",
    "K10vimkn_u:1202": " kiyacciram upādāya te vyādhiḥ /",
    "K10vimkn_u:1203": " kadā copaśamiṣyati /",
    "K10vimkn_u:1204": " vimalakirtir āha:",
    "K10vimkn_u:1205": " yāvacciram upādāya mañjuśrīḥ avidyā bhavatṛṣṇā ca tāvacciram upādāya mamaiṣa vyādhiḥ /",
    "K10vimkn_u:1206": " yadā ca sarvasatvā vigatavyādhayo bhaviṣyanti tadā mama vyādhiḥ praśrabdho bhaviṣyati /",
    "K10vimkn_u:1207": " tat kasmād dhetoḥ /",
    "K10vimkn_u:1208": " satvādhiṣṭhāno hi mañjuśrīḥ bodhisatvasya saṃsāraḥ /",
    "K10vimkn_u:1209": " saṃsāraniśritaś ca vyādhiḥ /",
    "K10vimkn_u:1210": " yadā sarvasatvā vigatavyādhayo bhaviṣyanti tadā bodhisatvo 'rogo bhaviṣyati /",
    "K10vimkn_u:1211": " Vkn \u00154.7 tadyathā mañjuśrīḥ śreṣṭhina ekaputrako glāno bhavet /",
    "K10vimkn_u:1212": " tasya mātāpitarāv api glānau syātām /",
    "K10vimkn_u:1213": " tāvac ca duḥkhitau bhavetāṃ yāvan nāsāv ekaputrakas tayor vigatavyādhiḥ syāt /",
    "K10vimkn_u:1214": " evaṃ mañjuśrīḥ bodhisatvasya sarvasatveṣv ekaputrakaprema /",
    "K10vimkn_u:1215": " sa satvaglānyena glāno bhavati,",
    "K10vimkn_u:1216": " satvārogyāt tv arogaḥ /",
    "K10vimkn_u:1217": " yat punar mañjuśriḥ evaṃ vadasi ḥ kutaḥ samutthito vyādhir iti,",
    "K10vimkn_u:1218": " mahākaruṇāsamutthito bodhisatvānāṃ vyādhiḥ /",
    "K10vimkn_u:1219": " Vkn \u00154.8 mañjuśrīr āha:",
    "K10vimkn_u:1220": " śūnyaṃ te gṛhapate gṛham /",
    "K10vimkn_u:1221": " na ca te kaścid upasthāyakaḥ /",
    "K10vimkn_u:1222": " āha: sarvabuddhakṣetrāṇy api mañjuśriḥ śūnyāni /",
    "K10vimkn_u:1223": " āha: kena śūnyāni /",
    "K10vimkn_u:1224": " āha: śūnyatayā śūnyāni /",
    "K10vimkn_u:1225": " āha: śūnyatāyāḥ kā śūnyatā /",
    "K10vimkn_u:1226": " āha: aparikalpanāś ca śūnyatāyāḥ śūnyatāḥ /",
    "K10vimkn_u:1227": " āha: śakyā punaḥ śūnyatā parikalpayitum /",
    "K10vimkn_u:1228": " āha: yenāpi parikalpyeta tad api śūnyam /",
    "K10vimkn_u:1229": " na ca śūnyatā śūnyatāṃ parikalpayati /",
    "K10vimkn_u:1230": " āha: śūnyatā gṛhapate kuto mārgitavyā /",
    "K10vimkn_u:1231": " āha: śūnyatā mañjuśrīḥ dvāṣaṣṭibhyo dṛṣṭigatebhyo mārgitavyā /",
    "K10vimkn_u:1232": " āha: dvāṣaṣṭiḥ punar dṛṣṭigatāni kuto mārgitavyāni /",
    "K10vimkn_u:1233": " āha: tathāgatavimuktito mārgitavyāni /",
    "K10vimkn_u:1234": " āha: tathāgatavimuktiḥ punaḥ kuto mārgitavyā /",
    "K10vimkn_u:1235": " āha: sarvasatvacittacaritebhyo mārgitavyā /",
    "K10vimkn_u:1236": " yat punar mañjuśrīḥ evaṃ vadasi ḥ kas ta upasthāyaka iti /",
    "K10vimkn_u:1237": " sarvamārāḥ sarvaparapravādinaś ca mamopasthāyakāḥ /",
    "K10vimkn_u:1238": " tat kasmād dhetoḥ /",
    "K10vimkn_u:1239": " mārā hi saṃsārasya varṇavādinaḥ /",
    "K10vimkn_u:1240": " saṃsāraś ca bodhisatvasyopasthāyakaḥ /",
    "K10vimkn_u:1241": " parapravādino dṛṣṭigatānāṃ varṇavādinaḥ /",
    "K10vimkn_u:1242": " bodhisatvaś ca sarvadṛṣṭigatebhyo na calati /",
    "K10vimkn_u:1243": " tasmāt sarvamārāḥ sarvaparapravādinaś ca mamopasthāyakāḥ /",
    "K10vimkn_u:1244": " Vkn \u00154.9 mañjuśrīr āha:",
    "K10vimkn_u:1245": " kidṛśo 'yaṃ te gṛhapate vyādhiḥ /",
    "K10vimkn_u:1246": " āha: adṛśyo 'nidarśanaḥ /",
    "K10vimkn_u:1247": " āha: kim eṣa vyādhiḥ kāyasaṃprayukta uta cittasaṃprayuktaḥ /",
    "K10vimkn_u:1248": " āha: na kāyasaṃprayuktaḥ kāyaviviktatayā /",
    "K10vimkn_u:1249": " na cittasaṃprayukto māyādharmatayā cittasya /",
    "K10vimkn_u:1250": " āha: catvāra ime gṛhapate dhātavaḥ /",
    "K10vimkn_u:1251": " katame catvāraḥ,",
    "K10vimkn_u:1252": " yad uta pṛthivīdhātur abdhātus tejodhātur vāyudhātur iti /",
    "K10vimkn_u:1253": " tat katamas tatra dhātur bādhate /",
    "K10vimkn_u:1254": " āha: ya evaṃ dhātuko mañjuśrīḥ sarvasatvānāṃ vyādhis tenāhaṃ vyādhitaḥ /",
    "K10vimkn_u:1255": " Vkn \u00154.10 api tu khalu punar mañjuśrīḥ kathaṃ bodhisatvena glānako bodhisatvaḥ pratisaṃmoditavyaḥ /",
    "K10vimkn_u:1256": " mañjuśrīr āha:",
    "K10vimkn_u:1257": " kāyānityatayā na ca nirvidvirāgatayā,",
    "K10vimkn_u:1258": " kāyaduḥkhatayā na ca nirvāṇābhinandanatayā,",
    "K10vimkn_u:1259": " kāyānātmatayā satvaparipācanatayā ca,",
    "K10vimkn_u:1260": " kāyaśāntatayā na cātyantaśamatayā,",
    "K10vimkn_u:1261": " sarvaduścaritadeśanatayā na ca saṃkrāntitaḥ,",
    "K10vimkn_u:1262": " svaglānyena parasatvaglānakaruṇatayā,",
    "K10vimkn_u:1263": " pūrvāntakoṭīduḥkhānusmaraṇatayā,",
    "K10vimkn_u:1264": " satvārthakriyānusmaraṇatayā,",
    "K10vimkn_u:1265": " kuśalamūlābhimukhīkaraṇatayā,",
    "K10vimkn_u:1266": " ādiviśuddhatayā,",
    "K10vimkn_u:1267": " aparitarṣaṇatayā,",
    "K10vimkn_u:1268": " sadāvīryāraṃbhāc ca,",
    "K10vimkn_u:1269": " vaidyarājo bhaviṣyasi sarvavyādhīnāṃ śamayiteti /",
    "K10vimkn_u:1270": " evaṃ bodhisatvena bodhisatvo glānaḥ pratisaṃmoditavyaḥ /",
    "K10vimkn_u:1271": " Vkn \u00154.11 mañjuśrīr āha:",
    "K10vimkn_u:1272": " kathaṃ kulaputra bodhisatvena glānena svacittaṃ nidhyapayitavyam /",
    "K10vimkn_u:1273": " vimalakīrtir āha:",
    "K10vimkn_u:1274": " iha mañjuśrīḥ bodhisatvena glānenaivaṃ svacittaṃ nidhyapayitavyam /",
    "K10vimkn_u:1275": " pūrvāntāsadviparyāsakarmasamutthānasamutthito 'yaṃ vyādhir abhūtaparikalpakleśasamutthitaḥ /",
    "K10vimkn_u:1276": " na punar atra kaścit paramārthato dharma upalabhyate yasyaiṣa vyādhiḥ /",
    "K10vimkn_u:1277": " tat kasmād dhetoḥ /",
    "K10vimkn_u:1278": " cāturmahābhautiko 'yaṃ samucchrayaḥ /",
    "K10vimkn_u:1279": " na caiṣāṃ dhātūnāṃ kaścit svāmī na samutthāpayitā /",
    "K10vimkn_u:1280": " anātmā hy ayaṃ samucchrayaḥ /",
    "K10vimkn_u:1281": " yo 'yaṃ vyādhir nāma nāyaṃ paramārthata upalabhyate,",
    "K10vimkn_u:1282": " anyatrātmābhiniveśāt /",
    "K10vimkn_u:1283": " uta nātmany abhiviniṣṭā vihariṣyāmo vyādhimūlaparijñātāvinaḥ /",
    "K10vimkn_u:1284": " tenātmasaṃjñāṃ viṣṭhāpya dharmasaṃjñotpādayitavyā /",
    "K10vimkn_u:1285": " dharmasaṃghāto 'yaṃ kāyaḥ /",
    "K10vimkn_u:1286": " dharmā evotpadyamānā utpadyante /",
    "K10vimkn_u:1287": " dharmā eva nirudhyamānā nirudhyante /",
    "K10vimkn_u:1288": " te ca dharmāḥ parasparaṃ na cetayanti na jānanti /",
    "K10vimkn_u:1289": " na ca teṣām utpadyamānānām evaṃ bhavaty utpadyāmaha iti /",
    "K10vimkn_u:1290": " na nirudhyamānānām evaṃ bhavati nirudhyāmaha iti /",
    "K10vimkn_u:1291": " Vkn \u00154.12 tena dharmasaṃjñāyā evaṃ cittam utpādayitavyam /",
    "K10vimkn_u:1292": " yāpy eṣā dharmasaṃjñā so 'pi viparyāsaḥ /",
    "K10vimkn_u:1293": " viparyāsaś ca mahāvyādhiḥ /",
    "K10vimkn_u:1294": " vigatavyādhikena ca mayā bhavitavyam /",
    "K10vimkn_u:1295": " vyādhiprahāṇāya ca yogaḥ karaṇīyaḥ /",
    "K10vimkn_u:1296": " tatra katamad vyādhiprahāṇam,",
    "K10vimkn_u:1297": " yad idam ahaṃkāramamakāraprahāṇam /",
    "K10vimkn_u:1298": " tac ca katamad ahaṃkāramamakāraprahāṇam,",
    "K10vimkn_u:1299": " yad idaṃ dvayavigamaḥ /",
    "K10vimkn_u:1300": " tatra katamo dvayavigamaḥ,",
    "K10vimkn_u:1301": " yad idam adhyātmaṃ bahirdhā ca samudācāraḥ /",
    "K10vimkn_u:1302": " tatra katamo 'dhyātmaṃ bahirdhā samudācāraḥ,",
    "K10vimkn_u:1303": " yad uta samatayācalanatāpracalanatā /",
    "K10vimkn_u:1304": " katamā ca samatā /",
    "K10vimkn_u:1305": " ātmasamatayā ca nirvāṇasamatā /",
    "K10vimkn_u:1306": " tat kasmād dhetoḥ /",
    "K10vimkn_u:1307": " ubhe 'py ete śūnye,",
    "K10vimkn_u:1308": " yad utātmā nirvāṇaṃ ca /",
    "K10vimkn_u:1309": " kenaite śūnye /",
    "K10vimkn_u:1310": " nāmodāhāreṇaite śūnye /",
    "K10vimkn_u:1311": " ubhāv apy etāv apariniṣpannau,",
    "K10vimkn_u:1312": " yad utātmā nirvāṇaṃ ca /",
    "K10vimkn_u:1313": " tena samadarśinā nānyo vyādhir nānyā śūnyatā kartavyā /",
    "K10vimkn_u:1314": " vyādhir eva śūnyatā /",
    "K10vimkn_u:1315": " Vkn \u00154.13 aviditā ca sā vedanā veditavyā /",
    "K10vimkn_u:1316": " na cānena vedanānirodhaḥ sākṣātkartavyaḥ /",
    "K10vimkn_u:1317": " aparipūrṇeṣu buddhadharmeṣūbhe vedane notsraṣṭavye /",
    "K10vimkn_u:1318": " na ca durgatyupapannānāṃ satvānām antike mahākaruṇā notpādayitavyā /",
    "K10vimkn_u:1319": " tathā kariṣyāmo yathaiṣāṃ satvānām evam ayoniśonidhyaptyā vyādhim apaneṣyāmaḥ /",
    "K10vimkn_u:1320": " Vkn \u00154.14 na caiṣāṃ kaṃcid dharmam upaneṣyāmo nāpaneṣyāmaḥ /",
    "K10vimkn_u:1321": " yato nidānāc ca punar vyādhir utpadyate tasya parijñāyai tebhyo dharmaṃ deśayiṣyāmaḥ /",
    "K10vimkn_u:1322": " katamac ca punar nidānam,",
    "K10vimkn_u:1323": " yad idam adhyālambananidānam /",
    "K10vimkn_u:1324": " yāvatādhyālambananidānam adhyālambate,",
    "K10vimkn_u:1325": " tāvad vyādhinidānam /",
    "K10vimkn_u:1326": " kiṃ cādhyālambate,",
    "K10vimkn_u:1327": " traidhātukam adhyālambate /",
    "K10vimkn_u:1328": " tasyādhyālambanatayā kā parijñā,",
    "K10vimkn_u:1329": " yad idam ālambanānupalambhaḥ /",
    "K10vimkn_u:1330": " yaṃ hi nopalabhyate taṃ nālambate /",
    "K10vimkn_u:1331": " kiṃ ca nopalabhate,",
    "K10vimkn_u:1332": " ubhe dṛṣṭī nopalabhate,",
    "K10vimkn_u:1333": " yad idam ātmadṛṣṭiṃ paradṛṣṭiṃ ca /",
    "K10vimkn_u:1334": " tad ucyate 'nupalambha iti /",
    "K10vimkn_u:1335": " evaṃ hi mañjuśrīḥ glānena bodhisatvena svacittaṃ nidhyapayitavyaṃ jarāvyādhimaraṇopapattiprahāṇāya /",
    "K10vimkn_u:1336": " evaṃ ca mañjuśrīḥ bodhisatvānāṃ bodhir yadi na bhavet,",
    "K10vimkn_u:1337": " nirarthako nanu vyāyāmo bhavet /",
    "K10vimkn_u:1338": " yathā pratyarthikanirghātāc churā ity ucyante,",
    "K10vimkn_u:1339": " evam eva jarāvyādhimaraṇaduḥkhopaśamanād bodhisatvā ity ucyante /",
    "K10vimkn_u:1340": " Vkn \u00154.15 tena bodhisatvena vyādhitenaivaṃ pratyavekṣitavyam /",
    "K10vimkn_u:1341": " yathā mama vyādhir abhūto 'sann evaṃ sarvasatvānām api vyādhir abhūto 'sann iti /",
    "K10vimkn_u:1342": " tasyaivaṃ pratyavekṣamāṇasya nānuśaṃsādṛṣṭipatitā satveṣu mahākaruṇotpadyate,",
    "K10vimkn_u:1343": " anyatrāgantukakleśaprahāṇābhiyuktyā satveṣu mahākaruṇotpadyate /",
    "K10vimkn_u:1344": " tat kasmād dhetoḥ /",
    "K10vimkn_u:1345": " anuśaṃsadṛṣṭipatitayaiva hi mahākaruṇayā bodhisatvasya khedo bhavaty upapattiṣu /",
    "K10vimkn_u:1346": " anuśaṃsadṛṣṭiparyutthānavigatayā punar mahākaruṇayā bodhisatvasya khedo na bhavaty upapattiṣu /",
    "K10vimkn_u:1347": " so 'yam upapadyate,",
    "K10vimkn_u:1348": " na ca dṛṣṭiparyutthānaparyutthita upapadyate /",
    "K10vimkn_u:1349": " so 'paryutthitacitta upapadyamāno mukta evotpadyate mukta eva jāyate /",
    "K10vimkn_u:1350": " sa mukta evotpadyamāno mukta eva jāyamāno baddhānāṃ satvānāṃ śaktaḥ pratibalo bandhamokṣāya dharmaṃ deśayitum /",
    "K10vimkn_u:1351": " yathoktaṃ bhagavatā sa tāvad ātmanā baddhaḥ paraṃ bandhanān mocayiṣyatīti nādaṃ sthānaṃ vidyate /",
    "K10vimkn_u:1352": " yas tv ātmanā muktaḥ paraṃ bandhanān mocayiṣyatīti sthānam etad vidyate tasmān muktena bodhisatvena bhavitavyam,",
    "K10vimkn_u:1353": " na baddhena /",
    "K10vimkn_u:1354": " Vkn \u00154.16 tatra katamo bandhaḥ,",
    "K10vimkn_u:1355": " katamo mokṣaḥ /",
    "K10vimkn_u:1356": " anupāyād bhavagatiparigraho bodhisatvasya bandhaḥ,",
    "K10vimkn_u:1357": " upāyād bhavagatigamanaṃ mokṣaḥ /",
    "K10vimkn_u:1358": " anupāyād dhyānasamādhyāsvādanatā bodhisatvasya bandhaḥ,",
    "K10vimkn_u:1359": " upāyena dhyānasamādhyāsvādanatā mokṣaḥ /",
    "K10vimkn_u:1360": " anupāyasaṃgṛhītā prajñā bandhaḥ,",
    "K10vimkn_u:1361": " upāyasaṃgṛhītā prajñā mokṣaḥ /",
    "K10vimkn_u:1362": " prajñayāsaṃgṛhīta upāyo bandhanam,",
    "K10vimkn_u:1363": " prajñāsaṃgṛhīta upāyo mokṣaḥ /",
    "K10vimkn_u:1364": " Vkn \u00154.17 tatra katamo 'nupāyasaṃgṛhītā prajñā bandhaḥ,",
    "K10vimkn_u:1365": " yad idaṃ śūnyatānimittāpraṇihitanidhyaptiḥ,",
    "K10vimkn_u:1366": " na ca lakṣaṇānuvyañjanabuddhakṣetrālaṃkārasatvaparipācananidhyaptiḥ /",
    "K10vimkn_u:1367": " iyam anupāyasaṃgṛhītā prajñā bandhaḥ /",
    "K10vimkn_u:1368": " tatra katamopāyasaṃgṛhītā prajñā mokṣaḥ,",
    "K10vimkn_u:1369": " yad idaṃ lakṣanānuvyañjanabuddhakṣetrālaṃkārasatvaparipācananidhyapticittaṃ ca śūnyatānimittāpraṇihitaparijayaś ca /",
    "K10vimkn_u:1370": " iyam upāyasaṃgṛhītā prajñā mokṣaḥ /",
    "K10vimkn_u:1371": " tatra katamaḥ prajñayāsaṃgṛhīta upāyo bandhaḥ,",
    "K10vimkn_u:1372": " yad idaṃ sarvadṛṣṭikleśaparyutthānānuśayānunayapratighapratiṣṭhitasya sarvakuśalamūlārambho bodhau cāpariṇāmanā /",
    "K10vimkn_u:1373": " ayaṃ prajñayāsaṃgṛhīta upāyo bandhaḥ /",
    "K10vimkn_u:1374": " tatra katamaḥ prajñāsaṃgṛhīta upāyo mokṣaḥ,",
    "K10vimkn_u:1375": " yad idaṃ sarvadṛṣṭikleśaparyutthānānuśayānunayapratighaprahīṇasya sarvakuśalamūlārambho bodhau pariṇāmitas tasya cāparāmarśaḥ /",
    "K10vimkn_u:1376": " ayaṃ bodhisatvasya prajñāsaṃgṛhīta upāyo mokṣaḥ /",
    "K10vimkn_u:1377": " Vkn \u00154.18 tatra mañjuśrīḥ glānena bodhisatvenaivam ime dharmā nidhyapayitavyāḥ /",
    "K10vimkn_u:1378": " yatl\u0002 kāyasya cittasya ca vyādheś cānityaduḥkhaśūnyānātmapratyavekṣaṇā,",
    "K10vimkn_u:1379": " iyam asya prajñā /",
    "K10vimkn_u:1380": " yat punaḥ kāyavyādhipariharaṇatayā na khidyate,",
    "K10vimkn_u:1381": " na pratibadhnāti saṃsāram,",
    "K10vimkn_u:1382": " satvārthayogam anuyuktaḥ,",
    "K10vimkn_u:1383": " ayam asyopāyaḥ /",
    "K10vimkn_u:1384": " punar aparaṃ yat kāyasya vyādheś cittasya cānyonyaparāparatāṃ na nirnavatāniḥpurāṇatāṃ pratyavekṣate,",
    "K10vimkn_u:1385": " iyam asya prajñā /",
    "K10vimkn_u:1386": " yat punaḥ kāyasya vyādheś cittasya ca nātyantopaśamaṃ nirodham atyayati,",
    "K10vimkn_u:1387": " ayam asyopāyaḥ /",
    "K10vimkn_u:1388": " Vkn \u00154.19 evaṃ hi mañjuśriḥ glānena bodhisatvena cittaṃ nidhyapayitavyam /",
    "K10vimkn_u:1389": " na ca tena nidhyaptau vānidhyaptau vā sthātavyam /",
    "K10vimkn_u:1390": " tat kasmād dhetoḥ /",
    "K10vimkn_u:1391": " yadi hy anidhyaptau tiṣṭhed bāladharma eṣaḥ /",
    "K10vimkn_u:1392": " atha nidhyaptau tiṣṭhec chrāvakadharma eṣaḥ /",
    "K10vimkn_u:1393": " tasmād bodhisatvena na nidhyaptau sthātavyam /",
    "K10vimkn_u:1394": " yad atrāsthānam ayaṃ bodhisatvasya gocaraḥ /",
    "K10vimkn_u:1395": " Vkn \u00154.20 yan na pṛthagjanagocaro nāryagocaraḥ,",
    "K10vimkn_u:1396": " ayaṃ bodhisatvasya gocaraḥ /",
    "K10vimkn_u:1397": " yat saṃsāragocaraś ca na ca kleśagocaraḥ,",
    "K10vimkn_u:1398": " ayaṃ bodhisatvasya gocaraḥ /",
    "K10vimkn_u:1399": " yan nirvāṇapratyavekṣaṇagocaraś ca na cātyantaparinirvāṇagocaraḥ,",
    "K10vimkn_u:1400": " ayaṃ bodhisatvasya gocaraḥ /",
    "K10vimkn_u:1401": " yac caturmārasaṃdarśanagocaraś ca sarvamāraviṣayātikrāntagocaraś ca,",
    "K10vimkn_u:1402": " ayaṃ bodhisatvasya gocaraḥ /",
    "K10vimkn_u:1403": " yat sarvajñajñānaparyeṣṭigocaraś ca na cākāle jñānaprāptigocaraḥ,",
    "K10vimkn_u:1404": " ayaṃ bodhisatvasya gocaraḥ /",
    "K10vimkn_u:1405": " yac catuḥsatyajñānagocaraś ca na cākāle satyaprativedhagocaraḥ,",
    "K10vimkn_u:1406": " ayaṃ bodhisatvasya gocaraḥ /",
    "K10vimkn_u:1407": " yad adhyātmapratyavekṣaṇagocaraś ca saṃcintyabhavopapattiparigrahagocaraś ca,",
    "K10vimkn_u:1408": " ayaṃ bodhisatvasya gocaraḥ /",
    "K10vimkn_u:1409": " yad ajātipratyavekṣaṇagocaraś ca na ca niyāmāvakrāntigocaraḥ,",
    "K10vimkn_u:1410": " ayaṃ bodhisatvasya gocaraḥ /",
    "K10vimkn_u:1411": " yat pratītyasamutpādagocaraś ca sarvadṛṣṭivigatagocaraś ca,",
    "K10vimkn_u:1412": " ayaṃ bodhisatvasya gocaraḥ /",
    "K10vimkn_u:1413": " yat sarvasatvasaṃgaṇikāgocaraś ca na ca kleśānuśayagocaraḥ,",
    "K10vimkn_u:1414": " ayaṃ bodhisatvasya gocaraḥ /",
    "K10vimkn_u:1415": " yad vivekagocaraś ca na ca kāyacittakṣayaniśrayagocaraḥ,",
    "K10vimkn_u:1416": " ayaṃ bodhisatvasya gocaraḥ /",
    "K10vimkn_u:1417": " yat traidhātukagocaraś ca na ca dharmadhātusaṃbhedagocaraḥ,",
    "K10vimkn_u:1418": " ayaṃ bodhisatvasya gocaraḥ /",
    "K10vimkn_u:1419": " yac chūnyatāgocaraś ca sarvākāraguṇaparyeṣṭigocaraś ca,",
    "K10vimkn_u:1420": " ayaṃ bodhisatvasya gocaraḥ /",
    "K10vimkn_u:1421": " yad ānimittagocaraś ca satvapramocanārambaṇavitarkagocaraś ca,",
    "K10vimkn_u:1422": " ayaṃ bodhisatvasya gocaraḥ /",
    "K10vimkn_u:1423": " yad apraṇihitagocaraś ca saṃcintyabhavagatisaṃdarśanagocaraś ca,",
    "K10vimkn_u:1424": " ayaṃ bodhisatvasya gocaraḥ /",
    "K10vimkn_u:1425": " yad anabhisaṃskāragocaraś ca sarvakuśalamūlābhisaṃskārāpratiprasrabdhigocaraś ca,",
    "K10vimkn_u:1426": " ayaṃ bodhisatvasya gocaraḥ /",
    "K10vimkn_u:1427": " yat ṣaṭpāramitāgocaraś ca sarvasatvacittacaritapāragamanagocaraś ca,",
    "K10vimkn_u:1428": " ayaṃ bodhisatvasya gocaraḥ /",
    "K10vimkn_u:1429": " yat ṣaḍanusmṛtigocaraś ca na ca sarvāsravakṣayagocaraḥ,",
    "K10vimkn_u:1430": " ayaṃ bodhisatvasya gocaraḥ /",
    "K10vimkn_u:1431": " yat saddharmapratiṣṭhānagocaraś ca na ca kumārgādhyālambanagocaraḥ,",
    "K10vimkn_u:1432": " ayaṃ bodhisatvasya gocaraḥ /",
    "K10vimkn_u:1433": " yat ṣaḍabhijñāgocaraś ca na cāsravakṣayagocaraḥ,",
    "K10vimkn_u:1434": " ayaṃ bodhisatvasya gocaraḥ /",
    "K10vimkn_u:1435": " yac caturapramāṇagocaraś ca na ca brahmalokopapattisparśanagocaraḥ,",
    "K10vimkn_u:1436": " ayaṃ bodhisatvasya gocaraḥ /",
    "K10vimkn_u:1437": " yad dhyānasamādhisamāpattigocaraś ca na ca samādhisamāpattivaśenopapattigocaraḥ,",
    "K10vimkn_u:1438": " ayaṃ bodhisatvasya gocaraḥ /",
    "K10vimkn_u:1439": " yat smṛtyupasthānagocaraś ca na ca kāyavedanācittadharmātyarthagocaraḥ,",
    "K10vimkn_u:1440": " ayaṃ bodhisatvasya gocaraḥ /",
    "K10vimkn_u:1441": " yat samyakprahāṇagocaraś ca na ca kuśalākuśaladvayopalambhagocaraḥ,",
    "K10vimkn_u:1442": " ayaṃ bodhisatvasya gocaraḥ /",
    "K10vimkn_u:1443": " yad ṛddhipādābhinirhāragocaraś cānābhogarddhipādavaśavartigocaraś ca,",
    "K10vimkn_u:1444": " ayaṃ bodhisatvasya gocaraḥ /",
    "K10vimkn_u:1445": " yat pañcendriyagocaraś ca sarvasatvendriyaparāparajñānagocaraś ca,",
    "K10vimkn_u:1446": " ayaṃ bodhisatvasya gocaraḥ /",
    "K10vimkn_u:1447": " yat pañcabalapratiṣṭhānagocaraś ca daśatathāgatabalābhisaṃdarśanagocaraś ca,",
    "K10vimkn_u:1448": " ayaṃ bodhisatvasya gocaraḥ /",
    "K10vimkn_u:1449": " yat saptabodhyaṅgapariniṣpattigocaraś ca buddhiprabhedajñānakauśalyagocaraś ca,",
    "K10vimkn_u:1450": " ayaṃ bodhisatvasya gocaraḥ /",
    "K10vimkn_u:1451": " yan mārgapratiṣṭhānagocaraś ca kumārgānadhyālambanagocaraś ca,",
    "K10vimkn_u:1452": " ayaṃ bodhisatvasya gocaraḥ /",
    "K10vimkn_u:1453": " yac chamathavidarśanāsaṃbhāraparyeṣṭigocaraś ca na cātyantaśāntipatanagocaraḥ,",
    "K10vimkn_u:1454": " ayaṃ bodhisatvasya gocaraḥ /",
    "K10vimkn_u:1455": " yad anutpādalakṣaṇasarvadharmamīmāṃsanagocaraś ca rūpalakṣanānuvyañjanabuddhakāyālaṃkārapariniṣpattigocaraḥ,",
    "K10vimkn_u:1456": " ayaṃ bodhisatvasya gocaraḥ /",
    "K10vimkn_u:1457": " yac chrāvakapratyekabuddhākalpasaṃdarśanagocaraś ca buddhadharmātyajanagocaraś ca,",
    "K10vimkn_u:1458": " ayaṃ bodhisatvasya gocaraḥ /",
    "K10vimkn_u:1459": " yad atyantaviśuddhiprakṛtisamāpannasarvadharmānugamanagocaraś ca yathādhimuktisarvasatveryāpathasaṃdarśanagocaraś ca,",
    "K10vimkn_u:1460": " ayaṃ bodhisatvasya gocaraḥ /",
    "K10vimkn_u:1461": " yad atyantāsaṃvartavivartākāśasvabhāvasarvabuddhakṣetrapratyavekṣaṇagocaraś ca nānāvyūhānekavyūhabuddhakṣetraguṇavyūhasaṃdarśanagocaraś ca,",
    "K10vimkn_u:1462": " ayaṃ bodhisatvasya gocaraḥ /",
    "K10vimkn_u:1463": " yad dharmacakrapravartanamahāparinirvāṇasaṃdarśanagocaraś ca bodhisatvacaryātyajanagocaraś ca,",
    "K10vimkn_u:1464": " ayam api bodhisatvasya gocaraḥ /",
    "K10vimkn_u:1465": " iha nirdeśe nirdiśyamāne ye mañjuśriyā kumārabhūtena sārdham āgatā devaputrās tato 'ṣṭānāṃ devaputrasahasrāṇām anuttarāyāṃ samyaksaṃbodhau cittāny utpannāni // //",
    "K10vimkn_u:1466": " glānapratisaṃmodanāparivartaś caturthaḥ //",
    "K10vimkn_u:1467": " Vkn \u00155.1 athāyuṣmataḥ śāriputrasyaitad abhavat:",
    "K10vimkn_u:1468": " kutreme bodhisatvā niṣatsyanti,",
    "K10vimkn_u:1469": " ime ca mahāśrāvakāḥ /",
    "K10vimkn_u:1470": " neha gṛha āsanāni saṃvidyante /",
    "K10vimkn_u:1471": " atha vimalakīrtir licchavir āyuṣmataḥ śāriputrasya cetovitarkam ājñāyāyuṣmantaṃ śāriputram etad avocat:",
    "K10vimkn_u:1472": " kiṃ bhadantaśāriputro dharmārthika āgata utāsanārthikaḥ /",
    "K10vimkn_u:1473": " āha: dharmārthikā vayam āgatā nāsanārthikāḥ /",
    "K10vimkn_u:1474": " Vkn \u00155.2 āha: tena hi bhadantaśāriputra yo dharmarthiko bhavati,",
    "K10vimkn_u:1475": " nāsau svakāyārthiko bhavati /",
    "K10vimkn_u:1476": " kiṃ punar āsanārthiko bhaviṣyati /",
    "K10vimkn_u:1477": " yo bhadantaśāriputra dharmārthiko bhavati,",
    "K10vimkn_u:1478": " na sa rūpavedanāsaṃjñāsaṃskāravijñānārthiko bhavati,",
    "K10vimkn_u:1479": " na skandhadhātvāyatanārthikaḥ /",
    "K10vimkn_u:1480": " yo dharmārthikaḥ,",
    "K10vimkn_u:1481": " na sa kāmadhāturupadhātvārūpyadhātvarthiko bhavati,",
    "K10vimkn_u:1482": " nāsau buddhābhiniveśārthiko bhavati,",
    "K10vimkn_u:1483": " na dharmasaṃghābhiniveśārthikaḥ /",
    "K10vimkn_u:1484": " Vkn \u00155.3 punar aparaṃ bhadantaśāriputra yo dharmārthikaḥ,",
    "K10vimkn_u:1485": " nāsau duḥkhaparijñānārthiko na samudayaprahāṇārthiko na nirodhasākṣātkriyārthiko na mārgabhāvanārthiko bhavati /",
    "K10vimkn_u:1486": " tat kasmād dhetoḥ /",
    "K10vimkn_u:1487": " aprapañco hi dharmo nirakṣaraḥ /",
    "K10vimkn_u:1488": " tatra yaḥ prapañcayati ḥ duḥkhaṃ parijñāsyāmi samudayaṃ prahāsyāmi nirodhaṃ sākṣātkariṣyāmi mārgaṃ bhāvayiṣyāmīti,",
    "K10vimkn_u:1489": " nasau dharmārthikaḥ,",
    "K10vimkn_u:1490": " prapañcārthiko 'sau /",
    "K10vimkn_u:1491": " dharmo hi bhadantaśāriputra upaśāntaḥ /",
    "K10vimkn_u:1492": " tatra ya utpādavyaye caranti,",
    "K10vimkn_u:1493": " na te dharmārthikā na vivekārthikāḥ,",
    "K10vimkn_u:1494": " utpādavyayārthikās te /",
    "K10vimkn_u:1495": " dharmo hy arajo rajo'pagataḥ /",
    "K10vimkn_u:1496": " tatra ye kvacid dharme rakṣante 'ntaśo nirvāṇe 'pi,",
    "K10vimkn_u:1497": " na te dharmārthikāḥ,",
    "K10vimkn_u:1498": " rajo'rthikās te /",
    "K10vimkn_u:1499": " dharmo hy aviṣayaḥ /",
    "K10vimkn_u:1500": " ye viṣayasaṃkhyātāḥ,",
    "K10vimkn_u:1501": " na te dharmārthikāḥ,",
    "K10vimkn_u:1502": " viṣayārthikās te /",
    "K10vimkn_u:1503": " dharmo nāyūho niryūhaḥ /",
    "K10vimkn_u:1504": " ye kecid dharmaṃ gṛhṇanti vā muñcanti vā,",
    "K10vimkn_u:1505": " na te dharmārthikāḥ,",
    "K10vimkn_u:1506": " udgrahaniḥsargārthikās te /",
    "K10vimkn_u:1507": " Vkn \u00155.4 dharmo 'nālayaḥ /",
    "K10vimkn_u:1508": " ya ālayārāmāḥ,",
    "K10vimkn_u:1509": " na te dharmārthikāḥ,",
    "K10vimkn_u:1510": " ālayārthikās te /",
    "K10vimkn_u:1511": " dharmo nirnimittaḥ /",
    "K10vimkn_u:1512": " yeṣāṃ nimittānusārivijñānam,",
    "K10vimkn_u:1513": " na te dharmārthikāḥ,",
    "K10vimkn_u:1514": " nimittārthikās te /",
    "K10vimkn_u:1515": " dharmo 'saṃvāsaḥ /",
    "K10vimkn_u:1516": " ye kecid dharmeṇa sārdhaṃ saṃvasanti,",
    "K10vimkn_u:1517": " na te dharmārthikāḥ,",
    "K10vimkn_u:1518": " saṃvāsārthikās te /",
    "K10vimkn_u:1519": " dharmo 'dṛṣṭaśrutamatavijñātaḥ /",
    "K10vimkn_u:1520": " ye dṛṣṭaśrutamatavijñāteṣu caranti,",
    "K10vimkn_u:1521": " na te dharmārthikāḥ,",
    "K10vimkn_u:1522": " dṛṣṭaśrutamatavijñātārthikās te /",
    "K10vimkn_u:1523": " Vkn \u00155.5 dharmo bhadantaśāriputra asaṃskṛtaḥ saṃskṛtāpagataḥ /",
    "K10vimkn_u:1524": " ye saṃskṛtagocarāḥ,",
    "K10vimkn_u:1525": " na te dharmārthikāḥ,",
    "K10vimkn_u:1526": " saṃskṛtodgrahaṇārthikās te /",
    "K10vimkn_u:1527": " tasmād iha bhadantaśāriputra dharmārthikena te bhavitukāmena sarvadharmānarthikena bhavitavyam /",
    "K10vimkn_u:1528": " iha dharmanirdeśe nirdiśyamāne pañcānāṃ devaputraśatānāṃ dharmeṣu dharmacakṣur viśuddham /",
    "K10vimkn_u:1529": " Vkn \u00155.6 atha vimalakīrtir licchavir mañjuśriyaṃ kumārabhūtam āmantrayate sma:",
    "K10vimkn_u:1530": " tvaṃ mañjuśrīḥ daśasu dikṣv asaṃkhyeyeṣu buddhakṣetraśatasahasreṣu buddhakṣetracārikāṃ carasi /",
    "K10vimkn_u:1531": " tat katarasmin buddhakṣetre tvayā sarvaviśiṣṭāni sarvaguṇopetāni siṃhāsanāni dṛṣṭāni /",
    "K10vimkn_u:1532": " evam ukte mañjuśrīḥ kumārabhūto vimalakīrtiṃ licchavim etad avocat:",
    "K10vimkn_u:1533": " asti kulaputra pūrve digbhāge ṣaṭtriṃśadgaṅgānadīvālikāsamāni buddhakṣetrāṇy atikramya merudhvajā nāma lokadhātuḥ /",
    "K10vimkn_u:1534": " tatra merupradīparājo nāma tathāgato 'rhan samyaksaṃbuddhas tiṣṭhati dhriyate yāpayati /",
    "K10vimkn_u:1535": " tasya tathāgatasya caturaśītiyojanaśatasahasra ātmabhāvaḥ /",
    "K10vimkn_u:1536": " aṣṭaṣaṣṭiyojanaśatasahasraṃ tasya bhagavataḥ siṃhāsanam /",
    "K10vimkn_u:1537": " teṣāṃ ca bodhisatvānāṃ catvāriṃśadyojanaśatasahasra ātmabhāvaḥ /",
    "K10vimkn_u:1538": " catustriṃśadyojanaśatasahāsrāni teṣāṃ bodhisatvānāṃ siṃhāsanāni /",
    "K10vimkn_u:1539": " merudhvajāyāṃ lokadhātau tasya bhagavato merupradīparājasya tathāgatasya buddhakṣetre sarvaviśiṣṭāni sarvagunopetāni siṃhāsanāni /",
    "K10vimkn_u:1540": " Vkn \u00155.7 atha vimalakīrtir licchavis tasyāṃ velāyāṃ tathārūpaṃ samanvāhāraṃ samanvāharati sma /",
    "K10vimkn_u:1541": " tādṛśaṃ carddhyabhisaṃskāram abhisaṃskṛtavān,",
    "K10vimkn_u:1542": " yat tato merudhvajālokadhātor dvātriṃśatsiṃhāsanaśatasahasrāṇi tena bhagavatā merupradīparājena tathāgatena preṣitāni /",
    "K10vimkn_u:1543": " tāvad udviddhāni tāvad vistīrṇāni tāvad darśanīyāni yad apūrvāṇi tair bodhisatvais taiś ca mahāśrāvakais taiś ca śakrabrahmalokapālair devaputraiś ca /",
    "K10vimkn_u:1544": " tāny upary antarīkṣeṇāgatya vimalakirter licchaver niveśane pratyatiṣṭhan /",
    "K10vimkn_u:1545": " tac ca gṛhaṃ tāvad vistīrṇaṃ saṃdṛśyate,",
    "K10vimkn_u:1546": " yatra tāni dvātriṃśatsiṃhāsanaśatasahasrāṇi vicitrāṇy anutpīḍanatayā /",
    "K10vimkn_u:1547": " na ca vaiśālyā mahānagaryā āvaraṇaṃ kṛtam,",
    "K10vimkn_u:1548": " na jambūdvīpasya,",
    "K10vimkn_u:1549": " na cāturdvīpikasyāvaraṇam /",
    "K10vimkn_u:1550": " sarve te tathaiva saṃdṛśyante yathā pūrvaṃ tathā paścāt /",
    "K10vimkn_u:1551": " Vkn \u00155.8 atha vimalakīrtir licchavir mañjuśriyaṃ kumārabhūtam etad avocat:",
    "K10vimkn_u:1552": " niṣida tvaṃ mañjuśrīḥ siṃhāsane sārdham etair bodhisatvaiḥ /",
    "K10vimkn_u:1553": " tādṛśāṃś cātmabhāvān adhitiṣṭhata yat siṃhāsaneṣv anurūpāḥ syuḥ /",
    "K10vimkn_u:1554": " atha ye 'bhijñāpratilabdhā bodhisatvās te dvācatvāriṃśadyojanaśatasahasram ātmabhāvam adhiṣṭhāya teṣu siṃhāsaneṣu nisīdanti sma /",
    "K10vimkn_u:1555": " ye cādikarmikā bodhisatvās te na śaknuvanti sma teṣu siṃhāsaneṣu niṣattum /",
    "K10vimkn_u:1556": " atha vimalakīrtir licchavir āyuṣmantaṃ śāriputram āmantrayate sma:",
    "K10vimkn_u:1557": " niṣīda bhadantaśāriputra siṃhāsane /",
    "K10vimkn_u:1558": " āha: na śaknomi satpuruṣa niṣattum uccāni pragṛhitāni cemāni siṃhāsanāni /",
    "K10vimkn_u:1559": " āha: tena hi bhadantaśāriputra tasyaiva bhagavato merupradīparājasya tathāgatasya namaskāraṃ kuru /",
    "K10vimkn_u:1560": " tataḥ śakṣyasi niṣattum /",
    "K10vimkn_u:1561": " atha te mahāśrāvakās tasya bhagavato merupradīparājasya tathāgatasya namaskāraṃ kurvanti sma /",
    "K10vimkn_u:1562": " te tatra paścāt teṣu siṃhāsaneṣu nyaṣīdan /",
    "K10vimkn_u:1563": " Vkn \u00155.9 athāyuṣmāñ śāriputro vimalakirtiṃ licchavim evam āha:",
    "K10vimkn_u:1564": " āścaryaṃ kulaputra yad ihaivaṃ parītte gṛha imānīyanti siṃhāsanasahasrāṇy evam uccāny evaṃ pragṛhītāni vicitrāṇi /",
    "K10vimkn_u:1565": " na ca vaiśālyā mahānagaryā āvaraṇaṃ kṛtam,",
    "K10vimkn_u:1566": " na jambūdvīpasya,",
    "K10vimkn_u:1567": " na grāmanagaranigamajanapadarāṣṭrarājadhānīnām,",
    "K10vimkn_u:1568": " na cāturmahādvīpikasya kiṃcid āvaraṇam,",
    "K10vimkn_u:1569": " na devanāgayakṣagandharvāsuragaruḍakinnaramahoragāṇām āvaraṇaṃ kṛtam /",
    "K10vimkn_u:1570": " tathaiva saṃdṛśyante yathā pūrvaṃ tathā paścāt /",
    "K10vimkn_u:1571": " Vkn \u00155.10 vimalakīrtir āha:",
    "K10vimkn_u:1572": " asti bhadantaśāriputra tathāgatānāṃ bodhisatvānāṃ cācintyo nāma vimokṣaḥ,",
    "K10vimkn_u:1573": " yatrācintyavimokṣe pratiṣṭhito bodhisatvaḥ sumeruṃ parvatarājaṃ tāvad uccaṃ tāvat pragṛhītaṃ tāvad udviddhaṃ tāvad vistīrṇaṃ sarṣapaphalakośe praveśayet /",
    "K10vimkn_u:1574": " na ca sarṣapaphalakośaṃ vivardhayet /",
    "K10vimkn_u:1575": " na ca sumeruṃ hāpayet /",
    "K10vimkn_u:1576": " tāṃ ca kriyām ādarśayet /",
    "K10vimkn_u:1577": " na cāturmahārājakāyikā devās trayastriṃśato vā jānīran ḥ kasmin vayaṃ prakṣiptāḥ /",
    "K10vimkn_u:1578": " anye ca satvā ṛddhivineyā jānīyuḥ paśyeyus taṃ sumeruṃ parvatarājaṃ sarśapaphalakośapraviṣṭam /",
    "K10vimkn_u:1579": " ayaṃ bhadantaśāriputra bodhisatvānām acintyasya vimokṣasya viṣayapraveśaḥ /",
    "K10vimkn_u:1580": " Vkn \u00155.11 punar aparaṃ bhadantaśāriputra acintyavimokṣapratiṣṭhito bodhisatvo yaś caturṣu mahāsamudreṣv apskandhas tam ekasmin romakūpe prakṣipet",
    "K10vimkn_u:1581": " na ca matsyakacchapaśiśumāramaṇḍūkānām anyeṣāṃ vaudakānāṃ prāṇināṃ pīḍā bhavet /",
    "K10vimkn_u:1582": " na ca nāgayakṣagandharvāsurāṇām evaṃ bhavet ḥ kasmin vayaṃ prakṣiptāḥ /",
    "K10vimkn_u:1583": " sā ca kriyā prajñāyeta /",
    "K10vimkn_u:1584": " na ca kaścit satvo vihiṃsito viheṭhito vā bhavet /",
    "K10vimkn_u:1585": " Vkn \u00155.12 imaṃ ca trisāhasramahāsāhasraṃ lokadhātuṃ bhārgavacakram iva parigṛhya dakṣiṇe pāṇāv avabhrāmya gaṅgānadīvālikāsamān lokadhātūn kṣipet",
    "K10vimkn_u:1586": " na ca satvā jānīran ḥ kasmin vayaṃ nītāḥ,",
    "K10vimkn_u:1587": " kuto vāgatā iti /",
    "K10vimkn_u:1588": " punar api cānāyya yathāsthānaṃ sthāpayet /",
    "K10vimkn_u:1589": " na ca gamanāgamanaṃ saṃjānīran /",
    "K10vimkn_u:1590": " sā ca kriyā saṃdṛśyeta /",
    "K10vimkn_u:1591": " Vkn \u00155.13 punar aparaṃ bhadantaśāriputra santi satvā apramāṇasaṃsāravainayikāḥ /",
    "K10vimkn_u:1592": " santi saṃkṣiptasaṃsāravainayikāḥ /",
    "K10vimkn_u:1593": " tatrācintyavimokṣapratiṣṭhito bodhisatvo 'pramāṇasaṃsāravainayikānāṃ satvānāṃ vainayikavaśam upādāya saptarātraṃ kalpam atikrāntam ādarśayet",
    "K10vimkn_u:1594": " saṃkṣiptasaṃsāravainayikānāṃ satvānāṃ vainayikavaśam upādāya kalpaṃ saptarātram atikrāntam ādarśayet /",
    "K10vimkn_u:1595": " tatrāpramāṇasaṃsāravineyāḥ satvāḥ saptarātraṃ kalpam atikrāntaṃ saṃjānīran I saṃkṣiptasaṃsāravineyāḥ satvāḥ kalpaṃ saptarātram atikrāntaṃ saṃjānīran",
    "K10vimkn_u:1596": " Vkn \u00155.14 iti hy acintyavimokṣapratiṣṭhito bodhisatvaḥ sarvabuddhakṣetraguṇavyūhān ekasmin buddhakṣetre saṃdarśayati /",
    "K10vimkn_u:1597": " sarvasatvān api dakṣiṇe karatale pratiṣṭhāpya cittajāyikayarddhyā kramet /",
    "K10vimkn_u:1598": " sarvabuddhakṣetreṣu ca saṃdarśanaṃ dadyāt /",
    "K10vimkn_u:1599": " na caikato 'pi kṣetrāc calet /",
    "K10vimkn_u:1600": " yāvatyaś ca daśasu dikṣu buddhānāṃ bhagavatāṃ pūjā vartante,",
    "K10vimkn_u:1601": " tāḥ sarvā ekaromakūpa ādarśayet /",
    "K10vimkn_u:1602": " yāvantaś ca daśasu dikṣu candrasūryās tārārūpāni ca,",
    "K10vimkn_u:1603": " tāny api sarvāṇy ekaromakūpa ādarśayet /",
    "K10vimkn_u:1604": " yāvatyaś ca daśasu dikṣu vātamaṇḍalyaḥ pravānti,",
    "K10vimkn_u:1605": " tā api sarvā mukhadvāre praveśayet /",
    "K10vimkn_u:1606": " na cāsya kāyo vikīryeta /",
    "K10vimkn_u:1607": " na ca tatra buddhakṣetre tṛṇavanaspatayo nameyuḥ /",
    "K10vimkn_u:1608": " Vkn \u00155.15 yāni ca daśasu dikṣu buddhakṣetrāṇy uddahyante kalpoddāhena,",
    "K10vimkn_u:1609": " tad api sarvam agniskandhaṃ svamukhe prakṣipet /",
    "K10vimkn_u:1610": " yac ca tena karma kartavyaṃ bhavet,",
    "K10vimkn_u:1611": " tac ca kuryāt /",
    "K10vimkn_u:1612": " yac cāvastād gaṅgānadīvālikākoṭīsameṣu buddhakṣetreṣv atikramya buddhakṣetram,",
    "K10vimkn_u:1613": " tad abhyutkṣipyordhaṃ digbhāgaṃ gaṅgānadīvālikākoṭīsameṣu buddhakṣetreṣu pratiṣṭhāpayet /",
    "K10vimkn_u:1614": " tadyathāpi nāma balavān puruṣaḥ sūcyagreṇa badarīpatram utkṣipet /",
    "K10vimkn_u:1615": " Vkn \u00155.16 evam acṃtyavimokṣapratiṣṭhito bodhisatvaḥ sarvasatvāni cakravartyādirūpāṇy adhitiṣṭhet /",
    "K10vimkn_u:1616": " Vkn \u00155.17 yāvantaś ca daśasu dikṣu śabdāvabhāsāḥ śabdaprajñāptayaḥ,",
    "K10vimkn_u:1617": " tāḥ sarvā hīnamadhyaviśiṣṭānāṃ satvānāṃ sarvabuddhaghoṣarutaracitāny adhitiṣṭhan,",
    "K10vimkn_u:1618": " tataś ca rutaghoṣād anityaduḥkhaśūnyānātmaśabdarutāni niścārayet /",
    "K10vimkn_u:1619": " yāvadbhiś cākāranirdeśair daśasu dikṣu buddhā bhagavanto dharmaṃ deśayanti,",
    "K10vimkn_u:1620": " tāṃs tato rutanirghoṣān niścārayet /",
    "K10vimkn_u:1621": " Vkn \u00155.18 ayaṃ bhadantaśāriputra acintyavimokṣapratiṣṭhitānāṃ bodhisatvānāṃ yatkiṃcinmātro viṣayāvatāranirdeśaḥ /",
    "K10vimkn_u:1622": " api tu kalpam ahaṃ bhadantaśāriputra kalpāvaśesaṃ vācintyavimokṣapratiṣṭhitānāṃ bodhisatvānāṃ viṣayānāṃ viṣayāvatāranirdeśaṃ nirdiśeyam,",
    "K10vimkn_u:1623": " ato vottari /",
    "K10vimkn_u:1624": " Vkn \u00155.19 atha khalu sthaviro mahākāśyapa imaṃ bodhisatvānām acintyavimokṣaṃ śrutvāścaryaprāptaḥ sthaviraṃ śāriputram etad avocat:",
    "K10vimkn_u:1625": " tadyathāpi nāma āyuṣmañ śāriputra jātyandhasya puruṣasya purastāt kaścid eva sarvarūpagatāny upadarśayet /",
    "K10vimkn_u:1626": " na ca tatra sa jātyandha ekarūpam api paśyet /",
    "K10vimkn_u:1627": " evam eva āyuṣmañ śāriputra ihācintyavimokṣe nirdiśyamāne sarvaśrāvakapratyekabuddhā iha jātyandhā iva cakṣurvihīnā ekasminn apy acintyakāraṇe na pratyakṣāḥ /",
    "K10vimkn_u:1628": " ko nāma vidvān imam acintyaṃ vimokṣaṃ śrutvānuttarāyāṃ samyaksaṃbodhau cittaṃ notpādayet /",
    "K10vimkn_u:1629": " tat kiṃ nu bhūyaḥ kariṣyāmo 'tyantopahatendriyā dagdhavinaṣṭānīva bījāny abhājanībhūtā iha mahāyāne /",
    "K10vimkn_u:1630": " sarvaśrāvakapratyekabuddhair imaṃ dharmanirdeśaṃ śrutvā rudadbhis trisāhasramahāsāhasro lokadhātur vijñāpayitavyaḥ /",
    "K10vimkn_u:1631": " sarvabodhisatvaiś ca pramuditair imam acintyavimokṣaṃ śrutvā mūrdhnā saṃpratyetavyaḥ,",
    "K10vimkn_u:1632": " adhimuktibalaṃ ca saṃjanayitavyam /",
    "K10vimkn_u:1633": " yasyaiṣācintyavimokṣādhimuktiḥ sarvamārās tasya kiṃ kariṣyanti /",
    "K10vimkn_u:1634": " imaṃ nirdeśaṃ nirdiśataḥ sthavirasya mahākāśyapasya dvātriṃśatā devaputrasahasrair anuttarāyāṃ samyaksaṃbodhau cittāny utpannāni /",
    "K10vimkn_u:1635": " Vkn \u00155.20 atha vimalakīrtir licchaviḥ sthaviraṃ mahākāśyapam evam āha:",
    "K10vimkn_u:1636": " yāvanto bhadantamahākāśyapa daśasu dikṣv aprameyeṣu lokadhātuṣu mārā māratvaṃ kārayanti,",
    "K10vimkn_u:1637": " sarve te yadbhūyasācintyavimokṣapratiṣṭhitā bodhisatvā upāyakauśalyena satvaparipācanāya māratvaṃ kārayanti /",
    "K10vimkn_u:1638": " yāvadbhir bhadantamahākāśyapa daśasu dikṣv aprameyeṣu lokadhātuṣu bodhisatvā yācanakair",
    "K10vimkn_u:1639": " yācyante hastapādān vā karṇanāsaṃ vā śoṇitaṃ snāyuṃ vāsthimajjānaṃ vā netrāṇi vottamāṅgāni",
    "K10vimkn_u:1640": " śirāṃsi vāṅgapratyaṅgāni vā rājyarāṣṭrajanapadān vā bhāryāputraduhitṝr vā dāsadāsīr",
    "K10vimkn_u:1641": " vā hayagajarathavāhanāni vā suvarṇamaṇimuktāvaiḍūryaśaṅkhaśilāpravāḍamaṇiratnajātaṃ",
    "K10vimkn_u:1642": " vānnapānāni rasān vā,",
    "K10vimkn_u:1643": " vastrāṇi cotpīḍya yācyante,",
    "K10vimkn_u:1644": " sarve te yācanakā yadbhūyasācintyavimokṣapratiṣṭhitā bodhisatvā upāyakauśalyenemāṃ dṛḍhādhyāśayatāṃ darśayanti /",
    "K10vimkn_u:1645": " tat kasmād dhetoḥ /",
    "K10vimkn_u:1646": " ugratapaso hi bhadantamahākāśyapa bodhisatvās ta evaṃ darśayanti /",
    "K10vimkn_u:1647": " nāsti hi prākṛtajanasyāsthānānavakāśakṛtasya bodhisatvam utpīḍayitum /",
    "K10vimkn_u:1648": " tadyathāpi nāma bhadantamahākāśyapa na śaktir asti khadyotakasya sūryamaṇḍalaprabhām abhibhavitum /",
    "K10vimkn_u:1649": " evam eva bhadantamahākāśyapa na śaktir asti prākṛtasya janasya bodhisatvenānavakāśakṛtasyopasaṃkramituṃ yācituṃ vā /",
    "K10vimkn_u:1650": " tadyathā bhadantamahākāśyapa yo hastināgasya prahāro na sa śakyo gardabhena soḍhum /",
    "K10vimkn_u:1651": " evam eva bhadantamahākāśyapa na śakyam abodhisatvena bodhisatvasyotpīḍanaṃ soḍhum /",
    "K10vimkn_u:1652": " bodhisatva eva bodhisatvotpīḍāṃ sahate /",
    "K10vimkn_u:1653": " ayaṃ bhadantamahākāśyapa acintyavimokṣapratiṣṭhitānāṃ bodhisatvānām upāyajñānabalapraveśaḥ // //",
    "K10vimkn_u:1654": " acintyavimokṣasaṃdarśanaparivartaḥ pañcamaḥ //",
    "K10vimkn_u:1655": " Vkn \u00156.1 atha khalu mañjuśrīḥ kumārabhūto vimalakīrtiṃ licchavim etad avocat:",
    "K10vimkn_u:1656": " kathaṃ satpuruṣa bodhisatvena sarvasatvā avekṣitavyāḥ /",
    "K10vimkn_u:1657": " āha: tadyathāpi nāma mañjuśrīḥ vijñapuruṣa udakacandram avekṣeta,",
    "K10vimkn_u:1658": " evaṃ bodhisatvena sarvasatvā avekṣitavyāḥ /",
    "K10vimkn_u:1659": " tadyathāpi nāma mañjuśrīḥ ādarśamaṇḍale mukhamaṇḍalam ālokayet,",
    "K10vimkn_u:1660": " evaṃ bodhisatvena sarvasatvā avekṣitavyāḥ /",
    "K10vimkn_u:1661": " tadyathā mañjuśrīḥ marīcikāyām udakam,",
    "K10vimkn_u:1662": " evaṃ bodhisatvena sarvasatvā avekṣitavyāḥ /",
    "K10vimkn_u:1663": " tadyathā mañjuśrīḥ māyākāro māyākāranirmitaṃ puruṣam avekṣeta,",
    "K10vimkn_u:1664": " evaṃ bodhisatvena sarvasatvā avekṣitavyāḥ /",
    "K10vimkn_u:1665": " tadyathā mañjuśrīḥ pratiśrutkāyā rutaghoṣaḥ,",
    "K10vimkn_u:1666": " evaṃ bodhisatvena sarvasatvā avekṣitavyāḥ /",
    "K10vimkn_u:1667": " tadyathā mañjuśrīḥ gagane 'bhrakūṭam,",
    "K10vimkn_u:1668": " evaṃ bodhisatvena sarvasatvāḥ pratyavekṣitavyāḥ /",
    "K10vimkn_u:1669": " tadyathā mañjuśrīḥ phenapiṇḍasya pūrvāntaḥ,",
    "K10vimkn_u:1670": " evaṃ bodhisatvena sarvasatvāḥ pratyavekṣitavyāḥ /",
    "K10vimkn_u:1671": " tadyathā mañjuśriḥ udakabudbudānām utpādavyayaḥ,",
    "K10vimkn_u:1672": " evaṃ bodhisatvena sarvasatvāḥ pratyavekṣitavyāḥ /",
    "K10vimkn_u:1673": " tadyathā mañjuśrīḥ kadalyāḥ sāradarśanam,",
    "K10vimkn_u:1674": " evaṃ bodhisatvena sarvasatvāḥ pratyavekṣitavyāḥ /",
    "K10vimkn_u:1675": " tadyathā mañjuśrīḥ vidyutaḥ saṃkrāntiḥ,",
    "K10vimkn_u:1676": " evaṃ bodhisatvena sarvasatvāḥ pratyavekṣitavyāḥ /",
    "K10vimkn_u:1677": " tadyathā mañjuśrīḥ pañcamo dhātuḥ /",
    "K10vimkn_u:1678": " evaṃ bodhisatvena sarvasatvāḥ pratyavekṣitavyāḥ /",
    "K10vimkn_u:1679": " tadyathā mañjuśrīḥ saptamam āyatanam,",
    "K10vimkn_u:1680": " evaṃ bodhisatvena sarvasatvāḥ pratyavekṣitavyāḥ /",
    "K10vimkn_u:1681": " tadyathā mañjuśrīḥ ārūpyeṣu rūpāvabhāsaḥ,",
    "K10vimkn_u:1682": " evaṃ bodhisatvena sarvasatvāḥ pratyavekṣitavyāḥ /",
    "K10vimkn_u:1683": " tadyathā mañjuśrīḥ paritaptānāṃ bījānām aṅkurapariniṣpattiḥ,",
    "K10vimkn_u:1684": " evaṃ bodhisatvena sarvasatvāḥ pratyavekṣitavyāḥ /",
    "K10vimkn_u:1685": " tadyathā mañjuśrīḥ maṇḍūkaromapravāraḥ,",
    "K10vimkn_u:1686": " evaṃ bodhisatvena sarvasatvāḥ pratyavekṣitavyāḥ /",
    "K10vimkn_u:1687": " tadyathā mañjuśrīḥ mṛtasya kāmakrīḍāratiḥ,",
    "K10vimkn_u:1688": " evaṃ bodhisatvena sarvasatvāḥ pratyavekṣitavyāḥ /",
    "K10vimkn_u:1689": " tadyathā mañjuśrīḥ srotaāpannasya satkāyadṛṣṭiḥ,",
    "K10vimkn_u:1690": " evaṃ bodhisatvena sarvasatvāḥ pratyavekṣitavyāḥ /",
    "K10vimkn_u:1691": " tadyathā mañjuśriḥ sakṛdāgāminas tṛtīyo bhavaḥ,",
    "K10vimkn_u:1692": " evaṃ bodhisatvena sarvasatvāḥ pratyavekṣitavyāḥ /",
    "K10vimkn_u:1693": " tadyathā mañjuśrīḥ anāgāmino garbhāvakrāntiḥ,",
    "K10vimkn_u:1694": " evaṃ bodhisatvena sarvasatvāḥ pratyavekṣitavyāḥ /",
    "K10vimkn_u:1695": " tadyathā mañjuśriḥ arhataḥ rāgadoṣamohāḥ,",
    "K10vimkn_u:1696": " evaṃ bodhisatvena sarvasatvāḥ pratyavekṣitavyāḥ /",
    "K10vimkn_u:1697": " tadyathā mañjuśrīḥ kṣāntipratilabdhasya bodhisatvasya mātsaryadauḥśīlyavyāpādavihiṃsācittāni,",
    "K10vimkn_u:1698": " evaṃ bodhisatvena sarvasatvāḥ pratyavekṣitavyāḥ /",
    "K10vimkn_u:1699": " tadyathā mañjuśrīḥ tathāgatasya kleśavāsanā,",
    "K10vimkn_u:1700": " evaṃ bodhisatvena sarvasatvāḥ pratyavekṣitavyāḥ /",
    "K10vimkn_u:1701": " tadyathā mañjuśrīḥ jātyandhasya puruṣasya rūpadarśanam,",
    "K10vimkn_u:1702": " evaṃ bodhisatvena sarvasatvāḥ pratyavekṣitavyāḥ /",
    "K10vimkn_u:1703": " tadyathā mañjuśrīḥ nirodhasamāpannasyāśvāsāḥ,",
    "K10vimkn_u:1704": " evaṃ bodhisatvena sarvasatvāḥ pratyavekṣitavyāḥ /",
    "K10vimkn_u:1705": " tadyathā mañjuśrīḥ ākāśe śakunipadam,",
    "K10vimkn_u:1706": " evaṃ bodhisatvena sarvasatvāḥ pratyavekṣitavyāḥ /",
    "K10vimkn_u:1707": " tadyathā mañjuśrīḥ paṇḍakasyendriyasya prādurbhāvaḥ,",
    "K10vimkn_u:1708": " evaṃ bodhisatvena sarvasatvāḥ pratyavekṣitavyāḥ /",
    "K10vimkn_u:1709": " tadyathā mañjuśrīḥ bandhyāyāḥ putrapratilambhaḥ,",
    "K10vimkn_u:1710": " evaṃ bodhisatvena sarvasatvāḥ pratyavekṣitavyāḥ /",
    "K10vimkn_u:1711": " tadyathā mañjuśrīḥ tathāgatanirmitasyānutpannāḥ kleśāḥ,",
    "K10vimkn_u:1712": " evaṃ bodhisatvena",
    "K10vimkn_u:1713": " sarvasatvāḥ pratyavekṣitavyāḥ /",
    "K10vimkn_u:1714": " tadyathā mañjuśrīḥ svapnadarśanapratibuddhasya darśanam,",
    "K10vimkn_u:1715": " evaṃ bodhisatvena sarvasatvāḥ pratyavekṣitavyāḥ /",
    "K10vimkn_u:1716": " tadyathā mañjuśriḥ aparikalpayataḥ kleśāḥ,",
    "K10vimkn_u:1717": " evaṃ bodhisatvena sarvasatvāḥ pratyavekṣitavyāḥ /",
    "K10vimkn_u:1718": " tadyathā mañjuśrīḥ anupādānasyāgneḥ saṃbhavaḥ,",
    "K10vimkn_u:1719": " evaṃ bodhisatvena sarvasatvāḥ pratyavekṣitavyāḥ /",
    "K10vimkn_u:1720": " tadyathā mañjuśrīḥ parinirvṛtasya pratisaṃdhiḥ,",
    "K10vimkn_u:1721": " evaṃ bodhisatvena sarvasatvāḥ pratyavekṣitavyāḥ /",
    "K10vimkn_u:1722": " evaṃ hi mañjuśrīr bodhisatvena sarvasatvāḥ pratyavekṣitavyāḥ /",
    "K10vimkn_u:1723": " Vkn \u00156.2 āha: yadi kulaputraivaṃ bodhisatvena sarvasatvāḥ pratyavekṣitavyāḥ,",
    "K10vimkn_u:1724": " kathaṃ punar asya mahāmaitrī bhavati sarvasatveṣu /",
    "K10vimkn_u:1725": " āha: yadā mañjuśrīḥ bodhisatva evaṃ pratyavekṣate,",
    "K10vimkn_u:1726": " mayā hy eṣāṃ satvānām evaṃ dharmaparijñāyai dharmo deśayitavya iti,",
    "K10vimkn_u:1727": " ato 'sya bhūtā satvatrāṇamaitrī sarvasatveṣūtpadyate 'nārambaṇatayā,",
    "K10vimkn_u:1728": " upaśamamaitry anutpādanatayā,",
    "K10vimkn_u:1729": " niṣparidāhamaitrī niḥkleśatayā,",
    "K10vimkn_u:1730": " yathāvadmaitrī tryadhvasamatayā,",
    "K10vimkn_u:1731": " avirodhamaitry aparyupasthānatayā,",
    "K10vimkn_u:1732": " advayamaitry adhyātmabahirdhāsaṃsṛṣṭatayā,",
    "K10vimkn_u:1733": " akopyamaitry atyantaniṣṭhatayā,",
    "K10vimkn_u:1734": " dṛḍhamaitrī vajradṛḍhābhedyāśayatayā,",
    "K10vimkn_u:1735": " śuddhamaitrī prakṛtiśuddhatayā,",
    "K10vimkn_u:1736": " samamaitry ākāśasamatayā,",
    "K10vimkn_u:1737": " arhanmaitry arinirghātanatayā,",
    "K10vimkn_u:1738": " bodhisatvamaitrī satvaparipākāsraṃsanatayā,",
    "K10vimkn_u:1739": " tathāgatamaitrī tathatānubodhanatayā,",
    "K10vimkn_u:1740": " buddhamaitrī suptasatvaprabodhanatayā,",
    "K10vimkn_u:1741": " svayambhumaitrī svayamabhisaṃbodhanatayā bodhimaitri samarasatayā,",
    "K10vimkn_u:1742": " asamāropamaitry anunayapratighaprahāṇatayā,",
    "K10vimkn_u:1743": " mahākaruṇāmaitrī mahāyānaparidīpanatayā,",
    "K10vimkn_u:1744": " aparikhedamaitrī śūnyanairātmyapratyavekṣaṇatayā,",
    "K10vimkn_u:1745": " dharmadānamaitry anācāryamuṣṭitayā,",
    "K10vimkn_u:1746": " śīlamaitrī duḥśīlasatvāvekṣaṇatayā,",
    "K10vimkn_u:1747": " kṣāntimaitry ātmaparākṣaṇyanatayā,",
    "K10vimkn_u:1748": " vīryamaitrī sarvasatvabhāravahanatayā,",
    "K10vimkn_u:1749": " dhyānamaitry anāsvādanatayā,",
    "K10vimkn_u:1750": " prajñāmaitrī kālasaṃprāpaṇatayā,",
    "K10vimkn_u:1751": " upāyamaitrī sarvatramukhoddarśanatayā,",
    "K10vimkn_u:1752": " akuhanamaitry āśayapariśuddhitayā,",
    "K10vimkn_u:1753": " aśāṭhyamaitry āśayatayā,",
    "K10vimkn_u:1754": " adhyāśayamaitrī niraṅgaṇatayā,",
    "K10vimkn_u:1755": " amāyāmaitry akṛtrimatayā,",
    "K10vimkn_u:1756": " saukhyamaitrī buddhasaukhyapratiṣṭhāpanatayā /",
    "K10vimkn_u:1757": " iyaṃ mañjuśrīḥ bodhisatvasya mahāmaitrī /",
    "K10vimkn_u:1758": " Vkn \u00156.3 āha: katarā punar asya mahākaruṇā /",
    "K10vimkn_u:1759": " āha: yat kṛtaṃ kṛtaṃ kuśalamūlaṃ sarvasatvebhya utsṛjati /",
    "K10vimkn_u:1760": " āha: katarā punar asya mahāmuditā /",
    "K10vimkn_u:1761": " āha: yad datvāttamanā bhavati,",
    "K10vimkn_u:1762": " na vipratisārī /",
    "K10vimkn_u:1763": " āha: katarā punar asya mahopekṣā /",
    "K10vimkn_u:1764": " āha: yobhayato 'rthatā /",
    "K10vimkn_u:1765": " Vkn \u00156.4 āha: saṃsārabhayabhītena kiṃ pratipattavyam /",
    "K10vimkn_u:1766": " āha: saṃsārabhayabhītena mañjuśriḥ bodhisatvena buddhamāhātmyaṃ pratipattavyam /",
    "K10vimkn_u:1767": " āha: buddhamāhātmye sthātukāmena kutra sthātavyam /",
    "K10vimkn_u:1768": " āha: buddhamāhātmye sthātukāmena sarvasatvasamatāyāṃ sthātavyam /",
    "K10vimkn_u:1769": " āha: sarvasatvasamatāyāṃ sthātukāmena kutra sthātavyam /",
    "K10vimkn_u:1770": " āha: sarvasatvasamatāyāṃ sthātukāmena sarvasatvapramokṣāya sthātavyam /",
    "K10vimkn_u:1771": " Vkn \u00156.5 āha: sarvasatvapramokṣaṃ kartukāmena kiṃ kartavyam /",
    "K10vimkn_u:1772": " āha: sarvasatvapramokṣaṃ kartukāmena kleśapramokṣaḥ kartavyaḥ /",
    "K10vimkn_u:1773": " āha: kleśān utsraṣṭukāmena kathaṃ prayuktena bhavitavyam /",
    "K10vimkn_u:1774": " āha: kleśān utsraṣṭukāmena yoniśaḥ prayuktena bhavitavyam /",
    "K10vimkn_u:1775": " āha: kathaṃ prayuktaḥ punar yoniśaḥ prayukto bhavati /",
    "K10vimkn_u:1776": " āha: anutpādānirodhaprayukto yoniśaḥ prayukto bhavati /",
    "K10vimkn_u:1777": " āha: kiṃ notpādayati,",
    "K10vimkn_u:1778": " kiṃ na nirodhayati /",
    "K10vimkn_u:1779": " āha: akuśalaṃ notpādayati,",
    "K10vimkn_u:1780": " kuśalaṃ na nirodhayati /",
    "K10vimkn_u:1781": " āha: kuśalasyākuśalasya ca kiṃ mūlam /",
    "K10vimkn_u:1782": " āha: satkāyo mūlam /",
    "K10vimkn_u:1783": " āha: satkāyasya ca punaḥ kiṃ mūlam /",
    "K10vimkn_u:1784": " āha: satkāyasyecchālobhau mūlam /",
    "K10vimkn_u:1785": " āha: icchālobhayoḥ kiṃ mūlam /",
    "K10vimkn_u:1786": " āha: icchālobhayor abhūtaparikalpo mūlam /",
    "K10vimkn_u:1787": " Vkn \u00156.6 āha: abhūtaparikalpasya kiṃ mūlam /",
    "K10vimkn_u:1788": " āha: abhūtaparikalpasya viparyastā saṃjñā mūlam /",
    "K10vimkn_u:1789": " āha: viparyastāyāḥ saṃjñāyāḥ kiṃ mūlam /",
    "K10vimkn_u:1790": " āha: viparyastāyāḥ saṃjñāyā apratiṣṭhā mūlam /",
    "K10vimkn_u:1791": " āha: apratiṣṭhāyāḥ kiṃ mūlam /",
    "K10vimkn_u:1792": " āha: yan mañjuśrīḥ apratiṣṭhānaṃ tasya kiṃ mūlaṃ bhaviṣyati /",
    "K10vimkn_u:1793": " iti hy apratiṣṭhānamūlapratiṣṭhitāḥ sarvadharmāḥ /",
    "K10vimkn_u:1794": " Vkn \u00156.7 atha yā tatra gṛhe devatā prativasati,",
    "K10vimkn_u:1795": " sā teṣāṃ bodhisatvānāṃ mahāsatvānām imaṃ dharmanirdeśaṃ śrutvā tuṣṭodagrāttamanā,",
    "K10vimkn_u:1796": " audārikam ātmabhāvaṃ saṃdarśya divyaiḥ puṣpais tān mahāsatvāṃs tāṃś ca mahāśrāvakān abhyavakirati sma /",
    "K10vimkn_u:1797": " abhyavakīrṇānāṃ ca tatra yāni bodhisatvānāṃ kāye puṣpāṇi patitāni,",
    "K10vimkn_u:1798": " tāni dharaṇitale pratiṣṭhitāni /",
    "K10vimkn_u:1799": " yāni punar mahāśrāvakāṇāṃ kāye puṣpāṇi patitāni,",
    "K10vimkn_u:1800": " tāni tatraiva sthitāni na bhūmau patitāni /",
    "K10vimkn_u:1801": " tatas te mahāśrāvakā ṛddhiprātihāryaiḥ tāni puṣpāṇy utsṛjanti,",
    "K10vimkn_u:1802": " na ca patanti /",
    "K10vimkn_u:1803": " Vkn \u00156.8 atha sā devatāyuṣmantaṃ śāriputram evam āha:",
    "K10vimkn_u:1804": " kiṃ bhadantaśāriputra,",
    "K10vimkn_u:1805": " etāni puṣpāṇy utsṛjasi /",
    "K10vimkn_u:1806": " āha: akalpikāni devate etāni puṣpāṇi /",
    "K10vimkn_u:1807": " tasmād aham etāni puṣpāṇy apanayāmi /",
    "K10vimkn_u:1808": " devatāha: mā bhadantaśāriputra evaṃ vocaḥ /",
    "K10vimkn_u:1809": " tat kasmād dhetoḥ /",
    "K10vimkn_u:1810": " etāni hi puṣpāṇi kalpikāni /",
    "K10vimkn_u:1811": " kiṃ kāraṇam /",
    "K10vimkn_u:1812": " tathā hy etāni puṣpāṇi na kalpayanti na vikalpayanti /",
    "K10vimkn_u:1813": " sthaviraḥ punaḥ śāriputraḥ kalpayati vikalpayati ca /",
    "K10vimkn_u:1814": " ye bhadantaśāriputra svākhyāte dharmavinaye pravrajyāṃ kalpayanti vikalpayanti ca,",
    "K10vimkn_u:1815": " te 'kalpikāḥ /",
    "K10vimkn_u:1816": " sthaviras tu kalpayati vikalpayati ca /",
    "K10vimkn_u:1817": " ye punar na kalpayanti na vikalpayanti,",
    "K10vimkn_u:1818": " te kalpikāḥ /",
    "K10vimkn_u:1819": " paśya bhadantaśāriputra eṣāṃ mahāsatvānāṃ kāye puṣpāṇi na śliṣyanti /",
    "K10vimkn_u:1820": " yathāpi nāma sarvakalpavikalpaprahīṇatvāt /",
    "K10vimkn_u:1821": " tadyathāpi nāma bhīrukajātīyasya puruṣasyāmanuṣyā avatāraṃ Iabhante /",
    "K10vimkn_u:1822": " evam eva saṃsārabhayabhītānāṃ rūpaśabdagandharasaspraṣṭavyāny avatāraṃ labhante /",
    "K10vimkn_u:1823": " ye punaḥ sarvasaṃsārakleśabhayavigatāḥ,",
    "K10vimkn_u:1824": " kiṃ teṣāṃ rūpaśabdagandharasaspraṣṭavyāni kariṣyanti /",
    "K10vimkn_u:1825": " yeṣāṃ vāsanāprahīṇā,",
    "K10vimkn_u:1826": " teṣāṃ kāye puṣpāṇi śliṣyanti /",
    "K10vimkn_u:1827": " tasmāt sarvavāsanāprahīṇānāṃ kāye puṣpāṇi na śliṣyanti /",
    "K10vimkn_u:1828": " Vkn \u00156.9 atha khalv āyuṣmāñ śāriputras tāṃ devatām etad avocat:",
    "K10vimkn_u:1829": " kiyacciraniviṣṭā punas tvaṃ devate iha gṛhe /",
    "K10vimkn_u:1830": " āha: yāvacciraniviṣṭā sthavirasyāryā vimuktiḥ /",
    "K10vimkn_u:1831": " āha: na cirasthitā tvaṃ devate iha gṛhe /",
    "K10vimkn_u:1832": " āha: kiyacciraniviṣṭā punaḥ sthavirasyāryā vimuktiḥ /",
    "K10vimkn_u:1833": " tataḥ sthaviras tūṣṇīm abhūt /",
    "K10vimkn_u:1834": " āha: kim idānīṃ mahāprajñānām agryaḥ sthaviras tūṣṇīm abhūt /",
    "K10vimkn_u:1835": " prāptakālaṃ praśnaṃ na visarjayati /",
    "K10vimkn_u:1836": " āha: apravyāhārā hi devate vimuktiḥ /",
    "K10vimkn_u:1837": " tan na jāne kiṃ vyāharāmīti /",
    "K10vimkn_u:1838": " āha: yad yad eva sthaviro 'kṣaram udāharati,",
    "K10vimkn_u:1839": " sarvāṇy etāny akṣarāṇi vimuktilakṣaṇāni /",
    "K10vimkn_u:1840": " tat kasmād dhetoḥ /",
    "K10vimkn_u:1841": " yā hi sā vimuktiḥ,",
    "K10vimkn_u:1842": " sā nādhyātmaṃ na bahir nobhayam antareṇopalabhyate /",
    "K10vimkn_u:1843": " evam akṣarāṇy api /",
    "K10vimkn_u:1844": " tasmāt tarhi bhadantaśāriputra mā akṣarāpanayena vimuktiṃ nirdiśa /",
    "K10vimkn_u:1845": " tat kasmād dhetoḥ /",
    "K10vimkn_u:1846": " sarvadharmasamatā hi vimuktiḥ /",
    "K10vimkn_u:1847": " āha: nanu devate rāgadoṣamohavigamād vimuktiḥ /",
    "K10vimkn_u:1848": " devatāha: abhimānikānām eṣa nirdeṣo rāgadoṣamohavigamād vimuktir iti /",
    "K10vimkn_u:1849": " ye nirabhimānikāḥ,",
    "K10vimkn_u:1850": " teṣāṃ rāgadoṣamohaprakṛtir eva vimuktiḥ /",
    "K10vimkn_u:1851": " Vkn \u00156.10 atha khalv āyuṣmāñ śāriputras tāṃ devatām etad avocat:",
    "K10vimkn_u:1852": " sādhu sādhu devate kiṃ tvayā prāptaṃ kiṃ vā sākṣātkṛtam,",
    "K10vimkn_u:1853": " yasyās ta īdṛśaṃ pratibhānam /",
    "K10vimkn_u:1854": " āha: na mayā bhadantaśāriputra kiṃcit prāptaṃ sākṣātkṛtaṃ vā /",
    "K10vimkn_u:1855": " tena ma īdṛśaṃ pratibhānam /",
    "K10vimkn_u:1856": " yeṣām evaṃ bhavaty asmābhiḥ prāptaṃ vā sākṣātkṛtaṃ ceti,",
    "K10vimkn_u:1857": " te svākhyāte dharmavinaya ābhimānikā ity ucyante /",
    "K10vimkn_u:1858": " Vkn \u00156.11 āha: kiṃ tvaṃ devate śrāvakayānikā pratyekabuddhayānikā mahāyānikā vā /",
    "K10vimkn_u:1859": " āha: śrāvakāyānikāsmi śrāvakayānasūcanatayā,",
    "K10vimkn_u:1860": " pratyekabuddhayānikāsmi pratītyadharmāvatāreṇa,",
    "K10vimkn_u:1861": " mahāyānikāsmi mahākaruṇānutsṛjanatayā /",
    "K10vimkn_u:1862": " Vkn \u00156.12 api tu khalu punar bhadantaśāriputra na campakavanaṃ praviṣṭā eraṇḍagandhaṃ jighranti /",
    "K10vimkn_u:1863": " campakavanaṃ tu praviṣṭāś campakagandham eva jighranti /",
    "K10vimkn_u:1864": " evam eva bhadantaśāriputra neha gṛhe buddhadharmaguṇagandhike vasantaḥ śrāvakapratyekabuddhagandhaiḥ jighranti /",
    "K10vimkn_u:1865": " ye 'pi bhadantaśāriputra śakrabrahmalokapālā devanāgayakṣagandharvāsuragaruḍakinnaramahoragā idaṃ gṛhaṃ praviśanti,",
    "K10vimkn_u:1866": " te 'py asya satpuruṣasya dharmaśravaṇena buddhadharmaguṇagandhenotpāditabodhicittā niṣkrāmanti /",
    "K10vimkn_u:1867": " dvādaśavarṣāṇy upādāya bhadantaśāriputra prativasantyā me na jātu śrāvakapratyekabuddhasaṃprayuktā kathā śrutapūrvā,",
    "K10vimkn_u:1868": " nānyatra mahāmaitrīmahākaruṇāpratisaṃyuktaivācintyadharmapratisaṃyuktaiva /",
    "K10vimkn_u:1869": " Vkn \u00156.13 iha bhadantaśāriputra gṛhe 'ṣṭāv āścaryādbhutā dharmāḥ satatasamitaṃ saṃdṛśyante /",
    "K10vimkn_u:1870": " katame 'ṣṭau /",
    "K10vimkn_u:1871": " neha rātrir vā divaso vā prajñāyate sadāvabhāsitam idaṃ gṛhaṃ suvarṇavarṇayā prabhayā /",
    "K10vimkn_u:1872": " neha sūryācandramasau prajñāyete,",
    "K10vimkn_u:1873": " na bhrājete /",
    "K10vimkn_u:1874": " ayaṃ prathama āścaryādbhuto dharmaḥ /",
    "K10vimkn_u:1875": " punar aparaṃ bhadantaśāriputra ye praviśantīdaṃ gṛham,",
    "K10vimkn_u:1876": " teṣāṃ samanantarapraviṣṭānāṃ sarvakleśā na bādhante /",
    "K10vimkn_u:1877": " ayaṃ dvitīya āścaryādbhuto dharmaḥ /",
    "K10vimkn_u:1878": " punar aparaṃ bhadantaśāriputra idaṃ gṛham avirahitaṃ śakrabrahmalokapālair anyabuddhakṣetrasaṃnipatitaiś ca bodhisatvaiḥ /",
    "K10vimkn_u:1879": " ayaṃ tṛtīya āścaryādbhuto dharmaḥ /",
    "K10vimkn_u:1880": " punar aparaṃ bhadantaśāriputra idaṃ gṛhaṃ satatasamitam avirahitaṃ dharmaśravaṇena ṣaṭpāramitāpratisaṃyuktayā kathayāvivartyadharmakathayā ca",
    "K10vimkn_u:1881": " ayaṃ caturtha āścaryādbhuto dharmaḥ /",
    "K10vimkn_u:1882": " punar aparaṃ bhadantaśāriputra iha gṛhe yās tūryasaṃgītayo divyamānuṣyakāṇi vā vādyāni vādyante,",
    "K10vimkn_u:1883": " tebhyas tūryebhyo 'pramāṇo dharmaśabdanirhāro niścarati sārvakālikaḥ /",
    "K10vimkn_u:1884": " ayaṃ pañcama āścaryādbhuto dharmaḥ /",
    "K10vimkn_u:1885": " punar aparaṃ bhadantaśāriputra iha gṛhe catvāri mahānidhānāni sarvaratnaparipūrṇāny akṣayāṇi yato niṣyandaṃ sarvadaridrakṛpaṇā ādāya prakrāmanti,",
    "K10vimkn_u:1886": " na ca kṣīyante /",
    "K10vimkn_u:1887": " ayaṃ ṣaṣṭha āścaryādbhuto dharmaḥ /",
    "K10vimkn_u:1888": " punar aparaṃ bhadantaśāriputra iha gṛhe śākyamunis tathāgato 'mitābho 'kṣobhyo ratnaśrī",
    "K10vimkn_u:1889": " ratnārcī ratnacandro ratnavyūho duḥprasahaḥ sarvārthasiddhaḥ prabhūtaratnaḥ siṃhanādanādī",
    "K10vimkn_u:1890": " siṃhaghoṣas tathāgata evaṃ pramukhā daśasu dikṣv apramāṇās tathāgatā ye 'sya satpuruṣasya",
    "K10vimkn_u:1891": " cintitamātreṇāgacchanti /",
    "K10vimkn_u:1892": " āgatya ca tathāgataguhyaṃ nāma dharmamukhapraveśaṃ deśayitvā prakrāmanti /",
    "K10vimkn_u:1893": " ayaṃ saptama āścaryādbhuto dharmaḥ /",
    "K10vimkn_u:1894": " punar aparaṃ bhadantaśāriputra iha gṛhe sarvadevabhavanavyūhāḥ sarvabuddhakṣetraguṇavyūhāś ca saṃdṛśyante /",
    "K10vimkn_u:1895": " ayam aṣṭama āścaryādbhuto dharmaḥ /",
    "K10vimkn_u:1896": " ime bhadantaśāriputra aṣṭāv āścaryādbhutā dharmāḥ satatasamitam iha gṛhe saṃdṛśyante /",
    "K10vimkn_u:1897": " tat kasmād dhetoḥ /",
    "K10vimkn_u:1898": " ka imām acintyadharmatāṃ paśyañ śrāvakadharmatāyai spṛhayet /",
    "K10vimkn_u:1899": " Vkn \u00156.14 āha: kiṃ tvaṃ devate strībhāvaṃ na nivartayasi /",
    "K10vimkn_u:1900": " āha: paripūrṇāni me dvādaśavarṣāṇy upādāya strībhāvaṃ paryeṣamāṇāyā na cainaṃ labhe /",
    "K10vimkn_u:1901": " api ca bhadantaśāriputra yā māyākāreṇa strīnirmitā yas tām evaṃ vadet:",
    "K10vimkn_u:1902": " kiṃ tvaṃ strībhāvaṃ na nivartayasīti,",
    "K10vimkn_u:1903": " sa kiṃ vadet /",
    "K10vimkn_u:1904": " āha: na tasyāḥ kācit bhūtā pariniṣpattiḥ /",
    "K10vimkn_u:1905": " āha: evam eva bhadantaśāriputra apariniṣpanneṣu sarvadharmeṣu māyānirmitasvabhāveṣu kutas tavaivaṃ bhavati:",
    "K10vimkn_u:1906": " kiṃ tvaṃ strībhāvaṃ na nivartayasīti /",
    "K10vimkn_u:1907": " Vkn \u00156.15 atha sā devatā tādṛśam adhiṣṭhānam adhitiṣṭhati sma /",
    "K10vimkn_u:1908": " yathā sthaviraḥ śāriputro yādṛśī sā devatā tādṛśaḥ saṃdṛśyate,",
    "K10vimkn_u:1909": " sā devatā yādṛśaḥ sthaviras tādṛśī saṃdṛśyate /",
    "K10vimkn_u:1910": " atha sā devatā śāriputrarūpā śāriputraṃ devatārūpadhāriṇam apṛcchat:",
    "K10vimkn_u:1911": " kiṃ bhadantaśāriputra strībhāvaṃ na nivartayasi /",
    "K10vimkn_u:1912": " śāriputro devatārūpy āha:",
    "K10vimkn_u:1913": " na jāne kiṃ vinivartayāmīti /",
    "K10vimkn_u:1914": " puruṣarūpam antarhitaṃ strīrūpaṃ me nirvṛttam /",
    "K10vimkn_u:1915": " āha: yadi sthaviraḥ śakṣyati strībhāvaṃ vinivartayitum,",
    "K10vimkn_u:1916": " tataḥ sarvāḥ striyo 'pi strībhāvaṃ vinivartayiṣyanti /",
    "K10vimkn_u:1917": " yathā sthaviro na strī strīva saṃdṛśyate,",
    "K10vimkn_u:1918": " evaṃ sarvastrīṇām api strīrūpaṃ na ca striyaḥ strīrūpāś ca saṃdṛśyante /",
    "K10vimkn_u:1919": " idaṃ saṃdhāya bhagavān āha:",
    "K10vimkn_u:1920": " ḥsarvadharmā na strī na puruṣaḥ iti /",
    "K10vimkn_u:1921": " atha sā devatā tad adhiṣṭhānam avāsṛjat /",
    "K10vimkn_u:1922": " athāyuṣmāñ śāriputraḥ punar eva svarūpasamanvāgato babhūva /",
    "K10vimkn_u:1923": " atha sā devatāyuṣmantaṃ śāriputram evam āha:",
    "K10vimkn_u:1924": " kva nu te bhadantaśāriputra strīrūpaṃ kṛtaṃ gatam /",
    "K10vimkn_u:1925": " āha: na tat kṛtaṃ na vikṛtam /",
    "K10vimkn_u:1926": " āha: evam eva sarvadharmā na kṛtā na vikṛtāḥ /",
    "K10vimkn_u:1927": " yatra ca na kṛtir na vikṛtis tad buddhavacanam /",
    "K10vimkn_u:1928": " Vkn \u00156.16 āha: itas tvaṃ devate cyutā kutropapatsyase /",
    "K10vimkn_u:1929": " āha: yatraiva tathāgatanirmita upapatsyate,",
    "K10vimkn_u:1930": " tatraivāham upapatsye /",
    "K10vimkn_u:1931": " āha: tathāgatanirmitasya na cyutir nopapattiḥ /",
    "K10vimkn_u:1932": " āha: evam eva sarvadharmāṇāṃ na cyutir nopapattiḥ /",
    "K10vimkn_u:1933": " āha: kiyaccireṇa punar devate bodhim abhisaṃbhotsyase /",
    "K10vimkn_u:1934": " āha: yadā sthaviraḥ pṛthagjanadharmasamanvāgato bhaviṣyati,",
    "K10vimkn_u:1935": " tadāhaṃ bodhim abhisaṃbhotsye /",
    "K10vimkn_u:1936": " āha: asthānam etad devate yad ahaṃ pṛthagjanadharmasamanvāgataḥ syām /",
    "K10vimkn_u:1937": " āha: evam eva bhadantaśāriputra asthānam etad yad ahaṃ bodhim abhisaṃbhotsye /",
    "K10vimkn_u:1938": " tat kasmād dhetoḥ /",
    "K10vimkn_u:1939": " asthānasthitaiva hi bodhiḥ /",
    "K10vimkn_u:1940": " tasmād asthānaṃ na kaścid abhisaṃbhotsyate /",
    "K10vimkn_u:1941": " sthavira āha:",
    "K10vimkn_u:1942": " uktaṃ devate tathāgatena ḥgaṅgānadīvālikāsamās tathāgatā abhisaṃbuddhā abhisaṃbudhyante 'bhisaṃbhotsyante caḥ /",
    "K10vimkn_u:1943": " devatāha: akṣaragaṇanāsaṃketādhivacanam etad bhadantaśāriputra atītānāgatapratyutpannā buddhā iti /",
    "K10vimkn_u:1944": " na punar buddhā atītā vānāgatā vā vartamānā vā /",
    "K10vimkn_u:1945": " tryadhvasamatikrāntā hi bodhiḥ /",
    "K10vimkn_u:1946": " api ca prāptaṃ sthavireṇārhatvam /",
    "K10vimkn_u:1947": " āha: prāptam asaṃprāptikāraṇena /",
    "K10vimkn_u:1948": " āha: evam evābhisaṃbodhir anabhisaṃbodhikāraṇena /",
    "K10vimkn_u:1949": " Vkn \u00156.17 atha vimalakīrtir licchavir āyuṣmantaṃ śāriputram evam āha:",
    "K10vimkn_u:1950": " dvānavatibuddhakoṭīparyupāsitā bhadantaśāriputra eṣā devatābhijñājñānavikrīḍitā praṇidhānasamucchritā",
    "K10vimkn_u:1951": " kṣāntipratilabdhāvaivartikasamavasaraṇā praṇidhānavaśena yathecchati tathā tiṣṭhati",
    "K10vimkn_u:1952": " satvaparipākāya // //",
    "K10vimkn_u:1953": " devatāparivartaḥ ṣaṣṭhaḥ //",
    "K10vimkn_u:1954": " Vkn \u00157.1 atha khalu mañjuśrīḥ kumārabhūto vimalakīrtiṃ licchavim evam āha:",
    "K10vimkn_u:1955": " kathaṃ kulaputra bodhisatvo gatiṃgato bhavati buddhadharmeṣu /",
    "K10vimkn_u:1956": " āha: yadā mañjuśrīḥ bodhisatvo 'gatigamanaṃ gacchati,",
    "K10vimkn_u:1957": " tadā bodhisatvo gatiṃgato bhavati buddhadharmeṣu /",
    "K10vimkn_u:1958": " āha: katamac ca bodhisatvasyāgatigamanam /",
    "K10vimkn_u:1959": " āha: yadā pañcānantaryagatiṃ ca gacchati,",
    "K10vimkn_u:1960": " na ca vyāpādavihiṃsāpraduṣṭo bhavati /",
    "K10vimkn_u:1961": " nirayagatiṃ ca gacchati,",
    "K10vimkn_u:1962": " sarvarajaḥkleśavigataś ca bhavati /",
    "K10vimkn_u:1963": " tiryagyonigatiṃ ca gacchati,",
    "K10vimkn_u:1964": " vigatatamo'ndhakāraś ca bhavati /",
    "K10vimkn_u:1965": " asuragatiṃ ca gacchati,",
    "K10vimkn_u:1966": " mānamadadarpavigataś ca bhavati /",
    "K10vimkn_u:1967": " yamalokagatiṃ ca gacchati,",
    "K10vimkn_u:1968": " sarvapuṇyajñānasaṃbhāropāttaś ca bhavati /",
    "K10vimkn_u:1969": " aneñjyarūpagatiṃ ca gacchati,",
    "K10vimkn_u:1970": " na ca tadgatisamavasaraṇo bhavati /",
    "K10vimkn_u:1971": " rāgagatiṃ ca gacchati,",
    "K10vimkn_u:1972": " vigatarāgaś ca bhavati sarvakāmabhogeṣu /",
    "K10vimkn_u:1973": " doṣagatiṃ ca gacchati,",
    "K10vimkn_u:1974": " apratihataś ca bhavati sarvasatveṣu /",
    "K10vimkn_u:1975": " mohagatiṃ ca gacchati,",
    "K10vimkn_u:1976": " prajñānidhyapticittaś ca bhavati sarvadharmeṣu /",
    "K10vimkn_u:1977": " mātsaryagatiṃ ca gacchati,",
    "K10vimkn_u:1978": " sarvādhyātmabāhyavastuparityāgī ca bhavati kāyajīvitānapekṣaḥ /",
    "K10vimkn_u:1979": " duḥśīlagatiṃ ca gacchati,",
    "K10vimkn_u:1980": " sarvaśīlaśikṣādhutaguṇasaṃlekhapratiṣṭhitaś ca bhavaty anumātreṣv avadyeṣu bhayadarśī /",
    "K10vimkn_u:1981": " vyāpādakhilakrodhagatiṃ ca gacchati,",
    "K10vimkn_u:1982": " maitrīvihāri ca bhavaty atyantāvyāpannacittaḥ /",
    "K10vimkn_u:1983": " kausīdyagatiṃ ca gacchati,",
    "K10vimkn_u:1984": " sarvakuśalamūlaparyeṣṭyabhiyuktaś ca bhavaty apratiprasrabdhavīryārambhaḥ /",
    "K10vimkn_u:1985": " vibhrāntendriyagatiṃ ca gacchati,",
    "K10vimkn_u:1986": " ariktadhyānaś ca bhavati prakṛtisamāpannaḥ /",
    "K10vimkn_u:1987": " dauḥprajñagatiṃ ca gacchati,",
    "K10vimkn_u:1988": " sarvalokikalokottaraśāstrakuśalaś ca bhavati prajñāpāramitāgatiṃgataḥ /",
    "K10vimkn_u:1989": " kuhanalapanacaryāgatiṃ gacchati,",
    "K10vimkn_u:1990": " upāyakauśalacaryāniryātaś ca bhavati saṃdhābhāṣyakuśalaḥ /",
    "K10vimkn_u:1991": " mānagatiṃ ca darśayati,",
    "K10vimkn_u:1992": " setusaṃkrāmabhṛtaś ca bhavati sarvalokasya /",
    "K10vimkn_u:1993": " kleśagatiṃ ca gacchati,",
    "K10vimkn_u:1994": " prakṛtipariśuddhaś ca bhavaty atyantāsaṃkliṣṭaḥ /",
    "K10vimkn_u:1995": " māragatiṃ ca gacchati,",
    "K10vimkn_u:1996": " aparapratyayaś ca bhavati sarvabuddhadharmeṣu /",
    "K10vimkn_u:1997": " śrāvakagatiṃ ca gacchati,",
    "K10vimkn_u:1998": " aśrutadharmaśrāvayitā ca bhavati satvānām /",
    "K10vimkn_u:1999": " pratyekabuddhagatiṃ ca gacchati,",
    "K10vimkn_u:2000": " mahākaruṇāniryātaś ca bhavati satvaparipākāya /",
    "K10vimkn_u:2001": " daridragatiṃ ca gacchati,",
    "K10vimkn_u:2002": " ratnapāṇitāpratilabdhaś",
    "K10vimkn_u:2003": " ca bhavaty akṣayabhogaḥ /",
    "K10vimkn_u:2004": " vikalendriyagatiṃ ca gacchati,",
    "K10vimkn_u:2005": " lakṣaṇasamalaṃkṛtaś ca bhavaty abhirūpaḥ /",
    "K10vimkn_u:2006": " hīnakulopapattigatiṃ ca gacchati,",
    "K10vimkn_u:2007": " tathāgatakulagotrasaṃbhṛtaś ca bhavati puṇyajñānopacitasaṃbhāraḥ /",
    "K10vimkn_u:2008": " durbaladurvarṇāvahoṭimakagatiṃ ca gacchati,",
    "K10vimkn_u:2009": " nārāyaṇātmabhāvapratilabdhaś ca bhavati priyadarśanaḥ sarvasatvānām /",
    "K10vimkn_u:2010": " jīrṇavyādhitoglānacaryāṃ ca darśayati,",
    "K10vimkn_u:2011": " atyantavyādhisamudghātitaś ca bhavati maraṇabhayasamatikrāntaḥ /",
    "K10vimkn_u:2012": " bhogagatiṃ ca darśayati,",
    "K10vimkn_u:2013": " anityasaṃjñāpratyavekṣaṇābahulaś ca bhavati sarvaiṣaṇāpratiprasrabdhaḥ /",
    "K10vimkn_u:2014": " antaḥpuranāṭakavyūhāś ca bodhisatvo darśayati,",
    "K10vimkn_u:2015": " uttīrṇakāmapaṅkaś ca bhavaty aniketacārī /",
    "K10vimkn_u:2016": " dhandhāyatanagatiṃ ca gacchati,",
    "K10vimkn_u:2017": " vicitrapratibhānālaṃkāraś ca bhavati dhāraṇīpratilabdhaḥ /",
    "K10vimkn_u:2018": " tīrthikagatiṃ ca gacchati,",
    "K10vimkn_u:2019": " tīrthabhūtaś ca bhavati /",
    "K10vimkn_u:2020": " sarvalokagatiṃ ca gacchati,",
    "K10vimkn_u:2021": " sarvagatinivṛttaś ca bhavati /",
    "K10vimkn_u:2022": " nirvāṇagatiṃ ca gacchati,",
    "K10vimkn_u:2023": " saṃsāraprabandhaṃ ca na jahāti /",
    "K10vimkn_u:2024": " evaṃ mañjuśrīḥ bodhisatvo 'gatigamanaṃ gacchati,",
    "K10vimkn_u:2025": " gatiṃgataś ca bhavati sarvabuddhadharmeṣu /",
    "K10vimkn_u:2026": " Vkn \u00157.2 atha vimalakīrtir licchavir mañjuśriyaṃ kumārabhūtam evam āha:",
    "K10vimkn_u:2027": " kataman mañjuśrīḥ tathāgatānāṃ gotram /",
    "K10vimkn_u:2028": " āha: satkāyaḥ kulaputra tathāgatānāṃ gotram,",
    "K10vimkn_u:2029": " avidyā bhavatṛṣṇā ca gotram,",
    "K10vimkn_u:2030": " rāgadoṣamohā gotram,",
    "K10vimkn_u:2031": " catvāro viparyāsā gotram,",
    "K10vimkn_u:2032": " pañca nivaraṇāni gotram,",
    "K10vimkn_u:2033": " ṣaḍ āyatanaṃ gotram,",
    "K10vimkn_u:2034": " sapta vijñānasthitayo gotram,",
    "K10vimkn_u:2035": " aṣṭau mithyātvāni gotram,",
    "K10vimkn_u:2036": " navāghātavastūni gotram,",
    "K10vimkn_u:2037": " daśākuśalāḥ karmapathā gotram /",
    "K10vimkn_u:2038": " idaṃ kulaputra tathāgatānāṃ gotram /",
    "K10vimkn_u:2039": " saṃkṣepeṇa kulaputra dvāṣaṣṭir dṛṣṭigatāni tathāgatānāṃ gotram /",
    "K10vimkn_u:2040": " Vkn \u00157.3 āha: kiṃ saṃdhāya mañjuśrīḥ evaṃ vadasi /",
    "K10vimkn_u:2041": " āha: na śakyaṃ kulaputra asaṃskṛtadarśinā niyāmāvakrāntisthitenānuttarāyāṃ samyaksaṃbodhau cittam utpādayitum /",
    "K10vimkn_u:2042": " kleśāgārasaṃskṛtasthitenādṛṣṭisatyena śakyam anuttarāyāṃ samyaksaṃbodhau cittam utpādayitum /",
    "K10vimkn_u:2043": " tadyathā kulaputra nojjaṅgaleṣu pṛthivīpraveśeṣūtpalapadmakumudapuṇḍarīkasaugandhikāni virohanti /",
    "K10vimkn_u:2044": " kardamapulinaprakṣiptāny utpalapadmakumudapuṇḍarīkasaugandhikāni virohanti /",
    "K10vimkn_u:2045": " evam eva kulaputra nāsaṃskṛtaniyāmaprāpteṣu satveṣu buddhadharmā virohanti /",
    "K10vimkn_u:2046": " kleśapulinakardamaprāpteṣu satveṣu buddhadharmā virohanti /",
    "K10vimkn_u:2047": " tadyathāpi nāma nākāśe bījāni virohanti /",
    "K10vimkn_u:2048": " dharaṇitalapratiṣṭhitāni virohanti /",
    "K10vimkn_u:2049": " evam eva nāsaṃskṛtaniyāmaprāpteṣu buddhadharmā virohanti /",
    "K10vimkn_u:2050": " sumerusamāṃ satkāyadṛṣṭim utpādya bodhicittam utpadyate /",
    "K10vimkn_u:2051": " tataś ca buddhadharmā virohanti /",
    "K10vimkn_u:2052": " tad anenāpi te kulaputra paryāyeṇaivaṃ veditavyam /",
    "K10vimkn_u:2053": " yathā sarvakleśās tathā tathāgatānāṃ gotram /",
    "K10vimkn_u:2054": " tadyathāpi nāma kulaputra nānavatīrya mahāsamudraṃ śakyam anarghaṃ ratnam utkṣeptum /",
    "K10vimkn_u:2055": " evam eva nānavatīrṇena kleśasāgaraṃ śakyaṃ sarvajñatācittaratnam utpādayitum /",
    "K10vimkn_u:2056": " Vkn \u00157.4 atha sthaviro mahākāśyapo mañjuśriye kumārabhūtāya sādhukāram adāt:",
    "K10vimkn_u:2057": " sādhu sādhu mañjuśrīḥ subhāṣitā ta iyaṃ vāg bhūtam /",
    "K10vimkn_u:2058": " etat kleśā gotraṃ tathāgatānām /",
    "K10vimkn_u:2059": " kuto hy asmadvidhānāṃ śaktir asti bodhicittam idānīm utpādayitum /",
    "K10vimkn_u:2060": " pañcānantaryaprāptaḥ śakto bodhicittam utpādayitum,",
    "K10vimkn_u:2061": " śakto buddhadharmān abhisaṃboddhum,",
    "K10vimkn_u:2062": " na punar aham /",
    "K10vimkn_u:2063": " Vkn \u00157.5 tadyathā vikalendriyasya puruṣasya pañcakāmaguṇā nirguṇā niḥsamarthāḥ /",
    "K10vimkn_u:2064": " evam eva sarvasaṃyojanaprahīṇasya śrāvakasya sarvabuddhadharmā nirguṇā niḥsamarthāḥ /",
    "K10vimkn_u:2065": " na tasya bhūyaḥ śaktir asti tān adhyālambitum* /",
    "K10vimkn_u:2066": " tasmān mañjuśrīḥ pṛthagjanās tathāgatasya kṛtajñāḥ,",
    "K10vimkn_u:2067": " na śrāvakāḥ /",
    "K10vimkn_u:2068": " tat kasmād dhetoḥ /",
    "K10vimkn_u:2069": " pṛthagjanā hi buddhaguṇāñ śrutvā triratnavaṃśānupacchedāyānuttarāyāṃ samyaksaṃbodhau cittam utpādayanti /",
    "K10vimkn_u:2070": " śrāvakāḥ punar yāvajjīvam api buddhadharmabalavaiśāradyāni śrutvānuttarāyāṃ samyaksaṃbodhau na śaktāś cittam utpādayitum /",
    "K10vimkn_u:2071": " Vkn \u00157.6 atha sarvarūpasaṃdarśano nāma bodhisatvas tasyām eva parṣadi saṃnipatito 'bhūt saṃniṣaṇṇaḥ /",
    "K10vimkn_u:2072": " sa vimalakīrtiṃ licchavim evam āha:",
    "K10vimkn_u:2073": " kasmin punas te gṛhapate mātāpitarau dāsīdāsakarmakarapauruṣeyam,",
    "K10vimkn_u:2074": " kutra mitrajñātisālohitāḥ,",
    "K10vimkn_u:2075": " kutra parivāro hayagajarathapativāhanaṃ vā /",
    "K10vimkn_u:2076": " evam ukte vimalakīrtir licchaviḥ sarvarūpasaṃdarśanaṃ bodhisatvaṃ gāthābhir adhyabhāṣat:",
    "K10vimkn_u:2077": " prajñāpāramitā mātā bodhisatvāna māriṣa /",
    "K10vimkn_u:2078": " pitā copāyakauśalyaṃ yato jāyanti nāyakāḥ // (1)",
    "K10vimkn_u:2079": " bhāryā dharmaratis teṣāṃ maitri karuṇā ca duhitarau /",
    "K10vimkn_u:2080": " satyadharmāv ubhau putrau gṛhaṃ śūnyārthacintanā // (2)",
    "K10vimkn_u:2081": " sarvakleśās tathā śiṣyā yatheṣṭavaśavartinaḥ /",
    "K10vimkn_u:2082": " bodhyaṅgāś caiva mitrāṇi bodhiṃ budhyanti yair varām // (3)",
    "K10vimkn_u:2083": " sahāyāś cānubaddhā hi ṣaḍ imāḥ pāramitāḥ sadā /",
    "K10vimkn_u:2084": " stryāgāraḥ saṃgrahas teṣāra dharmāḥ saṃgītivāditam // (4)",
    "K10vimkn_u:2085": " udyānaṃ dhāraṇī teṣāṃ bodhyaṅgakusumaiś citam /",
    "K10vimkn_u:2086": " phalaṃ vimuktijñānaṃ ca vṛkṣā dharmadhanaṃ mahat // (5)",
    "K10vimkn_u:2087": " vimokṣāḥ puṣkiriṇyaś ca samādhijālapūritāḥ /",
    "K10vimkn_u:2088": " viśuddhipadmasaṃchannā yatra snāyanti nirmalāḥ // (6)",
    "K10vimkn_u:2089": " abhijñā vāhanaṃ teṣāṃ mahāyānam anuttamam /",
    "K10vimkn_u:2090": " sārathir bodhicittaṃ tu sanmārgo 'ṣṭāṅgikaḥ śivaḥ // (7)",
    "K10vimkn_u:2091": " bhūṣanā lakṣaṇāny eṣām aśītiś cānuvyañjanāḥ /",
    "K10vimkn_u:2092": " hrīrapatrāpyavastrās te kalyāṇādhyāśayāḥ śubhāḥ // (8)",
    "K10vimkn_u:2093": " saddharmadhanavantas te prayogo dharmadeśanā /",
    "K10vimkn_u:2094": " pratipattir mahālābhaḥ pariṇāmaś ca bodhaye // (9)",
    "K10vimkn_u:2095": " śayanaṃ caturo dhyānāḥ śuddhājīvena saṃstṛtāḥ /",
    "K10vimkn_u:2096": " prajñā vibodhanaṃ teṣāṃ nityaṃ śrutasamāhitā // (10)",
    "K10vimkn_u:2097": " amṛtaṃ bhojanaṃ teṣāṃ vimuktirasapānakam /",
    "K10vimkn_u:2098": " viśuddhāśayatā snānaṃ śīlaṃ gandhānulepanam // (11)",
    "K10vimkn_u:2099": " kleśaśatruvinirghātāc chūrās te hy aparājitāḥ /",
    "K10vimkn_u:2100": " dharṣenti caturo mārān bodhimaṇḍadhvajāśritāḥ // (12)",
    "K10vimkn_u:2101": " saṃcintyajāti darśenti ajātāś ca asaṃbhavāḥ /",
    "K10vimkn_u:2102": " dṛśyante sarvakṣetreṣu raśmirājavad udgatāḥ // (13)",
    "K10vimkn_u:2103": " buddhakoṭyo hi pūjitvā sarvapūjāhi nāyakān /",
    "K10vimkn_u:2104": " na caivātmani buddhe vā jātu kurvanti niśrayam // (14)",
    "K10vimkn_u:2105": " buddhakṣetrāṇi śodhenti satvānāṃ caritaṃ yathā /",
    "K10vimkn_u:2106": " ākāśakṣetrānuprāptā na satve satvasaṃjñinaḥ // (15)",
    "K10vimkn_u:2107": " sarvasatvāna ye rūpā rutaghoṣāś ca īritāḥ /",
    "K10vimkn_u:2108": " ekakṣanena darśenti bodhisatvā viśāradāḥ // (16)",
    "K10vimkn_u:2109": " mārakarma ca budhyante mārāṇāṃ cānuvartakāḥ /",
    "K10vimkn_u:2110": " upāyapāramiprāptāḥ sarvāṃ darśenti te kriyām // (17)",
    "K10vimkn_u:2111": " te jīrṇavyādhitā bhonti mṛtam ātmānu darśayī /",
    "K10vimkn_u:2112": " satvānāṃ paripākāya māyādharmavihāriṇaḥ // (18)",
    "K10vimkn_u:2113": " kalpoddāhaṃ ca darśenti uddahya tāṃ vasundharām /",
    "K10vimkn_u:2114": " nityasaṃjñīna satvānām anityam iti darśayī // (19)",
    "K10vimkn_u:2115": " satvakoṭīsahasrebhir ekarāṣṭre nimantritāḥ /",
    "K10vimkn_u:2116": " sarveṣāṃ gṛhi bhuñjanti sarvān nāmenti bodhaye // (20)",
    "K10vimkn_u:2117": " ye kecin mantravidyā vā śilpasthānā bahūvidhāḥ /",
    "K10vimkn_u:2118": " sarvatra pāramiprāptāḥ sarvasatvasukhāvahāḥ // (21)",
    "K10vimkn_u:2119": " yāvanto loki pāṣaṇḍāḥ sarvatra pravrajanti te /",
    "K10vimkn_u:2120": " nānādṛṣṭigataprāptān satvān hi parimocayi // (22)",
    "K10vimkn_u:2121": " candrā bhavanti sūryā vā śakrabrahmaprajeśvarāḥ /",
    "K10vimkn_u:2122": " bhavanti āpas tejaś ca pṛthivī mārutas tathā // (23)",
    "K10vimkn_u:2123": " roga-antarakalpeṣu bhaiṣajyaṃ bhonti uttamam /",
    "K10vimkn_u:2124": " yehi satvā vimucyanti sukhī bhonti anāmayāḥ // (24)",
    "K10vimkn_u:2125": " durbhikṣāntarakalpeṣu bhavanti pānabhojanam /",
    "K10vimkn_u:2126": " kṣudhāpipāsām apanetvān dharmaṃ deśenti prāṇinām // (25)",
    "K10vimkn_u:2127": " śastra-antarakalpeṣu maitryādhyāyī bhavanti te /",
    "K10vimkn_u:2128": " avyāpāde niyojenti satvakoṭīśatān bahūn // (26)",
    "K10vimkn_u:2129": " mahāsaṃgrāmamadhye ca samapakṣā bhavanti te /",
    "K10vimkn_u:2130": " saṃdhisāmagri rocenti bodhisatvā mahābalāḥ // (27)",
    "K10vimkn_u:2131": " ye cāpi nirayāḥ kecid buddhakṣetreṣv acintiyāḥ /",
    "K10vimkn_u:2132": " saṃcintya tatra gacchanti satvānāṃ hitakāraṇāt // (28)",
    "K10vimkn_u:2133": " yāvantyo gatayaḥ kāścit tiryagyonau prakāśitāḥ /",
    "K10vimkn_u:2134": " sarvatra dharmaṃ deśenti tena ucyanti nāyakāḥ // (29)",
    "K10vimkn_u:2135": " kāmabhogāṃ pi darśenti dhyānaṃ darśenti dhyāyinām /",
    "K10vimkn_u:2136": " vihastaṃ māraṃ kurvanti avatāraṃ na denti te // (30)",
    "K10vimkn_u:2137": " agnimadhye yathā padmam adbhutaṃ pi vidarśayet /",
    "K10vimkn_u:2138": " evaṃ kāmāṃś ca dhyānaṃ ca adbhutaṃ te vidarśayi // (31)",
    "K10vimkn_u:2139": " saṃcintya gaṇikā bhonti puṃsām ākarṣaṇāya te /",
    "K10vimkn_u:2140": " rāgāṅkuśena lobhetvā buddhajñāne sthapenti te // (32)",
    "K10vimkn_u:2141": " grāmikāś ca sadā bhonti sārthavāhāḥ purohitāḥ /",
    "K10vimkn_u:2142": " agrāmātyo 'tha cāmātyāḥ satvānāṃ hitakāraṇāt // (33)",
    "K10vimkn_u:2143": " daridrāṇāṃ ca satvānāṃ nidhānaṃ bhonti akṣayam /",
    "K10vimkn_u:2144": " yeṣāṃ dānāni datvā hi bodhicittaṃ janenti te // (34)",
    "K10vimkn_u:2145": " mānastabdheṣu satveṣu mahānagnā bhavanti te /",
    "K10vimkn_u:2146": " sarvamānasamudghātāṃ bodhiṃ prārthenti uttamām // (35)",
    "K10vimkn_u:2147": " bhayārditānāṃ satvānāṃ saṃtiṣṭhante 'grataḥ sadā /",
    "K10vimkn_u:2148": " abhayaṃ teṣu datvā ca paripācenti bodhaye // (36)",
    "K10vimkn_u:2149": " pañcābhijñā hi bhūtvā te ṛṣayo brahmacāriṇaḥ /",
    "K10vimkn_u:2150": " śīle satvān niyojenti kṣāntisauratyasaṃyame // (37)",
    "K10vimkn_u:2151": " upasthānagurūn satvān saṃpaśyeha vināyakāḥ /",
    "K10vimkn_u:2152": " ceṭā bhavanti dāsā vā śiṣyatvam upayānti ca // (38)",
    "K10vimkn_u:2153": " yena yenaiva cāṅgena satvā dharmaratā bhave /",
    "K10vimkn_u:2154": " darśenti hi kriyāḥ sarvā mahopāyasuśikṣitāḥ // (39)",
    "K10vimkn_u:2155": " teṣām anantaśikṣā hi anantaś cāpi gocaraḥ /",
    "K10vimkn_u:2156": " anantajñānasaṃpannā anantaprāṇimocakāḥ // (40)",
    "K10vimkn_u:2157": " na teṣāṃ kalpakoṭībhiḥ kalpakoṭīśatais tathā /",
    "K10vimkn_u:2158": " bhāṣadbhiḥ sarvabuddhais tu guṇāntaḥ suvaco bhavet // (41)",
    "K10vimkn_u:2159": " bodhiṃ na prārthayet ko 'gryāṃ śrutvā dharmān imān budhaḥ /",
    "K10vimkn_u:2160": " anyatra hīnasatvebhyo yeṣāṃ prajñā na vidyate // (42)",
    "K10vimkn_u:2161": " iti // //",
    "K10vimkn_u:2162": " tathāgatagotraparivartaḥ saptamaḥ //",
    "K10vimkn_u:2163": " Vkn \u00158.1 atha vimalakīrtir licchavis tān bodhisatvān āmantrayate sma:",
    "K10vimkn_u:2164": " pratibhātu satpuruṣāḥ katamo bodhisatvānām advayadharmamukhapraveśaḥ /",
    "K10vimkn_u:2165": " tatra dharmavikurvaṇo nāma bodhisatvaḥ saṃnipatitaḥ /",
    "K10vimkn_u:2166": " sa evam āha: utpādabhaṅgau kulaputra dvayam /",
    "K10vimkn_u:2167": " yan na jātaṃ notpannaṃ na tasya kaścid bhaṅgaḥ /",
    "K10vimkn_u:2168": " anutpādadharmakṣāntipratilambho 'dvayapraveśaḥ /",
    "K10vimkn_u:2169": " Vkn \u00158.2 śrīgupto bodhisatva āha:",
    "K10vimkn_u:2170": " ahaṃ mameti dvayam etat /",
    "K10vimkn_u:2171": " ātmāsamāropān mameti na bhavati /",
    "K10vimkn_u:2172": " yaś cāsamāropo 'yam advayapraveśaḥ /",
    "K10vimkn_u:2173": " Vkn \u00158.3 śrīkūṭo bodhisatva āha:",
    "K10vimkn_u:2174": " saṃkleśo vyavadānam iti dvayam etat /",
    "K10vimkn_u:2175": " saṃkleśaparijñānād vyavadānamananā na bhavati /",
    "K10vimkn_u:2176": " sarvamananāsamudghātā sārūpyagāminī pratipad ayam advayapraveśaḥ /",
    "K10vimkn_u:2177": " Vkn \u00158.4 sunakṣatro bodhisatva āha:",
    "K10vimkn_u:2178": " iñjanā mananeti dvayam etat /",
    "K10vimkn_u:2179": " yat punar nāñjate na manasikaroty anadhikāraḥ,",
    "K10vimkn_u:2180": " adhikāravirahito 'yam advayapraveśaḥ /",
    "K10vimkn_u:2181": " Vkn \u00158.5 subāhur bodhisatva āha:",
    "K10vimkn_u:2182": " bodhicittaṃ śrāvakacittam iti dvayam etat /",
    "K10vimkn_u:2183": " yā punar māyācittasamadarśanatā tatra na bodhicittaṃ na śrāvakacittam /",
    "K10vimkn_u:2184": " yā cittasamalakṣaṇatāyam advayapraveśaḥ /",
    "K10vimkn_u:2185": " Vkn \u00158.6 animiṣo bodhisatva āha:",
    "K10vimkn_u:2186": " upādānam anupādānam iti dvayam etat /",
    "K10vimkn_u:2187": " yan nopādadāti tan nopalabhate,",
    "K10vimkn_u:2188": " tatrohāpohaṃ na karoti /",
    "K10vimkn_u:2189": " akaraṇam avyāpattiḥ sarvadharmāṇām ayam advayapraveśaḥ /",
    "K10vimkn_u:2190": " Vkn \u00158.7 sunetro bodhisatva āha:",
    "K10vimkn_u:2191": " ekalakṣaṇam alakṣaṇam iti dvayam etat /",
    "K10vimkn_u:2192": " yat punar na lakṣayati na vikalpayati,",
    "K10vimkn_u:2193": " naikalakṣaṇaṃ karoti nālakṣaṇam /",
    "K10vimkn_u:2194": " yal lakṣaṇavilakṣaṇasamalakṣaṇapraveśo 'yam advayapraveśaḥ /",
    "K10vimkn_u:2195": " Vkn \u00158.8 puṣyo bodhisatva āha:",
    "K10vimkn_u:2196": " kuśalam akuśalam iti dvayam etat /",
    "K10vimkn_u:2197": " yā kuśalākuśalasyānupasthānatā tad animittam /",
    "K10vimkn_u:2198": " animittakoṭyāś cādvayatā /",
    "K10vimkn_u:2199": " yatra nistīraṇatāyam advayapraveśaḥ /",
    "K10vimkn_u:2200": " Vkn \u00158.9 siṃho bodhisatva āha:",
    "K10vimkn_u:2201": " avadyatānavadyateti dvayam etat /",
    "K10vimkn_u:2202": " yat punar vajranibaddhajñānatayā na badhyate na mucyate 'yam advayapraveśaḥ /",
    "K10vimkn_u:2203": " Vkn \u00158.10 siṃhamatir bodhisatva āha:",
    "K10vimkn_u:2204": " idaṃ sāsravam idam anāsravam iti dvayam etat /",
    "K10vimkn_u:2205": " yat punaḥ samatādharmaprāptaḥ sāsravānāsravasaṃjñaṃ na karoti,",
    "K10vimkn_u:2206": " na vāsaṃjñāprāptaḥ,",
    "K10vimkn_u:2207": " na cāsaṃjñāsamatāyāṃ samatāprāptaḥ,",
    "K10vimkn_u:2208": " na saṃjñāgrathitaḥ /",
    "K10vimkn_u:2209": " ya evaṃ praveśo 'yam advayapraveśaḥ /",
    "K10vimkn_u:2210": " Vkn \u00158.11 sukhādhimukto bodhisatva āha:",
    "K10vimkn_u:2211": " idaṃ sukham idam asukham iti dvayam etat /",
    "K10vimkn_u:2212": " yat punaḥ sarvasaukhyāpagato gaganasamabuddhiḥ suviśuddhajñānatayā na sañjaty ayam advayapraveśaḥ /",
    "K10vimkn_u:2213": " Vkn \u00158.12 nārāyaṇo bodhisatva āha:",
    "K10vimkn_u:2214": " idaṃ laukikam idaṃ lokottaram iti dvayam etat /",
    "K10vimkn_u:2215": " yā laukikasya prakṛtiśūnyatā,",
    "K10vimkn_u:2216": " na tatra kiṃcid uttīryate nāvatīryate na sāryate na visāryate /",
    "K10vimkn_u:2217": " yatra nottaraṇaṃ nāvataraṇaṃ na saraṇaṃ na visaraṇam ayam advayapraveśaḥ /",
    "K10vimkn_u:2218": " Vkn \u00158.13 dāntamatir bodhisatva āha:",
    "K10vimkn_u:2219": " saṃsāro nirvāṇam iti dvayam etat /",
    "K10vimkn_u:2220": " saṃsārasvabhāvadarśanān na saṃsarati na parinirvāti /",
    "K10vimkn_u:2221": " yaivaṃ budhyanāyam advayapraveśaḥ /",
    "K10vimkn_u:2222": " Vkn \u00158.14 pratyakṣadarśī bodhisatva āha:",
    "K10vimkn_u:2223": " kṣayo 'kṣaya iti dvayam etat /",
    "K10vimkn_u:2224": " kṣayo 'tyantakṣīṇaḥ /",
    "K10vimkn_u:2225": " yaś cātyantakṣīṇaḥ sa na kṣapayitavyaḥ /",
    "K10vimkn_u:2226": " tenocyate 'kṣaya iti /",
    "K10vimkn_u:2227": " yaś cākṣayaḥ sa kṣaṇikaḥ /",
    "K10vimkn_u:2228": " kṣanikasya nāsti kṣayaḥ /",
    "K10vimkn_u:2229": " evaṃ praviṣṭo 'dvayadharmamukhapraviṣṭo vaktavyaḥ /",
    "K10vimkn_u:2230": " Vkn \u00158.15 samantagupto bodhisatva āha:",
    "K10vimkn_u:2231": " ātmā nirātmeti dvayam etat /",
    "K10vimkn_u:2232": " yas tām ātmatāṃ nopalabhate,",
    "K10vimkn_u:2233": " sa kiṃ nirātmīkariṣyati /",
    "K10vimkn_u:2234": " ātmasvabhāvadarśī dvayaṃ na karoty ayam advayapraveśaḥ /",
    "K10vimkn_u:2235": " Vkn \u00158.16 vidyuddevo bodhisatva āha:",
    "K10vimkn_u:2236": " vidyāvidyeti dvayam etat /",
    "K10vimkn_u:2237": " avidyāprakṛtikaiva vidyā /",
    "K10vimkn_u:2238": " yā cāvidyā sāprakṛtikāgaṇanā gaṇanāpathasamatikrāntā /",
    "K10vimkn_u:2239": " yo 'trābhisamayo 'dvayābhisamayo 'yam advayapraveśaḥ /",
    "K10vimkn_u:2240": " Vkn \u00158.17 priyadarśano bodhisatva āha:",
    "K10vimkn_u:2241": " rūpaṃ śūnyam iti dvayam etat /",
    "K10vimkn_u:2242": " rupam eva hi śūnyatā /",
    "K10vimkn_u:2243": " na rūpavināśāc chūnyatā,",
    "K10vimkn_u:2244": " rūpaprakṛtir eva śūnyatā /",
    "K10vimkn_u:2245": " evaṃ vedanā saṃjñā saṃskārā vijñānaṃ śūnyam iti dvayam etat /",
    "K10vimkn_u:2246": " vijñānam eva hi śūnyatā /",
    "K10vimkn_u:2247": " na vijñānavināśāc chūnyatā,",
    "K10vimkn_u:2248": " vijñānaprakṛtir eva śūnyatā /",
    "K10vimkn_u:2249": " yo 'tra pañcasūpādānaskandheṣv evaṃ jñānānubodho 'yam advayapraveśaḥ /",
    "K10vimkn_u:2250": " Vkn \u00158.18 prabhāketur bodhisatva āha:",
    "K10vimkn_u:2251": " anye catvāro dhātavo 'nya ākāśadhātur iti dvayam etat /",
    "K10vimkn_u:2252": " ākāśasvabhāvā eva catvāro dhātavaḥ /",
    "K10vimkn_u:2253": " pūrvāntata ākāśasvabhāvā aparāntata ākāśasvabhāvās tathā pratyutpannato 'py ākāśasvabhāvāḥ /",
    "K10vimkn_u:2254": " yac caivaṃ dhātupraveśajñānam ayam advayapraveśaḥ /",
    "K10vimkn_u:2255": " Vkn \u00158.19 sumatir bodhisatva āha:",
    "K10vimkn_u:2256": " cakṣū rūpaṃ ca dvayam etat /",
    "K10vimkn_u:2257": " yat punaś cakṣuḥparijñātāvī rūpeṣu na rajyati na duṣyati na muhyati,",
    "K10vimkn_u:2258": " sa ucyate śānta iti /",
    "K10vimkn_u:2259": " śrotraṃ śabdāś ca ghrāṇaṃ gandhāś ca jihvā rasāś ca kāyaḥ spraṣṭavyāni ca mano dharmāś ca dvayam etat /",
    "K10vimkn_u:2260": " yat punar manaḥparijñātāvī dharmeṣu na rajyate na duṣyati na muhyati,",
    "K10vimkn_u:2261": " sa ucyate śānta iti /",
    "K10vimkn_u:2262": " evaṃ śāntasthitasyādvayapraveśaḥ /",
    "K10vimkn_u:2263": " Vkn \u00158.20 akṣayamatir bodhisatva āha:",
    "K10vimkn_u:2264": " dānaṃ sarvajñatāyāṃ pariṇāmayatīti dvayam etat /",
    "K10vimkn_u:2265": " dānasvabhāvaiva sarvajñatā,",
    "K10vimkn_u:2266": " sarvajñatāsvabhāva eva pariṇāmaḥ /",
    "K10vimkn_u:2267": " evaṃ śīlaṃ kṣāntiṃ vīryaṃ dhyānaṃ prajñāṃ sarvajñatāyāṃ pariṇāmayatīti dvayam etat /",
    "K10vimkn_u:2268": " prajñāsvabhāvaiva sarvajñatā,",
    "K10vimkn_u:2269": " sarvajñatāsvabhāva eva pariṇāmaḥ /",
    "K10vimkn_u:2270": " yo 'traikanayapraveśo 'yam advayapraveśaḥ /",
    "K10vimkn_u:2271": " Vkn \u00158.21 gambhīrabuddhir bodhisatva āha:",
    "K10vimkn_u:2272": " anyā śūnyatānyad animittam anyad apraṇihitam iti dvayam etat /",
    "K10vimkn_u:2273": " yad dhi śūnyaṃ tatra na kiṃcin nimittam /",
    "K10vimkn_u:2274": " animitte 'praṇihitam /",
    "K10vimkn_u:2275": " apraṇihite na cittaṃ na mano na manovijñānaṃ pracarati /",
    "K10vimkn_u:2276": " yatraikaṃ vimokṣamukhaṃ tatra sarvāṇi vimokṣamukhāni draṣṭavyāny ayam advayapraveśaḥ /",
    "K10vimkn_u:2277": " Vkn \u00158.22 śāntendriyo bodhisatva āha:",
    "K10vimkn_u:2278": " buddho dharmaḥ saṃgha iti dvayam etat /",
    "K10vimkn_u:2279": " buddhasya hi dharmaḥ,",
    "K10vimkn_u:2280": " dharmaprakṛtikaś ca saṃghaḥ /",
    "K10vimkn_u:2281": " sarvāṇy etāni ratnāny asaṃskṛtāni,",
    "K10vimkn_u:2282": " asaṃskṛtaṃ cākāśam,",
    "K10vimkn_u:2283": " ākāśasamaś ca sarvadharmanayaḥ /",
    "K10vimkn_u:2284": " ya evam anugamo 'yam advayapraveśaḥ /",
    "K10vimkn_u:2285": " Vkn \u00158.23 apratihatacakṣur bodhisatva āha:",
    "K10vimkn_u:2286": " satkāyaḥ satkāyanirodha iti dvayam etat /",
    "K10vimkn_u:2287": " satkāya eva hi nirodhaḥ /",
    "K10vimkn_u:2288": " tat kasmād dhetoḥ /",
    "K10vimkn_u:2289": " tathā hi sa satkāya iti dṛṣṭiṃ nopasthāpayati,",
    "K10vimkn_u:2290": " yayā dṛṣṭyā satkāya iti vā satkāyanirodha iti vā kalpayati /",
    "K10vimkn_u:2291": " so 'kalpo 'vikalpo 'tyantāvikalpo nirodhasvabhāvaprāptaḥ,",
    "K10vimkn_u:2292": " na saṃbhavati na vibhavaty ayam advayapraveśaḥ /",
    "K10vimkn_u:2293": " Vkn \u00158.24 suvinīto bodhisatva āha:",
    "K10vimkn_u:2294": " kāyavāṅmanaḥsaṃvara iti dvayam etat /",
    "K10vimkn_u:2295": " tat kasmād dhetoḥ /",
    "K10vimkn_u:2296": " anabhisaṃskāralakṣanā hy ete dharmāḥ /",
    "K10vimkn_u:2297": " yā kāyasyānabhisaṃskāratā tallakṣaṇaiva vāganabhisaṃskāratā tallakṣaṇaiva mano'nabhisaṃskāratā /",
    "K10vimkn_u:2298": " yā ca sarvadharmāṇām anabhisaṃskāratā,",
    "K10vimkn_u:2299": " sā jñātavyānugantavyā /",
    "K10vimkn_u:2300": " yad atrānabhisaṃskārajñānam ayam advayapraveśaḥ /",
    "K10vimkn_u:2301": " Vkn \u00158.25 puṇyakṣetro bodhisatva āha:",
    "K10vimkn_u:2302": " puṇyapuṇyāniñjyān saṃskāran abhisaṃskarotīti dvayam etat /",
    "K10vimkn_u:2303": " yat punaḥ puṇyāpuṇyāniñjyānabhisaṃskāratā sādvayā /",
    "K10vimkn_u:2304": " yā ca puṇyāpuṇyāniñjyānāṃ saṃskārāṇāṃ svalakṣaṇaśūnyatā na tatra puṇyāpuṇyāniñjyāḥ saṃskārāḥ /",
    "K10vimkn_u:2305": " yaivam anumārjanāyam advayapraveśaḥ /",
    "K10vimkn_u:2306": " Vkn \u00158.26 padmavyūho bodhisatva āha:",
    "K10vimkn_u:2307": " ātmasamutthānasamutthitaṃ dvayam /",
    "K10vimkn_u:2308": " ātmaparijñātāvī dvayaṃ notthāpayati /",
    "K10vimkn_u:2309": " advayasthitasya vijñāptir nāsti /",
    "K10vimkn_u:2310": " avijñaptikaś cādvayapraveśaḥ /",
    "K10vimkn_u:2311": " Vkn \u00158.27 śrīgarbho bodhisatva āha:",
    "K10vimkn_u:2312": " upalambhaprabhāvitaṃ dvayam /",
    "K10vimkn_u:2313": " yan na labhate tan nopalabhate,",
    "K10vimkn_u:2314": " tan nāyūhati na niryūhati /",
    "K10vimkn_u:2315": " tatra nāyūho na niryūho 'yam advayapraveśaḥ /",
    "K10vimkn_u:2316": " Vkn \u00158.28 candrottaro bodhisatva āha:",
    "K10vimkn_u:2317": " tamaḥ prakāśa iti dvayam etat /",
    "K10vimkn_u:2318": " atamo 'prakāśa ity advayam /",
    "K10vimkn_u:2319": " tat kasmād dhetoḥ /",
    "K10vimkn_u:2320": " tathā hi nirodhasamāpannasya na tamo na prakāśaḥ /",
    "K10vimkn_u:2321": " evaṃlakṣaṇāś ca sarvadharmāḥ /",
    "K10vimkn_u:2322": " yo 'tra samatāpraveśo 'yam advayapraveśaḥ /",
    "K10vimkn_u:2323": " Vkn \u00158.29 ratnamudrāhasto bodhisatva āha:",
    "K10vimkn_u:2324": " nirvāṇe 'bhiratiḥ saṃsāre 'nabhiratir iti dvayam etat /",
    "K10vimkn_u:2325": " yasya na nirvāṇe 'bhiratir na saṃsāre 'nabhiratir idam advayam /",
    "K10vimkn_u:2326": " tat kasmād dhetoḥ /",
    "K10vimkn_u:2327": " baddhasya hi sato mokṣaḥ prabhāvyate /",
    "K10vimkn_u:2328": " yo 'tyantam evābaddhaḥ sa kiṃ mokṣaṃ paryeṣiṣyate /",
    "K10vimkn_u:2329": " abaddho 'mukto bhikṣur na ratim utpādayati nāratim ayam advayapraveśaḥ /",
    "K10vimkn_u:2330": " Vkn \u00158.30 maṇikūṭarājo bodhisatva āha:",
    "K10vimkn_u:2331": " mārgaḥ kumārga iti dvayam etat /",
    "K10vimkn_u:2332": " mārgapratipannasya na kumārgaḥ samudācarati /",
    "K10vimkn_u:2333": " asamudācārasthitasya na mārgasaṃjñā bhavati na kumārgasaṃjñā /",
    "K10vimkn_u:2334": " saṃjñāparijñātāvino hi dvaye buddhir nākrāmaty ayam asyādvayapraveśaḥ /",
    "K10vimkn_u:2335": " Vkn \u00158.31 satyanandī bodhisatva āha:",
    "K10vimkn_u:2336": " satyaṃ mṛṣeti dvayam etat /",
    "K10vimkn_u:2337": " satyadarśī satyam eva na samanupaśyati,",
    "K10vimkn_u:2338": " kuto mṛṣā drakṣyati /",
    "K10vimkn_u:2339": " tat kasmād dhetoḥ /",
    "K10vimkn_u:2340": " na hi sa māṃsacakṣuṣā paśyati,",
    "K10vimkn_u:2341": " prajñācakṣuṣā paśyati /",
    "K10vimkn_u:2342": " tathā ca paśyati,",
    "K10vimkn_u:2343": " na vipaśyati /",
    "K10vimkn_u:2344": " yatra ca na paśyanā na vipaśyanāyam advayapraveśaḥ /",
    "K10vimkn_u:2345": " Vkn \u00158.32 ity evaṃ te bodhisatvāḥ svakasvakān nirdeśān nirdiśya mañjuśriyam kumārabhūtam etad avocat:",
    "K10vimkn_u:2346": " katamo mañjuśriḥ bodhisatvasyādvayapraveśaḥ /",
    "K10vimkn_u:2347": " mañjuśrīr āha:",
    "K10vimkn_u:2348": " subhāṣitaṃ yuṣmākaṃ satpuruṣāḥ sarveṣām /",
    "K10vimkn_u:2349": " api tu yāvad yuṣmābhir nirdiṣṭaṃ sarvam etad dvayam /",
    "K10vimkn_u:2350": " ekanirdeśaṃ sthāpayitvā yaḥ sarvadharmāṇām anudāhāro 'pravyāhāro 'nudīranākīrtanānabhilapanam aprajñapanam ayam advayapraveśaḥ /",
    "K10vimkn_u:2351": " Vkn \u00158.33 atha khalu mañjuśrīḥ kumārabhūto vimalakīrtiṃ licchavim etad avocat:",
    "K10vimkn_u:2352": " nirdiṣṭo 'smābhiḥ kulaputra svakasvako nirdeśaḥ /",
    "K10vimkn_u:2353": " pratibhātu tavāpy advayadharmapraveśanirdeśaḥ /",
    "K10vimkn_u:2354": " atha vimalakīrtir licchavis tūṣṇīm abhūt /",
    "K10vimkn_u:2355": " atha mañjuśrīḥ kumārabhūto vimalakīrter licchaveḥ sādhukāram adāt:",
    "K10vimkn_u:2356": " sādhu sādhu kulaputra ayaṃ bodhisatvānām advayadharmamukhapraveśo yatra nākṣararutaravitavijñaptipracāraḥ /",
    "K10vimkn_u:2357": " iha nirdeśe nirdiśyamāne pañcānāṃ bodhisatvasahasrāṇām advayadharmamukhapraveśād anutpattikadharmakṣāntipratilambho 'bhūt // //",
    "K10vimkn_u:2358": " advayadharmamukhapraveśaparivarto 'ṣṭamaḥ //",
    "K10vimkn_u:2359": " Vkn \u00159.1 athāyuṣmataḥ śāriputrasyaitad abhūt:",
    "K10vimkn_u:2360": " kālaḥ paryantībhūtaḥ /",
    "K10vimkn_u:2361": " ime ca mahāsatvā nottiṣṭhanti /",
    "K10vimkn_u:2362": " kutraite paribhokṣyante /",
    "K10vimkn_u:2363": " atha vimalakīrtir licchavir āyuṣmataḥ śāriputrasya cetasā cetaḥparivitarkam ājñāyāyuṣmantaṃ śāriputram evam āha:",
    "K10vimkn_u:2364": " ye te bhadantaśāriputra tathāgatenāṣṭau vimokṣā ākhyātās tair vimokṣair vihara /",
    "K10vimkn_u:2365": " tvaṃ mā āmiṣamrakṣitayā saṃtatyā dharmaṃ śrauṣīḥ /",
    "K10vimkn_u:2366": " api tu khalu punar bhadantaśāriputra muhūrtam āgamayasva,",
    "K10vimkn_u:2367": " yāvad anāsvāditapūrvabhojanaṃ bhokṣyase /",
    "K10vimkn_u:2368": " Vkn \u00159.2 atha vimalakīrtir licchavis tasyāṃ velāyāṃ tathārūpaṃ samādhisamāpannaḥ tādṛśaṃ carddhyabhisaṃskāram abhisaṃskṛtavān /",
    "K10vimkn_u:2369": " yad ūrdhve digbhāga ito buddhakṣetrād dvācatvāriṃśad gaṅgānadīvālikāsamāni buddhakṣetrāṇy",
    "K10vimkn_u:2370": " atikramya sarvagandhasugandhaṃ nāma lokadhātuṃ teṣāṃ bodhisatvānāṃ teṣāṃ ca mahāśrāvakāṇām upadarśayati /",
    "K10vimkn_u:2371": " tatra gandhottamakūṭo nāma tathāgata etarhi tiṣṭhati dhriyate yāpayati /",
    "K10vimkn_u:2372": " tatra ca lokadhātau yādṛśā daśasu dikṣu sarvabuddhakṣetreṣu divyā mānuṣyakāś ca gandhā vānti /",
    "K10vimkn_u:2373": " te tatra lokadhātau vṛkṣebhyo viśiṣṭatamā gandhā vānti /",
    "K10vimkn_u:2374": " tatra lokadhātau nāsti śrāvakapratyekabuddhānāṃ nāmadheyam api /",
    "K10vimkn_u:2375": " śuddhānām eva bodhisatvānāṃ saṃnipātaḥ /",
    "K10vimkn_u:2376": " sa tebhyo gandhottamakūṭas tathāgato dharmaṃ deśayati /",
    "K10vimkn_u:2377": " tatra ca lokadhātau sarvagandhamayāḥ kūṭāgārāḥ,",
    "K10vimkn_u:2378": " sarvagandhamayāś caṅkramā udyānavimānāni /",
    "K10vimkn_u:2379": " yaṃ ca te bodhisatvā āhāram āharanti tasya bhojanasya yo gandhaḥ so 'pramāṇāl lokadhātūn spharati /",
    "K10vimkn_u:2380": " tasmiṃś ca samaye bhagavān gandhottamakūṭas tathāgato bhaktāya niṣaṇṇo 'bhut sārdhaṃ tair bodhisatvaiḥ /",
    "K10vimkn_u:2381": " tatra gandhavyuhāhārā nāma devaputrā mahāyānasaṃprasthitās tasya bhagavatas teṣāṃ bodhisatvānām upasthānaparicaryāyā udyuktāḥ /",
    "K10vimkn_u:2382": " tatra sā sarvā parṣat taṃ lokadhātuṃ paśyati taṃ ca bhagavantaṃ tāṃś ca bodhisatvān bhaktāgraniṣaṇnān /",
    "K10vimkn_u:2383": " Vkn \u00159.3 atha vimalakīrtir licchavis tān sarvān bodhisatvān āmantrayate sma:",
    "K10vimkn_u:2384": " ko yuṣmākaṃ satpuruṣāḥ utsahate 'to buddhakṣetrād bhojanam ānetum /",
    "K10vimkn_u:2385": " tatra mañjuśriyo 'dhiṣṭhānena na kaścid utsahate /",
    "K10vimkn_u:2386": " atha vimalakīrtir licchavir mañjuśriyaṃ kumārabhūtam evam āha:",
    "K10vimkn_u:2387": " na tvaṃ mañjuśrīḥ paryapatrapasa īdṛśyā parṣadā /",
    "K10vimkn_u:2388": " āha: nanūktaṃ kulaputra tathāgatenāśikṣito na paribhavitavya iti /",
    "K10vimkn_u:2389": " Vkn \u00159.4 atha vimalakīrtir licchavir anuttiṣṭhann etataḥ śayanāt puratas teṣāṃ bodhisatvānāṃ nirmitaṃ bodhisatvaṃ nirmimīte sma /",
    "K10vimkn_u:2390": " suvarṇavarṇena kāyena lakṣaṇānuvyañjanasamalaṃkṛtena tasya tādṛśo rūpāvabhāso 'bhūd yena sā sarvā parṣad dhyāmīkṛtā bhavet /",
    "K10vimkn_u:2391": " atha vimalakīrtir licchavis taṃ nirmitaṃ bodhisatvam evam āha:",
    "K10vimkn_u:2392": " gaccha kulaputra ūrdhaṃdigbhāge dvācatvāriṃśad gaṅgānadīvālikāsamāni buddhakṣetrāṇy atikramya sarvagandhasugandho nāma lokadhātuḥ /",
    "K10vimkn_u:2393": " tatra gandhottamakūṭo nāma tathāgataḥ,",
    "K10vimkn_u:2394": " sa etarhi bhaktāya niṣaṇṇaḥ /",
    "K10vimkn_u:2395": " tatra gatvā madvacanāt tasya tathāgatasya pādau śirasā vanditvaivaṃ vada ḥ vimalakīrtir",
    "K10vimkn_u:2396": " licchavir bhagavataḥ pādau śirasā vanditvā bhagavato 'lpābādhatāṃ ca paripṛcchaty",
    "K10vimkn_u:2397": " alpātaṅkatāṃ ca laghutthānatāṃ ca yātrāṃ ca balaṃ ca sukhaṃ cānavadyatāṃ ca sparśavihāratāṃ ca /",
    "K10vimkn_u:2398": " evaṃ ca vadati ḥ dehi me bhagavan bhuktāvaśeṣaṃ yat sahe lokadhātau buddhakṛtyaṃ kariṣyati /",
    "K10vimkn_u:2399": " eṣāṃ ca hīnādhimuktikanāṃ satvānam udārāṃ matiṃ rocayiṣyati /",
    "K10vimkn_u:2400": " tathāgatasya nāmadheyaṃ vaistārikaṃ kṛtaṃ bhaviṣyati /",
    "K10vimkn_u:2401": " Vkn \u00159.5 atha sa nirmito bodhisatvo vimalakīrter licchaveḥ sādhv iti pratiśrutya teṣāṃ bodhisatvānāṃ purata ūrdhamukhaḥ saṃdṛśyate /",
    "K10vimkn_u:2402": " na cainaṃ te bodhisatvāḥ paśyanti gacchantam /",
    "K10vimkn_u:2403": " atha sa nirmito bodhisatvas taṃ sarvagandhasugandhaṃ lokadhātum anuprāptaḥ /",
    "K10vimkn_u:2404": " sa tatra bhagavato gandhottamakūṭasya tathāgatasya pādau śirasā vanditvaivam āha:",
    "K10vimkn_u:2405": " vimalakīrtir bhagavan bodhisatvo bhagavataḥ pādau śirasā vandate /",
    "K10vimkn_u:2406": " alpābādhatāṃ ca paripṛcchaty alpātaṅkatāṃ ca laghūtthānatāṃ ca yātrāṃ ca balaṃ ca sukhaṃ cānavadyatāṃ ca sparśavihāratāṃ ca /",
    "K10vimkn_u:2407": " sa ca bhagavataḥ pādau śirasā vanditvaivam āha:",
    "K10vimkn_u:2408": " dehi me bhagavan bhuktāvaśeṣaṃ bhojanaṃ yad idaṃ sahe lokadhātau buddhakṛtyaṃ kariṣyati /",
    "K10vimkn_u:2409": " teṣāṃ hīnādhimuktānāṃ satvānām udāreṣu buddhadharmeṣu matiṃ rocayiṣyati /",
    "K10vimkn_u:2410": " bhagavataś ca nāmadheyaṃ vaistārikaṃ kṛtaṃ bhaviṣyati /",
    "K10vimkn_u:2411": " Vkn \u00159.6 atha khalu ye tasya bhagavato gandhottamakūṭasya tathāgatasya buddhakṣetre bodhisatvās te vismitās taṃ bhagavantaṃ gandhottamakūṭaṃ tathāgatam evam āhuḥ:",
    "K10vimkn_u:2412": " kuto 'yaṃ bhagavan īdṛśo mahāsatva āgacchati,",
    "K10vimkn_u:2413": " kva vā sa saho lokadhātuḥ,",
    "K10vimkn_u:2414": " kaiṣā hīnādhimuktikatā nāma /",
    "K10vimkn_u:2415": " evaṃ te bodhisatvās taṃ tathāgataṃ paripṛcchanti /",
    "K10vimkn_u:2416": " atha sa bhagavāṃs tān bodhisatvān evam āha:",
    "K10vimkn_u:2417": " asti kulaputrāḥ adhodigbhāga ito buddhakṣetrād dvācatvāriṃśad gaṅgānadīvālikāsamāni buddhakṣetrāṇy atikramya saho lokadhātuḥ /",
    "K10vimkn_u:2418": " tatra śākyamunir nāma tathāgato dharmaṃ deśayati hīnādhimuktikānāṃ satvānāṃ pañcakaṣāye buddhakṣetre /",
    "K10vimkn_u:2419": " tatra vimalakīrtir nāma bodhisatvo 'cintyavimokṣapratiṣṭhito bodhisatvebhyo dharmaṃ deśayati /",
    "K10vimkn_u:2420": " tenaiṣa nirmito bodhisatvo 'nupreṣito mama nāmadheyaparikīrtanāyāsya ca lokadhātor varṇasaṃprakāśanāya teṣāṃ ca bodhisatvānāṃ kuśalamūlottānatāyai",
    "K10vimkn_u:2421": " Vkn \u00159.7 atha te bodhisatvā evam āhuḥ:",
    "K10vimkn_u:2422": " kiyan mahātmā sa bhagavan bodhisatvo yasyāyaṃ nirmita evam ṛddhibalavaiśāradyaprāptaḥ /",
    "K10vimkn_u:2423": " sa bhagavān āha:",
    "K10vimkn_u:2424": " tathā mahātmā sa bodhisatvo yat sarvabuddhakṣetreṣu nirmitān preṣayati /",
    "K10vimkn_u:2425": " te ca nirmitā buddhakṛtyena satvānāṃ pratyupasthitā bhavanti /",
    "K10vimkn_u:2426": " Vkn \u00159.8 atha sa bhagavān gandhottamakūṭas tathāgataḥ sarvagandhasamīhite bhājane taṃ sarvagandhaparivāsitaṃ bhojanaṃ tasmai bodhisatvāya prādāt",
    "K10vimkn_u:2427": " tatra navatir bodhisatvasahasrāṇi saṃprasthitāni:",
    "K10vimkn_u:2428": " gamiṣyāmo vayaṃ bhagavan taṃ sahaṃ lokadhātuṃ taṃ bhagavantaṃ śākyamuniṃ vandanāyaitaṃ ca vimalakīrtiṃ tāṃś ca bodhisatvān darśanāya /",
    "K10vimkn_u:2429": " sa bhagavān āha:",
    "K10vimkn_u:2430": " gacchata kulaputrāḥ yasyedānīṃ kālaṃ manyadhve /",
    "K10vimkn_u:2431": " api tu gandhān kulaputrāḥ pratisaṃhṛtya taṃ lokadhātuṃ praviśata,",
    "K10vimkn_u:2432": " mā te satvā madapramādam āpatsyante /",
    "K10vimkn_u:2433": " svarūpaṃ ca pratisaṃharata,",
    "K10vimkn_u:2434": " mā te sahe lokadhātau satvā madgubhūtā bhaveyuḥ /",
    "K10vimkn_u:2435": " mā ca tasmin /",
    "K10vimkn_u:2436": " okadhātau hīnasaṃjñām utpādya pratighasaṃjñām utpādayata /",
    "K10vimkn_u:2437": " tat kasmād dhetoḥ /",
    "K10vimkn_u:2438": " ākāśakṣetrāṇi hi buddhakṣetrāṇi,",
    "K10vimkn_u:2439": " satvaparipākāya tu buddhā bhagavanto na sarvaṃ buddhaviṣayaṃ saṃdarśayanti /",
    "K10vimkn_u:2440": " Vkn \u00159.9 atha nirmito bodhisatvas tad bhojanam ādāya sārdhaṃ tair navatyā bodhisatvasahasrair",
    "K10vimkn_u:2441": " buddhānubhāvena vimalakīrtyadhiṣṭhānena ca tenaiva kṣaṇalavamuhūrtena sarvagandhasugandhe",
    "K10vimkn_u:2442": " lokadhātāv antarhito vimalakīrter licchaver gṛhe pratyaṣṭhāt /",
    "K10vimkn_u:2443": " Vkn \u00159.10 tatra vimalakirtir navatisiṃhāsanasahasrāṇy adhitiṣṭhati yādṛśāny eva tāni prathamakāni siṃhāsanāni /",
    "K10vimkn_u:2444": " tatra te bodhisatvā niṣaṇṇāḥ /",
    "K10vimkn_u:2445": " sa ca nirmitas tad bhojanaparipūrṇaṃ bhājanaṃ vimalakīrter licchaver upanāmayati sma /",
    "K10vimkn_u:2446": " tasya bhojanasya gandhena sarvā vaiśālī mahānagarī nirdhūpitābhūd yāvat sāhasro lokadhātuḥ sugandhagandhīkṛto 'bhūt /",
    "K10vimkn_u:2447": " tatra vaiśālakā brāhmaṇagṛhapatayaḥ somacchatraś ca nāma licchavīnām adhipatis taṃ",
    "K10vimkn_u:2448": " gandham āghrāyāścaryaprāpto 'dbhutaprāptaḥ prahlāditakāyacetāḥ sārdhaṃ paripūrṇaiś",
    "K10vimkn_u:2449": " caturaśītyā licchavisahasraiḥ /",
    "K10vimkn_u:2450": " tenaiva ca bhojanagandhena bhūmāvacarā devaputrāḥ kāmāvacarā rūpāvacarāś ca devāḥ saṃcoditā vimalakīrter licchaver gṛham upasaṃkrāntā abhūvan",
    "K10vimkn_u:2451": " Vkn \u00159.11 atha vimalakīrtir licchaviḥ sthaviraṃ śāriputraṃ tāṃś ca mahāśrāvakān etad avocat:",
    "K10vimkn_u:2452": " paribhuṅgdhvaṃ bhadantāḥ idaṃ tathāgatāmṛtabhojanaṃ mahākaruṇābhāvitam /",
    "K10vimkn_u:2453": " mā ca pradeśacaryāyāṃ cittam upanibandhata,",
    "K10vimkn_u:2454": " mā na śakyata dakṣiṇāṃ śodhayitum /",
    "K10vimkn_u:2455": " Vkn \u00159.12 tatra keṣāṃcic chrāvakāṇām etad abhavat:",
    "K10vimkn_u:2456": " ita evaṃ parīttād bhojanāt katham iyam īdṛśī parṣat paribhokṣyata iti /",
    "K10vimkn_u:2457": " tān sa nirmito bodhisatvaḥ śrāvakān etad avocat:",
    "K10vimkn_u:2458": " mā yūyam āyuṣmantaḥ svaprajñāpuṇyais tathāgataprajñāpuṇyāni samīkārṣṭa /",
    "K10vimkn_u:2459": " syāc caturṇāṃ mahāsamudrāṇāṃ kṣayaḥ,",
    "K10vimkn_u:2460": " na tv evāsya bhojanasya kaścit parikṣayaḥ /",
    "K10vimkn_u:2461": " sacet sarvasatvā api sumerumātrair ālopaiḥ kalpaṃ paribhuñjīran,",
    "K10vimkn_u:2462": " tathāpy asya kṣayo na syāt /",
    "K10vimkn_u:2463": " tat kasmād dhetoḥ /",
    "K10vimkn_u:2464": " akṣayaśīlasamādhiprajñānirjātasyedaṃ tathāgatasya pātrāvaśeṣaṃ bhojanaṃ naitac chakyaṃ kṣapayitum /",
    "K10vimkn_u:2465": " Vkn \u00159.13 atha tato bhojanāt sarvā sā parṣat tṛptā kṛtā /",
    "K10vimkn_u:2466": " na ca tāvad bhojanaṃ kṣīyate /",
    "K10vimkn_u:2467": " yaiś ca bodhisatvaiḥ śrāvakaiḥ śakrabrahmalokapālais tadanyaiś ca satvais tad bhojanaṃ bhuktam,",
    "K10vimkn_u:2468": " teṣāṃ tādṛśaṃ sukhaṃ kāye 'vakrāntaṃ yādṛśaṃ sarvasukhapratimaṇḍite lokadhātau bodhisatvānāṃ sukham /",
    "K10vimkn_u:2469": " sarvaromakūpebhyaś ca teṣāṃ tādṛśo gandhaḥ pravāti /",
    "K10vimkn_u:2470": " tadyathāpi nāma tasminn eva sarvagandhasugandhe lokadhātau vṛkṣāṇāṃ gandhaḥ /",
    "K10vimkn_u:2471": " Vkn \u00159.14 atha vimalakīrtir licchavir jānann eva tān bhagavato gandhottamakūṭasya tathāgatasya buddhakṣetrād āgatān bodhisatvān etad avocat:",
    "K10vimkn_u:2472": " kidṛśī kulaputrāḥ gandhottamakūṭasya tathāgatasya dharmadeśanā /",
    "K10vimkn_u:2473": " ta evam āhuḥ:",
    "K10vimkn_u:2474": " na sa tathāgato 'kṣaraniruktyā dharmaṃ deśayati /",
    "K10vimkn_u:2475": " tenaiva gandhena te bodhisatvā vinayaṃ gacchanti /",
    "K10vimkn_u:2476": " yatra yatraiva gandhavṛkṣe te bodhisatvā niṣīdanti,",
    "K10vimkn_u:2477": " tatas tatas tādṛśo gandhaḥ pravāti yat samanantarāghrāte gandhe sarvabodhisatvaguṇākaraṃ",
    "K10vimkn_u:2478": " nāma samādhiṃ pratilabhante yasya samādheḥ samanantarapratilambhāt sarveṣāṃ bodhisatvaguṇā jāyante /",
    "K10vimkn_u:2479": " Vkn \u00159.15 atha te bodhisatvā vimalakīrtiṃ licchavim etad avocan:",
    "K10vimkn_u:2480": " iha punar bhagavāñ śākyamuniḥ kīdṛśīṃ dharmadeśanāṃ prakāśayati /",
    "K10vimkn_u:2481": " āha: durdamāḥ satpuruṣāḥ ime satvāḥ /",
    "K10vimkn_u:2482": " teṣāṃ durdamānāṃ satvānāṃ khaṭuṅkadurdamadamathakathām eva prakāśayati /",
    "K10vimkn_u:2483": " katamaḥ punaḥ khaṭuṅkadurdamānāṃ damathaḥ,",
    "K10vimkn_u:2484": " katamā ca khaṭuṅkadurdamadamathakathā /",
    "K10vimkn_u:2485": " tadyatheme nirayāḥ,",
    "K10vimkn_u:2486": " iyaṃ tiryagyoniḥ,",
    "K10vimkn_u:2487": " ayaṃ yamalokaḥ,",
    "K10vimkn_u:2488": " ime 'kṣaṇāḥ,",
    "K10vimkn_u:2489": " iyaṃ hīnendriyopapartiḥ,",
    "K10vimkn_u:2490": " idaṃ kāyaduścaritam,",
    "K10vimkn_u:2491": " ayaṃ kāyaduścaritasya vipākaḥ,",
    "K10vimkn_u:2492": " idaṃ vāgduścaritam,",
    "K10vimkn_u:2493": " ayaṃ vāgduścaritasya vipākaḥ,",
    "K10vimkn_u:2494": " idaṃ manoduścaritam,",
    "K10vimkn_u:2495": " ayaṃ manoduścaritasya vipākaḥ,",
    "K10vimkn_u:2496": " ayaṃ prāṇātipātaḥ,",
    "K10vimkn_u:2497": " idam adattādānam,",
    "K10vimkn_u:2498": " ayaṃ kāmamithyācāraḥ,",
    "K10vimkn_u:2499": " ayaṃ mṛṣāvādaḥ,",
    "K10vimkn_u:2500": " iyaṃ piśunā vāk /",
    "K10vimkn_u:2501": " iyaṃ paruṣā vācā,",
    "K10vimkn_u:2502": " ayaṃ saṃbhinnapralāpaḥ,",
    "K10vimkn_u:2503": " iyam abhidhyā,",
    "K10vimkn_u:2504": " ayaṃ vyāpādaḥ,",
    "K10vimkn_u:2505": " iyaṃ mithyādṛṣṭiḥ,",
    "K10vimkn_u:2506": " ayam eṣām eṣa vipākaḥ,",
    "K10vimkn_u:2507": " idaṃ mātsaryam,",
    "K10vimkn_u:2508": " idaṃ dauḥśīlyam,",
    "K10vimkn_u:2509": " ayaṃ krodhaḥ,",
    "K10vimkn_u:2510": " idaṃ kauśīdyam,",
    "K10vimkn_u:2511": " ayaṃ vikṣepaḥ,",
    "K10vimkn_u:2512": " idaṃ dauḥprajñyam,",
    "K10vimkn_u:2513": " idaṃ dauḥprajñyasya phalam /",
    "K10vimkn_u:2514": " ayaṃ prātimokṣaśikṣāvyatikramaḥ,",
    "K10vimkn_u:2515": " ayaṃ prātimokṣaḥ,",
    "K10vimkn_u:2516": " idaṃ karaṇīyam,",
    "K10vimkn_u:2517": " idam akaraṇīyam, ayaṃ yogaḥ /",
    "K10vimkn_u:2518": " idaṃ pradhānam,",
    "K10vimkn_u:2519": " idam āvaraṇam,",
    "K10vimkn_u:2520": " idam anāvaraṇam,",
    "K10vimkn_u:2521": " iyam āpattiḥ,",
    "K10vimkn_u:2522": " iyam anāpattiḥ,",
    "K10vimkn_u:2523": " idam āpattivyutthānam,",
    "K10vimkn_u:2524": " ayaṃ mārgaḥ /",
    "K10vimkn_u:2525": " ayaṃ kumārgaḥ,",
    "K10vimkn_u:2526": " idaṃ kuśalam,",
    "K10vimkn_u:2527": " idam akuśalam,",
    "K10vimkn_u:2528": " idaṃ sāvadyam,",
    "K10vimkn_u:2529": " idam anavadyam,",
    "K10vimkn_u:2530": " idaṃ sāsravam,",
    "K10vimkn_u:2531": " idam anāsravam,",
    "K10vimkn_u:2532": " idaṃ laukikam,",
    "K10vimkn_u:2533": " idaṃ lokottaram,",
    "K10vimkn_u:2534": " idaṃ saṃskṛtam,",
    "K10vimkn_u:2535": " idam asaṃskṛtam,",
    "K10vimkn_u:2536": " ayaṃ saṃkleśaḥ,",
    "K10vimkn_u:2537": " idaṃ vyavadānam,",
    "K10vimkn_u:2538": " ayaṃ saṃsāraḥ,",
    "K10vimkn_u:2539": " idaṃ nirvāṇam /",
    "K10vimkn_u:2540": " ity evam anekadharmaparibhāṣaṇatayā khaṭuṅkāśvasadṛśacittāḥ satvā avasthāpyante /",
    "K10vimkn_u:2541": " tadyathā khaṭuṅko hayo gajo vā yāvan marmavedhena damathaṃ gacchati,",
    "K10vimkn_u:2542": " evam eveha durdamāḥ khaṭuṅkāḥ satvās te sarvaduḥkhaparibhāṣaṇakathābhir damathaṃ gacchanti /",
    "K10vimkn_u:2543": " Vkn \u00159.16 te bodhisatvā āhuḥ:",
    "K10vimkn_u:2544": " āścaryaṃ bhagavataḥ śākyamuner yatra hi nāma pratisaṃhṛtya buddhamāhātmyaṃ daridralūhatayā khaṭuṅkān satvān vinayati /",
    "K10vimkn_u:2545": " ye 'pi bodhisatvā ihaivaṃ pratikaṣṭe buddhakṣetre prativasanti teṣām apy acintyā mahākaruṇā /",
    "K10vimkn_u:2546": " vimalakīrtir āha:",
    "K10vimkn_u:2547": " evam eva satpuruṣāḥ tathaitad yathā vadatha /",
    "K10vimkn_u:2548": " ye 'pīha bodhisatvāḥ pratyājātāḥ,",
    "K10vimkn_u:2549": " dṛḍhā teṣāṃ mahākaruṇā /",
    "K10vimkn_u:2550": " te bahutaram iha lokadhātāv ekajanmanā kariṣyanti satvārtham /",
    "K10vimkn_u:2551": " na tv eva tatra sarvagandhasugandhe lokadhātau kalpasahasreṇa satvārthaḥ /",
    "K10vimkn_u:2552": " Vkn \u00159.17 tat kasmād dhetoḥ /",
    "K10vimkn_u:2553": " iha hi satpuruṣāḥ sahe lokadhātau daśa kuśaloccayā dharmāḥ,",
    "K10vimkn_u:2554": " ye 'nyeṣu buddhakṣetreṣu na saṃvidyante,",
    "K10vimkn_u:2555": " yāṃś ca te parigṛhṇanti /",
    "K10vimkn_u:2556": " katame daśa /",
    "K10vimkn_u:2557": " yad idaṃ dānasaṃgraho daridreṣu,",
    "K10vimkn_u:2558": " śīlasaṃgraho duḥśīleṣu,",
    "K10vimkn_u:2559": " kṣāntisaṃgrahaḥ pratihateṣu,",
    "K10vimkn_u:2560": " vīryasaṃgrahaḥ kuśīdeṣu,",
    "K10vimkn_u:2561": " dhyānasaṃgraho vikṣiptacitteṣu,",
    "K10vimkn_u:2562": " prajñāsaṃgraho duḥprajñeṣu,",
    "K10vimkn_u:2563": " aṣṭākṣaṇasamatikramadeśanākṣaṇaprāpteṣu,",
    "K10vimkn_u:2564": " mahāyānadeśanā prādeśikacaryāsu,",
    "K10vimkn_u:2565": " kuśalamūlasaṃgraho 'navaropitakuśalamūleṣu,",
    "K10vimkn_u:2566": " satatasamitaṃ satvaparipākaś caturbhiḥ saṃgrahavastubhiḥ /",
    "K10vimkn_u:2567": " imān daśa kuśaloccayān dharmān pratigṛhṇanti ye tadanyeṣu buddhakṣetreṣu na saṃvidyante /",
    "K10vimkn_u:2568": " Vkn \u00159.18 te bodhisatvā āhuḥ:",
    "K10vimkn_u:2569": " katamair dharmaiḥ samanvāgato bodhisatvo 'kṣaṭo 'nupahataḥ sahāl lokadhātoś cyutvā pariśuddhaṃ buddhakṣetraṃ gacchati /",
    "K10vimkn_u:2570": " vimalakīrtir āha:",
    "K10vimkn_u:2571": " aṣṭābhiḥ kulaputraḥ dharmaiḥ samanvāgato bodhisatvaḥ sahāl lokadhātoś cyutvākṣaṭo 'nupahataḥ pariśuddhaṃ buddhakṣetraṃ gacchati /",
    "K10vimkn_u:2572": " katamair aṣṭābhiḥ /",
    "K10vimkn_u:2573": " yad uta sarvasatvānāṃ mayā hitaṃ kartavyam,",
    "K10vimkn_u:2574": " na caiṣāṃ sakāśāt kiṃcid dhitaṃ paryeṣitavyam,",
    "K10vimkn_u:2575": " sarvasatvaduḥkhaṃ cānenotsoḍhavyaṃ sarvaṃ cānena kuśalamūlaṃ sarvasatvānām utsraṣṭavyam,",
    "K10vimkn_u:2576": " sarvasatveṣv apratighātaḥ,",
    "K10vimkn_u:2577": " sarvabodhisatveṣu śāstṛprema,",
    "K10vimkn_u:2578": " aśrutānāṃ ca dharmāṇāṃ śrutānāṃ ca śravaṇād apratikṣepaḥ,",
    "K10vimkn_u:2579": " anīrṣukatā paralābheṣu svalābhenānabhimananācittanidhyaptiḥ,",
    "K10vimkn_u:2580": " ātmaskhalitapratyavekṣā parasyāpattyacodanatā apramādaratasya ca sarvaguṇasamādanam /",
    "K10vimkn_u:2581": " ebhir aṣṭābhir dharmaiḥ samanvāgato bodhisatvaḥ sahāl lokadhātoś cyutvākṣaṭo 'nupahataḥ pariśuddhaṃ buddhakṣetraṃ gacchati /",
    "K10vimkn_u:2582": " atha vimalakīrtir licchavir mañjuśrīś ca kumārabhūtas tasyāṃ parṣadi saṃnipatitāyāṃ",
    "K10vimkn_u:2583": " tathā dharmaṃ deśayato yathā paripūrṇasya prāṇisahasrasyānuttarāyāṃ samyaksaṃbodhau cittāny utpannāni,",
    "K10vimkn_u:2584": " daśānāṃ ca bodhisatvasahasrāṇām anutpattikadharmakṣāntipratilambho 'bhūt // //",
    "K10vimkn_u:2585": " nirmitabhojanānayanaparivarto nāma navamaḥ //",
    "K10vimkn_u:2586": " Vkn \u001510.1 tena khalu punaḥ samayena bhagavata āmrapālīvane dharmaṃ deśayataḥ sa maṇḍalamāḍo vipulaś ca vistīrṇaś ca saṃsthito 'bhūt /",
    "K10vimkn_u:2587": " sā ca parṣat suvarṇavarṇā saṃdṛśyate sma /",
    "K10vimkn_u:2588": " athāyuṣmān ānando bhagavantam etad avocat:",
    "K10vimkn_u:2589": " kasyedaṃ bhagavan pūrvanimittaṃ yad idam āmrapālīvanam evaṃ vistīrṇaṃ saṃsthitaṃ sarvā ca parṣat suvarṇavarṇā saṃdṛśyate /",
    "K10vimkn_u:2590": " bhagavān āha:",
    "K10vimkn_u:2591": " eṣa ānanda vimalakīrtir licchavir mañjuśrīś ca kumārabhūto mahatyā parṣadā parivṛtau tathāgatasyāntikam upasaṃkramiṣyataḥ /",
    "K10vimkn_u:2592": " Vkn \u001510.2 atha vimalakīrtir licchavir mañjuśriyaṃ kumārabhūtam etad avocat:",
    "K10vimkn_u:2593": " gamiṣyāmo vayaṃ mañjuśrīḥ bhagavato 'ntikam /",
    "K10vimkn_u:2594": " ime ca mahāsatvās tathāgataṃ drakṣyanti vandiṣyante ca /",
    "K10vimkn_u:2595": " āha: gacchāma kulaputra yasyedānīṃ kālaṃ manyase /",
    "K10vimkn_u:2596": " atha vimalakīrtir licchavis tādṛśam ṛddhyabhisaṃskāram abhisaṃskaroti sma /",
    "K10vimkn_u:2597": " yathā tāṃ sarvāvatīṃ parṣadaṃ sārdhaṃ taiḥ siṃhāsanair dakṣiṇe pāṇau pratiṣṭhāpya yena bhagavāṃs tenopasaṃkrāmat /",
    "K10vimkn_u:2598": " upasaṃkramya tāṃ parṣadaṃ dharaṇitale pratiṣṭhāpya bhagavataḥ pādau śirasā vanditvā bhagavantaṃ saptakṛtvaḥ pradakṣiṇīkṛtyaikānte 'sthāt /",
    "K10vimkn_u:2599": " atha ye te bodhisatvā gandhottamakūṭasya tathāgatasya buddhakṣetrād āgatāḥ,",
    "K10vimkn_u:2600": " te cānye ca tebhyaḥ siṃhāsanebhyo 'vatīrya bhagavataḥ pādau śirobhir vanditvaikānte pratyatiṣṭhan /",
    "K10vimkn_u:2601": " evaṃ śakrabrahmalokapālā devaputrāś ca bhagavataḥ pādau śirobhir vanditvaikānte pratyatiṣṭhan /",
    "K10vimkn_u:2602": " atha sa bhagavāṃs tān bodhisatvān dharmyayā kathaya pratisaṃmodyaivam āha:",
    "K10vimkn_u:2603": " nisīdata kulaputrāḥ sveṣu sveṣu siṃhāsaneṣu /",
    "K10vimkn_u:2604": " te bhagavatānujñātā nyaṣidan /",
    "K10vimkn_u:2605": " Vkn \u001510.3 tatra bhagavān āyuṣmantaṃ śāriputram āmantrayate sma:",
    "K10vimkn_u:2606": " dṛṣṭaṃ te śāriputra eṣām agrasatvānāṃ bodhisatvānāṃ vikrīḍitam /",
    "K10vimkn_u:2607": " āha: dṛṣṭaṃ bhagavan /",
    "K10vimkn_u:2608": " bhagavān āha:",
    "K10vimkn_u:2609": " tataḥ kā te saṃjñotpannā /",
    "K10vimkn_u:2610": " āha: acintyā saṃjñā me bhagavan tatrodapadyata yathā cintayituṃ tulayituṃ gaṇayituṃ na śaknomi tādṛśīṃ teṣām acintyāṃ kriyāṃ paśyāmi /",
    "K10vimkn_u:2611": " Vkn \u001510.4 athāyuṣmān ānando bhagavantam etad avocat:",
    "K10vimkn_u:2612": " anāghrātapūrvaṃ bhagavan gandham ājighrāmi /",
    "K10vimkn_u:2613": " kasyaiṣa īdṛśo gandhaḥ /",
    "K10vimkn_u:2614": " āha: eṣām eva ānanda bodhisatvānāṃ sarvaromakūpebhyo gandhaḥ kāyāt pravāti /",
    "K10vimkn_u:2615": " śāriputro 'py āha:",
    "K10vimkn_u:2616": " asmākam apy āyuṣmann ānanda sarvaromakūpebhya īdṛśo gandhaḥ pravāti /",
    "K10vimkn_u:2617": " āha: kuto 'sya gandhasya prādurbhāvaḥ /",
    "K10vimkn_u:2618": " āha: vimalakīrtinā licchavinā gandhottamakūṭasya tathāgatasya buddhakṣetrāt sarvagandhasugandhāl lokadhātor bhojanam ānītam /",
    "K10vimkn_u:2619": " tad yāvadbhir bhuktaṃ sarveṣām īdṛśo gandhaḥ kāyāt pravāti /",
    "K10vimkn_u:2620": " Vkn \u001510.5 athāyuṣmān ānando vimalakīrtiṃ bodhisatvam evam āha:",
    "K10vimkn_u:2621": " kiyacciraṃ punar eṣa kulaputra gandho 'nuvartiṣyate /",
    "K10vimkn_u:2622": " āha: yāvad etad bhojanaṃ na pariṇataṃ bhaviṣyati /",
    "K10vimkn_u:2623": " ānanda āha: kiyaccireṇa punar etad bhojanaṃ pariṇaṃsyati /",
    "K10vimkn_u:2624": " āha: saptabhiḥ saptāhaiḥ pariṇaṃsyati /",
    "K10vimkn_u:2625": " upari cāsya saptāham ojaḥ sphariṣyati /",
    "K10vimkn_u:2626": " na cājīrṇadoso bhaviṣyati /",
    "K10vimkn_u:2627": " Vkn \u001510.6 yaiś ca bhadantānanda bhikṣubhir anavakrāntaniyāmair etad bhojanaṃ bhuktaṃ teṣām avakrāntaniyāmānāṃ pariṇaṃsyati /",
    "K10vimkn_u:2628": " yaiḥ punar avakrāntaniyāmair bhuktaṃ teṣāṃ nāparimuktacittānāṃ pariṇaṃsyati /",
    "K10vimkn_u:2629": " yair anutpāditabodhicittaiḥ satvaiḥ paribhuktaṃ teṣām utpāditabodhicittānām pariṇaṃsyati /",
    "K10vimkn_u:2630": " yair utpāditabodhicittair bhuktaṃ teṣāṃ nāpratilabdhakṣāntikānāṃ pariṇaṃsyati /",
    "K10vimkn_u:2631": " yaiḥ punaḥ pratilabdhakṣāntikair bhuktaṃ teṣām ekajātipratibaddhānāṃ pariṇaṃsyati /",
    "K10vimkn_u:2632": " Vkn \u001510.7 tadyathāpi nāma bhadantānanda svādur nāma bhaiṣajyam,",
    "K10vimkn_u:2633": " tat tāvat kauṣṭhagataṃ na pariṇamati yāvan na sarvagataṃ viṣam apagataṃ bhavati /",
    "K10vimkn_u:2634": " tataḥ paścāt tad bhaiṣajyaṃ pariṇamati /",
    "K10vimkn_u:2635": " evam eva bhadantānanda tāvad eva tad bhojanaṃ na pariṇataṃ bhavati yāvat sarvakleśaviṣaṃ na nirviṣaṃ bhavati /",
    "K10vimkn_u:2636": " tataḥ paścāt tad bhojanaṃ pariṇamati /",
    "K10vimkn_u:2637": " athāyuṣmān ānando bhagavantam etad avocat:",
    "K10vimkn_u:2638": " buddhakṛtyaṃ bhagavan etad bhojanaṃ karoti /",
    "K10vimkn_u:2639": " āha: evam etad ānanda evam etad yathā vadasi /",
    "K10vimkn_u:2640": " Vkn \u001510.8 santy ānanda buddhakṣetrāṇi yeṣu bodhisatvā buddhakṛtyaṃ kurvanti /",
    "K10vimkn_u:2641": " santi buddhakṣetrāṇi yeṣu bodhivṛkṣo buddhakṛtyaṃ karoti /",
    "K10vimkn_u:2642": " santi buddhakṣetrāṇi yeṣu tathāgatalakṣaṇarūpadarśanaṃ buddhakṛtyaṃ karoti /",
    "K10vimkn_u:2643": " evaṃ gaganam antarīkṣaṃ buddhakṛtyaṃ karoti /",
    "K10vimkn_u:2644": " tādṛśas teṣāṃ satvānāṃ vinayo bhavati /",
    "K10vimkn_u:2645": " Vkn \u001510.9 evaṃ svapnapratibhāsadakacandrapratiśrutkāmāyāmarīcyupamopanyāsākṣaravibhaktinirdeśāḥ satvānāṃ buddhakṛtyaṃ kurvanti /",
    "K10vimkn_u:2646": " santi buddhakṣetrāṇi yatrākṣaravijñaptir buddhakṛtyaṃ karoti /",
    "K10vimkn_u:2647": " santy ānanda buddhakṣetrāṇi tādṛśāni pariśuddhāni yatrānudāhāratāpravyāhāratānirdeśatānabhilāpyatā teṣāṃ satvānāṃ buddhakṛtyaṃ karoti /",
    "K10vimkn_u:2648": " Vkn \u001510.10 na kaścid ānanda īryāpatho na kaścid upabhogo yo buddhānāṃ bhagavatāṃ satvavinayāya buddhakṛtyaṃ na karoti /",
    "K10vimkn_u:2649": " ye cema ānanda catvāro mārāś caturāśītiś ca kleśamukhaśatasahasrāṇi yaiḥ satvāḥ saṃkliśyante,",
    "K10vimkn_u:2650": " sarvais tair buddhā bhagavanto buddhakṛtyaṃ kurvanti /",
    "K10vimkn_u:2651": " Vkn \u001510.11 idam ānanda sarvabuddhadharmapraveśaṃ nāma dharmamukhaṃ yatra yatra dharmamukhe",
    "K10vimkn_u:2652": " praviṣṭo bodhisatvaḥ sarvodāravyūhaguṇasamanvāgateṣu buddhakṣetreṣu nāvalīyate nāvanamati /",
    "K10vimkn_u:2653": " sarvodāravyūhaguṇasamanvāgateṣu ca buddhakṣetreṣu na kṛṣyati nonnamati /",
    "K10vimkn_u:2654": " tathāgatānāṃ ca sakāśe so 'dhimātraṃ gauravam utpādayati /",
    "K10vimkn_u:2655": " āścaryam idaṃ buddhānāṃ bhagavatāṃ sarvadharmasamatādhimuktānāṃ satvaparipācanatayā buddhakṣetranānātvadarśanam /",
    "K10vimkn_u:2656": " Vkn \u001510.12 tadyathā ānanda bhavati buddhakṣetrāṇām aparāparaguṇanānātvam,",
    "K10vimkn_u:2657": " na punaḥ khagapathasaṃchāditasya buddhakṣetrasyākāśanānātvam /",
    "K10vimkn_u:2658": " evam eva ānanda bhavati tathāgatānaṃ rupakāyanānātvam,",
    "K10vimkn_u:2659": " na punas tathāgatānām asaṅgajñānanānātvam /",
    "K10vimkn_u:2660": " Vkn \u001510.13 samā hy ānanda sarvabuddhā rūpeṇa varṇena tejasā vapuṣā lakṣaṇaiḥ kulamāhātmyena",
    "K10vimkn_u:2661": " śīlena samādhinā prajñayā vimuktyā vimuktijñānadarśanena balair vaiśāradyair buddhadharmair",
    "K10vimkn_u:2662": " mahāmaitryā mahākaruṇayā hitaiṣitayeryayā caryayā pratipadāyuḥpramāṇena dharmadeśanayā",
    "K10vimkn_u:2663": " satvaparipākena satvavimuktyā kṣetrapariśuddhyā sarvabuddhadharmaparipūrayā /",
    "K10vimkn_u:2664": " tenocyate samyaksaṃbuddha iti tathāgata iti buddha iti /",
    "K10vimkn_u:2665": " eṣām ānanda trayāṇāṃ padānāṃ yo 'rthavistarapadavibhaṅgaḥ sa tvayā kalpasthitikenāpi na sukaraḥ paryavāptum /",
    "K10vimkn_u:2666": " trisāhasraparyāpannā apy ānanda satvās tvatsadṛśā bhaveyur agrā bahuśrutānāṃ smṛtidhāriṇīpratilabdhānām,",
    "K10vimkn_u:2667": " te 'pi sarve satvā ānandasadṛśā eṣāṃ trayāṇāṃ padānām arthaviniścayaṃ śrutasmṛtidhāriṇīlabdhānām arthaviniścayanirdeśaṃ kalpenāpi na śaknuyuḥ",
    "K10vimkn_u:2668": " yad idaṃ samyaksaṃbuddha iti tathāgata iti buddha iti /",
    "K10vimkn_u:2669": " evam apramāṇā hy ānanda buddhabodhiḥ,",
    "K10vimkn_u:2670": " evam acintyaṃ tathāgatānāṃ prajñāpratibhānam /",
    "K10vimkn_u:2671": " Vkn \u001510.14 athāyuṣmān ānando bhagavantam etad avocat:",
    "K10vimkn_u:2672": " adyāgreṇāhaṃ bhagavan na bhūyo 'gro bahuśrutānām ity ātmānaṃ pratijñāsyāmi /",
    "K10vimkn_u:2673": " bhagavān āha:",
    "K10vimkn_u:2674": " mā tvam ānanda avalīnacittam utpādaya /",
    "K10vimkn_u:2675": " tat kasmād dhetoḥ /",
    "K10vimkn_u:2676": " śrāvakān saṃdhāya tvaṃ mayā ānanda agro bahuśrutānāṃ nirdiṣṭaḥ,",
    "K10vimkn_u:2677": " na bodhisatvān /",
    "K10vimkn_u:2678": " tiṣṭhantv ānanda bodhisatvāḥ /",
    "K10vimkn_u:2679": " na te paṇḍitenāvagāhayitavyāḥ /",
    "K10vimkn_u:2680": " śakyo hy ānanda sarvasāgarāṇāṃ gādhaḥ pramātum,",
    "K10vimkn_u:2681": " na tv eva śakyo bodhisatvānāṃ prajñājñānasmṛtidhāraṇīpratibhānasya gādhaḥ pramātum /",
    "K10vimkn_u:2682": " upekṣakā yūyam ānanda bodhisatvacaryāyāṃ bhavatha /",
    "K10vimkn_u:2683": " tat kasmād dhetoḥ /",
    "K10vimkn_u:2684": " ya ima ānanda vimalakīrtinā licchavinaikapūrvabhakte vyūhāḥ saṃdarśitāḥ,",
    "K10vimkn_u:2685": " te sarvaśrāvakapratyekabuddhair ṛddhiprāptaiḥ sarvarddhivikurvitaprātihāryaiḥ kalpakoṭīśatasahasrāṇi na śakyāḥ saṃdarśayitum /",
    "K10vimkn_u:2686": " Vkn \u001510.15 atha ye te bodhisatvā bhagavato gandhottamakūṭasya tathāgatasya buddhakṣetrāt sarvagandhasugandhāl lokadhātor agataḥ,",
    "K10vimkn_u:2687": " te sarve prāñjalībhūtvā tathāgatasya namasyantaḥ,",
    "K10vimkn_u:2688": " evaṃ ca vācam abhāsanta:",
    "K10vimkn_u:2689": " pratiniḥsṛjāmo vayaṃ bhagavan tān manasikārān yair asmābhir iha buddhakṣetre hīnasaṃjñotpāditā /",
    "K10vimkn_u:2690": " tat kasmād dhetoḥ /",
    "K10vimkn_u:2691": " acintyo hi bhagavan buddhānāṃ bhagavatāṃ buddhaviṣayaḥ /",
    "K10vimkn_u:2692": " upāyakauśalyena satvaparipākāya yathā yathecchanti tathā tathā kṣetravyūhān ādarśayanti /",
    "K10vimkn_u:2693": " dehi bhagavan asmabhyaṃ dharmaprābhṛtaṃ yathā vayaṃ tatra sarvagandhasugandhe lokadhātau gatā bhagavantam anusmarema /",
    "K10vimkn_u:2694": " Vkn \u001510.16 bhagavān āha:",
    "K10vimkn_u:2695": " asti kulaputrāḥ kṣayākṣayo nāma bodhisatvānāṃ vimokṣaḥ /",
    "K10vimkn_u:2696": " tatra yuṣmābhiḥ śikṣitavyam /",
    "K10vimkn_u:2697": " sa punaḥ katamaḥ /",
    "K10vimkn_u:2698": " kṣayam ucyate saṃskṛtam,",
    "K10vimkn_u:2699": " akṣayam asaṃskṛtam /",
    "K10vimkn_u:2700": " tad bodhisatvena saṃskṛtaṃ ca na kṣapayitavyam,",
    "K10vimkn_u:2701": " asaṃskṛte ca na pratiṣṭhātavyam /",
    "K10vimkn_u:2702": " Vkn \u001510.17 tatra saṃskṛtasyākṣayatā,",
    "K10vimkn_u:2703": " yad idaṃ mahāmaitryā acyavanatā,",
    "K10vimkn_u:2704": " mahākaruṇāyā anutsargaḥ,",
    "K10vimkn_u:2705": " adhyāśayasaṃprasthitasarvajñatācittasyāsaṃpramoṣaḥ,",
    "K10vimkn_u:2706": " satvaparipākeṣv aparikhedaḥ,",
    "K10vimkn_u:2707": " saṃgrahavastūnām ariñcanā,",
    "K10vimkn_u:2708": " saddharmaparigrahāya kāyajīvitaparityāgaḥ,",
    "K10vimkn_u:2709": " kuśalamūleṣv atṛptiḥ,",
    "K10vimkn_u:2710": " pariṇāmanākauśalyapratiṣṭhā,",
    "K10vimkn_u:2711": " dharmaparyeṣṭāv akauśīdyam,",
    "K10vimkn_u:2712": " dharmadeśanāsv anācāryamuṣṭiḥ,",
    "K10vimkn_u:2713": " tathāgatadarśanapūjāvastuny autsukyam,",
    "K10vimkn_u:2714": " saṃcintyopapattiṣv anuttrāsaḥ,",
    "K10vimkn_u:2715": " saṃpattivipattiṣv anunnāmāvanāmatā,",
    "K10vimkn_u:2716": " aśikṣiteṣv aparibhavaḥ,",
    "K10vimkn_u:2717": " śikṣiteṣu śāstṛpremā,",
    "K10vimkn_u:2718": " kleśākīrṇānāṃ yoniśa upasaṃhāraḥ,",
    "K10vimkn_u:2719": " vivekaratiṣv atanmayatā,",
    "K10vimkn_u:2720": " ātmasaukhye 'nadhyavasānam,",
    "K10vimkn_u:2721": " parasaukhyena tanmayatā,",
    "K10vimkn_u:2722": " dhyānasamādhisamāpattiṣv avīcisaṃjñā,",
    "K10vimkn_u:2723": " saṃsāra udyānavimānasaṃjñā,",
    "K10vimkn_u:2724": " yācanakeṣu kalyāṇamitrasaṃjñā,",
    "K10vimkn_u:2725": " sarvasvaparityāge sarvajñatāparipūrisaṃjñā,",
    "K10vimkn_u:2726": " duḥśīleṣu paritrāṇasaṃjñā,",
    "K10vimkn_u:2727": " pāramitāsu mātāpitṛsaṃjñā,",
    "K10vimkn_u:2728": " bodhipakṣyeṣu dharmeṣu svaparivārasaṃjñā,",
    "K10vimkn_u:2729": " aparyāptīkṛtāḥ sarvakuśalamūlasaṃbhārāḥ,",
    "K10vimkn_u:2730": " sarvabuddhakṣetraguṇānāṃ svakṣetraniṣpādanatā,",
    "K10vimkn_u:2731": " lakṣaṇānuvyañjanaparipūryai nirargaḍayajñayajanatā,",
    "K10vimkn_u:2732": " kāyavākcittālaṃkāratā sarvapāpākaraṇatayā,",
    "K10vimkn_u:2733": " kāyavākpariśuddhyā cittapariśuddhyā cāsaṃkhyeyakalpasaṃsaraṇatā,",
    "K10vimkn_u:2734": " cittaśūratayāpramāṇabuddhaguṇaśravaṇenāsaṃsīdanatā,",
    "K10vimkn_u:2735": " kleśaśatrunigrahāya prajñāśastragrahaṇatā,",
    "K10vimkn_u:2736": " sarvasatvabhārodvahanatāyai skandhadhātvāyatanaparijñā,",
    "K10vimkn_u:2737": " uttaptavīryatā mārasainyadharṣaṇārtham,",
    "K10vimkn_u:2738": " nirmānatā dharmaparyeṣṭyai,",
    "K10vimkn_u:2739": " jñānaparyeṣṭidharmagrāhyatāyā alpecchasaṃtuṣṭitā,",
    "K10vimkn_u:2740": " sarvalokapriyatāyai sarvalokadharmāsaṃsṛṣṭatā,",
    "K10vimkn_u:2741": " lokānuvartanatāyai sarveryāpathāvikopanatā,",
    "K10vimkn_u:2742": " sarvakriyāsaṃdarśanatāyā abhijñotpādanatā,",
    "K10vimkn_u:2743": " sarvaśrutadhāraṇatāyai dhāraṇīsmṛtijñānatā,",
    "K10vimkn_u:2744": " sarvasatvasaṃśayacchedanatāyā indriyaparāparajñānatā,",
    "K10vimkn_u:2745": " asaṅgādhiṣṭhānatā dharmadeśanatāyai,",
    "K10vimkn_u:2746": " asaṅgapratibhānatā pratibhānaprāptapratilambhatayā,",
    "K10vimkn_u:2747": " devamanuṣyasaṃpattyanubhavatā daśakuśalakarmapariśuddhitayā,",
    "K10vimkn_u:2748": " brahmapathapratiṣṭhānatā caturapramāṇotpādanatāyai,",
    "K10vimkn_u:2749": " buddhasvarapratilambhatā dharmadeśanādhyeṣaṇānumodanāsādhukārapradānena,",
    "K10vimkn_u:2750": " buddheryāpathapratilambhatā kāyavāṅmanaḥsamyamaviśeṣagāmitayā sarvadharmātanmayatayā,",
    "K10vimkn_u:2751": " bodhisatvasaṃghakarṣaṇatayā mahāyānasamādāpanatā,",
    "K10vimkn_u:2752": " sarvaguṇāvipraṇāśatayā cāpramādaḥ /",
    "K10vimkn_u:2753": " evaṃ hi kulaputrāḥ etaddharmādhimukto bodhisatvaḥ saṃskṛtaṃ na kṣapayati /",
    "K10vimkn_u:2754": " Vkn \u001510.18 kathaṃ punar asaṃskṛte na pratitiṣṭhate /",
    "K10vimkn_u:2755": " yadā śūnyatāparijayaṃ ca karoti /",
    "K10vimkn_u:2756": " na ca śūnyatāṃ sākṣātkaroti /",
    "K10vimkn_u:2757": " ānimittaparijayaṃ ca karoti /",
    "K10vimkn_u:2758": " na cānimittaṃ sākṣātkaroti /",
    "K10vimkn_u:2759": " apraṇihitaparijayaṃ ca karoti,",
    "K10vimkn_u:2760": " na cāpraṇihitaṃ sākṣātkaroti /",
    "K10vimkn_u:2761": " anabhisaṃskāraparijayaṃ ca karoti,",
    "K10vimkn_u:2762": " na cānabhisaṃskāraṃ sākṣātkaroti /",
    "K10vimkn_u:2763": " anityam iti ca pratyavekṣate,",
    "K10vimkn_u:2764": " na ca kuśalamūlais tṛpyate /",
    "K10vimkn_u:2765": " duḥkham iti ca pratyavekṣate,",
    "K10vimkn_u:2766": " saṃcintya copapadyate /",
    "K10vimkn_u:2767": " anātmeti ca pratyavekṣate,",
    "K10vimkn_u:2768": " na catmatāṃ parityajati /",
    "K10vimkn_u:2769": " śāntam iti ca pratyavekṣate,",
    "K10vimkn_u:2770": " na cātyantaśāntim utpādayati /",
    "K10vimkn_u:2771": " viviktam iti ca pratyavekṣate,",
    "K10vimkn_u:2772": " kāyacittena codyujyate /",
    "K10vimkn_u:2773": " anālayam iti ca pratyavekṣate,",
    "K10vimkn_u:2774": " śukladharmālayaṃ ca na vijahāti /",
    "K10vimkn_u:2775": " anupādānam iti ca pratyavekṣate,",
    "K10vimkn_u:2776": " upāttaṃ ca satvānāṃ bhāraṃ vahati /",
    "K10vimkn_u:2777": " anāsravam iti ca pratyavekṣate,",
    "K10vimkn_u:2778": " saṃsārapravṛttiṃ copayāti /",
    "K10vimkn_u:2779": " apracāram iti ca pratyavekṣate,",
    "K10vimkn_u:2780": " pracarati satvaparipākāya /",
    "K10vimkn_u:2781": " nairātmyam iti ca pratyavekṣate,",
    "K10vimkn_u:2782": " satvamahākaruṇāṃ ca notsṛjati /",
    "K10vimkn_u:2783": " ajātiṃ ca pratyavekṣate,",
    "K10vimkn_u:2784": " śrāvakaniyāme ca na patati /",
    "K10vimkn_u:2785": " riktam iti ca tuccham iti cāsārakam iti cāsvāmikam iti cāniketam iti ca pratyavekṣate,",
    "K10vimkn_u:2786": " ariktapuṇyaś",
    "K10vimkn_u:2787": " cātucchajñānaś ca paripūrṇasaṃkalpaś ca svayambhūjñānābhiṣiktaś ca svayambhūjñāne cābhiyukto nītārtho buddhavaṃśe pratiṣṭhito bhavati /",
    "K10vimkn_u:2788": " evaṃ hi kulaputrāḥ evaṃ dharmādhimukto bodhisatvo 'saṃskṛte na pratitiṣṭhate saṃskṛtaṃ na kṣapayati /",
    "K10vimkn_u:2789": " Vkn \u001510.19 puṇyasaṃbhārābhiyuktatvad asaṃskṛte na pratitiṣṭhati,",
    "K10vimkn_u:2790": " jñanasaṃbhārābhiyuktatvāt saṃskṛtaṃ na kṣapayati /",
    "K10vimkn_u:2791": " mahāmaitrīsamanvāgatatvād asaṃskṛte na pratitiṣṭhati,",
    "K10vimkn_u:2792": " mahākaruṇāsamanvāgatatvāt saṃskṛtaṃ na kṣapayati /",
    "K10vimkn_u:2793": " satvaparipācanatvād asaṃskṛte na pratitiṣṭhati,",
    "K10vimkn_u:2794": " buddhadharmābhilāṣitvāt saṃskṛtaṃ na kṣapayati /",
    "K10vimkn_u:2795": " buddhalakṣaṇaparipūraṇatvād asaṃskṛte na pratitiṣṭhati,",
    "K10vimkn_u:2796": " sarvajñajñānaparipūraṇārthaṃ saṃskṛtaṃ na kṣapayati /",
    "K10vimkn_u:2797": " upāyakuśalatvād asaṃskṛte na pratitiṣṭhati,",
    "K10vimkn_u:2798": " prajñāsunirīkṣitatvāt saṃskṛtaṃ na kṣapayati /",
    "K10vimkn_u:2799": " buddhakṣetrapariśuddhyartham asaṃskṛte na pratitiṣṭhati,",
    "K10vimkn_u:2800": " buddhādhiṣṭhānatvāt saṃskṛtaṃ na kṣapayati /",
    "K10vimkn_u:2801": " satvārthānubhavanād asaṃskṛte na pratitiṣṭhati,",
    "K10vimkn_u:2802": " dharmārthasaṃdarśanāt saṃskṛtaṃ na kṣapayati /",
    "K10vimkn_u:2803": " kuśalamūlasaṃbhāratvād asaṃskṛte na pratitiṣṭhati,",
    "K10vimkn_u:2804": " kuśalamūlavāsanatvāt saṃskṛtaṃ na kṣapayati /",
    "K10vimkn_u:2805": " praṇidhānaparipūraṇārtham asaṃskṛte na pratitiṣṭhati,",
    "K10vimkn_u:2806": " apraṇihitatvāt saṃskṛtaṃ na kṣapayati /",
    "K10vimkn_u:2807": " āśayapariśuddhatvād asaṃskṛte na pratitiṣṭhati,",
    "K10vimkn_u:2808": " adhyāśayapariśuddhatvāt saṃskṛtaṃ na kṣapayati /",
    "K10vimkn_u:2809": " pañcābhijñāvikrīḍitatvād asaṃskṛte na pratitiṣṭhati,",
    "K10vimkn_u:2810": " buddhajñānaṣaḍabhijñatvāt saṃskṛtaṃ na kṣapayati /",
    "K10vimkn_u:2811": " pāramitāsaṃbhāraparipūraṇārtham asaṃskṛte na pratitiṣṭhati,",
    "K10vimkn_u:2812": " aparipūrṇakālatvāt saṃskṛtaṃ na kṣapayati /",
    "K10vimkn_u:2813": " dharmadhanasamudānayanatvād asaṃskṛte na pratitiṣṭhati,",
    "K10vimkn_u:2814": " prādeśikadharmānarthikatvāt saṃskṛtaṃ na kṣapayati /",
    "K10vimkn_u:2815": " sarvabhaiṣajyasamudānayanatvād asaṃskṛte na pratitiṣṭhati,",
    "K10vimkn_u:2816": " yathārhabhaiṣajyaprayojanāt saṃskṛtaṃ na kṣapayati /",
    "K10vimkn_u:2817": " dṛḍhapratijñayā asaṃskṛte na pratitiṣṭhati,",
    "K10vimkn_u:2818": " pratijñottāraṇatvāt saṃskṛtaṃ na kṣapayati /",
    "K10vimkn_u:2819": " dharmabhaiṣajyasamudānayanatvād asaṃskṛte na pratitiṣṭhati,",
    "K10vimkn_u:2820": " yathāpītvaradharmabhaiṣajyaprayojanāt saṃskṛtaṃ na kṣapayati /",
    "K10vimkn_u:2821": " sarvasatvakleśavyādhiparijñānām asaṃskṛte na pratitiṣṭhati,",
    "K10vimkn_u:2822": " sarvavyādhiśamanāt saṃskṛtaṃ na kṣapayati /",
    "K10vimkn_u:2823": " evaṃ hi kulaputrāḥ bodhisatvaḥ saṃskṛtaṃ na kṣapayati,",
    "K10vimkn_u:2824": " asaṃskṛte na pratitiṣṭhati",
    "K10vimkn_u:2825": " / ayam ucyate kṣayākṣayo nāma bodhisatvānāṃ vimokṣaḥ /",
    "K10vimkn_u:2826": " tatra yuṣmābhiḥ satpuruṣāḥ yogaḥ karaṇīyaḥ /",
    "K10vimkn_u:2827": " Vkn \u001510.20 atha khalu te bodhisatvā imaṃ nirdeśaṃ śrutvā tuṣṭā udagra āttamanasaḥ",
    "K10vimkn_u:2828": " pramuditāḥ prītisaumanasyajātā bhagavataḥ pūjākarmaṇe teṣāṃ ca bodhisatvānām asya",
    "K10vimkn_u:2829": " dharmaparyāyasya pūjākarmaṇe sarvam imaṃ trisāhasramahāsāhasraṃ lokadhātuṃ sarvacūrṇagandhadhupavyūhaiḥ",
    "K10vimkn_u:2830": " puṣpaiś ca jānumātraṃ saṃchādya bhagavataś ca parṣanmaṇḍalam abhikīrtiṃ kṛtvā bhagavataḥ",
    "K10vimkn_u:2831": " pādau śirobhir vanditvā bhagavantaṃ triṣpradakṣiṇīkṛtyodānam udānayanta iha buddhakṣetre",
    "K10vimkn_u:2832": " 'ntarhitās tena kṣaṇalavamuhūrtena tatra sarvagandhasugandhe lokadhātau pratyupasthitāḥ // //",
    "K10vimkn_u:2833": " kṣayākṣayo nāma dharmaprābhṛtaparivarto daśamaḥ //",
    "K10vimkn_u:2834": " Vkn \u001511.1 atha khalu bhagavān vimalakīrtiṃ licchavim etad avocat:",
    "K10vimkn_u:2835": " yadā tvaṃ kulaputra tathāgatasya darśanakāmo bhavasi,",
    "K10vimkn_u:2836": " tadā kathaṃ tvaṃ tathāgataṃ paśyasi /",
    "K10vimkn_u:2837": " evam ukte vimalakīrtir licchavir bhagavantam etad avocat:",
    "K10vimkn_u:2838": " yadāhaṃ bhagavan tathāgatasya darśanakāmo bhavāmi,",
    "K10vimkn_u:2839": " tadā tathāgatam apaśyanayā paśyāmi /",
    "K10vimkn_u:2840": " pūrvāntato 'jātam aparāntato 'saṃkrāntaṃ pratyutpanne 'dhvany asaṃsthitaṃ paśyāmi /",
    "K10vimkn_u:2841": " tat kasya hetoḥ /",
    "K10vimkn_u:2842": " rūpatathatāsvabhāvam arūpam,",
    "K10vimkn_u:2843": " vedanātathatāsvabhāvam avedanām,",
    "K10vimkn_u:2844": " saṃjñātathatāsvabhāvam asaṃjñam,",
    "K10vimkn_u:2845": " saṃskāratathatāsvabhāvam asaṃskāram,",
    "K10vimkn_u:2846": " vijñānatathatāsvabhāvam avijñānam,",
    "K10vimkn_u:2847": " caturdhātvasaṃprāptam ākāśadhātusamam,",
    "K10vimkn_u:2848": " ṣaḍāyatanānutpannaṃ cakṣuḥpathasamatikrāntaṃ śrotrapathasamatikrāntaṃ ghrāṇapathasamatikrāntaṃ jihvāpathasamatikrāntaṃ kāyapathasamatikrāntaṃ",
    "K10vimkn_u:2849": " traidhātukāsaṃsṛṣṭam,",
    "K10vimkn_u:2850": " trimalāpagatam,",
    "K10vimkn_u:2851": " trivimokṣānugatam,",
    "K10vimkn_u:2852": " trividyānuprāptam,",
    "K10vimkn_u:2853": " aprāptaṃ saṃprāptam,",
    "K10vimkn_u:2854": " sarvadharmeṣv asaṅgakoṭīgataṃ bhūtakoṭyakoṭikam,",
    "K10vimkn_u:2855": " tathatāpratiṣṭhitaṃ tadanyonyavisaṃyuktam,",
    "K10vimkn_u:2856": " na hetujanitaṃ na pratyayādhīnam,",
    "K10vimkn_u:2857": " na vilakṣaṇaṃ na salakṣaṇam,",
    "K10vimkn_u:2858": " naikalakṣaṇaṃ na nānālakṣaṇam /",
    "K10vimkn_u:2859": " na lakṣyate na saṃlakṣyate na vilakṣyate,",
    "K10vimkn_u:2860": " nārvāṅ na pāre na madhye,",
    "K10vimkn_u:2861": " neha na tatra,",
    "K10vimkn_u:2862": " neto nānyataḥ,",
    "K10vimkn_u:2863": " na jñānavijñeyo na vijñānapratiṣṭhitaḥ,",
    "K10vimkn_u:2864": " atamo 'prakāśaḥ,",
    "K10vimkn_u:2865": " anāmānimittam,",
    "K10vimkn_u:2866": " na durbalo na balavān,",
    "K10vimkn_u:2867": " na deśastho na pradeśasthaḥ,",
    "K10vimkn_u:2868": " na śubho nāśubhaḥ,",
    "K10vimkn_u:2869": " na saṃskṛto nāsaṃskṛtaḥ /",
    "K10vimkn_u:2870": " nāpi kenacid arthena vacanīyaḥ,",
    "K10vimkn_u:2871": " na dānato na mātsaryataḥ,",
    "K10vimkn_u:2872": " na śīlato na dauḥśīlyataḥ,",
    "K10vimkn_u:2873": " na kṣāntito na vyāpādataḥ,",
    "K10vimkn_u:2874": " na vīryato na kauśīdyataḥ,",
    "K10vimkn_u:2875": " na dhyānato na vikṣepataḥ,",
    "K10vimkn_u:2876": " na prajñāto na dauḥprajñyataḥ,",
    "K10vimkn_u:2877": " na vacanīyo nāvacanīyaḥ,",
    "K10vimkn_u:2878": " na satyato na mṛṣātaḥ,",
    "K10vimkn_u:2879": " na nairyāṇikato nānairyāṇikataḥ /",
    "K10vimkn_u:2880": " na gamānīyo nāgamanīyaḥ,",
    "K10vimkn_u:2881": " sarvarutavyāhārasamucchinnaḥ,",
    "K10vimkn_u:2882": " na kṣetrabhūto nākṣetrabhūtaḥ,",
    "K10vimkn_u:2883": " na dakṣiṇārho na dakṣiṇāśodhayitā,",
    "K10vimkn_u:2884": " agrāhyaḥ,",
    "K10vimkn_u:2885": " aparāmṛṣṭaḥ,",
    "K10vimkn_u:2886": " aniketaḥ,",
    "K10vimkn_u:2887": " asaṃskṛtaḥ,",
    "K10vimkn_u:2888": " saṃkhyāpagataḥ,",
    "K10vimkn_u:2889": " samatayā samaḥ,",
    "K10vimkn_u:2890": " dharmatayā tulyaḥ,",
    "K10vimkn_u:2891": " atulyavīryaḥ,",
    "K10vimkn_u:2892": " tulanāsamatikrāntaḥ,",
    "K10vimkn_u:2893": " na krānto na cākrāntaḥ,",
    "K10vimkn_u:2894": " na samatikrāntaḥ,",
    "K10vimkn_u:2895": " na dṛṣṭaśrutaparijñātaḥ,",
    "K10vimkn_u:2896": " sarvagranthivigataḥ,",
    "K10vimkn_u:2897": " sarvajñajñānasamatāprāptaḥ,",
    "K10vimkn_u:2898": " sarvasatvasamaḥ,",
    "K10vimkn_u:2899": " sarvadharmanirviśeṣaprāptaḥ,",
    "K10vimkn_u:2900": " sarvato 'navadyaḥ,",
    "K10vimkn_u:2901": " niṣkiṃcanaḥ,",
    "K10vimkn_u:2902": " niṣkaṣāyaḥ,",
    "K10vimkn_u:2903": " niṣkalaḥ,",
    "K10vimkn_u:2904": " nirvikalpaḥ,",
    "K10vimkn_u:2905": " akṛtaḥ,",
    "K10vimkn_u:2906": " ajātaḥ,",
    "K10vimkn_u:2907": " anutpannaḥ,",
    "K10vimkn_u:2908": " abhūtaḥ,",
    "K10vimkn_u:2909": " asaṃbhūtaḥ,",
    "K10vimkn_u:2910": " na bhaviṣyati,",
    "K10vimkn_u:2911": " nirbhayaḥ,",
    "K10vimkn_u:2912": " niṣkleśaḥ,",
    "K10vimkn_u:2913": " niḥśokaḥ,",
    "K10vimkn_u:2914": " niṣprītikaḥ,",
    "K10vimkn_u:2915": " nīrūrmikaḥ,",
    "K10vimkn_u:2916": " sarvavyavahāranirdeśair avacanīyaḥ /",
    "K10vimkn_u:2917": " īdṛśo bhagavan tathāgatasya kāyaḥ /",
    "K10vimkn_u:2918": " sa tathaiva draṣṭavyaḥ /",
    "K10vimkn_u:2919": " ya evaṃ paśyanti,",
    "K10vimkn_u:2920": " te samyak paśyanti /",
    "K10vimkn_u:2921": " ye tv anyathā paśyanti,",
    "K10vimkn_u:2922": " te mithyā paśyanti /",
    "K10vimkn_u:2923": " Vkn \u001511.2 athāyuṣmāñ śāriputro bhagavantam etad avocat:",
    "K10vimkn_u:2924": " katamasmād bhagavan buddhakṣetrāc cyutau vimalakīrtiḥ kulaputra idaṃ buddhakṣetram āgataḥ /",
    "K10vimkn_u:2925": " bhagavān āha:",
    "K10vimkn_u:2926": " etam eva tvaṃ śāriputra satpuruṣaṃ paripṛccha ḥ kutas tvaṃ cyutvehopapanna iti /",
    "K10vimkn_u:2927": " athāyuṣmāñ śāriputro vimalakīrtiṃ licchavim etad avocat:",
    "K10vimkn_u:2928": " kutas tvaṃ kulaputra cyutyehopapannaḥ /",
    "K10vimkn_u:2929": " vimalakīrtir āha:",
    "K10vimkn_u:2930": " yaḥ sthavireṇa dharmaḥ sākṣātkṛtaḥ,",
    "K10vimkn_u:2931": " kaccit tasya dharmasya cyutir upapattir vā /",
    "K10vimkn_u:2932": " āha: na tasya dharmasya kācic cyutir upapattir vā /",
    "K10vimkn_u:2933": " āha: evam acyutikānām anutpattikānāṃ bhadantaśāriputra sarvadharmāṇāṃ kutas tavaivaṃ bhavati ḥ kutas tvaṃ cyutvehopapanna iti /",
    "K10vimkn_u:2934": " yaṃ bhadantaśāriputra nirmitāṃ striyaṃ puruṣaṃ vā pṛccheḥ ḥ kutas tvaṃ cyutvehopapanna iti /",
    "K10vimkn_u:2935": " sa kiṃ vyākuryāt /",
    "K10vimkn_u:2936": " āha: na kulaputra nirmitasya cyutir nopapattiḥ,",
    "K10vimkn_u:2937": " sa kiṃ vyākariṣyati /",
    "K10vimkn_u:2938": " āha: nanu bhadantaśāriputra nirmitasvabhāvāḥ sarvadharmās tathāgatena nirdiṣṭāḥ /",
    "K10vimkn_u:2939": " āha: evam etat kulaputra /",
    "K10vimkn_u:2940": " āha: nirmitasvabhāveṣu bhadantaśāriputra sarvadharmeṣu ḥ kutas tvaṃ cyutvehopapanna iti /",
    "K10vimkn_u:2941": " cyutir iti bhadantaśāriputra abhisaṃskārakṣanaIakṣaṇapadam etat /",
    "K10vimkn_u:2942": " upapattir ity abhisaṃskāraprabandha eṣaḥ /",
    "K10vimkn_u:2943": " tatra bodhisatvaś cyavate,",
    "K10vimkn_u:2944": " na kuśalamūlābhisaṃskāraṃ kṣapayati /",
    "K10vimkn_u:2945": " upapadyate ca,",
    "K10vimkn_u:2946": " na cākuśalaṃ prabadhnāti /",
    "K10vimkn_u:2947": " Vkn \u001511.3 tatra bhagavān āyuṣmantaṃ śāriputram āmantrayate sma:",
    "K10vimkn_u:2948": " akṣobhyasya śāriputra tathāgatasya sakāśād āgata eṣa kulaputro 'bhiratyā Iokadhātoḥ /",
    "K10vimkn_u:2949": " āha: āścaryaṃ bhagavan yad eṣa satpuruṣas tāvatpariśuddhād buddhakṣetrād āgatyehaivaṃ bahudoṣaduṣṭe buddhakṣetre 'bhiramate /",
    "K10vimkn_u:2950": " vimalakīrtir āha:",
    "K10vimkn_u:2951": " tat kiṃ manyase bhadantaśāriputra api nu sūryaraśmayo 'ndhakāreṇa sārdhaṃ ramante /",
    "K10vimkn_u:2952": " āha: no hīdaṃ kulaputra,",
    "K10vimkn_u:2953": " na tayor yogo 'sti /",
    "K10vimkn_u:2954": " sahodgate hi sūryamaṇḍale sarvaṃ tamo 'payānti /",
    "K10vimkn_u:2955": " āha: kiṃ kāraṇaṃ punaḥ sūryo jambūdvīpa udayate /",
    "K10vimkn_u:2956": " āha: yāvad evāvabhāsakaraṇāya tamo'paghātaya ca /",
    "K10vimkn_u:2957": " āha: evam eva śāriputra saṃcintya bodhisatvā apariśuddheṣu buddhakṣetreṣūpapadyante satvānāṃ pariśodhanāya /",
    "K10vimkn_u:2958": " na ca kleśaiḥ sārdhaṃ saṃvasanti,",
    "K10vimkn_u:2959": " kleśāndhakāraṃ ca vidhamanti sarvasatvānām /",
    "K10vimkn_u:2960": " Vkn \u001511.4 atha sā sarvā parṣat paritṛṣitābhut:",
    "K10vimkn_u:2961": " paśyema vayaṃ tam abhiratiṃ lokadhātuṃ taṃ cākṣobhyaṃ tathāgataṃ tāṃś ca bodhisatvāṃs tāṃś ca mahāśrāvakān /",
    "K10vimkn_u:2962": " atha bhagavāṃs tasyāḥ sarvasyāḥ parṣadaś cetasa cetaḥparivitarkam ājñāya vimalakīrtiṃ licchavim etad avocat:",
    "K10vimkn_u:2963": " darśaya kulaputra asyāḥ parṣadas tām abhiratiṃ lokadhātuṃ taṃ cākṣobhyaṃ tathāgatam /",
    "K10vimkn_u:2964": " draṣṭukameyam parsat /",
    "K10vimkn_u:2965": " atha vimalakīrter licchaver etad abhavat:",
    "K10vimkn_u:2966": " yan nv aham itaś cāsanān nottiṣṭheyam /",
    "K10vimkn_u:2967": " tāṃ cābhiratiṃ lokadhātum anekabodhisatvaśatasahasrāṃ devanāgayakṣagandharvāsurādhyuṣitāṃ",
    "K10vimkn_u:2968": " sacakravāḍaparikhāṃ sanadītaḍāgotsasaraḥsamudraparikhāṃ sasumerugirikūṭaparvatāṃ",
    "K10vimkn_u:2969": " sacandrasūryajyotiṣāṃ sadevanāgayakṣagandharvabhavanāṃ sabrahmabhavanapārisadyāṃ",
    "K10vimkn_u:2970": " sagrāmanagaranigamajanapadarāṣṭramanuṣyāṃ sastryāgārāṃ sabodhisatvasaśrāvakaparṣadam,",
    "K10vimkn_u:2971": " akṣobhyasya tathāgatasya bodhivṛkṣam,",
    "K10vimkn_u:2972": " akṣobhyaṃ ca tathāgataṃ sāgaropamāyāṃ mahāparṣadi niṣaṇṇaṃ dharmaṃ deśayamānam,",
    "K10vimkn_u:2973": " api tāni padmāni yāni daśasu dikṣu buddhakṛtyaṃ kurvanti satvānām,",
    "K10vimkn_u:2974": " api tāni trīṇi ratnamayāni sopānāni yāni jambūdvīpam upādāya trayastriṃśadbhavanam",
    "K10vimkn_u:2975": " abhyudgatāni yaiḥ sopānair devās trayastriṃśato jambūdvīpam avataranty akṣobhyaṃ",
    "K10vimkn_u:2976": " tathāgataṃ darśanāya vandanāyai paryupāsanāya dharmaśravaṇāya jāmbudvīpakāś ca manuṣyās",
    "K10vimkn_u:2977": " trayastriṃśadbhavanam abhirohanti devāṃs trayastriṃśato darśanāya /",
    "K10vimkn_u:2978": " evam apramāṇaguṇasamuditāṃ tām abhiratiṃ lokadhātum apskandham upādāya yāvad akaniṣṭhabhavanaṃ",
    "K10vimkn_u:2979": " bhārgavacakram iva paricchidya dakṣiṇena pāṇinā puṣpadāmam ivādāyemāṃ lokadhātuṃ praveśayeyam /",
    "K10vimkn_u:2980": " praveśya cāsyāḥ sarvasyāḥ parṣado darśayeyam /",
    "K10vimkn_u:2981": " Vkn \u001511.5 atha vimalakīrtir licchavis tasyāṃ velāyāṃ tathārūpaṃ samādhim samāpannaḥ,",
    "K10vimkn_u:2982": " tādṛśaṃ carddhyabhisaṃskāram abhisaṃskṛtavān yas tam abhiratiṃ lokadhatuṃ paricchidya dakṣiṇena pāninā gṛhītvemaṃ sahaṃ lokadhātuṃ praveśayati sma /",
    "K10vimkn_u:2983": " Vkn \u001511.6 tatra ye divyacakṣuṣo 'bhijñāpratilabdhāḥ śrāvakā bodhisatvā devamanuṣyāś ca,",
    "K10vimkn_u:2984": " te mahāntam utkrośam utkrośanti sma:",
    "K10vimkn_u:2985": " knyāmahe bhagavan kriyāmahe sugata /",
    "K10vimkn_u:2986": " trāya ca tathāgata iti /",
    "K10vimkn_u:2987": " tān bhagavān vinayanārtham evam āha:",
    "K10vimkn_u:2988": " na mamātra vṛṣabhitā vimalakīrtinā bodhisatvena kriyamāṇānām /",
    "K10vimkn_u:2989": " tatra ye punar anye devamanuṣyāḥ,",
    "K10vimkn_u:2990": " te na jānanti na paśyanti ḥ kuto vayaṃ kriyāmaha iti /",
    "K10vimkn_u:2991": " na hy abhiratyā lokadhātor imaṃ sahaṃ lokadhātuṃ praveśitāyā ūnatvaṃ na pūrṇatvam abhūt /",
    "K10vimkn_u:2992": " na cāsya lokadhātor utpīḍo na saṃbādhaḥ /",
    "K10vimkn_u:2993": " nāpy abhiratyā lokadhātor ūnabhāvaḥ /",
    "K10vimkn_u:2994": " yathā pūrvaṃ tathā paścāt saṃdṛśyate /",
    "K10vimkn_u:2995": " Vkn \u001511.7 atha bhagavāñ śākyamunis tāṃ sarvāṃ parṣadam āmantrayate sma:",
    "K10vimkn_u:2996": " paśyata mārṣāḥ abhiratiṃ lokadhātum akṣobhyaṃ ca tathāgatam etāṃś ca kṣetravyūhāñ śrāvakavyūhān bodhisatvavyūhāṃś ca /",
    "K10vimkn_u:2997": " ta āhuḥ: paśyāmo bhagavan iti /",
    "K10vimkn_u:2998": " āha: īdṛśaṃ mārsāḥ buddhakṣetraṃ parigrahītukāmena bodhisatvenākṣobhyasya tathāgatasya bodhisatvacaryāyām anuśikṣitavyam /",
    "K10vimkn_u:2999": " asmin punar abhiratilokadhātusaṃdarśanarddhiprātihārye 'kṣobhyasya ca tathāgatasya",
    "K10vimkn_u:3000": " saṃdarśane 'smin sahe lokadhātau caturdaśānām ayutānāṃ devamānuṣikāyāḥ prajāyā anuttarāyāṃ",
    "K10vimkn_u:3001": " samyaksaṃbodhau cittāny utpannāni /",
    "K10vimkn_u:3002": " sarvaiś cābhiratyāṃ lokadhātau praṇidhānam utpāditam upapattaye /",
    "K10vimkn_u:3003": " te sarve bhagavatā vyākṛtā abhiratyāṃ lokadhātāv upapattaye /",
    "K10vimkn_u:3004": " iti hi vimalakīrtir licchavir yāvān iha sahe lokadhātau satvaparipākaḥ kartavyas taṃ sarvaṃ kṛtvā punar eva tām abhiratiṃ lokadhātuṃ yathasthāne sthāpayamāsa /",
    "K10vimkn_u:3005": " Vkn \u001511.8 tatra bhagavān āyuṣmantaṃ śāriputram āmantrayate sma:",
    "K10vimkn_u:3006": " dṛṣṭā te śāriputra abhiratir lokadhātuḥ sa cākṣobhyas tathagataḥ /",
    "K10vimkn_u:3007": " āha: dṛṣṭā me bhagavan /",
    "K10vimkn_u:3008": " sarvasatvānāṃ tādṛśā buddhakṣetraguṇavyūhā bhavantu /",
    "K10vimkn_u:3009": " sarvasatvāś cedṛśyarddhyā samanvāgatā bhavantāṃ yādṛśyā vimalakīrtir licchaviḥ kulaputraḥ /",
    "K10vimkn_u:3010": " ebhir api ca sulabdhā lābhāḥ /",
    "K10vimkn_u:3011": " ye vayam īdṛśān satpuruṣān labhāmahe darśanāya /",
    "K10vimkn_u:3012": " teṣam api satvānāṃ sulabdhā lābhā bhaviṣyanti,",
    "K10vimkn_u:3013": " ya etarhi tathāgatasya tiṣṭhato vā parinirvṛtasya vemaṃ dharmaparyāyam antaśaḥ śroṣyanti /",
    "K10vimkn_u:3014": " kaḥ punar vādaḥ,",
    "K10vimkn_u:3015": " ye śrutvādhimokṣyante pratyeṣyanty udgrahīṣyanti dhārayiṣyanti vācayiṣyanti paryavāpsyanty",
    "K10vimkn_u:3016": " adhimokṣyanti pravartayiṣyanti parebhyaś ca vistareṇa saṃprakāśayiṣyanti bhāvanāyogam",
    "K10vimkn_u:3017": " anuyuktāś ca bhaviṣyanti /",
    "K10vimkn_u:3018": " Vkn \u001511.9 te dharmaratnanidhānaprāptā bhaviṣyanti,",
    "K10vimkn_u:3019": " yeṣām ayaṃ dharmaparyāyo hastagato bhaviṣyati /",
    "K10vimkn_u:3020": " tathāgatasahāyās te bhaviṣyanti,",
    "K10vimkn_u:3021": " ya imaṃ dharmaparyāyaṃ svādhyāsyante /",
    "K10vimkn_u:3022": " dharmasaṃrakṣakās te bhaviṣyanti,",
    "K10vimkn_u:3023": " ya etaddharmādhimuktānām upasthānaparicaryāṃ kariṣyanti /",
    "K10vimkn_u:3024": " gṛhagatas teṣāṃ tathāgato bhaviṣyati,",
    "K10vimkn_u:3025": " ya imaṃ dharmaparyāyaṃ sulikhitaṃ kṛtvā dhārayiṣyanti satkariṣyanti /",
    "K10vimkn_u:3026": " sarvapuṇyaparigṛhītās te bhaviṣyanti,",
    "K10vimkn_u:3027": " ya imaṃ dharmaparyāyam anumodiṣyante /",
    "K10vimkn_u:3028": " mahādharmayajñaṃ te yajiṣyanti,",
    "K10vimkn_u:3029": " ya ito dharmaparyāyād antaśaś catuṣpadikām api gāthāṃ saṃvaram api parebhyo vistareṇa deśayiṣyanti /",
    "K10vimkn_u:3030": " tad eva teṣāṃ bhagavan vyākaraṇaṃ yeṣām iha dharmaparyāye kṣāntī rucir matiḥ prekṣā dṛṣṭir adhimuktir muktiś ca bhaviṣyati // //",
    "K10vimkn_u:3031": " abhiratilokadhātvānayanākṣobhyatathāgatadarśanaparivarta ekādaśaḥ //",
    "K10vimkn_u:3032": " Vkn \u001512.1 atha khalu śakro devānām indro bhagavantam etad avocat:",
    "K10vimkn_u:3033": " bahuni me bhagavan tathāgatasyāntikān mañjuśriyaś ca kumārabhūtasyāntikād dharmaparyāyaśatasahasrāṇi śrutāni /",
    "K10vimkn_u:3034": " na ca me jātv evam acintyavimokṣavikurvitadharmanayapraveśaśrutapūrvo yādṛśa iha dharmaparyāye nirdiṣṭaḥ /",
    "K10vimkn_u:3035": " Vkn \u001512.2 niḥsaṃśayaṃ te satvā evaṃ dharmabhājanā bhaviṣyanti,",
    "K10vimkn_u:3036": " ya imaṃ dharmaparyāyam udgrahīṣyanti dhārayiṣyanti vācayiṣyanti paryavāpsyanti /",
    "K10vimkn_u:3037": " kaḥ punar vādaḥ /",
    "K10vimkn_u:3038": " ye bhāvanāyogam anuyuktā bhaviṣyanti,",
    "K10vimkn_u:3039": " pithitās teṣāṃ sarvāpāyāḥ,",
    "K10vimkn_u:3040": " anāvṛtās teṣāṃ sarve sugatipathāḥ,",
    "K10vimkn_u:3041": " dṛṣṭās te sarvabuddhaiḥ,",
    "K10vimkn_u:3042": " nihatās taiḥ sarvaparapravādinaḥ,",
    "K10vimkn_u:3043": " parājitās taiḥ sarvamārāḥ,",
    "K10vimkn_u:3044": " viśodhitās tair bodhimārgāḥ,",
    "K10vimkn_u:3045": " pratiṣṭhitās te bodhimaṇḍe,",
    "K10vimkn_u:3046": " tathāgatagatisamavasaraṇās te bhaviṣyanti /",
    "K10vimkn_u:3047": " Vkn \u001512.3 ya imaṃ dharmaparyāyaṃ dhārayiṣyanti,",
    "K10vimkn_u:3048": " aham api bhagavan teṣāṃ kulaputrāṇām upasthānaparicaryāṃ kariṣyāmi sārdhaṃ sarvaparivāreṇa /",
    "K10vimkn_u:3049": " yatra ca grāmanagaranigamajanapadarāṣṭrarājadhānīṣv ayaṃ dharmaparyāyaḥ pracariṣyati deśayiṣyati saṃprakāśayiṣyati,",
    "K10vimkn_u:3050": " tatrāhaṃ saparivāro dharmaśravaṇāyopasaṃkrāmiṣyāmi /",
    "K10vimkn_u:3051": " aprasannānāṃ ca kulaputrāṇāṃ prasādam utpādayiṣyāmi,",
    "K10vimkn_u:3052": " prasannānāṃ ca dhārmikiṃ rakṣāvaraṇaguptiṃ kariṣyāmi /",
    "K10vimkn_u:3053": " Vkn \u001512.4 evam ukte bhagavāñ śakraṃ devānām indram etad avocat:",
    "K10vimkn_u:3054": " sādhu sādhu devānam indra,",
    "K10vimkn_u:3055": " subhāṣitaṃ te 'numodate tathāgataḥ /",
    "K10vimkn_u:3056": " yā devānām indra atītānāgatapratyutpannānāṃ buddhānāṃ bhagavatāṃ bodhir iha dharmaparyāya uddiṣṭā /",
    "K10vimkn_u:3057": " tasmād iha devendra atītānāgatapratyutpannās tena kulaputreṇa va kuladuhitrā vā buddhā bhagavantaḥ pūjitā bhaviṣyanti,",
    "K10vimkn_u:3058": " ya imaṃ dharmaparyāyam udgrahīṣyaty antaśaḥ pustakalikhitam api kariṣyati vācayiṣyati likhiṣyati paryavāpsyati /",
    "K10vimkn_u:3059": " Vkn \u001512.5 yaś ca punar devendra kulaputro vā kuladuhitā vemaṃ trisāhasramahāsāhasraṃ",
    "K10vimkn_u:3060": " lokadhātuṃ tathāgatapūrṇaṃ tadyathāpi nāmekṣuvanaṃ vā naḍavanaṃ vā veṇuvanaṃ vā tilavanaṃ",
    "K10vimkn_u:3061": " vaivaṃ śālivanaṃ vā pratipūrṇaṃ kalpaṃ vā kalpāvaśeṣaṃ vā satkuryād gurukuryān mānayet",
    "K10vimkn_u:3062": " pūjayet tāṃs tathāgatān sarvapūjābhiḥ sarvasukhopadhānaiḥ,",
    "K10vimkn_u:3063": " parinirvṛtānāṃ ca teṣāṃ tathāgatānām ekaikasya tathāgatasya pūjākarmaṇa ekaghanasyāvikopitasya",
    "K10vimkn_u:3064": " śarīrasya sarvaratnamayaṃ stūpaṃ pratiṣṭhāpayec caturmahādvīpikalokadhātupramāṇaṃ",
    "K10vimkn_u:3065": " yāvad brahmalokam uccaistvena yaṣṭicchatrapatākābhir udviddhopaśobhitam evaṃ sarvatathāgatānāṃ",
    "K10vimkn_u:3066": " pratyekaṃ stūpaṃ kārayet,",
    "K10vimkn_u:3067": " sa ca tatra kalpaṃ vā kalpāvaśeṣaṃ vā pūjāṃ kuryāt sarvapuṣpaiḥ sarvagandhaiḥ sarvadhvajapatākābhiḥ sarvatūryatāḍāvacarasaṃpravāditena pūjāṃ",
    "K10vimkn_u:3068": " tat kiṃ manyase devānām indra api nu sa kulaputro vā kuladuhitā vā tato nidānaṃ bahu puṇyaṃ prasunuyāt /",
    "K10vimkn_u:3069": " āha: bahu bhagavan bahu sugata,",
    "K10vimkn_u:3070": " nāsya puṇyaskandhasya śakyaḥ paryanto 'dhigantuṃ kalpakoṭīśatasahasrair api /",
    "K10vimkn_u:3071": " Vkn \u001512.6 bhagavān āha:",
    "K10vimkn_u:3072": " ārocayāmi te devānām indra,",
    "K10vimkn_u:3073": " prativedaya /",
    "K10vimkn_u:3074": " ataḥ sa kulaputro vā kuladuhitā vā bahutaraṃ puṇyaṃ prasunuyāt,",
    "K10vimkn_u:3075": " ya imam acintyavimokṣanirdeśaṃ dharmaparyāyam udgṛhṇīyād dhārayed vācayet paryavāpnuyāt /",
    "K10vimkn_u:3076": " tat kasmād dhetoḥ /",
    "K10vimkn_u:3077": " dharmanirjātā hi devendra buddhānāṃ bhagavatāṃ bodhiḥ,",
    "K10vimkn_u:3078": " sā dharmeṇaiva śakyā pūjayitum, nāmiṣeṇa /",
    "K10vimkn_u:3079": " tad anenāpi te devendra paryāyeṇaivaṃ veditavyam /",
    "K10vimkn_u:3080": " Vkn \u001512.7 bhūtapūrvaṃ devānām indra atīte 'dhvany asaṃkhyeye kalpe 'saṃkhyeyatare",
    "K10vimkn_u:3081": " vipule 'pramāṇe 'cintye yad āsīt tena kālena tena samayena bhaisajyarājo nāma tathāgato",
    "K10vimkn_u:3082": " 'rhan samyaksaṃbuddho vidyācaraṇasaṃpannaḥ sugato lokavid anuttaraḥ puruṣadamyasārathiḥ",
    "K10vimkn_u:3083": " śāstā devamanuṣyāṇāṃ buddho bhagavān mahāvyūhe lokadhātau viśodhane kalpe /",
    "K10vimkn_u:3084": " tasya khalu punar devānām indra bhaiṣajyarājasya tathāgatasyārhataḥ samyaksaṃbuddhasya viṃśatir antarakalpa āyuḥpramāṇam abhūt /",
    "K10vimkn_u:3085": " ṣaṭtriṃśac cāsya koṭīniyutāni śrāvakānāṃ saṃgho 'bhūt /",
    "K10vimkn_u:3086": " dvādaśakoṭyo bodhisatvānāṃ saṃgho 'bhūt /",
    "K10vimkn_u:3087": " tena ca devānām indra kālena tena samayena ratnacchatro nāma rājābhūc cakravartī saptaratnasamanvāgataś caturdvīpeśvaraḥ /",
    "K10vimkn_u:3088": " paripūrṇaṃ cāsya putrasahasram abhūc chūrāṇāṃ varāṅgarūpiṇāṃ parasainyapramardakānām /",
    "K10vimkn_u:3089": " Vkn \u001512.8 tena khalu punaḥ samayena rājñā ratnacchatreṇa sa bhagavān bhaiṣajyarājas tathāgataḥ pañcāntarakalpān satkṛtaḥ saparivāraḥ sarvasukhopadhānena",
    "K10vimkn_u:3090": " iti hi devānām indra teṣāṃ pañcānām antarakalpānām atyayena sa rājā ratnacchatras tat putrasahasram āmantrayate sma:",
    "K10vimkn_u:3091": " yat khalu mārṣāḥ jānīta,",
    "K10vimkn_u:3092": " kṛtā mayā tathāgatasya pūjā,",
    "K10vimkn_u:3093": " yūyam idānīṃ tathāgatasya pūjāṃ kuruta /",
    "K10vimkn_u:3094": " iti hi devānām indra te rājakumārāḥ pitū rājño ratnacchatrasya ḥ sādhv iti pratiśrutya",
    "K10vimkn_u:3095": " sarve sahitāḥ samagrā aparān pañcāntarakalpāṃs taṃ bhagavantaṃ bhaiṣajyarājaṃ tathāgataṃ",
    "K10vimkn_u:3096": " satkurvanti sarvasukhopadhānaiḥ /",
    "K10vimkn_u:3097": " Vkn \u001512.9 tataś caiko rājakumāraḥ somacchatro nāma /",
    "K10vimkn_u:3098": " tasyaikākino rahogatasyaitad abhūt:",
    "K10vimkn_u:3099": " asti tv asyāḥ pujāyā anyodāratā viśiṣṭatarā pūjeti /",
    "K10vimkn_u:3100": " tasyāntarīkṣād devatā buddhādhiṣṭhānenaivam āha:",
    "K10vimkn_u:3101": " dharmapūjā satpuruṣa sarvapūjābhyo viśiṣyate /",
    "K10vimkn_u:3102": " sa evam āha: katamā punaḥ sā dharmapūjeti /",
    "K10vimkn_u:3103": " devatāha: etam eva tvaṃ satpuruṣa tathāgataṃ bhaiṣajyarājam upasaṃkramya paripṛccha ḥ katamā sā dharmapūjeti /",
    "K10vimkn_u:3104": " sa te bhagavān vyākariṣyati /",
    "K10vimkn_u:3105": " atha devānām indra sa somacchatro rājakumāro yena bhagavān bhaiṣajyarājas tathāgato 'rhan samyaksaṃbuddhas tenopasaṃkrāmat /",
    "K10vimkn_u:3106": " upasaṃkramya tasya bhagavataḥ pādau śirasā vanditvaikānte 'sthāt /",
    "K10vimkn_u:3107": " ekāntasthitaś ca somacchatro rājakumāras taṃ bhagavantaṃ bhaiṣajyarājaṃ tathāgatam etad avocat:",
    "K10vimkn_u:3108": " dharmapūjā dharmapūjeti bhagavan ucyate /",
    "K10vimkn_u:3109": " katamā sā dharmapūjeti /",
    "K10vimkn_u:3110": " Vkn \u001512.10 sa bhagavān āha:",
    "K10vimkn_u:3111": " dharmapūjā kulaputra yā tathāgatabhāṣitānāṃ sūtrāntānāṃ gambhīrāṇāṃ gambhīrāvabhāsānāṃ",
    "K10vimkn_u:3112": " sarvalokapratyanīkānāṃ duravagāhānāṃ durdṛśānāṃ duranubodhānāṃ sūkṣmāṇāṃ nipuṇānāṃ",
    "K10vimkn_u:3113": " nirupalambhānām bodhisatvapiṭakāntargatānāṃ dhāraṇīsūtrāntarājamudrāmudritānām avivartacakrasūcakānām",
    "K10vimkn_u:3114": " ṣaṭpāramitānirjātānāṃ saṃgṛhītagrahāṇāṃ bodhipakṣyadharmānugatānāṃ /",
    "K10vimkn_u:3115": " bodhyaṅgāhārāṇāṃ satvamahākaruṇāvatārāṇāṃ mahāmaitrīnirdeśānāṃ māradṛṣṭigatavigatānāṃ pratītyasamutpādanirdiṣṭānām",
    "K10vimkn_u:3116": " Vkn \u001512.11 nirātmaniḥsatvanirjīvaniṣpudgalānāṃ śūnyatānimittāpraṇihitānabhisaṃskārāṇāṃ",
    "K10vimkn_u:3117": " bodhimaṇḍāhārakāṇāṃ dharmacakrapravartakānāṃ devanāgayakṣagandharvasaṃstutapraśastānāṃ",
    "K10vimkn_u:3118": " saddharmavaṃśānupaccherttṝṇāṃ dharmagañjasaṃdhārakānāṃ dharmāgrapūjāvatīrṇānāṃ sarvāryajanaparigṛhītānāṃ",
    "K10vimkn_u:3119": " sarvabodhisatvacaryāpraśāsakānāṃ bhūtārthadharmapratisaṃcitāvatārāṇāṃ dharmoddānānityaduḥkhānātmaśāntanirjātānāṃ",
    "K10vimkn_u:3120": " duḥśīlaujoghaṭṭakānāṃ sarvaparapravādikudṛṣṭyupalambhābhiniviṣṭatrāsakarāṇāṃ sarvabuddhapraśastānāṃ",
    "K10vimkn_u:3121": " saṃsāravipakṣāṇāṃ nirvāṇasukhasaṃdarśakānām /",
    "K10vimkn_u:3122": " evaṃrūpāṇāṃ sūtrāntānāṃ yā deśanā saṃprakāśanā dhāraṇā pratyavekṣaṇā saddharmasaṃgrahaḥ,",
    "K10vimkn_u:3123": " iyam ucyate dharmapūjeti /",
    "K10vimkn_u:3124": " Vkn \u001512.12 punar aparaṃ kulaputra dharmapūjā yā dhārmeṣu dharmanidhyaptiḥ,",
    "K10vimkn_u:3125": " dharmapratipattiḥ,",
    "K10vimkn_u:3126": " pratītyasamutpādānulomatā,",
    "K10vimkn_u:3127": " sarvāntadṛṣṭivigamaḥ,",
    "K10vimkn_u:3128": " ajātānutpādakṣāntiḥ,",
    "K10vimkn_u:3129": " nairātmyaniḥsatvatāvatāraḥ,",
    "K10vimkn_u:3130": " hetupratyayāvirodhaḥ,",
    "K10vimkn_u:3131": " avigrahaḥ,",
    "K10vimkn_u:3132": " avivādaḥ,",
    "K10vimkn_u:3133": " amamatvam,",
    "K10vimkn_u:3134": " mamakāravigamaḥ,",
    "K10vimkn_u:3135": " arthapratiśaraṇatā na vyañjanapratiśaraṇatā,",
    "K10vimkn_u:3136": " jñanapratiśaraṇatā na vijñanapratiśaraṇatā,",
    "K10vimkn_u:3137": " nītārthasūtrāntapratiśaraṇatā na neyārthasaṃvṛtyabhiniveśaḥ,",
    "K10vimkn_u:3138": " dharmatāpratiśaraṇatā na pudgaladṛṣṭyupalambho na grāhyābhiniviṣṭatā,",
    "K10vimkn_u:3139": " yathāvaddharmānugamaḥ,",
    "K10vimkn_u:3140": " anālayapraveśaḥ,",
    "K10vimkn_u:3141": " ālayasamudghātaḥ,",
    "K10vimkn_u:3142": " avidyāvyupaśamo yāvaj jarāmaraṇaśokaparidevaduḥkhadaurmanasyopāyāsavyupaśamaḥ /",
    "K10vimkn_u:3143": " evaṃ ca dvādaśāṅgaṃ pratītyasamutpādam avekṣyate,",
    "K10vimkn_u:3144": " akṣayābhinirhāreṇa cābhinirharati,",
    "K10vimkn_u:3145": " satvāvekṣayā ca dṛṣṭinirapekṣaḥ /",
    "K10vimkn_u:3146": " iyam api kulaputra ucyate 'nuttarā dharmapūjeti /",
    "K10vimkn_u:3147": " Vkn \u001512.13 iti hi devānām indra sa somacchatro rājakumāras tasya bhagavato bhaiṣajyarājasya tathāgatasyāntikād imāṃ dharmapūjāṃ śrutvānulomikīṃ dharmakṣāntiṃ pratilabhate sma /",
    "K10vimkn_u:3148": " yathāprāvṛtaiś ca vastrābharaṇais taṃ bhagavantaṃ chādayati,",
    "K10vimkn_u:3149": " evaṃ vācam abhāṣat:",
    "K10vimkn_u:3150": " ahaṃ bhagavan utsahe tathāgatasya saddharmaparigrahāya saddharmapūjākaraṇatāyai saddharmaṃ parirakṣitum /",
    "K10vimkn_u:3151": " tasya me bhagavāṃs tathādhiṣṭhānaṃ karotu /",
    "K10vimkn_u:3152": " yathāhaṃ nihatamārapratyarthiko bhagavataḥ saddharmaṃ parigṛhnīyām /",
    "K10vimkn_u:3153": " tasya sa tathāgato 'dhyāśayaṃ viditvā vyākṛtavān paścime kāle saddharmanagarapālarakṣāyai /",
    "K10vimkn_u:3154": " Vkn \u001512.14 sa khalu punar devānām indra somacchatro rājakumāras tasya tathāgatasya",
    "K10vimkn_u:3155": " tiṣṭhata eva śraddhayāgārād anagārikāṃ pravrajitaḥ sann ārabdhavīryo viharati sma kuśaleṣu dharmeṣu /",
    "K10vimkn_u:3156": " tenārabdhavīryeṇa kuśaladharmapratiṣṭhitena na cirāt pañcābhijñā utpāditāḥ /",
    "K10vimkn_u:3157": " gatiṃgataś ca dhāraṇīnām abhūd anācchedyapratibhānaḥ /",
    "K10vimkn_u:3158": " sa tasya bhagavataḥ parinirvṛtasyābhijñādhāraṇībalena paripūrṇān daśāntarakalpāṃs tasya bhagavato bhaiṣajyarājasya tathāgatasya pravṛttaṃ dharmacakram anuvartayati sma /",
    "K10vimkn_u:3159": " tena khalu punar devānām indra somacchatreṇa bhikṣuṇā saddharmaparigrahābhiyuktena daśakoṭīśatāni satvānām avaivartikāni kṛtāny abhūvann anuttarāyāṃ",
    "K10vimkn_u:3160": " caturdaśa ca prāṇiniyutāni śrāvakapratyekabuddhayānikāni,",
    "K10vimkn_u:3161": " apramāṇāś ca satvāḥ svargopagāḥ kṛtāḥ /",
    "K10vimkn_u:3162": " Vkn \u001512.15 syāt khalu punas te devānām indra anyaḥ sa tena kālena tena samayena ratnacchatro nāma rājābhūc cakravartī,",
    "K10vimkn_u:3163": " na khalu punas te devānām indra evaṃ draṣṭavyam /",
    "K10vimkn_u:3164": " tat kasmād dhetoḥ /",
    "K10vimkn_u:3165": " ratnārciḥ sa tathāgatas tena kālena tena samayena ratnacchatro nāma rājābhūc cakravartī /",
    "K10vimkn_u:3166": " yat punas tad rājño ratnacchatrasya putrasahasram abhūt /",
    "K10vimkn_u:3167": " ime te bhādrakalpikā bodhisatvā abhūvan /",
    "K10vimkn_u:3168": " yad iha bhadrakalpe paripūrṇaṃ buddhasahasram utpatsyate yataś catvāra utpannāḥ śeṣā utpatsyante,",
    "K10vimkn_u:3169": " krakucchandapramukhā yāvad rocaparyavasānāḥ,",
    "K10vimkn_u:3170": " roco nāma tathāgataḥ paścimako bhaviṣyati /",
    "K10vimkn_u:3171": " syāt khalu punas te devānām indra evam anyaḥ sa tena kālena tena samayena somacchatro",
    "K10vimkn_u:3172": " nāma rājakumāro 'bhūd yena tasya bhagavato bhaiṣajyarājasya tathāgatasya saddharmaḥ parigṛhīta iti /",
    "K10vimkn_u:3173": " na khalu punas ta evaṃ draṣṭavyam /",
    "K10vimkn_u:3174": " tat kasmād dhetoḥ /",
    "K10vimkn_u:3175": " ahaṃ sa tena kālena tena samayena somacchatro nāma rājakumāro 'bhūvam /",
    "K10vimkn_u:3176": " tad anenāpi te devendra paryāyeṇaivaṃ veditavyam /",
    "K10vimkn_u:3177": " yāvatyas tathāgatānāṃ pūjāḥ,",
    "K10vimkn_u:3178": " dharmapūjā tāsām agryākhyāyate,",
    "K10vimkn_u:3179": " jyeṣṭhā śreṣṭhā varā pravarā praṇītottarā niruttarākhyāyata iti /",
    "K10vimkn_u:3180": " tasmād iha devānām indra dharmapūjayā māṃ pūjayata,",
    "K10vimkn_u:3181": " mā āmiṣapūjayā /",
    "K10vimkn_u:3182": " dharmasatkāreṇa māṃ satkuruta,",
    "K10vimkn_u:3183": " mā āmiṣasatkāreṇa /",
    "K10vimkn_u:3184": " Vkn \u001512.16 tatra bhagavān maitreyaṃ bodhisatvam āmantrayate sma:",
    "K10vimkn_u:3185": " imāṃ te 'haṃ maitreya asaṃkhyeyakalpakoṭīsamudānītām anuttarāṃ samyaksaṃbodhim anuparīndāmi,",
    "K10vimkn_u:3186": " yathema evaṃrūpā dharmaparyāyā yuṣmadadhiṣṭhānena parigraheṇa tathāgatasya parinirvṛtasya paścime kāle paścime samaye jambūdvīpe vaistārikā",
    "K10vimkn_u:3187": " nāntardhīyeran /",
    "K10vimkn_u:3188": " tat kasmād dhetoḥ /",
    "K10vimkn_u:3189": " bhaviṣyanti maitreya anāgate 'dhvani kulaputrāḥ kuladuhitaraś ca devanāgayakṣagandharvāś cāvaropitakuśalā anuttarāṃ samyaksaṃbodhiṃ saṃprasthitāḥ",
    "K10vimkn_u:3190": " te 'śravaṇād asya dharmaparyāyasya mā parihāsyanta iti /",
    "K10vimkn_u:3191": " imān evaṃrūpān sūtrāntāñ śrutvātīva prema ca prasādaṃ ca pratilapsyante,",
    "K10vimkn_u:3192": " mūrdhnā ca pratigrahīṣyanti /",
    "K10vimkn_u:3193": " teṣāṃ tvaṃ maitreya tathārūpāṇāṃ kulaputrāṇāṃ kuladuhitṝṇāṃ cānurakṣāyā imān evaṃrūpān sūtrāntāṃs tasmin kāle vaistārikān kuryāḥ /",
    "K10vimkn_u:3194": " Vkn \u001512.17 dve ime maitreya bodhisatvānāṃ mudre /",
    "K10vimkn_u:3195": " katame dve /",
    "K10vimkn_u:3196": " vicitrapadavyañjanaprasādamudrā ca gambhīradharmanayānuttrāsayathābhūtāvatārapraveśamudrā ca /",
    "K10vimkn_u:3197": " ime maitreya bodhisatvānāṃ dve mudre /",
    "K10vimkn_u:3198": " tatra maitreya ye bodhisatvā vicitrapadavyañjanaprasādagurukāḥ,",
    "K10vimkn_u:3199": " ta ādikarmikā bodhisatvā veditavyāḥ /",
    "K10vimkn_u:3200": " ye punar imaṃ maitreya gambhīraṃ sūtrāntam arūpalepaṃ yamakavyatyastanihārapadapuṭaprabhedaṃ pravartayiṣyanti śrosyanty adhimokṣyante vedayiṣyanti,",
    "K10vimkn_u:3201": " ime bodhisatvāś ciracaritabrahmacaryā veditavyāḥ /",
    "K10vimkn_u:3202": " Vkn \u001512.18 tatra maitreya dvābhyāṃ kāraṇābhyām ādikarmikā bodhisatvā ātmānaṃ kṣiṇvanti /",
    "K10vimkn_u:3203": " na ca gambhīreṣu dharmeṣu nidhyaptiṃ gacchanti /",
    "K10vimkn_u:3204": " katamābhyāṃ dvābhyām /",
    "K10vimkn_u:3205": " aśrutapūrvāṃś ca gambhīrān sūtrāntāñ śrutvottrasyanti /",
    "K10vimkn_u:3206": " saṃśayaprāptāś ca bhavanti,",
    "K10vimkn_u:3207": " nānumodante /",
    "K10vimkn_u:3208": " uttari ca pratikṣipante:",
    "K10vimkn_u:3209": " ya ete 'smābhiḥ pūrvaṃ na śrutapūrvāḥ kuta ime 'dhunāgatāḥ /",
    "K10vimkn_u:3210": " ye ca te kulaputrā gambhīradharmasūtrāntadhārakā gambhīradharmabhājanā gambhīradharmadeśayitāraḥ,",
    "K10vimkn_u:3211": " tān na sevante na bhajante na paryupāsante,",
    "K10vimkn_u:3212": " agauravāś ca teṣu bhavanti,",
    "K10vimkn_u:3213": " antarāntarā ca teṣām avarṇam api niścārayanti /",
    "K10vimkn_u:3214": " ābhyāṃ maitreya dvābhyāṃ kāraṇābhyām ādikarmikā bodhisatvā ātmānaṃ kṣiṇvanti /",
    "K10vimkn_u:3215": " na ca gambhīreṣu dharmeṣu nidhyaptiṃ gacchanti /",
    "K10vimkn_u:3216": " Vkn \u001512.19 dvābhyāṃ maitreya kāraṇābhyāṃ gambhīrādhimuktiko bodhisatva ātmānaṃ kṣiṇoti /",
    "K10vimkn_u:3217": " na cānutpattikeṣu dharmeṣu kṣāntiṃ pratilabhate /",
    "K10vimkn_u:3218": " katamābhyāṃ dvābhyām /",
    "K10vimkn_u:3219": " tāṃś cādikarmikān aciracaritān bodhisatvān avamanyate paribhavati na grāhayati na vivecayati nānuśāsti /",
    "K10vimkn_u:3220": " tayaiva ca gambhīrādhimuktyā śikṣāyām agauravo bhavati /",
    "K10vimkn_u:3221": " lokāmiṣadānena ca satvān anugṛhṇāti,",
    "K10vimkn_u:3222": " na dharmadānena /",
    "K10vimkn_u:3223": " ābhyāṃ maitreya dvābhyāṃ kāraṇābhyāṃ gambhīrādhimuktiko bodhisatva ātmānaṃ kṣiṇoti /",
    "K10vimkn_u:3224": " na ca kṣipram anutpattikeṣu dharmeṣu kṣāntiṃ pratilabhate /",
    "K10vimkn_u:3225": " Vkn \u001512.20 evam ukte maitreyo bodhisatvo bhagavantam etad avocat:",
    "K10vimkn_u:3226": " āścaryaṃ bhagavan yāvat subhāṣitaṃ bhagavataḥ /",
    "K10vimkn_u:3227": " vayaṃ bhagavan etāṃś ca doṣān vivarjayiṣyāmaḥ /",
    "K10vimkn_u:3228": " imāṃ ca tathāgatasyāsaṃkhyeyakalpakoṭīniyutaśatasahasrasamudānītām anuttarāṃ samyaksaṃbodhiṃ parirakṣiṣyāmo dhārayiṣyāmaḥ /",
    "K10vimkn_u:3229": " teṣāṃ cānāgatānāṃ kulaputrāṇāṃ kuladuhitṝṇāṃ bhājanībhūtānām imān evaṃrūpān sūtrāntān hastagatān kariṣyāmaḥ /",
    "K10vimkn_u:3230": " smṛtiṃ caiṣām upasaṃhariṣyāmo yayā smṛtyemān evaṃrūpān sūtrāntān rocayiṣyanty udgrahīṣyanti",
    "K10vimkn_u:3231": " paryavāpsyanti dhārayiṣyanti pravartayiṣyanti likhiṣyanti pareṣāṃ ca vistareṇa deśayiṣyanti /",
    "K10vimkn_u:3232": " teṣāṃ ca vayaṃ bhagavan upastambhaṃ kariṣyāmaḥ /",
    "K10vimkn_u:3233": " ye ca khalu punar bhagavan tasmin kāla imān evaṃrupān sūtrāntān rocayiṣyanti pravartayiṣyanti /",
    "K10vimkn_u:3234": " veditavyam etad bhagavan maitreyasya bodhisatvasyādhiṣṭhānam iti /",
    "K10vimkn_u:3235": " atha bhagavān maitreyasya bodhisatvasya sādhukāram adāt:",
    "K10vimkn_u:3236": " sādhu sādhu maitreya,",
    "K10vimkn_u:3237": " subhāṣitā ta iyaṃ vāk /",
    "K10vimkn_u:3238": " anumodate tathāgato 'nujānāti ca subhāsitam /",
    "K10vimkn_u:3239": " Vkn \u001512.21 atha te bodhisatvā ekasvareṇa vācam abhāṣanta:",
    "K10vimkn_u:3240": " vayam api bhagavan tathāgatasya parinirvṛtasyānyonyebhyo buddhakṣetrebhya āgatyemāṃ tathāgatabuddhabodhiṃ vaistārikīṃ kariṣyāmaḥ /",
    "K10vimkn_u:3241": " teṣāṃ ca kulaputrāṇām ārocayiṣyāmaḥ /",
    "K10vimkn_u:3242": " Vkn \u001512.22 atha catvāro mahārājāno bhagavantam etad avocan:",
    "K10vimkn_u:3243": " yatra yatra bhagavan grāmanagaranigamarāṣṭrarājadhānīṣv ima evaṃrūpā dharmaparyāyāḥ pracariṣyanti deśayiṣyanti prakāśayiṣyanti,",
    "K10vimkn_u:3244": " tatra tatra vayaṃ bhagavan catvāro mahārājāḥ sabalāḥ savāhanāḥ saparivārā dharmaśravaṇāyopasaṃkramiṣyāmaḥ /",
    "K10vimkn_u:3245": " tasya ca dharmabhāṇakasya samantato yojanaśataṃ rakṣāṃ saṃvidhāṣyāmaḥ,",
    "K10vimkn_u:3246": " yathā tasya dharmabhāṇakasya na kaścid avatāraprekṣy avatāragaveṣy avatāraṃ lapsyate /",
    "K10vimkn_u:3247": " Vkn \u001512.23 tatra bhagavān āyuṣmantam ānandam āmantrayate sma:",
    "K10vimkn_u:3248": " udgṛhāṇa tvam ānanda imaṃ dharmaparyāyaṃ dhāraya vācaya pareṣāṃ ca vistareṇa saṃprakāśaya /",
    "K10vimkn_u:3249": " āha: udgṛhīto me bhagavan ayaṃ dharmaparyāyaḥ /",
    "K10vimkn_u:3250": " kiṃ bhagavan asya dharmaparyāyasya nāmadheyam /",
    "K10vimkn_u:3251": " kathaṃ caainaṃ dhārayāmi /",
    "K10vimkn_u:3252": " bhagavān āha:",
    "K10vimkn_u:3253": " tasmāt tarhi tvam ānanda imaṃ dharmaparyāyaṃ vimalakīrtinirdeśaṃ yamakapuṭavyatyastanihāram acintyadharmavimokṣaparivartam ity api dhārayemaṃ dharmaparyāyam // //",
    "K10vimkn_u:3254": " idam avocad bhagavān /",
    "K10vimkn_u:3255": " āttamanā vimalakīrtir licchavir mañjuśrīś ca kumārabhūta āyuṣmāṃś cānandas te ca",
    "K10vimkn_u:3256": " mahāśrāvakāḥ sā ca sarvāvatī parṣat sadevamānuṣāsuragandharvaś ca loko bhagavato",
    "K10vimkn_u:3257": " bhāṣitam abhyanandann iti // //",
    "K10vimkn_u:3258": " nigamanaparīndanāparivarto nāma dvādaśaḥ //",
    "K10vimkn_u:3259": " ye dharmā hetuprabhavā hetuṃ teṣāṃ tathāgato hy avadat /",
    "K10vimkn_u:3260": " teṣāṃ ca yo nirodho evaṃvādī mahāśramaṇaḥ //",
    "K10vimkn_u:3261": " deyadharmo 'yaṃ pravaramahāyānayāyino bhikṣuśīladhvajasya yad atra puṇyaṃ tad bhavatv ācāryopādhyāyamātāpitṛpūrvaṃgamaṃ kṛtvā sakalasatvarāśer anuttarajñānaphalāvāptaya iti //",
    "K10vimkn_u:3262": " śrīmadgopāladevarājye saṃvat 12 bhādradine 29 likhiteyam upasthāyakacāṇḍokasyeti //"
}