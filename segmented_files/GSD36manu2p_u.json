{
    "GSD36manu2p_u:0": "manum ekāgram āsīnam abhigamya maharṣayaḥ /",
    "GSD36manu2p_u:1": "pratipūjya yathānyāyam idaṃ vacanam abruvan // Mn_1.1 //",
    "GSD36manu2p_u:2": "bhagavan sarvavarṇānāṃ yathāvad anupūrvaśaḥ /",
    "GSD36manu2p_u:3": "antaraprabhavānāṃ ca dharmān no vaktum arhasi // Mn_1.2 //",
    "GSD36manu2p_u:4": "tvam eko hy asya sarvasya vidhānasya svayaṃbhuvaḥ /",
    "GSD36manu2p_u:5": "acintyasyāprameyasya kāryatattvārthavit prabho // Mn_1.3 //",
    "GSD36manu2p_u:6": "sa taiḥ pṛṣṭas tathā samyag amitaujā mahātmabhiḥ /",
    "GSD36manu2p_u:7": "pratyuvācārcya tān sarvān maharṣīñ śrūyatām iti // Mn_1.4 //",
    "GSD36manu2p_u:8": "āsīd idaṃ tamobhūtam aprajñātam alakṣaṇam /",
    "GSD36manu2p_u:9": "apratarkyam avijñeyaṃ prasuptam iva sarvataḥ // Mn_1.5 //",
    "GSD36manu2p_u:10": "tataḥ svayaṃbhūr bhagavān avyakto vyañjayann idam /",
    "GSD36manu2p_u:11": "mahābhūtādi vṛttaujāḥ prādur āsīt tamonudaḥ // Mn_1.6 //",
    "GSD36manu2p_u:12": "yo 'sāv atīndriyagrāhyaḥ sūkṣmo 'vyaktaḥ sanātanaḥ /",
    "GSD36manu2p_u:13": "sarvabhūtamayo 'cintyaḥ sa eva svayam udbabhau // Mn_1.7 //",
    "GSD36manu2p_u:14": "so 'bhidhyāya śarīrāt svāt sisṛkṣur vividhāḥ prajāḥ /",
    "GSD36manu2p_u:15": "apa eva sasarjādau tāsu vīryam avāsṛjat // Mn_1.8 //",
    "GSD36manu2p_u:16": "tad aṇḍam abhavad dhaimaṃ sahasrāṃśusamaprabham /",
    "GSD36manu2p_u:17": "tasmiñ jajñe svayaṃ brahmā sarvalokapitāmahaḥ // Mn_1.9 //",
    "GSD36manu2p_u:18": "āpo narā iti proktā āpo vai narasūnavaḥ /",
    "GSD36manu2p_u:19": "tā yad asyāyanaṃ pūrvaṃ tena nārāyaṇaḥ smṛtaḥ // Mn_1.10 //",
    "GSD36manu2p_u:20": "yat tat kāraṇam avyaktaṃ nityaṃ sadasadātmakaṃ /",
    "GSD36manu2p_u:21": "tadvisṛṣṭaḥ sa puruṣo loke brahmeti kīrtyate // Mn_1.11 //",
    "GSD36manu2p_u:22": "tasminn aṇḍe sa bhagavān uṣitvā parivatsaram /",
    "GSD36manu2p_u:23": "svayam evātmano dhyānāt tad aṇḍam akarod dvidhā // Mn_1.12 //",
    "GSD36manu2p_u:24": "tābhyāṃ sa śakalābhyāṃ ca divaṃ bhūmiṃ ca nirmame /",
    "GSD36manu2p_u:25": "madhye vyoma diśaś cāṣṭāv apāṃ sthānaṃ ca śāśvataṃ // Mn_1.13 //",
    "GSD36manu2p_u:26": "udbabarhātmanaś caiva manaḥ sadasadātmakam /",
    "GSD36manu2p_u:27": "manasaś cāpy ahaṃkāram abhimantāram īśvaram // Mn_1.14 //",
    "GSD36manu2p_u:28": "mahāntam eva cātmānaṃ sarvāṇi triguṇāni ca /",
    "GSD36manu2p_u:29": "viṣayāṇāṃ grahītṝṇi śanaiḥ pañcendriyāṇi ca // Mn_1.15 //",
    "GSD36manu2p_u:30": "teṣāṃ tv avayavān sūkṣmān ṣaṇṇām apy amitaujasām /",
    "GSD36manu2p_u:31": "saṃniveśyātmamātrāsu sarvabhūtāni nirmame // Mn_1.16 //",
    "GSD36manu2p_u:32": "yan mūrtyavayavāḥ sūkṣmās tānīmāny āśrayanti ṣaṭ /",
    "GSD36manu2p_u:33": "tasmāc charīram ity āhus tasya mūrtiṃ manīṣiṇaḥ // Mn_1.17 //",
    "GSD36manu2p_u:34": "tad āviśanti bhūtāni mahānti saha karmabhiḥ /",
    "GSD36manu2p_u:35": "manaś cāvayavaiḥ sūkṣmaiḥ sarvabhūtakṛd avyayam // Mn_1.18 //",
    "GSD36manu2p_u:36": "teṣām idaṃ tu saptānāṃ puruṣāṇāṃ mahaujasām /",
    "GSD36manu2p_u:37": "sūkṣmābhyo mūrtimātrābhyaḥ saṃbhavaty avyayād vyayam // Mn_1.19 //",
    "GSD36manu2p_u:38": "ādyādyasya guṇaṃ tv eṣām avāpnoti paraḥ paraḥ /",
    "GSD36manu2p_u:39": "yo yo yāvatithaś caiṣāṃ sa sa tāvad guṇaḥ smṛtaḥ // Mn_1.20 //",
    "GSD36manu2p_u:40": "sarveṣāṃ tu sa nāmāni karmāṇi ca pṛthak pṛthak /",
    "GSD36manu2p_u:41": "vedaśabdebhya evādau pṛthak saṃsthāś ca nirmame // Mn_1.21 //",
    "GSD36manu2p_u:42": "karmātmanāṃ ca devānāṃ so 'sṛjat prāṇināṃ prabhuḥ /",
    "GSD36manu2p_u:43": "sādhyānāṃ ca gaṇaṃ sūkṣmaṃ yajñaṃ caiva sanātanam // Mn_1.22 //",
    "GSD36manu2p_u:44": "agnivāyuravibhyas tu trayaṃ brahma sanātanam /",
    "GSD36manu2p_u:45": "dudoha yajñasiddhyartham ṛgyajuḥsāmalakṣaṇam // Mn_1.23 //",
    "GSD36manu2p_u:46": "kālaṃ kālavibhaktīś ca nakṣatrāṇi grahāṃs tathā /",
    "GSD36manu2p_u:47": "saritaḥ sāgarāñ śailān samāni viṣamāni ca // Mn_1.24 //",
    "GSD36manu2p_u:48": "tapo vācaṃ ratiṃ caiva kāmaṃ ca krodham eva ca /",
    "GSD36manu2p_u:49": "sṛṣṭiṃ sasarja caivemāṃ sraṣṭum icchann imāḥ prajāḥ // Mn_1.25 //",
    "GSD36manu2p_u:50": "karmaṇāṃ ca vivekārthaṃ dharmādharmau vyavecayat /",
    "GSD36manu2p_u:51": "dvandvair ayojayac cemāḥ sukhaduḥkhādibhiḥ prajāḥ // Mn_1.26 //",
    "GSD36manu2p_u:52": "aṇvyo mātrā vināśinyo daśārdhānāṃ tu yāḥ smṛtāḥ /",
    "GSD36manu2p_u:53": "tābhiḥ sārdham idaṃ sarvaṃ saṃbhavaty anupūrvaśaḥ // Mn_1.27 //",
    "GSD36manu2p_u:54": "yaṃ tu karmaṇi yasmin sa nyayuṅkta prathamaṃ prabhuḥ /",
    "GSD36manu2p_u:55": "sa tad eva svayaṃ bheje sṛjyamānaḥ punaḥ punaḥ // Mn_1.28 //",
    "GSD36manu2p_u:56": "hiṃsrāhiṃsre mṛdukrūre dharmādharmāv ṛtānṛte /",
    "GSD36manu2p_u:57": "yad yasya so 'dadhāt sarge tat tasya svayam āviśat // Mn_1.29 //",
    "GSD36manu2p_u:58": "yathā rtuliṅgāny ṛtavaḥ svayam eva rtuparyaye /",
    "GSD36manu2p_u:59": "svāni svāny abhipadyante tathā karmāṇi dehinaḥ // Mn_1.30 //",
    "GSD36manu2p_u:60": "lokānāṃ tu vivṛddhyarthaṃ mukhabāhūrupādataḥ /",
    "GSD36manu2p_u:61": "brāhmaṇaṃ kṣatriyaṃ vaiśyaṃ śūdraṃ ca niravartayat // Mn_1.31 //",
    "GSD36manu2p_u:62": "dvidhā kṛtvātmano deham ardhena puruṣo 'bhavat /",
    "GSD36manu2p_u:63": "ardhena nārī tasyāṃ sa virājam asṛjat prabhuḥ // Mn_1.32 //",
    "GSD36manu2p_u:64": "tapas taptvāsṛjad yaṃ tu sa svayaṃ puruṣo virāṭ /",
    "GSD36manu2p_u:65": "taṃ māṃ vittāsya sarvasya sraṣṭāraṃ dvijasattamāḥ // Mn_1.33 //",
    "GSD36manu2p_u:66": "ahaṃ prajāḥ sisṛkṣus tu tapas taptvā suduścaram /",
    "GSD36manu2p_u:67": "patīn prajānām asṛjaṃ maharṣīn ādito daśa // Mn_1.34 //",
    "GSD36manu2p_u:68": "marīcim atryaṅgirasau pulastyaṃ pulahaṃ kratum /",
    "GSD36manu2p_u:69": "pracetasaṃ vasiṣṭhaṃ ca bhṛguṃ nāradam eva ca // Mn_1.35 //",
    "GSD36manu2p_u:70": "ete manūṃs tu saptān yān asṛjan bhūritejasaḥ /",
    "GSD36manu2p_u:71": "devān devanikāyāṃś ca maharṣīṃś cāmitaujasaḥ // Mn_1.36 //",
    "GSD36manu2p_u:72": "yakṣarakṣaḥpiśācāṃś ca gandharvāpsaraso 'surān /",
    "GSD36manu2p_u:73": "nāgān sarpān suparṇāṃś ca pitṝṇāṃś ca pṛthaggaṇam // Mn_1.37 //",
    "GSD36manu2p_u:74": "vidyuto 'śanimeghāṃś ca rohitendradhanūṃṣi ca /",
    "GSD36manu2p_u:75": "ulkānirghātaketūṃś ca jyotīṃṣy uccāvacāni ca // Mn_1.38 //",
    "GSD36manu2p_u:76": "kinnarān vānarān matsyān vividhāṃś ca vihaṅgamān /",
    "GSD36manu2p_u:77": "paśūn mṛgān manuṣyāṃś ca vyālāṃś cobhayatodataḥ // Mn_1.39 //",
    "GSD36manu2p_u:78": "kṛmikīṭapataṅgāṃś ca yūkāmakṣikamatkuṇam /",
    "GSD36manu2p_u:79": "sarvaṃ ca daṃśamaśakaṃ sthāvaraṃ ca pṛthagvidham // Mn_1.40 //",
    "GSD36manu2p_u:80": "evam etair idaṃ sarvaṃ manniyogān mahātmabhiḥ /",
    "GSD36manu2p_u:81": "yathākarma tapoyogāt sṛṣṭaṃ sthāvarajaṅgamam // Mn_1.41 //",
    "GSD36manu2p_u:82": "yeṣāṃ tu yādṛṣaṃ karma bhūtānām iha kīrtitam /",
    "GSD36manu2p_u:83": "tat tathā vo 'bhidhāsyāmi kramayogaṃ ca janmani // Mn_1.42 //",
    "GSD36manu2p_u:84": "paśavaś ca mṛgāś caiva vyālāś cobhayatodataḥ /",
    "GSD36manu2p_u:85": "rakṣāṃsi ca piśācāś ca manuṣyāś ca jarāyujāḥ // Mn_1.43 //",
    "GSD36manu2p_u:86": "aṇḍājāḥ pakṣiṇaḥ sarpā nakrā matsyāś ca kacchapāḥ /",
    "GSD36manu2p_u:87": "yāni caivaM: prakārāṇi sthalajāny audakāni ca // Mn_1.44 //",
    "GSD36manu2p_u:88": "svedajaṃ daṃśamaśakaṃ yūkāmakṣikamatkuṇam /",
    "GSD36manu2p_u:89": "ūṣmaṇaś copajāyante yac cānyat kiṃ cid īdṛṣam // Mn_1.45 //",
    "GSD36manu2p_u:90": "udbhijjāḥ sthāvarāḥ sarve bījakāṇḍaprarohiṇaḥ /",
    "GSD36manu2p_u:91": "oṣadhyaḥ phalapākāntā bahupuṣpaphalopagāḥ // Mn_1.46 //",
    "GSD36manu2p_u:92": "apuṣpāḥ phalavanto ye te vanaspatayaḥ smṛtāḥ /",
    "GSD36manu2p_u:93": "puṣpiṇaḥ phalinaś caiva vṛkṣās tūbhayataḥ smṛtāḥ // Mn_1.47 //",
    "GSD36manu2p_u:94": "gucchagulmaṃ tu vividhaṃ tathaiva tṛṇajātayaḥ /",
    "GSD36manu2p_u:95": "bījakāṇḍaruhāṇy eva pratānā vallya eva ca // Mn_1.48 //",
    "GSD36manu2p_u:96": "tamasā bahurūpeṇa veṣṭitāḥ karmahetunā /",
    "GSD36manu2p_u:97": "antaḥsaṃjñā bhavanty ete sukhaduḥkhasamanvitāḥ // Mn_1.49 //",
    "GSD36manu2p_u:98": "etadantās tu gatayo brahmādyāḥ samudāhṛtāḥ /",
    "GSD36manu2p_u:99": "ghore 'smin bhūtasaṃsāre nityaṃ satatayāyini // Mn_1.50 //",
    "GSD36manu2p_u:100": "evaṃ sarvaṃ sa sṛṣṭvedaṃ māṃ cācintyaparākramaḥ /",
    "GSD36manu2p_u:101": "ātmany antardadhe bhūyaḥ kālaṃ kālena pīḍayan // Mn_1.51 //",
    "GSD36manu2p_u:102": "yadā sa devo jāgarti tad evaṃ ceṣṭate jagat /",
    "GSD36manu2p_u:103": "yadā svapiti śāntātmā tadā sarvaṃ nimīlati // Mn_1.52 //",
    "GSD36manu2p_u:104": "tasmin svapiti tu svasthe karmātmānaḥ śarīriṇaḥ /",
    "GSD36manu2p_u:105": "svakarmabhyo nivartante manaś ca glānim ṛcchati // Mn_1.53 //",
    "GSD36manu2p_u:106": "yugapat tu pralīyante yadā tasmin mahātmani /",
    "GSD36manu2p_u:107": "tadāyaṃ sarvabhūtātmā sukhaṃ svapiti nirvṛtaḥ // Mn_1.54 //",
    "GSD36manu2p_u:108": "tamo 'yaṃ tu samāśritya ciraṃ tiṣṭhati sendriyaḥ /",
    "GSD36manu2p_u:109": "na ca svaṃ kurute karma tadotkrāmati mūrtitaḥ // Mn_1.55 //",
    "GSD36manu2p_u:110": "yadāṇumātriko bhūtvā bījaṃ sthāsnu cariṣṇu ca /",
    "GSD36manu2p_u:111": "samāviśati saṃsṛṣṭas tadā mūrtiṃ vimuñcati // Mn_1.56 //",
    "GSD36manu2p_u:112": "evaṃ sa jāgratsvapnābhyām idaṃ sarvaṃ carācaram /",
    "GSD36manu2p_u:113": "saṃjīvayati cājasraṃ pramāpayati cāvyayaḥ // Mn_1.57 //",
    "GSD36manu2p_u:114": "idaṃ śāstraṃ tu kṛtvāsau mām eva svayam āditaḥ /",
    "GSD36manu2p_u:115": "vidhivad grāhayām āsa marīcyādīṃs tv ahaṃ munīn // Mn_1.58 //",
    "GSD36manu2p_u:116": "etad vo 'yaṃ bhṛguḥ śāstraṃ śrāvayiṣyaty aśesataḥ /",
    "GSD36manu2p_u:117": "etad dhi matto 'dhijage sarvam eṣo 'khilaṃ muniḥ // Mn_1.59 //",
    "GSD36manu2p_u:118": "tatas tathā sa tenokto maharṣimanunā bhṛguḥ /",
    "GSD36manu2p_u:119": "tān abravīd ṛṣīn sarvān prītātmā śrūyatām iti // Mn_1.60 //",
    "GSD36manu2p_u:120": "svāyaṃbhuvasyāsya manoḥ ṣaḍvaṃśyā manavo 'pare /",
    "GSD36manu2p_u:121": "sṛṣṭavantaḥ prajāḥ svāḥ svā mahātmāno mahaujasaḥ // Mn_1.61 //",
    "GSD36manu2p_u:122": "svārociṣaś cottamaś ca tāmaso raivatas tathā /",
    "GSD36manu2p_u:123": "cākṣuṣaś ca mahātejā vivasvatsuta eva ca // Mn_1.62 //",
    "GSD36manu2p_u:124": "svāyaṃbhuvādyāḥ saptaite manavo bhūritejasaḥ /",
    "GSD36manu2p_u:125": "sve sve 'ntare sarvam idam utpādyāpuś carācaram // Mn_1.63 //",
    "GSD36manu2p_u:126": "nimeṣā daśa cāṣṭau ca kāṣṭhā triṃśat tu tāḥ kalā /",
    "GSD36manu2p_u:127": "triṃśat kalā muhūrtaḥ syād ahorātraṃ tu tāvataḥ // Mn_1.64 //",
    "GSD36manu2p_u:128": "ahorātre vibhajate sūryo mānuṣadaivike /",
    "GSD36manu2p_u:129": "rātriḥ svapnāya bhūtānāṃ ceṣṭāyai karmaṇām ahaḥ // Mn_1.65 //",
    "GSD36manu2p_u:130": "pitrye rātryahanī māsaḥ pravibhāgas tu pakṣayoḥ /",
    "GSD36manu2p_u:131": "karmaceṣṭāsv ahaḥ kṛṣṇaḥ śuklaḥ svapnāya śarvarī // Mn_1.66 //",
    "GSD36manu2p_u:132": "daive rātryahanī varṣaṃ pravibhāgas tayoḥ punaḥ /",
    "GSD36manu2p_u:133": "ahas tatrodagayanaṃ rātriḥ syād dakṣiṇāyanam // Mn_1.67 //",
    "GSD36manu2p_u:134": "brāhmasya tu kṣapāhasya yat pramāṇaṃ samāsataḥ /",
    "GSD36manu2p_u:135": "ekaikaśo yugānāṃ tu kramaśas tan nibodhata // Mn_1.68 //",
    "GSD36manu2p_u:136": "catvāry āhuḥ sahasrāṇi varsāṇāṃ tat kṛtaṃ yugam /",
    "GSD36manu2p_u:137": "tasya tāvac chatī saṃdhyā saṃdhyāṃśaś ca tathāvidhaḥ // Mn_1.69 //",
    "GSD36manu2p_u:138": "itareṣu sasaṃdhyeṣu sasaṃdhyāṃśeṣu ca triṣu /",
    "GSD36manu2p_u:139": "ekāpāyena vartante sahasrāṇi śatāni ca // Mn_1.70 //",
    "GSD36manu2p_u:140": "yad etat parisaṃkhyātam ādāv eva caturyugam /",
    "GSD36manu2p_u:141": "etad dvādaśasāhasraṃ devānāṃ yugam ucyate // Mn_1.71 //",
    "GSD36manu2p_u:142": "daivikānāṃ yugānāṃ tu sahasraṃ parisaṃkhyayā /",
    "GSD36manu2p_u:143": "brāhmam ekam ahar jñeyaṃ tāvatīṃ rātrim eva ca // Mn_1.72 //",
    "GSD36manu2p_u:144": "tad vai yugasahasrāntaṃ brāhmaṃ puṇyam ahar viduḥ /",
    "GSD36manu2p_u:145": "rātriṃ ca tāvatīm eva te 'horātravido janāḥ // Mn_1.73 //",
    "GSD36manu2p_u:146": "tasya so 'harniśasyānte prasuptaḥ pratibudhyate /",
    "GSD36manu2p_u:147": "pratibuddhaś ca sṛjati manaḥ sadasadātmakam // Mn_1.74 //",
    "GSD36manu2p_u:148": "manaḥ sṛṣṭiṃ vikurute codyamānaṃ sisṛkṣayā /",
    "GSD36manu2p_u:149": "ākāśaṃ jāyate tasmāt tasya śabdaṃ guṇaṃ viduḥ // Mn_1.75 //",
    "GSD36manu2p_u:150": "ākāśāt tu vikurvāṇāt sarvagandhavahaḥ śuciḥ /",
    "GSD36manu2p_u:151": "balavāñ jāyate vāyuḥ sa vai sparśaguṇo mataḥ // Mn_1.76 //",
    "GSD36manu2p_u:152": "vāyor api vikurvāṇād virociṣṇu tamonudam /",
    "GSD36manu2p_u:153": "jyotir utpadyate bhāsvat tad rūpaguṇam ucyate // Mn_1.77 //",
    "GSD36manu2p_u:154": "jyotiṣaś ca vikurvāṇād āpo rasaguṇāḥ smṛtāḥ /",
    "GSD36manu2p_u:155": "adbhyo gandhaguṇā bhūmir ity eṣā sṛṣṭir āditaḥ // Mn_1.78 //",
    "GSD36manu2p_u:156": "yad prāg dvādaśasāhasram uditaṃ daivikaṃ yugam /",
    "GSD36manu2p_u:157": "tad ekasaptatiguṇaṃ manvantaram ihocyate // Mn_1.79 //",
    "GSD36manu2p_u:158": "manvantarāṇy asaṃkhyāni sargaḥ saṃhāra eva ca /",
    "GSD36manu2p_u:159": "krīḍann ivaitat kurute parameṣṭhī punaḥ punaḥ // Mn_1.80 //",
    "GSD36manu2p_u:160": "catuṣpāt sakalo dharmaḥ satyaṃ caiva kṛte yuge /",
    "GSD36manu2p_u:161": "nādharmeṇāgamaḥ kaś cin manuṣyān prati vartate // Mn_1.81 //",
    "GSD36manu2p_u:162": "itareṣv āgamād dharmaḥ pādaśas tv avaropitaḥ /",
    "GSD36manu2p_u:163": "caurikānṛtamāyābhir dharmaś cāpaiti pādaśaḥ // Mn_1.82 //",
    "GSD36manu2p_u:164": "arogāḥ sarvasiddhārthāś caturvarṣaśatāyuṣaḥ /",
    "GSD36manu2p_u:165": "kṛte tretādiṣu hy eṣāṃ āyur hrasati pādaśaḥ // Mn_1.83 //",
    "GSD36manu2p_u:166": "vedoktam āyur martyānām āśiṣaś caiva karmaṇām /",
    "GSD36manu2p_u:167": "phalanty anuyugaṃ loke prabhāvaś ca śarīriṇām // Mn_1.84 //",
    "GSD36manu2p_u:168": "anye kṛtayuge dharmās tretāyāṃ dvāpare 'pare /",
    "GSD36manu2p_u:169": "anye kaliyuge nṝṇāṃ yugahrāsānurūpataḥ // Mn_1.85 //",
    "GSD36manu2p_u:170": "tapaḥ paraṃ kṛtayuge tretāyāṃ jñānam ucyate /",
    "GSD36manu2p_u:171": "dvāpare yajñam evāhur dānam ekaṃ kalau yuge // Mn_1.86 //",
    "GSD36manu2p_u:172": "sarvasyāsya tu sargasya guptyarthaṃ sa mahādyutiḥ /",
    "GSD36manu2p_u:173": "mukhabāhūrupajjānāṃ pṛthakkarmāṇy akalpayat // Mn_1.87 //",
    "GSD36manu2p_u:174": "adhyāpanam adhyayanaṃ yajanaṃ yājanaṃ tathā /",
    "GSD36manu2p_u:175": "dānaṃ pratigrahaṃ caiva brāhmaṇānām akalpayat // Mn_1.88 //",
    "GSD36manu2p_u:176": "prajānāṃ rakṣaṇaṃ dānam ijyādhyayanam eva ca /",
    "GSD36manu2p_u:177": "viṣayeṣv aprasaktiś ca kṣatriyasya samāsataḥ // Mn_1.89 //",
    "GSD36manu2p_u:178": "paśūnāṃ rakṣaṇaṃ dānam ijyādhyayanam eva ca /",
    "GSD36manu2p_u:179": "vaṇikpathaṃ kusīdaṃ ca vaiśyasya kṛṣim eva ca // Mn_1.90 //",
    "GSD36manu2p_u:180": "ekam eva tu śūdrasya prabhuḥ karma samādiśat /",
    "GSD36manu2p_u:181": "eteṣām eva varṇānāṃ śuśrūṣām anasūyayā // Mn_1.91 //",
    "GSD36manu2p_u:182": "ūrdhvaṃ nābher medhyataraḥ puruṣaḥ parikīrtitaḥ /",
    "GSD36manu2p_u:183": "tasmān medhyatamaṃ tv asya mukham uktaṃ svayaṃbhuvā // Mn_1.92 //",
    "GSD36manu2p_u:184": "uttamāṅgodbhavāj jyeṣṭhyād brahmaṇaś caiva dhāraṇāt /",
    "GSD36manu2p_u:185": "sarvasyaivāsya sargasya dharmato brāhmaṇaḥ prabhuḥ // Mn_1.93 //",
    "GSD36manu2p_u:186": "taṃ hi svayaṃbhūḥ svād āsyāt tapas taptvādito 'sṛjat /",
    "GSD36manu2p_u:187": "havyakavyābhivāhyāya sarvasyāsya ca guptaye // Mn_1.94 //",
    "GSD36manu2p_u:188": "yasyāsyena sadāśnanti havyāni tridivaukasaḥ /",
    "GSD36manu2p_u:189": "kavyāni caiva pitaraḥ kiṃ bhūtam adhikaṃ tataḥ // Mn_1.95 //",
    "GSD36manu2p_u:190": "bhūtānāṃ prāṇinaḥ śreṣṭhāḥ prāṇināṃ buddhijīvinaḥ /",
    "GSD36manu2p_u:191": "buddhimatsu narāḥ śreṣṭhā nareṣu brāhmaṇāḥ smṛtāḥ // Mn_1.96 //",
    "GSD36manu2p_u:192": "brāhmaṇeṣu ca vidvāṃso vidvatsu kṛtabuddhayaḥ /",
    "GSD36manu2p_u:193": "kṛtabuddhiṣu kartāraḥ kartṛṣu brahmavedinaḥ // Mn_1.97 //",
    "GSD36manu2p_u:194": "utpattir eva viprasya mūrtir dharmasya śāśvatī /",
    "GSD36manu2p_u:195": "sa hi dharmārtham utpanno brahmabhūyāya kalpate // Mn_1.98 //",
    "GSD36manu2p_u:196": "brāhmaṇo jāyamāno hi pṛthivyām adhijāyate /",
    "GSD36manu2p_u:197": "īśvaraḥ sarvabhūtānāṃ dharmakośasya guptaye // Mn_1.99 //",
    "GSD36manu2p_u:198": "sarvaṃ svaṃ brāhmaṇasyedaṃ yat kiṃ cij jagatīgataṃ /",
    "GSD36manu2p_u:199": "śraiṣṭhyenābhijanenedaṃ sarvaṃ vai brāhmaṇo 'rhati // Mn_1.100 //",
    "GSD36manu2p_u:200": "svam eva brāhmaṇo bhuṅkte svaṃ vaste svaṃ dadāti ca /",
    "GSD36manu2p_u:201": "ānṛśaṃsyād brāhmaṇasya bhuñjate hītare janāḥ // Mn_1.101 //",
    "GSD36manu2p_u:202": "tasya karmavivekārthaṃ śeṣāṇām anupūrvaśaḥ /",
    "GSD36manu2p_u:203": "svāyaṃbhuvo manur dhīmān idaṃ śāstram akalpayat // Mn_1.102 //",
    "GSD36manu2p_u:204": "viduṣā brāhmaṇenedam adhyetavyaṃ prayatnataḥ /",
    "GSD36manu2p_u:205": "śiśyebhyaś ca pravaktavyaṃ samyaṅ nānyena kena cit // Mn_1.103 //",
    "GSD36manu2p_u:206": "idaṃ śāstram adhīyāno brāhmaṇaḥ śaṃsitavrataḥ /",
    "GSD36manu2p_u:207": "manovāggehajair nityaṃ karmadoṣair na lipyate // Mn_1.104 //",
    "GSD36manu2p_u:208": "punāti paṅktiṃ vaṃśyāṃś ca saptasapta parāvarān /",
    "GSD36manu2p_u:209": "pṛthivīm api caivemāṃ kṛtsnām eko 'pi so 'rhati // Mn_1.105 //",
    "GSD36manu2p_u:210": "idaṃ svastyayanaṃ śreṣṭham idaṃ buddhivivardhanam /",
    "GSD36manu2p_u:211": "idaṃ yaśasyam āyuṣyam idaṃ niḥśreyasaṃ param // Mn_1.106 //",
    "GSD36manu2p_u:212": "asmin dharmo 'khilenokto guṇadoṣau ca karmaṇām /",
    "GSD36manu2p_u:213": "caturṇām api varṇānām ācāraś caiva śāśvataḥ // Mn_1.107 //",
    "GSD36manu2p_u:214": "ācāraḥ paramo dharmaḥ śrutyuktaḥ smārta eva ca /",
    "GSD36manu2p_u:215": "tasmād asmin sadā yukto nityaṃ syād ātmavān dvijaḥ // Mn_1.108 //",
    "GSD36manu2p_u:216": "ācārād vicyuto vipro na vedaphalam aśnute /",
    "GSD36manu2p_u:217": "ācāreṇa tu saṃyuktaḥ sampūrṇaphalabhāj bhavet // Mn_1.109 //",
    "GSD36manu2p_u:218": "evam ācārato dṛṣṭvā dharmasya munayo gatiṃ /",
    "GSD36manu2p_u:219": "sarvasya tapaso mūlam ācāraṃ jagṛhuḥ param // Mn_1.110 //",
    "GSD36manu2p_u:220": "jagataś ca samutpattiṃ saṃskāravidhim eva ca /",
    "GSD36manu2p_u:221": "vratacaryopacāraṃ ca snānasya ca paraṃ vidhim // Mn_1.111 //",
    "GSD36manu2p_u:222": "dārādhigamanaṃ caiva vivāhānāṃ ca lakṣaṇam /",
    "GSD36manu2p_u:223": "mahāyajñavidhānaṃ ca śrāddhakalpaṃ ca śāśvatam // Mn_1.112 //",
    "GSD36manu2p_u:224": "vṛttīnāṃ lakṣaṇaṃ caiva snātakasya vratāni ca /",
    "GSD36manu2p_u:225": "bhakṣyābhakṣyaṃ ca śaucaṃ ca dravyāṇāṃ śuddhim eva ca // Mn_1.113 //",
    "GSD36manu2p_u:226": "strīdharmayogaṃ tāpasyaṃ mokṣaṃ saṃnyāsam eva ca /",
    "GSD36manu2p_u:227": "rājñaś ca dharmam akhilaṃ kāryāṇāṃ ca vinirṇayam // Mn_1.114 //",
    "GSD36manu2p_u:228": "sākṣipraśnavidhānaṃ ca dharmaṃ strīpuṃsayor api /",
    "GSD36manu2p_u:229": "vibhāgadharmaṃ dyūtaṃ ca kaṇṭakānāṃ ca śodhanam // Mn_1.115 //",
    "GSD36manu2p_u:230": "vaiśyaśūdropacāraṃ ca saṃkīrṇānāṃ ca saṃbhavam /",
    "GSD36manu2p_u:231": "āpaddharmaṃ ca varṇānāṃ prāyaścittavidhiṃ tathā // Mn_1.116 //",
    "GSD36manu2p_u:232": "saṃsāragamanaṃ caiva trividhaṃ karmasaṃbhavam /",
    "GSD36manu2p_u:233": "niḥśreyasaṃ karmaṇāṃ ca guṇadoṣaparīkṣaṇam // Mn_1.117 //",
    "GSD36manu2p_u:234": "deśadharmāñ jātidharmān kuladharmāṃś ca śāśvatān /",
    "GSD36manu2p_u:235": "pāṣaṇḍagaṇadharmāṃś ca śāstre 'sminn uktavān manuḥ // Mn_1.118 //",
    "GSD36manu2p_u:236": "yathedam uktavāñ śāstraṃ purā pṛṣṭo manur mayā /",
    "GSD36manu2p_u:237": "tathedaṃ yūyam apy adya matsakāśān nibodhata // Mn_1.119 //",
    "GSD36manu2p_u:238": "vidvadbhiḥ sevitaḥ sadbhir nityam adveṣarāgibhiḥ /",
    "GSD36manu2p_u:239": "hṛdayenābhyanujñāto yo dharmas taṃ nibodhata // Mn_2.1 //",
    "GSD36manu2p_u:240": "kāmātmatā na praśastā na caivehāsty akāmatā /",
    "GSD36manu2p_u:241": "kāmyo hi vedādhigamaḥ karmayogaś ca vaidikaḥ // Mn_2.2 //",
    "GSD36manu2p_u:242": "saṃkalpamūlaḥ kāmo vai yajñāḥ saṃkalpasaṃbhavāḥ /",
    "GSD36manu2p_u:243": "vratāni yamadharmāś ca sarve saṃkalpajāḥ smṛtāḥ // Mn_2.3 //",
    "GSD36manu2p_u:244": "akāmasya kriyā kā cid dṛśyate neha karhi cit /",
    "GSD36manu2p_u:245": "yad yad dhi kurute kiṃ cit tat tat kāmasya ceṣṭitam // Mn_2.4 //",
    "GSD36manu2p_u:246": "teṣu samyag vartamāno gacchaty amaralokatām /",
    "GSD36manu2p_u:247": "yathā saṃkalpitāṃś ceha sarvān kāmān samaśnute // Mn_2.5 //",
    "GSD36manu2p_u:248": "vedo 'khilo dharmamūlaṃ smṛtiśīle ca tadvidām /",
    "GSD36manu2p_u:249": "ācāraś caiva sādhūnām ātmanas tuṣṭir eva ca // Mn_2.6 //",
    "GSD36manu2p_u:250": "yaḥ kaś cit kasya cid dharmo manunā parikīrtitaḥ /",
    "GSD36manu2p_u:251": "sa sarvo 'bhihito vede sarvajñānamayo hi saḥ // Mn_2.7 //",
    "GSD36manu2p_u:252": "sarvaṃ tu samavekṣyedaṃ nikhilaṃ jñānacakṣuṣā /",
    "GSD36manu2p_u:253": "śrutiprāmāṇyato vidvān svadharme niviśeta vai // Mn_2.8 //",
    "GSD36manu2p_u:254": "śrutismṛtyuditaṃ dharmam anutiṣṭhan hi mānavaḥ /",
    "GSD36manu2p_u:255": "iha kīrtim avāpnoti pretya cānuttamaṃ sukham // Mn_2.9 //",
    "GSD36manu2p_u:256": "śrutis tu vedo vijñeyo dharmaśāstraṃ tu vai smṛtiḥ /",
    "GSD36manu2p_u:257": "te sarvārtheṣv amīmāṃsye tābhyāṃ dharmo hi nirbabhau // Mn_2.10 //",
    "GSD36manu2p_u:258": "yo 'vamanyeta te mūle hetuśāstrāśrayād dvijaḥ /",
    "GSD36manu2p_u:259": "sa sādhubhir bahiṣkāryo nāstiko vedanindakaḥ // Mn_2.11 //",
    "GSD36manu2p_u:260": "vedaḥ smṛtiḥ sadācāraḥ svasya ca priyam ātmanaḥ /",
    "GSD36manu2p_u:261": "etac caturvidhaṃ prāhuḥ sākṣād dharmasya lakṣaṇam // Mn_2.12 //",
    "GSD36manu2p_u:262": "arthakāmeṣv asaktānāṃ dharmajñānaṃ vidhīyate /",
    "GSD36manu2p_u:263": "dharmaṃ jijñāsamānānāṃ pramāṇaṃ paramaṃ śrutiḥ // Mn_2.13 //",
    "GSD36manu2p_u:264": "śrutidvaidhaṃ tu yatra syāt tatra dharmāv ubhau smṛtau /",
    "GSD36manu2p_u:265": "ubhāv api hi tau dharmau samyag uktau manīṣibhiḥ // Mn_2.14 //",
    "GSD36manu2p_u:266": "udite 'nudite caiva samayādhyuṣite tathā /",
    "GSD36manu2p_u:267": "sarvathā vartate yajña itīyaṃ vaidikī śrutiḥ // Mn_2.15 //",
    "GSD36manu2p_u:268": "niṣekādiśmaśānānto mantrair yasyodito vidhiḥ /",
    "GSD36manu2p_u:269": "tasya śāstre 'dhikāro 'smiñ jñeyo nānyasya kasya cit // Mn_2.16 //",
    "GSD36manu2p_u:270": "sarasvatīdṛśadvatyor devanadyor yad antaram /",
    "GSD36manu2p_u:271": "taṃ devanirmitaṃ deśaṃ brahmāvartaṃ pracakṣate // Mn_2.17 //",
    "GSD36manu2p_u:272": "tasmin deśe ya ācāraḥ pāramparyakramāgataḥ /",
    "GSD36manu2p_u:273": "varṇānāṃ sāntarālānāṃ sa sadācāra ucyate // Mn_2.18 //",
    "GSD36manu2p_u:274": "kurukṣetraṃ ca matsyāś ca pañcālāḥ śūrasenakāḥ /",
    "GSD36manu2p_u:275": "eṣa brahmarṣideśo vai brahmāvartād anantaraḥ // Mn_2.19 //",
    "GSD36manu2p_u:276": "etad deśaprasūtasya sakāśād agrajanmanaḥ /",
    "GSD36manu2p_u:277": "svaṃ svaṃ caritraṃ śikṣeran pṛthivyāṃ sarvamānavāḥ // Mn_2.20 //",
    "GSD36manu2p_u:278": "himavadvindhyayor madhyaṃ yat prāg vinaśanād api /",
    "GSD36manu2p_u:279": "pratyag eva prayāgāc ca madhyadeśaḥ prakīrtitaḥ // Mn_2.21 //",
    "GSD36manu2p_u:280": "ā samudrāt tu vai pūrvād ā samudrāc ca paścimāt /",
    "GSD36manu2p_u:281": "tayor evāntaraṃ giryor āryāvartaṃ vidur budhāḥ // Mn_2.22 //",
    "GSD36manu2p_u:282": "kṛṣṇasāras tu carati mṛgo yatra svabhāvataḥ /",
    "GSD36manu2p_u:283": "sa jñeyo yajñiyo deśo mlecchadeśas tv ataḥ paraḥ // Mn_2.23 //",
    "GSD36manu2p_u:284": "etāṇ dvijātayo deśān saṃśrayeran prayatnataḥ /",
    "GSD36manu2p_u:285": "śūdras tu yasmin kasmin vā nivased vṛttikarśitaḥ // Mn_2.24 //",
    "GSD36manu2p_u:286": "eṣā dharmasya vo yoniḥ samāsena prakīrtitā /",
    "GSD36manu2p_u:287": "saṃbhavaś cāsya sarvasya varṇadharmān nibodhata // Mn_2.25 //",
    "GSD36manu2p_u:288": "vaidikaiḥ karmabhiḥ puṇyair niṣekādir dvijanmanām /",
    "GSD36manu2p_u:289": "kāryaḥ śarīrasaṃskāraḥ pāvanaḥ pretya ceha ca // Mn_2.26 //",
    "GSD36manu2p_u:290": "gārbhair homair jātakarma- cauḍamauñjīnibandhanaiḥ /",
    "GSD36manu2p_u:291": "baijikaṃ gārbhikaṃ caino dvijānām apamṛjyate // Mn_2.27 //",
    "GSD36manu2p_u:292": "svādhyāyena vratair homais traividyenejyayā sutaiḥ /",
    "GSD36manu2p_u:293": "mahāyajñaiś ca yajñaiś ca brāhmīyaṃ kriyate tanuḥ // Mn_2.28 //",
    "GSD36manu2p_u:294": "prāṅ nābhivardhanāt puṃso jātakarma vidhīyate /",
    "GSD36manu2p_u:295": "mantravat prāśanaṃ cāsya hiraṇyamadhusarpiṣām // Mn_2.29 //",
    "GSD36manu2p_u:296": "nāmadheyaṃ daśamyāṃ tu dvādaśyāṃ vāsya kārayet /",
    "GSD36manu2p_u:297": "puṇye tithau muhūrte vā nakṣatre vā guṇānvite // Mn_2.30 //",
    "GSD36manu2p_u:298": "maṅgalyaṃ brāhmaṇasya syāt kṣatriyasya balānvitam /",
    "GSD36manu2p_u:299": "vaiśyasya dhanasaṃyuktaṃ śūdrasya tu jugupsitam // Mn_2.31 //",
    "GSD36manu2p_u:300": "śarmavad brāhmaṇasya syād rājño rakṣāsamanvitam /",
    "GSD36manu2p_u:301": "vaiśyasya puṣṭisaṃyuktaṃ śūdrasya preṣyasaṃyutam // Mn_2.32 //",
    "GSD36manu2p_u:302": "strīṇāṃ sukhodyam akrūraṃ vispaṣṭārthaṃ manoharam /",
    "GSD36manu2p_u:303": "maṅgalyaṃ dīrghavarṇāntam āśīrvādābhidhānavat // Mn_2.33 //",
    "GSD36manu2p_u:304": "caturthe māsi kartavyaṃ śiśor niṣkramaṇaṃ gṛhāt /",
    "GSD36manu2p_u:305": "ṣaṣṭhe 'nnaprāśanaṃ māsi yad veṣṭaṃ maṅgalaṃ kule // Mn_2.34 //",
    "GSD36manu2p_u:306": "cūḍākarma dvijātīnāṃ sarveṣām eva dharmataḥ /",
    "GSD36manu2p_u:307": "prathame 'bde tṛtīye vā kartavyaṃ śruticodanāt // Mn_2.35 //",
    "GSD36manu2p_u:308": "garbhāṣṭame 'bde kurvīta brāhmaṇasyopanāyanam /",
    "GSD36manu2p_u:309": "garbhād ekādaśe rājño garbhāt tu dvādaśe viśaḥ // Mn_2.36 //",
    "GSD36manu2p_u:310": "brahmavarcasakāmasya kāryo viprasya pañcame /",
    "GSD36manu2p_u:311": "rājño balārthinaḥ ṣaṣṭhe vaiśyasyehārthino 'ṣṭame // Mn_2.37 //",
    "GSD36manu2p_u:312": "ā ṣodaśād brāhmaṇasya sāvitrī nātivartate /",
    "GSD36manu2p_u:313": "ā dvāviṃśāt kṣatrabandhor ā caturviṃśater viśaḥ // Mn_2.38 //",
    "GSD36manu2p_u:314": "ata ūrdhvaṃ trayo 'py ete yathākālam asaṃskṛtāḥ /",
    "GSD36manu2p_u:315": "sāvitrīpatitā vrātyā bhavanty āryavigarhitāḥ // Mn_2.39 //",
    "GSD36manu2p_u:316": "naitair apūtair vidhivad āpady api hi karhi cit /",
    "GSD36manu2p_u:317": "brāhmān yaunāṃś ca saṃbandhān nācared brāhmaṇaḥ saha // Mn_2.40 //",
    "GSD36manu2p_u:318": "kārṣṇarauravabāstāni carmāṇi brahmacāriṇaḥ /",
    "GSD36manu2p_u:319": "vasīrann ānupūrvyeṇa śāṇakṣaumāvikāni ca // Mn_2.41 //",
    "GSD36manu2p_u:320": "mauñjī trivṛt samā ślakṣṇā kāryā viprasya mekhalā /",
    "GSD36manu2p_u:321": "kṣatriyasya tu maurvī jyā vaiśyasya śaṇatāntavī // Mn_2.42 //",
    "GSD36manu2p_u:322": "muñjālābhe tu kartavyāḥ kuśāśmantakabalvajaiḥ /",
    "GSD36manu2p_u:323": "trivṛtā granthinaikena tribhiḥ pañcabhir eva vā // Mn_2.43 //",
    "GSD36manu2p_u:324": "kārpāsam upavītaṃ syād viprasyordhvavṛtaṃ trivṛt /",
    "GSD36manu2p_u:325": "śaṇasūtramayaṃ rājño vaiśyasyāvikasautrikam // Mn_2.44 //",
    "GSD36manu2p_u:326": "brāhmaṇo bailvapālāśau kṣatriyo vāṭakhādirau /",
    "GSD36manu2p_u:327": "pailavāudumbarau vaiśyo daṇḍān arhanti dharmataḥ // Mn_2.45 //",
    "GSD36manu2p_u:328": "keśāntiko brāhmaṇasya daṇḍaḥ kāryaḥ pramāṇataḥ /",
    "GSD36manu2p_u:329": "lalāṭasammito rājñaḥ syāt tu nāsāntiko viśaḥ // Mn_2.46 //",
    "GSD36manu2p_u:330": "ṛjavas te tu sarve syur avraṇāḥ saumyadarśanāḥ /",
    "GSD36manu2p_u:331": "anudvegakarā nṝṇāṃ satvaco 'nagnidūṣitāḥ // Mn_2.47 //",
    "GSD36manu2p_u:332": "pratigṛhyepsitaṃ daṇḍam upasthāya ca bhāskaram /",
    "GSD36manu2p_u:333": "pradakṣiṇaṃ parītyāgniṃ cared bhaikṣaṃ yathāvidhi // Mn_2.48 //",
    "GSD36manu2p_u:334": "bhavatpūrvaṃ cared bhaikṣam upanīto dvijottamaḥ /",
    "GSD36manu2p_u:335": "bhavanmadhyaṃ tu rājanyo vaiśyas tu bhavaduttaram // Mn_2.49 //",
    "GSD36manu2p_u:336": "mātaraṃ vā svasāraṃ vā mātur vā bhaginīṃ nijām /",
    "GSD36manu2p_u:337": "bhikṣeta bhikṣāṃ prathamaṃ yā cainaṃ nāvamānayet // Mn_2.50 //",
    "GSD36manu2p_u:338": "samāhṛtya tu tad bhaikṣaṃ yāvadannam amāyayā /",
    "GSD36manu2p_u:339": "nivedya gurave 'śnīyād ācamya prāṅmukhaḥ śuciḥ // Mn_2.51 //",
    "GSD36manu2p_u:340": "āyuṣyaṃ prāṅmukho bhuṅkte yaśasyaṃ dakṣiṇāmukhaḥ /",
    "GSD36manu2p_u:341": "śriyaṃ pratyaṅmukho bhuṅkte ṛtaṃ bhuṅkte hy udaṅmukhaḥ // Mn_2.52 //",
    "GSD36manu2p_u:342": "upaspṛśya dvijo nityam annam adyāt samāhitaḥ /",
    "GSD36manu2p_u:343": "bhuktvā copaspṛśet samyag adbhiḥ khāni ca saṃspṛśet // Mn_2.53 //",
    "GSD36manu2p_u:344": "pūjayed aśanaṃ nityam adyāc caitad akutsayan /",
    "GSD36manu2p_u:345": "dṛṣṭvā hṛṣyet prasīdec ca pratinandec ca sarvaśaḥ // Mn_2.54 //",
    "GSD36manu2p_u:346": "pūjitaṃ hy aśanaṃ nityaṃ balam ūrjaṃ ca yacchati /",
    "GSD36manu2p_u:347": "apūjitaṃ tu tad bhuktam ubhayaṃ nāśayed idam // Mn_2.55 //",
    "GSD36manu2p_u:348": "nocchiṣṭaṃ kasya cid dadyān nādyād etat tathāntarā /",
    "GSD36manu2p_u:349": "na caivātyaśanaṃ kuryān na cocchiṣṭaḥ kva cid vrajet // Mn_2.56 //",
    "GSD36manu2p_u:350": "anārogyam anāyuṣyam asvargyaṃ cātibhojanam /",
    "GSD36manu2p_u:351": "apuṇyaṃ lokavidviṣṭaṃ tasmāt tat parivarjayet // Mn_2.57 //",
    "GSD36manu2p_u:352": "brāhmeṇa vipras tīrthena nityakālam upaspṛśet /",
    "GSD36manu2p_u:353": "kāyatraidaśikābhyāṃ vā na pitryeṇa kadā cana // Mn_2.58 //",
    "GSD36manu2p_u:354": "aṅguṣṭhamūlasya tale brāhmaṃ tīrthaṃ pracakṣate /",
    "GSD36manu2p_u:355": "kāyam aṅgulimūle 'gre devaṃ pitryaṃ tayor adhaḥ // Mn_2.59 //",
    "GSD36manu2p_u:356": "trir ācāmed apaḥ pūrvaṃ dviḥ pramṛjyāt tato mukham /",
    "GSD36manu2p_u:357": "khāni caiva spṛśed adbhir ātmānaṃ śira eva ca // Mn_2.60 //",
    "GSD36manu2p_u:358": "anuṣṇābhir aphenābhir adbhis tīrthena dharmavit /",
    "GSD36manu2p_u:359": "śaucepsuḥ sarvadācāmed ekānte prāgudaṅmukhaḥ // Mn_2.61 //",
    "GSD36manu2p_u:360": "hṛdgābhiḥ pūyate vipraḥ kaṇṭhagābhis tu bhūmipaḥ /",
    "GSD36manu2p_u:361": "vaiśyo 'dbhiḥ prāśitābhis tu śūdraḥ spṛṣṭābhir antataḥ // Mn_2.62 //",
    "GSD36manu2p_u:362": "uddhṛte dakṣine pāṇāv upavīty ucyate dvijaḥ /",
    "GSD36manu2p_u:363": "savye prācīnāvītī nivītī kaṇṭhasajjane // Mn_2.63 //",
    "GSD36manu2p_u:364": "mekhalām ajinaṃ daṇḍam upavītaṃ kamaṇḍalum /",
    "GSD36manu2p_u:365": "apsu prāsya vinaṣṭāni gṛhṇītānyāni mantravat // Mn_2.64 //",
    "GSD36manu2p_u:366": "keśāntaḥ ṣoḍaśe varṣe brāhmaṇasya vidhīyate /",
    "GSD36manu2p_u:367": "rājanyabandhor dvāviṃśe vaiśyasya dvyadhike mataḥ // Mn_2.65 //",
    "GSD36manu2p_u:368": "amantrikā tu kāryeyaṃ strīṇām āvṛd aśeṣataḥ /",
    "GSD36manu2p_u:369": "saṃskārārthaṃ śarīrasya yathākālaṃ yathākramam // Mn_2.66 //",
    "GSD36manu2p_u:370": "vaivāhiko vidhiḥ strīṇāṃ saṃskāro vaidikaḥ smṛtaḥ /",
    "GSD36manu2p_u:371": "patisevā gurau vāso gṛhārtho 'gniparikriyā // Mn_2.67 //",
    "GSD36manu2p_u:372": "eṣa prokto dvijātīnām aupanāyaniko vidhiḥ /",
    "GSD36manu2p_u:373": "utpattivyañjakaḥ puṇyaḥ karmayogaṃ nibodhata // Mn_2.68 //",
    "GSD36manu2p_u:374": "upanīya guruḥ śiṣyaṃ śikṣayec chaucam āditaḥ /",
    "GSD36manu2p_u:375": "ācāram agnikāryaṃ ca saṃdhyopāsanam eva ca // Mn_2.69 //",
    "GSD36manu2p_u:376": "adhyeṣyamāṇas tv ācānto yathāśāstram udaṅmukhaḥ /",
    "GSD36manu2p_u:377": "brahmāñjalikṛto 'dhyāpyo laghuvāsā jitendriyaḥ // Mn_2.70 //",
    "GSD36manu2p_u:378": "brahmārambhe 'vasāne ca pādau grāhyau guroḥ sadā /",
    "GSD36manu2p_u:379": "saṃhatya hastāv adhyeyaṃ sa hi brahmāñjaliḥ smṛtaḥ // Mn_2.71 //",
    "GSD36manu2p_u:380": "vyatyastapāṇinā kāryam upasaṃgrahaṇaṃ guroḥ /",
    "GSD36manu2p_u:381": "savyena savyaḥ spraṣṭavyo dakṣiṇena ca dakṣiṇaḥ // Mn_2.72 //",
    "GSD36manu2p_u:382": "adhyeṣyamāṇaṃ tu gurur nityakālam atandritaḥ /",
    "GSD36manu2p_u:383": "adhīṣva bho iti brūyād virāmo 'stv iti cāramet // Mn_2.73 //",
    "GSD36manu2p_u:384": "brahmanaḥ praṇavaṃ kuryād ādāv ante ca sarvadā /",
    "GSD36manu2p_u:385": "sravaty anoṃkṛtaṃ pūrvaṃ parastāc ca viśīryati // Mn_2.74 //",
    "GSD36manu2p_u:386": "prākkūlān paryupāsīnaḥ pavitraiś caiva pāvitaḥ /",
    "GSD36manu2p_u:387": "prāṇāyāmais tribhiḥ pūtas tata oṃkāram arhati // Mn_2.75 //",
    "GSD36manu2p_u:388": "akāraṃ cāpy ukāraṃ ca makāraṃ ca prajāpatiḥ /",
    "GSD36manu2p_u:389": "vedatrayān niraduhad bhūr bhuvaḥ svar itīti ca // Mn_2.76 //",
    "GSD36manu2p_u:390": "tribhya eva tu vedebhyaḥ pādaṃ pādam adūduhat /",
    "GSD36manu2p_u:391": "tad ity ṛco 'syāḥ sāvitryāḥ parameṣṭhī prajāpatiḥ // Mn_2.77 //",
    "GSD36manu2p_u:392": "etad akṣaram etāṃ ca japan vyāhṛtipūrvikām /",
    "GSD36manu2p_u:393": "saṃdhyayor vedavid vipro vedapuṇyena yujyate // Mn_2.78 //",
    "GSD36manu2p_u:394": "sahasrakṛtvas tv abhyasya bahir etat trikaṃ dvijaḥ /",
    "GSD36manu2p_u:395": "mahato 'py enaso māsāt tvacevāhir vimucyate // Mn_2.79 //",
    "GSD36manu2p_u:396": "etayā rcā visaṃyuktaḥ kāle ca kriyayā svayā /",
    "GSD36manu2p_u:397": "brahmakṣatriyaviśyonir garhaṇāṃ yāti sādhuṣu // Mn_2.80 //",
    "GSD36manu2p_u:398": "oṃkārapūrvikās tisro mahāvyāhṛtayo 'vyayāḥ /",
    "GSD36manu2p_u:399": "tripadā caiva sāvitrī vijñeyaṃ brahmaṇo mukham // Mn_2.81 //",
    "GSD36manu2p_u:400": "yo 'dhīte 'hany ahany etāṃ trīṇi varṣāṇy atandritaḥ /",
    "GSD36manu2p_u:401": "sa brahma param abhyeti vāyubhūtaḥ khamūrtimān // Mn_2.82 //",
    "GSD36manu2p_u:402": "ekākṣaraṃ paraṃ brahma prāṇāyāmaḥ paraṃ tapaḥ /",
    "GSD36manu2p_u:403": "sāvitryās tu paraṃ nāsti maunāt satyaṃ viśiṣyate // Mn_2.83 //",
    "GSD36manu2p_u:404": "kṣaranti sarvā vaidikyo juhotiyajatikriyāḥ /",
    "GSD36manu2p_u:405": "akṣaraṃ duṣkaraṃ jñeyaṃ brahma caiva prajāpatiḥ // Mn_2.84 //",
    "GSD36manu2p_u:406": "vidhiyajñāj japayajño viśiṣṭo daśabhir guṇaiḥ /",
    "GSD36manu2p_u:407": "upāṃśuḥ syāc chataguṇaḥ sāhasro mānasaḥ smṛtaḥ // Mn_2.85 //",
    "GSD36manu2p_u:408": "ye pākayajñās catvāro vidhiyajñasamanvitāḥ /",
    "GSD36manu2p_u:409": "sarve te japayajñasya kalāṃ nārhanti ṣoḍaśīm // Mn_2.86 //",
    "GSD36manu2p_u:410": "japyenaiva tu saṃsidhyed brāhmaṇo nātra saṃśayaḥ /",
    "GSD36manu2p_u:411": "kuryād anyan na vā kuryān maitro brāhmaṇa ucyate // Mn_2.87 //",
    "GSD36manu2p_u:412": "indriyāṇāṃ vicaratāṃ viṣayeṣv apahāriṣu /",
    "GSD36manu2p_u:413": "saṃyame yatnam ātiṣṭhed vidvān yanteva vājinām // Mn_2.88 //",
    "GSD36manu2p_u:414": "ekādaśendriyāṇy āhur yāni pūrve manīṣiṇaḥ /",
    "GSD36manu2p_u:415": "tāni samyak pravakṣyāmi yathāvad anupūrvaśaḥ // Mn_2.89 //",
    "GSD36manu2p_u:416": "śrotraṃ tvak cakṣuṣī jihvā nāsikā caiva pañcamī /",
    "GSD36manu2p_u:417": "pāyūpasthaṃ hastapādaṃ vāk caiva daśamī smṛtā // Mn_2.90 //",
    "GSD36manu2p_u:418": "buddhīndriyāṇi pañcaiṣāṃ śrotrādīny anupūrvaśaḥ /",
    "GSD36manu2p_u:419": "karmendriyāṇi pañcaiṣāṃ pāyvādīni pracakṣate // Mn_2.91 //",
    "GSD36manu2p_u:420": "ekādaśaṃ mano jñeyaṃ svaguṇenobhayātmakam /",
    "GSD36manu2p_u:421": "yasmin jite jitāv etau bhavataḥ pañcakau gaṇau // Mn_2.92 //",
    "GSD36manu2p_u:422": "indriyāṇāṃ prasaṅgena doṣam ṛcchaty asaṃśayam /",
    "GSD36manu2p_u:423": "saṃniyamya tu tāny eva tataḥ siddhiṃ nigacchati // Mn_2.93 //",
    "GSD36manu2p_u:424": "na jātu kāmaḥ kāmānām upabhogena śāmyati /",
    "GSD36manu2p_u:425": "haviṣā kṛṣṇavartmeva bhūya evābhivardhate // Mn_2.94 //",
    "GSD36manu2p_u:426": "yaś caitān prāpnuyāt sarvān yaś caitān kevalāṃs tyajet /",
    "GSD36manu2p_u:427": "prāpaṇāt sarvakāmānāṃ parityāgo viśiṣyate // Mn_2.95 //",
    "GSD36manu2p_u:428": "na tathaitāni śakyante saṃniyantum asevayā /",
    "GSD36manu2p_u:429": "viṣayeṣu prajuṣṭāni yathā jñānena nityaśaḥ // Mn_2.96 //",
    "GSD36manu2p_u:430": "vedās tyāgaś ca yajñāś ca niyamāś ca tapāṃsi ca /",
    "GSD36manu2p_u:431": "na vipraduṣṭabhāvasya siddhiṃ gacchati karhi cit // Mn_2.97 //",
    "GSD36manu2p_u:432": "śrutvā spṛṣṭvā ca dṛṣṭvā ca bhuktvā ghrātvā ca yo naraḥ /",
    "GSD36manu2p_u:433": "na hṛṣyati glāyati vā sa vijñeyo jitendriyaḥ // Mn_2.98 //",
    "GSD36manu2p_u:434": "indriyāṇāṃ tu sarveṣāṃ yady ekaṃ kṣaratīndriyam /",
    "GSD36manu2p_u:435": "tenāsya kṣarati prajñā dṛteḥ pādād ivodakam // Mn_2.99 //",
    "GSD36manu2p_u:436": "vaśe kṛtvendriyagrāmaṃ saṃyamya ca manas tathā /",
    "GSD36manu2p_u:437": "sarvān saṃsādhayed arthān akṣiṇvan yogatas tanum // Mn_2.100 //",
    "GSD36manu2p_u:438": "pūrvāṃ saṃdhyāṃ japāṃs tiṣṭhet sāvitrīm ārkadarśanāt /",
    "GSD36manu2p_u:439": "paścimāṃ tu samāsīnaḥ samyag ṛkṣavibhāvanāt // Mn_2.101 //",
    "GSD36manu2p_u:440": "pūrvāṃ saṃdhyāṃ japaṃs tiṣṭhan naiśam eno vyapohati /",
    "GSD36manu2p_u:441": "paścimāṃ tu samāsīno malaṃ hanti divākṛtam // Mn_2.102 //",
    "GSD36manu2p_u:442": "na tiṣṭhati tu yaḥ pūrvāṃ nopāste yaś ca paścimām /",
    "GSD36manu2p_u:443": "sa śūdravad bahiṣkāryaḥ sarvasmād dvijakarmaṇaḥ // Mn_2.103 //",
    "GSD36manu2p_u:444": "apāṃ samīpe niyato naityakaṃ vidhim āsthitaḥ /",
    "GSD36manu2p_u:445": "sāvitrīm apy adhīyīta gatvāraṇyaṃ samāhitaḥ // Mn_2.104 //",
    "GSD36manu2p_u:446": "vedopakaraṇe caiva svādhyāye caiva naityake /",
    "GSD36manu2p_u:447": "nānurodho 'sty anadhyāye homamantreṣu caiva hi // Mn_2.105 //",
    "GSD36manu2p_u:448": "naityake nāsty anadhyāyo brahmasattraṃ hi tat smṛtam /",
    "GSD36manu2p_u:449": "brahmāhutihutaṃ puṇyam anadhyāyavaṣaṭkṛtam // Mn_2.106 //",
    "GSD36manu2p_u:450": "yaḥ svādhyāyam adhīte 'bdaṃ vidhinā niyataḥ śuciḥ /",
    "GSD36manu2p_u:451": "tasya nityaṃ kṣaraty eṣa payo dadhi ghṛtaṃ madhu // Mn_2.107 //",
    "GSD36manu2p_u:452": "agnīndhanaṃ bhaikṣacaryām adhaḥśayyāṃ guror hitam /",
    "GSD36manu2p_u:453": "ā samāvartanāt kuryāt kṛtopanayano dvijaḥ // Mn_2.108 //",
    "GSD36manu2p_u:454": "ācāryaputraḥ śuśrūṣur jñānado dhārmikaḥ śuciḥ /",
    "GSD36manu2p_u:455": "āptaḥ śakto 'rthadaḥ sādhuḥ svo 'dhyāpyā daśa dharmataḥ // Mn_2.109 //",
    "GSD36manu2p_u:456": "nāpṛṣṭaḥ kasya cid brūyān na cānyāyena pṛcchataḥ /",
    "GSD36manu2p_u:457": "jānann api hi medhāvī jaḍaval loka ācaret // Mn_2.110 //",
    "GSD36manu2p_u:458": "adharmeṇa ca yaḥ prāha yaś cādharmeṇa pṛcchati /",
    "GSD36manu2p_u:459": "tayor anyataraḥ praiti vidveṣaṃ vādhigacchati // Mn_2.111 //",
    "GSD36manu2p_u:460": "dharmārthau yatra na syātāṃ śuśrūṣā vāpi tadvidhā /",
    "GSD36manu2p_u:461": "tatra vidyā na vaptavyā śubhaṃ bījam ivoṣare // Mn_2.112 //",
    "GSD36manu2p_u:462": "vidyayaiva samaṃ kāmaṃ martavyaṃ brahmavādinā /",
    "GSD36manu2p_u:463": "āpady api hi ghorāyāṃ na tv enām iriṇe vapet // Mn_2.113 //",
    "GSD36manu2p_u:464": "vidyā brāhmaṇam etyāha śevadhis te 'smi rakṣa mām /",
    "GSD36manu2p_u:465": "asūyakāya māṃ mādās tathā syāṃ vīryavattamā // Mn_2.114 //",
    "GSD36manu2p_u:466": "yam eva tu śuciṃ vidyān niyatabrahmacāriṇam /",
    "GSD36manu2p_u:467": "tasmai māṃ brūhi viprāya nidhipāyāpramādine // Mn_2.115 //",
    "GSD36manu2p_u:468": "brahma yas tv ananujñātam adhīyānād avāpnuyāt /",
    "GSD36manu2p_u:469": "sa brahmasteyasaṃyukto narakaṃ pratipadyate // Mn_2.116 //",
    "GSD36manu2p_u:470": "laukikaṃ vaidikaṃ vāpi tathādhyātmikam eva vā /",
    "GSD36manu2p_u:471": "ādadīta yato jñānaṃ taṃ pūrvam abhivādayet // Mn_2.117 //",
    "GSD36manu2p_u:472": "sāvitrīmātrasāro 'pi varaṃ vipraḥ suyantritaḥ /",
    "GSD36manu2p_u:473": "nāyantritas trivedo 'pi sarvāśī sarvavikrayī // Mn_2.118 //",
    "GSD36manu2p_u:474": "śayyāsane 'dhyācarite śreyasā na samāviśet /",
    "GSD36manu2p_u:475": "śayyāsanasthaś caivainaṃ pratyutthāyābhivādayet // Mn_2.119 //",
    "GSD36manu2p_u:476": "ūrdhvaṃ prāṇā hy utkrāmanti yūnaḥ sthavira āyati /",
    "GSD36manu2p_u:477": "pratyutthānābhivādābhyāṃ punas tān pratipadyate // Mn_2.120 //",
    "GSD36manu2p_u:478": "abhivādanaśīlasya nityaṃ vṛddhopasevinaḥ /",
    "GSD36manu2p_u:479": "catvāri tasya vardhante āyur dharmo yaśo balam // Mn_2.121 //",
    "GSD36manu2p_u:480": "abhivādāt paraṃ vipro jyāyāṃsam abhivādayan /",
    "GSD36manu2p_u:481": "asau nāmāham asmīti svaṃ nāma parikīrtayet // Mn_2.122 //",
    "GSD36manu2p_u:482": "nāmadheyasya ye ke cid abhivādaṃ na jānate /",
    "GSD36manu2p_u:483": "tān prājño 'ham iti brūyāt striyaḥ sarvās tathaiva ca // Mn_2.123 //",
    "GSD36manu2p_u:484": "bhoḥśabdaṃ kīrtayed ante svasya nāmno 'bhivādane /",
    "GSD36manu2p_u:485": "nāmnāṃ svarūpabhāvo hi bhobhāva ṛṣibhiḥ smṛtaḥ // Mn_2.124 //",
    "GSD36manu2p_u:486": "āyuṣmān bhava saumyeti vācyo vipro 'bhivādane /",
    "GSD36manu2p_u:487": "akāraś cāsya nāmno 'nte vācyaḥ pūrvākṣaraḥ plutaḥ // Mn_2.125 //",
    "GSD36manu2p_u:488": "yo na vetty abhivādasya vipraḥ pratyabhivādanam /",
    "GSD36manu2p_u:489": "nābhivādyaḥ sa viduṣā yathā śūdras tathaiva saḥ // Mn_2.126 //",
    "GSD36manu2p_u:490": "brāhmaṇaṃ kuśalaṃ pṛcchet kṣatrabandhum anāmayam /",
    "GSD36manu2p_u:491": "vaiśyaṃ kṣemaṃ samāgamya śūdram ārogyam eva ca // Mn_2.127 //",
    "GSD36manu2p_u:492": "avācyo dīkṣito nāmnā yavīyān api yo bhavet /",
    "GSD36manu2p_u:493": "bhobhavatpūrvakaṃ tv enam abhibhāṣeta dharmavit // Mn_2.128 //",
    "GSD36manu2p_u:494": "parapatnī tu yā strī syād asaṃbandhā ca yonitaḥ /",
    "GSD36manu2p_u:495": "tāṃ brūyād bhavatīty evaṃ subhage bhaginīti ca // Mn_2.129 //",
    "GSD36manu2p_u:496": "mātulāṃś ca pitṛvyāṃś ca śvaśurān ṛtvijo gurūn /",
    "GSD36manu2p_u:497": "asāv aham iti brūyāt pratyutthāya yavīyasaḥ // Mn_2.130 //",
    "GSD36manu2p_u:498": "mātṛśvasā mātulānī śvaśrūr atha pitṛśvasā /",
    "GSD36manu2p_u:499": "saṃpūjyā gurupatnīvat samās tā gurubhāryayā // Mn_2.131 //",
    "GSD36manu2p_u:500": "bhrātur bhāryopasaṃgrāhyā savarṇāhany ahany api /",
    "GSD36manu2p_u:501": "viproṣya tūpasaṃgrāhyā jñātisaṃbandhiyoṣitaḥ // Mn_2.132 //",
    "GSD36manu2p_u:502": "pitur bhaginyāṃ mātuś ca jyāyasyāṃ ca svasary api /",
    "GSD36manu2p_u:503": "mātṛvad vṛttim ātiṣṭhen mātā tābhyo garīyasī // Mn_2.133 //",
    "GSD36manu2p_u:504": "daśābdākhyaṃ paurasakhyaṃ pañcābdākhyaṃ kalābhṛtām /",
    "GSD36manu2p_u:505": "tryabdapūrvaṃ śrotriyāṇāṃ svalpenāpi svayoniṣu // Mn_2.134 //",
    "GSD36manu2p_u:506": "brāhmaṇaṃ daśavarṣaṃ tu śatavarṣaṃ tu bhūmipam /",
    "GSD36manu2p_u:507": "pitāputrau vijānīyād brāhmaṇas tu tayoḥ pitā // Mn_2.135 //",
    "GSD36manu2p_u:508": "vittaṃ bandhur vayaḥ karma vidyā bhavati pañcamī /",
    "GSD36manu2p_u:509": "etāni mānyasthānāni garīyo yad yad uttaram // Mn_2.136 //",
    "GSD36manu2p_u:510": "pañcānāṃ triṣu varṇeṣu bhūyāṃsi guṇavanti ca /",
    "GSD36manu2p_u:511": "yatra syuḥ so 'tra mānārhaḥ śūdro 'pi daśamīṃ gataḥ // Mn_2.137 //",
    "GSD36manu2p_u:512": "cakriṇo daśamīsthasya rogiṇo bhāriṇaḥ striyāḥ /",
    "GSD36manu2p_u:513": "snātakasya ca rājñaś ca panthā deyo varasya ca // Mn_2.138 //",
    "GSD36manu2p_u:514": "teṣāṃ tu samāvetānāṃ mānyau snātakapārthivau /",
    "GSD36manu2p_u:515": "rājasnātakayoś caiva snātako nṛpamānabhāk // Mn_2.139 //",
    "GSD36manu2p_u:516": "upanīya tu yaḥ śiṣyaṃ vedam adhyāpayed dvijaḥ /",
    "GSD36manu2p_u:517": "sakalpaṃ sarahasyaṃ ca tam ācāryaṃ pracakṣate // Mn_2.140 //",
    "GSD36manu2p_u:518": "ekadeśaṃ tu vedasya vedāṅgāny api vā punaḥ /",
    "GSD36manu2p_u:519": "yo 'dhyāpayati vṛttyartham upādhyāyaḥ sa ucyate // Mn_2.141 //",
    "GSD36manu2p_u:520": "niṣekādīni karmāṇi yaḥ karoti yathāvidhi /",
    "GSD36manu2p_u:521": "saṃbhāvayati cānnena sa vipro gurur ucyate // Mn_2.142 //",
    "GSD36manu2p_u:522": "agnyādheyaṃ pākayajñān agniṣṭomādikān makhān /",
    "GSD36manu2p_u:523": "yaḥ karoti vṛto yasya sa tasya rtvig ihocyate // Mn_2.143 //",
    "GSD36manu2p_u:524": "ya āvṛṇoty avitathaṃ brahmaṇā śravaṇāv ubhau /",
    "GSD36manu2p_u:525": "sa mātā sa pitā jñeyas taṃ na druhyet kadā cana // Mn_2.144 //",
    "GSD36manu2p_u:526": "upādhyāyān daśācārya ācāryāṇāṃ śataṃ pitā /",
    "GSD36manu2p_u:527": "sahasraṃ tu pitṝn mātā gauraveṇātiricyate // Mn_2.145 //",
    "GSD36manu2p_u:528": "utpādakabrahmadātror garīyān brahmadaḥ pitā /",
    "GSD36manu2p_u:529": "brahmajanma hi viprasya pretya ceha ca śāśvatam // Mn_2.146 //",
    "GSD36manu2p_u:530": "kāmān mātā pitā cainaṃ yad utpādayato mithaḥ /",
    "GSD36manu2p_u:531": "saṃbhūtiṃ tasya tāṃ vidyād yad yonāv abhijāyate // Mn_2.147 //",
    "GSD36manu2p_u:532": "ācāryas tv asya yāṃ jātiṃ vidhivad vedapāragaḥ /",
    "GSD36manu2p_u:533": "utpādayati sāvitryā sā satyā sājarāmarā // Mn_2.148 //",
    "GSD36manu2p_u:534": "alpaṃ vā bahu vā yasya śrutasyopakaroti yaḥ /",
    "GSD36manu2p_u:535": "tam apīha guruṃ vidyāc chrutopakriyayā tayā // Mn_2.149 //",
    "GSD36manu2p_u:536": "brāhmasya janmanaḥ kartā svadharmasya ca śāsitā /",
    "GSD36manu2p_u:537": "bālo 'pi vipro vṛddhasya pitā bhavati dharmataḥ // Mn_2.150 //",
    "GSD36manu2p_u:538": "adhyāpayām āsa pitṝn śiśur āṅgirasaḥ kaviḥ /",
    "GSD36manu2p_u:539": "putrakā iti hovāca jñānena parigṛhya tān // Mn_2.151 //",
    "GSD36manu2p_u:540": "te tam artham apṛcchanta devān āgatamanyavaḥ /",
    "GSD36manu2p_u:541": "devāś caitān sametyocur nyāyyaṃ vaḥ śiśur uktavān // Mn_2.152 //",
    "GSD36manu2p_u:542": "ajño bhavati vai bālaḥ pitā bhavati mantradaḥ /",
    "GSD36manu2p_u:543": "ajñaṃ hi bālam ity āhuḥ pitety eva tu mantradam // Mn_2.153 //",
    "GSD36manu2p_u:544": "na hāyanair na palitair na vittena na bandhubhiḥ /",
    "GSD36manu2p_u:545": "ṛṣayaś cakrire dharmaṃ yo 'nūcānaḥ sa no mahān // Mn_2.154 //",
    "GSD36manu2p_u:546": "viprāṇāṃ jñānato jyaiṣṭhyaṃ kṣatriyāṇāṃ tu vīryataḥ /",
    "GSD36manu2p_u:547": "vaiśyānāṃ dhānyadhanataḥ śūdrāṇām eva janmataḥ // Mn_2.155 //",
    "GSD36manu2p_u:548": "na tena vṛddho bhavati yenāsya palitaṃ śiraḥ /",
    "GSD36manu2p_u:549": "yo vai yuvāpy adhīyānas taṃ devāḥ sthaviraṃ viduḥ // Mn_2.156 //",
    "GSD36manu2p_u:550": "yathā kāṣṭhamayo hastī yathā carmamayo mṛgaḥ /",
    "GSD36manu2p_u:551": "yaś ca vipro 'nadhīyānas trayas te nāma bibhrati // Mn_2.157 //",
    "GSD36manu2p_u:552": "yathā ṣaṇḍho 'phalaḥ strīṣu yathā gaur gavi cāphalā /",
    "GSD36manu2p_u:553": "yathā cājñe 'phalaṃ dānaṃ tathā vipro 'nṛco 'phalaḥ // Mn_2.158 //",
    "GSD36manu2p_u:554": "ahiṃsayaiva bhūtānāṃ kāryaṃ śreyo 'nuśāsanam /",
    "GSD36manu2p_u:555": "vāk caiva madhurā ślakṣṇā prayojyā dharmam icchatā // Mn_2.159 //",
    "GSD36manu2p_u:556": "yasya vāṅganasī śuddhe samyaggupte ca sarvadā /",
    "GSD36manu2p_u:557": "sa vai sarvam avāpnoti vedāntopagataṃ phalam // Mn_2.160 //",
    "GSD36manu2p_u:558": "nāruṃtudaḥ syād ārto 'pi na paradrohakarmadhīḥ /",
    "GSD36manu2p_u:559": "yayāsyodvijate vācā nālokyāṃ tām udīrayet // Mn_2.161 //",
    "GSD36manu2p_u:560": "sammānād brāhmaṇo nityam udvijeta viṣād iva /",
    "GSD36manu2p_u:561": "amṛtasyeva cākāṅkṣed avamānasya sarvadā // Mn_2.162 //",
    "GSD36manu2p_u:562": "sukhaṃ hy avamataḥ śete sukhaṃ ca pratibudhyate /",
    "GSD36manu2p_u:563": "sukhaṃ carati loke 'sminn avamantā vinaśyati // Mn_2.163 //",
    "GSD36manu2p_u:564": "anena kramayogena saṃskṛtātmā dvijaḥ śanaiḥ /",
    "GSD36manu2p_u:565": "gurau vasan sañcinuyād brahmādhigamikaṃ tapaḥ // Mn_2.164 //",
    "GSD36manu2p_u:566": "tapoviśeṣair vividhair vrataiś ca vidhicoditaiḥ /",
    "GSD36manu2p_u:567": "vedaḥ kṛtsno 'dhigantavyaḥ sarahasyo dvijanmanā // Mn_2.165 //",
    "GSD36manu2p_u:568": "vedam eva sadābhyasyet tapas tapsyan dvijottamaḥ /",
    "GSD36manu2p_u:569": "vedābhyāso hi viprasya tapaḥ param ihocyate // Mn_2.166 //",
    "GSD36manu2p_u:570": "ā haiva sa nakhāgrebhyaḥ paramaṃ tapyate tapaḥ /",
    "GSD36manu2p_u:571": "yaḥ sragvy api dvijo 'dhīte svādhyāyaṃ śaktito 'nvaham // Mn_2.167 //",
    "GSD36manu2p_u:572": "yo 'nadhītya dvijo vedam anyatra kurute śramam /",
    "GSD36manu2p_u:573": "sa jīvann eva śūdratvam āśu gacchati sānvayaḥ // Mn_2.168 //",
    "GSD36manu2p_u:574": "mātur agre 'dhijananaṃ dvitīyaṃ mauñjibandhane /",
    "GSD36manu2p_u:575": "tṛtīyaṃ yajñadīkṣāyāṃ dvijasya śruticodanāt // Mn_2.169 //",
    "GSD36manu2p_u:576": "tatra yad brahmajanmāsya mauñjībandhanacihnitam /",
    "GSD36manu2p_u:577": "tatrāsya mātā sāvitrī pitā tv ācārya ucyate // Mn_2.170 //",
    "GSD36manu2p_u:578": "vedapradānād ācāryaṃ pitaraṃ paricakṣate /",
    "GSD36manu2p_u:579": "na hy asmin yujyate karma kiñ cid ā mauñjibandhanāt // Mn_2.171 //",
    "GSD36manu2p_u:580": "nābhivyāhārayed brahma svadhāninayanād ṛte /",
    "GSD36manu2p_u:581": "śūdreṇa hi samas tāvad yāvad vede na jāyate // Mn_2.172 //",
    "GSD36manu2p_u:582": "kṛtopanayanasyāsya vratādeśanam iṣyate /",
    "GSD36manu2p_u:583": "brahmaṇo grahaṇaṃ caiva krameṇa vidhipūrvakam // Mn_2.173 //",
    "GSD36manu2p_u:584": "yady asya vihitaṃ carma yat sūtraṃ yā ca mekhalā /",
    "GSD36manu2p_u:585": "yo daṇḍo yac ca vasanaṃ tat tad asya vrateṣv api // Mn_2.174 //",
    "GSD36manu2p_u:586": "sevetemāṃs tu niyamān brahmacārī gurau vasan /",
    "GSD36manu2p_u:587": "sanniyamyendriyagrāmaṃ tapovṛddhyartham ātmanaḥ // Mn_2.175 //",
    "GSD36manu2p_u:588": "nityaṃ snātvā śuciḥ kuryād devarṣipitṛtarpaṇam /",
    "GSD36manu2p_u:589": "devatābhyarcanaṃ caiva samidādhānam eva ca // Mn_2.176 //",
    "GSD36manu2p_u:590": "varjayen madhu māṃsaṃ ca gandhaṃ mālyaṃ rasān striyaḥ /",
    "GSD36manu2p_u:591": "śuktāni yāni sarvāṇi prāṇināṃ caiva hiṃsanam // Mn_2.177 //",
    "GSD36manu2p_u:592": "abhyaṅgam añjanaṃ cākṣṇor upānacchatradhāraṇam /",
    "GSD36manu2p_u:593": "kāmaṃ krodhaṃ ca lobhaṃ ca nartanaṃ gītavādanam // Mn_2.178 //",
    "GSD36manu2p_u:594": "dyūtaṃ ca janavādaṃ ca parivādaṃ tathānṛtam /",
    "GSD36manu2p_u:595": "strīṇāṃ ca prekṣaṇālambham upaghātaṃ parasya ca // Mn_2.179 //",
    "GSD36manu2p_u:596": "ekaḥ śayīta sarvatra na retaḥ skandayet kva cit /",
    "GSD36manu2p_u:597": "kāmād dhi skandayan reto hinasti vratam ātmanaḥ // Mn_2.180 //",
    "GSD36manu2p_u:598": "svapne siktvā brahmacārī dvijaḥ śukram akāmataḥ /",
    "GSD36manu2p_u:599": "snātvārkam arcayitvā triḥ punar mām ity ṛcaṃ japet // Mn_2.181 //",
    "GSD36manu2p_u:600": "udakumbhaṃ sumanaso gośakṛnmṛttikākuśān /",
    "GSD36manu2p_u:601": "āhared yāvad arthāni bhaikṣaṃ cāharahaś caret // Mn_2.182 //",
    "GSD36manu2p_u:602": "vedayajñair ahīnānāṃ praśastānāṃ svakarmasu /",
    "GSD36manu2p_u:603": "brahmacāry āhared bhaikṣaṃ gṛhebhyaḥ prayato 'nvaham // Mn_2.183 //",
    "GSD36manu2p_u:604": "guroḥ kule na bhikṣeta na jñātikulabandhuṣu /",
    "GSD36manu2p_u:605": "alābhe tv anyagehānāṃ pūrvaṃ pūrvaṃ vivarjayet // Mn_2.184 //",
    "GSD36manu2p_u:606": "sarvaṃ vāpi cared grāmaṃ pūrvoktānām asaṃbhave /",
    "GSD36manu2p_u:607": "niyamya prayato vācam abhiśastāṃs tu varjayet // Mn_2.185 //",
    "GSD36manu2p_u:608": "dūrād āhṛtya samidhaḥ sannidadhyād vihāyasi /",
    "GSD36manu2p_u:609": "sāyaM: prātaś ca juhuyāt tābhir agnim atandritaḥ // Mn_2.186 //",
    "GSD36manu2p_u:610": "akṛtvā bhaikṣacaraṇam asamidhya ca pāvakaṃ /",
    "GSD36manu2p_u:611": "anāturaḥ saptarātram avakīrṇivrataṃ caret // Mn_2.187 //",
    "GSD36manu2p_u:612": "bhaikṣeṇa vartayen nityaṃ naikānnādī bhaved vratī /",
    "GSD36manu2p_u:613": "bhaikṣeṇa vratino vṛttir upavāsasamā smṛtā // Mn_2.188 //",
    "GSD36manu2p_u:614": "vratavad devadaivatye pitrye karmaṇy atha rṣivat /",
    "GSD36manu2p_u:615": "kāmam abhyarthito 'śnīyād vratam asya na lupyate // Mn_2.189 //",
    "GSD36manu2p_u:616": "brāhmaṇasyaiva karmaitad upadiṣṭaṃ manīṣibhiḥ /",
    "GSD36manu2p_u:617": "rājanyavaiśyayos tv evaṃ naitat karma vidhīyate // Mn_2.190 //",
    "GSD36manu2p_u:618": "codito guruṇā nityam apracodita eva vā /",
    "GSD36manu2p_u:619": "kuryād adhyayane yatnam ācāryasya hiteṣu ca // Mn_2.191 //",
    "GSD36manu2p_u:620": "śarīraṃ caiva vācaṃ ca buddhīndriyamanāṃsi ca /",
    "GSD36manu2p_u:621": "niyamya prāñjalis tiṣṭhed vīkṣamāṇo guror mukham // Mn_2.192 //",
    "GSD36manu2p_u:622": "nityam uddhṛtapāṇiḥ syāt sādhvācāraḥ susaṃvṛtaḥ /",
    "GSD36manu2p_u:623": "āsyatām iti coktaḥ sann āsītābhimukhaṃ guroḥ // Mn_2.193 //",
    "GSD36manu2p_u:624": "hīnānnavastraveṣaḥ syāt sarvadā gurusannidhau /",
    "GSD36manu2p_u:625": "uttiṣṭhet prathamaṃ cāsya caramaṃ caiva saṃviśet // Mn_2.194 //",
    "GSD36manu2p_u:626": "pratiśrāvaṇasaṃbhāṣe śayāno na samācaret /",
    "GSD36manu2p_u:627": "nāsīno na ca bhuñjāno na tiṣṭhan na parāṅmukhaḥ // Mn_2.195 //",
    "GSD36manu2p_u:628": "āsīnasya sthitaḥ kuryād abhigacchaṃs tu tiṣṭhataḥ /",
    "GSD36manu2p_u:629": "pratyudgamya tv āvrajataḥ paścād dhāvaṃs tu dhāvataḥ // Mn_2.196 //",
    "GSD36manu2p_u:630": "parāṅmukhasyābhimukho dūrasthasyaitya cāntikam /",
    "GSD36manu2p_u:631": "praṇamya tu śayānasya nideśe caiva tiṣṭhataḥ // Mn_2.197 //",
    "GSD36manu2p_u:632": "nīcaṃ śayyāsanaṃ cāsya nityaṃ syād gurusannidhau /",
    "GSD36manu2p_u:633": "guros tu cakṣurviṣaye na yatheṣṭāsano bhavet // Mn_2.198 //",
    "GSD36manu2p_u:634": "nodāhared asya nāma parokṣam api kevalam /",
    "GSD36manu2p_u:635": "na caivāsyānukurvīta gatibhāṣitaceṣṭitam // Mn_2.199 //",
    "GSD36manu2p_u:636": "guror yatra parivādo nindā vāpi pravartate /",
    "GSD36manu2p_u:637": "karṇau tatra pidhātavyau gantavyaṃ vā tato 'nyataḥ // Mn_2.200 //",
    "GSD36manu2p_u:638": "parīvādāt kharo bhavati śvā vai bhavati nindakaḥ /",
    "GSD36manu2p_u:639": "paribhoktā kṛmir bhavati kīṭo bhavati matsarī // Mn_2.201 //",
    "GSD36manu2p_u:640": "dūrastho nārcayed enaṃ na kruddho nāntike striyāḥ /",
    "GSD36manu2p_u:641": "yānāsanasthaś caivainam avaruhyābhivādayet // Mn_2.202 //",
    "GSD36manu2p_u:642": "prativāte 'nuvāte ca nāsīta guruṇā saha /",
    "GSD36manu2p_u:643": "asaṃśrave caiva guror na kiṃ cid api kīrtayet // Mn_2.203 //",
    "GSD36manu2p_u:644": "go'śvoṣṭrayānaprāsāda- prastareṣu kaṭeṣu ca /",
    "GSD36manu2p_u:645": "āsīta guruṇā sārdhaṃ śilāphalakanauṣu ca // Mn_2.204 //",
    "GSD36manu2p_u:646": "guror gurau sannihite guruvad vṛttim ācaret /",
    "GSD36manu2p_u:647": "na cānisṛṣṭo guruṇā svān gurūn abhivādayet // Mn_2.205 //",
    "GSD36manu2p_u:648": "vidyāguruṣv evam eva nityā vṛttiḥ svayoniṣu /",
    "GSD36manu2p_u:649": "pratiṣedhatsu cādharmād dhitaṃ copadiśatsv api // Mn_2.206 //",
    "GSD36manu2p_u:650": "śreyaḥsu guruvad vṛttiṃ nityam eva samācaret /",
    "GSD36manu2p_u:651": "guruputreṣu cāryeṣu guroś caiva svabandhuṣu // Mn_2.207 //",
    "GSD36manu2p_u:652": "bālaḥ samānajanmā vā śiṣyo vā yajñakarmaṇi /",
    "GSD36manu2p_u:653": "adhyāpayan gurusuto guruvan mānam arhati // Mn_2.208 //",
    "GSD36manu2p_u:654": "utsādanaṃ ca gātrāṇāṃ snāpanocchiṣṭabhojane /",
    "GSD36manu2p_u:655": "na kuryād guruputrasya pādayoś cāvanejanam // Mn_2.209 //",
    "GSD36manu2p_u:656": "guruvat pratipūjyāḥ syuḥ savarṇā guruyoṣitaḥ /",
    "GSD36manu2p_u:657": "asavarṇās tu sampūjyāḥ pratyutthānābhivādanaiḥ // Mn_2.210 //",
    "GSD36manu2p_u:658": "abhyañjanaṃ snāpanaṃ ca gātrotsādanam eva ca /",
    "GSD36manu2p_u:659": "gurupatnyā na kāryāṇi keśānāṃ ca prasādhanam // Mn_2.211 //",
    "GSD36manu2p_u:660": "gurupatnī tu yuvatir nābhivādyeha pādayoḥ /",
    "GSD36manu2p_u:661": "pūrṇaviṃśativarṣeṇa guṇadoṣau vijānatā // Mn_2.212 //",
    "GSD36manu2p_u:662": "svabhāva eṣa nārīṇāṃ narāṇām iha dūṣaṇam /",
    "GSD36manu2p_u:663": "ato 'rthān na pramādyanti pramadāsu vipaścitaḥ // Mn_2.213 //",
    "GSD36manu2p_u:664": "avidvāṃsam alaṃ loke vidvāṃsam api vā punaḥ /",
    "GSD36manu2p_u:665": "pramadā hy utpathaṃ netuṃ kāmakrodhavaśānugam // Mn_2.214 //",
    "GSD36manu2p_u:666": "mātrā svasrā duhitrā vā na viviktāsano bhavet /",
    "GSD36manu2p_u:667": "balavān indriyagrāmo vidvāṃsam api karṣati // Mn_2.215 //",
    "GSD36manu2p_u:668": "kāmaṃ tu gurupatnīnāṃ yuvatīnāṃ yuvā bhuvi /",
    "GSD36manu2p_u:669": "vidhivad vandanaṃ kuryād asāv aham iti bruvan // Mn_2.216 //",
    "GSD36manu2p_u:670": "viproṣya pādagrahaṇam anvahaṃ cābhivādanam /",
    "GSD36manu2p_u:671": "gurudāreṣu kurvīta satāṃ dharmam anusmaran // Mn_2.217 //",
    "GSD36manu2p_u:672": "yathā khanan khanitreṇa naro vāry adhigacchati /",
    "GSD36manu2p_u:673": "tathā gurugatāṃ vidyāṃ śuśrūṣur adhigacchati // Mn_2.218 //",
    "GSD36manu2p_u:674": "muṇḍo vā jaṭilo vā syād atha vā syāc chikhājaṭaḥ /",
    "GSD36manu2p_u:675": "nainaṃ grāme 'bhinimlocet sūryo nābhyudiyāt kva cit // Mn_2.219 //",
    "GSD36manu2p_u:676": "taṃ ced abhyudiyāt sūryaḥ śayānaṃ kāmacārataḥ /",
    "GSD36manu2p_u:677": "nimloced vāpy avijñānāj japann upavased dinam // Mn_2.220 //",
    "GSD36manu2p_u:678": "sūryeṇa hy abhinirmuktaḥ śayāno 'bhyuditaś ca yaḥ /",
    "GSD36manu2p_u:679": "prāyaścittam akurvāṇo yuktaḥ syān mahatainasā // Mn_2.221 //",
    "GSD36manu2p_u:680": "ācamya prayato nityam ubhe saṃdhye samāhitaḥ /",
    "GSD36manu2p_u:681": "śucau deśe japañ japyam upāsīta yathāvidhi // Mn_2.222 //",
    "GSD36manu2p_u:682": "yadi strī yady avarajaḥ śreyaḥ kiṃ cit samācaret /",
    "GSD36manu2p_u:683": "tat sarvam ācared yukto yatra cāsya ramen manaḥ // Mn_2.223 //",
    "GSD36manu2p_u:684": "dharmārthāv ucyate śreyaḥ kāmārthau dharma eva ca /",
    "GSD36manu2p_u:685": "artha eveha vā śreyas trivarga iti tu sthitiḥ // Mn_2.224 //",
    "GSD36manu2p_u:686": "ācāryaś ca pitā caiva mātā bhrātā ca pūrvajaḥ /",
    "GSD36manu2p_u:687": "nārtenāpy avamantavyā brāhmaṇena viśeṣataḥ // Mn_2.225 //",
    "GSD36manu2p_u:688": "ācāryo brahmaṇo mūrtiḥ pitā mūrtiḥ prajāpateḥ /",
    "GSD36manu2p_u:689": "mātā pṛthivyā mūrtis tu bhrātā svo mūrtir ātmanaḥ // Mn_2.226 //",
    "GSD36manu2p_u:690": "yaṃ mātāpitarau kleśaṃ sahete saṃbhave nṛṇām /",
    "GSD36manu2p_u:691": "na tasya niṣkṛtiḥ śakyā kartuṃ varṣaśatair api // Mn_2.227 //",
    "GSD36manu2p_u:692": "tayor nityaṃ priyaṃ kuryād ācāryasya ca sarvadā /",
    "GSD36manu2p_u:693": "teṣv eva triṣu tuṣṭeṣu tapaḥ sarvaṃ samāpyate // Mn_2.228 //",
    "GSD36manu2p_u:694": "teṣāṃ trayāṇāṃ śuśrūṣā paramaṃ tapa ucyate /",
    "GSD36manu2p_u:695": "na tair anabhyanujñāto dharmam anyaṃ samācaret // Mn_2.229 //",
    "GSD36manu2p_u:696": "ta eva hi trayo lokās ta eva traya āśramāḥ /",
    "GSD36manu2p_u:697": "ta eva hi trayo vedās ta evoktās trayo 'gnayaḥ // Mn_2.230 //",
    "GSD36manu2p_u:698": "pitā vai gārhapatyo 'gnir mātāgnir dakṣiṇaḥ smṛtaḥ /",
    "GSD36manu2p_u:699": "gurur āhavanīyas tu sāgnitretā garīyasī // Mn_2.231 //",
    "GSD36manu2p_u:700": "triṣv apramādyann eteṣu trīn lokān vijayed gṛhī /",
    "GSD36manu2p_u:701": "dīpyamānaḥ svavapuṣā devavad divi modate // Mn_2.232 //",
    "GSD36manu2p_u:702": "imaṃ lokaṃ mātṛbhaktyā pitṛbhaktyā tu madhyamam /",
    "GSD36manu2p_u:703": "guruśuśrūṣayā tv evaṃ brahmalokaṃ samaśnute // Mn_2.233 //",
    "GSD36manu2p_u:704": "sarve tasyādṛtā dharmā yasyaite traya ādṛtāḥ /",
    "GSD36manu2p_u:705": "anādṛtās tu yasyaite sarvās tasyāphalāḥ kriyāḥ // Mn_2.234 //",
    "GSD36manu2p_u:706": "yāvat trayas te jīveyus tāvan nānyaṃ samācaret /",
    "GSD36manu2p_u:707": "teṣv eva nityaṃ śuśrūṣāṃ kuryāt priyahite rataḥ // Mn_2.235 //",
    "GSD36manu2p_u:708": "teṣām anuparodhena pāratryaṃ yad yad ācaret /",
    "GSD36manu2p_u:709": "tat tan nivedayet tebhyo manovacanakarmabhiḥ // Mn_2.236 //",
    "GSD36manu2p_u:710": "triṣv eteṣv itikṛtyaṃ hi puruṣasya samāpyate /",
    "GSD36manu2p_u:711": "eṣa dharmaḥ paraḥ sākṣād upadharmo 'nya ucyate // Mn_2.237 //",
    "GSD36manu2p_u:712": "śraddadhānaḥ śubhāṃ vidyām ādadītāvarād api /",
    "GSD36manu2p_u:713": "anyād api paraṃ dharmaṃ strīratnaṃ duṣkulād api // Mn_2.238 //",
    "GSD36manu2p_u:714": "viṣād apy amṛtaṃ grāhyaṃ bālād api subhāṣitam /",
    "GSD36manu2p_u:715": "amitrād api sadvṛttam amedhyād api kāñcanam // Mn_2.239 //",
    "GSD36manu2p_u:716": "striyo ratnāny atho vidyā dharmaḥ śaucaṃ subhāṣitam /",
    "GSD36manu2p_u:717": "vividhāni ca śīlpāni samādeyāni sarvataḥ // Mn_2.240 //",
    "GSD36manu2p_u:718": "abrāhmaṇād adhyāyanam āpatkāle vidhīyate /",
    "GSD36manu2p_u:719": "anuvrajyā ca śuśrūṣā yāvad adhyāyanaṃ guroḥ // Mn_2.241 //",
    "GSD36manu2p_u:720": "nābrāhmaṇe gurau śiṣyo vāsam ātyantikaṃ vaset /",
    "GSD36manu2p_u:721": "brāhmaṇe vānanūcāne kāṅkṣan gatim anuttamām // Mn_2.242 //",
    "GSD36manu2p_u:722": "yadi tv ātyantikaṃ vāsaṃ rocayeta guroḥ kule /",
    "GSD36manu2p_u:723": "yuktaḥ paricared enam ā śarīravimokṣaṇāt // Mn_2.243 //",
    "GSD36manu2p_u:724": "ā samāpteḥ śarīrasya yas tu śuśrūṣate gurum /",
    "GSD36manu2p_u:725": "sa gacchaty añjasā vipro brahmaṇaḥ sadma śāśvatam // Mn_2.244 //",
    "GSD36manu2p_u:726": "na pūrvaṃ gurave kiṃ cid upakurvīta dharmavit /",
    "GSD36manu2p_u:727": "snāsyaṃs tu guruṇājñaptaḥ śaktyā gurvartham āharet // Mn_2.245 //",
    "GSD36manu2p_u:728": "kṣetraṃ hiraṇyaṃ gām aśvaṃ chatropānaham āsanam /",
    "GSD36manu2p_u:729": "dhānyaṃ śākaṃ ca vāsāṃsi gurave prītim āvahet // Mn_2.246 //",
    "GSD36manu2p_u:730": "ācārye tu khalu prete guruputre guṇānvite /",
    "GSD36manu2p_u:731": "gurudāre sapiṇḍe vā guruvad vṛttim ācaret // Mn_2.247 //",
    "GSD36manu2p_u:732": "eteṣv avidyamāneṣu sthānāsanavihāravān /",
    "GSD36manu2p_u:733": "prayuñjāno 'gniśuśrūṣāṃ sādhayed deham ātmanaḥ // Mn_2.248 //",
    "GSD36manu2p_u:734": "evaṃ carati yo vipro brahmacaryam aviplutaḥ /",
    "GSD36manu2p_u:735": "sa gacchaty uttamasthānaṃ na ceha jāyate punaḥ // Mn_2.249 //",
    "GSD36manu2p_u:736": "ṣaṭtriṃśadābdikaṃ caryaṃ gurau traivedikaṃ vratam /",
    "GSD36manu2p_u:737": "tadardhikaṃ pādikaṃ vā grahaṇāntikam eva vā // Mn_3.1 //",
    "GSD36manu2p_u:738": "vedān adhītya vedau vā vedaṃ vāpi yathākramam /",
    "GSD36manu2p_u:739": "aviplutabrahmacaryo gṛhasthāśramam āvaset // Mn_3.2 //",
    "GSD36manu2p_u:740": "taṃ pratītaṃ svadharmeṇa brahmadāyaharaṃ pituḥ /",
    "GSD36manu2p_u:741": "sragviṇaṃ talpa āsīnam arhayet prathamaṃ gavā // Mn_3.3 //",
    "GSD36manu2p_u:742": "guruṇānumataḥ snātvā samāvṛtto yathāvidhi /",
    "GSD36manu2p_u:743": "udvaheta dvijo bhāryāṃ savarṇāṃ lakṣaṇānvitām // Mn_3.4 //",
    "GSD36manu2p_u:744": "asapiṇḍā ca yā mātur asagotrā ca yā pituḥ /",
    "GSD36manu2p_u:745": "sā praśastā dvijātīnāṃ dārakarmaṇi maithune // Mn_3.5 //",
    "GSD36manu2p_u:746": "mahānty api samṛddhāni go'jāvidhanadhānyataḥ /",
    "GSD36manu2p_u:747": "strīsaṃbandhe daśaitāni kulāni parivarjayet // Mn_3.6 //",
    "GSD36manu2p_u:748": "hīnakriyaṃ niṣpuruṣaṃ niśchando romaśārśasam /",
    "GSD36manu2p_u:749": "kṣayāmayāvyapasmāri- śvitrikuṣṭhikulāni ca // Mn_3.7 //",
    "GSD36manu2p_u:750": "nodvahet kapilāṃ kanyāṃ nādhikāṅgīṃ na rogiṇīm /",
    "GSD36manu2p_u:751": "nālomikāṃ nātilomāṃ na vācāṭāṃ na piṅgalām // Mn_3.8 //",
    "GSD36manu2p_u:752": "na rkṣavṛkṣanadīnāmnīṃ nāntyaparvatanāmikām /",
    "GSD36manu2p_u:753": "na pakṣyahipreṣyanāmnīṃ na ca bhīṣananāmikām // Mn_3.9 //",
    "GSD36manu2p_u:754": "avyaṅgāṅgīṃ saumyanāmnīṃ haṃsavāraṇagāminīm /",
    "GSD36manu2p_u:755": "tanulomakeśadaśanāṃ mṛdvaṅgīm udvahet striyam // Mn_3.10 //",
    "GSD36manu2p_u:756": "yasyās tu na bhaved bhrātā na vijñāyeta vā pitā /",
    "GSD36manu2p_u:757": "nopayaccheta tāṃ prājñaḥ putrikādharmaśaṅkayā // Mn_3.11 //",
    "GSD36manu2p_u:758": "savarṇāgre dvijātīnāṃ praśastā dārakarmaṇi /",
    "GSD36manu2p_u:759": "kāmatas tu pravṛttānām imāḥ syuḥ kramaśo 'varāḥ // Mn_3.12 //",
    "GSD36manu2p_u:760": "śūdraiva bhāryā śūdrasya sā ca svā ca viśaḥ smṛte /",
    "GSD36manu2p_u:761": "te ca svā caiva rājñaś ca tāś ca svā cāgrajanmanaḥ // Mn_3.13 //",
    "GSD36manu2p_u:762": "na brāhmaṇakṣatriyayor āpady api hi tiṣṭhatoḥ /",
    "GSD36manu2p_u:763": "kasmiṃś cid api vṛttānte śūdrā bhāryopadiśyate // Mn_3.14 //",
    "GSD36manu2p_u:764": "hīnajātistriyaṃ mohād udvahanto dvijātayaḥ /",
    "GSD36manu2p_u:765": "kulāny eva nayanty āśu sasantānāni śūdratām // Mn_3.15 //",
    "GSD36manu2p_u:766": "śūdrāvedī pataty atrer utathyatanayasya ca /",
    "GSD36manu2p_u:767": "śaunakasya sutotpattyā tadapatyatayā bhṛgoḥ // Mn_3.16 //",
    "GSD36manu2p_u:768": "śūdrāṃ śayanam āropya brāhmaṇo yāty adhogatim /",
    "GSD36manu2p_u:769": "janayitvā sutaṃ tasyāṃ brāhmaṇyād eva hīyate // Mn_3.17 //",
    "GSD36manu2p_u:770": "daivapitryātitheyāni tatpradhānāni yasya tu /",
    "GSD36manu2p_u:771": "nāśnanti pitṛdevās tan na ca svargaṃ sa gacchati // Mn_3.18 //",
    "GSD36manu2p_u:772": "vṛṣalīphenapītasya niḥśvāsopahatasya ca /",
    "GSD36manu2p_u:773": "tasyāṃ caiva prasūtasya niṣkṛtir na vidhīyate // Mn_3.19 //",
    "GSD36manu2p_u:774": "caturṇām api varṇānaṃ pretya ceha hitāhitān /",
    "GSD36manu2p_u:775": "aṣṭāv imān samāsena strīvivāhān nibodhata // Mn_3.20 //",
    "GSD36manu2p_u:776": "brāhmo daivas tathaivārṣaḥ prājāpatyas tathāsuraḥ /",
    "GSD36manu2p_u:777": "gāndharvo rākṣasaś caiva paiśācaś cāṣṭamo 'dhamaḥ // Mn_3.21 //",
    "GSD36manu2p_u:778": "yo yasya dharmyo varṇasya guṇadoṣau ca yasya yau /",
    "GSD36manu2p_u:779": "tad vaḥ sarvaṃ pravakṣyāmi prasave ca guṇāguṇān // Mn_3.22 //",
    "GSD36manu2p_u:780": "ṣaḍ ānupūrvyā viprasya kṣatrasya caturo 'varān /",
    "GSD36manu2p_u:781": "viṭśūdrayos tu tān eva vidyād dharmyān arākṣasān // Mn_3.23 //",
    "GSD36manu2p_u:782": "caturo brāhmaṇasyādyān praśastān kavayo viduḥ /",
    "GSD36manu2p_u:783": "rākṣasaṃ kṣatriyasyaikam āsuraṃ vaiśyaśūdrayoḥ // Mn_3.24 //",
    "GSD36manu2p_u:784": "pañcānāṃ tu trayo dharmyā dvāv adharmyau smṛtāv iha /",
    "GSD36manu2p_u:785": "paiśācaś cāsuraś caiva na kartavyau kadā cana // Mn_3.25 //",
    "GSD36manu2p_u:786": "pṛthak pṛthag vā miśrau vā vivāhau pūrvacoditau /",
    "GSD36manu2p_u:787": "gāndharvo rākṣasaś caiva dharmyau kṣatrasya tau smṛtau // Mn_3.26 //",
    "GSD36manu2p_u:788": "ācchādya cārcayitvā ca śrutaśīlavate svayam /",
    "GSD36manu2p_u:789": "āhūya dānaṃ kanyāyā brāhmo dharmaḥ prakīrtitaḥ // Mn_3.27 //",
    "GSD36manu2p_u:790": "yajñe tu vitate samyag ṛtvije karma kurvate /",
    "GSD36manu2p_u:791": "alaṅkṛtya sutādānaṃ daivaṃ dharmaṃ pracakṣate // Mn_3.28 //",
    "GSD36manu2p_u:792": "ekaṃ gomithunaṃ dve vā varād ādāya dharmataḥ /",
    "GSD36manu2p_u:793": "kanyāpradānaṃ vidhivad ārṣo dharmaḥ sa ucyate // Mn_3.29 //",
    "GSD36manu2p_u:794": "sahobhau caratāṃ dharmam iti vācānubhāṣya ca /",
    "GSD36manu2p_u:795": "kanyāpradānam abhyarcya prājāpatyo vidhiḥ smṛtaḥ // Mn_3.30 //",
    "GSD36manu2p_u:796": "jñātibhyo draviṇaṃ dattvā kanyāyai caiva śaktitaḥ /",
    "GSD36manu2p_u:797": "kanyāpradānaṃ svācchandyād āsuro dharma ucyate // Mn_3.31 //",
    "GSD36manu2p_u:798": "icchayānyonyasaṃyogaḥ kanyāyāś ca varasya ca /",
    "GSD36manu2p_u:799": "gāndharvaḥ sa tu vijñeyo maithunyaḥ kāmasaṃbhavaḥ // Mn_3.32 //",
    "GSD36manu2p_u:800": "hatvā chittvā ca bhittvā ca krośantīṃ rudantīṃ gṛhāt /",
    "GSD36manu2p_u:801": "prasahya kanyāharaṇaṃ rākṣaso vidhir ucyate // Mn_3.33 //",
    "GSD36manu2p_u:802": "suptāṃ mattāṃ pramattāṃ vā raho yatropagacchati /",
    "GSD36manu2p_u:803": "sa pāpiṣṭho vivāhānāṃ paiśācaś cāṣṭamo 'dhamaḥ // Mn_3.34 //",
    "GSD36manu2p_u:804": "adbhir eva dvijāgryāṇāṃ kanyādānaṃ viśiṣyate /",
    "GSD36manu2p_u:805": "itareṣāṃ tu varṇānām itaretarakāmyayā // Mn_3.35 //",
    "GSD36manu2p_u:806": "yo yasyaiṣāṃ vivāhānāṃ manunā kīrtito guṇaḥ /",
    "GSD36manu2p_u:807": "sarvaṃ śṛṇuta taṃ viprāḥ sarvaṃ kīrtayato mama // Mn_3.36 //",
    "GSD36manu2p_u:808": "daśa pūrvān parān vaṃśyān ātmānaṃ caikaviṃśakam /",
    "GSD36manu2p_u:809": "brāhmīputraḥ sukṛtakṛn mocayaty enasaḥ pitṝn // Mn_3.37 //",
    "GSD36manu2p_u:810": "daivoḍhājaḥ sutaś caiva sapta sapta parāvarān /",
    "GSD36manu2p_u:811": "ārṣoḍhājaḥ sutas trīṃs trīn ṣaṭ ṣaṭ kāyoḍhajaḥ sutaḥ // Mn_3.38 //",
    "GSD36manu2p_u:812": "brāhmādiṣu vivāheṣu caturṣv evānupūrvaśaḥ /",
    "GSD36manu2p_u:813": "brahmavarcasvinaḥ putrā jāyante śiṣṭasammatāḥ // Mn_3.39 //",
    "GSD36manu2p_u:814": "rūpasattvaguṇopetā dhanavanto yaśasvinaḥ /",
    "GSD36manu2p_u:815": "paryāptabhogā dharmiṣṭhā jīvanti ca śataṃ samāḥ // Mn_3.40 //",
    "GSD36manu2p_u:816": "itareṣu tu śiṣṭeṣu nṛśaṃsānṛtavādinaḥ /",
    "GSD36manu2p_u:817": "jāyante durvivāheṣu brahmadharmadviṣaḥ sutāḥ // Mn_3.41 //",
    "GSD36manu2p_u:818": "aninditaiḥ strīvivāhair anindyā bhavati prajā /",
    "GSD36manu2p_u:819": "ninditair ninditā nṝṇāṃ tasmān nindyān vivarjayet // Mn_3.42 //",
    "GSD36manu2p_u:820": "pāṇigrahaṇasaṃskāraḥ savarṇāsūpadiśyate /",
    "GSD36manu2p_u:821": "asavarṇāsv ayaṃ jñeyo vidhir udvāhakarmaṇi // Mn_3.43 //",
    "GSD36manu2p_u:822": "śaraḥ kṣatriyayā grāhyaḥ pratodo vaiśyakanyayā /",
    "GSD36manu2p_u:823": "vasanasya daśā grāhyā śūdrayotkṛṣṭavedane // Mn_3.44 //",
    "GSD36manu2p_u:824": "ṛtukālābhigāmī syāt svadāranirataḥ sadā /",
    "GSD36manu2p_u:825": "parvavarjaṃ vrajec caināṃ tadvrato ratikāmyayā // Mn_3.45 //",
    "GSD36manu2p_u:826": "ṛtuḥ svābhāvikaḥ strīṇāṃ rātrayaḥ ṣoḍaśa smṛtāḥ /",
    "GSD36manu2p_u:827": "caturbhir itaraiḥ sārdham ahobhiḥ sadvigarhitaiḥ // Mn_3.46 //",
    "GSD36manu2p_u:828": "tāsām ādyāś catasras tu ninditaikādaśī ca yā /",
    "GSD36manu2p_u:829": "trayodaśī ca śeṣās tu praśastā daśarātrayaḥ // Mn_3.47 //",
    "GSD36manu2p_u:830": "yugmāsu putrā jāyante striyo 'yugmāsu rātriṣu /",
    "GSD36manu2p_u:831": "tasmād yugmāsu putrārthī saṃviśed ārtave striyam // Mn_3.48 //",
    "GSD36manu2p_u:832": "pumān puṃso 'dhike śukre strī bhavaty adhike striyāḥ /",
    "GSD36manu2p_u:833": "same 'pumān puṃ striyau vā kṣīṇe 'lpe ca viparyayaḥ // Mn_3.49 //",
    "GSD36manu2p_u:834": "nindyāsv aṣṭāsu cānyāsu striyo rātriṣu varjayan /",
    "GSD36manu2p_u:835": "brahmacāry eva bhavati yatra tatrāśrame vasan // Mn_3.50 //",
    "GSD36manu2p_u:836": "na kanyāyāḥ pitā vidvān gṛhṇīyāc chulkam aṇv api /",
    "GSD36manu2p_u:837": "gṛhṇañ śulkaṃ hi lobhena syān naro 'patyavikrayī // Mn_3.51 //",
    "GSD36manu2p_u:838": "strīdhanāni tu ye mohād upajīvanti bāndhavāḥ /",
    "GSD36manu2p_u:839": "nārī yānāni vastraṃ vā te pāpā yānty adhogatim // Mn_3.52 //",
    "GSD36manu2p_u:840": "ārṣe gomithunaṃ śulkaṃ ke cid āhur mṛṣaiva tat /",
    "GSD36manu2p_u:841": "alpo 'py evaṃ mahān vāpi vikrayas tāvad eva saḥ // Mn_3.53 //",
    "GSD36manu2p_u:842": "yāsāṃ nādadate śulkaṃ jñātayo na sa vikrayaḥ /",
    "GSD36manu2p_u:843": "arhaṇaṃ tat kumārīṇām ānṛśaṃsyaṃ ca kevalam // Mn_3.54 //",
    "GSD36manu2p_u:844": "pitṛbhir bhrātṛbhiś caitāḥ patibhir devarais tathā /",
    "GSD36manu2p_u:845": "pūjyā bhūṣayitavyāś ca bahukalyāṇam īpsubhiḥ // Mn_3.55 //",
    "GSD36manu2p_u:846": "yatra nāryas tu pūjyante ramante tatra devatāḥ /",
    "GSD36manu2p_u:847": "yatraitās tu na pūjyante sarvās tatrāphalāḥ kriyāḥ // Mn_3.56 //",
    "GSD36manu2p_u:848": "śocanti jāmayo yatra vinaśyaty āśu tat kulam /",
    "GSD36manu2p_u:849": "na śocanti tu yatraitā vardhate tad dhi sarvadā // Mn_3.57 //",
    "GSD36manu2p_u:850": "jāmayo yāni gehāni śapanty apratipūjitāḥ /",
    "GSD36manu2p_u:851": "tāni kṛtyāhatānīva vinaśyanti samantataḥ // Mn_3.58 //",
    "GSD36manu2p_u:852": "tasmād etāḥ sadā pūjyā bhūṣaṇācchādanāśanaiḥ /",
    "GSD36manu2p_u:853": "bhūtikāmair narair nityaṃ satkareṣūtsaveṣu ca // Mn_3.59 //",
    "GSD36manu2p_u:854": "saṃtuṣṭo bhāryayā bhartā bhartrā bhāryā tathaiva ca /",
    "GSD36manu2p_u:855": "yasminn eva kule nityaṃ kalyāṇaṃ tatra vai dhruvam // Mn_3.60 //",
    "GSD36manu2p_u:856": "yadi hi strī na roceta pumāṃsaṃ na pramodayet /",
    "GSD36manu2p_u:857": "apramodāt punaḥ puṃsaḥ prajanaṃ na pravartate // Mn_3.61 //",
    "GSD36manu2p_u:858": "striyāṃ tu rocamānāyāṃ sarvaṃ tad rocate kulaṃ /",
    "GSD36manu2p_u:859": "tasyāṃ tv arocamānāyāṃ sarvam eva na rocate // Mn_3.62 //",
    "GSD36manu2p_u:860": "kuvivāhaiḥ kriyālopair vedānadhyayanena ca /",
    "GSD36manu2p_u:861": "kulāny akulatāṃ yānti brāhmaṇātikrameṇa ca // Mn_3.63 //",
    "GSD36manu2p_u:862": "śilpena vyavahāreṇa śūdrāpatyaiś ca kevalaiḥ /",
    "GSD36manu2p_u:863": "gobhir aśvaiś ca yānaiś ca kṛṣyā rājopasevayā // Mn_3.64 //",
    "GSD36manu2p_u:864": "ayājyayājanaiś caiva nāstikyena ca karmaṇām /",
    "GSD36manu2p_u:865": "kulāny āśu vinaśyanti yāni hīnāni mantrataḥ // Mn_3.65 //",
    "GSD36manu2p_u:866": "mantratas tu samṛddhāni kulāny alpadhanāny api /",
    "GSD36manu2p_u:867": "kulasaṃkhyāṃ ca gacchanti karṣanti ca mahad yaśaḥ // Mn_3.66 //",
    "GSD36manu2p_u:868": "vaivāhike 'gnau kurvīta gṛhyaṃ karma yathāvidhi /",
    "GSD36manu2p_u:869": "pañcayajñavidhānaṃ ca paktiṃ cānvāhikīṃ gṛhī // Mn_3.67[57M] //",
    "GSD36manu2p_u:870": "pañca sūnā gṛhasthasya cullī peṣaṇy upaskaraḥ /",
    "GSD36manu2p_u:871": "kaṇḍanī codakumbhaś ca badhyate yās tu vāhayan // Mn_3.68[58M] //",
    "GSD36manu2p_u:872": "tāsāṃ krameṇa sarvāsāṃ niṣkṛtyarthaṃ maharṣibhiḥ /",
    "GSD36manu2p_u:873": "pañca kḷptā mahāyajñāḥ pratyahaṃ gṛhamedhinām // Mn_3.69[59M] //",
    "GSD36manu2p_u:874": "adhyāpanaṃ brahmayajñaḥ pitṛyajñas tu tarpaṇam /",
    "GSD36manu2p_u:875": "homo daivo balir bhauto nṛyajño 'tithipūjanam // Mn_3.70[60M] //",
    "GSD36manu2p_u:876": "pañcaitān yo mahāayajñān na hāpayati śaktitaḥ /",
    "GSD36manu2p_u:877": "sa gṛhe 'pi vasan nityaṃ sūnādoṣair na lipyate // Mn_3.71[61M] //",
    "GSD36manu2p_u:878": "devatātithibhṛtyānāṃ pitṝṇām ātmanaś ca yaḥ /",
    "GSD36manu2p_u:879": "na nirvapati pañcānām ucchvasan na sa jīvati // Mn_3.72[62M] //",
    "GSD36manu2p_u:880": "ahutaṃ ca hutaṃ caiva tathā prahutam eva ca /",
    "GSD36manu2p_u:881": "brāhmyaṃ hutaṃ prāśitaṃ ca pañcayajñān pracakṣate // Mn_3.73[63M] //",
    "GSD36manu2p_u:882": "japo 'huto huto homaḥ prahuto bhautiko baliḥ /",
    "GSD36manu2p_u:883": "brāhmyaṃ hutaṃ dvijāgryārcā prāśitaṃ pitṛtarpaṇam // Mn_3.74[64M] //",
    "GSD36manu2p_u:884": "svādhyāye nityayuktaḥ syād daive caiveha karmaṇi /",
    "GSD36manu2p_u:885": "daivakarmaṇi yukto hi bibhartīdaṃ carācaram // Mn_3.75[65M] //",
    "GSD36manu2p_u:886": "agnau prāstāhutiḥ samyag ādityam upatiṣṭhate /",
    "GSD36manu2p_u:887": "ādityāj jāyate vṛṣṭir vṛṣṭer annaṃ tataḥ prajāḥ // Mn_3.76[66M] //",
    "GSD36manu2p_u:888": "yathā vāyuṃ samāśritya vartante sarvajantavaḥ /",
    "GSD36manu2p_u:889": "tathā gṛhastham āśritya vartante sarva āśramāḥ // Mn_3.77[67M] //",
    "GSD36manu2p_u:890": "yasmāt trayo 'py āśramiṇo jñānenānnena cānvaham /",
    "GSD36manu2p_u:891": "gṛhasthenaiva dhāryante tasmāj jyeṣṭhāśramo gṛhī // Mn_3.78[68M] //",
    "GSD36manu2p_u:892": "sa saṃdhāryaḥ prayatnena svargam akṣayam icchatā /",
    "GSD36manu2p_u:893": "sukhaṃ cehecchatātyantaṃ yo 'dhāryo durbalendriyaiḥ // Mn_3.79[69M] //",
    "GSD36manu2p_u:894": "ṛṣayaḥ pitaro devā bhūtāny atithayas tathā /",
    "GSD36manu2p_u:895": "āśāsate kuṭumbibhyas tebhyaḥ kāryaṃ vijānatā // Mn_3.80[70M] //",
    "GSD36manu2p_u:896": "svādhyāyenārcayeta rṣīn homair devān yathāvidhi /",
    "GSD36manu2p_u:897": "pitṝñ śrāddhaiś ca nṝn annair bhūtāni balikarmaṇā // Mn_3.81[71M] //",
    "GSD36manu2p_u:898": "kuryād aharahaḥ śrāddham annādyenodakena vā /",
    "GSD36manu2p_u:899": "payomūlaphalair vāpi pitṛbhyaḥ prītim āvahan // Mn_3.82[72M] //",
    "GSD36manu2p_u:900": "ekam apy āśayed vipraṃ pitrarthe pāñcayajñike /",
    "GSD36manu2p_u:901": "na caivātrāśayet kiṃ cid vaiśvadevaṃ prati dvijam // Mn_3.83[73M] //",
    "GSD36manu2p_u:902": "vaiśvadevasya siddhasya gṛhye 'gnau vidhipūrvakam /",
    "GSD36manu2p_u:903": "ābhyaḥ kuryād devatābhyo brāhmaṇo homam anvaham // Mn_3.84[74M] //",
    "GSD36manu2p_u:904": "agneḥ somasya caivādau tayoś caiva samastayoḥ /",
    "GSD36manu2p_u:905": "viśvebhyaś caiva devebhyo dhanvantaraya eva ca // Mn_3.85[75M] //",
    "GSD36manu2p_u:906": "kuhvai caivānumatyai ca prajāpataya eva ca /",
    "GSD36manu2p_u:907": "saha dyāvāpṛthivyoś ca tathā sviṣṭakṛte 'ntataḥ // Mn_3.86[76M] //",
    "GSD36manu2p_u:908": "evaṃ samyagg havir hutvā sarvadikṣu pradakṣiṇam /",
    "GSD36manu2p_u:909": "indrāntakāppatīndubhyaḥ sānugebhyo baliṃ haret // Mn_3.87[77M] //",
    "GSD36manu2p_u:910": "marudbhya iti tu dvāri kṣiped apsv adbhya ity api /",
    "GSD36manu2p_u:911": "vanaspatibhya ity evaṃ musalolūkhale haret // Mn_3.88[78M] //",
    "GSD36manu2p_u:912": "ucchīrṣake śriyai kuryād bhadrakālyai ca pādataḥ /",
    "GSD36manu2p_u:913": "brahmavāstoṣpatibhyāṃ tu vāstumadhye baliṃ haret // Mn_3.89[79M] //",
    "GSD36manu2p_u:914": "viśvebhyaś caiva devebhyo balim ākāśa utkṣipet /",
    "GSD36manu2p_u:915": "divācarebhyo bhūtebhyo naktaṃcāribhya eva ca // Mn_3.90[80M] //",
    "GSD36manu2p_u:916": "pṛṣṭhavāstuni kurvīta baliṃ sarvātmabhūtaye /",
    "GSD36manu2p_u:917": "pitṛbhyo baliśeṣaṃ tu sarvaṃ dakṣiṇato haret // Mn_3.91[81M] //",
    "GSD36manu2p_u:918": "śūnāṃ ca patitānāṃ ca śvapacāṃ pāparogiṇām /",
    "GSD36manu2p_u:919": "vayasānāṃ kṛmīṇāṃ ca śanakair nirvaped bhuvi // Mn_3.92[82M] //",
    "GSD36manu2p_u:920": "evaṃ yaḥ sarvabhūtāni brāhmaṇo nityam arcati /",
    "GSD36manu2p_u:921": "sa gacchati paraṃ sthānaṃ tejomūrtiḥ pathā rjunā // Mn_3.93[83M] //",
    "GSD36manu2p_u:922": "kṛtvaitad balikarmaivam atithiṃ pūrvam āśayet /",
    "GSD36manu2p_u:923": "bhikṣāṃ ca bhikṣave dadyād vidhivad brahmacāriṇe // Mn_3.94[84M] //",
    "GSD36manu2p_u:924": "yat puṇyaphalam āpnoti gāṃ dattvā vidhivad guroḥ /",
    "GSD36manu2p_u:925": "tat puṇyaphalam āpnoti bhikṣāṃ dattvā dvijo gṛhī // Mn_3.95[85M] //",
    "GSD36manu2p_u:926": "bhikṣām apy udapātraṃ vā satkṛtya vidhipūrvakam /",
    "GSD36manu2p_u:927": "vedatattvārthaviduṣe brāhmaṇāyopapādayet // Mn_3.96[86M] //",
    "GSD36manu2p_u:928": "naśyanti havyakavyāni narāṇām avijānatām /",
    "GSD36manu2p_u:929": "bhasmībhūteṣu vipreṣu mohād dattāni dātṛbhiḥ // Mn_3.97[87M] //",
    "GSD36manu2p_u:930": "vidyātapaḥsamṛddheṣu hutaṃ vipramukhāgniṣu /",
    "GSD36manu2p_u:931": "nistārayati durgāc ca mahataś caiva kilbiṣāt // Mn_3.98[88M] //",
    "GSD36manu2p_u:932": "saṃprāptāya tv atithaye pradadyād āsanodake /",
    "GSD36manu2p_u:933": "annaṃ caiva yathāśakti satkṛtya vidhipūrvakam // Mn_3.99[89M] //",
    "GSD36manu2p_u:934": "śilān apy uñchato nityaṃ pañcāgnīn api juhvataḥ /",
    "GSD36manu2p_u:935": "sarvaṃ sukṛtam ādatte brāhmaṇo 'narcito vasan // Mn_3.100[90M] //",
    "GSD36manu2p_u:936": "tṛṇāni bhūmir udakaṃ vāk caturthī ca sūnṛtā /",
    "GSD36manu2p_u:937": "etāny api satāṃ gehe nocchidyante kadā cana // Mn_3.101[91M] //",
    "GSD36manu2p_u:938": "ekarātraṃ tu nivasann atithir brāhmaṇaḥ smṛtaḥ /",
    "GSD36manu2p_u:939": "anityaṃ hi sthito yasmāt tasmād atithir ucyate // Mn_3.102[92M] //",
    "GSD36manu2p_u:940": "naikagrāmīṇam atithiṃ vipraṃ sāṅgatikaṃ tathā /",
    "GSD36manu2p_u:941": "upasthitaṃ gṛhe vidyād bhāryā yatrāgnayo 'pi vā // Mn_3.103[93M] //",
    "GSD36manu2p_u:942": "upāsate ye gṛhasthāḥ parapākam abuddhayaḥ /",
    "GSD36manu2p_u:943": "tena te pretya paśutāṃ vrajanty annādidāyinaḥ // Mn_3.104[94M] //",
    "GSD36manu2p_u:944": "apraṇodyo 'tithiḥ sāyaṃ sūryoḍho gṛhamedhinā /",
    "GSD36manu2p_u:945": "kāle prāptas tv akāle vā nāsyānaśnan gṛhe vaset // Mn_3.105[95M] //",
    "GSD36manu2p_u:946": "na vai svayaṃ tad aśnīyād atithiṃ yan na bhojayet /",
    "GSD36manu2p_u:947": "dhanyaṃ yaśasyam āyuṣyaṃ svargyaṃ vātithipūjanam // Mn_3.106[96M] //",
    "GSD36manu2p_u:948": "āsanāvasathau śayyām anuvrajyām upāsanām /",
    "GSD36manu2p_u:949": "uttameṣūttamaṃ kuryād dhīne hīnaṃ same samam // Mn_3.107[97M] //",
    "GSD36manu2p_u:950": "vaiśvadeve tu nirvṛtte yady anyo 'tithir āvrajet /",
    "GSD36manu2p_u:951": "tasyāpy annaṃ yathāśakti pradadyān na baliṃ haret // Mn_3.108[98M] //",
    "GSD36manu2p_u:952": "na bhojanārthaṃ sve vipraḥ kulagotre nivedayet /",
    "GSD36manu2p_u:953": "bhojanārthaṃ hi te śaṃsan vāntāśīty ucyate budhaiḥ // Mn_3.109[99M] //",
    "GSD36manu2p_u:954": "na brāhmaṇasya tv atithir gṛhe rājanya ucyate /",
    "GSD36manu2p_u:955": "vaiśyaśūdrau sakhā caiva jñātayo gurur eva ca // Mn_3.110[100M] //",
    "GSD36manu2p_u:956": "yadi tv atithidharmeṇa kṣatriyo gṛham āvrajet /",
    "GSD36manu2p_u:957": "bhuktavatsu ca vipreṣu kāmaṃ tam api bhojayet // Mn_3.111[101M] //",
    "GSD36manu2p_u:958": "vaiśyaśūdrāv api prāptau kuṭumbe 'tithidharmiṇau /",
    "GSD36manu2p_u:959": "bhojayet saha bhṛtyais tāv ānṛśaṃsyaṃ prayojayan // Mn_3.112[102M] //",
    "GSD36manu2p_u:960": "itarān api sakhyādīn samprītyā gṛham āgatān /",
    "GSD36manu2p_u:961": "prakṛtyānnaṃ yathāśakti bhojayet saha bhāryayā // Mn_3.113[103M] //",
    "GSD36manu2p_u:962": "suvāsinīḥ kumārīś ca rogiṇo garbhiṇīḥ striyaḥ /",
    "GSD36manu2p_u:963": "atithibhyo 'gra evaitān bhojayed avicārayan // Mn_3.114[104M] //",
    "GSD36manu2p_u:964": "adattvā tu ya etebhyaḥ pūrvaṃ bhuṅkte 'vicakṣaṇaḥ /",
    "GSD36manu2p_u:965": "sa bhuñjāno na jānāti śvagṛdhrair jagdhim ātmanaḥ // Mn_3.115[105M] //",
    "GSD36manu2p_u:966": "bhuktavatsv atha vipreṣu sveṣu bhṛtyeṣu caiva hi /",
    "GSD36manu2p_u:967": "bhuñjīyātāṃ tataḥ paścād avaśiṣṭaṃ tu dampatī // Mn_3.116[106M] //",
    "GSD36manu2p_u:968": "devān ṛṣīn manuṣyāṃś ca pitṝn gṛhyāś ca devatāḥ /",
    "GSD36manu2p_u:969": "pūjayitvā tataḥ paścād gṛhasthaḥ śeṣabhug bhavet // Mn_3.117[107M] //",
    "GSD36manu2p_u:970": "aghaṃ sa kevalaṃ bhuṅkte yaḥ pacaty ātmakāraṇāt /",
    "GSD36manu2p_u:971": "yajñaśiṣṭāśanaṃ hy etat satām annaṃ vidhīyate // Mn_3.118[108M] //",
    "GSD36manu2p_u:972": "rājartviksnātakagurūn priyaśvaśuramātulān /",
    "GSD36manu2p_u:973": "arhayen madhuparkeṇa parisaṃvatsarāt punaḥ // Mn_3.119[109M] //",
    "GSD36manu2p_u:974": "rājā ca śrotriyaś caiva yajñakarmaṇy upasthitau /",
    "GSD36manu2p_u:975": "madhuparkeṇa saṃpūjyau na tv ayajña iti sthitiḥ // Mn_3.120[110M] //",
    "GSD36manu2p_u:976": "sāyaṃ tv annasya siddhasya patny amantraṃ baliṃ haret /",
    "GSD36manu2p_u:977": "vaiśvadevaṃ hi nāmaitat sāyaṃ prātar vidhīyate // Mn_3.121[111M] //",
    "GSD36manu2p_u:978": "pitṛyajñaṃ tu nirvartya vipraś candrakṣaye 'gnimān /",
    "GSD36manu2p_u:979": "piṇḍānvāhāryakaṃ śrāddhaṃ kuryān māsānumāsikam // Mn_3.122[112M] //",
    "GSD36manu2p_u:980": "pitṝṇāṃ māsikaṃ śrāddham anvāhāryaṃ vidur budhāḥ /",
    "GSD36manu2p_u:981": "tac cāmiṣeṇā kartavyaṃ praśastena prayatnataḥ // Mn_3.123[113M] //",
    "GSD36manu2p_u:982": "tatra ye bhojanīyāḥ syur ye ca varjyā dvijottamāḥ /",
    "GSD36manu2p_u:983": "yāvantaś caiva yaiś cānnais tān pravakṣyāmy aśeṣataḥ // Mn_3.124[114M] //",
    "GSD36manu2p_u:984": "dvau daive pitṛkārye trīn ekaikam ubhayatra vā /",
    "GSD36manu2p_u:985": "bhojayet susamṛddho 'pi na prasajjeta vistare // Mn_3.125[115M] //",
    "GSD36manu2p_u:986": "satkriyāṃ deśakālau ca śaucaṃ brāhmaṇasaṃpadaḥ /",
    "GSD36manu2p_u:987": "pañcaitān vistaro hanti tasmān neheta vistaram // Mn_3.126[116M] //",
    "GSD36manu2p_u:988": "prathitā pretakṛtyaiṣā pitryaṃ nāma vidhukṣaye /",
    "GSD36manu2p_u:989": "tasmin yuktasyaiti nityaṃ pretakṛtyaiva laukikī // Mn_3.127[117M] //",
    "GSD36manu2p_u:990": "śrotriyāyaiva deyāni havyakavyāni dātṛbhiḥ /",
    "GSD36manu2p_u:991": "arhattamāya viprāya tasmai dattaṃ mahāphalam // Mn_3.128[118M] //",
    "GSD36manu2p_u:992": "ekaikam api vidvāṃsaṃ daive pitrye ca bhojayet /",
    "GSD36manu2p_u:993": "puṣkalaṃ phalam āpnoti nāmantrajñān bahūn api // Mn_3.129[119M] //",
    "GSD36manu2p_u:994": "dūrād eva parīkṣeta brāhmaṇaṃ vedapāragam /",
    "GSD36manu2p_u:995": "tīrthaṃ tad dhavyakavyānāṃ pradāne so 'tithiḥ smṛtaḥ // Mn_3.130[120M] //",
    "GSD36manu2p_u:996": "sahasraṃ hi sahasrāṇām anṛcāṃ yatra bhuñjate /",
    "GSD36manu2p_u:997": "ekas tān mantravit prītaḥ sarvān arhati dharmataḥ // Mn_3.131[121M] //",
    "GSD36manu2p_u:998": "jñānotkṛṣṭāya deyāni kavyāni ca havīṃṣi ca /",
    "GSD36manu2p_u:999": "na hi hastāv asṛgdigdhau rudhireṇaiva śudhyataḥ // Mn_3.132[122M] //",
    "GSD36manu2p_u:1000": "yāvato grasate grāsān havyakavyeṣv amantravit /",
    "GSD36manu2p_u:1001": "tāvato grasate preto dīptaśūlarṣṭyayoguḍān // Mn_3.133[123M] //",
    "GSD36manu2p_u:1002": "jñānaniṣṭhā dvijāḥ ke cit taponiṣṭhās tathāpare /",
    "GSD36manu2p_u:1003": "tapaḥsvādhyāyaniṣṭhāś ca karmaniṣṭhās tathāpare // Mn_3.134[124M] //",
    "GSD36manu2p_u:1004": "jñānaniṣṭheṣu kavyāni pratiṣṭhāpyāni yatnataḥ /",
    "GSD36manu2p_u:1005": "havyāni tu yathānyāyaṃ sarveṣv eva caturṣv api // Mn_3.135[125M] //",
    "GSD36manu2p_u:1006": "aśrotriyaḥ pitā yasya putraḥ syād vedapāragaḥ /",
    "GSD36manu2p_u:1007": "aśrotriyo vā putraḥ syāt pitā syād vedapāragaḥ // Mn_3.136[126M] //",
    "GSD36manu2p_u:1008": "jyāyāṃsam anayor vidyād yasya syāc chrotriyaḥ pitā /",
    "GSD36manu2p_u:1009": "mantrasaṃpūjanārthaṃ tu satkāram itaro 'rhati // Mn_3.137[127M] //",
    "GSD36manu2p_u:1010": "na śrāddhe bhojayen mitraṃ dhanaiḥ kāryo 'sya saṃgrahaḥ /",
    "GSD36manu2p_u:1011": "nāriṃ na mitraṃ yaṃ vidyāt taṃ śrāddhe bhojayed dvijam // Mn_3.138[128M]",
    "GSD36manu2p_u:1012": "yasya mitrapradhānāni śrāddhāni ca havīṃṣi ca /",
    "GSD36manu2p_u:1013": "tasya pretya phalaṃ nāsti śrāddheṣu ca haviḥṣu ca // Mn_3.139[129M] //",
    "GSD36manu2p_u:1014": "yaḥ saṃgatāni kurute mohāc chrāddhena mānavaḥ /",
    "GSD36manu2p_u:1015": "sa svargāc cyavate lokāc chrāddhamitro dvijādhamaḥ // Mn_3.140[130M] //",
    "GSD36manu2p_u:1016": "saṃbhojāni sābhihitā paiśācī dakṣiṇā dvijaiḥ /",
    "GSD36manu2p_u:1017": "ihaivāste tu sā loke gaur andhevaikaveśmani // Mn_3.141[131M] //",
    "GSD36manu2p_u:1018": "yatheriṇe bījam uptvā na vaptā labhate phalam /",
    "GSD36manu2p_u:1019": "tathānṛce havir dattvā na dātā labhate phalam // Mn_3.142[132M] //",
    "GSD36manu2p_u:1020": "dātṝn pratigrahītṝṃś ca kurute phalabhāginaḥ /",
    "GSD36manu2p_u:1021": "viduṣe dakṣiṇāṃ dattvā vidhivat pretya ceha ca // Mn_3.143[133M] //",
    "GSD36manu2p_u:1022": "kāmaṃ śrāddhe 'rcayen mitraṃ nābhirūpam api tv arim /",
    "GSD36manu2p_u:1023": "dviṣatā hi havir bhuktaṃ bhavati pretya niṣphalam // Mn_3.144[134M] //",
    "GSD36manu2p_u:1024": "yatnena bhojayec chrāddhe bahvṛcaṃ vedapāragam /",
    "GSD36manu2p_u:1025": "śākhāntagam athādhvaryuṃ chandogaṃ tu samāptikam // Mn_3.145[135M] //",
    "GSD36manu2p_u:1026": "eṣām anyatamo yasya bhuñjīta śrāddham arcitaḥ /",
    "GSD36manu2p_u:1027": "pitṝṇāṃ tasya tṛptiḥ syāc chāśvatī sāptapauruṣī // Mn_3.146[136M] //",
    "GSD36manu2p_u:1028": "eṣa vai prathamaḥ kalpaḥ pradāne havyakavyayoḥ /",
    "GSD36manu2p_u:1029": "anukalpas tv ayaṃ jñeyaḥ sadā sadbhir anuṣṭhitaḥ // Mn_3.147[137M] //",
    "GSD36manu2p_u:1030": "mātāmahaṃ mātulaṃ ca svasrīyaṃ śvaśuraṃ gurum /",
    "GSD36manu2p_u:1031": "dauhitraṃ viṭpatiṃ bandhum ṛtvig yājyau ca bhojayet // Mn_3.148[138M] //",
    "GSD36manu2p_u:1032": "na brāhmaṇaṃ parīkṣeta daive karmaṇi dharmavit /",
    "GSD36manu2p_u:1033": "pitrye karmaṇi tu prāpte parīkṣeta prayatnataḥ // Mn_3.149[139M] //",
    "GSD36manu2p_u:1034": "ye stenapatitaklībā ye ca nāstikavṛttayaḥ /",
    "GSD36manu2p_u:1035": "tān havyakavyayor viprān anarhān manur abravīt // Mn_3.150[140M] //",
    "GSD36manu2p_u:1036": "jaṭilaṃ cānadhīyānaṃ durbālaṃ kitavaṃ tathā /",
    "GSD36manu2p_u:1037": "yājayanti ca ye pūgāṃs tāṃś ca śrāddhe na bhojayet // Mn_3.151[141M] //",
    "GSD36manu2p_u:1038": "cikitsakān devalakān māṃsavikrayiṇas tathā /",
    "GSD36manu2p_u:1039": "vipaṇena ca jīvanto varjyāḥ syur havyakavyayoḥ // Mn_3.152[142M] //",
    "GSD36manu2p_u:1040": "preṣyo grāmasya rājñaś ca kunakhī śyāvadantakaḥ /",
    "GSD36manu2p_u:1041": "pratiroddhā guroś caiva tyaktāgnir vārdhuṣis tathā // Mn_3.153[143M] //",
    "GSD36manu2p_u:1042": "yakṣmī ca paśupālaś ca parivettā nirākṛtiḥ /",
    "GSD36manu2p_u:1043": "brahmadviṭ parivittiś ca gaṇābhyantara eva ca // Mn_3.154[144M] //",
    "GSD36manu2p_u:1044": "kuśīlavo 'vakīrṇī ca vṛṣalīpatir eva ca /",
    "GSD36manu2p_u:1045": "paunarbhavaś ca kāṇaś ca yasya copapatir gṛhe // Mn_3.155[145M] //",
    "GSD36manu2p_u:1046": "bhṛtakādhyāpako yaś ca bhṛtakādhyāpitas tathā /",
    "GSD36manu2p_u:1047": "śūdraśiṣyo guruś caiva vāgduṣṭaḥ kuṇḍagolakau // Mn_3.156[146M] //",
    "GSD36manu2p_u:1048": "akāraṇe parityaktā mātāpitror guros tathā /",
    "GSD36manu2p_u:1049": "brāhmair yaunaiś ca saṃbandhaiḥ saṃyogaṃ patitair gataḥ // Mn_3.157[147M]",
    "GSD36manu2p_u:1050": "agāradāhī garadaḥ kuṇḍāśī somavikrayī /",
    "GSD36manu2p_u:1051": "samudrayāyī bandī ca tailikaḥ kūṭakārakaḥ // Mn_3.158[148M] //",
    "GSD36manu2p_u:1052": "pitrā vivadamānaś ca kitavo madyapas tathā /",
    "GSD36manu2p_u:1053": "pāparogy abhiśastaś ca dāmbhiko rasavikrayī // Mn_3.159[149M] //",
    "GSD36manu2p_u:1054": "dhanuḥśarāṇāṃ kartā ca yaś cāgredidhiṣūpatiḥ /",
    "GSD36manu2p_u:1055": "mitradhrug dyūtavṛttiś ca putrācāryas tathaiva ca // Mn_3.160[150M] //",
    "GSD36manu2p_u:1056": "bhrāmarī ganḍamālī ca śvitry atho piśunas tathā /",
    "GSD36manu2p_u:1057": "unmatto 'ndhaś ca varjyāḥ syur vedanindaka eva ca // Mn_3.161[151M] //",
    "GSD36manu2p_u:1058": "hastigo'śvoṣṭradamako nakṣatrair yaś ca jīvati /",
    "GSD36manu2p_u:1059": "pakṣiṇāṃ poṣako yaś ca yuddhācāryas tathaiva ca // Mn_3.162[152M] //",
    "GSD36manu2p_u:1060": "srotasāṃ bhedako yaś ca teṣāṃ cāvaraṇe rataḥ /",
    "GSD36manu2p_u:1061": "gṛhasaṃveśako dūto vṛkṣāropaka eva ca // Mn_3.163[153M] //",
    "GSD36manu2p_u:1062": "śvakrīḍī śyenajīvī ca kanyādūṣaka eva ca /",
    "GSD36manu2p_u:1063": "hiṃsro vṛṣalavṛttiś ca gaṇānāṃ caiva yājakaḥ // Mn_3.164[154M] //",
    "GSD36manu2p_u:1064": "ācārahīnaḥ klībaś ca nityaṃ yācanakas tathā /",
    "GSD36manu2p_u:1065": "kṛṣijīvī ślīpadī ca sadbhir nindita eva ca // Mn_3.165[155M] //",
    "GSD36manu2p_u:1066": "aurabhriko māhiṣikaḥ parapūrvāpatis tathā /",
    "GSD36manu2p_u:1067": "pretaniryāpakaś caiva varjanīyāḥ prayatnataḥ // Mn_3.166[156M] //",
    "GSD36manu2p_u:1068": "etān vigarhitācārān apāṅkteyān dvijādhamān /",
    "GSD36manu2p_u:1069": "dvijātipravaro vidvān ubhayatra vivarjayet // Mn_3.167[157M] //",
    "GSD36manu2p_u:1070": "brāhmaṇo tv anadhīyānas tṛṇāgnir iva śāmyati /",
    "GSD36manu2p_u:1071": "tasmai havyaṃ na dātavyaṃ na hi bhasmani hūyate // Mn_3.168[158M] //",
    "GSD36manu2p_u:1072": "apāṅktadāne yo dātur bhavaty ūrdhvaṃ phalodayaḥ /",
    "GSD36manu2p_u:1073": "daive haviṣi pitrye vā taṃ pravaksyāmy aśeṣataḥ // Mn_3.169[159M] //",
    "GSD36manu2p_u:1074": "avratair yad dvijair bhuktaṃ parivetrādibhis tathā /",
    "GSD36manu2p_u:1075": "apāṅkteyair yad anyaiś ca tad vai rakṣāṃsi bhuñjate // Mn_3.170[160M] //",
    "GSD36manu2p_u:1076": "dārāgnihotrasaṃyogaṃ kurute yo 'graje sthite /",
    "GSD36manu2p_u:1077": "parivettā sa vijñeyaḥ parivittis tu pūrvajaḥ // Mn_3.171[161M] //",
    "GSD36manu2p_u:1078": "parivittiḥ parivettā yayā ca parividyate /",
    "GSD36manu2p_u:1079": "sarve te narakaṃ yānti dātṛyājakapañcamāḥ // Mn_3.172[162M] //",
    "GSD36manu2p_u:1080": "bhrātur mṛtasya bhāryāyāṃ yo 'nurajyeta kāmataḥ /",
    "GSD36manu2p_u:1081": "dharmeṇāpi niyuktāyāṃ sa jñeyo didhiṣūpatiḥ // Mn_3.173[163M] //",
    "GSD36manu2p_u:1082": "paradāreṣu jāyete dvau sutau kuṇḍagolakau /",
    "GSD36manu2p_u:1083": "patyau jīvati kuṇḍaḥ syān mṛte bhartari golakaḥ // Mn_3.174[164M] //",
    "GSD36manu2p_u:1084": "tau tu jātau parakṣetre prāṇinau pretya ceha ca /",
    "GSD36manu2p_u:1085": "dattāni havyakavyāni nāśayanti pradāyinām // Mn_3.175[165M] //",
    "GSD36manu2p_u:1086": "apāṅktyo yāvataḥ paṅktyān bhuñjānān anupaśyati /",
    "GSD36manu2p_u:1087": "tāvatāṃ na phalaṃ tatra dātā prāpnoti bāliśaḥ // Mn_3.176[166M] //",
    "GSD36manu2p_u:1088": "vīkṣyāndho navateḥ kāṇaḥ ṣaṣṭeḥ śvitrī śatasya tu /",
    "GSD36manu2p_u:1089": "pāparogī sahasrasya dātur nāśayate phalam // Mn_3.177[167M] //",
    "GSD36manu2p_u:1090": "yāvataḥ saṃspṛśed aṅgair brāhmaṇāñ śūdrayājakaḥ /",
    "GSD36manu2p_u:1091": "tāvatāṃ na bhaved dātuḥ phalaṃ dānasya paurtikam // Mn_3.168[168M] //",
    "GSD36manu2p_u:1092": "vedavic cāpi vipro 'sya lobhāt kṛtvā pratigraham /",
    "GSD36manu2p_u:1093": "vināśaṃ vrajati kṣipram āmapātram ivāmbhasi // Mn_3.179[169M] //",
    "GSD36manu2p_u:1094": "somavikrayiṇe viṣṭhā bhiṣaje pūyaśoṇitam /",
    "GSD36manu2p_u:1095": "naṣṭaṃ devalake dattam apratiṣṭhaṃ tu vārdhuṣau // Mn_3.180[170M] //",
    "GSD36manu2p_u:1096": "yat tu vāṇijake dattaṃ neha nāmutra tad bhavet /",
    "GSD36manu2p_u:1097": "bhasmanīva hutaṃ dravyaṃ tathā paunarbhave dvije // Mn_3.181[171M] //",
    "GSD36manu2p_u:1098": "itareṣu tv apāṅktyeṣu yathoddiṣṭeṣv asādhuṣu /",
    "GSD36manu2p_u:1099": "medo'sṛṅmāṃsamajjāsthi vadanty annaṃ manīṣiṇaḥ // Mn_3.182[172M] //",
    "GSD36manu2p_u:1100": "apāṅktyopahatā paṅktiḥ pāvyate yair dvijottamaiḥ /",
    "GSD36manu2p_u:1101": "tān nibodhata kārtsnyena dvijāgryān paṅktipāvanān // Mn_3.183[173M] //",
    "GSD36manu2p_u:1102": "agryāḥ sarveṣu vedeṣu sarvapravacaneṣu ca /",
    "GSD36manu2p_u:1103": "śrotriyānvayajāś caiva vijñeyāḥ paṅktipāvanāḥ // Mn_3.184[174M] //",
    "GSD36manu2p_u:1104": "triṇāciketaḥ pañcāgnis trisuparṇaḥ ṣaḍaṅgavit /",
    "GSD36manu2p_u:1105": "brahmadeyātmasantāno jyeṣṭhasāmaga eva ca // Mn_3.185[175M] //",
    "GSD36manu2p_u:1106": "vedārthavit pravaktā ca brahmacārī sahasradaḥ /",
    "GSD36manu2p_u:1107": "śatāyuś caiva vijñeyā brāhmaṇāḥ paṅktipāvanāḥ // Mn_3.186[176M] //",
    "GSD36manu2p_u:1108": "pūrvedyur aparedyur vā śrāddhakarmaṇy upasthite /",
    "GSD36manu2p_u:1109": "nimantrayeta tryavarān samyag viprān yathoditān // Mn_3.187[177M] //",
    "GSD36manu2p_u:1110": "nimantrito dvijaḥ pitrye niyatātmā bhavet sadā /",
    "GSD36manu2p_u:1111": "na ca chandāṃsy adhīyīta yasya śrāddhaṃ ca tad bhavet // Mn_3.188[178M] //",
    "GSD36manu2p_u:1112": "nimantritān hi pitara upatiṣṭhanti tān dvijān /",
    "GSD36manu2p_u:1113": "vāyuvac cānugacchanti tathāsīnān upāsate // Mn_3.189[179M] //",
    "GSD36manu2p_u:1114": "ketitas tu yathānyāyaṃ havye kavye dvijottamaḥ /",
    "GSD36manu2p_u:1115": "kathaṃ cid apy atikrāman pāpaḥ sūkaratāṃ vrajet // Mn_3.190[180M] //",
    "GSD36manu2p_u:1116": "āmantritas tu yaḥ śrāddhe vṛśalyā saha modate /",
    "GSD36manu2p_u:1117": "dātur yad duṣkṛtaṃ kiṃ cit tat sarvaṃ pratipadyate // Mn_3.191[181M] //",
    "GSD36manu2p_u:1118": "akrodhanāḥ śaucaparāḥ satataṃ brahmacāriṇaḥ /",
    "GSD36manu2p_u:1119": "nyastaśastrā mahābhāgāḥ pitaraḥ pūrvadevatāḥ // Mn_3.192[182M] //",
    "GSD36manu2p_u:1120": "yasmād utpattir eteṣāṃ sarveṣām apy aśeṣataḥ /",
    "GSD36manu2p_u:1121": "ye ca yair upacaryāḥ syur niyamais tān nibodhata // Mn_3.193[183M] //",
    "GSD36manu2p_u:1122": "manor hairaṇyagarbhasya ye marīcyādayaḥ sutāḥ /",
    "GSD36manu2p_u:1123": "teṣām ṛṣīṇāṃ sarveṣāṃ putrāḥ pitṛgaṇāḥ smṛtāḥ // Mn_3.194[184M] //",
    "GSD36manu2p_u:1124": "virāṭsutāḥ somasadaḥ sādhyānāṃ pitaraḥ smṛtāḥ /",
    "GSD36manu2p_u:1125": "agniṣvāttāś ca devānāṃ mārīcā lokaviśrutāḥ // Mn_3.195[185M] //",
    "GSD36manu2p_u:1126": "daityadānavayakṣāṇāṃ gandharvoragarakṣasām /",
    "GSD36manu2p_u:1127": "suparṇakinnarāṇāṃ ca smṛtā barhiṣado 'trijāḥ // Mn_3.196[186M] //",
    "GSD36manu2p_u:1128": "somapā nāma viprāṇāṃ kṣatriyāṇāṃ havirbhujaḥ /",
    "GSD36manu2p_u:1129": "vaiśyānām ājyapā nāma śūdrāṇāṃ tu sukālinaḥ // Mn_3.197[187M] //",
    "GSD36manu2p_u:1130": "somapās tu kaveḥ putrā haviṣmanto 'ṅgiraḥsutāḥ /",
    "GSD36manu2p_u:1131": "pulastyasyājyapāḥ putrā vasiṣṭhasya sukālinaḥ // Mn_3.198[188M] //",
    "GSD36manu2p_u:1132": "agnidagdhānagnidagdhān kāvyān barhiṣadas tathā /",
    "GSD36manu2p_u:1133": "agniṣvāttāṃś ca saumyāṃś ca viprāṇām eva nirdiśet // Mn_3.199[189M] //",
    "GSD36manu2p_u:1134": "ya ete tu gaṇā mukhyāḥ pitṝṇāṃ parikīrtitāḥ /",
    "GSD36manu2p_u:1135": "teṣām apīha vijñeyaṃ putrapautram anantakam // Mn_3.200[190M] //",
    "GSD36manu2p_u:1136": "ṛṣibhyaḥ pitaro jātāḥ pitṛbhyo devamānavāḥ /",
    "GSD36manu2p_u:1137": "devebhyas tu jagat sarvaṃ caraṃ sthāṇv anupūrvaśaḥ // Mn_3.201[191M] //",
    "GSD36manu2p_u:1138": "rājatair bhājanair eṣām atho vā rajatānvitaiḥ /",
    "GSD36manu2p_u:1139": "vāry api śraddhayā dattam akṣayāyopakalpate // Mn_3.202[192M] //",
    "GSD36manu2p_u:1140": "daivakāryād dvijātīnāṃ pitṛkāryaṃ viśiṣyate /",
    "GSD36manu2p_u:1141": "daivaṃ hi pitṛkāryasya pūrvam āpyāyanaṃ smṛtam // Mn_3.203[193M] //",
    "GSD36manu2p_u:1142": "teṣām ārakṣabhūtaṃ tu pūrvaṃ daivaṃ niyojayet /",
    "GSD36manu2p_u:1143": "raksāṃsi vipralumpanti śrāddham ārakṣavarjitam // Mn_3.204[194M] //",
    "GSD36manu2p_u:1144": "daivādyantaṃ tad īheta pitrādyantaṃ na tad bhavet /",
    "GSD36manu2p_u:1145": "pitrādyantaṃ tv īhamānaḥ kṣipraṃ naśyati sānvayaḥ // Mn_3.205[195M] //",
    "GSD36manu2p_u:1146": "śuciṃ deśaṃ viviktaṃ ca gomayenopalepayet /",
    "GSD36manu2p_u:1147": "dakṣināpravaṇaṃ caiva prayatnenopapādayet // Mn_3.206[196M] //",
    "GSD36manu2p_u:1148": "avakāśeṣu cokṣeṣu jalatīreṣu caiva hi /",
    "GSD36manu2p_u:1149": "vivikteṣu ca tuṣyanti dattena pitaraḥ sadā // Mn_3.207[197M] //",
    "GSD36manu2p_u:1150": "āsaneṣūpakḷpteṣu barhiṣmatsu pṛthakpṛthak /",
    "GSD36manu2p_u:1151": "upaspṛṣṭodakān samyag viprāṃs tān upaveśayet // Mn_3.208[198M] //",
    "GSD36manu2p_u:1152": "upaveśya tu tān viprān āsaneṣv ajugupsitān /",
    "GSD36manu2p_u:1153": "gandhamālyaiḥ surabhibhir arcayed daivapūrvakam // Mn_3.209[199M] //",
    "GSD36manu2p_u:1154": "teṣām udakam ānīya sapavitrāṃs tilān api /",
    "GSD36manu2p_u:1155": "agnau kuryād anujñāto brāhmaṇo brāhmaṇaiḥ saha // Mn_3.210[200M] //",
    "GSD36manu2p_u:1156": "agneḥ somayamābhyāṃ ca kṛtvāpyāyanam āditaḥ /",
    "GSD36manu2p_u:1157": "havirdānena vidhivat paścāt saṃtarpayet pitṝn // Mn_3.211[201M] //",
    "GSD36manu2p_u:1158": "agnyabhāve tu viprasya pāṇāv evopapādayet /",
    "GSD36manu2p_u:1159": "yo hy agniḥ sa dvijo viprair mantradarśibhir ucyate // Mn_3.212[202M] //",
    "GSD36manu2p_u:1160": "akrodhanān suprasādān vadanty etān purātanān /",
    "GSD36manu2p_u:1161": "lokasyāpyāyane yuktān śrāddhadevān dvijottamān // Mn_3.213[203M] //",
    "GSD36manu2p_u:1162": "apasavyam agnau kṛtvā sarvam āvṛtya vikramam /",
    "GSD36manu2p_u:1163": "apasavyena hastena nirvaped udakaṃ bhuvi // Mn_3.214[204M] //",
    "GSD36manu2p_u:1164": "trīṃs tu tasmād dhaviḥśeṣāt piṇḍān kṛtvā samāhitaḥ /",
    "GSD36manu2p_u:1165": "audakenaiva vidhinā nirvaped dakṣiṇāmukhaḥ // Mn_3.215[205M] //",
    "GSD36manu2p_u:1166": "nyupya piṇḍāṃs tatas tāṃs tu prayato vidhipūrvakam /",
    "GSD36manu2p_u:1167": "teṣu darbheṣu taṃ hastaṃ nirmṛjyāl lepabhāginām // Mn_3.216[206M] //",
    "GSD36manu2p_u:1168": "ācamyodakparāvṛtya trir āyamya śanair asūn /",
    "GSD36manu2p_u:1169": "ṣaḍ ṛtūṃś ca namaskuryāt pitṝn eva ca mantravat // Mn_3.217[207M] //",
    "GSD36manu2p_u:1170": "udakaṃ ninayec cheṣaṃ śanaiḥ piṇḍāntike punaḥ /",
    "GSD36manu2p_u:1171": "avajighrec ca tān piṇḍān yathānyuptān samāhitaḥ // Mn_3.218[208M] //",
    "GSD36manu2p_u:1172": "piṇḍebhyas tv alpikāṃ mātrāṃ samādāyānupūrvaśaḥ /",
    "GSD36manu2p_u:1173": "tān eva viprān āsīnān vidhivat pūrvam āśayet // Mn_3.219[209M] //",
    "GSD36manu2p_u:1174": "dhriyamāṇe tu pitari pūrveṣām eva nirvapet /",
    "GSD36manu2p_u:1175": "vipravad vāpi taṃ śrāddhe svakaṃ pitaram āśayet // Mn_3.220[210M] //",
    "GSD36manu2p_u:1176": "pitā yasya nivṛttaḥ syāj jīvec cāpi pitāmahaḥ /",
    "GSD36manu2p_u:1177": "pituḥ sa nāma saṅkīrtya kīrtayet prapitāmaham // Mn_3.221[211M] //",
    "GSD36manu2p_u:1178": "pitāmaho vā tacchrāddhaṃ bhuñjītety abravīn manuḥ /",
    "GSD36manu2p_u:1179": "kāmaṃ vā samanujñātaḥ svayam eva samācaret // Mn_3.222[212M] //",
    "GSD36manu2p_u:1180": "teṣāṃ dattvā tu hasteṣu sapavitraṃ tilodakam /",
    "GSD36manu2p_u:1181": "tatpiṇḍāgraṃ prayaccheta svadhaiṣām astv iti bruvan // Mn_3.223[213M] //",
    "GSD36manu2p_u:1182": "pāṇibhyāṃ tūpasaṃgṛhya svayam annasya vardhitam /",
    "GSD36manu2p_u:1183": "viprāntike pitṝn dhyāyan śanakair upanikṣipet // Mn_3.224[214M] //",
    "GSD36manu2p_u:1184": "ubhayor hastayor muktaṃ yad annam upanīyate /",
    "GSD36manu2p_u:1185": "tad vipralumpanty asurāḥ sahasā duṣṭacetasaḥ // Mn_3.225[215M] //",
    "GSD36manu2p_u:1186": "guṇāṃś ca sūpaśākādyān payo dadhi ghṛtaṃ madhu /",
    "GSD36manu2p_u:1187": "vinyaset prayataḥ pūrvaṃ bhūmāv eva samāhitaḥ // Mn_3.226[216M] //",
    "GSD36manu2p_u:1188": "bhakṣyaṃ bhojyaṃ ca vividhaṃ mūlāni ca phalāni ca /",
    "GSD36manu2p_u:1189": "hṛdyāni caiva māṃsāni pānāni surabhīṇi ca // Mn_3.227[217M] //",
    "GSD36manu2p_u:1190": "upanīya tu tat sarvaṃ śanakaiḥ susamāhitaḥ /",
    "GSD36manu2p_u:1191": "pariveṣayeta prayato guṇān sarvān pracodayan // Mn_3.228[218M] //",
    "GSD36manu2p_u:1192": "nāsram āpātayej jātu na kupyen nānṛtaṃ vadet /",
    "GSD36manu2p_u:1193": "na pādena spṛśed annaṃ na caitad avadhūnayet // Mn_3.229[219M] //",
    "GSD36manu2p_u:1194": "asraṃ gamayati pretān kopo 'rīn anṛtaṃ śunaḥ /",
    "GSD36manu2p_u:1195": "pādasparśas tu rakṣāṃsi duṣkṛtīn avadhūnanam // Mn_3.230[220M] //",
    "GSD36manu2p_u:1196": "yad yad roceta viprebhyas tat tad dadyād amatsaraḥ /",
    "GSD36manu2p_u:1197": "brahmodyāś ca kathāḥ kuryāt pitṝṇām etad īpsitam // Mn_3.231[221M] //",
    "GSD36manu2p_u:1198": "svādhyāyaṃ śrāvayet pitrye dharmaśāstrāṇi caiva hi /",
    "GSD36manu2p_u:1199": "ākhyānānītihāsāṃś ca purāṇāni khilāni ca // Mn_3.232[222M] //",
    "GSD36manu2p_u:1200": "harṣayed brāhmaṇāṃs tuṣṭo bhojayec ca śanaiḥśanaiḥ /",
    "GSD36manu2p_u:1201": "annādyenāsakṛc caitān guṇaiś ca paricodayet // Mn_3.233[223M] //",
    "GSD36manu2p_u:1202": "vratastham api dauhitraṃ śrāddhe yatnena bhojayet /",
    "GSD36manu2p_u:1203": "kutapaṃ cāsanaṃ dadyāt tilaiś ca vikiren mahīm // Mn_3.234[224M] //",
    "GSD36manu2p_u:1204": "trīṇi śrāddhe pavitrāṇi dauhitraḥ kutapas tilāḥ /",
    "GSD36manu2p_u:1205": "trīṇi cātra praśaṃsanti śaucam akrodham atvarām // Mn_3.235[225M] //",
    "GSD36manu2p_u:1206": "atyuṣṇaṃ sarvam annaṃ syād bhuñjīraṃs te ca vāgyatāḥ /",
    "GSD36manu2p_u:1207": "na ca dvijātayo brūyur dātrā pṛṣṭā havirguṇān // Mn_3.236[226M] //",
    "GSD36manu2p_u:1208": "yāvad uṣmā bhavaty annaṃ yāvad aśnanti vāgyatāḥ /",
    "GSD36manu2p_u:1209": "pitaras tāvad aśnanti yāvan noktā havirguṇāḥ // Mn_3.237[227M] //",
    "GSD36manu2p_u:1210": "yad veṣṭitaśirā bhuṅkte yad bhuṅkte dakṣiṇāmukhaḥ /",
    "GSD36manu2p_u:1211": "sopānatkaś ca yad bhuṅkte tad vai rakṣāṃsi bhuñjate // Mn_3.238[228M] //",
    "GSD36manu2p_u:1212": "cāṇḍālaś ca varāhaś ca kukkuṭaḥ śvā tathaiva ca /",
    "GSD36manu2p_u:1213": "rajasvalā ca ṣaṇḍhaś ca nekṣerann aśnato dvijān // Mn_3.239[229M] //",
    "GSD36manu2p_u:1214": "home pradāne bhojye ca yad ebhir abhivīkṣyate /",
    "GSD36manu2p_u:1215": "daive haviṣi pitrye vā tad gacchaty ayathātatham // Mn_3.240[230M] //",
    "GSD36manu2p_u:1216": "ghrāṇena sūkaro hanti pakṣavātena kukkuṭaḥ /",
    "GSD36manu2p_u:1217": "śvā tu dṛṣṭinipātena sparśeṇāvaravarṇajaḥ // Mn_3.241[231M] //",
    "GSD36manu2p_u:1218": "khañjo vā yadi vā kāṇo dātuḥ preṣyo 'pi vā bhavet /",
    "GSD36manu2p_u:1219": "hīnātiriktagātro vā tam apy apanayet punaḥ // Mn_3.242[232M] //",
    "GSD36manu2p_u:1220": "brāhmaṇaṃ bhikṣukaṃ vāpi bhojanārtham upasthitam /",
    "GSD36manu2p_u:1221": "brāhmaṇair abhyanujñātaḥ śaktitaḥ pratipūjayet // Mn_3.243[233M] //",
    "GSD36manu2p_u:1222": "sārvavarṇikam annādyaṃ saṃnīyāplāvya vāriṇā /",
    "GSD36manu2p_u:1223": "samutsṛjed bhuktavatām agrato vikiran bhuvi // Mn_3.244[234M] //",
    "GSD36manu2p_u:1224": "asaṃskṛtapramītānāṃ tyāgināṃ kulayoṣitām /",
    "GSD36manu2p_u:1225": "ucchiṣṭaṃ bhāgadheyaṃ syād darbheṣu vikiraś ca yaḥ // Mn_3.245[235M] //",
    "GSD36manu2p_u:1226": "uccheṣaṇāṃ bhūmigatam ajihmasyāśaṭhasya ca /",
    "GSD36manu2p_u:1227": "dāsavargasya tat pitrye bhāgadheyaṃ pracakṣate // Mn_3.246[236M] //",
    "GSD36manu2p_u:1228": "āsapiṇḍakriyākarma dvijāteḥ saṃsthitasya tu /",
    "GSD36manu2p_u:1229": "adaivaṃ bhojayec chrāddhaṃ piṇḍam ekaṃ ca nirvapet // Mn_3.247[237M] //",
    "GSD36manu2p_u:1230": "sahapiṇḍakriyāyāṃ tu kṛtāyām asya dharmataḥ /",
    "GSD36manu2p_u:1231": "anayaivāvṛtā kāryaṃ piṇḍanirvapanaṃ sutaiḥ // Mn_3.248[238M] //",
    "GSD36manu2p_u:1232": "śrāddhaṃ bhuktvā ya ucchiṣṭaṃ vṛṣalāya prayacchati /",
    "GSD36manu2p_u:1233": "sa mūḍho narakaṃ yāti kālasūtram avākśirāḥ // Mn_3.249[239M] //",
    "GSD36manu2p_u:1234": "śrāddhabhug vṛṣalītalpaṃ tad ahar yo 'dhigacchati /",
    "GSD36manu2p_u:1235": "tasyāḥ purīṣe taṃ māsaṃ pitaras tasya śerate // Mn_3.250[240M] //",
    "GSD36manu2p_u:1236": "pṛṣṭvā svaditam ity evaṃ tṛptān ācāmayet tataḥ /",
    "GSD36manu2p_u:1237": "ācāntāṃś cānujānīyād abhito ramyatām iti // Mn_3.251[241M] //",
    "GSD36manu2p_u:1238": "svadhāstv ity eva taṃ brūyur brāhmaṇās tadanantaram /",
    "GSD36manu2p_u:1239": "svadhākāraḥ parā hy āṣīḥ sarveṣu pitṛkarmasu // Mn_3.252[242M] //",
    "GSD36manu2p_u:1240": "tato bhuktavatāṃ teṣām annaśeṣaṃ nivedayet /",
    "GSD36manu2p_u:1241": "yathā brūyus tathā kuryād anujñātas tato dvijaiḥ // Mn_3.253[243M] //",
    "GSD36manu2p_u:1242": "pitrye svaditam ity eva vācyaṃ goṣṭhe tu suśṛtam /",
    "GSD36manu2p_u:1243": "saṃpannam ity abhyudaye daive rucitam ity api // Mn_3.254[244M] //",
    "GSD36manu2p_u:1244": "aparāhṇas tathā darbhā vāstusaṃpādanaṃ tilāḥ /",
    "GSD36manu2p_u:1245": "sṛṣṭir mṛṣṭir dvijāś cāgryāḥ śrāddhakarmasu saṃpadaḥ // Mn_3.255[245M] //",
    "GSD36manu2p_u:1246": "darbhāḥ pavitraṃ pūrvāhṇo haviṣyāṇi ca sarvaśaḥ /",
    "GSD36manu2p_u:1247": "pavitraṃ yac ca pūrvoktaṃ vijñeyā havyasaṃpadaḥ // Mn_3.256[246M] //",
    "GSD36manu2p_u:1248": "munyannāni payaḥ somo māṃsaṃ yac cānupaskṛtam /",
    "GSD36manu2p_u:1249": "aksāralavaṇaṃ caiva prakṛtyā havir ucyate // Mn_3.257[247M] //",
    "GSD36manu2p_u:1250": "visṛjya brāhmaṇāṃs tāṃs tu niyato vāgyataḥ śuciḥ /",
    "GSD36manu2p_u:1251": "dakṣiṇāṃ diśam ākāṅkṣan yācetemān varān pitṝn // Mn_3.258[248M] //",
    "GSD36manu2p_u:1252": "dātāro no 'bhivardhantāṃ vedāḥ saṃtatir eva ca /",
    "GSD36manu2p_u:1253": "śraddhā ca no mā vyagamad bahudeyaṃ ca no 'stv iti // Mn_3.259[249M] //",
    "GSD36manu2p_u:1254": "evaṃ nirvapaṇaṃ kṛtvā piṇḍāṃs tāṃs tadanantaram /",
    "GSD36manu2p_u:1255": "gāṃ vipram ajam agniṃ vā prāśayed apsu vā kṣipet // Mn_3.260[250M] //",
    "GSD36manu2p_u:1256": "piṇḍanirvapaṇaṃ ke cit parastād eva kurvate /",
    "GSD36manu2p_u:1257": "vayobhiḥ khādayanty anye prakṣipanty anale 'psu vā // Mn_3.261[251M] //",
    "GSD36manu2p_u:1258": "pativratā dharmapatnī pitṛpūjanatatparā /",
    "GSD36manu2p_u:1259": "madhyamaṃ tu tataḥ piṇḍam adyāt samyak sutārthinī // Mn_3.262[252M] //",
    "GSD36manu2p_u:1260": "āyuṣmantaṃ sutaṃ sūte yaśomedhāsamanvitam /",
    "GSD36manu2p_u:1261": "dhanavantaṃ prajāvantaṃ sāttvikaṃ dhārmikaṃ tathā // Mn_3.263[253M] //",
    "GSD36manu2p_u:1262": "praksālya hastāv ācāmya jñātiprāyaṃ prakalpayet /",
    "GSD36manu2p_u:1263": "jñātibhyaḥ satkṛtaṃ dattvā bāndhavān api bhojayet // Mn_3.264[254M] //",
    "GSD36manu2p_u:1264": "uccheṣaṇaṃ tu tat tiṣṭhed yāvad viprā visarjitāḥ /",
    "GSD36manu2p_u:1265": "tato gṛhabaliṃ kuryād iti dharmo vyavasthitaḥ // Mn_3.265[255M] //",
    "GSD36manu2p_u:1266": "havir yac cirarātrāya yac cānantyāya kalpate /",
    "GSD36manu2p_u:1267": "pitṛbhyo vidhivad dattaṃ tat pravakṣyāmy aśeṣataḥ // Mn_3.266[256M] //",
    "GSD36manu2p_u:1268": "tilair vrīhiyavair māṣair adbhir mūlaphalena vā /",
    "GSD36manu2p_u:1269": "dattena māsaṃ tṛpyanti vidhivat pitaro nṛnām // Mn_3.267[257M] //",
    "GSD36manu2p_u:1270": "dvau māsau matsyamāṃsena trīn māsān hāriṇena tu /",
    "GSD36manu2p_u:1271": "aurabhreṇātha caturaḥ śākunenātha pañca vai // Mn_3.268[258M] //",
    "GSD36manu2p_u:1272": "ṣaṇmāsāṃś chāgamāṃsena pārṣatena ca sapta vai /",
    "GSD36manu2p_u:1273": "aṣṭāv enasya māṃsena rauraveṇa navaiva tu // Mn_3.269[259M] //",
    "GSD36manu2p_u:1274": "daśamāsāṃs tu tṛpyanti varāhamahiṣāmiṣaiḥ /",
    "GSD36manu2p_u:1275": "śaśakūrmayos tu māṃsena māsān ekādaśaiva tu // Mn_3.270[260M] //",
    "GSD36manu2p_u:1276": "saṃvatsaraṃ tu gavyena payasā pāyasena ca /",
    "GSD36manu2p_u:1277": "vārdhrīṇasasya māṃsena tṛptir dvādaśavārṣikī // Mn_3.271[261M] //",
    "GSD36manu2p_u:1278": "kālaśākaṃ mahāśalkāḥ khaṅgalohāmiṣaṃ madhu /",
    "GSD36manu2p_u:1279": "ānantyāyaiva kalpyante munyannāni ca sarvaśaḥ // Mn_3.272[262M] //",
    "GSD36manu2p_u:1280": "yat kiṃ cin madhunā miśraṃ pradadyāt tu trayodaśīm /",
    "GSD36manu2p_u:1281": "tad apy akṣayam eva syād varṣāsu ca maghāsu ca // Mn_3.273[263M] //",
    "GSD36manu2p_u:1282": "api naḥ sa kule bhūyād yo no dadyāt trayodaśīm /",
    "GSD36manu2p_u:1283": "pāyasaṃ madhusarpirbhyāṃ prāk chāye kuñjarasya ca // Mn_3.274[264M] //",
    "GSD36manu2p_u:1284": "yad yad dadāti vidhivat samyak śraddhāsamanvitaḥ /",
    "GSD36manu2p_u:1285": "tat tat pitṝṇāṃ bhavati paratrānantam akṣayam // Mn_3.275[265M] //",
    "GSD36manu2p_u:1286": "kṛṣṇapakṣe daśamyādau varjayitvā caturdaśīm /",
    "GSD36manu2p_u:1287": "śrāddhe praśastās tithayo yathaitā na tathetarāḥ // Mn_3.276[266M] //",
    "GSD36manu2p_u:1288": "yukṣu kurvan dinarkṣeṣu sarvān kāmān samaśnute /",
    "GSD36manu2p_u:1289": "ayukṣu tu pitṝn sarvān prajāṃ prāpnoti puṣkalām // Mn_3.277[267M] //",
    "GSD36manu2p_u:1290": "yathā caivāparaḥ pakṣaḥ pūrvapakṣād viśiṣyate /",
    "GSD36manu2p_u:1291": "tathā śrāddhasya pūrvāhṇād aparāhṇo viśiṣyate // Mn_3.278[268M] //",
    "GSD36manu2p_u:1292": "prācīnāvītinā samyag apasavyam atandriṇā /",
    "GSD36manu2p_u:1293": "pitryam ā nidhanāt kāryaṃ vidhivad darbhapāṇinā // Mn_3.279[269M] //",
    "GSD36manu2p_u:1294": "rātrau śrāddhaṃ na kurvīta rākṣasī kīrtitā hi sā /",
    "GSD36manu2p_u:1295": "saṃdhyayor ubhayoś caiva sūrye caivācirodite // Mn_3.280[270M] //",
    "GSD36manu2p_u:1296": "anena vidhinā śrāddhaṃ trir abdasyeha nirvapet /",
    "GSD36manu2p_u:1297": "hemantagrīṣmavarṣāsu pāñcayajñikam anvaham // Mn_3.281[271M] //",
    "GSD36manu2p_u:1298": "na paitṛyajñiyo homo laukike 'gnau vidhīyate /",
    "GSD36manu2p_u:1299": "na darśena vinā śrāddham āhitāgner dvijanmanaḥ // Mn_3.282[272M] //",
    "GSD36manu2p_u:1300": "yad eva tarpayaty adbhiḥ pitṝn snātvā dvijottamaḥ /",
    "GSD36manu2p_u:1301": "tenaiva kṛtsnam āpnoti pitṛyajñakriyāphalam // Mn_3.283[273M] //",
    "GSD36manu2p_u:1302": "vasūn vadanti tu pitṝn rudrāṃś caiva pitāmahān /",
    "GSD36manu2p_u:1303": "prapitāmahāṃs tathādityān śrutir eṣā sanātanī // Mn_3.284[274M] //",
    "GSD36manu2p_u:1304": "vighasāśī bhaven nityaṃ nityaṃ vāmṛtabhojanaḥ /",
    "GSD36manu2p_u:1305": "vighaso bhuktaśeṣaṃ tu yajñaśeṣaṃ tathāmṛtam // Mn_3.285[275M] //",
    "GSD36manu2p_u:1306": "etad vo 'bhihitaṃ sarvaṃ vidhānaṃ pāñcayajñikam /",
    "GSD36manu2p_u:1307": "dvijātimukhyavṛttīnāṃ vidhānaṃ śrūyatām iti // Mn_3.286[276M] //",
    "GSD36manu2p_u:1308": "caturtham āyuṣo bhāgam uṣitvādyaṃ gurau dvijāḥ /",
    "GSD36manu2p_u:1309": "dvitīyam āyuṣo bhāgaṃ kṛtadāro gṛhe vaset // Mn_4.1 //",
    "GSD36manu2p_u:1310": "adroheṇaiva bhūtānām alpadroheṇa vā punaḥ /",
    "GSD36manu2p_u:1311": "yā vṛttis tāṃ samāsthāya vipro jīved anāpadi // Mn_4.2 //",
    "GSD36manu2p_u:1312": "yātrāmātraprasiddhyarthaṃ svaiḥ karmabhir agarhitaiḥ /",
    "GSD36manu2p_u:1313": "akleśena śarīrasya kurvīta dhanasaṃcayam // Mn_4.3 //",
    "GSD36manu2p_u:1314": "ṛtāmṛtābhyāṃ jīvet tu mṛtena pramṛtena vā /",
    "GSD36manu2p_u:1315": "satyānṛtābhyām api vā na śvavṛttyā kadā cana // Mn_4.4 //",
    "GSD36manu2p_u:1316": "ṛtam uñchaśilaṃ jñeyam amṛtaṃ syād ayācitam /",
    "GSD36manu2p_u:1317": "mṛtaṃ tu yācitaṃ bhaikṣaṃ pramṛtaṃ karṣaṇaṃ smṛtam // Mn_4.5 //",
    "GSD36manu2p_u:1318": "satyānṛtaṃ tu vāṇijyaṃ tena caivāpi jīvyate /",
    "GSD36manu2p_u:1319": "sevā śvavṛttir ākhyātā tasmāt tāṃ parivarjayet // Mn_4.6 //",
    "GSD36manu2p_u:1320": "kusūladhānyako vā syāt kumbhīdhānyaka eva vā /",
    "GSD36manu2p_u:1321": "tryahaihiko vāpi bhaved aśvastanika eva vā // Mn_4.7 //",
    "GSD36manu2p_u:1322": "caturṇām api caiteṣāṃ dvijānāṃ gṛhamedhinām /",
    "GSD36manu2p_u:1323": "jyāyān paraḥ paro jñeyo dharmato lokajittamaḥ // Mn_4.8 //",
    "GSD36manu2p_u:1324": "ṣaṭkarmaiko bhavaty eṣāṃ tribhir anyaḥ pravartate /",
    "GSD36manu2p_u:1325": "dvābhyām ekaś caturthas tu brahmasattreṇa jīvati // Mn_4.9 //",
    "GSD36manu2p_u:1326": "vartayaṃś ca śiloñchābhyām agnihotraparāyaṇaḥ /",
    "GSD36manu2p_u:1327": "iṣṭīḥ pārvāyaṇāntīyāḥ kevalā nirvapet sadā // Mn_4.10 //",
    "GSD36manu2p_u:1328": "na lokavṛttaṃ varteta vṛttihetoḥ kathaṃ cana /",
    "GSD36manu2p_u:1329": "ajihmām aśathāṃ śuddhāṃ jīved brāhmaṇajīvikām // Mn_4.11 //",
    "GSD36manu2p_u:1330": "saṃtoṣaṃ param āsthāya sukhārthī saṃyato bhavet /",
    "GSD36manu2p_u:1331": "saṃtoṣamūlaṃ hi sukhaṃ duḥkhamūlaṃ viparyayaḥ // Mn_4.12 //",
    "GSD36manu2p_u:1332": "ato 'nyatamayā vṛttyā jīvaṃs tu snātako dvijaḥ /",
    "GSD36manu2p_u:1333": "svargāyuṣyayaśasyāni vratāṇīmāni dhārayet // Mn_4.13 //",
    "GSD36manu2p_u:1334": "vedoditaṃ svakaṃ karma nityaṃ kuryād atandritaḥ /",
    "GSD36manu2p_u:1335": "tad dhi kurvan yathāśakti prāpnoti paramāṃ gatim // Mn_4.14 //",
    "GSD36manu2p_u:1336": "nehetārthān prasaṅgena na viruddhena karmaṇā /",
    "GSD36manu2p_u:1337": "na vidyamāneṣv artheṣu nārtyām api yatas tataḥ // Mn_4.15 //",
    "GSD36manu2p_u:1338": "indriyārtheṣu sarveṣu na prasajyeta kāmataḥ /",
    "GSD36manu2p_u:1339": "atiprasaktiṃ caiteṣāṃ manasā saṃnivartayet // Mn_4.16 //",
    "GSD36manu2p_u:1340": "sarvān parityajed arthān svādhyāyasya virodhinaḥ /",
    "GSD36manu2p_u:1341": "yathā tathādhyāpayaṃs tu sā hy asya kṛtakṛtyatā // Mn_4.17 //",
    "GSD36manu2p_u:1342": "vayasaḥ karmaṇo 'rthasya śrutasyābhijanasya ca /",
    "GSD36manu2p_u:1343": "veṣavāgbuddhisārūpyam ācaran vicared iha // Mn_4.18 //",
    "GSD36manu2p_u:1344": "buddhivṛddhikarāṇy āśu dhanyāni ca hitāni ca /",
    "GSD36manu2p_u:1345": "nityaṃ śāstrāṇy avekṣeta nigamāṃś caiva vaidikān // Mn_4.19 //",
    "GSD36manu2p_u:1346": "yathā yathā hi puruṣaḥ śāstraṃ samadhigacchati /",
    "GSD36manu2p_u:1347": "tathā tathā vijānāti vijñānaṃ cāsya rocate // Mn_4.20 //",
    "GSD36manu2p_u:1348": "ṛṣiyajñaṃ devayajñaṃ bhūtayajñaṃ ca sarvadā /",
    "GSD36manu2p_u:1349": "nṛyajñaṃ pitṛyajñaṃ ca yathāśakti na hāpayet // Mn_4.21 //",
    "GSD36manu2p_u:1350": "etān eke mahāyajñān yajñaśāstravido janāḥ /",
    "GSD36manu2p_u:1351": "anīhamānāḥ satatam indriyeṣv eva juhvati // Mn_4.22 //",
    "GSD36manu2p_u:1352": "vācy eke juhvati prāṇaṃ prāṇe vācaṃ ca sarvadā /",
    "GSD36manu2p_u:1353": "vāci prāṇe ca paśyanto yajñanirvṛttim akṣayām // Mn_4.23 //",
    "GSD36manu2p_u:1354": "jñānenaivāpare viprā yajanty etair makhaiḥ sadā /",
    "GSD36manu2p_u:1355": "jñānamūlāṃ kriyām eṣāṃ paśyanto jñānacakṣuṣā // Mn_4.24 //",
    "GSD36manu2p_u:1356": "agnihotraṃ ca juhuyād ādyante dyuniśoḥ sadā /",
    "GSD36manu2p_u:1357": "darśena cārdhamāsānte paurṇāmāsena caiva hi // Mn_4.25 //",
    "GSD36manu2p_u:1358": "sasyānte navasasyeṣṭyā tathā rtvante dvijo 'dhvaraiḥ /",
    "GSD36manu2p_u:1359": "paśunā tv ayanasyādau samānte saumikair makhaiḥ // Mn_4.26 //",
    "GSD36manu2p_u:1360": "nāniṣṭvā navasasyeṣṭyā paśunā cāgnimān dvijaḥ /",
    "GSD36manu2p_u:1361": "navānnam adyān māṃsaṃ vā dīrgham āyur jijīviṣuḥ // Mn_4.27 //",
    "GSD36manu2p_u:1362": "navenānarcitā hy asya paśuhavyena cāgnayaḥ /",
    "GSD36manu2p_u:1363": "prāṇān evāttum icchanti navānnāmiṣagardhinaḥ // Mn_4.28 //",
    "GSD36manu2p_u:1364": "āsanāśanaśayyābhir adbhir mūlaphalena vā /",
    "GSD36manu2p_u:1365": "nāsya kaś cid vased gehe śaktito 'narcito 'tithiḥ // Mn_4.29 //",
    "GSD36manu2p_u:1366": "pāṣāṇḍino vikarmasthān baiḍālavratikāñ śaṭhān /",
    "GSD36manu2p_u:1367": "haitukān bakavṛttīṃś ca vāṅgātreṇāpi nārcayet // Mn_4.30 //",
    "GSD36manu2p_u:1368": "vedavidyāvratasnātāñ śrotriyān gṛhamedhinaḥ /",
    "GSD36manu2p_u:1369": "pūjayed dhavyakavyena viparītāṃś ca varjayet // Mn_4.31 //",
    "GSD36manu2p_u:1370": "śaktito 'pacamānebhyo dātavyaṃ gṛhamedhinā /",
    "GSD36manu2p_u:1371": "saṃvibhāgaś ca bhūtebhyaḥ kartavyo 'nuparodhataḥ // Mn_4.32 //",
    "GSD36manu2p_u:1372": "rājato dhanam anvicchet saṃsīdan snātakaḥ kṣudhā /",
    "GSD36manu2p_u:1373": "yājyāntevāsinor vāpi na tv anyata iti sthitiḥ // Mn_4.33 //",
    "GSD36manu2p_u:1374": "na sīdet snātako vipraḥ kṣudhā śaktaḥ kathaṃ cana /",
    "GSD36manu2p_u:1375": "na jīrṇamalavadvāsā bhavec ca vibhave sati // Mn_4.34 //",
    "GSD36manu2p_u:1376": "kḷptakeśanakhaśmaśrur dāntaḥ śuklāmbaraḥ śuciḥ /",
    "GSD36manu2p_u:1377": "svādhyāye caiva yuktaḥ syān nityam ātmahiteṣu ca // Mn_4.35 //",
    "GSD36manu2p_u:1378": "vaiṇavīṃ dhārayed yaṣṭiṃ sodakaṃ ca kamaṇḍalum /",
    "GSD36manu2p_u:1379": "yajñopavītaṃ vedaṃ ca śubhaṃ raukme ca kuṇḍale // Mn_4.36 //",
    "GSD36manu2p_u:1380": "nekṣetodyantam ādityaṃ nāstaṃ yāntaṃ kadā cana /",
    "GSD36manu2p_u:1381": "nopasṛṣṭaṃ na vāristhaṃ na madhyaṃ nabhaso gatam // Mn_4.37 //",
    "GSD36manu2p_u:1382": "na laṅghayed vatsatantrīṃ na pradhāvec ca varṣati /",
    "GSD36manu2p_u:1383": "na codake nirīkṣeta svarūpam iti dhāraṇā // Mn_4.38 //",
    "GSD36manu2p_u:1384": "mṛdaṃ gāṃ daivataṃ vipraṃ ghṛtaṃ madhu catuṣpatham /",
    "GSD36manu2p_u:1385": "pradakṣiṇāni kurvīta prajñātāṃś ca vanaspatīn // Mn_4.39 //",
    "GSD36manu2p_u:1386": "nopagacchet pramatto 'pi striyam ārtavadarśane /",
    "GSD36manu2p_u:1387": "samānaśayane caiva na śayīta tayā saha // Mn_4.40 //",
    "GSD36manu2p_u:1388": "rajasābhiplutāṃ nārīṃ narasya hy upagacchataḥ /",
    "GSD36manu2p_u:1389": "prajñā tejo balaṃ cakṣur āyuś caiva prahīyate // Mn_4.41 //",
    "GSD36manu2p_u:1390": "tāṃ vivarjayatas tasya rajasā samabhiplutām /",
    "GSD36manu2p_u:1391": "prajñā tejo balaṃ cakṣur āyuś caiva pravardhate // Mn_4.42 //",
    "GSD36manu2p_u:1392": "nāśnīyād bhāryayā sārdhaṃ nainām īkṣeta cāśnatīm /",
    "GSD36manu2p_u:1393": "kṣuvatīṃ jṛmbhamāṇāṃ vā na cāsīnāṃ yathāsukham // Mn_4.43 //",
    "GSD36manu2p_u:1394": "nāñjayantīṃ svake netre na cābhyaktām anāvṛtām /",
    "GSD36manu2p_u:1395": "na paśyet prasavantīṃ ca tejaskāmo dvijottamaḥ // Mn_4.44 //",
    "GSD36manu2p_u:1396": "nānnam adyād ekavāsā na nagnaḥ snānam ācaret /",
    "GSD36manu2p_u:1397": "na mūtraṃ pathi kurvīta na bhasmani na govraje // Mn_4.45 //",
    "GSD36manu2p_u:1398": "na phālakṛṣṭe na jale na cityāṃ na ca parvate /",
    "GSD36manu2p_u:1399": "na jīrṇadevāyatane na valmīke kadā cana // Mn_4.46 //",
    "GSD36manu2p_u:1400": "na sasattveṣu garteṣu na gacchann api na sthitaḥ /",
    "GSD36manu2p_u:1401": "na nadītīram āsādya na ca parvatamastake // Mn_4.47 //",
    "GSD36manu2p_u:1402": "vāyvagnivipram ādityam apaḥ paśyaṃs tathaiva gāḥ /",
    "GSD36manu2p_u:1403": "na kadā cana kurvīta viṇmūtrasya visarjanam // Mn_4.48 //",
    "GSD36manu2p_u:1404": "tiraskṛtyoccaret kāṣṭha- loṣṭhapatratṛṇādinā /",
    "GSD36manu2p_u:1405": "niyamya prayato vācaṃ saṃvītāṅgo 'vaguṇṭhitaḥ // Mn_K4.49[50M] //",
    "GSD36manu2p_u:1406": "mūtroccārasamutsargaṃ divā kuryād udaṅmukhaḥ /",
    "GSD36manu2p_u:1407": "dakṣiṇābhimukho rātrau saṃdhyāyoś ca yathā divā // Mn_K4.50[51M] //",
    "GSD36manu2p_u:1408": "chāyāyām andhakāre vā rātrāv ahani vā dvijaḥ /",
    "GSD36manu2p_u:1409": "yathāsukhamukhaḥ kuryāt prāṇabādhabhayeṣu ca // Mn_K4.51[52M] //",
    "GSD36manu2p_u:1410": "pratyagniṃ pratisūryaṃ ca pratisomodakadvijam /",
    "GSD36manu2p_u:1411": "pratigu prativātaṃ ca prajñā naśyati mehataḥ // Mn_K4.52[49M] //",
    "GSD36manu2p_u:1412": "nāgniṃ mukhenopadhamen nagnāṃ nekṣeta ca striyam /",
    "GSD36manu2p_u:1413": "nāmedhyaṃ prakṣiped agnau na ca pādau pratāpayet // Mn_4.53 //",
    "GSD36manu2p_u:1414": "adhastān nopadadhyāc ca na cainam abhilaṅghayet /",
    "GSD36manu2p_u:1415": "na cainaṃ pādataḥ kuryān na prāṇābādham ācaret // Mn_4.54 //",
    "GSD36manu2p_u:1416": "nāśnīyāt saṃdhivelāyāṃ na gacchen nāpi saṃviśet /",
    "GSD36manu2p_u:1417": "na caiva pralikhed bhūmiṃ nātmano 'paharet srajam // Mn_4.55 //",
    "GSD36manu2p_u:1418": "nāpsu mūtraṃ purīṣaṃ vā ṣṭhīvanaṃ vā samutsṛjet /",
    "GSD36manu2p_u:1419": "amedhyaliptam anyad vā lohitaṃ vā viṣāṇi vā // Mn_4.56 //",
    "GSD36manu2p_u:1420": "naikaḥ supyāc chūnyagehe na śreyāṃsaṃ prabodhayet /",
    "GSD36manu2p_u:1421": "nodakyayābhibhāṣeta yajñaṃ gacchen na cāvṛtaḥ // Mn_4.57 //",
    "GSD36manu2p_u:1422": "agnyagāre gavāṃ goṣṭhe brāhmaṇānāṃ ca saṃnidhau /",
    "GSD36manu2p_u:1423": "svādhyāye bhojane caiva dakṣinaṃ pāṇim uddharet // Mn_4.58 //",
    "GSD36manu2p_u:1424": "na vārayed gāṃ dhayantīṃ na cācakṣīta kasya cit /",
    "GSD36manu2p_u:1425": "na divīndrāyudhaṃ dṛṣṭvā kasya cid darśayed budhaḥ // Mn_4.59 //",
    "GSD36manu2p_u:1426": "nādharmike vased grāme na vyādhibahule bhṛśam /",
    "GSD36manu2p_u:1427": "naikaḥ prapadyetādhvānaṃ na ciraṃ parvate vaset // Mn_4.60 //",
    "GSD36manu2p_u:1428": "na śūdrarājye nivasen nādhārmikajanāvṛte /",
    "GSD36manu2p_u:1429": "na pāṣaṇḍigaṇākrānte nopasṣṛṭe 'ntyajair nṛbhiḥ // Mn_4.61 //",
    "GSD36manu2p_u:1430": "na bhuñjītoddhṛtasnehaṃ nātisauhityam ācaret /",
    "GSD36manu2p_u:1431": "nātiprage nātisāyaṃ na sāyaṃ prātarāśitaḥ // Mn_4.62 //",
    "GSD36manu2p_u:1432": "na kurvīta vṛthāceṣṭāṃ na vāry añjalinā pibet /",
    "GSD36manu2p_u:1433": "notsaṅge bhakṣayed bhakṣyān na jātu syāt kutūhalī // Mn_4.63 //",
    "GSD36manu2p_u:1434": "na nṛtyed atha vā gāyen na vāditrāṇi vādayet] /",
    "GSD36manu2p_u:1435": "nāsphoṭayen na ca kṣveḍen na ca rakto virāvayet // Mn_4.64 //",
    "GSD36manu2p_u:1436": "na pādau dhāvayet kāṃsye kadā cid api bhājane /",
    "GSD36manu2p_u:1437": "na bhinnabhāṇḍe bhuñjīta na bhāvapratidūṣite // Mn_4.65 //",
    "GSD36manu2p_u:1438": "upānahau ca vāsaś ca dhṛtam anyair na dhārayet /",
    "GSD36manu2p_u:1439": "upavītam alaṅkāraṃ srajaṃ karakam eva ca // Mn_4.66 //",
    "GSD36manu2p_u:1440": "nāvinītair bhajed dhuryair na ca kṣudhvyādhipīḍitaiḥ /",
    "GSD36manu2p_u:1441": "na bhinnaśṛṅgākṣikhurair na vāladhivirūpitaiḥ // Mn_4.67 //",
    "GSD36manu2p_u:1442": "vinītais tu vrajen nityam āśugair lakṣaṇānvitaiḥ /",
    "GSD36manu2p_u:1443": "varṇarūpopasaṃpannaiḥ pratodenātudan bhṛśam // Mn_4.68 //",
    "GSD36manu2p_u:1444": "bālātapaḥ pretadhūmo varjyaṃ bhinnaṃ tathāsanam /",
    "GSD36manu2p_u:1445": "na chindyān nakharomāṇi dantair notpāṭayen nakhān // Mn_4.69 //",
    "GSD36manu2p_u:1446": "na mṛlloṣṭhaṃ ca mṛdnīyān na chindyāt karajais tṛṇam /",
    "GSD36manu2p_u:1447": "na karma niṣphalaṃ kuryān nāyatyām asukhodayam // Mn_4.70 //",
    "GSD36manu2p_u:1448": "loṣṭhamardī tṛṇacchedī nakhakhādī ca yo naraḥ /",
    "GSD36manu2p_u:1449": "sa vināśaṃ vrajaty āśu sūcakāśucir eva ca // Mn_4.71 //",
    "GSD36manu2p_u:1450": "na vigarhya kathāṃ kuryād bahir mālyaṃ na dhārayet /",
    "GSD36manu2p_u:1451": "gavāṃ ca yānaṃ pṛṣṭhena sarvathaiva vigarhitam // Mn_4.72 //",
    "GSD36manu2p_u:1452": "advāreṇa ca nātīyād grāmaṃ vā veśma vāvṛtam /",
    "GSD36manu2p_u:1453": "rātrau ca vṛkṣamūlāni dūrataḥ parivarjayet // Mn_4.73 //",
    "GSD36manu2p_u:1454": "nākṣair dīvyet kadā cit tu svayaṃ nopānahau haret /",
    "GSD36manu2p_u:1455": "śayanastho na bhuñjīta na pāṇisthaṃ na cāsane // Mn_4.74 //",
    "GSD36manu2p_u:1456": "sarvaṃ ca tilasaṃbaddhaṃ nādyād astam ite ravau /",
    "GSD36manu2p_u:1457": "na ca nagnaḥ śayīteha na cocchiṣṭaḥ kva cid vrajet // Mn_4.75 //",
    "GSD36manu2p_u:1458": "ārdrapādas tu bhuñjīta nārdrapādas tu saṃviśet /",
    "GSD36manu2p_u:1459": "ārdrapādas tu bhuñjāno dīrgham āyur avāpnuyāt // Mn_4.76 //",
    "GSD36manu2p_u:1460": "acakṣurviṣayaṃ durgaṃ $ na prapadyeta karhi cit /",
    "GSD36manu2p_u:1461": "na viṇmūtram udīkṣeta na bāhubhyāṃ nadīṃ taret // Mn_4.77 //",
    "GSD36manu2p_u:1462": "adhitiṣṭhen na keśāṃs tu na bhasmāsthikapālikāḥ /",
    "GSD36manu2p_u:1463": "na kārpāsāsthi na tuṣān dīrgham āyur jijīviṣuḥ // Mn_4.78 //",
    "GSD36manu2p_u:1464": "na saṃvasec ca patitair na cāṇḍālair na pulkasaiḥ /",
    "GSD36manu2p_u:1465": "na mūrkhair nāvaliptaiś ca nāntyair nāntyāvasāyibhiḥ // Mn_4.79 //",
    "GSD36manu2p_u:1466": "na śūdrāya matiṃ dadyān nocchiṣṭaṃ na haviṣkṛtam /",
    "GSD36manu2p_u:1467": "na cāsyopadiśed dharmaṃ na cāsya vratam ādiśet // Mn_4.80 //",
    "GSD36manu2p_u:1468": "yo hy asya dharmam ācaṣṭe yaś caivādiśati vratam /",
    "GSD36manu2p_u:1469": "so 'saṃvṛtaṃ nāma tamaḥ saha tenaiva majjati // Mn_4.81 //",
    "GSD36manu2p_u:1470": "na saṃhatābhyāṃ pāṇibhyāṃ kaṇḍūyed ātmanaḥ śiraḥ /",
    "GSD36manu2p_u:1471": "na spṛśec caitad ucchiṣṭo na ca snāyād vinā tataḥ // Mn_4.82 //",
    "GSD36manu2p_u:1472": "keśagrahān prahārāṃś ca śirasy etān vivarjayet /",
    "GSD36manu2p_u:1473": "śiraḥsnātaś ca tailena nāṅgaṃ kiṃ cid api spṛśet // Mn_4.83 //",
    "GSD36manu2p_u:1474": "na rājñaḥ pratigṛhṇīyād arājanyaprasūtitaḥ /",
    "GSD36manu2p_u:1475": "sūnācakradhvajavatāṃ veśenaiva ca jīvatām // Mn_4.84 //",
    "GSD36manu2p_u:1476": "daśasūnāsamaṃ cakraṃ daśacakrasamo dhvajaḥ /",
    "GSD36manu2p_u:1477": "daśadhvajasamo veśo daśaveśasamo nṛpaḥ // Mn_4.85 //",
    "GSD36manu2p_u:1478": "daśa sūṇāsahasrāṇi yo vāhayati saunikaḥ /",
    "GSD36manu2p_u:1479": "tena tulyaḥ smṛto rājā ghoras tasya pratigrahaḥ // Mn_4.86 //",
    "GSD36manu2p_u:1480": "yo rājñaḥ pratigṛhṇāti lubdhasyocchāstravartinaḥ /",
    "GSD36manu2p_u:1481": "sa paryāyeṇa yātīmān narakān ekaviṃśatim // Mn_4.87 //",
    "GSD36manu2p_u:1482": "tāmisram andhatāmisraṃ mahārauravarauravau /",
    "GSD36manu2p_u:1483": "narakaṃ kālasūtraṃ ca mahānarakam eva ca // Mn_4.88 //",
    "GSD36manu2p_u:1484": "saṃjīvanaṃ mahāvīciṃ tapanaṃ saṃpratāpanam /",
    "GSD36manu2p_u:1485": "saṃhātaṃ ca sakākolaṃ kuḍmalaṃ pratimūrtikam // Mn_4.89 //",
    "GSD36manu2p_u:1486": "lohaśaṅkum ṛjīṣaṃ ca panthānaṃ śālmalīṃ nadīm /",
    "GSD36manu2p_u:1487": "asipatravanaṃ caiva lohadārakam eva ca // Mn_4.90 //",
    "GSD36manu2p_u:1488": "etad vidanto vidvāṃso brāhmaṇā brahmavādinaḥ /",
    "GSD36manu2p_u:1489": "na rājñaḥ pratigṛhṇanti pretya śreyo 'bhikāṅkṣiṇaḥ // Mn_4.91 //",
    "GSD36manu2p_u:1490": "brāhme muhūrte budhyeta dharmārthau cānucintayet /",
    "GSD36manu2p_u:1491": "kāyakleśāṃś ca tanmūlān vedatattvārtham eva ca // Mn_4.92 //",
    "GSD36manu2p_u:1492": "utthāyāvaśyakaṃ kṛtvā kṛtaśaucaḥ samāhitaḥ /",
    "GSD36manu2p_u:1493": "pūrvāṃ saṃdhyāṃ japaṃs tiṣṭhet svakāle cāparāṃ ciram // Mn_4.93 //",
    "GSD36manu2p_u:1494": "ṛṣayo dīrghasaṃdhyatvād dīrgham āyur avāpnuyuḥ /",
    "GSD36manu2p_u:1495": "prajñāṃ yaśaś ca kīrtiṃ ca brahmavarcasam eva ca // Mn_4.94 //",
    "GSD36manu2p_u:1496": "śrāvaṇyāṃ prauṣṭhapadyāṃ vāpy upākṛtya yathāvidhi /",
    "GSD36manu2p_u:1497": "yuktaś chandāṃsy adhīyīta māsān vipro 'rdhapañcamān // Mn_4.95 //",
    "GSD36manu2p_u:1498": "puṣye tu chandasāṃ kuryād bahir utsarjanaṃ dvijaḥ /",
    "GSD36manu2p_u:1499": "māghaśuklasya vā prāpte pūrvāhṇe prathame 'hani // Mn_4.96 //",
    "GSD36manu2p_u:1500": "yathāśāstraṃ tu kṛtvaivam utsargaṃ chandasāṃ bahiḥ /",
    "GSD36manu2p_u:1501": "viramet pakṣiṇīṃ rātriṃ tad evaikam aharniśam // Mn_4.97 //",
    "GSD36manu2p_u:1502": "ata ūrdhvaṃ tu chandāṃsi śukleṣu niyataḥ paṭhet /",
    "GSD36manu2p_u:1503": "vedāṅgāni ca sarvāṇi kṛṣṇapakṣeṣu saṃpaṭhet // Mn_4.98 //",
    "GSD36manu2p_u:1504": "nāvispaṣṭam adhīyīta na śūdrajanasannidhau /",
    "GSD36manu2p_u:1505": "na niśānte pariśrānto brahmādhītya punaḥ svapet // Mn_4.99 //",
    "GSD36manu2p_u:1506": "yathoditena vidhinā nityaṃ chandaskṛtaṃ paṭhet /",
    "GSD36manu2p_u:1507": "brahma chandaskṛtaṃ caiva dvijo yukto hy anāpadi // Mn_4.100 //",
    "GSD36manu2p_u:1508": "imān nityam anadhyāyān adhīyāno vivarjayet /",
    "GSD36manu2p_u:1509": "adhyāpanaṃ ca kurvāṇaḥ śiṣyāṇāṃ vidhipūrvakam // Mn_4.101 //",
    "GSD36manu2p_u:1510": "karṇaśrave 'nile rātrau divā pāṃsusamūhane /",
    "GSD36manu2p_u:1511": "etau varṣāsv anadhyāyāv adhyāyajñāḥ pracakṣate // Mn_4.102 //",
    "GSD36manu2p_u:1512": "vidyutstanitavarṣeṣu maholkānāṃ ca saṃplave /",
    "GSD36manu2p_u:1513": "ākālikam anadhyāyam eteṣu manur abravīt // Mn_4.103 //",
    "GSD36manu2p_u:1514": "etāṃs tv abhyuditān vidyād yadā prāduṣkṛtāgniṣu /",
    "GSD36manu2p_u:1515": "tadā vidyād anadhyāyam anṛtau cābhradarśane // Mn_4.104 //",
    "GSD36manu2p_u:1516": "nirghāte bhūmicalane jyotiṣāṃ copasarjane /",
    "GSD36manu2p_u:1517": "etān ākālikān vidyād anadhyāyān ṛtāv api // Mn_4.105 //",
    "GSD36manu2p_u:1518": "prāduṣkṛteṣv agniṣu tu vidyutstanitaniḥsvane /",
    "GSD36manu2p_u:1519": "sajyotiḥ syād anadhyāyaḥ śeṣe rātrau yathā divā // Mn_4.106 //",
    "GSD36manu2p_u:1520": "nityānadhyāya eva syād grāmeṣu nagareṣu ca /",
    "GSD36manu2p_u:1521": "dharmanaipuṇyakāmānāṃ pūtigandhe ca sarvadā // Mn_4.107 //",
    "GSD36manu2p_u:1522": "antargataśave grāme vṛṣalasya ca sannidhau /",
    "GSD36manu2p_u:1523": "anadhyāyo rudyamāne samavāye janasya ca // Mn_4.108 //",
    "GSD36manu2p_u:1524": "udake madhyarātre ca viṇmūtrasya visarjane /",
    "GSD36manu2p_u:1525": "ucchiṣṭaḥ śrāddhabhuk caiva manasāpi na cintayet // Mn_4.109 //",
    "GSD36manu2p_u:1526": "pratigṛhya dvijo vidvān ekoddiṣṭasya ketanam /",
    "GSD36manu2p_u:1527": "tryahaṃ na kīrtayed brahma rājño rāhoś ca sūtake // Mn_4.110 //",
    "GSD36manu2p_u:1528": "yāvad ekānudiṣṭasya gandho lepaś ca tiṣṭhati /",
    "GSD36manu2p_u:1529": "viprasya viduṣo dehe tāvad brahma na kīrtayet // Mn_4.111 //",
    "GSD36manu2p_u:1530": "śayānaḥ prauḍhapādaś ca kṛtvā caivāvasakthikām /",
    "GSD36manu2p_u:1531": "nādhīyītāmiṣaṃ jagdhvā sūtakānnādyam eva ca // Mn_4.112 //",
    "GSD36manu2p_u:1532": "nīhāre bāṇaśabde ca saṃdhyayor eva cobhayoḥ /",
    "GSD36manu2p_u:1533": "amāvāsyācaturdaśyoḥ paurṇamāsyaṣṭakāsu ca // Mn_4.113 //",
    "GSD36manu2p_u:1534": "amāvāsyā guruṃ hanti śiṣyaṃ hanti caturdaśī /",
    "GSD36manu2p_u:1535": "brahmāṣṭakapaurṇamāsyau tasmāt tāḥ parivarjayet // Mn_4.114 //",
    "GSD36manu2p_u:1536": "pāṃsuvarṣe diśāṃ dāhe gomāyuvirute tathā /",
    "GSD36manu2p_u:1537": "śvakharoṣṭre ca ruvati paṅktau ca na paṭhed dvijaḥ // Mn_4.115 //",
    "GSD36manu2p_u:1538": "nādhīyīta śmaśānānte grāmānte govraje 'pi vā /",
    "GSD36manu2p_u:1539": "vasitvā maithunaṃ vāsaḥ śrāddhikaṃ pratigṛhya ca // Mn_4.116 //",
    "GSD36manu2p_u:1540": "prāṇi vā yadi vāprāṇi yat kiṃ cic chrāddhikaṃ bhavet /",
    "GSD36manu2p_u:1541": "tad ālabhyāpy anadhyāyaḥ pāṇyāsyo hi dvijaḥ smṛtaḥ // Mn_4.117 //",
    "GSD36manu2p_u:1542": "corair upadrute grāme saṃbhrame cāgnikārite /",
    "GSD36manu2p_u:1543": "ākālikam anadhyāyaṃ vidyāt sarvādbhuteṣu ca // Mn_4.118 //",
    "GSD36manu2p_u:1544": "upākarmaṇi cotsarge trirātraṃ kṣepaṇaṃ smṛtam /",
    "GSD36manu2p_u:1545": "aṣṭakāsu tv ahorātram ṛtvantāsu ca rātriṣu // Mn_4.119 //",
    "GSD36manu2p_u:1546": "nādhīyītāśvam ārūḍho na vṛkṣaṃ na ca hastinam /",
    "GSD36manu2p_u:1547": "na nāvaṃ na kharaṃ noṣṭraṃ neriṇastho na yānagaḥ // Mn_4.120 //",
    "GSD36manu2p_u:1548": "na vivāde na kalahe na senāyāṃ na saṃgare /",
    "GSD36manu2p_u:1549": "na bhuktamātre nājīrṇe na vamitvā na śuktake // Mn_4.121 //",
    "GSD36manu2p_u:1550": "atithiṃ cānanujñāpya mārute vāti vā bhṛśam /",
    "GSD36manu2p_u:1551": "rudhire ca srute gātrāc chastreṇa ca parikṣate // Mn_4.122 //",
    "GSD36manu2p_u:1552": "sāmadhvanāv ṛgyajuṣī nādhīyīta kadā cana /",
    "GSD36manu2p_u:1553": "vedasyādhītya vāpy antam āraṇyakam adhītya ca // Mn_4.123 //",
    "GSD36manu2p_u:1554": "ṛgvedo devadaivatyo yajurvedas tu mānuṣaḥ /",
    "GSD36manu2p_u:1555": "sāmavedaḥ smṛtaḥ pitryas tasmāt tasyāśucir dhvaniḥ // Mn_4.124 //",
    "GSD36manu2p_u:1556": "etad vidvanto vidvāṃsas trayīniṣkarṣam anvaham /",
    "GSD36manu2p_u:1557": "kramataḥ pūrvam abhyasya paścād vedam adhīyate // Mn_4.125 //",
    "GSD36manu2p_u:1558": "paśumaṇḍūkamārjāra- śvasarpanakulākhubhiḥ /",
    "GSD36manu2p_u:1559": "antarāgamane vidyād anadhyāyam aharniśam // Mn_4.126 //",
    "GSD36manu2p_u:1560": "dvāv eva varjayen nityam anadhyāyau prayatnataḥ /",
    "GSD36manu2p_u:1561": "svādhyāyabhūmiṃ cāśuddham ātmānaṃ cāśuciṃ dvijaḥ // Mn_4.127 //",
    "GSD36manu2p_u:1562": "amāvāsyām aṣṭamīṃ ca paurṇamāsīṃ caturdaśīm /",
    "GSD36manu2p_u:1563": "brahmacārī bhaven nityam apy ṛtau snātako dvijaḥ // Mn_4.128 //",
    "GSD36manu2p_u:1564": "na snānam ācared bhuktvā nāturo na mahāniśi /",
    "GSD36manu2p_u:1565": "na vāsobhiḥ sahājasraṃ nāvijñāte jalāśaye // Mn_4.129 //",
    "GSD36manu2p_u:1566": "devatānāṃ guro rājñaḥ snātakācāryayos tathā /",
    "GSD36manu2p_u:1567": "nākrāmet kāmataś chāyāṃ babhruṇo dīkṣitasya ca // Mn_4.130 //",
    "GSD36manu2p_u:1568": "madhyaṃdine 'rdharātre ca śrāddhaṃ bhuktvā ca sāmiṣam /",
    "GSD36manu2p_u:1569": "saṃdhyayor ubhayoś caiva na seveta catuṣpatham // Mn_4.131 //",
    "GSD36manu2p_u:1570": "udvartanam apasnānaṃ viṇmūtre raktam eva ca /",
    "GSD36manu2p_u:1571": "śleśmaniṣṭhyūtavāntāni nādhitiṣṭhet tu kāmataḥ // Mn_4.132 //",
    "GSD36manu2p_u:1572": "vairiṇaṃ nopaseveta sahāyaṃ caiva vairiṇaḥ /",
    "GSD36manu2p_u:1573": "adhārmikaṃ taskaraṃ ca parasyaiva ca yoṣitaṃ // Mn_4.133 //",
    "GSD36manu2p_u:1574": "na hīdṛśam anāyuṣyaṃ loke kiṃ cana vidyate /",
    "GSD36manu2p_u:1575": "yādṛśaṃ puruṣasyeha paradāropasevanam // Mn_4.134 //",
    "GSD36manu2p_u:1576": "kṣatriyaṃ caiva sarpaṃ ca brāhmaṇaṃ ca bahuśrutam /",
    "GSD36manu2p_u:1577": "nāvamanyeta vai bhūṣṇuḥ kṛśān api kadā cana // Mn_4.135 //",
    "GSD36manu2p_u:1578": "etat trayaṃ hi puruṣaṃ nirdahed avamānitam /",
    "GSD36manu2p_u:1579": "tasmād etat trayaṃ nityaṃ nāvamanyeta buddhimān // Mn_4.136 //",
    "GSD36manu2p_u:1580": "nātmānam avamanyeta purvābhir asamṛddhibhiḥ /",
    "GSD36manu2p_u:1581": "ā mṛtyoḥ śriyam anvicchen naināṃ manyeta durlabhām // Mn_4.137 //",
    "GSD36manu2p_u:1582": "satyaṃ brūyāt priyaṃ brūyān na brūyāt satyam apriyam /",
    "GSD36manu2p_u:1583": "priyaṃ ca nānṛtaṃ brūyād eṣa dharmaḥ sanātanaḥ // Mn_4.138 //",
    "GSD36manu2p_u:1584": "bhadraṃ bhadram iti brūyād bhadram ity eva vā vadet /",
    "GSD36manu2p_u:1585": "śuṣkavairaṃ vivādaṃ ca na kuryāt kena cit saha // Mn_4.139 //",
    "GSD36manu2p_u:1586": "nātikalyaṃ nātisāyaṃ nātimadhyaṃdine sthite /",
    "GSD36manu2p_u:1587": "nājñātena samaṃ gacchen naiko na vṛṣalaiḥ saha // Mn_4.140 //",
    "GSD36manu2p_u:1588": "hīnāṅgān atiriktāṅgān vidyāhīnān vayo'dhikān /",
    "GSD36manu2p_u:1589": "rūpadraviṇahīnāṃś ca jātihīnāṃś ca nākṣipet // Mn_4.141 //",
    "GSD36manu2p_u:1590": "na spṛśet pāṇinocchiṣṭo vipro gobrāhmaṇānalāṇ /",
    "GSD36manu2p_u:1591": "na cāpi paśyed aśuciḥ sustho jyotirgaṇān divā // Mn_4.142 //",
    "GSD36manu2p_u:1592": "spṛṣṭvaitān aśucir nityam adbhiḥ prāṇān upaspṛśet /",
    "GSD36manu2p_u:1593": "gātrāṇi caiva sarvāṇi nābhiṃ pāṇitalena tu // Mn_4.143 //",
    "GSD36manu2p_u:1594": "anāturaḥ svāni khāni na spṛśed animittataḥ /",
    "GSD36manu2p_u:1595": "romāṇi ca rahasyāni sarvāṇy eva vivarjayet // Mn_4.144 //",
    "GSD36manu2p_u:1596": "maṅgalācārayuktaḥ syāt prayatātmā jitendriyaḥ /",
    "GSD36manu2p_u:1597": "japec ca juhuyāc caiva nityam agnim atandritaḥ // Mn_4.145 //",
    "GSD36manu2p_u:1598": "maṅgalācārayuktānāṃ nityaṃ ca prayatātmanām /",
    "GSD36manu2p_u:1599": "japatāṃ juhvatāṃ caiva vinipāto na vidyate // Mn_4.146 //",
    "GSD36manu2p_u:1600": "vedam evābhyasen nityaṃ yathākālam atandritaḥ /",
    "GSD36manu2p_u:1601": "taṃ hy asyāhuḥ paraṃ dharmam upadharmo 'nya ucyate // Mn_4.147 ḥḥ vedābhyāsena satataṃ śaucena tapasaiva ca /",
    "GSD36manu2p_u:1602": "adroheṇa ca bhūtānāṃ jātiṃ smarati paurvikīm // Mn_4.148 //",
    "GSD36manu2p_u:1603": "paurvikīṃ saṃsmaran jātiṃ brahmaivābhyasyate punaḥ /",
    "GSD36manu2p_u:1604": "brahmābhyāsena cājasram anantaṃ sukham aśnute // Mn_4.149 //",
    "GSD36manu2p_u:1605": "sāvitrāñ śāntihomāṃś ca kuryāt parvasu nityaśaḥ /",
    "GSD36manu2p_u:1606": "pitṝṃś caivāṣṭakāsv arcen nityam anvaṣṭakāsu ca // Mn_4.150 //",
    "GSD36manu2p_u:1607": "dūrād āvasathān mūtraṃ dūrāt pādāvasecanam /",
    "GSD36manu2p_u:1608": "ucchiṣṭānnaniṣekaṃ ca dūrād eva samācaret // Mn_4.151 //",
    "GSD36manu2p_u:1609": "maitraṃ prasādhanaṃ snānaṃ dantadhāvanam añjanam /",
    "GSD36manu2p_u:1610": "pūrvāhṇa eva kurvīta devatānāṃ ca pūjanam // Mn_4.152 //",
    "GSD36manu2p_u:1611": "daivatāny abhigacchet tu dhārmikāṃś ca dvijottamān /",
    "GSD36manu2p_u:1612": "īśvaraṃ caiva rakṣārthaṃ gurūn eva ca parvasu // Mn_4.153 //",
    "GSD36manu2p_u:1613": "abhivādayed vṛddhāṃś ca dadyāc caivāsanaṃ svakam /",
    "GSD36manu2p_u:1614": "kṛtāñjalir upāsīta gacchataḥ pṛṣṭhato 'nviyāt // Mn_4.154 //",
    "GSD36manu2p_u:1615": "śrutismṛtyuditaṃ samyaṅ nibaddhaṃ sveṣu karmasu /",
    "GSD36manu2p_u:1616": "dharmamūlaṃ niṣeveta sadācāram atandritaḥ // Mn_4.155 //",
    "GSD36manu2p_u:1617": "ācārāl labhate hy āyur ācārād īpsitāḥ prajāḥ /",
    "GSD36manu2p_u:1618": "ācārād dhanam akṣayyam ācāro hanty alakṣaṇam // Mn_4.156 //",
    "GSD36manu2p_u:1619": "durācāro hi puruṣo loke bhavati ninditaḥ /",
    "GSD36manu2p_u:1620": "duḥkhabhāgī ca satataṃ vyādhito 'lpāyur eva ca // Mn_4.157 //",
    "GSD36manu2p_u:1621": "sarvalakṣaṇahīno 'pi yaḥ sadācāravān naraḥ /",
    "GSD36manu2p_u:1622": "śraddadhāno 'nasūyaś ca śataṃ varṣāṇi jīvati // Mn_4.158 //",
    "GSD36manu2p_u:1623": "yad yat paravaśaṃ karma tat tad yatnena varjayet /",
    "GSD36manu2p_u:1624": "yad yad ātmavaśaṃ tu syāt tat tat seveta yatnataḥ // Mn_4.159 //",
    "GSD36manu2p_u:1625": "sarvaṃ paravaśaṃ duḥkhaṃ sarvam ātmavaśaṃ sukham /",
    "GSD36manu2p_u:1626": "etad vidyāt samāsena lakṣaṇaṃ sukhaduḥkhayoḥ // Mn_4.160 //",
    "GSD36manu2p_u:1627": "yat karma kurvato 'sya syāt paritoṣo 'ntarātmanaḥ /",
    "GSD36manu2p_u:1628": "tat prayatnena kurvīta viparītaṃ tu varjayet // Mn_4.161 //",
    "GSD36manu2p_u:1629": "ācāryaṃ ca pravaktāraṃ pitaraṃ mātaraṃ gurum /",
    "GSD36manu2p_u:1630": "na hiṃsyād brāhmaṇān gāś ca sarvāṃś caiva tapasvinaḥ // Mn_4.162 //",
    "GSD36manu2p_u:1631": "nāstikyaṃ vedanindāṃ ca devatānāṃ ca kutsanam /",
    "GSD36manu2p_u:1632": "dveṣaṃ dambhaṃ ca mānaṃ ca krodhaṃ taikṣṇyaṃ ca varjayet // Mn_4.163 //",
    "GSD36manu2p_u:1633": "parasya daṇḍaṃ nodyacchet kruddho nainaṃ nipātayet /",
    "GSD36manu2p_u:1634": "anyatra putrāc chiṣyād vā śiṣṭyarthaṃ tāḍayet tu tau // Mn_4.164 //",
    "GSD36manu2p_u:1635": "brāhmaṇāyāvaguryaiva dvijātir vadhakāmyayā /",
    "GSD36manu2p_u:1636": "śataṃ varṣāṇi tāmisre narake parivartate // Mn_4.165 //",
    "GSD36manu2p_u:1637": "tāḍayitvā tṛṇenāpi saṃrambhān matipūrvakam /",
    "GSD36manu2p_u:1638": "ekaviṃśatīm ājātīḥ pāpayoniṣu jāyate // Mn_4.166 //",
    "GSD36manu2p_u:1639": "ayudhyamānasyotpādya brāhmaṇasyāsṛg aṅgataḥ /",
    "GSD36manu2p_u:1640": "duḥkhaṃ sumahad āpnoti pretyāprājñatayā naraḥ // Mn_4.167 //",
    "GSD36manu2p_u:1641": "śoṇitaṃ yāvataḥ pāṃsūn saṃgṛhṇāti mahītalāt /",
    "GSD36manu2p_u:1642": "tāvato 'bdān amutrānyaiḥ śoṇitotpādako 'dyate // Mn_4.168 //",
    "GSD36manu2p_u:1643": "na kadā cid dvije tasmād vidvān avagured api /",
    "GSD36manu2p_u:1644": "na tāḍayet tṛṇenāpi na gātrāt srāvayed asṛk // Mn_4.169 //",
    "GSD36manu2p_u:1645": "adhārmiko naro yo hi yasya cāpy anṛtaṃ dhanam /",
    "GSD36manu2p_u:1646": "hiṃsārataś ca yo nityaṃ nehāsau sukham edhate // Mn_4.170 //",
    "GSD36manu2p_u:1647": "na sīdann api dharmeṇa mano 'dharme niveśayet /",
    "GSD36manu2p_u:1648": "adhārmikānāṃ pāpānām āśu paśyan viparyayam // Mn_4.171 //",
    "GSD36manu2p_u:1649": "nādharmaś carito loke sadyaḥ phalati gaur iva /",
    "GSD36manu2p_u:1650": "śanair āvartyamānas tu kartur mūlāni kṛntati // Mn_4.172 //",
    "GSD36manu2p_u:1651": "yadi nātmani putreṣu na cet putreṣu naptṛṣu /",
    "GSD36manu2p_u:1652": "na tv eva tu kṛto 'dharmaḥ kartur bhavati niṣphalaḥ // Mn_4.173 //",
    "GSD36manu2p_u:1653": "adharmeṇaidhate tāvat tato bhadrāṇi paśyati /",
    "GSD36manu2p_u:1654": "tataḥ sapatnān jayati samūlas tu vinaśyati // Mn_4.174 //",
    "GSD36manu2p_u:1655": "satyadharmāryavṛtteṣu śauce caivāramet sadā /",
    "GSD36manu2p_u:1656": "śiṣyāṃś ca śiṣyād dharmeṇa vāgbāhūdarasaṃyataḥ // Mn_4.175 //",
    "GSD36manu2p_u:1657": "parityajed arthakāmau yau syātāṃ dharmavarjitau /",
    "GSD36manu2p_u:1658": "dharmaṃ cāpy asukhodarkaṃ lokasaṃkruṣṭam eva ca // Mn_4.176 //",
    "GSD36manu2p_u:1659": "na pāṇipādacapalo na netracapalo 'nṛjuḥ /",
    "GSD36manu2p_u:1660": "na syād vākcapalaś caiva na paradrohakarmadhīḥ // Mn_4.177 //",
    "GSD36manu2p_u:1661": "yenāsya pitaro yātā yena yātāḥ pitāmahāḥ /",
    "GSD36manu2p_u:1662": "tena yāyāt satāṃ mārgaṃ tena gacchan na riṣyati // Mn_4.178 //",
    "GSD36manu2p_u:1663": "ṛtvikpurohitācāryair mātulātithisaṃśritaiḥ /",
    "GSD36manu2p_u:1664": "bālavṛddhāturair vaidyair jñātisaṃbandhibāndhavaiḥ // Mn_4.179 //",
    "GSD36manu2p_u:1665": "mātāpitṛbhyāṃ jāmībhir bhrātrā putreṇa bhāryayā /",
    "GSD36manu2p_u:1666": "duhitrā dāsavargeṇa vivādaṃ na samācaret // Mn_4.180 //",
    "GSD36manu2p_u:1667": "etair vivādān saṃtyajya sarvapāpaiḥ pramucyate /",
    "GSD36manu2p_u:1668": "etair jitaiś ca jayati sarvāṃl lokān imān gṛhī // Mn_4.181 //",
    "GSD36manu2p_u:1669": "ācāryo brahmalokeśaḥ prājāpatye pitā prabhuḥ /",
    "GSD36manu2p_u:1670": "atithis tv indralokeśo devalokasya ca rtvijaḥ // Mn_4.182 //",
    "GSD36manu2p_u:1671": "jāmayo 'psarasāṃ loke vaiśvadevasya bāndhavāḥ /",
    "GSD36manu2p_u:1672": "saṃbandhino hy apāṃ loke pṛthivyāṃ mātṛmātulau // Mn_4.183 //",
    "GSD36manu2p_u:1673": "ākāśeśās tu vijñeyā bālavṛddhakṛśāturāḥ /",
    "GSD36manu2p_u:1674": "bhrātā jyeṣṭhaḥ samaḥ pitrā bhāryā putraḥ svakā tanuḥ // Mn_4.184 //",
    "GSD36manu2p_u:1675": "chāyā svo dāsavargaś ca duhitā kṛpaṇaṃ param /",
    "GSD36manu2p_u:1676": "tasmād etair adhikṣiptaḥ sahetāsaṃjvaraḥ sadā // Mn_4.185 //",
    "GSD36manu2p_u:1677": "pratigrahasamartho 'pi prasaṅgaṃ tatra varjayet /",
    "GSD36manu2p_u:1678": "pratigraheṇa hy asyāśu brāhmaṃ tejaḥ praśāmyati // Mn_4.186 //",
    "GSD36manu2p_u:1679": "na dravyāṇām avijñāya vidhiṃ dharmyaṃ pratigrahe /",
    "GSD36manu2p_u:1680": "prājñaḥ pratigrahaṃ kuryād avasīdann api kṣudhā // Mn_4.187 //",
    "GSD36manu2p_u:1681": "hiraṇyaṃ bhūmim aśvaṃ gām annaṃ vāsas tilān ghṛtam /",
    "GSD36manu2p_u:1682": "pratigṛhṇann avidvāṃs tu bhasmībhavati dāruvat // Mn_4.188 //",
    "GSD36manu2p_u:1683": "hiraṇyam āyur annaṃ ca bhūr gauś cāpy oṣatas tanum /",
    "GSD36manu2p_u:1684": "aśvaś cakṣus tvacaṃ vāso ghṛtaṃ tejas tilāh prajāḥ // Mn_4.189 //",
    "GSD36manu2p_u:1685": "atapās tv anadhīyānaḥ pratigraharucir dvijaḥ /",
    "GSD36manu2p_u:1686": "ambhasy aśmaplaveneva saha tenaiva majjati // Mn_4.190 //",
    "GSD36manu2p_u:1687": "tasmād avidvān bibhiyād yasmāt tasmāt pratigrahāt /",
    "GSD36manu2p_u:1688": "svalpakenāpy avidvān hi paṅke gaur iva sīdati // Mn_4.191 //",
    "GSD36manu2p_u:1689": "na vāry api prayacchet tu baiḍālavratike dvije /",
    "GSD36manu2p_u:1690": "na bakavratike pāpe nāvedavidi dharmavit // Mn_4.192 //",
    "GSD36manu2p_u:1691": "triṣv apy eteṣu dattaṃ hi vidhināpy arjitaṃ dhanam /",
    "GSD36manu2p_u:1692": "dātur bhavaty anarthāya paratrādātur eva ca // Mn_4.193 //",
    "GSD36manu2p_u:1693": "yathā plavenāupalena nimajjaty udake taran /",
    "GSD36manu2p_u:1694": "tathā nimajjato 'dhastād ajñau dātṛpratīcchakau // Mn_4.194 //",
    "GSD36manu2p_u:1695": "dharmadhvajī sadā lubdhaś chādmiko lokadambhakaḥ /",
    "GSD36manu2p_u:1696": "baiḍālavratiko jñeyo hiṃsraḥ sarvābhisaṃdhakaḥ // Mn_4.195 //",
    "GSD36manu2p_u:1697": "adhodṛṣṭir naiṣkṛtikaḥ svārthasādhanatatparaḥ /",
    "GSD36manu2p_u:1698": "śaṭho mithyāvinītaś ca bakavratacaro dvijaḥ // Mn_4.196[197M] //",
    "GSD36manu2p_u:1699": "ye bakavratino viprā ye ca mārjāraliṅginaḥ /",
    "GSD36manu2p_u:1700": "te patanty andhatāmisre tena pāpena karmaṇā // Mn_4.197[198M] //",
    "GSD36manu2p_u:1701": "na dharmasyāpadeśena pāpaṃ kṛtvā vrataṃ caret /",
    "GSD36manu2p_u:1702": "vratena pāpaṃ pracchādya kurvan strīśūdradambhanam // Mn_4.198[199M] //",
    "GSD36manu2p_u:1703": "pretyeha cedṛśā viprā garhyante brahmavādibhiḥ /",
    "GSD36manu2p_u:1704": "chadmanā caritaṃ yac ca vrataṃ rakṣāṃsi gacchati // Mn_4.199[200M] //",
    "GSD36manu2p_u:1705": "aliṅgī liṅgiveṣeṇa yo vṛttim upajīvati /",
    "GSD36manu2p_u:1706": "sa liṅgināṃ haraty enas tiryagyonau ca jāyate // Mn_4.200[201M] //",
    "GSD36manu2p_u:1707": "parakīyanipāneṣu na snāyād dhi kadā cana /",
    "GSD36manu2p_u:1708": "nipānakartuḥ snātvā tu duṣkṛtāṃśena lipyate // Mn_4.201[202M] //",
    "GSD36manu2p_u:1709": "yānaśayyāsanāny asya kūpodyānagṛhāṇi ca /",
    "GSD36manu2p_u:1710": "adattāny upayuñjāna enasaḥ syāt turīyabhāk // Mn_4.202[203M] //",
    "GSD36manu2p_u:1711": "nadīṣu devakhāteṣu taḍāgeṣu saraḥsu ca /",
    "GSD36manu2p_u:1712": "snānaṃ samācaren nityaṃ gartaprasravaṇeṣu ca // Mn_4.203[204M] //",
    "GSD36manu2p_u:1713": "yamān seveta satataṃ na nityaṃ niyamān budhaḥ /",
    "GSD36manu2p_u:1714": "yamān pataty akurvāṇo niyamān kevalān bhajan // Mn_4.204[205M] //",
    "GSD36manu2p_u:1715": "nāśrotriyatate yajñe grāmayājikṛte tathā /",
    "GSD36manu2p_u:1716": "striyā klībena ca hute bhuñjīta brāhmaṇaḥ kva cit // Mn_4.205[206M] //",
    "GSD36manu2p_u:1717": "aślīkam etat sādhūnāṃ yatra juhvaty amī haviḥ /",
    "GSD36manu2p_u:1718": "pratīpam etad devānāṃ tasmāt tat parivarjayet // Mn_4.206[207M] //",
    "GSD36manu2p_u:1719": "mattakruddhāturāṇāṃ ca na bhuñjīta kadā cana /",
    "GSD36manu2p_u:1720": "keśakīṭāvapannaṃ ca padā spṛṣṭaṃ ca kāmataḥ // Mn_4.207[208M] //",
    "GSD36manu2p_u:1721": "bhrūṇaghnāvekṣitaṃ caiva saṃspṛṣṭaṃ cāpy udakyayā /",
    "GSD36manu2p_u:1722": "patatriṇāvalīḍhaṃ ca śunā saṃspṛṣṭam eva ca // Mn_4.208[209M] //",
    "GSD36manu2p_u:1723": "gavā cānnam upaghrātaṃ ghuṣṭānnaṃ ca viśeṣataḥ /",
    "GSD36manu2p_u:1724": "gaṇānnaṃ gaṇikānnaṃ ca viduṣā ca jugupsitam // Mn_4.209[210M] //",
    "GSD36manu2p_u:1725": "stenagāyanayoś cānnaṃ takṣṇo vārdhuṣikasya ca /",
    "GSD36manu2p_u:1726": "dīkṣitasya kadaryasya baddhasya nigaḍasya ca // Mn_4.210[211M] //",
    "GSD36manu2p_u:1727": "abhiśastasya ṣaṇḍhasya puṃścalyā dāmbhikasya ca /",
    "GSD36manu2p_u:1728": "śuktaṃ paryuṣitaṃ caiva śūdrasyocchiṣṭam eva ca // Mn_4.211[212M] //",
    "GSD36manu2p_u:1729": "cikitsakasya mṛgayoḥ krūrasyocchiṣṭabhojinaḥ /",
    "GSD36manu2p_u:1730": "ugrānnaṃ sūtikānnaṃ ca paryācāntam anirdaśam // Mn_4.212[213M] //",
    "GSD36manu2p_u:1731": "anarcitaṃ vṛthāmāṃsam avīrāyāś ca yoṣitaḥ /",
    "GSD36manu2p_u:1732": "dviṣadannaṃ nagaryannaṃ patitānnam avakṣutam // Mn_4.213[214M] //",
    "GSD36manu2p_u:1733": "piśunānṛtinoś cānnaṃ kratuvikrayiṇas tathā /",
    "GSD36manu2p_u:1734": "śailūṣatunnavāyānnaṃ kṛtaghnasyānnam eva ca // Mn_4.214[215M] //",
    "GSD36manu2p_u:1735": "karmārasya niṣādasya raṅgāvatārakasya ca /",
    "GSD36manu2p_u:1736": "suvarṇakartur veṇasya śastravikrayiṇas tathā // Mn_4.215[216M] //",
    "GSD36manu2p_u:1737": "śvavatāṃ śauṇḍikānāṃ ca cailanirṇejakasya ca /",
    "GSD36manu2p_u:1738": "rañjakasya nṛśaṃsasya yasya copapatir gṛhe // Mn_4.216[217M] //",
    "GSD36manu2p_u:1739": "mṛṣyanti ye copapatiṃ strījitānāṃ ca sarvaśaḥ /",
    "GSD36manu2p_u:1740": "anirdaśaṃ ca pretānnam atuṣṭikaram eva ca // Mn_4.217[218M] //",
    "GSD36manu2p_u:1741": "rājānnaṃ teja ādatte śūdrānnaṃ brahmavarcasam /",
    "GSD36manu2p_u:1742": "āyuḥ suvarṇakārānnaṃ yaśaś carmāvakartinaḥ // Mn_4.218[219M] //",
    "GSD36manu2p_u:1743": "kārukānnaṃ prajāṃ hanti balaṃ nirṇejakasya ca /",
    "GSD36manu2p_u:1744": "gaṇānnaṃ gaṇikānnaṃ ca lokebhyaḥ parikṛntati // Mn_4.219[220M] //",
    "GSD36manu2p_u:1745": "pūyaṃ cikitsakasyānnaṃ puṃścalyās tv annam indriyam /",
    "GSD36manu2p_u:1746": "viṣṭhā vārdhuṣikasyānnaṃ śastravikrayiṇo malam // Mn_4.220[221M] //",
    "GSD36manu2p_u:1747": "ya ete 'nye tv abhojyānnāḥ kramaśaḥ parikīrtitāḥ /",
    "GSD36manu2p_u:1748": "teṣāṃ tvagasthiromāṇi vadanty annaṃ manīṣiṇaḥ // Mn_4.221[222M] //",
    "GSD36manu2p_u:1749": "bhuktvāto 'nyatam asyānnam amatyā kṣapaṇaṃ tryaham /",
    "GSD36manu2p_u:1750": "matyā bhuktvācaret kṛcchraṃ retoviṇmūtram eva ca // Mn_4.222[223M] //",
    "GSD36manu2p_u:1751": "nādyāc chūdrasya pakvānnaṃ vidvān aśrāddhino dvijaḥ /",
    "GSD36manu2p_u:1752": "ādadītāmam evāsmād avṛttāv ekarātrikam // Mn_4.223[224M] //",
    "GSD36manu2p_u:1753": "śrotriyasya kadaryasya vadānyasya ca vārdhuṣeḥ /",
    "GSD36manu2p_u:1754": "mīmāṃsitvobhayaṃ devāḥ samam annam akalpayan // Mn_4.224[225M] //",
    "GSD36manu2p_u:1755": "tān prajāpatir āhaitya mā kṛdhvaṃ viṣamaṃ samam /",
    "GSD36manu2p_u:1756": "śraddhāpūtaṃ vadānyasya hatam aśraddhayetarat // Mn_4.225[226M] //",
    "GSD36manu2p_u:1757": "śraddhayeṣṭaṃ ca pūrtaṃ ca nityaṃ kuryād atandritaḥ /",
    "GSD36manu2p_u:1758": "śraddhākṛte hy akṣaye te bhavataḥ svāgatair dhanaiḥ // Mn_4.226[227M] //",
    "GSD36manu2p_u:1759": "dānadharmaṃ niṣeveta nityam aiṣṭikapaurtikam /",
    "GSD36manu2p_u:1760": "parituṣṭena bhāvena pātram āsādya śaktitaḥ // Mn_4.227[228M] //",
    "GSD36manu2p_u:1761": "yat kiṃ cid api dātavyaṃ yācitenānasūyayā /",
    "GSD36manu2p_u:1762": "utpatsyate hi tat pātraṃ yat tārayati sarvataḥ // Mn_4.228[229M] //",
    "GSD36manu2p_u:1763": "vāridas tṛptim āpnoti sukham akṣayyam annadaḥ /",
    "GSD36manu2p_u:1764": "tilapradaḥ prajām iṣṭāṃ dīpadaś cakṣur uttamam // Mn_4.229[230M] //",
    "GSD36manu2p_u:1765": "bhūmido bhūmim āpnoti dīrgham āyur hiraṇyadaḥ /",
    "GSD36manu2p_u:1766": "gṛhado 'gryāṇi veśmāni rūpyado rūpam uttamam // Mn_4.230[231M] //",
    "GSD36manu2p_u:1767": "vāsodaś candrasālokyam aśvisālokyam aśvadaḥ /",
    "GSD36manu2p_u:1768": "anaḍuhaḥ śriyaṃ puṣṭāṃ godo bradhnasya viṣṭapam // Mn_4.231[232M] //",
    "GSD36manu2p_u:1769": "yānaśayyāprado bhāryām aiśvaryam abhayapradaḥ /",
    "GSD36manu2p_u:1770": "dhānyadaḥ śāśvataṃ saukhyaṃ brahmado brahmasārṣṭitām // Mn_4.232[233M] //",
    "GSD36manu2p_u:1771": "sarveṣām eva dānānāṃ brahmadānaṃ viśiṣyate /",
    "GSD36manu2p_u:1772": "vāryannagomahīvāsas- tilakāñcanasarpiṣām // Mn_4.233[234M] //",
    "GSD36manu2p_u:1773": "yena yena tu bhāvena yad yad dānaṃ prayacchati /",
    "GSD36manu2p_u:1774": "tat tat tenaiva bhāvena prāpnoti pratipūjitaḥ // Mn_4.234[235M] //",
    "GSD36manu2p_u:1775": "yo 'rcitaṃ pratigṛhṇāti dadāty arcitam eva vā /",
    "GSD36manu2p_u:1776": "tāv ubhau gacchataḥ svargaṃ narakaṃ tu viparyaye // Mn_4.235[236M] //",
    "GSD36manu2p_u:1777": "na vismayeta tapasā vaded iṣṭvā ca nānṛtam /",
    "GSD36manu2p_u:1778": "nārto 'py apavaded viprān na dattvā parikīrtayet // Mn_4.236[237M] //",
    "GSD36manu2p_u:1779": "yajño 'nṛtena kṣarati tapaḥ kṣarati vismayāt /",
    "GSD36manu2p_u:1780": "āyur viprāpavādena dānaṃ ca parikīrtanāt // Mn_4.237[238M] //",
    "GSD36manu2p_u:1781": "dharmaṃ śanaiḥ saṃcinuyād valmīkam iva puttikāḥ /",
    "GSD36manu2p_u:1782": "paralokasahāyārthaṃ sarvabhūtāny apīḍayan // Mn_4.238[239M] //",
    "GSD36manu2p_u:1783": "nāmutra hi sahāyārthaṃ pitā mātā ca tiṣṭhataḥ /",
    "GSD36manu2p_u:1784": "na putradāraṃ na jñātir dharmas tiṣṭhati kevalaḥ // Mn_4.239[240M] //",
    "GSD36manu2p_u:1785": "ekaḥ prajāyate jantur eka eva pralīyate /",
    "GSD36manu2p_u:1786": "eko 'nubhuṅkte sukṛtam eka eva ca duṣkṛtam // Mn_4.240[241M] //",
    "GSD36manu2p_u:1787": "mṛtaṃ śarīram utsṛjya kāṣṭhaloṣṭasamaṃ kṣitau /",
    "GSD36manu2p_u:1788": "vimukhā bāndhavā yānti dharmas tam anugacchati // Mn_4.241[242M] //",
    "GSD36manu2p_u:1789": "tasmād dharmaṃ sahāyārthaṃ nityaṃ saṃcinuyāc chanaiḥ /",
    "GSD36manu2p_u:1790": "dharmeṇa hi sahāyena tamas tarati dustaram // Mn_4.242[243M] //",
    "GSD36manu2p_u:1791": "dharmapradhānaṃ puruṣaṃ tapasā hatakilbiṣam /",
    "GSD36manu2p_u:1792": "paralokaṃ nayaty āśu bhāsvantaṃ khaśarīriṇam // Mn_4.243[244M] //",
    "GSD36manu2p_u:1793": "uttamair uttamair nityaṃ saṃbandhān ācaret saha /",
    "GSD36manu2p_u:1794": "ninīṣuḥ kulam utkarṣam adhamān adhamāṃs tyajet // Mn_4.244[245M] //",
    "GSD36manu2p_u:1795": "uttamān uttamān eva gacchan hīnāṃs tu varjayan /",
    "GSD36manu2p_u:1796": "brāhmaṇaḥ śreṣṭhatām eti pratyavāyena śūdratām // Mn_4.245[246M] //",
    "GSD36manu2p_u:1797": "dṛḍhakārī mṛdur dāntaḥ krūrācārair asaṃvasan /",
    "GSD36manu2p_u:1798": "ahiṃsro damadānābhyāṃ jayet svargaṃ tathāvrataḥ // Mn_4.246[247M] //",
    "GSD36manu2p_u:1799": "edhodakaṃ mūlaphalam annam abhyudyataṃ ca yat /",
    "GSD36manu2p_u:1800": "sarvataḥ pratigṛhṇīyān madhv athābhayadakṣiṇām // Mn_4.247[248M] //",
    "GSD36manu2p_u:1801": "āhṛtābhyudyatāṃ bhikṣāṃ purastād apracoditām /",
    "GSD36manu2p_u:1802": "mene prajāpatir grāhyām api duṣkṛtakarmaṇaḥ // Mn_4.248[249M] //",
    "GSD36manu2p_u:1803": "nāśnanti pitaras tasya daśavarṣāṇi pañca ca /",
    "GSD36manu2p_u:1804": "na ca havyaṃ vahaty agnir yas tām abhyavamanyate // Mn_4.249[250M] //",
    "GSD36manu2p_u:1805": "śayyāṃ gṛhān kuśān gandhān apaḥ puṣpaṃ maṇīn dadhi /",
    "GSD36manu2p_u:1806": "dhānā matsyān payo māṃsaṃ śākaṃ caiva na nirṇudet // Mn_4.250[251M] //",
    "GSD36manu2p_u:1807": "gurūn bhṛtyāṃś cojjihīrṣann arciṣyan devatātithīn /",
    "GSD36manu2p_u:1808": "sarvataḥ pratigṛhṇīyān na tu tṛpyet svayaṃ tataḥ // Mn_4.251[252M] //",
    "GSD36manu2p_u:1809": "guruṣu tv abhyatīteṣu vinā vā tair gṛhe vasan /",
    "GSD36manu2p_u:1810": "ātmano vṛttim anvicchan gṛhṇīyāt sādhutaḥ sadā // Mn_4.252[253M] //",
    "GSD36manu2p_u:1811": "ārdhikaḥ kulamitraṃ ca gopālo dāsanāpitau /",
    "GSD36manu2p_u:1812": "ete śūdreṣu bhojyānnā yāś cātmānaṃ nivedayet // Mn_4.253[254M] //",
    "GSD36manu2p_u:1813": "yādṛśo 'sya bhaved ātmā yādṛśaṃ ca cikīrṣitam /",
    "GSD36manu2p_u:1814": "yathā copacared enaṃ tathātmānaṃ nivedayet // Mn_4.254[255M] //",
    "GSD36manu2p_u:1815": "yo 'nyathā santam ātmānam anyathā satsu bhāṣate /",
    "GSD36manu2p_u:1816": "sa pāpakṛttamo loke stena ātmāpahārakaḥ // Mn_4.255[256M] //",
    "GSD36manu2p_u:1817": "vācy arthā niyatāḥ sarve vāṅgūlā vāgviniḥsṛtāḥ /",
    "GSD36manu2p_u:1818": "tāṃs tu yaḥ stenayed vācaṃ sa sarvasteyakṛn naraḥ // Mn_4.256[257M] //",
    "GSD36manu2p_u:1819": "maharṣipitṛdevānāṃ gatvānṛṇyaṃ yathāvidhi /",
    "GSD36manu2p_u:1820": "putre sarvaṃ samāsajya vasen mādhyasthyam āśritaḥ // Mn_4.257[258M] //",
    "GSD36manu2p_u:1821": "ekākī cintayen nityaṃ vivikte hitam ātmanaḥ /",
    "GSD36manu2p_u:1822": "ekākī cintayāno hi paraṃ śreyo 'dhigacchati // Mn_4.258[259M] //",
    "GSD36manu2p_u:1823": "eṣoditā gṛhasthasya vṛttir viprasya śāśvatī /",
    "GSD36manu2p_u:1824": "snātakavratakalpaś ca sattvavṛddhikaraḥ śubhaḥ // Mn_4.259[260M] //",
    "GSD36manu2p_u:1825": "anena vipro vṛttena vartayan vedaśāstravit /",
    "GSD36manu2p_u:1826": "vyapetakalmaṣo nityaṃ brahmaloke mahīyate // Mn_4.260[261M] //",
    "GSD36manu2p_u:1827": "śrutvaitān ṛṣayo dharmān snātakasya yathoditān /",
    "GSD36manu2p_u:1828": "idam ūcur mahātmānam analaprabhavaṃ bhṛgum // Mn_5.1 //",
    "GSD36manu2p_u:1829": "evaṃ yathoktaṃ viprāṇāṃ svadharmam anutiṣṭhatām /",
    "GSD36manu2p_u:1830": "kathaṃ mṛtyuḥ prabhavati vedaśāstravidāṃ prabho // Mn_5.2 //",
    "GSD36manu2p_u:1831": "sa tān uvāca dharmātmā maharṣīn mānavo bhṛguḥ /",
    "GSD36manu2p_u:1832": "śrūyatāṃ yena doṣeṇa mṛtyur viprān jighāṃsati // Mn_5.3 //",
    "GSD36manu2p_u:1833": "anabhyāsena vedānām ācārasya ca varjanāt /",
    "GSD36manu2p_u:1834": "ālasyād annadoṣāc ca mṛtyur viprāñ jighāṃsati // Mn_5.4 //",
    "GSD36manu2p_u:1835": "laśunaṃ gṛñjanaṃ caiva palāṇḍuṃ kavakāni ca /",
    "GSD36manu2p_u:1836": "abhakṣyāṇi dvijātīnām amedhyaprabhavāni ca // Mn_5.5 //",
    "GSD36manu2p_u:1837": "lohitān vṛkṣaniryāsān vṛścanaprabhavāṃs tathā /",
    "GSD36manu2p_u:1838": "śeluṃ gavyaṃ ca peyūṣaṃ prayatnena vivarjayet // Mn_5.6 //",
    "GSD36manu2p_u:1839": "vṛthā kṛsarasaṃyāvaṃ pāyasāpūpam eva ca /",
    "GSD36manu2p_u:1840": "anupākṛtamāṃsāni devānnāni havīṃṣi ca // Mn_5.7 //",
    "GSD36manu2p_u:1841": "anirdaśāyā goḥ kṣīram auṣṭram aikaśaphaṃ tathā /",
    "GSD36manu2p_u:1842": "āvikaṃ saṃdhinīkṣīraṃ vivatsāyāś ca goḥ payaḥ // Mn_5.8 //",
    "GSD36manu2p_u:1843": "āraṇyānāṃ ca sarveṣāṃ mṛgāṇāṃ māhiṣaṃ vinā /",
    "GSD36manu2p_u:1844": "strīkṣīraṃ caiva varjyāni sarvaśuktāni caiva hi // Mn_5.9 //",
    "GSD36manu2p_u:1845": "dadhi bhakṣyaṃ ca śukteṣu sarvaṃ ca dadhisaṃbhavam /",
    "GSD36manu2p_u:1846": "yāni caivābhiṣūyante puṣpamūlaphalaiḥ śubhaiḥ // Mn_5.10 //",
    "GSD36manu2p_u:1847": "kravyādāñ śakunān sarvāṃs tathā grāmanivāsinaḥ /",
    "GSD36manu2p_u:1848": "anirdiṣṭāṃś caikaśaphāṃṣ ṭiṭṭibhaṃ ca vivarjayet // Mn_5.11 //",
    "GSD36manu2p_u:1849": "kalaviṅkaṃ plavaṃ haṃsaṃ cakrāhvaṃ grāmakukkuṭam /",
    "GSD36manu2p_u:1850": "sārasaṃ rajjuvālaṃ ca dātyūhaṃ śukasārike // Mn_5.12 //",
    "GSD36manu2p_u:1851": "pratudāñ jālapādāṃś ca koyaṣṭinakhaviṣkirān /",
    "GSD36manu2p_u:1852": "nimajjataś ca matsyādān saunaṃ vallūram eva ca // Mn_5.13 //",
    "GSD36manu2p_u:1853": "bakaṃ caiva balākāṃ ca kākolaṃ khañjarīṭakam /",
    "GSD36manu2p_u:1854": "matsyādān viḍvarāhāṃś ca matsyān eva ca sarvaśaḥ // Mn_5.14 //",
    "GSD36manu2p_u:1855": "yo yasya māṃsam aśnāti sa tanmāṃsāda ucyate /",
    "GSD36manu2p_u:1856": "matsyādaḥ sarvamāṃsādas tasmān matsyān vivarjayet // Mn_5.15 //",
    "GSD36manu2p_u:1857": "pāṭhīnarohitāv ādyau niyuktau havyakavyayoḥ /",
    "GSD36manu2p_u:1858": "rājīvān siṃhatuṇḍāś ca saśalkāś caiva sarvaśaḥ // Mn_5.16 //",
    "GSD36manu2p_u:1859": "na bhakṣayed ekacarān ajñātāṃś ca mṛgadvijān /",
    "GSD36manu2p_u:1860": "bhakṣyeṣv api samuddiṣṭān sarvān pañcanakhāṃs tathā // Mn_5.17 //",
    "GSD36manu2p_u:1861": "śvāvidhaṃ śalyakaṃ godhāṃ khaḍgakūrmaśaśāṃs tathā /",
    "GSD36manu2p_u:1862": "bhakṣyān pañcanakheṣv āhur anuṣṭrāṃś caikatodatah // Mn_5.18 //",
    "GSD36manu2p_u:1863": "chatrākaṃ viḍvarāhaṃ ca laśunaṃ grāmakukkuṭam /",
    "GSD36manu2p_u:1864": "palāṇḍuṃ gṛñjanaṃ caiva matyā jagdhvā pated dvijaḥ // Mn_5.19 //",
    "GSD36manu2p_u:1865": "amatyaitāni ṣaḍ jagdhvā kṛcchraṃ sāntapanaṃ caret /",
    "GSD36manu2p_u:1866": "yaticāndrāyāṇaṃ vāpi śeṣeṣūpavased ahaḥ // Mn_5.20 //",
    "GSD36manu2p_u:1867": "saṃvatsarasyaikam api caret kṛcchraṃ dvijottamaḥ /",
    "GSD36manu2p_u:1868": "ajñātabhuktaśuddhyarthaṃ jñātasya tu viṣeśataḥ // Mn_5.21 //",
    "GSD36manu2p_u:1869": "yajñārthaṃ brāhmaṇair vadhyāḥ praśastā mṛgapakṣiṇaḥ /",
    "GSD36manu2p_u:1870": "bhṛtyānāṃ caiva vṛttyartham agastyo hy ācarat purā // Mn_5.22 //",
    "GSD36manu2p_u:1871": "babhūvur hi puroḍāśā bhakṣyāṇāṃ mṛgapakṣiṇām /",
    "GSD36manu2p_u:1872": "purāṇeṣv api yajñeṣu brahmakṣatrasaveṣu ca // Mn_5.23 //",
    "GSD36manu2p_u:1873": "yat kiṃ cit snehasaṃyuktaṃ bhakṣyaṃ bhojyam agarhitam /",
    "GSD36manu2p_u:1874": "tat paryuṣitam apy ādyaṃ haviḥśeṣaṃ ca yad bhavet // Mn_5.24 //",
    "GSD36manu2p_u:1875": "cirasthitam api tv ādyam asnehāktaṃ dvijātibhiḥ /",
    "GSD36manu2p_u:1876": "yavagodhūmajaṃ sarvaṃ payasaś caiva vikriyā // Mn_5.25 //",
    "GSD36manu2p_u:1877": "etad uktaṃ dvijātīnāṃ bhakṣyābhakṣyam aśeṣataḥ /",
    "GSD36manu2p_u:1878": "māṃsasyātaḥ pravakṣyāmi vidhiṃ bhakṣaṇavarjane // Mn_5.26 //",
    "GSD36manu2p_u:1879": "prokṣitaṃ bhakṣayen māṃsaṃ brāhmaṇānāṃ ca kāmyayā /",
    "GSD36manu2p_u:1880": "yathāvidhi niyuktas tu prāṇānām eva cātyaye // Mn_5.27 //",
    "GSD36manu2p_u:1881": "prāṇasyānnam idaṃ sarvaṃ prajāpatir akalpayat /",
    "GSD36manu2p_u:1882": "sthāvaraṃ jaṅgamaṃ caiva sarvaṃ prāṇasya bhojanam // Mn_5.28 //",
    "GSD36manu2p_u:1883": "carāṇām annam acarā daṃṣṭriṇām apy adaṃṣṭriṇaḥ /",
    "GSD36manu2p_u:1884": "ahastāś ca sahastānāṃ śūrāṇāṃ caiva bhīravaḥ // Mn_5.29 //",
    "GSD36manu2p_u:1885": "nāttā duṣyaty adann ādyān prāṇino 'hanyahany api /",
    "GSD36manu2p_u:1886": "dhātraiva sṛṣṭā hy ādyāś ca prāṇino 'ttāra eva ca // Mn_5.30 //",
    "GSD36manu2p_u:1887": "yajñāya jagdhir māṃsasyety eṣa daivo vidhiḥ smṛtaḥ /",
    "GSD36manu2p_u:1888": "ato 'nyathā pravṛttis tu rākṣaso vidhir ucyate // Mn_5.31 //",
    "GSD36manu2p_u:1889": "krītvā svayaṃ vāpy utpādya paropakṛtam eva vā /",
    "GSD36manu2p_u:1890": "devān pitṝṃś cārcayitvā khādan māṃsaṃ na duṣyati // Mn_5.32 //",
    "GSD36manu2p_u:1891": "nādyād avidhinā māṃsaṃ vidhijño 'nāpadi dvijaḥ /",
    "GSD36manu2p_u:1892": "jagdhvā hy avidhinā māṃsaṃ pretas tair adyate 'vaśaḥ // Mn_5.33 //",
    "GSD36manu2p_u:1893": "na tādṛśaṃ bhavaty eno mṛgahantur dhanārthinaḥ /",
    "GSD36manu2p_u:1894": "yādṛśaṃ bhavati pretya vṛthāmāṃsāni khādataḥ // Mn_5.34 //",
    "GSD36manu2p_u:1895": "niyuktas tu yathānyāyaṃ yo māṃsaṃ nātti mānavaḥ /",
    "GSD36manu2p_u:1896": "sa pretya paśutāṃ yāti saṃbhavān ekaviṃśatim // Mn_5.35 //",
    "GSD36manu2p_u:1897": "asaṃskṛtān paśūn mantrair nādyād vipraḥ kadā cana /",
    "GSD36manu2p_u:1898": "mantrais tu saṃskṛtān adyāc chāśvataṃ vidhim āsthitaḥ // Mn_5.36 //",
    "GSD36manu2p_u:1899": "kuryād ghṛtapaśuṃ saṅge kuryāt piṣṭapaśuṃ tathā /",
    "GSD36manu2p_u:1900": "na tv eva tu vṛthā hantuṃ paśum icchet kadā cana // Mn_5.37 //",
    "GSD36manu2p_u:1901": "yāvanti paśuromāṇi tāvatkṛtvo ha māraṇam /",
    "GSD36manu2p_u:1902": "vṛthāpaśughnaḥ prāpnoti pretya janmani janmani // Mn_5.38 //",
    "GSD36manu2p_u:1903": "yajñārthaṃ paśavaḥ sṛṣṭāḥ svayam eva svayaṃbhuvā /",
    "GSD36manu2p_u:1904": "yajño 'sya bhūtyai sarvasya tasmād yajñe vadho 'vadhaḥ // Mn_5.39 //",
    "GSD36manu2p_u:1905": "oṣadhyaḥ paśavo vṛkṣās tiryañcaḥ pakṣiṇas tathā /",
    "GSD36manu2p_u:1906": "yajñārthaṃ nidhanaṃ prāptāḥ prāpnuvanty utsṛtīḥ punaḥ // Mn_5.40 //",
    "GSD36manu2p_u:1907": "madhuparke ca yajñe ca pitṛdaivatakarmaṇi /",
    "GSD36manu2p_u:1908": "atraiva paśavo hiṃsyā nānyatrety abravīn manuḥ // Mn_5.41 //",
    "GSD36manu2p_u:1909": "eṣv artheṣu paśūn hiṃsan vedatattvārthavid dvijaḥ /",
    "GSD36manu2p_u:1910": "ātmānaṃ ca paśuṃ caiva gamayaty uttamaṃ gatim // Mn_5.42 //",
    "GSD36manu2p_u:1911": "gṛhe gurāv araṇye vā nivasann ātmavān dvijaḥ /",
    "GSD36manu2p_u:1912": "nāvedavihitāṃ hiṃsām āpady api samācaret // Mn_5.43 //",
    "GSD36manu2p_u:1913": "yā vedavihitā hiṃsā niyatāsmiṃś carācare /",
    "GSD36manu2p_u:1914": "ahiṃsām eva tāṃ vidyād vedād dharmo hi nirbabhau // Mn_5.44 //",
    "GSD36manu2p_u:1915": "yo 'hiṃsakāni bhūtāni hinasty ātmasukhecchayā /",
    "GSD36manu2p_u:1916": "sa jīvāṃś ca mṛtaś caiva na kva cit sukham edhate // Mn_5.45 //",
    "GSD36manu2p_u:1917": "yo bandhanavadhakleśān prāṇināṃ na cikīrṣati /",
    "GSD36manu2p_u:1918": "sa sarvasya hitaprepsuḥ sukham atyantam aśnute // Mn_5.46 //",
    "GSD36manu2p_u:1919": "yad dhyāyati yat kurute ratiṃ badhnāti yatra ca /",
    "GSD36manu2p_u:1920": "tad avāpnoty ayatnena yo hinasti na kiṃ cana // Mn_5.47 //",
    "GSD36manu2p_u:1921": "nākṛtvā prāṇināṃ hiṃsāṃ māṃsam utpadyate kva cit /",
    "GSD36manu2p_u:1922": "na ca prāṇivadhaḥ svargyas tasmān māṃsaṃ vivarjayet // Mn_5.48 //",
    "GSD36manu2p_u:1923": "samutpattiṃ ca māṃsasya vadhabandhau ca dehinām /",
    "GSD36manu2p_u:1924": "prasamīkṣya nivarteta sarvamāṃsasya bhakṣaṇāt // Mn_5.49 //",
    "GSD36manu2p_u:1925": "na bhakṣayati yo māṃsaṃ vidhiṃ hitvā piśācavat /",
    "GSD36manu2p_u:1926": "na loke priyatāṃ yāti vyādhibhiś ca na pīḍyate // Mn_5.50 //",
    "GSD36manu2p_u:1927": "anumantā viśasitā nihantā krayavikrayī /",
    "GSD36manu2p_u:1928": "saṃskartā copahartā ca khādakaś ceti ghātakāḥ // Mn_5.51 //",
    "GSD36manu2p_u:1929": "svamāṃsaṃ paramāṃsena yo vardhayitum icchati /",
    "GSD36manu2p_u:1930": "anabhyarcya pitṝn devāṃs tato 'nyo nāsty apuṇyakṛt // Mn_5.52 //",
    "GSD36manu2p_u:1931": "varṣe varṣe 'śvamedhena yo yajeta śataṃ samāḥ /",
    "GSD36manu2p_u:1932": "māṃsāni ca na khāded yas tayoḥ puṇyaphalaṃ samam // Mn_5.53 //",
    "GSD36manu2p_u:1933": "phalamūlāśanair medhyair munyannānāṃ ca bhojanaiḥ /",
    "GSD36manu2p_u:1934": "na tat phalam avāpnoti yan māṃsaparivarjanāt // Mn_5.54 //",
    "GSD36manu2p_u:1935": "māṃ sa bhakṣayitāmutra yasya māṃsam ihādmy aham /",
    "GSD36manu2p_u:1936": "etan māṃsasya māṃsatvaṃ pravadanti manīṣiṇaḥ // Mn_5.55 //",
    "GSD36manu2p_u:1937": "na māṃsabhakṣaṇe doṣo na madye na ca maithune /",
    "GSD36manu2p_u:1938": "pravṛttir eṣā bhūtānāṃ nivṛttis tu mahāphalā // Mn_5.56 //",
    "GSD36manu2p_u:1939": "pretaśuddhiṃ pravakṣyāmi dravyaśuddhiṃ tathaiva ca /",
    "GSD36manu2p_u:1940": "caturṇām api varṇānāṃ yathāvad anupūrvaśaḥ // Mn_5.57 //",
    "GSD36manu2p_u:1941": "dantajāte 'nujāte ca kṛtacūḍe ca saṃsthite /",
    "GSD36manu2p_u:1942": "aśuddhā bāndhavāḥ sarve sūtake ca tathocyate // Mn_5.58 ḥḥ daśāhaṃ śāvam āśaucaṃ sapiṇḍeṣu vidhīyate /",
    "GSD36manu2p_u:1943": "arvāk saṃcayanād asthnāṃ tryaham ekāham eva vā // Mn_5.59 //",
    "GSD36manu2p_u:1944": "sapiṇḍatā tu puruṣe saptame vinivartate /",
    "GSD36manu2p_u:1945": "samānodakabhāvas tu janmanāmnor avedane // Mn_5.60 //",
    "GSD36manu2p_u:1946": "yathedaṃ śāvam āśaucaṃ sapiṇḍeṣu vidhīyate /",
    "GSD36manu2p_u:1947": "janane 'py evam eva syān nipuṇaṃ śuddhim icchatām // Mn_5.61 //",
    "GSD36manu2p_u:1948": "sarveṣāṃ śāvam āśaucaṃ mātāpitros tu sūtakam /",
    "GSD36manu2p_u:1949": "sūtakaṃ mātur eva syād upaspṛśya pitā śuciḥ // Mn_5.62[61M] //",
    "GSD36manu2p_u:1950": "nirasya tu pumāñ śukram upaspṛsyaiva śudhyati /",
    "GSD36manu2p_u:1951": "baijikād abhisaṃbandhād anurundhyād aghaṃ tryaham // Mn_5.63[62M] //",
    "GSD36manu2p_u:1952": "ahnā caikena rātryā ca trirātrair eva ca tribhiḥ /",
    "GSD36manu2p_u:1953": "śavaspṛśo viśudhyanti tryahād udakadāyinaḥ // Mn_5.64[63M] //",
    "GSD36manu2p_u:1954": "guroḥ pretasya śiṣyas tu pitṛmedhaṃ samācaran /",
    "GSD36manu2p_u:1955": "pretahāraiḥ samaṃ tatra daśarātreṇa śudhyati // Mn_5.65[64M] //",
    "GSD36manu2p_u:1956": "rātribhir māsatulyābhir garbhasrāve viśudhyati /",
    "GSD36manu2p_u:1957": "rajasy uparate sādhvī snānena strī rajasvalā // Mn_5.66[65M] //",
    "GSD36manu2p_u:1958": "nṛṇām akṛtacūḍānāṃ viśuddhir naiśikī smṛtā /",
    "GSD36manu2p_u:1959": "nirvṛttacūḍakānāṃ tu trirātrāc chuddhir iṣyate // Mn_5.67[66M] //",
    "GSD36manu2p_u:1960": "ūnadvivārṣikaṃ pretaṃ nidadhyur bāndhavā bahiḥ /",
    "GSD36manu2p_u:1961": "alaṃkṛtya śucau bhūmāv asthisaṃcayanād ṛte // Mn_5.68[67M] //",
    "GSD36manu2p_u:1962": "nāsya kāryo 'gnisaṃskāro na ca kāryodakakriyā /",
    "GSD36manu2p_u:1963": "araṇye kāṣṭhavat tyaktvā kṣapeyus tryaham eva tu // Mn_5.69[68M] //",
    "GSD36manu2p_u:1964": "nātrivarṣasya kartavyā bāndhavair udakakriyā /",
    "GSD36manu2p_u:1965": "jātadantasya vā kuryur nāmni vāpi kṛte sati // Mn_5.70[69M] //",
    "GSD36manu2p_u:1966": "sabrahmacāriṇy ekāham atīte kṣapaṇaṃ smṛtam /",
    "GSD36manu2p_u:1967": "janmany ekodakānāṃ tu trirātrāc chuddhir iṣyate // Mn_5.71[70M] //",
    "GSD36manu2p_u:1968": "strīṇām asaṃskṛtānāṃ tu tryahāc chudhyanti bāndhavāḥ /",
    "GSD36manu2p_u:1969": "yathoktenaiva kalpena śudhyanti tu sanābhayaḥ // Mn_5.72[71M] //",
    "GSD36manu2p_u:1970": "akṣāralavaṇānnāḥ syur nimajjeyuś ca te tryaham /",
    "GSD36manu2p_u:1971": "māṃsāśanaṃ ca nāśnīyuḥ śayīraṃś ca pṛthak kṣitau // Mn_5.73[72M] //",
    "GSD36manu2p_u:1972": "saṃnidhāv eṣa vai kalpaḥ śāvāśaucasya kīrtitaḥ /",
    "GSD36manu2p_u:1973": "asaṃnidhāv ayaṃ jñeyo vidhiḥ saṃbandhibāndhavaiḥ // Mn_5.74[73M] //",
    "GSD36manu2p_u:1974": "vigataṃ tu videśasthaṃ śṛṇuyād yo hy anirdaśam /",
    "GSD36manu2p_u:1975": "yac cheṣaṃ daśarātrasya tāvad evāśucir bhavet // Mn_5.75[74M] //",
    "GSD36manu2p_u:1976": "atikrānte daśāhe ca trirātram aśucir bhavet /",
    "GSD36manu2p_u:1977": "saṃvatsare vyatīte tu spṛṣṭvaivāpo viśudhyati // Mn_5.76[75M] //",
    "GSD36manu2p_u:1978": "nirdaśaṃ jñātimaraṇaṃ śrutvā putrasya janma ca /",
    "GSD36manu2p_u:1979": "savāsā jalam āplutya śuddho bhavati mānavaḥ // Mn_5.77[76M] //",
    "GSD36manu2p_u:1980": "bāle deśāntarasthe ca pṛthakpiṇḍe ca saṃsthite /",
    "GSD36manu2p_u:1981": "savāsā jalam āplutya sadya eva viśudhyati // Mn_5.78[77M] //",
    "GSD36manu2p_u:1982": "antardaśāhe syātāṃ cet punar maraṇajanmanī /",
    "GSD36manu2p_u:1983": "tāvat syād aśucir vipro yāvat tat syād anirdaśam // Mn_5.79[78M] //",
    "GSD36manu2p_u:1984": "trirātram āhur āśaucam ācārye saṃsthite sati /",
    "GSD36manu2p_u:1985": "tasya putre ca patnyāṃ ca divārātram iti sthitiḥ // Mn_5.80[79M] //",
    "GSD36manu2p_u:1986": "śrotriye tūpasaṃpanne trirātram aśucir bhavet /",
    "GSD36manu2p_u:1987": "mātule pakṣiṇīṃ rātriṃ śiṣyartvigbāndhaveṣu ca // Mn_5.81[80M] //",
    "GSD36manu2p_u:1988": "prete rājani sajyotir yasya syād viṣaye sthitaḥ /",
    "GSD36manu2p_u:1989": "aśrotriye tv ahaḥ kṛtsnam anūcāne tathā gurau // Mn_5.82[81M] //",
    "GSD36manu2p_u:1990": "śuddhyed vipro daśāhena dvādaśāhena bhūmipaḥ /",
    "GSD36manu2p_u:1991": "vaiśyaḥ pañcadaśāhena śūdro māsena śudhyati // Mn_5.83[82M] //",
    "GSD36manu2p_u:1992": "na vardhayed aghāhāni pratyūhen nāgniṣu kriyāḥ /",
    "GSD36manu2p_u:1993": "na ca tatkarma kurvāṇaḥ sanābhyo 'py aśucir bhavet // Mn_5.84[83M] //",
    "GSD36manu2p_u:1994": "divākīrtim udakyāṃ ca patitaṃ sūtikāṃ tathā /",
    "GSD36manu2p_u:1995": "śavaṃ tatspṛṣṭinaṃ caiva spṛṣṭvā snānena śudhyati // Mn_5.85[84M] //",
    "GSD36manu2p_u:1996": "ācamya prayato nityaṃ japed aśucidarśane /",
    "GSD36manu2p_u:1997": "saurān mantrān yathotsāhaṃ pāvamānīś ca śaktitaḥ // Mn_5.86[85M] //",
    "GSD36manu2p_u:1998": "nāraṃ spṛṣṭvāsthi sasnehaṃ snātvā vipro viśudhyati /",
    "GSD36manu2p_u:1999": "ācamyaiva tu niḥsnehaṃ gām ālabhyārkam īkṣya vā // Mn_5.87[86M] //",
    "GSD36manu2p_u:2000": "ādiṣṭī nodakaṃ kuryād ā vratasya samāpanāt /",
    "GSD36manu2p_u:2001": "samāpte tūdakaṃ kṛtvā trirātreṇaiva śudhyati // Mn_5.88[87M] //",
    "GSD36manu2p_u:2002": "vṛthāsaṃkarajātānāṃ pravrajyāsu ca tiṣṭhatām /",
    "GSD36manu2p_u:2003": "ātmanas tyāgināṃ caiva nivartetodakakriyā // Mn_5.89[88M] //",
    "GSD36manu2p_u:2004": "pāṣaṇḍam āśritānāṃ ca carantīnāṃ ca kāmataḥ /",
    "GSD36manu2p_u:2005": "garbhabhartṛdruhāṃ caiva surāpīnāṃ ca yoṣitām // Mn_5.90[89M] //",
    "GSD36manu2p_u:2006": "ācāryaṃ svam upādhyāyaṃ pitaraṃ mātaraṃ gurum /",
    "GSD36manu2p_u:2007": "nirhṛtya tu vratī pretān na vratena viyujyate // Mn_5.91[90M] //",
    "GSD36manu2p_u:2008": "dakṣiṇena mṛtaṃ śūdraṃ puradvāreṇa nirharet /",
    "GSD36manu2p_u:2009": "paścimottarapūrvais tu yathāyogaṃ dvijanmanaḥ // Mn_5.92[91M] //",
    "GSD36manu2p_u:2010": "na rājñām aghadoṣo 'sti vratināṃ na ca sattriṇām /",
    "GSD36manu2p_u:2011": "aindraṃ sthānam upāsīnā brahmabhūtā hi te sadā // Mn_5.93[92M] //",
    "GSD36manu2p_u:2012": "rājño mahātmike sthāne sadyaḥśaucaṃ vidhīyate /",
    "GSD36manu2p_u:2013": "prajānāṃ parirakṣārtham āsanaṃ cātra kāraṇam // Mn_5.94[93M] //",
    "GSD36manu2p_u:2014": "ḍimbhāhavahatānāṃ ca vidyutā pārthivena ca /",
    "GSD36manu2p_u:2015": "gobrāhmaṇasya caivārthe yasya cecchati pārthivaḥ // Mn_5.95[94M] //",
    "GSD36manu2p_u:2016": "somāgnyarkānilendrāṇāṃ vittāppatyor yamasya ca /",
    "GSD36manu2p_u:2017": "aṣṭānāṃ lokapālānāṃ vapur dhārayate nṛpaḥ // Mn_5.96[95M] //",
    "GSD36manu2p_u:2018": "lokeśādhiṣṭhito rājā nāsyāśaucaṃ vidhīyate /",
    "GSD36manu2p_u:2019": "śaucāśaucaṃ hi martyānāṃ lokebhyaḥ prabhavāpyayau // Mn_5.97[96M] //",
    "GSD36manu2p_u:2020": "udyatair āhave śastraiḥ kṣatradharmahatasya ca /",
    "GSD36manu2p_u:2021": "sadyaḥ saṃtiṣṭhate yajñas tathāśaucam iti sthitiḥ // Mn_5.98[97M] //",
    "GSD36manu2p_u:2022": "vipraḥ śudhyaty apaḥ spṛṣṭvā kṣatriyo vāhanāyudham /",
    "GSD36manu2p_u:2023": "vaiśyaḥ pratodaṃ raśmīn vā yaṣṭiṃ śūdraḥ kṛtakriyaḥ // Mn_5.99[98M] //",
    "GSD36manu2p_u:2024": "etad vo 'bhihitaṃ śaucaṃ sapiṇḍeṣu dvijottamāḥ /",
    "GSD36manu2p_u:2025": "asapiṇḍeṣu sarveṣu pretaśuddhiṃ nibodhata // Mn_5.100[99M] //",
    "GSD36manu2p_u:2026": "asapiṇḍaṃ dvijaṃ pretaṃ vipro nirhṛtya bandhuvat /",
    "GSD36manu2p_u:2027": "viśudhyati trirātreṇa mātur āptāṃś ca bāndhavān // Mn_5.101[100M] //",
    "GSD36manu2p_u:2028": "yady annam atti teṣāṃ tu daśāhenaiva śudhyati /",
    "GSD36manu2p_u:2029": "anadann annam ahnaiva na cet tasmin gṛhe vaset // Mn_5.102[101M] //",
    "GSD36manu2p_u:2030": "anugamyecchayā pretaṃ jñātim ajñātim eva ca /",
    "GSD36manu2p_u:2031": "snātvā sacailaḥ spṛṣṭvāgniṃ ghṛtaṃ prāśya viśudhyati // Mn_5.103[102M] //",
    "GSD36manu2p_u:2032": "na vipraṃ sveṣu tiṣṭhatsu mṛtaṃ śūdreṇa nāyayet /",
    "GSD36manu2p_u:2033": "asvargyā hy āhutiḥ sā syāc chūdrasaṃsparśadūṣitā // Mn_5.104[103M] //",
    "GSD36manu2p_u:2034": "jñānaṃ tapo 'gnir āhāro mṛn mano vāry upāñjanam /",
    "GSD36manu2p_u:2035": "vāyuḥ karmārkakālau ca śuddheḥ kartṝṇi dehinām // Mn_5.105[104M] //",
    "GSD36manu2p_u:2036": "sarveṣām eva śaucānām arthaśaucaṃ paraṃ smṛtaṃ /",
    "GSD36manu2p_u:2037": "yo 'rthe śucir hi sa śucir na mṛdvāriśuciḥ śuciḥ // Mn_5.106[105M] //",
    "GSD36manu2p_u:2038": "kṣāntyā śudhyanti vidvāṃso dānenākāryakāriṇaḥ /",
    "GSD36manu2p_u:2039": "pracchannapāpā japyena tapasā vedavittamāḥ // Mn_5.107[106M] //",
    "GSD36manu2p_u:2040": "mṛttoyaiḥ śudhyate śodhyaṃ nadī vegena śudhyati /",
    "GSD36manu2p_u:2041": "rajasā strī manoduṣṭā saṃnyāsena dvijottamāḥ // Mn_5.108[107M] //",
    "GSD36manu2p_u:2042": "adbhir gātrāṇi śudhyanti manaḥ satyena śudhyati /",
    "GSD36manu2p_u:2043": "vidyātapobhyāṃ bhūtātmā buddhir jñānena śudhyati // Mn_5.109[108M] //",
    "GSD36manu2p_u:2044": "eṣa śaucasya vaḥ proktaḥ śarīrasya vinirṇayaḥ /",
    "GSD36manu2p_u:2045": "nānāvidhānāṃ dravyāṇāṃ śuddheḥ śṛṇuta nirṇayam // Mn_5.110[109M] //",
    "GSD36manu2p_u:2046": "taijasānāṃ maṇīnāṃ ca sarvasyāśmamayasya ca /",
    "GSD36manu2p_u:2047": "bhasmanādbhir mṛdā caiva śuddhir uktā manīṣibhiḥ // Mn_5.111[110M] //",
    "GSD36manu2p_u:2048": "nirlepaṃ kāñcanaṃ bhāṇḍam adbhir eva viśudhyati /",
    "GSD36manu2p_u:2049": "abjam aśmamayaṃ caiva rājataṃ cānupaskṛtam // Mn_5.112[111M] //",
    "GSD36manu2p_u:2050": "apām agneś ca saṃyogād dhaimaṃ raupyaṃ ca nirbabhau /",
    "GSD36manu2p_u:2051": "tasmāt tayoḥ svayonyaiva nirṇeko guṇavattaraḥ // Mn_5.113[112M] //",
    "GSD36manu2p_u:2052": "tāmrāyaḥkāṃsyaraityānāṃ trapuṇaḥ sīsakasya ca /",
    "GSD36manu2p_u:2053": "śaucaṃ yathārhaṃ kartavyaṃ kṣārāmlodakavāribhiḥ // Mn_5.114[113M] //",
    "GSD36manu2p_u:2054": "dravāṇāṃ caiva sarveṣāṃ śuddhir utpavanaṃ smṛtam /",
    "GSD36manu2p_u:2055": "prokṣaṇaṃ saṃhatānāṃ ca dāravāṇāṃ ca takṣaṇam // Mn_5.115[114M] //",
    "GSD36manu2p_u:2056": "mārjanaṃ yajñapātrāṇāṃ pāṇinā yajñakarmaṇi /",
    "GSD36manu2p_u:2057": "camasānāṃ grahāṇāṃ ca śuddhiḥ prakṣālanena tu // Mn_5.116[115M] //",
    "GSD36manu2p_u:2058": "carūṇāṃ sruksruvāṇāṃ ca śuddhir uṣṇena vāriṇā /",
    "GSD36manu2p_u:2059": "sphyaśūrpaśakaṭānāṃ ca musalolūkhalasya ca // Mn_5.117[116M] //",
    "GSD36manu2p_u:2060": "adbhis tu prokṣaṇaṃ śaucaṃ bahūnāṃ dhānyavāsasām /",
    "GSD36manu2p_u:2061": "prakṣālanena tv alpānām adbhiḥ śaucaṃ vidhīyate // Mn_5.118[117M] //",
    "GSD36manu2p_u:2062": "cailavac carmaṇāṃ śuddhir vaidalānāṃ tathaiva ca /",
    "GSD36manu2p_u:2063": "śākamūlaphalānāṃ ca dhānyavac chuddhir iṣyate // Mn_5.119[118M] //",
    "GSD36manu2p_u:2064": "kauśeyāvikayor ūṣaiḥ kutapānām ariṣṭakaiḥ /",
    "GSD36manu2p_u:2065": "śrīphalair aṃśupaṭṭānāṃ kṣaumāṇāṃ gaurasarṣapaiḥ // Mn_5.120[119M] //",
    "GSD36manu2p_u:2066": "kṣaumavac chaṅkhaśṛṅgāṇām asthidantamayasya ca /",
    "GSD36manu2p_u:2067": "śuddhir vijānatā kāryā gomūtreṇodakena vā // Mn_5.121[120M] //",
    "GSD36manu2p_u:2068": "prokṣaṇāt tṛṇakāṣṭhaṃ ca palālaṃ caiva śudhyati /",
    "GSD36manu2p_u:2069": "mārjanopāñjanair veśma punaḥpākena mṛnmayam // Mn_5.122[121M] //",
    "GSD36manu2p_u:2070": "madyair mūtraiḥ purīṣair vā ṣṭhīvanaih pūyaśoṇitaiḥ /",
    "GSD36manu2p_u:2071": "saṃspṛṣṭaṃ naiva śuddhyeta punaḥpākena mṛnmayam // Mn_5.123 //",
    "GSD36manu2p_u:2072": "saṃmārjanopāñjanena sekenollekhanena ca /",
    "GSD36manu2p_u:2073": "gavāṃ ca parivāsena bhūmiḥ śudhyati pañcabhiḥ // Mn_5.124[122M] //",
    "GSD36manu2p_u:2074": "pakṣijagdhaṃ gavā ghrātam avadhūtam avakṣutam /",
    "GSD36manu2p_u:2075": "dūṣitaṃ keśakīṭaiś ca mṛtprakṣepeṇa śudhyati // Mn_5.125[123M] //",
    "GSD36manu2p_u:2076": "yāvan nāpaity amedhyāktād gandho lepaś ca tatkṛtaḥ /",
    "GSD36manu2p_u:2077": "tāvan mṛdvāri cādeyaṃ sarvāsu dravyaśuddhiṣu // Mn_5.126[124M] //",
    "GSD36manu2p_u:2078": "trīṇi devāḥ pavitrāṇi brāhmaṇānām akalpayan /",
    "GSD36manu2p_u:2079": "adṛṣṭam adbhir nirṇiktaṃ yac ca vācā praśasyate // Mn_5.127[125M] //",
    "GSD36manu2p_u:2080": "āpaḥ śuddhā bhūmigatā vaitṛṣṇyaṃ yāsu gor bhavet /",
    "GSD36manu2p_u:2081": "avyāptāś ced amedhyena gandhavarṇarasānvitāḥ // Mn_5.128[126M] //",
    "GSD36manu2p_u:2082": "nityaṃ śuddhaḥ kāruhastaḥ paṇye yac ca prasāritam /",
    "GSD36manu2p_u:2083": "brahmacārigataṃ bhaikṣyaṃ nityaṃ medhyam iti sthitiḥ // Mn_5.129[127M] //",
    "GSD36manu2p_u:2084": "nityam āsyaṃ śuci strīṇāṃ śakuniḥ phalapātane /",
    "GSD36manu2p_u:2085": "prasrave ca śucir vatsaḥ śvā mṛgagrahaṇe śuciḥ // Mn_5.130[128M] //",
    "GSD36manu2p_u:2086": "śvabhir hatasya yan māṃsaṃ śuci tan manur abravīt /",
    "GSD36manu2p_u:2087": "kravyādbhiś ca hatasyānyaiś caṇḍālādyaiś ca dasyubhiḥ // Mn_5.131[129M] //",
    "GSD36manu2p_u:2088": "ūrdhvaṃ nābher yāni khāni tāni medhyāni sarvaśaḥ /",
    "GSD36manu2p_u:2089": "yāny adhas tāny amedhyāni dehāc caiva malāś cyutāḥ // Mn_5.132[130M] //",
    "GSD36manu2p_u:2090": "makṣikā vipruṣaś chāyā gaur aśvaḥ sūryaraśmayaḥ /",
    "GSD36manu2p_u:2091": "rajo bhūr vāyur agniś ca sparśe medhyāni nirdiśet // Mn_5.133[131M] //",
    "GSD36manu2p_u:2092": "viṇmūtrotsargaśuddhyarthaṃ mṛdvāry ādeyam arthavat /",
    "GSD36manu2p_u:2093": "daihikānāṃ malānāṃ ca śuddhiṣu dvādaśasv api // Mn_5.134[132M] //",
    "GSD36manu2p_u:2094": "vasā śukram asṛṅ majjā mūtraviṭ ghrāṇakarṇaviṭ /",
    "GSD36manu2p_u:2095": "śleśma aśru dūṣikā svedo dvādaśaite nṛṇāṃ malāḥ // Mn_5.135[133M] //",
    "GSD36manu2p_u:2096": "ekā liṅge gude tisras tathaikatra kare daśa /",
    "GSD36manu2p_u:2097": "ubhayoḥ sapta dātavyā mṛdaḥ śuddhim abhīpsatā // Mn_5.136[134M] //",
    "GSD36manu2p_u:2098": "etac chaucaṃ gṛhasthānāṃ dviguṇaṃ brahmacāriṇām /",
    "GSD36manu2p_u:2099": "triguṇaṃ syād vanasthānāṃ yatīnāṃ tu caturguṇam // Mn_5.137[135M] //",
    "GSD36manu2p_u:2100": "kṛtvā mūtraṃ purīṣaṃ vā khāny ācānta upaspṛśet /",
    "GSD36manu2p_u:2101": "vedam adhyeṣyamāṇaś ca annam aśnaṃś ca sarvadā // Mn_5.138[136M] //",
    "GSD36manu2p_u:2102": "trir ācāmed apaḥ pūrvaṃ dviḥ pramṛjyāt tato mukham /",
    "GSD36manu2p_u:2103": "śarīraṃ śaucam icchan hi strī śūdras tu sakṛt sakṛt // Mn_5.139[137M] //",
    "GSD36manu2p_u:2104": "śūdrāṇāṃ māsikaṃ kāryaṃ vapanaṃ nyāyavartinām /",
    "GSD36manu2p_u:2105": "vaiśyavac chaucakalpaś ca dvijocchiṣṭaṃ ca bhojanam // Mn_5.140[138M] //",
    "GSD36manu2p_u:2106": "nocchiṣṭaṃ kurvate mukhyā vipruṣo 'ṅgaṃ na yānti yāḥ /",
    "GSD36manu2p_u:2107": "na śmaśrūṇi gatāny āsyaṃ na dantāntaradhiṣṭhitam // Mn_5.141[139M] //",
    "GSD36manu2p_u:2108": "spṛśanti bindavaḥ pādau ya ācāmayataḥ parān /",
    "GSD36manu2p_u:2109": "bhaumikais te samā jñeyā na tair āprayato bhavet // Mn_5.142[140M] //",
    "GSD36manu2p_u:2110": "ucchiṣṭena tu saṃspṛṣṭo dravyahastaḥ kathaṃ cana /",
    "GSD36manu2p_u:2111": "anidhāyaiva tad dravyam ācāntaḥ śucitām iyāt // Mn_5.143[141M] //",
    "GSD36manu2p_u:2112": "vānto viriktaḥ snātvā tu ghṛtaprāśanam ācaret /",
    "GSD36manu2p_u:2113": "ācāmed eva bhuktvānnaṃ snānaṃ maithuninaḥ smṛtam // Mn_5.144[142M] //",
    "GSD36manu2p_u:2114": "suptvā kṣutvā ca bhuktvā ca niṣṭhīvyoktvānṛtāni ca /",
    "GSD36manu2p_u:2115": "pītvāpo 'dhyeṣyamāṇaś ca ācāmet prayato 'pi san // Mn_5.145[143M] //",
    "GSD36manu2p_u:2116": "eṣāṃ śaucavidhiḥ kṛtsno dravyaśuddhis tathaiva ca /",
    "GSD36manu2p_u:2117": "ukto vaḥ sarvavarṇānāṃ strīṇāṃ dharmān nibodhata // Mn_5.146[144M] //",
    "GSD36manu2p_u:2118": "bālayā vā yuvatyā vā vṛddhayā vāpi yoṣitā /",
    "GSD36manu2p_u:2119": "na svātantryeṇa kartavyaṃ kiṃ cid kāryaṃ gṛheṣv api // Mn_5.147[145M] //",
    "GSD36manu2p_u:2120": "bālye pitur vaśe tiṣṭhet pāṇigrāhasya yauvane /",
    "GSD36manu2p_u:2121": "putrāṇāṃ bhartari prete na bhajet strī svatantratām // Mn_5.148[146M] //",
    "GSD36manu2p_u:2122": "pitrā bhartrā sutair vāpi necched viraham ātmanaḥ /",
    "GSD36manu2p_u:2123": "eṣāṃ hi viraheṇa strī garhye kuryād ubhe kule // Mn_5.149[147M] //",
    "GSD36manu2p_u:2124": "sadā prahṛṣṭayā bhāvyaṃ gṛhakārye ca dakṣayā /",
    "GSD36manu2p_u:2125": "susaṃskṛtopaskarayā vyaye cāmuktahastayā // Mn_5.150[148M] //",
    "GSD36manu2p_u:2126": "yasmai dadyāt pitā tv enāṃ bhrātā vānumate pituḥ /",
    "GSD36manu2p_u:2127": "taṃ śuśrūṣeta jīvantaṃ saṃsthitaṃ ca na laṅghayet // Mn_5.151[149M] //",
    "GSD36manu2p_u:2128": "maṅgalārthaṃ svastyayanaṃ yajñaś cāsāṃ prajāpateḥ /",
    "GSD36manu2p_u:2129": "prayujyate vivāhe tu pradānaṃ svāmyakāraṇam // Mn_5.152[150M] //",
    "GSD36manu2p_u:2130": "anṛtāv ṛtukāle ca mantrasaṃskārakṛt patiḥ /",
    "GSD36manu2p_u:2131": "sukhasya nityaṃ dāteha paraloke ca yoṣitaḥ // Mn_5.153[151M] //",
    "GSD36manu2p_u:2132": "viśīlaḥ kāmavṛtto vā guṇair vā parivarjitaḥ /",
    "GSD36manu2p_u:2133": "upacāryaḥ striyā sādhvyā satataṃ devavat patiḥ // Mn_5.154[152M] //",
    "GSD36manu2p_u:2134": "nāsti strīṇāṃ pṛthag yajño na vrataṃ nāpy upoṣaṇam /",
    "GSD36manu2p_u:2135": "patiṃ śuśrūṣate yena tena svarge mahīyate // Mn_5.155[153M] //",
    "GSD36manu2p_u:2136": "pāṇigrāhasya sādhvī strī jīvato vā mṛtasya vā /",
    "GSD36manu2p_u:2137": "patilokam abhīpsantī nācaret kiṃ cid apriyam // Mn_5.156[154M] //",
    "GSD36manu2p_u:2138": "kāmaṃ tu ksapayed dehaṃ puṣpamūlaphalaiḥ śubhaiḥ /",
    "GSD36manu2p_u:2139": "na tu nāmāpi gṛhṇīyāt patyau prete parasya tu // Mn_5.157[155M] //",
    "GSD36manu2p_u:2140": "āsītā maraṇāt ksāntā niyatā brahmacāriṇī /",
    "GSD36manu2p_u:2141": "yo dharma ekapatnīnāṃ kāṅkṣantī tam anuttamam // Mn_5.158[156M] //",
    "GSD36manu2p_u:2142": "anekāni sahasrāṇi kumārabrahmacāriṇām /",
    "GSD36manu2p_u:2143": "divaṃ gatāni viprāṇām akṛtvā kulasaṃtatim // Mn_5.159[157M] //",
    "GSD36manu2p_u:2144": "mṛte bhartari sāḍhvī strī brahmacarye vyavasthitā /",
    "GSD36manu2p_u:2145": "svargaṃ gacchaty aputrāpi yathā te brahmacāriṇaḥ // Mn_5.160[158M] //",
    "GSD36manu2p_u:2146": "apatyalobhād yā tu strī bhartāram ativartate /",
    "GSD36manu2p_u:2147": "seha nindām avāpnoti paralokāc ca hīyate // Mn_5.161[159M] //",
    "GSD36manu2p_u:2148": "nānyotpannā prajāstīha na cāpy anyaparigrahe /",
    "GSD36manu2p_u:2149": "na dvitīyaś ca sādhvīnāṃ kva cid bhartopadiśyate // Mn_5.162[160M] //",
    "GSD36manu2p_u:2150": "patiṃ hitvāpakṛṣṭaṃ svam utkṛṣṭaṃ yā niṣevate /",
    "GSD36manu2p_u:2151": "nindyaiva sā bhavel loke parapūrveti cocyate // Mn_5.163[161M] //",
    "GSD36manu2p_u:2152": "vyabhicārāt tu bhartuḥ strī loke prāpnoti nindyatām /",
    "GSD36manu2p_u:2153": "śṛgālayoniṃ prāpnoti pāparogaiś ca pīḍyate // Mn_5.164[162M] //",
    "GSD36manu2p_u:2154": "patiṃ yā nābhicarati manovāgdehasaṃyutā /",
    "GSD36manu2p_u:2155": "sā bhartṛlokam āpnoti sadbhiḥ sādhvīti cocyate // Mn_5.165[163M] //",
    "GSD36manu2p_u:2156": "anena nārī vṛttena manovāgdehasaṃyatā /",
    "GSD36manu2p_u:2157": "ihāgryāṃ kīrtim āpnoti patilokaṃ paratra ca // Mn_5.166[164M] //",
    "GSD36manu2p_u:2158": "evaṃ vṛttāṃ savarṇāṃ strīṃ dvijātiḥ pūrvamāriṇīm /",
    "GSD36manu2p_u:2159": "dāhayed agnihotreṇa yajñapātraiś ca dharmavit // Mn_5.167[165M] //",
    "GSD36manu2p_u:2160": "bhāryāyai pūrvamāriṇyai dattvāgnīn antyakarmaṇi /",
    "GSD36manu2p_u:2161": "punar dārakriyāṃ kuryāt punar ādhānam eva ca // Mn_5.168[166M] //",
    "GSD36manu2p_u:2162": "anena vidhinā nityaṃ pañcayajñān na hāpayet /",
    "GSD36manu2p_u:2163": "dvitīyam āyuṣo bhāgaṃ kṛtadāro gṛhe vaset // Mn_5.169[167M] //",
    "GSD36manu2p_u:2164": "evaṃ gṛhāśrame sthitvā vidhivat snātako dvijaḥ /",
    "GSD36manu2p_u:2165": "vane vaset tu niyato yathāvad vijitendriyaḥ // Mn_6.1 //",
    "GSD36manu2p_u:2166": "gṛhasthas tu yathā paśyed valīpalitam ātmanaḥ /",
    "GSD36manu2p_u:2167": "apatyasyaiva cāpatyaṃ tadāraṇyaṃ samāśrayet // Mn_6.2 //",
    "GSD36manu2p_u:2168": "saṃtyajya grāmyam āhāraṃ sarvaṃ caiva paricchadam /",
    "GSD36manu2p_u:2169": "putreṣu bhāryāṃ nikṣipya vanaṃ gacchet sahaiva vā // Mn_6.3 //",
    "GSD36manu2p_u:2170": "agnihotraṃ samādāya gṛhyaṃ cāgniparicchadam /",
    "GSD36manu2p_u:2171": "grāmād araṇyaṃ niḥsṛtya nivasen niyatendriyaḥ // Mn_6.4 //",
    "GSD36manu2p_u:2172": "munyannair vividhair medhyaiḥ śākamūlaphalena vā /",
    "GSD36manu2p_u:2173": "etān eva mahāyajñān nirvaped vidhipūrvakam // Mn_6.5 //",
    "GSD36manu2p_u:2174": "vasīta carma cīraṃ vā sāyaṃ snāyāt prage tathā /",
    "GSD36manu2p_u:2175": "jaṭāś ca bibhṛyān nityaṃ śmaśrulomanakhāni ca // Mn_6.6 //",
    "GSD36manu2p_u:2176": "yadbhakṣyaṃ syād tato dadyād baliṃ bhikṣāṃ ca śaktitaḥ /",
    "GSD36manu2p_u:2177": "ammūlaphalabhikṣābhir arcayed āśramāgatān // Mn_6.7 //",
    "GSD36manu2p_u:2178": "svādhyāye nityayuktaḥ syād dānto maitraḥ samāhitaḥ /",
    "GSD36manu2p_u:2179": "dātā nityam anādātā sarvabhūtānukampakaḥ // Mn_6.8 //",
    "GSD36manu2p_u:2180": "vaitānikaṃ ca juhuyād agnihotraṃ yathāvidhi /",
    "GSD36manu2p_u:2181": "darśam askandayan parva paurṇamāsaṃ ca yogataḥ // Mn_6.9 //",
    "GSD36manu2p_u:2182": "ṛkṣeṣṭyāgrayaṇaṃ caiva cāturmāsyāni cāharet /",
    "GSD36manu2p_u:2183": "turāyaṇaṃ ca kramaśo dakṣasyāyanam eva ca // Mn_6.10 //",
    "GSD36manu2p_u:2184": "vāsantaśāradair medhyair munyannaiḥ svayam āhṛtaiḥ /",
    "GSD36manu2p_u:2185": "puroḍāśāṃś carūṃś caiva vidhivan nirvapet pṛthak // Mn_6.11 //",
    "GSD36manu2p_u:2186": "devatābhyas tu tad dhutvā vanyaṃ medhyataraṃ haviḥ /",
    "GSD36manu2p_u:2187": "śeṣam ātmani yuñjīta lavaṇaṃ ca svayaṃ kṛtam // Mn_6.12 //",
    "GSD36manu2p_u:2188": "sthalajāudakaśākāni puṣpamūlaphalāni ca /",
    "GSD36manu2p_u:2189": "medhyavṛkṣodbhavāny adyāt snehāṃś ca phalasaṃbhavān // Mn_6.13 //",
    "GSD36manu2p_u:2190": "varjayen madhu māṃsaṃ ca bhaumāni kavakāni ca /",
    "GSD36manu2p_u:2191": "bhūstṛṇaṃ śigrukaṃ caiva śleśmātakaphalāni ca // Mn_6.14 //",
    "GSD36manu2p_u:2192": "tyajed āśvayuje māsi munyannaṃ pūrvasaṃcitam /",
    "GSD36manu2p_u:2193": "jīrṇāni caiva vāsāṃsi śākamūlaphalāni ca // Mn_6.15 //",
    "GSD36manu2p_u:2194": "na phālakṛṣṭam aśnīyād utsṛṣṭam api kena cit /",
    "GSD36manu2p_u:2195": "na grāmajātāny ārto 'pi mūlāṇi ca phalāni ca // Mn_6.16 //",
    "GSD36manu2p_u:2196": "agnipakvāśano vā syāt kālapakvabhug eva vā /",
    "GSD36manu2p_u:2197": "aśmakuṭṭo bhaved vāpi dantolūkhaliko 'pi vā // Mn_6.17 //",
    "GSD36manu2p_u:2198": "sadyaḥ prakṣālako vā syān māsasaṃcayiko 'pi vā /",
    "GSD36manu2p_u:2199": "ṣaṇmāsanicayo vā syāt samānicaya eva vā // Mn_6.18 //",
    "GSD36manu2p_u:2200": "naktaṃ cānnaṃ samaśnīyād divā vāhṛtya śaktitaḥ /",
    "GSD36manu2p_u:2201": "caturthakāliko vā syāt syād vāpy aṣṭamakālikaḥ // Mn_6.19 //",
    "GSD36manu2p_u:2202": "cāndrāyaṇavidhānair vā śuklakṛṣṇe ca vartayet /",
    "GSD36manu2p_u:2203": "pakṣāntayor vāpy aśnīyād yavāgūṃ kvathitāṃ sakṛt // Mn_6.20 //",
    "GSD36manu2p_u:2204": "puṣpamūlaphalair vāpi kevalair vartayet sadā /",
    "GSD36manu2p_u:2205": "kālapakvaiḥ svayaṃ śīrṇair vaikhānasamate sthitaḥ // Mn_6.21 //",
    "GSD36manu2p_u:2206": "bhūmau viparivarteta tiṣṭhed vā prapadair dinam /",
    "GSD36manu2p_u:2207": "sthānāsanābhyāṃ viharet savaneṣūpayann apaḥ // Mn_6.22 //",
    "GSD36manu2p_u:2208": "grīṣme pañcatapās tu syād varṣāsv abhrāvakāśikaḥ /",
    "GSD36manu2p_u:2209": "ārdravāsās tu hemante kramaśo vardhayaṃs tapaḥ // Mn_6.23 //",
    "GSD36manu2p_u:2210": "upaspṛśaṃs triṣavaṇaṃ pitṝn devāṃś ca tarpayet /",
    "GSD36manu2p_u:2211": "tapaś caraṃś cogrataraṃ śoṣayed deham ātmanaḥ // Mn_6.24 //",
    "GSD36manu2p_u:2212": "agnīn ātmani vaitānān samāropya yathāvidhi /",
    "GSD36manu2p_u:2213": "anagnir aniketaḥ syān munir mūlaphalāśanaḥ // Mn_6.25 //",
    "GSD36manu2p_u:2214": "aprayatnaḥ sukhārtheṣu brahmacārī dharāśayaḥ /",
    "GSD36manu2p_u:2215": "śaraṇeṣv amamaś caiva vṛkṣamūlaniketanaḥ // Mn_6.26 //",
    "GSD36manu2p_u:2216": "tāpaseṣv eva vipreṣu yātrikaṃ bhaikṣam āharet /",
    "GSD36manu2p_u:2217": "gṛhamedhiṣu cānyeṣu dvijeṣu vanavāsiṣu // Mn_6.27 //",
    "GSD36manu2p_u:2218": "grāmād āhṛtya vāśnīyād aṣṭau grāsān vane vasan /",
    "GSD36manu2p_u:2219": "pratigṛhya puṭenaiva pāṇinā śakalena vā // Mn_6.28 //",
    "GSD36manu2p_u:2220": "etāś cānyāś ca seveta dīkṣā vipro vane vasan /",
    "GSD36manu2p_u:2221": "vividhāś cāupaniṣadīr ātmasaṃsiddhaye śrutīḥ // Mn_6.29 //",
    "GSD36manu2p_u:2222": "ṛṣibhir brāhmaṇaiś caiva gṛhasthair eva sevitāḥ /",
    "GSD36manu2p_u:2223": "vidyātapovivṛddhyarthaṃ śarīrasya ca śuddhaye // Mn_6.30 //",
    "GSD36manu2p_u:2224": "aparājitāṃ vāsthāya vrajed diśam ajihmagaḥ /",
    "GSD36manu2p_u:2225": "ā nipātāc charīrasya yukto vāryanilāśanaḥ // Mn_6.31 //",
    "GSD36manu2p_u:2226": "āsāṃ maharṣicaryāṇāṃ tyaktvānyatamayā tanum /",
    "GSD36manu2p_u:2227": "vītaśokabhayo vipro brahmaloke mahīyate // Mn_6.32 //",
    "GSD36manu2p_u:2228": "vaneṣu ca vihṛtyaivaṃ tṛtīyaṃ bhāgam āyuṣaḥ /",
    "GSD36manu2p_u:2229": "caturtham āyuṣo bhāgaṃ tyakvā saṅgān parivrajet // Mn_6.33 //",
    "GSD36manu2p_u:2230": "āśramād āśramaṃ gatvā hutahomo jitendriyaḥ /",
    "GSD36manu2p_u:2231": "bhikṣābalipariśrāntaḥ pravrajan pretya vardhate // Mn_6.34 //",
    "GSD36manu2p_u:2232": "ṛṇāni trīṇy apākṛtya mano mokṣe niveśayet /",
    "GSD36manu2p_u:2233": "anapākṛtya mokṣaṃ tu sevamāno vrajaty adhaḥ // Mn_6.35 //",
    "GSD36manu2p_u:2234": "adhītya vidhivad vedān putrāṃś cotpādya dharmataḥ /",
    "GSD36manu2p_u:2235": "iṣṭvā ca śaktito yajñair mano mokṣe niveśayet // Mn_6.36 //",
    "GSD36manu2p_u:2236": "anadhītya dvijo vedān anutpādya tathā sutān /",
    "GSD36manu2p_u:2237": "aniṣṭvā caiva yajñaiś ca mokṣam icchan vrajaty adhaḥ // Mn_6.37 //",
    "GSD36manu2p_u:2238": "prājāpatyaṃ nirupyeṣṭiṃ sarvavedasadakṣiṇām /",
    "GSD36manu2p_u:2239": "ātmany agnīn samāropya brāhmaṇaḥ pravrajed gṛhāt // Mn_6.38 //",
    "GSD36manu2p_u:2240": "yo dattvā sarvabhūtebhyaḥ pravrajaty abhayaṃ gṛhāt /",
    "GSD36manu2p_u:2241": "tasya tejomayā lokā bhavanti brahmavādinaḥ // Mn_6.39 //",
    "GSD36manu2p_u:2242": "yasmād aṇv api bhūtānāṃ dvijān notpadyate bhayam /",
    "GSD36manu2p_u:2243": "tasya dehād vimuktasya bhayaṃ nāsti kutaś cana // Mn_6.40 //",
    "GSD36manu2p_u:2244": "agārād abhiniṣkrāntaḥ pavitropacito muniḥ /",
    "GSD36manu2p_u:2245": "samupoḍheṣu kāmeṣu nirapekṣaḥ parivrajet // Mn_6.41 //",
    "GSD36manu2p_u:2246": "eka eva caren nityaṃ siddhyartham asahāyavān /",
    "GSD36manu2p_u:2247": "siddhim ekasya saṃpaśyan na jahāti na hīyate // Mn_6.42 //",
    "GSD36manu2p_u:2248": "anagnir aniketaḥ syād grāmam annārtham āśrayet /",
    "GSD36manu2p_u:2249": "upekṣako 'saṃkusuko munir bhāvasamāhitaḥ // Mn_6.43 //",
    "GSD36manu2p_u:2250": "kapālaṃ vṛkṣamūlāni kucelam asahāyatā /",
    "GSD36manu2p_u:2251": "samatā caiva sarvasminn etan muktasya lakṣaṇam // Mn_6.44 //",
    "GSD36manu2p_u:2252": "nābhinandeta maraṇaṃ nābhinandeta jīvitam /",
    "GSD36manu2p_u:2253": "kālam eva pratīkṣeta nirveśaṃ bhṛtako yathā // Mn_6.45 //",
    "GSD36manu2p_u:2254": "dṛṣṭipūtaṃ nyaset pādaṃ vastrapūtaṃ jalaṃ pibet /",
    "GSD36manu2p_u:2255": "satyapūtāṃ vaded vācaṃ manaḥpūtaṃ samācaret // Mn_6.46 //",
    "GSD36manu2p_u:2256": "ativādāṃs titikṣeta nāvamanyeta kaṃ cana /",
    "GSD36manu2p_u:2257": "na cemaṃ deham āśritya vairaṃ kurvīta kena cit // Mn_6.47 //",
    "GSD36manu2p_u:2258": "kruddhyantaṃ na pratikrudhyed ākruṣṭaḥ kuśalaṃ vadet /",
    "GSD36manu2p_u:2259": "saptadvārāvakīrṇāṃ ca na vācam anṛtāṃ vadet // Mn_6.48 //",
    "GSD36manu2p_u:2260": "adhyātmaratir āsīno nirapekṣo nirāmiṣaḥ /",
    "GSD36manu2p_u:2261": "ātmanaiva sahāyena sukhārthī vicared iha // Mn_6.49 //",
    "GSD36manu2p_u:2262": "na cotpātanimittābhyāṃ na nakṣatrāṅgavidyayā /",
    "GSD36manu2p_u:2263": "nānuśāsanavādābhyāṃ bhikṣāṃ lipseta karhi cit // Mn_6.50 //",
    "GSD36manu2p_u:2264": "na tāpasair brāhmaṇair vā vayobhir api vā śvabhiḥ /",
    "GSD36manu2p_u:2265": "ākīrṇaṃ bhikṣukair vānyair agāram upasaṃvrajet // Mn_6.51 //",
    "GSD36manu2p_u:2266": "kḷptakeśanakhaśmaśruḥ pātrī daṇḍī kusumbhavān /",
    "GSD36manu2p_u:2267": "vicaren niyato nityaṃ sarvabhūtāny apīḍayan // Mn_6.52 //",
    "GSD36manu2p_u:2268": "ataijasāni pātrāṇi tasya syur nirvraṇāni ca /",
    "GSD36manu2p_u:2269": "teṣām adbhiḥ smṛtaṃ śaucaṃ camasānām ivādhvare // Mn_6.53 //",
    "GSD36manu2p_u:2270": "alābuṃ dārupātraṃ ca mṛṇmayaṃ vaidalaṃ tathā /",
    "GSD36manu2p_u:2271": "etāṇi yatipātrāṇi manuḥ svāyaṃbhuvo 'bravīt // Mn_6.54 //",
    "GSD36manu2p_u:2272": "ekakālaṃ cared bhaikṣaṃ na prasajjeta vistare /",
    "GSD36manu2p_u:2273": "bhaikṣe prasakto hi yatir viṣayeṣv api sajjati // Mn_6.55 //",
    "GSD36manu2p_u:2274": "vidhūme sannamusale vyaṅgāre bhuktavajjane /",
    "GSD36manu2p_u:2275": "vṛtte śarāvasaṃpāte bhikṣāṃ nityaṃ yatiś caret // Mn_6.56 //",
    "GSD36manu2p_u:2276": "alābhe na viṣadī syāl lābhe caiva na harṣayet /",
    "GSD36manu2p_u:2277": "prāṇayātrikamātraḥ syān mātrāsaṅgād vinirgataḥ // Mn_6.57 //",
    "GSD36manu2p_u:2278": "abhipūjitalābhāṃs tu jugupsetaiva sarvaśaḥ /",
    "GSD36manu2p_u:2279": "abhipūjitalābhaiś ca yatir mukto 'pi badhyate // Mn_6.58 //",
    "GSD36manu2p_u:2280": "alpānnābhyavahāreṇa rahaḥsthānāsanena ca /",
    "GSD36manu2p_u:2281": "hriyamāṇāni viṣayair indriyāṇi nivartayet // Mn_6.59 //",
    "GSD36manu2p_u:2282": "indriyāṇāṃ nirodhena rāgadveśakṣayeṇa ca /",
    "GSD36manu2p_u:2283": "ahiṃsayā ca bhūtānām amṛtatvāya kalpate // Mn_6.60 //",
    "GSD36manu2p_u:2284": "avekṣeta gatīr nṝṇāṃ karmadoṣasamudbhavāḥ /",
    "GSD36manu2p_u:2285": "niraye caiva patanaṃ yātanāś ca yamakṣaye // Mn_6.61 //",
    "GSD36manu2p_u:2286": "viprayogaṃ priyaiś caiva saṃyogaṃ ca tathāpriyaiḥ /",
    "GSD36manu2p_u:2287": "jarayā cābhibhavanaṃ vyādhibhiś copapīḍanaṃ // Mn_6.62 //",
    "GSD36manu2p_u:2288": "dehād utkramaṇaṃ cāṣmāt punar garbhe ca saṃbhavam /",
    "GSD36manu2p_u:2289": "yonikoṭisahasreṣu sṛtīś cāsyāntarātmanaḥ // Mn_6.63 //",
    "GSD36manu2p_u:2290": "adharmaprabhavaṃ caiva duḥkhayogaṃ śarīriṇām /",
    "GSD36manu2p_u:2291": "dharmārthaprabhavaṃ caiva sukhasaṃyogam akṣayam // Mn_6.64 //",
    "GSD36manu2p_u:2292": "sūkṣmatāṃ cānvavekṣeta yogena paramātmanaḥ /",
    "GSD36manu2p_u:2293": "deheṣu ca samutpattim uttameṣv adhameṣu ca // Mn_6.65 //",
    "GSD36manu2p_u:2294": "dūṣito 'pi cared dharmaṃ yatra tatrāśrame rataḥ /",
    "GSD36manu2p_u:2295": "samaḥ sarveṣu bhūteṣu na liṅgaṃ dharmakāraṇam // Mn_6.66 //",
    "GSD36manu2p_u:2296": "phalaṃ katakavṛkṣasya yady apy ambuprasādakam /",
    "GSD36manu2p_u:2297": "na nāmagrahaṇād eva tasya vāri prasīdati // Mn_6.67 //",
    "GSD36manu2p_u:2298": "saṃrakṣaṇārthaṃ jantūnāṃ rātrāv ahani vā sadā /",
    "GSD36manu2p_u:2299": "śarīrasyātyaye caiva samīkṣya vasudhāṃ caret // Mn_6.68 //",
    "GSD36manu2p_u:2300": "ahnā rātryā ca yāñ jantūn hinasty ajñānato yatiḥ /",
    "GSD36manu2p_u:2301": "teṣāṃ snātvā viśuddhyarthaṃ prāṇāyāmān ṣaḍ ācaret // Mn_6.69 //",
    "GSD36manu2p_u:2302": "prāṇāyāmā brāhmaṇasya trayo 'pi vidhivat kṛtāḥ /",
    "GSD36manu2p_u:2303": "vyāhṛtipraṇavair yuktā vijñeyaṃ paramaṃ tapaḥ // Mn_6.70 //",
    "GSD36manu2p_u:2304": "dahyante dhmāyamānānāṃ dhātūnāṃ hi yathā malāḥ /",
    "GSD36manu2p_u:2305": "tathendriyāṇāṃ dahyante doṣāḥ prāṇasya nigrahāt // Mn_6.71 //",
    "GSD36manu2p_u:2306": "prāṇāyamair dahed doṣān dhāraṇābhiś ca kilbiṣam /",
    "GSD36manu2p_u:2307": "pratyāhāreṇa saṃsargān dhyānenānīśvarān guṇān // Mn_6.72 //",
    "GSD36manu2p_u:2308": "uccāvaceṣu bhūteṣu durjñeyām akṛtātmabhiḥ /",
    "GSD36manu2p_u:2309": "dhyānayogena saṃpaśyed gatim asyāntarātmanaḥ // Mn_6.73 //",
    "GSD36manu2p_u:2310": "samyagdarśanasaṃpannaḥ karmabhir na nibadhyate /",
    "GSD36manu2p_u:2311": "darśanena vihīnas tu saṃsāraṃ pratipadyate // Mn_6.74 //",
    "GSD36manu2p_u:2312": "ahiṃsayendriyāsaṅgair vaidikaiś caiva karmabhiḥ /",
    "GSD36manu2p_u:2313": "tapasaś caraṇaiś cograiḥ sādhayantīha tatpadam // Mn_6.75 //",
    "GSD36manu2p_u:2314": "asthisthūṇaṃ snāyuyutaṃ māṃsaśoṇitalepanam /",
    "GSD36manu2p_u:2315": "carmāvanaddhaṃ durgandhi pūrṇaṃ mūtrapurīṣayoḥ // Mn_6.76 //",
    "GSD36manu2p_u:2316": "jarāśokasamāviṣṭaṃ rogāyatanam āturam /",
    "GSD36manu2p_u:2317": "rajasvalam anityaṃ ca bhūtāvāsam imaṃ tyajet // Mn_6.77 //",
    "GSD36manu2p_u:2318": "nadīkūlaṃ yathā vṛkṣo vṛkṣaṃ vā śakunir yathā /",
    "GSD36manu2p_u:2319": "tathā tyajann imaṃ dehaṃ kṛcchrād grāhād vimucyate // Mn_6.78 //",
    "GSD36manu2p_u:2320": "priyeṣu sveṣu sukṛtam apriyeṣu ca duṣkṛtam /",
    "GSD36manu2p_u:2321": "visṛjya dhyānayogena brahmābhyeti sanātanam // Mn_6.79 //",
    "GSD36manu2p_u:2322": "yadā bhāvena bhavati sarvabhāveṣu niḥspṛhaḥ /",
    "GSD36manu2p_u:2323": "tadā sukham avāpnoti pretya ceha ca śāśvatam // Mn_6.80 //",
    "GSD36manu2p_u:2324": "anena vidhinā sarvāṃs tyaktvā saṅgāñ śanaiḥ śanaiḥ /",
    "GSD36manu2p_u:2325": "sarvadvandvavinirmukto brahmaṇy evāvatiṣṭhate // Mn_6.81 //",
    "GSD36manu2p_u:2326": "dhyānikaṃ sarvam evaitad yad etad abhiśabditam /",
    "GSD36manu2p_u:2327": "na hy anadhyātmavit kaś cit kriyāphalam upāśnute // Mn_6.82 //",
    "GSD36manu2p_u:2328": "adhiyajñaṃ brahma japed ādhidaivikam eva ca /",
    "GSD36manu2p_u:2329": "ādhyātmikaṃ ca satataṃ vedāntābhihitaṃ ca yat // Mn_6.83 //",
    "GSD36manu2p_u:2330": "idaṃ śaraṇam ajñānām idam eva vijānatām /",
    "GSD36manu2p_u:2331": "idam anvicchatāṃ svargam idam ānantyam icchatām // Mn_6.84 //",
    "GSD36manu2p_u:2332": "anena kramayogena parivrajati yo dvijaḥ /",
    "GSD36manu2p_u:2333": "sa vidhūyeha pāpmānaṃ paraṃ brahmādhigacchati // Mn_6.85 //",
    "GSD36manu2p_u:2334": "eṣa dharmo 'nuśiṣṭo vo yatīnāṃ niyatātmanām /",
    "GSD36manu2p_u:2335": "vedasaṃnyāsikānāṃ tu karmayogaṃ nibodhata // Mn_6.86 //",
    "GSD36manu2p_u:2336": "brahmacārī gṛhasthaś ca vānaprastho yatis tathā /",
    "GSD36manu2p_u:2337": "ete gṛhasthaprabhavāś catvāraḥ pṛthag āśramāḥ // Mn_6.87 //",
    "GSD36manu2p_u:2338": "sarve 'pi kramaśas tv ete yathāśāstraṃ niṣevitāḥ /",
    "GSD36manu2p_u:2339": "yathoktakāriṇaṃ vipraṃ nayanti paramāṃ gatim // Mn_6.88 //",
    "GSD36manu2p_u:2340": "sarveṣām api caiteṣāṃ vedasmṛtividhānataḥ /",
    "GSD36manu2p_u:2341": "gṛhastha ucyate śreṣṭhaḥ sa trīn etān bibharti hi // Mn_6.89 //",
    "GSD36manu2p_u:2342": "yathā nadīnadāḥ sarve sāgare yānti saṃsthitim /",
    "GSD36manu2p_u:2343": "tathaivāśramiṇaḥ sarve gṛhasthe yānti saṃsthitim // Mn_6.90 //",
    "GSD36manu2p_u:2344": "caturbhir api caivaitair nityam āśramibhir dvijaiḥ /",
    "GSD36manu2p_u:2345": "daśalakṣaṇako dharmaḥ sevitavyaḥ prayatnataḥ // Mn_6.91 //",
    "GSD36manu2p_u:2346": "dhṛtiḥ kṣamā damo 'steyaṃ śaucam indriyanigrahaḥ /",
    "GSD36manu2p_u:2347": "dhīr vidyā satyam akrodho daśakaṃ dharmalakṣaṇam // Mn_6.92 //",
    "GSD36manu2p_u:2348": "daśa lakṣaṇāni dharmasya ye viprāḥ samadhīyate /",
    "GSD36manu2p_u:2349": "adhītya cānuvartante te yānti paramāṃ gatim // Mn_6.93 //",
    "GSD36manu2p_u:2350": "daśalakṣaṇakaṃ dharmam anutiṣṭhan samāhitaḥ /",
    "GSD36manu2p_u:2351": "vedāntaṃ vidhivac chrutvā saṃnyased anṛṇo dvijaḥ // Mn_6.94 //",
    "GSD36manu2p_u:2352": "saṃnyasya sarvakarmāṇi karmadoṣān apānudan /",
    "GSD36manu2p_u:2353": "niyato vedam abhyasya putraiśvarye sukhaṃ vaset // Mn_6.95 //",
    "GSD36manu2p_u:2354": "evaṃ saṃnyasya karmāṇi svakāryaparamo 'spṛhaḥ /",
    "GSD36manu2p_u:2355": "saṃnyāsenāpahatyainaḥ prāpnoti paramaṃ gatim // Mn_6.96 //",
    "GSD36manu2p_u:2356": "eṣa vo 'bhihito dharmo brāhmaṇasya caturvidhaḥ /",
    "GSD36manu2p_u:2357": "puṇyo 'kṣayaphalaḥ pretya rājñāṃ dharmaṃ nibodhata // Mn_6.97 //",
    "GSD36manu2p_u:2358": "rājadharmān pravakṣyāmi yathāvṛtto bhaven nṛpaḥ /",
    "GSD36manu2p_u:2359": "saṃbhavaś ca yathā tasya siddhiś ca paramā yathā // Mn_7.1 //",
    "GSD36manu2p_u:2360": "brāhmaṃ prāptena saṃskāraṃ kṣatriyeṇa yathāvidhi /",
    "GSD36manu2p_u:2361": "sarvasyāsya yathānyāyaṃ kartavyaṃ parirakṣaṇam // Mn_7.2 //",
    "GSD36manu2p_u:2362": "arājake hi loke 'smin sarvato vidruto bhayāt /",
    "GSD36manu2p_u:2363": "rakṣārtham asya sarvasya rājānam asṛjat prabhuḥ // Mn_7.3 //",
    "GSD36manu2p_u:2364": "indrānilayamārkāṇām agneś ca varuṇasya ca /",
    "GSD36manu2p_u:2365": "candravitteśayoś caiva mātrā nirhṛtya śāśvatīḥ // Mn_7.4 //",
    "GSD36manu2p_u:2366": "yasmād eṣāṃ surendrāṇāṃ mātrābhyo nirmito nṛpaḥ /",
    "GSD36manu2p_u:2367": "tasmād abhibhavaty eṣa sarvabhūtāni tejasā // Mn_7.5 //",
    "GSD36manu2p_u:2368": "tapaty ādityavac caiṣa cakṣūṃṣi ca manāṃsi ca /",
    "GSD36manu2p_u:2369": "na cainaṃ bhuvi śaknoti kaś cid apy abhivīkṣitum // Mn_7.6 //",
    "GSD36manu2p_u:2370": "so 'gnir bhavati vāyuś ca so 'rkaḥ somaḥ sa dharmarāṭ /",
    "GSD36manu2p_u:2371": "sa kuberaḥ sa varuṇaḥ sa mahendraḥ prabhāvataḥ // Mn_7.7 //",
    "GSD36manu2p_u:2372": "bālo 'pi nāvamāntavyo manuṣya iti bhūmipaḥ /",
    "GSD36manu2p_u:2373": "mahatī devatā hy eṣā nararūpeṇa tiṣṭhati // Mn_7.8 //",
    "GSD36manu2p_u:2374": "ekam eva dahaty agnir naraṃ durupasarpiṇam /",
    "GSD36manu2p_u:2375": "kulaṃ dahati rājāgniḥ sapaśudravyasaṃcayam // Mn_7.9 //",
    "GSD36manu2p_u:2376": "kāryaṃ so 'vekṣya śaktiṃ ca deśakālau ca tattvataḥ /",
    "GSD36manu2p_u:2377": "kurute dharmasiddhyarthaṃ viśvarūpaṃ punaḥ punaḥ // Mn_7.10 //",
    "GSD36manu2p_u:2378": "yasya prasāde padmā śrīr vijayaś ca parākrame /",
    "GSD36manu2p_u:2379": "mṛtyuś ca vasati krodhe sarvatejomayo hi saḥ // Mn_7.11 //",
    "GSD36manu2p_u:2380": "taṃ yas tu dveṣṭi saṃmohāt sa vinaśyaty asaṃśayam /",
    "GSD36manu2p_u:2381": "tasya hy āśu vināśāya rājā prakurute manaḥ // Mn_7.12 //",
    "GSD36manu2p_u:2382": "tasmād dharmaṃ yam iṣṭeṣu sa vyavasyen narādhipaḥ /",
    "GSD36manu2p_u:2383": "aniṣṭaṃ cāpy aniṣṭeṣu taṃ dharmaṃ na vicālayet // Mn_7.13 //",
    "GSD36manu2p_u:2384": "tasyārthe sarvabhūtānāṃ goptāraṃ dharmam ātmajam /",
    "GSD36manu2p_u:2385": "brahmatejomayaṃ daṇḍam asṛjat pūrvam īśvaraḥ // Mn_7.14 //",
    "GSD36manu2p_u:2386": "tasya sarvāṇi bhūtāni sthāvarāṇi carāṇi ca /",
    "GSD36manu2p_u:2387": "bhayād bhogāya kalpante svadharmān na calanti ca // Mn_7.15 //",
    "GSD36manu2p_u:2388": "taṃ deśakālau śaktiṃ ca vidyāṃ cāvekṣya tattvataḥ /",
    "GSD36manu2p_u:2389": "yathārhataḥ saṃpraṇayen nareṣv anyāyavartiṣu // Mn_7.16 //",
    "GSD36manu2p_u:2390": "sa rājā puruṣo daṇḍaḥ sa netā śāsitā ca saḥ /",
    "GSD36manu2p_u:2391": "caturṇām āśramāṇāṃ ca dharmasya pratibhūḥ smṛtaḥ // Mn_7.17 //",
    "GSD36manu2p_u:2392": "daṇḍaḥ śāsti prajāḥ sarvā daṇḍa evābhirakṣati /",
    "GSD36manu2p_u:2393": "daṇḍaḥ supteṣu jāgarti daṇḍaṃ dharmaṃ vidur budhāḥ // Mn_7.18 //",
    "GSD36manu2p_u:2394": "samīkṣya sa dhṛtaḥ samyak sarvā rañjayati prajāḥ /",
    "GSD36manu2p_u:2395": "asamīkṣya praṇītas tu vināśayati sarvataḥ // Mn_7.19 //",
    "GSD36manu2p_u:2396": "yadi na praṇayed rājā daṇḍaṃ daṇḍyeṣv atandritaḥ /",
    "GSD36manu2p_u:2397": "śūle matsyān ivāpakṣyan durbalān balavattarāḥ // Mn_7.20 //",
    "GSD36manu2p_u:2398": "adyāt kākaḥ puroḍāśaṃ śvā ca lihyād dhavis tathā /",
    "GSD36manu2p_u:2399": "svāmyaṃ ca na syāt kasmiṃś cit pravartetādharottaram // Mn_7.21 //",
    "GSD36manu2p_u:2400": "sarvo daṇḍajito loko durlabho hi śucir naraḥ /",
    "GSD36manu2p_u:2401": "daṇḍasya hi bhayāt sarvaṃ jagad bhogāya kalpate // Mn_7.22 //",
    "GSD36manu2p_u:2402": "devadānavagandharvā rakṣāṃsi patagoragāḥ /",
    "GSD36manu2p_u:2403": "te 'pi bhogāya kalpante daṇḍenaiva nipīḍitāḥ // Mn_7.23 //",
    "GSD36manu2p_u:2404": "duṣyeyuḥ sarvavarṇāś ca bhidyeran sarvasetavaḥ /",
    "GSD36manu2p_u:2405": "sarvalokaprakopaś ca bhaved daṇḍasya vibhramāt // Mn_7.24 //",
    "GSD36manu2p_u:2406": "yatra śyāmo lohitākṣo daṇḍaś carati pāpahā /",
    "GSD36manu2p_u:2407": "prajās tatra na muhyanti netā cet sādhu paśyati // Mn_7.25 //",
    "GSD36manu2p_u:2408": "tasyāhuḥ saṃpraṇetāraṃ rājānaṃ satyavādinam /",
    "GSD36manu2p_u:2409": "samīkṣyakāriṇaṃ prājñaṃ dharmakāmārthakovidam // Mn_7.26 //",
    "GSD36manu2p_u:2410": "taṃ rājā praṇayan samyak trivargeṇābhivardhate /",
    "GSD36manu2p_u:2411": "kāmātmā viṣamaḥ kṣudro daṇḍenaiva nihanyate // Mn_7.27 //",
    "GSD36manu2p_u:2412": "daṇḍo hi sumahattejo durdharaś cākṛtātmabhiḥ /",
    "GSD36manu2p_u:2413": "dharmād vicalitaṃ hanti nṛpam eva sabāndhavam // Mn_7.28 //",
    "GSD36manu2p_u:2414": "tato durgaṃ ca rāṣṭraṃ ca lokaṃ ca sacarācaram /",
    "GSD36manu2p_u:2415": "antarikṣagatāṃś caiva munīn devāṃś ca pīḍayet // Mn_7.29 //",
    "GSD36manu2p_u:2416": "so 'sahāyena mūḍhena lubdhenākṛtabuddhinā /",
    "GSD36manu2p_u:2417": "na śakyo nyāyato netuṃ saktena viṣayeṣu ca // Mn_7.30 //",
    "GSD36manu2p_u:2418": "śucinā satyasaṃdhena yathāśāstrānusāriṇā /",
    "GSD36manu2p_u:2419": "praṇetuṃ śakyate daṇḍaḥ susahāyena dhīmatā // Mn_7.31 //",
    "GSD36manu2p_u:2420": "svarāṣṭre nyāyavṛttaḥ syād bhṛśadaṇḍaś ca śatruṣu /",
    "GSD36manu2p_u:2421": "suhṛtsv ajihmaḥ snigdheṣu brāhmaṇeṣu kṣamānvitaḥ // Mn_7.32 //",
    "GSD36manu2p_u:2422": "evaṃvṛttasya nṛpateḥ śiloñchenāpi jīvataḥ /",
    "GSD36manu2p_u:2423": "vistīryate yaśo loke tailabindur ivāmbhasi // Mn_7.33 //",
    "GSD36manu2p_u:2424": "atas tu viparītasya nṛpater ajitātmanaḥ /",
    "GSD36manu2p_u:2425": "saṃkṣipyate yaśo loke ghṛtabindur ivāmbhasi // Mn_7.34 //",
    "GSD36manu2p_u:2426": "sve sve dharme niviṣṭānāṃ sarveṣām anupūrvaśaḥ /",
    "GSD36manu2p_u:2427": "varṇānām āśramāṇāṃ ca rājā sṛṣṭo 'bhirakṣitā // Mn_7.35 //",
    "GSD36manu2p_u:2428": "tena yad yat sabhṛtyena kartavyaṃ rakṣatā prajāḥ /",
    "GSD36manu2p_u:2429": "tat tad vo 'haṃ pravakṣyāmi yathāvad anupūrvaśaḥ // Mn_7.36 //",
    "GSD36manu2p_u:2430": "brāhmaṇān paryupāsīta prātar utthāya pārthivaḥ /",
    "GSD36manu2p_u:2431": "traividyavṛddhān viduṣas tiṣṭhet teṣāṃ ca śāsane // Mn_7.37 //",
    "GSD36manu2p_u:2432": "vṛddhāṃś ca nityaṃ seveta viprān vedavidaḥ śucīn /",
    "GSD36manu2p_u:2433": "vṛddhasevī hi satataṃ rakṣobhir api pūjyate // Mn_7.38 //",
    "GSD36manu2p_u:2434": "tebhyo 'dhigacched vinayaṃ vinītātmāpi nityaśaḥ /",
    "GSD36manu2p_u:2435": "vinītātmā hi nṛpatir na vinaśyati karhi cit // Mn_7.39 //",
    "GSD36manu2p_u:2436": "bahavo 'vinayān naṣṭā rājānaḥ saparicchadāḥ /",
    "GSD36manu2p_u:2437": "vanasthā api rājyāni vinayāt pratipedire // Mn_7.40 //",
    "GSD36manu2p_u:2438": "veno vinaṣṭo 'vinayān nahuṣaś caiva pārthivaḥ /",
    "GSD36manu2p_u:2439": "sudāḥ paijavanaś caiva sumukho nimir eva ca // Mn_7.41 //",
    "GSD36manu2p_u:2440": "pṛthus tu vinayād rājyaṃ prāptavān manur eva ca /",
    "GSD36manu2p_u:2441": "kuberaś ca dhanaiśvaryaṃ brāhmaṇyaṃ caiva gādhijaḥ // Mn_7.42 //",
    "GSD36manu2p_u:2442": "traividyebhyas trayīṃ vidyāṃ daṇḍanītiṃ ca śāśvatīm /",
    "GSD36manu2p_u:2443": "ānvīkṣikīṃ cātmavidyāṃ vārtārambhāṃś ca lokataḥ // Mn_7.43 //",
    "GSD36manu2p_u:2444": "indriyāṇāṃ jaye yogaṃ samātiṣṭhed divāniśam /",
    "GSD36manu2p_u:2445": "jitendriyo hi śaknoti vaśe sthāpayituṃ prajāḥ // Mn_7.44 //",
    "GSD36manu2p_u:2446": "daśa kāmasamutthāni tathāṣṭau krodhajāni ca /",
    "GSD36manu2p_u:2447": "vyasanāni durantāni prayatnena vivarjayet // Mn_7.45 //",
    "GSD36manu2p_u:2448": "kāmajeṣu prasakto hi vyasaneṣu mahīpatiḥ /",
    "GSD36manu2p_u:2449": "viyujyate 'rthadharmābhyāṃ krodhajeṣv ātmanaiva tu // Mn_7.46 //",
    "GSD36manu2p_u:2450": "mṛgayākṣo divāsvapnaḥ parivādaḥ striyo madaḥ /",
    "GSD36manu2p_u:2451": "tauryatrikaṃ vṛthāṭyā ca kāmajo daśako gaṇaḥ // Mn_7.47 //",
    "GSD36manu2p_u:2452": "paiśunyaṃ sāhasaṃ droha īrṣyāsūyārthadūṣaṇam /",
    "GSD36manu2p_u:2453": "vāgdaṇḍajaṃ ca pāruṣyaṃ krodhajo 'pi gaṇo 'ṣṭakaḥ // Mn_7.48 //",
    "GSD36manu2p_u:2454": "dvayor apy etayor mūlaṃ yaṃ sarve kavayo viduḥ /",
    "GSD36manu2p_u:2455": "taṃ yatnena jayel lobhaṃ tajjāv etāv ubhau gaṇau // Mn_7.49 //",
    "GSD36manu2p_u:2456": "pānam akṣāḥ striyaś caiva mṛgayā ca yathākramam /",
    "GSD36manu2p_u:2457": "etat kaṣṭatamaṃ vidyāc catuṣkaṃ kāmaje gaṇe // Mn_7.50 //",
    "GSD36manu2p_u:2458": "daṇḍasya pātanaṃ caiva vākpāruṣyārthadūṣaṇe /",
    "GSD36manu2p_u:2459": "krodhaje 'pi gaṇe vidyāt kaṣṭam etat trikaṃ sadā // Mn_7.51 //",
    "GSD36manu2p_u:2460": "saptakasyāsya vargasya sarvatraivānuṣaṅgiṇaḥ /",
    "GSD36manu2p_u:2461": "pūrvaṃ pūrvaṃ gurutaraṃ vidyād vyasanam ātmavān // Mn_7.52 //",
    "GSD36manu2p_u:2462": "vyasanasya ca mṛtyoś ca vyasanaṃ kaṣṭam ucyate /",
    "GSD36manu2p_u:2463": "vyasany adho 'dho vrajati svar yāty avyasanī mṛtaḥ // Mn_7.53 //",
    "GSD36manu2p_u:2464": "maulāñ śāstravidaḥ śūrāṃl labdhalakṣān kulodbhavān /",
    "GSD36manu2p_u:2465": "sacivān sapta cāṣṭau vā prakurvīta parīkṣitān // Mn_7.54 //",
    "GSD36manu2p_u:2466": "api yat sukaraṃ karma tad apy ekena duṣkaram /",
    "GSD36manu2p_u:2467": "viśeṣato 'sahāyena kiṃ tu rājyaṃ mahodayam // Mn_7.55 //",
    "GSD36manu2p_u:2468": "taiḥ sārdhaṃ cintayen nityaṃ sāmānyaṃ saṃdhivigraham /",
    "GSD36manu2p_u:2469": "sthānaṃ samudayaṃ guptiṃ labdhapraśamanāni ca // Mn_7.56 //",
    "GSD36manu2p_u:2470": "teṣāṃ svaṃ svam abhiprāyam upalabhya pṛthak pṛthak /",
    "GSD36manu2p_u:2471": "samastānāṃ ca kāryeṣu vidadhyād dhitam ātmanaḥ // Mn_7.57 //",
    "GSD36manu2p_u:2472": "sarveṣāṃ tu viśiṣṭena brāhmaṇena vipaścitā /",
    "GSD36manu2p_u:2473": "mantrayet paramaṃ mantraṃ rājā ṣāḍguṇyasaṃyutam // Mn_7.58 //",
    "GSD36manu2p_u:2474": "nityaṃ tasmin samāśvastaḥ sarvakāryāṇi niḥkṣipet /",
    "GSD36manu2p_u:2475": "tena sārdhaṃ viniścitya tataḥ karma samārabhet // Mn_7.59 //",
    "GSD36manu2p_u:2476": "anyān api prakurvīta śucīn prājñān avasthitān /",
    "GSD36manu2p_u:2477": "samyag arthasamāhartṝn amātyān suparīkṣitān // Mn_7.60 //",
    "GSD36manu2p_u:2478": "nirvartetāsya yāvadbhir itikartavyatā nṛbhiḥ /",
    "GSD36manu2p_u:2479": "tāvato 'tandritān dakṣān prakurvīta vicakṣaṇān // Mn_7.61 //",
    "GSD36manu2p_u:2480": "teṣām arthe niyuñjīta śūrān dakṣān kulodgatān /",
    "GSD36manu2p_u:2481": "śucīn ākarakarmānte bhīrūn antarniveśane // Mn_7.62 //",
    "GSD36manu2p_u:2482": "dūtaṃ caiva prakurvīta sarvaśāstraviśāradam /",
    "GSD36manu2p_u:2483": "iṅgitākāraceṣṭajñaṃ śuciṃ dakṣaṃ kulodgatam // Mn_7.63 //",
    "GSD36manu2p_u:2484": "anuraktaḥ śucir dakṣaḥ smṛtimān deśakālavit /",
    "GSD36manu2p_u:2485": "vapuṣmān vītabhīr vāgmī dūto rājñaḥ praśasyate // Mn_7.64 //",
    "GSD36manu2p_u:2486": "amātye daṇḍa āyatto daṇḍe vainayikī kriyā /",
    "GSD36manu2p_u:2487": "nṛpatau kośarāṣṭre ca dūte saṃdhiviparyayau // Mn_7.65 //",
    "GSD36manu2p_u:2488": "dūta eva hi saṃdhatte bhinatty eva ca saṃhatān /",
    "GSD36manu2p_u:2489": "dūtas tat kurute karma bhidyante yena mānavaḥ // Mn_7.66 //",
    "GSD36manu2p_u:2490": "sa vidyād asya kṛtyeṣu nirgūḍheṅgitaceṣṭitaiḥ /",
    "GSD36manu2p_u:2491": "ākāram iṅgitaṃ ceṣṭāṃ bhṛtyeṣu ca cikīrṣitam // Mn_7.67 //",
    "GSD36manu2p_u:2492": "buddhvā ca sarvaṃ tattvena pararājacikīrṣitam /",
    "GSD36manu2p_u:2493": "tathā prayatnam ātiṣṭhed yathātmānaṃ na pīḍayet // Mn_7.68 //",
    "GSD36manu2p_u:2494": "jāṅgalaṃ sasyasaṃpannam āryaprāyam anāvilam /",
    "GSD36manu2p_u:2495": "ramyam ānatasāmantaṃ svājīvyaṃ deśam āvaset // Mn_7.69 //",
    "GSD36manu2p_u:2496": "dhanvadurgaṃ mahīdurgam abdurgaṃ vārkṣam eva vā /",
    "GSD36manu2p_u:2497": "nṛdurgaṃ giridurgaṃ vā samāśritya vaset puram // Mn_7.70 //",
    "GSD36manu2p_u:2498": "sarveṇa tu prayatnena giridurgaṃ samāśrayet /",
    "GSD36manu2p_u:2499": "eṣāṃ hi bāhuguṇyena giridurgaṃ viśiṣyate // Mn_7.71 //",
    "GSD36manu2p_u:2500": "triṇy ādyāny āśritās tv eṣāṃ mṛgagartāśrayāpcarāḥ /",
    "GSD36manu2p_u:2501": "trīṇy uttarāṇi kramaśaḥ plavaṃgamanarāmarāḥ // Mn_7.72 //",
    "GSD36manu2p_u:2502": "yathā durgāśritān etān nopahiṃsanti śatravaḥ /",
    "GSD36manu2p_u:2503": "tathārayo na hiṃsanti nṛpaṃ durgasamāśritam // Mn_7.73 //",
    "GSD36manu2p_u:2504": "ekaḥ śataṃ yodhayati prākārastho dhanurdharaḥ /",
    "GSD36manu2p_u:2505": "śataṃ daśasahasrāṇi tasmād durgaṃ vidhīyate // Mn_7.74 //",
    "GSD36manu2p_u:2506": "tat syād āyudhasaṃpannaṃ dhanadhānyena vāhanaiḥ /",
    "GSD36manu2p_u:2507": "brāhmaṇaiḥ śilpibhir yantrair yavasenodakena ca // Mn_7.75 //",
    "GSD36manu2p_u:2508": "tasya madhye suparyāptaṃ kārayed gṛham ātmanaḥ /",
    "GSD36manu2p_u:2509": "guptaṃ sarvartukaṃ śubhraṃ jalavṛkṣasamanvitam // Mn_7.76 //",
    "GSD36manu2p_u:2510": "tad adhyāsyodvahed bhāryāṃ savarṇāṃ lakṣaṇānvitām /",
    "GSD36manu2p_u:2511": "kule mahati saṃbhūtāṃ hṛdyāṃ rūpaguṇānvītām // Mn_7.77 //",
    "GSD36manu2p_u:2512": "purohitaṃ ca kurvīta vṛṇuyād eva ca rtvijaḥ /",
    "GSD36manu2p_u:2513": "te 'sya gṛhyāṇi karmāṇi kuryur vaitānikāni ca // Mn_7.78 //",
    "GSD36manu2p_u:2514": "yajeta rājā kratubhir vividhair āptadakṣiṇaiḥ /",
    "GSD36manu2p_u:2515": "dharmārthaṃ caiva viprebhyo dadyād bhogān dhanāni ca // Mn_7.79 //",
    "GSD36manu2p_u:2516": "sāṃvatsarikam āptaiś ca rāṣṭrād āhārayed balim /",
    "GSD36manu2p_u:2517": "syāc cāmnāyaparo loke varteta pitṛvan nṛṣu // Mn_7.80 //",
    "GSD36manu2p_u:2518": "adhyakṣān vividhān kuryāt tatra tatra vipaścitaḥ /",
    "GSD36manu2p_u:2519": "te 'sya sarvāṇy avekṣeran nṛṇāṃ kāryāṇi kurvatām // Mn_7.81 //",
    "GSD36manu2p_u:2520": "āvṛttānāṃ gurukulād viprāṇāṃ pūjako bhavet /",
    "GSD36manu2p_u:2521": "nṛpāṇām akṣayo hy eṣa nidhir brāhmo 'bhidhīyate // Mn_7.82 //",
    "GSD36manu2p_u:2522": "na taṃ stenā na cāmitrā haranti na ca naśyati /",
    "GSD36manu2p_u:2523": "tasmād rājñā nidhātavyo brāhmaṇeṣv akṣayo nidhiḥ // Mn_7.83 //",
    "GSD36manu2p_u:2524": "na skandate na vyathate na vinaśyati karhi cit /",
    "GSD36manu2p_u:2525": "variṣṭham agnihotrebhyo brāhmaṇasya mukhe hutam // Mn_7.84 //",
    "GSD36manu2p_u:2526": "samam abrāhmaṇe dānaṃ dviguṇaṃ brāhmaṇabruve /",
    "GSD36manu2p_u:2527": "prādhīte śatasāhasram anantaṃ vedapārage // Mn_7.85 //",
    "GSD36manu2p_u:2528": "pātrasya hi viśeṣeṇa śraddadhānatayaiva ca /",
    "GSD36manu2p_u:2529": "alpaṃ vā bahu vā pretya dānasya phalam aśnute // Mn_7.86 //",
    "GSD36manu2p_u:2530": "deśakālavidhānena dravyaṃ śraddhāsamanvitam /",
    "GSD36manu2p_u:2531": "pātre pradīyate yat tu tad dharmasya prasādhanam // Mn_7.87M //",
    "GSD36manu2p_u:2532": "samottamādhamai rājā tv āhūtaḥ pālayan prajāḥ /",
    "GSD36manu2p_u:2533": "na nivarteta saṃgrāmāt kṣātraṃ dharmam anusmaran // Mn_7.87[88M] //",
    "GSD36manu2p_u:2534": "saṃgrāmeṣv anivartitvaṃ prajānāṃ caiva pālanam /",
    "GSD36manu2p_u:2535": "śuśrūṣā brāhmaṇānāṃ ca rājñāṃ śreyaskaraṃ param // Mn_7.88[89M] //",
    "GSD36manu2p_u:2536": "āhaveṣu mitho 'nyonyaṃ jighāṃsanto mahīkṣitaḥ /",
    "GSD36manu2p_u:2537": "yudhyamānāḥ paraṃ śaktyā svargaṃ yānty aparāṅmukhāḥ // Mn_7.89[90M] //",
    "GSD36manu2p_u:2538": "na kūṭair āyudhair hanyād yudhyamāno raṇe ripūn /",
    "GSD36manu2p_u:2539": "na karṇibhir nāpi digdhair nāgnijvalitatejanaiḥ // Mn_7.90[91M] //",
    "GSD36manu2p_u:2540": "na ca hanyāt sthalārūḍhaṃ na klībaṃ na kṛtāñjalim /",
    "GSD36manu2p_u:2541": "na muktakeśaṃ nāsīnaṃ na tavāsmīti vādinam // Mn_7.91[92M] //",
    "GSD36manu2p_u:2542": "na suptaṃ na visaṃnāhaṃ na nagnaṃ na nirāyudham /",
    "GSD36manu2p_u:2543": "nāyudhyamānaṃ paśyantaṃ na pareṇa samāgatam // Mn_7.92[93M] //",
    "GSD36manu2p_u:2544": "nāyudhavyasanaprāptaṃ nārtaṃ nātiparikṣataṃ /",
    "GSD36manu2p_u:2545": "na bhītaṃ na parāvṛttaṃ satāṃ dharmam anusmaran // Mn_7.93[94M] //",
    "GSD36manu2p_u:2546": "yas tu bhītaḥ parāvṛttaḥ saṃgrāme hanyate paraiḥ /",
    "GSD36manu2p_u:2547": "bhartur yad duṣkṛtaṃ kiṃ cit tat sarvaṃ pratipadyate // Mn_7.94[95M] //",
    "GSD36manu2p_u:2548": "yac cāsya sukṛtaṃ kiṃ cid amutrārtham upārjitam /",
    "GSD36manu2p_u:2549": "bhartā tat sarvam ādatte parāvṛttahatasya tu // Mn_7.95[96M] //",
    "GSD36manu2p_u:2550": "rathāśvaṃ hastinaṃ chatraṃ dhanaṃ dhānyaṃ paśūn striyaḥ /",
    "GSD36manu2p_u:2551": "sarvadravyāṇi kupyaṃ ca yo yaj jayati tasya tat // Mn_7.96[97M] //",
    "GSD36manu2p_u:2552": "rājñaś ca dadyur uddhāram ity eṣā vaidikī śrutiḥ /",
    "GSD36manu2p_u:2553": "rājñā ca sarvayodhebhyo dātavyam apṛthagjitam // Mn_7.97[98M] //",
    "GSD36manu2p_u:2554": "eṣo 'nupaskṛtaḥ prokto yodhadharmaḥ sanātanaḥ /",
    "GSD36manu2p_u:2555": "asmād dharmān na cyaveta kṣatriyo ghnan raṇe ripūn // Mn_7.98[99M] //",
    "GSD36manu2p_u:2556": "alabdhaṃ caiva lipseta labdhaṃ rakṣet prayatnataḥ /",
    "GSD36manu2p_u:2557": "rakṣitaṃ vardhayec caiva vṛddhaṃ pātreṣu nikṣipet // Mn_7.99[100M] //",
    "GSD36manu2p_u:2558": "etac caturvidhaṃ vidyāt puruṣārthaprayojanam /",
    "GSD36manu2p_u:2559": "asya nityam anuṣṭhānaṃ samyak kuryād atandritaḥ // Mn_7.100[101M] //",
    "GSD36manu2p_u:2560": "alabdham icched daṇḍena labdhaṃ rakṣed avekṣayā /",
    "GSD36manu2p_u:2561": "rakṣitaṃ vardhayed vṛddhyā vṛddhaṃ pātreṣu nikṣipet // Mn_7.101[102M] //",
    "GSD36manu2p_u:2562": "nityam udyatadaṇḍaḥ syān nityaṃ vivṛtapauruṣaḥ /",
    "GSD36manu2p_u:2563": "nityaṃ saṃvṛtasaṃvāryo nityaṃ chidrānusāry areḥ // Mn_7.102[103M] //",
    "GSD36manu2p_u:2564": "nityam udyatadaṇḍasya kṛtsnam udvijate jagat /",
    "GSD36manu2p_u:2565": "tasmāt sarvāṇi bhūtāni daṇḍenaiva prasādhayet // Mn_7.103[104M] //",
    "GSD36manu2p_u:2566": "amāyayaiva varteta na kathaṃ cana māyayā /",
    "GSD36manu2p_u:2567": "budhyetāriprayuktāṃ ca māyāṃ nityaṃ susaṃvṛtaḥ // Mn_7.104[105M] //",
    "GSD36manu2p_u:2568": "nāsya chidraṃ paro vidyād vidyāc chidraṃ parasya ca /",
    "GSD36manu2p_u:2569": "gūhet kūrma ivāṅgāni rakṣed vivaram ātmanaḥ // Mn_7.105[106M] //",
    "GSD36manu2p_u:2570": "bakavac cintayed arthān siṃhavac ca parākrame /",
    "GSD36manu2p_u:2571": "vṛkavac cāvalumpeta śaśavac ca viniṣpatet // Mn_7.106[107M] //",
    "GSD36manu2p_u:2572": "evaṃ vijayamānasya ye 'sya syuḥ paripanthinaḥ /",
    "GSD36manu2p_u:2573": "tān ānayed vaśaṃ sarvān sāmādibhir upakramaiḥ // Mn_7.107[108M] //",
    "GSD36manu2p_u:2574": "yadi te tu na tiṣṭheyur upāyaiḥ prathamais tribhiḥ /",
    "GSD36manu2p_u:2575": "daṇḍenaiva prasahyaitāñ śanakair vaśam ānayet // Mn_7.108[109M] //",
    "GSD36manu2p_u:2576": "sāmādīnām upāyānāṃ caturṇām api paṇḍitāḥ /",
    "GSD36manu2p_u:2577": "sāmadaṇḍau praśaṃsanti nityaṃ rāṣṭrābhivṛddhaye // Mn_7.109[110M] //",
    "GSD36manu2p_u:2578": "yathoddharati nirdātā kakṣaṃ dhānyaṃ ca rakṣati /",
    "GSD36manu2p_u:2579": "tathā rakṣen nṛpo rāṣṭraṃ hanyāc ca paripanthinaḥ // Mn_7.110[111M] //",
    "GSD36manu2p_u:2580": "mohād rājā svarāṣṭraṃ yaḥ karṣayaty anavekṣayā /",
    "GSD36manu2p_u:2581": "so 'cirād bhraśyate rājyāj jīvitāc ca sabāndhavaḥ // Mn_7.111[112M] //",
    "GSD36manu2p_u:2582": "śarīrakarṣaṇāt prāṇāḥ kṣīyante prāṇināṃ yathā /",
    "GSD36manu2p_u:2583": "tathā rājñām api prāṇāḥ kṣīyante rāṣṭrakarṣaṇāt // Mn_7.112[113M] //",
    "GSD36manu2p_u:2584": "rāṣṭrasya saṃgrahe nityaṃ vidhānam idam ācaret /",
    "GSD36manu2p_u:2585": "susaṃgṛhītarāṣṭre hi pārthivaḥ sukham edhate // Mn_7.113[114M] //",
    "GSD36manu2p_u:2586": "dvayos trayāṇāṃ pañcānāṃ madhye gulmam adhiṣṭhitam /",
    "GSD36manu2p_u:2587": "tathā grāmaśatānāṃ ca kuryād rāṣṭrasya saṃgraham // Mn_7.114[115M] //",
    "GSD36manu2p_u:2588": "grāmasyādhipatiṃ kuryād daśagrāmapatiṃ tathā /",
    "GSD36manu2p_u:2589": "viṃśatīśaṃ śateśaṃ ca sahasrapatim eva ca // Mn_7.115[116M] //",
    "GSD36manu2p_u:2590": "grāmadoṣān samutpannān grāmikaḥ śanakaiḥ svayam /",
    "GSD36manu2p_u:2591": "śaṃsed grāmadaśeśāya daśeśo viṃśatīśine // Mn_7.116[117M] //",
    "GSD36manu2p_u:2592": "viṃśatīśas tu tat sarvaṃ śateśāya nivedayet /",
    "GSD36manu2p_u:2593": "śaṃsed grāmaśateśas tu sahasrapataye svayam // Mn_7.117[118M] //",
    "GSD36manu2p_u:2594": "yāni rājapradeyāni pratyahaṃ grāmavāsibhiḥ /",
    "GSD36manu2p_u:2595": "annapānendhanādīni grāmikas tāny avāpnuyāt // Mn_7.118[119M] //",
    "GSD36manu2p_u:2596": "daśī kulaṃ tu bhuñjīta viṃśī pañca kulāni ca /",
    "GSD36manu2p_u:2597": "grāmaṃ grāmaśatādhyakṣaḥ sahasrādhipatiḥ puram // Mn_7.119[120M] //",
    "GSD36manu2p_u:2598": "teṣāṃ grāmyāṇi kāryāni pṛthakkāryāṇi caiva hi /",
    "GSD36manu2p_u:2599": "rājño 'nyaḥ sacivaḥ snigdhas tāni paśyed atandritaḥ // Mn_7.120[121M] //",
    "GSD36manu2p_u:2600": "nagare nagare caikaṃ kuryāt sarvārthacintakam /",
    "GSD36manu2p_u:2601": "uccaiḥsthānaṃ ghorarūpaṃ nakṣatrāṇām iva graham // Mn_7.121[122M] //",
    "GSD36manu2p_u:2602": "sa tān anuparikrāmet sarvān eva sadā svayam /",
    "GSD36manu2p_u:2603": "teṣāṃ vṛttaṃ pariṇayet samyag rāṣṭreṣu taccaraiḥ // Mn_7.122[123M] //",
    "GSD36manu2p_u:2604": "rājño hi rakṣādhikṛtāḥ parasvādāyinaḥ śaṭhāḥ /",
    "GSD36manu2p_u:2605": "bhṛtyā bhavanti prāyeṇa tebhyo rakṣed imāḥ prajāḥ // Mn_7.123[124M] //",
    "GSD36manu2p_u:2606": "ye kāryikebhyo 'rtham eva gṛhṇīyuḥ pāpacetasaḥ /",
    "GSD36manu2p_u:2607": "teṣāṃ sarvasvam ādāya rājā kuryāt pravāsanam // Mn_7.124[125M] //",
    "GSD36manu2p_u:2608": "rājā karmasu yuktānāṃ strīṇāṃ preṣyajanasya ca /",
    "GSD36manu2p_u:2609": "pratyahaṃ kalpayed vṛttiṃ sthānaṃ karmānurūpataḥ // Mn_7.125[126M] //",
    "GSD36manu2p_u:2610": "paṇo deyo 'vakṛṣṭasya ṣaḍ utkṛṣṭasya vetanam /",
    "GSD36manu2p_u:2611": "ṣāṇmāsikas tathācchādo dhānyadroṇas tu māsikaḥ // Mn_7.126[127M] //",
    "GSD36manu2p_u:2612": "krayavikrayam adhvānaṃ bhaktaṃ ca saparivyayam /",
    "GSD36manu2p_u:2613": "yogakṣemaṃ ca saṃprekṣya vaṇijo dāpayet karān // Mn_7.127[128M] //",
    "GSD36manu2p_u:2614": "yathā phalena yujyeta rājā kartā ca karmaṇām /",
    "GSD36manu2p_u:2615": "tathāvekṣya nṛpo rāṣṭre kalpayet satataṃ karān // Mn_7.128[129M] //",
    "GSD36manu2p_u:2616": "yathālpālpam adanty ādyaṃ vāryokovatsaṣaṭpadāḥ /",
    "GSD36manu2p_u:2617": "tathālpālpo grahītavyo rāṣṭrād rājñābdikaḥ karaḥ // Mn_7.129[130M] //",
    "GSD36manu2p_u:2618": "pañcāśadbhāga ādeyo rājñā paśuhiraṇyayoḥ /",
    "GSD36manu2p_u:2619": "dhānyānām aṣṭamo bhāgaḥ ṣaṣṭho dvādaśa eva vā // Mn_7.130[131M] //",
    "GSD36manu2p_u:2620": "ādadītātha ṣaḍbhāgaṃ drumāṃsamadhusarpiṣām /",
    "GSD36manu2p_u:2621": "gandhauṣadhirasānāṃ ca puṣpamūlaphalasya ca // Mn_7.131[132M] //",
    "GSD36manu2p_u:2622": "patraśākatṛṇānāṃ ca carmaṇāṃ vaidalasya ca /",
    "GSD36manu2p_u:2623": "mṛnmayānāṃ ca bhāṇḍānāṃ sarvasyāśmamayasya ca // Mn_7.132[133M] //",
    "GSD36manu2p_u:2624": "mriyamāṇo 'py ādadīta na rājā śrotriyāt karam /",
    "GSD36manu2p_u:2625": "na ca kṣudhāsya saṃsīdec chrotriyo viṣaye vasan // Mn_7.133[134M] //",
    "GSD36manu2p_u:2626": "yasya rājñas tu viṣaye śrotriyaḥ sīdati kṣudhā /",
    "GSD36manu2p_u:2627": "tasyāpi tat kṣudhā rāṣṭram acirenaiva sīdati // Mn_7.134[135M] //",
    "GSD36manu2p_u:2628": "śrutavṛtte viditvāsya vṛttiṃ dharmyāṃ prakalpayet /",
    "GSD36manu2p_u:2629": "saṃrakṣet sarvataś cainaṃ pitā putram ivāurasam // Mn_7.135[136M] //",
    "GSD36manu2p_u:2630": "saṃrakṣyamāṇo rājñā yaṃ] kurute dharmam anvaham /",
    "GSD36manu2p_u:2631": "tenāyur vardhate rājño draviṇaṃ rāṣṭram eva ca // Mn_7.136[137M] //",
    "GSD36manu2p_u:2632": "yat kiṃ cid api varṣasya dāpayet karasaṃjñitam /",
    "GSD36manu2p_u:2633": "vyavahāreṇa jīvantaṃ rājā rāṣṭre pṛthagjanam // Mn_7.137[138M] //",
    "GSD36manu2p_u:2634": "kārukāñ śilpinaś caiva śūdrāṃs cātmopajīvinaḥ /",
    "GSD36manu2p_u:2635": "ekaikaṃ kārayet karma māsi māsi mahīpatiḥ // Mn_7.138[139M] //",
    "GSD36manu2p_u:2636": "nocchindyād ātmano mūlaṃ pareṣāṃ cātitṛṣṇayā /",
    "GSD36manu2p_u:2637": "ucchindan hy ātmano mūlam āṭmānaṃ tāṃś ca pīdayet // Mn_7.139[140M] //",
    "GSD36manu2p_u:2638": "tīkṣṇaś caiva mṛduś ca syāt kāryaṃ vīkṣya mahīpatiḥ /",
    "GSD36manu2p_u:2639": "tīkṣṇaś caiva mṛduś caiva rāja bhavati sammataḥ // Mn_7.140[141M] //",
    "GSD36manu2p_u:2640": "amātyamukhyaṃ dharmajñaṃ prājñaṃ dāntaṃ kulodgatam /",
    "GSD36manu2p_u:2641": "sthāpayed āsane tasmin khinnaḥ kāryekṣaṇe nṛṇām // Mn_7.141[142M] //",
    "GSD36manu2p_u:2642": "evaṃ sarvaṃ vidhāyedam itikartavyam ātmanaḥ /",
    "GSD36manu2p_u:2643": "yuktaś caivāpramattaś ca parirakṣed imāḥ prajāḥ // Mn_7.142[143M] //",
    "GSD36manu2p_u:2644": "vikrośantyo yasya rāṣṭrād hriyante dasyubhiḥ prajāḥ /",
    "GSD36manu2p_u:2645": "saṃpaśyataḥ sabhṛtyasya mṛtaḥ sa na tu jīvati // Mn_7.143[144M] //",
    "GSD36manu2p_u:2646": "kṣatriyasya paro dharmaḥ prājānām eva pālanam /",
    "GSD36manu2p_u:2647": "nirdiṣṭaphalabhoktā hi rājā dharmeṇa yujyate // Mn_7.144[145M] //",
    "GSD36manu2p_u:2648": "utthāya paścime yāme kṛtaśaucaḥ samāhitaḥ /",
    "GSD36manu2p_u:2649": "hutāgnir brāhmaṇāṃś cārcya praviśet sa śubhāṃ sabhām // Mn_7.145[146M] //",
    "GSD36manu2p_u:2650": "tatra sthitaḥ prajāḥ sarvāḥ pratinandya visarjayet /",
    "GSD36manu2p_u:2651": "visṛjya ca prajāḥ sarvā mantrayet saha mantribhiḥ // Mn_7.146[147M] //",
    "GSD36manu2p_u:2652": "giripṛṣṭhaṃ samāruhya prasādaṃ vā rahogataḥ /",
    "GSD36manu2p_u:2653": "araṇye niḥśalāke vā mantrayed avibhāvitaḥ // Mn_7.147[148M] //",
    "GSD36manu2p_u:2654": "yasya mantraṃ na jānanti samāgamya pṛthagjanāḥ /",
    "GSD36manu2p_u:2655": "sa kṛtsnāṃ pṛthivīṃ bhuṅkte kośahīno 'pi pārthivaḥ // Mn_7.148[149M] //",
    "GSD36manu2p_u:2656": "jaḍamūkāndhabadhirāṃs tairyagyonān vayo'tigān /",
    "GSD36manu2p_u:2657": "strīmlecchavyādhitavyaṅgān mantrakāle 'pasārayet // Mn_7.149[150M] //",
    "GSD36manu2p_u:2658": "bhindanty avamatā mantraṃ tairyagyonās tathaiva ca /",
    "GSD36manu2p_u:2659": "striyaś caiva viśeṣeṇa tasmāt tatrādṛto bhavet // Mn_7.150[151M] //",
    "GSD36manu2p_u:2660": "madhyaṃdine 'rdharātre vā viśrānto vigataklamaḥ /",
    "GSD36manu2p_u:2661": "cintayed dharmakāmārthān sārdhaṃ tair eka eva vā // Mn_7.151[152M] //",
    "GSD36manu2p_u:2662": "parasparaviruddhānāṃ teṣāṃ ca samupārjanam /",
    "GSD36manu2p_u:2663": "kanyānāṃ saṃpradānaṃ ca kumārāṇāṃ ca rakṣaṇaṃ // Mn_7.152[153M] //",
    "GSD36manu2p_u:2664": "dūtasaṃpreṣaṇaṃ caiva kāryaśeṣaṃ tathaiva ca /",
    "GSD36manu2p_u:2665": "antaḥpurapracāraṃ ca praṇidhīnāṃ ca ceṣṭitam // Mn_7.153[154M] //",
    "GSD36manu2p_u:2666": "kṛtsnaṃ cāṣṭavidhaṃ karma pañcavargaṃ ca tattvataḥ /",
    "GSD36manu2p_u:2667": "anurāgāparāgau ca pracāraṃ maṇḍalasya ca // Mn_7.154[155M] //",
    "GSD36manu2p_u:2668": "madhyamasya pracāraṃ ca vijīgiṣoś ca ceṣṭitam /",
    "GSD36manu2p_u:2669": "udāsīnapracāraṃ ca śatroś caiva prayatnataḥ // Mn_7.155[156M] //",
    "GSD36manu2p_u:2670": "etāḥ prakṛtayo mūlaṃ maṇḍalasya samāsataḥ /",
    "GSD36manu2p_u:2671": "aṣṭau cānyāḥ samākhyātā dvādaśaiva tu tāḥ smṛtāḥ // Mn_7.156[157M] //",
    "GSD36manu2p_u:2672": "amātyarāṣṭradurgārtha- daṇḍākhyāḥ pañca cāparāḥ /",
    "GSD36manu2p_u:2673": "pratyekaṃ kathitā hy etāḥ saṃkṣepeṇa dvisaptatiḥ // Mn_7.157[158M] //",
    "GSD36manu2p_u:2674": "anantaram ariṃ vidyād arisevinam eva ca /",
    "GSD36manu2p_u:2675": "arer anantaraṃ mitram udāsīnaṃ tayoḥ param // Mn_7.158[159M] //",
    "GSD36manu2p_u:2676": "tān sarvān abhisaṃdadhyāt sāmādibhir upakramaiḥ /",
    "GSD36manu2p_u:2677": "vyastaiś caiva samastaiś ca pauruṣeṇa nayena ca // Mn_7.159[160M] //",
    "GSD36manu2p_u:2678": "saṃdhiṃ ca vigrahaṃ caiva yānam āsanam eva ca /",
    "GSD36manu2p_u:2679": "dvaidhībhāvaṃ saṃśrayaṃ ca ṣaḍguṇāṃś cintayet sadā // Mn_7.160[161M] //",
    "GSD36manu2p_u:2680": "āsanaṃ caiva yānaṃ ca saṃdhiṃ vigraham eva ca /",
    "GSD36manu2p_u:2681": "kāryaṃ vīkṣya prayuñjīta dvaidhaṃ saṃśrayam eva ca // Mn_7.161[162M] //",
    "GSD36manu2p_u:2682": "saṃdhiṃ tu dvividhaṃ vidyād rājā vigraham eva ca /",
    "GSD36manu2p_u:2683": "ubhe yānāsane caiva dvividhaḥ saṃśrayaḥ smṛtaḥ // Mn_7.162[163M] //",
    "GSD36manu2p_u:2684": "samānayānakarmā ca viparītas tathaiva ca /",
    "GSD36manu2p_u:2685": "tadā tv āyatisaṃyuktaḥ saṃdhir jñeyo dvilakṣaṇaḥ // Mn_7.163[164M] //",
    "GSD36manu2p_u:2686": "svayaṃkṛtaś ca kāryārtham akāle kāla eva vā /",
    "GSD36manu2p_u:2687": "mitrasya caivāpakṛte dvividho vigrahaḥ smṛtaḥ // Mn_7.164[165M] //",
    "GSD36manu2p_u:2688": "ekākinaś cātyayike kārye prāpte yadṛcchayā /",
    "GSD36manu2p_u:2689": "saṃhatasya ca mitreṇa dvividhaṃ yānam ucyate // Mn_7.165[166M] //",
    "GSD36manu2p_u:2690": "kṣīṇasya caiva kramaśo daivāt pūrvakṛtena vā /",
    "GSD36manu2p_u:2691": "mitrasya cānurodhena dvividhaṃ smṛtam āsanam // Mn_7.166[167M] //",
    "GSD36manu2p_u:2692": "balasya svāminaś caiva sthitiḥ kāryārthasiddhaye /",
    "GSD36manu2p_u:2693": "dvividhaṃ kīrtyate dvaidhaṃ ṣāḍguṇyaguṇavedibhiḥ // Mn_7.167[168M] //",
    "GSD36manu2p_u:2694": "arthasaṃpādanārthaṃ ca pīḍyamānasya śatrubhiḥ /",
    "GSD36manu2p_u:2695": "sādhuṣu vyapadeśaś ca dvividhaḥ saṃśrayaḥ smṛtaḥ // Mn_7.168[169M] //",
    "GSD36manu2p_u:2696": "yadāvagacched āyatyām ādhikyaṃ dhruvam ātmanaḥ /",
    "GSD36manu2p_u:2697": "tadātve cālpikāṃ pīḍāṃ tadā saṃdhiṃ samāśrayet // Mn_7.169[170M] //",
    "GSD36manu2p_u:2698": "yadā prahṛṣṭā manyeta sarvās tu prakṛtīr bhṛśam /",
    "GSD36manu2p_u:2699": "atyucchritaṃ tathātmānaṃ tadā kurvīta vigraham // Mn_7.170[171M] //",
    "GSD36manu2p_u:2700": "yadā manyeta bhāvena hṛṣṭaṃ puṣṭaṃ balaṃ svakam /",
    "GSD36manu2p_u:2701": "parasya viparītaṃ ca tadā yāyād ripuṃ prati // Mn_7.171[172M] //",
    "GSD36manu2p_u:2702": "yadā tu syāt parikṣīṇo vāhanena balena ca /",
    "GSD36manu2p_u:2703": "tadāsīta prayatnena śanakaiḥ sāntvayann arīn // Mn_7.172[173M] //",
    "GSD36manu2p_u:2704": "manyetāriṃ yadā rājā sarvathā balavattaram /",
    "GSD36manu2p_u:2705": "tadā dvidhā balaṃ kṛtvā sādhayet kāryam ātmanaḥ // Mn_7.173[174M] //",
    "GSD36manu2p_u:2706": "yadā parabalānāṃ tu gamanīyatamo bhavet /",
    "GSD36manu2p_u:2707": "tadā tu saṃśrayet kṣipraṃ dhārmikaṃ balinaṃ nṛpam // Mn_7.174[175M] //",
    "GSD36manu2p_u:2708": "nigrahaṃ prakṛtīnāṃ ca kuryād yo 'ribalasya ca /",
    "GSD36manu2p_u:2709": "upaseveta taṃ nityaṃ sarvayatnair guruṃ yathā // Mn_7.175[176M] //",
    "GSD36manu2p_u:2710": "yadi tatrāpi saṃpaśyed doṣaṃ saṃśrayakāritam /",
    "GSD36manu2p_u:2711": "suyuddham eva tatrāpi nirviśaṅkaḥ samācaret // Mn_7.176[177M] //",
    "GSD36manu2p_u:2712": "sarvopāyais tathā kuryān nītijñaḥ pṛthivīpatiḥ /",
    "GSD36manu2p_u:2713": "yathāsyābhyadhikā na syur mitrodāsīnaśatravaḥ // Mn_7.177[178M] //",
    "GSD36manu2p_u:2714": "āyatiṃ sarvakāryāṇāṃ tadātvaṃ ca vicārayet /",
    "GSD36manu2p_u:2715": "atītānāṃ ca sarveṣāṃ guṇadoṣau ca tattvataḥ // Mn_7.178[179M] //",
    "GSD36manu2p_u:2716": "āyatyāṃ guṇadoṣajñas tadātve kṣipraniścayaḥ /",
    "GSD36manu2p_u:2717": "atīte kāryaśeṣajñaḥ śatrubhir nābhibhūyate // Mn_7.179[180M] //",
    "GSD36manu2p_u:2718": "yathainaṃ nābhisaṃdadhyur mitrodāsīnaśatravaḥ /",
    "GSD36manu2p_u:2719": "tathā sarvaṃ saṃvidadhyād eṣa sāmāsiko nayaḥ // Mn_7.180[181M] //",
    "GSD36manu2p_u:2720": "tadā tu yānam ātiṣṭhed arirāṣṭraṃ prati prabhuḥ /",
    "GSD36manu2p_u:2721": "tadānena vidhānena yāyād aripuraṃ śanaiḥ // Mn_7.181[182M] //",
    "GSD36manu2p_u:2722": "mārgaśīrṣe śubhe māsi yāyād yātrāṃ mahīpatiḥ /",
    "GSD36manu2p_u:2723": "phālgunaṃ vātha caitraṃ vā māsau prati yathābalam // Mn_7.182[183M] //",
    "GSD36manu2p_u:2724": "anyeṣv api tu kāleṣu yadā paśyed dhruvaṃ jayam /",
    "GSD36manu2p_u:2725": "tadā yāyād vigṛhyaiva vyasane cotthite ripoḥ // Mn_7.183[184M] //",
    "GSD36manu2p_u:2726": "kṛtvā vidhānaṃ mūle tu yātrikaṃ ca yathāvidhi /",
    "GSD36manu2p_u:2727": "upagṛhyāspadaṃ caiva cārān samyag vidhāya ca // Mn_7.184[185M] //",
    "GSD36manu2p_u:2728": "saṃśodhya trividhaṃ mārgaṃ ṣaḍvidhaṃ ca balaṃ svakam /",
    "GSD36manu2p_u:2729": "sāṃparāyikakalpena yāyād aripuraṃ prati // Mn_7.185[186M] //",
    "GSD36manu2p_u:2730": "śatrusevini mitre ca gūḍhe yuktataro bhavet /",
    "GSD36manu2p_u:2731": "gatapratyāgate caiva sa hi kaṣṭataro ripuḥ // Mn_7.186[187M] //",
    "GSD36manu2p_u:2732": "daṇḍavyūhena tan mārgaṃ yāyāt tu śakaṭena vā /",
    "GSD36manu2p_u:2733": "varāhamakarābhyāṃ vā sūcyā vā garuḍena vā // Mn_7.187[188M] //",
    "GSD36manu2p_u:2734": "yataś ca bhayam āśaṅket tato vistārayed balam /",
    "GSD36manu2p_u:2735": "padmena caiva vyūhena niviśeta sadā svayam // Mn_7.188[189M] //",
    "GSD36manu2p_u:2736": "senāpatibalādhyakṣau sarvadikṣu niveśayet /",
    "GSD36manu2p_u:2737": "yataś ca bhayam āśaṅket prācīṃ tāṃ kalpayed diśam // Mn_7.189[190M] //",
    "GSD36manu2p_u:2738": "gulmāṃś ca sthāpayed āptān kṛtasaṃjñān samantataḥ /",
    "GSD36manu2p_u:2739": "sthāne yuddhe ca kuśalān abhīrūn avikāriṇaḥ // Mn_7.190[191M] //",
    "GSD36manu2p_u:2740": "saṃhatān yodhayed alpān kāmaṃ vistārayed bahūn /",
    "GSD36manu2p_u:2741": "sūcyā vajreṇa caivaitān vyūhena vyūhya yodhayet // Mn_7.191[192M] //",
    "GSD36manu2p_u:2742": "syandanāśvaiḥ same yudhyed anūpe nau dvipais tathā /",
    "GSD36manu2p_u:2743": "vṛkṣagulmāvṛte cāpair asicarmāyudhaiḥ sthale // Mn_7.192[193M] //",
    "GSD36manu2p_u:2744": "kurukṣetrāṃś ca matsyāṃś ca pañcālāñ śūrasenajān /",
    "GSD36manu2p_u:2745": "dīrghāṃl laghūṃś caiva narān agrānīkeṣu yojayet // Mn_7.193[194M] //",
    "GSD36manu2p_u:2746": "praharṣayed balaṃ vyūhya tāṃś ca samyak parīkṣayet /",
    "GSD36manu2p_u:2747": "ceṣṭāś caiva vijānīyād arīn yodhayatām api // Mn_7.194[195M] //",
    "GSD36manu2p_u:2748": "uparudhyārim āsīta rāṣṭraṃ cāsyopapīḍayet /",
    "GSD36manu2p_u:2749": "dūṣayec cāsya satataṃ yavasānnodakendhanam // Mn_7.195[196M] //",
    "GSD36manu2p_u:2750": "bhindyāc caiva taḍāgāni prākāraparikhās tathā /",
    "GSD36manu2p_u:2751": "samavaskandayec cainaṃ rātrau vitrāsayet tathā // Mn_7.196[197M] //",
    "GSD36manu2p_u:2752": "upajapyān upajaped budhyetaiva ca tatkṛtam /",
    "GSD36manu2p_u:2753": "yukte ca daive yudhyeta jayaprepsur apetabhīḥ // Mn_7.197[198M] //",
    "GSD36manu2p_u:2754": "sāmnā dānena bhedena samastair atha vā pṛthak /",
    "GSD36manu2p_u:2755": "vijetuṃ prayatetārīn na yuddhena kadā cana // Mn_7.198[199M] //",
    "GSD36manu2p_u:2756": "anityo vijayo yasmād dṛśyate yudhyamānayoḥ /",
    "GSD36manu2p_u:2757": "parājayaś ca saṃgrāme tasmād yuddhaṃ vivarjayet // Mn_7.199[200M] //",
    "GSD36manu2p_u:2758": "trayāṇām apy upāyānāṃ pūrvoktānām asaṃbhave /",
    "GSD36manu2p_u:2759": "tathā yudhyeta saṃpanno vijayeta ripūn yathā // Mn_7.200[201M] //",
    "GSD36manu2p_u:2760": "jitvā saṃpūjayed devān brāhmaṇāṃś caiva dhārmikān /",
    "GSD36manu2p_u:2761": "pradadyāt parihārārthaṃ khyāpayed abhayāni ca // Mn_7.201[202M] //",
    "GSD36manu2p_u:2762": "sarveṣāṃ tu viditvaiṣāṃ samāsena cikīrṣitam /",
    "GSD36manu2p_u:2763": "sthāpayet tatra tadvaṃśyaṃ kuryāc ca samayakriyām // Mn_7.202[203M] //",
    "GSD36manu2p_u:2764": "pramāṇāni ca kurvīta teṣāṃ dharmān yathoditān /",
    "GSD36manu2p_u:2765": "ratnaiś ca pūjayed enaṃ pradhānapuruṣaiḥ saha // Mn_7.203[204M] //",
    "GSD36manu2p_u:2766": "ādānam apriyakaraṃ dānaṃ ca priyakārakam /",
    "GSD36manu2p_u:2767": "abhīpsitānām arthānāṃ kāle yuktaṃ praśasyate // Mn_7.204[205M] //",
    "GSD36manu2p_u:2768": "sarvaṃ karmedam āyattaṃ vidhāne daivamānuṣe /",
    "GSD36manu2p_u:2769": "tayor daivam acintyaṃ tu mānuṣe vidyate kriyā // Mn_7.205[206M] //",
    "GSD36manu2p_u:2770": "daivena vidhinā yuktaṃ mānuṣyaṃ yat pravartate /",
    "GSD36manu2p_u:2771": "parikleśena mahatā tadarthasya samādhakam // Mn_7.207M //",
    "GSD36manu2p_u:2772": "saṃyuktasyāpi daivena puruṣakāreṇa varjitam /",
    "GSD36manu2p_u:2773": "vinā puruṣakāreṇa phalaṃ kṣetraṃ prayacchati // Mn_7.208M //",
    "GSD36manu2p_u:2774": "candrārkādyā grahā vāyur agnir āpas tathaiva ca /",
    "GSD36manu2p_u:2775": "iha daivena sādhyante pauruṣeṇa prayatnataḥ // Mn_7.209M //",
    "GSD36manu2p_u:2776": "saha vāpi vrajed yuktaḥ saṃdhiṃ kṛtvā prayatnataḥ /",
    "GSD36manu2p_u:2777": "mitraṃ hiraṇyaṃ bhūmiṃ vā saṃpaśyaṃs trividhaṃ phalam // Mn_7.206[210M] //",
    "GSD36manu2p_u:2778": "pārṣṇigrāhaṃ ca saṃprekṣya tathākrandaṃ ca maṇḍale /",
    "GSD36manu2p_u:2779": "mitrād athāpy amitrād vā yātrāphalam avāpnuyāt // Mn_7.207[211M] //",
    "GSD36manu2p_u:2780": "hiraṇyabhūmisaṃprāptyā pārthivo na tathaidhate /",
    "GSD36manu2p_u:2781": "yathā mitraṃ dhruvaṃ labdhvā kṛśam apy āyatikṣamam // Mn_7.208[212M] //",
    "GSD36manu2p_u:2782": "dharmajñaṃ ca kṛtajñaṃ ca tuṣṭaprakṛtim eva ca /",
    "GSD36manu2p_u:2783": "anuraktaṃ sthirārambhaṃ laghumitraṃ praśasyate // Mn_7.209[213M] //",
    "GSD36manu2p_u:2784": "prājñaṃ kulīnaṃ śūraṃ ca dakṣaṃ dātāram eva ca /",
    "GSD36manu2p_u:2785": "kṛtajñaṃ dhṛtimantaṃ ca kaṣṭam āhur ariṃ budhāḥ // Mn_7.210[214M] //",
    "GSD36manu2p_u:2786": "āryatā puruṣajñānaṃ śauryaṃ karuṇaveditā /",
    "GSD36manu2p_u:2787": "sthaulalakṣyaṃ ca satatam udāsīnaguṇodayaḥ // Mn_7.211[215M] //",
    "GSD36manu2p_u:2788": "ksemyāṃ sasyapradāṃ nityaṃ paśuvṛddhikarīm api /",
    "GSD36manu2p_u:2789": "parityajen nṛpo bhūmim ātmārtham avicārayan // Mn_7.212[216M] //",
    "GSD36manu2p_u:2790": "āpadarthaṃ dhanaṃ rakṣed dārān rakṣed dhanair api /",
    "GSD36manu2p_u:2791": "ātmānaṃ satataṃ rakṣed dārair api dhanair api // Mn_7.213[217M] //",
    "GSD36manu2p_u:2792": "saha sarvāḥ samutpannāḥ prasamīkṣyāpado bhṛśam /",
    "GSD36manu2p_u:2793": "saṃyuktāṃś ca viyuktāṃś ca sarvopāyān sṛjed budhaḥ // Mn_7.214[218M] //",
    "GSD36manu2p_u:2794": "upetāram upeyaṃ ca sarvopāyāṃś ca kṛtsnaśaḥ /",
    "GSD36manu2p_u:2795": "etat trayaṃ samāśritya prayatetārthasiddhaye // Mn_7.215[219M] //",
    "GSD36manu2p_u:2796": "evaṃ sarvam idaṃ rājā saha sammantrya mantribhiḥ /",
    "GSD36manu2p_u:2797": "vyāyamyāplutya madhyāhne bhoktum antaḥpuraṃ viśet // Mn_7.216[220M] //",
    "GSD36manu2p_u:2798": "tatrātmabhūtaiḥ kālajñair ahāryaiḥ paricārakaiḥ /",
    "GSD36manu2p_u:2799": "suparīkṣitam annādyam adyān mantrair viṣāpahaiḥ // Mn_7.217[221M] //",
    "GSD36manu2p_u:2800": "viṣaghnair agadaiś cāsya sarvadravyāṇi yojayet /",
    "GSD36manu2p_u:2801": "viṣaghnāni ca ratnāni niyato dhārayet sadā // Mn_7.218[222M] //",
    "GSD36manu2p_u:2802": "parīkṣitāḥ striyaś cainaṃ vyajanodakadhūpanaiḥ /",
    "GSD36manu2p_u:2803": "veṣābharaṇasaṃśuddhāḥ spṛśeyuḥ susamāhitāḥ // Mn_7.219[223M] //",
    "GSD36manu2p_u:2804": "evaṃ prayatnaṃ kurvīta yānaśayyāsanāśane /",
    "GSD36manu2p_u:2805": "snāne prasādhane caiva sarvālaṅkārakeṣu ca // Mn_7.220[224M] //",
    "GSD36manu2p_u:2806": "bhuktavān viharec caiva strībhir antaḥpure saha /",
    "GSD36manu2p_u:2807": "vihṛtya tu yathākālaṃ punaḥ kāryāṇi cintayet // Mn_7.221[225M] //",
    "GSD36manu2p_u:2808": "alaṃkṛtaś ca saṃpaśyed āyudhīyaṃ punar janam /",
    "GSD36manu2p_u:2809": "vāhanāni ca sarvāṇi śastrāṇy ābharaṇāni ca // Mn_7.222[226M] //",
    "GSD36manu2p_u:2810": "saṃdhyāṃ copāsya śṛṇuyād antarveśmani śastrabhṛt /",
    "GSD36manu2p_u:2811": "rahasyākhyāyināṃ caiva praṇidhīnāṃ ca ceṣṭitam // Mn_7.223[227M] //",
    "GSD36manu2p_u:2812": "gatvā kakṣāntaraṃ tv anyat samanujñāpya taṃ janam /",
    "GSD36manu2p_u:2813": "praviśed bhojanārthaṃ ca strīvṛto 'ntaḥpuraṃ punaḥ // Mn_7.224[228M] //",
    "GSD36manu2p_u:2814": "tatra bhuktvā punaḥ kiṃ cit tūryaghoṣaiḥ praharṣitaḥ /",
    "GSD36manu2p_u:2815": "saṃviśet taṃ yathākālam uttiṣṭhec ca gataklamaḥ // Mn_7.255[229M] //",
    "GSD36manu2p_u:2816": "etadvidhānam ātiṣṭhed arogaḥ pṛthivīpatiḥ /",
    "GSD36manu2p_u:2817": "asvasthaḥ sarvam etat tu bhṛtyeṣu viniyojayet // Mn_7.226[230M] //",
    "GSD36manu2p_u:2818": "vyavahārān didṛkṣus tu brāhmaṇaiḥ saha pārthivaḥ /",
    "GSD36manu2p_u:2819": "mantrajñair mantribhiś caiva vinītaḥ praviśet sabhām // Mn_8.1 //",
    "GSD36manu2p_u:2820": "tatrāsīnaḥ sthito vāpi pāṇim udyamya dakṣiṇam /",
    "GSD36manu2p_u:2821": "vinītaveṣābharaṇaḥ paśyet kāryāṇi kāryiṇām // Mn_8.2 //",
    "GSD36manu2p_u:2822": "pratyahaṃ deśadṛṣṭaiś ca śāstradṛṣṭaiś ca hetubhiḥ /",
    "GSD36manu2p_u:2823": "aṣṭādaśasu mārgeṣu nibaddhāni pṛthak pṛthak // Mn_8.3 //",
    "GSD36manu2p_u:2824": "teṣām ādyam ṛṇādānaṃ nikṣepo 'svāmivikrayaḥ /",
    "GSD36manu2p_u:2825": "saṃbhūya ca samutthānaṃ dattasyānapakarma ca // Mn_8.4 //",
    "GSD36manu2p_u:2826": "vetanasyaiva cādānaṃ saṃvidaś ca vyatikramaḥ /",
    "GSD36manu2p_u:2827": "krayavikrayānuśayo vivādaḥ svāmipālayoḥ // Mn_8.5 //",
    "GSD36manu2p_u:2828": "sīmāvivādadharmaś ca pāruṣye daṇḍavācike /",
    "GSD36manu2p_u:2829": "steyaṃ ca sāhasaṃ caiva strīsaṃgrahaṇam eva ca // Mn_8.6 //",
    "GSD36manu2p_u:2830": "strīpuṃdharmo vibhāgaś ca dyūtam āhvaya eva ca /",
    "GSD36manu2p_u:2831": "padāny aṣṭādaśaitāni vyavahārasthitāv iha // Mn_8.7 //",
    "GSD36manu2p_u:2832": "eṣu sthāneṣu bhūyiṣṭhaṃ vivādaṃ caratāṃ nṛṇām /",
    "GSD36manu2p_u:2833": "dharmaṃ śāśvatam āśritya kuryāt kāryavinirṇayam // Mn_8.8 //",
    "GSD36manu2p_u:2834": "yadā svayaṃ na kuryāt tu nṛpatiḥ kāryadarśanam /",
    "GSD36manu2p_u:2835": "tadā niyuñjyād vidvāṃsaṃ brāhmaṇaṃ kāryadarśane // Mn_8.9 //",
    "GSD36manu2p_u:2836": "so 'sya kāryāṇi saṃpaśyet sabhyair eva tribhir vṛtaḥ /",
    "GSD36manu2p_u:2837": "sabhām eva praviśyāgryām āsīnaḥ sthita eva vā // Mn_8.10 //",
    "GSD36manu2p_u:2838": "yasmin deśe niṣīdanti viprā vedavidas trayaḥ /",
    "GSD36manu2p_u:2839": "rājñaś cādhikṛto vidvān brahmaṇas tāṃ sabhāṃ viduḥ // Mn_8.11 //",
    "GSD36manu2p_u:2840": "dharmo viddhas tv adharmeṇa sabhāṃ yatropatiṣṭhate /",
    "GSD36manu2p_u:2841": "śalyaṃ cāsya na kṛntanti viddhās tatra sabhāsadaḥ // Mn_8.12 //",
    "GSD36manu2p_u:2842": "sabhāṃ vā na praveṣṭavyaṃ vaktavyaṃ vā samañjasam /",
    "GSD36manu2p_u:2843": "abruvan vibruvan vāpi naro bhavati kilbiṣī // Mn_8.13 //",
    "GSD36manu2p_u:2844": "yatra dharmo hy adharmeṇa satyaṃ yatrānṛtena ca /",
    "GSD36manu2p_u:2845": "hanyate prekṣamāṇānāṃ hatās tatra sabhāsadaḥ // Mn_8.14 //",
    "GSD36manu2p_u:2846": "dharma eva hato hanti dharmo rakṣati rakṣitaḥ /",
    "GSD36manu2p_u:2847": "tasmād dharmo na hantavyo mā no dharmo hato 'vadhīt // Mn_8.15 //",
    "GSD36manu2p_u:2848": "vṛṣo hi bhagavān dharmas tasya yaḥ kurute hy alam /",
    "GSD36manu2p_u:2849": "vṛṣalaṃ taṃ vidur devās tasmād dharmaṃ na lopayet // Mn_8.16 //",
    "GSD36manu2p_u:2850": "eka eva suhṛd dharmo nidhāne 'py anuyāti yaḥ /",
    "GSD36manu2p_u:2851": "śarīreṇa samaṃ nāśaṃ sarvam anyad dhi gacchati // Mn_8.17 //",
    "GSD36manu2p_u:2852": "pādo 'dharmasya kartāraṃ pādaḥ sākṣiṇam ṛcchati /",
    "GSD36manu2p_u:2853": "pādaḥ sabhāsadaḥ sarvān pādo rājānam ṛcchati // Mn_8.18 //",
    "GSD36manu2p_u:2854": "rājā bhavaty anenās tu mucyante ca sabhāsadaḥ /",
    "GSD36manu2p_u:2855": "eno gacchati kartāraṃ nindārho yatra nindyate // Mn_8.19 //",
    "GSD36manu2p_u:2856": "jātimātropajīvī vā kāmaṃ syād brāhmaṇabruvaḥ /",
    "GSD36manu2p_u:2857": "dharmapravaktā nṛpater na tu śūdraḥ kathaṃ cana // Mn_8.20 //",
    "GSD36manu2p_u:2858": "yasya śūdras tu kurute rājño dharmavivecanam /",
    "GSD36manu2p_u:2859": "tasya sīdati tad rāṣṭraṃ paṅke gaur iva paśyataḥ // Mn_8.21 //",
    "GSD36manu2p_u:2860": "yad rāṣṭraṃ śūdrabhūyiṣṭhaṃ nāstikākrāntam advijam /",
    "GSD36manu2p_u:2861": "vinaśyaty āśu tat kṛtsnaṃ durbhikṣavyādhipīḍitam // Mn_8.22 //",
    "GSD36manu2p_u:2862": "dharmāsanam adhiṣṭhāya saṃvītāṅgaḥ samāhitaḥ /",
    "GSD36manu2p_u:2863": "praṇamya lokapālebhyaḥ kāryadarśanam ārabhet // Mn_8.23 //",
    "GSD36manu2p_u:2864": "arthānarthāv ubhau buddhvā dharmādharmau ca kevalau /",
    "GSD36manu2p_u:2865": "varṇakrameṇa sarvāṇi paśyet kāryāṇi kāryiṇām // Mn_8.24 //",
    "GSD36manu2p_u:2866": "bāhyair vibhāvayel liṅgair bhāvam antargataṃ nṛṇām /",
    "GSD36manu2p_u:2867": "svaravarṇeṅgitākāraiś cakṣuṣā ceṣṭitena ca // Mn_8.25 //",
    "GSD36manu2p_u:2868": "ākārair iṅgitair gatyā ceṣṭayā bhāṣitena ca /",
    "GSD36manu2p_u:2869": "netravaktravikāraiś ca gṛhyate 'ntargataṃ manaḥ // Mn_8.26 //",
    "GSD36manu2p_u:2870": "bāladāyādikaṃ rikthaṃ tāvad rājānupālayet /",
    "GSD36manu2p_u:2871": "yāvat sa syāt samāvṛtto yāvac cātītaśaiśavaḥ // Mn_8.27 //",
    "GSD36manu2p_u:2872": "vaśāputrāsu caivaṃ syād rakṣaṇaṃ niṣkulāsu ca /",
    "GSD36manu2p_u:2873": "pativratāsu ca strīṣu vidhavāsv āturāsu ca // Mn_8.28 //",
    "GSD36manu2p_u:2874": "jīvantīnāṃ tu tāsāṃ ye tad dhareyuḥ svabāndhavāḥ /",
    "GSD36manu2p_u:2875": "tāñ śiṣyāc cauradaṇḍena dhārmikaḥ pṛthivīpatiḥ // Mn_8.29 //",
    "GSD36manu2p_u:2876": "praṇaṣṭasvāmikaṃ rikthaṃ rājā tryabdaṃ nidhāpayet /",
    "GSD36manu2p_u:2877": "arvāk tryabdād dharet svāmī pareṇa nṛpatir haret // Mn_8.30 //",
    "GSD36manu2p_u:2878": "mamedam iti yo brūyāt so 'nuyojyo yathāvidhi /",
    "GSD36manu2p_u:2879": "saṃvādya rūpasaṃkhyādīn svāmī tad dravyam arhati // Mn_8.31 //",
    "GSD36manu2p_u:2880": "avedayāno naṣṭasya deśaṃ kālaṃ ca tattvataḥ /",
    "GSD36manu2p_u:2881": "varṇaṃ rūpaṃ pramāṇaṃ ca tatsamaṃ daṇḍam arhati // Mn_8.32 //",
    "GSD36manu2p_u:2882": "ādadītātha ṣaḍbhāgaṃ pranaṣṭādhigatān nṛpaḥ /",
    "GSD36manu2p_u:2883": "daśamaṃ dvādaśaṃ vāpi satāṃ dharmam anusmaran // Mn_8.33 //",
    "GSD36manu2p_u:2884": "pranaṣṭādhigataṃ dravyaṃ tiṣṭhed yuktair adhiṣṭhitam /",
    "GSD36manu2p_u:2885": "yāṃs tatra caurān gṛhṇīyāt tān rājebhena ghātayet // Mn_8.34 //",
    "GSD36manu2p_u:2886": "mamāyam iti yo brūyān nidhiṃ satyena mānavaḥ /",
    "GSD36manu2p_u:2887": "tasyādadīta ṣaḍbhāgaṃ rājā dvādaśam eva vā // Mn_8.35 //",
    "GSD36manu2p_u:2888": "anṛtaṃ tu vadan daṇḍyaḥ svavittasyāṃśam aṣṭamam /",
    "GSD36manu2p_u:2889": "tasyaiva vā nidhānasya saṃkhyayālpīyasīṃ kalām // Mn_8.36 //",
    "GSD36manu2p_u:2890": "vidvāṃs tu brāhmaṇo dṛṣṭvā pūrvopanihitaṃ nidhim /",
    "GSD36manu2p_u:2891": "aśeṣato 'py ādadīta sarvasyādhipatir hi saḥ // Mn_8.38 //",
    "GSD36manu2p_u:2892": "yaṃ tu paśyen nidhiṃ rājā purāṇaṃ nihitaṃ kṣitau /",
    "GSD36manu2p_u:2893": "tasmād dvijebhyo dattvārdham ardhaṃ kośe praveśayet // Mn_8.38 //",
    "GSD36manu2p_u:2894": "nidhīnāṃ tu purāṇānāṃ dhātūnām eva ca kṣitau /",
    "GSD36manu2p_u:2895": "ardhabhāg rakṣaṇād rājā bhūmer adhipatir hi saḥ // Mn_8.39 //",
    "GSD36manu2p_u:2896": "dātavyaṃ sarvavarṇebhyo rājñā caurair hṛtaṃ dhanam /",
    "GSD36manu2p_u:2897": "rājā tad upayuñjānaś caurasyāpnoti kilbiṣam // Mn_8.40 //",
    "GSD36manu2p_u:2898": "jātijānapadān dharmān śreṇīdharmāṃś ca dharmavit /",
    "GSD36manu2p_u:2899": "samīkṣya kuladharmāṃś ca svadharmaṃ pratipādayet // Mn_8.41 //",
    "GSD36manu2p_u:2900": "svāni karmāṇi kurvāṇā dūre santo 'pi mānavāḥ /",
    "GSD36manu2p_u:2901": "priyā bhavanti lokasya sve sve karmaṇy avasthitāḥ // Mn_8.42 //",
    "GSD36manu2p_u:2902": "notpādayet svayaṃ kāryaṃ rājā nāpy asya puruṣaḥ /",
    "GSD36manu2p_u:2903": "na ca prāpitam anyena grased arthaṃ kathaṃ cana // Mn_8.43 //",
    "GSD36manu2p_u:2904": "yathā nayaty asṛkpātair mṛgasya mṛgayuḥ padam /",
    "GSD36manu2p_u:2905": "nayet tathānumānena dharmasya nṛpatiḥ padam // Mn_8.44 //",
    "GSD36manu2p_u:2906": "satyam arthaṃ ca saṃpaśyed ātmānam atha sākṣiṇaḥ /",
    "GSD36manu2p_u:2907": "deśaṃ rūpaṃ ca kālaṃ ca vyavahāravidhau sthitaḥ // Mn_8.45 //",
    "GSD36manu2p_u:2908": "sadbhir ācaritaṃ yat syād dhārmikaiś ca dvijātibhiḥ /",
    "GSD36manu2p_u:2909": "tad deśakulajātīnām aviruddhaṃ prakalpayet // Mn_8.46 //",
    "GSD36manu2p_u:2910": "adhamarṇārthasiddhyartham uttamarṇena coditaḥ /",
    "GSD36manu2p_u:2911": "dāpayed dhanikasyārtham adhamarṇād vibhāvitam // Mn_8.47 //",
    "GSD36manu2p_u:2912": "yair yair upāyair arthaṃ svaṃ prāpnuyād uttamarṇikaḥ /",
    "GSD36manu2p_u:2913": "tair tair upāyaiḥ saṃgṛhya dāpayed adhamarṇikam // Mn_8.48 //",
    "GSD36manu2p_u:2914": "dharmeṇa vyavahāreṇa chalenācaritena ca /",
    "GSD36manu2p_u:2915": "prayuktaṃ sādhayed arthaṃ pañcamena balena ca // Mn_8.49 //",
    "GSD36manu2p_u:2916": "yaḥ svayaṃ sādhayed artham uttamarṇo 'dhamarṇikāt /",
    "GSD36manu2p_u:2917": "na sa rājñābhiyoktavyaḥ svakaṃ saṃsādhayan dhanam // Mn_8.50 //",
    "GSD36manu2p_u:2918": "arthe 'pavyayamānaṃ tu karaṇena vibhāvitam /",
    "GSD36manu2p_u:2919": "dāpayed dhanikasyārthaṃ daṇḍaleśaṃ ca śaktitaḥ // Mn_8.51 //",
    "GSD36manu2p_u:2920": "apahnave 'dhamarṇasya dehīty uktasya saṃsadi /",
    "GSD36manu2p_u:2921": "abhiyoktā diśed deśyaṃ karaṇaṃ vānyad uddiśet // Mn_8.52 //",
    "GSD36manu2p_u:2922": "adeśyaṃ yaś ca diśati nirdiśyāpahnute ca yaḥ /",
    "GSD36manu2p_u:2923": "yaś cādharottarān arthān vigītān nāvabudhyate // Mn_8.53 //",
    "GSD36manu2p_u:2924": "apadiśyāpadeśyaṃ ca punar yas tv apadhāvati /",
    "GSD36manu2p_u:2925": "samyak praṇihitaṃ cārthaṃ pṛṣṭaḥ san nābhinandati // Mn_8.54 //",
    "GSD36manu2p_u:2926": "asaṃbhāṣye sākṣibhiś ca deśe saṃbhāṣate mithaḥ /",
    "GSD36manu2p_u:2927": "nirucyamānaṃ praśnaṃ ca necched yaś cāpi niṣpatet // Mn_8.55 //",
    "GSD36manu2p_u:2928": "brūhīty uktaś ca na brūyād uktaṃ ca na vibhāvayet /",
    "GSD36manu2p_u:2929": "na ca pūrvāparaṃ vidyāt tasmād arthāt sa hīyate // Mn_8.56 //",
    "GSD36manu2p_u:2930": "sākṣiṇaḥ santi mety uktvā diśety ukto diśen na yaḥ /",
    "GSD36manu2p_u:2931": "dharmasthaḥ kāraṇair etair hīnaṃ tam api nirdiśet // Mn_8.57 //",
    "GSD36manu2p_u:2932": "abhiyoktā na ced brūyād badhyo daṇḍyaś ca dharmataḥ /",
    "GSD36manu2p_u:2933": "na cet tripakṣāt prabrūyād dharmaṃ prati parājitaḥ // Mn_8.58 //",
    "GSD36manu2p_u:2934": "yo yāvan nihnuvītārthaṃ mithyā yāvati vā vadet /",
    "GSD36manu2p_u:2935": "tau nṛpeṇa hy adharmajñau dāpyo taddviguṇaṃ damam // Mn_8.59 //",
    "GSD36manu2p_u:2936": "pṛṣṭo 'pavyayamānas tu kṛtāvastho dhanaiṣiṇā /",
    "GSD36manu2p_u:2937": "tryavaraiḥ sākṣibhir bhāvyo nṛpabrāhmaṇasaṃnidhau // Mn_8.60 //",
    "GSD36manu2p_u:2938": "yādṛśā dhanibhiḥ kāryā vyavahāreṣu sākṣiṇaḥ /",
    "GSD36manu2p_u:2939": "tādṛśān saṃpravakṣyāmi yathā vācyam ṛtaṃ ca taiḥ // Mn_8.61 //",
    "GSD36manu2p_u:2940": "gṛhiṇaḥ putriṇo maulāḥ kṣatraviśśūdrayonayaḥ /",
    "GSD36manu2p_u:2941": "arthyuktāḥ sākṣyam arhanti na ye ke cid anāpadi // Mn_8.62 //",
    "GSD36manu2p_u:2942": "āptāḥ sarveṣu varṇeṣu kāryāḥ kāryeṣu sākṣiṇaḥ /",
    "GSD36manu2p_u:2943": "sarvadharmavido 'lubdhā viparītāṃs tu varjayet // Mn_8.63 //",
    "GSD36manu2p_u:2944": "nārthasaṃbandhino nāptā na sahāyā na vairiṇaḥ /",
    "GSD36manu2p_u:2945": "na dṛṣṭadoṣāḥ kartavyā na vyādhyārtā na dūṣitāḥ // Mn_8.64 //",
    "GSD36manu2p_u:2946": "na sākṣī nṛpatiḥ kāryo na kārukakuśīlavau /",
    "GSD36manu2p_u:2947": "na śrotriyo na liṅgastho na saṅgebhyo vinirgataḥ // Mn_8.65 //",
    "GSD36manu2p_u:2948": "nādhyadhīno na vaktavyo na dasyur na vikarmakṛt /",
    "GSD36manu2p_u:2949": "na vṛddho na śiśur naiko nāntyo na vikalendriyaḥ // Mn_8.66 //",
    "GSD36manu2p_u:2950": "nārto na matto nonmatto na kṣuttṛṣṇopapīḍitaḥ /",
    "GSD36manu2p_u:2951": "na śramārto na kāmārto na kruddho nāpi taskaraḥ // Mn_8.67 //",
    "GSD36manu2p_u:2952": "strīṇāṃ sākṣyaṃ striyaḥ kuryur dvijānāṃ sadṛśā dvijāḥ /",
    "GSD36manu2p_u:2953": "śūdrāś ca santaḥ śūdrāṇām antyānām antyayonayaḥ // Mn_8.68 //",
    "GSD36manu2p_u:2954": "anubhāvī tu yaḥ kaś cit kuryāt sākṣyaṃ vivādinām /",
    "GSD36manu2p_u:2955": "antarveśmany araṇye vā śarīrasyāpi cātyaye // Mn_8.69 //",
    "GSD36manu2p_u:2956": "striyāpy asaṃbhāve kāryaṃ bālena sthavireṇa vā /",
    "GSD36manu2p_u:2957": "śiṣyeṇa bandhunā vāpi dāsena bhṛtakena vā // Mn_8.70 //",
    "GSD36manu2p_u:2958": "bālavṛddhāturāṇāṃ ca sākṣyeṣu vadatāṃ mṛṣā /",
    "GSD36manu2p_u:2959": "jānīyād asthirāṃ vācam utsiktamanasāṃ tathā // Mn_8.71 //",
    "GSD36manu2p_u:2960": "sāhaseṣu ca sarveṣu steyasaṃgrahaṇeṣu ca /",
    "GSD36manu2p_u:2961": "vāgdaṇḍayoś ca pāruṣye na parīkṣeta sākṣiṇaḥ // Mn_8.72 //",
    "GSD36manu2p_u:2962": "bahutvaṃ parigṛhṇīyāt sākṣidvaidhe narādhipaḥ /",
    "GSD36manu2p_u:2963": "sameṣu tu guṇotkṛṣṭān guṇidvaidhe dvijottamān // Mn_8.73 //",
    "GSD36manu2p_u:2964": "samakṣadarśanāt sākṣyaṃ śravaṇāc caiva sidhyati /",
    "GSD36manu2p_u:2965": "tatra satyaṃ bruvan sākṣī dharmārthābhyāṃ na hīyate // Mn_8.74 //",
    "GSD36manu2p_u:2966": "sākṣī dṛṣṭaśrutād anyad vibruvann āryasaṃsadi /",
    "GSD36manu2p_u:2967": "avāṅ narakam abhyeti pretya svargāc ca hīyate // Mn_8.75 //",
    "GSD36manu2p_u:2968": "yatrānibaddho 'pīkṣeta śṛṇuyād vāpi kiṃ cana /",
    "GSD36manu2p_u:2969": "pṛṣṭas tatrāpi tad brūyād yathādṛṣṭaṃ yathāśrutam // Mn_8.76 //",
    "GSD36manu2p_u:2970": "eko 'lubdhas tu sākṣī syād bahvyaḥ śucyo 'pi na striyaḥ /",
    "GSD36manu2p_u:2971": "strībuddher asthiratvāt tu doṣaiś cānye 'pi ye vṛtāḥ // Mn_8.77 //",
    "GSD36manu2p_u:2972": "svabhāvenaiva yad brūyus tad grāhyaṃ vyāvahārikam /",
    "GSD36manu2p_u:2973": "ato yad anyad vibrūyur dharmārthaṃ tad apārthakam // Mn_8.78 //",
    "GSD36manu2p_u:2974": "sabhāntaḥ sākṣiṇaḥ prāptān arthipratyarthisaṃnidhau /",
    "GSD36manu2p_u:2975": "prāḍvivāko 'nuyuñjīta vidhinānena sāntvayan // Mn_8.79 //",
    "GSD36manu2p_u:2976": "yad dvayor anayor vettha kārye 'smiṃś ceṣṭitaṃ mithaḥ /",
    "GSD36manu2p_u:2977": "tad brūta sarvaṃ satyena yuṣmākaṃ hy atra sākṣitā // Mn_8.80 //",
    "GSD36manu2p_u:2978": "satyaṃ sākṣye bruvan sākṣī lokān āpnoti puṣkalān /",
    "GSD36manu2p_u:2979": "iha cānuttamāṃ kīrtiṃ vāg eṣā brahmapūjitā // Mn_8.81 //",
    "GSD36manu2p_u:2980": "sākṣye 'nṛtaṃ vadan pāśair badhyate vāruṇair bhṛśam /",
    "GSD36manu2p_u:2981": "vivaśaḥ śatam ājātīs tasmāt sākṣyaṃ vaded ṛtam // Mn_8.82 //",
    "GSD36manu2p_u:2982": "satyena pūyate sākṣī dharmaḥ satyena vardhate /",
    "GSD36manu2p_u:2983": "tasmāt satyaṃ hi vaktavyaṃ sarvavarṇeṣu sākṣibhiḥ // Mn_8.83 //",
    "GSD36manu2p_u:2984": "ātmaiva hy ātmanaḥ sākṣī gatir ātmā tathātmanaḥ /",
    "GSD36manu2p_u:2985": "māvamaṃsthāḥ svam ātmānaṃ nṛṇāṃ sākṣiṇam uttamam // Mn_8.84 //",
    "GSD36manu2p_u:2986": "manyante vai pāpakṛto na kaś cit paśyatīti naḥ /",
    "GSD36manu2p_u:2987": "tāṃs tu devāḥ prapaśyanti svasyaivāntarapūruṣaḥ // Mn_8.85 //",
    "GSD36manu2p_u:2988": "dyaur bhūmir āpo hṛdayaṃ candrārkāgniyamānilāḥ /",
    "GSD36manu2p_u:2989": "rātriḥ saṃdhye ca dharmaś ca vṛttajñāḥ sarvadehinām // Mn_8.86 //",
    "GSD36manu2p_u:2990": "devabrāhmaṇasāṃnidhye sākṣyaṃ pṛcched ṛtaṃ dvijān /",
    "GSD36manu2p_u:2991": "udaṅmukhān prāṅmukhān vā pūrvāhṇe vai śuciḥ śucīn // Mn_8.87 //",
    "GSD36manu2p_u:2992": "brūhīti brāhmaṇaṃ pṛcchet satyaṃ brūhīti pārthivam /",
    "GSD36manu2p_u:2993": "gobījakāñcanair vaiśyaṃ śūdraṃ sarvais tu pātakaiḥ // Mn_8.88 //",
    "GSD36manu2p_u:2994": "brahmaghno ye smṛtā lokā ye ca strībālaghātinaḥ /",
    "GSD36manu2p_u:2995": "mitradruhaḥ kṛtaghnasya te te syur bruvato mṛṣā // Mn_8.89 //",
    "GSD36manu2p_u:2996": "janmaprabhṛti yat kiṃ cit puṇyaṃ bhadra tvayā kṛtam /",
    "GSD36manu2p_u:2997": "tat te sarvaṃ śuno gacched yadi brūyās tvam anyathā // Mn_8.90 //",
    "GSD36manu2p_u:2998": "eko 'ham asmīty ātmānaṃ yas tvaṃ kalyāṇa manyase /",
    "GSD36manu2p_u:2999": "nityaṃ sthitas te hṛdy eṣa puṇyapāpekṣitā muniḥ // Mn_8.91 //",
    "GSD36manu2p_u:3000": "yamo vaivasvato devo yas tavaiṣa hṛdi sthitaḥ /",
    "GSD36manu2p_u:3001": "tena ced avivādas te mā gaṅgāṃ mā kurūn gamaḥ // Mn_8.92 //",
    "GSD36manu2p_u:3002": "nagno muṇḍaḥ kapālena ca bhikṣārthī kṣutpipāsitaḥ /",
    "GSD36manu2p_u:3003": "andhaḥ śatrukulaṃ gacched yaḥ sākṣyam anṛtaṃ vadet // Mn_8.93 //",
    "GSD36manu2p_u:3004": "avākśirās tamasy andhe kilbiṣī narakaṃ vrajet /",
    "GSD36manu2p_u:3005": "yaḥ praśnaṃ vitathaṃ brūyāt pṛṣṭaḥ san dharmaniścaye // Mn_8.94 //",
    "GSD36manu2p_u:3006": "andho matsyān ivāśnāti sa naraḥ kaṇṭakaiḥ saha /",
    "GSD36manu2p_u:3007": "yo bhāṣate 'rthavaikalyam apratyakṣaṃ sabhāṃ gataḥ // Mn_8.95 //",
    "GSD36manu2p_u:3008": "yasya vidvān hi vadataḥ kṣetrajño nābhiśaṅkate /",
    "GSD36manu2p_u:3009": "tasmān na devāḥ śreyāṃsaṃ loke 'nyaṃ puruṣaṃ viduḥ // Mn_8.96 //",
    "GSD36manu2p_u:3010": "yāvato bāndhavān yasmin hanti sākṣye 'nṛtaṃ vadan /",
    "GSD36manu2p_u:3011": "tāvataḥ saṃkhyayā tasmin śṛṇu saumyānupūrvaśaḥ // Mn_8.97 //",
    "GSD36manu2p_u:3012": "pañca paśvanṛte hanti daśa hanti gavānṛte /",
    "GSD36manu2p_u:3013": "śatam aśvānṛte hanti sahasraṃ puruṣānṛte // Mn_8.98 //",
    "GSD36manu2p_u:3014": "hanti jātān ajātāṃś ca hiraṇyārthe 'nṛtaṃ vadan /",
    "GSD36manu2p_u:3015": "sarvaṃ bhūmyanṛte hanti mā sma bhūmyanṛtaṃ vadīḥ // Mn_8.99 //",
    "GSD36manu2p_u:3016": "apsu bhūmivad ity āhuḥ strīṇāṃ bhoge ca maithune /",
    "GSD36manu2p_u:3017": "abjeṣu caiva ratneṣu sarveṣv aśmamayeṣu ca // Mn_8.100 //",
    "GSD36manu2p_u:3018": "etān doṣān avekṣya tvaṃ sarvān anṛtabhāṣaṇe /",
    "GSD36manu2p_u:3019": "yathāśrutaṃ yathādṛṣṭaṃ sarvam evāñjasā vada // Mn_8.101 //",
    "GSD36manu2p_u:3020": "gorakṣakān vāṇijikāṃs tathā kārukuśīlavān /",
    "GSD36manu2p_u:3021": "preṣyān vārdhuṣikāṃś caiva viprān śūdravad ācaret // Mn_8.102 //",
    "GSD36manu2p_u:3022": "tad vadan dharmato 'rtheṣu jānann apy anythā naraḥ /",
    "GSD36manu2p_u:3023": "na svargāc cyavate lokād daivīṃ vācaṃ vadanti tām // Mn_8.103 //",
    "GSD36manu2p_u:3024": "śūdraviṭkṣatraviprāṇāṃ yatra rtoktau bhaved vadhaḥ /",
    "GSD36manu2p_u:3025": "tatra vaktavyam anṛtaṃ tad dhi satyād viśiṣyate // Mn_8.104 //",
    "GSD36manu2p_u:3026": "vāggaivatyaiś ca carubhir yajeraṃs te sarasvatīm /",
    "GSD36manu2p_u:3027": "anṛtasyainasas tasya kurvāṇā niṣkṛtiṃ parām // Mn_8.105 //",
    "GSD36manu2p_u:3028": "kūṣmāṇḍair vāpi juhuyād ghṛtam agnau yathāvidhi /",
    "GSD36manu2p_u:3029": "ud ity ṛcā vā vāruṇyā tṛcenābdaivatena vā // Mn_8.106 //",
    "GSD36manu2p_u:3030": "tripakṣād abruvan sākṣyam ṛṇādiṣu naro 'gadaḥ /",
    "GSD36manu2p_u:3031": "tadṛṇaṃ prāpnuyāt sarvaṃ daśabandhaṃ ca sarvataḥ // Mn_8.107 //",
    "GSD36manu2p_u:3032": "yasya dṛśyeta saptāhād uktavākyasya sākṣiṇaḥ /",
    "GSD36manu2p_u:3033": "rogo 'gnir jñātimaraṇam ṛṇaṃ dāpyo damaṃ ca saḥ // Mn_8.108 //",
    "GSD36manu2p_u:3034": "asākṣikeṣu tv artheṣu mitho vivādamānayoḥ /",
    "GSD36manu2p_u:3035": "avindaṃs tattvataḥ satyaṃ śapathenāpi lambhayet // Mn_8.109 //",
    "GSD36manu2p_u:3036": "maharṣibhiś ca devaiś ca kāryārthaṃ śapathāḥ kṛtāḥ /",
    "GSD36manu2p_u:3037": "vasiṣṭhaś cāpi śapathaṃ śepe paijavane nṛpe // Mn_8.110 //",
    "GSD36manu2p_u:3038": "na vṛthā śapathaṃ kuryāt svalpe 'py arthe naro budhaḥ /",
    "GSD36manu2p_u:3039": "vṛthā hi śapathaṃ kurvan pretya ceha ca naśyati // Mn_8.111 //",
    "GSD36manu2p_u:3040": "kāminīṣu vivāheṣu gavāṃ bhakṣye tathendhane /",
    "GSD36manu2p_u:3041": "brāhmaṇābhyupapattau ca śapathe nāsti pātakam // Mn_8.112 //",
    "GSD36manu2p_u:3042": "satyena śāpayed vipraṃ kṣatriyaṃ vāhanāyudhaiḥ /",
    "GSD36manu2p_u:3043": "gobījakāñcanair vaiśyaṃ śūdraṃ sarvais tu pātakaiḥ // Mn_8.113 //",
    "GSD36manu2p_u:3044": "agniṃ vāhārayed enam apsu cainaṃ nimajjayet /",
    "GSD36manu2p_u:3045": "putradārasya vāpy enaṃ śirāṃsi sparśayet pṛthak // Mn_8.114 //",
    "GSD36manu2p_u:3046": "yam iddho na dahaty agnir āpo nonmajjayanti ca /",
    "GSD36manu2p_u:3047": "na cārtim ṛcchati kṣipraṃ sa jñeyaḥ śapathe śuciḥ // Mn_8.115 //",
    "GSD36manu2p_u:3048": "vatsasya hy abhiśastasya purā bhrātrā yavīyasā /",
    "GSD36manu2p_u:3049": "nāgnir dadāha romāpi satyena jagataḥ spaśaḥ // Mn_8.116 //",
    "GSD36manu2p_u:3050": "yasmin yasmin vivāde tu kauṭasākṣyaṃ kṛtaṃ bhavet /",
    "GSD36manu2p_u:3051": "tat tat kāryaṃ nivarteta kṛtaṃ cāpy akṛtaṃ bhavet // Mn_8.117 //",
    "GSD36manu2p_u:3052": "lobhān mohād bhayān maitrāt kāmāt krodhāt tathaiva ca /",
    "GSD36manu2p_u:3053": "ajñānād bālabhāvāc ca sākṣyaṃ vitatham ucyate // Mn_8.118 //",
    "GSD36manu2p_u:3054": "eṣām anyatame sthāne yaḥ sākṣyam anṛtaṃ vadet /",
    "GSD36manu2p_u:3055": "tasya daṇḍaviśeṣāṃs tu pravakṣyāmy anupūrvaśaḥ // Mn_8.119 //",
    "GSD36manu2p_u:3056": "lobhāt sahasraṃ daṇḍyas tu mohāt pūrvaṃ tu sāhasam /",
    "GSD36manu2p_u:3057": "bhayād dvau madhyamau daṇḍau maitrāt pūrvaṃ caturguṇam // Mn_8.120 //",
    "GSD36manu2p_u:3058": "kāmād daśaguṇaṃ pūrvaṃ krodhāt tu triguṇaṃ param /",
    "GSD36manu2p_u:3059": "ajñānād dve śate pūrṇe bāliśyāc chatam eva tu // Mn_8.121 //",
    "GSD36manu2p_u:3060": "etān āhuḥ kauṭasākṣye proktān daṇḍān manīṣibhiḥ /",
    "GSD36manu2p_u:3061": "dharmasyāvyabhicārārtham adharmaniyamāya ca // Mn_8.122 //",
    "GSD36manu2p_u:3062": "kauṭasākṣyaṃ tu kurvāṇāṃs trīn varṇān dhārmiko nṛpaḥ /",
    "GSD36manu2p_u:3063": "pravāsayed daṇḍayitvā brāhmaṇaṃ tu vivāsayet // Mn_8.123 //",
    "GSD36manu2p_u:3064": "daśa sthānāni daṇḍasya manuḥ svayaṃbhuvo 'bravīt /",
    "GSD36manu2p_u:3065": "triṣu varṇeṣu yāni syur akṣato brāhmaṇo vrajet // Mn_8.124 //",
    "GSD36manu2p_u:3066": "upastham udaraṃ jihvā hastau pādau ca pañcamam /",
    "GSD36manu2p_u:3067": "cakṣur nāsā ca karṇau ca dhanaṃ dehas tathaiva ca // Mn_8.125 //",
    "GSD36manu2p_u:3068": "anubandhaṃ parijñāya deśakālau ca tattvataḥ /",
    "GSD36manu2p_u:3069": "sārāparādho cālokya daṇḍaṃ daṇḍyeṣu pātayet // Mn_8.126 //",
    "GSD36manu2p_u:3070": "adharmadaṇḍanaṃ loke yaśoghnaṃ kīrtināśanam /",
    "GSD36manu2p_u:3071": "asvargyaṃ ca paratrāpi tasmāt tat parivarjayet // Mn_8.127 //",
    "GSD36manu2p_u:3072": "adaṇḍyān daṇḍayan rājā daṇḍyāṃś caivāpy adaṇḍayan /",
    "GSD36manu2p_u:3073": "ayaśo mahad āpnoti narakaṃ caiva gacchati // Mn_8.128 //",
    "GSD36manu2p_u:3074": "vāgdaṇḍaṃ prathamaṃ kuryād dhigdaṇḍaṃ tadanantaram /",
    "GSD36manu2p_u:3075": "tṛtīyaṃ dhanadaṇḍaṃ tu vadhadaṇḍam ataḥ param // Mn_8.129 //",
    "GSD36manu2p_u:3076": "vadhenāpi yadā tv etān nigrahītuṃ na śaknuyāt /",
    "GSD36manu2p_u:3077": "tadaiṣu sarvam apy etat prayuñjīta catuṣṭayam // Mn_8.130 //",
    "GSD36manu2p_u:3078": "lokasaṃvyavahārārthaṃ yāḥ saṃjñāḥ prathitā bhuvi /",
    "GSD36manu2p_u:3079": "tāmrarūpyasuvarṇānāṃ tāḥ pravakṣyāmy aśeṣataḥ // Mn_8.131 //",
    "GSD36manu2p_u:3080": "jālāntaragate bhānau yat sūkṣmaṃ dṛśyate rajaḥ /",
    "GSD36manu2p_u:3081": "prathamaṃ tat pramāṇānāṃ trasareṇuṃ pracakṣate // Mn_8.132 //",
    "GSD36manu2p_u:3082": "trasareṇavo 'ṣṭau vijñeyā likṣaikā parimāṇataḥ /",
    "GSD36manu2p_u:3083": "tā rājasarṣapas tisras te trayo gaurasarṣapaḥ // Mn_8.133 //",
    "GSD36manu2p_u:3084": "sarṣapāḥ ṣaḍ yavo madhyas triyavaṃ tv ekakṛṣṇalam /",
    "GSD36manu2p_u:3085": "pañcakṛṣṇalako māṣas te suvarṇas tu ṣoḍaśa // Mn_8.134 //",
    "GSD36manu2p_u:3086": "palaṃ suvarṇāś catvāraḥ palāni dharaṇaṃ daśa /",
    "GSD36manu2p_u:3087": "dve kṛṣṇale samadhṛte vijñeyo raupyamāṣakaḥ // Mn_8.135 //",
    "GSD36manu2p_u:3088": "te ṣoḍaśa syād dharaṇaṃ purāṇaś caiva rājataḥ /",
    "GSD36manu2p_u:3089": "kārṣāpaṇas tu vijñeyas tāmrikaḥ kārṣikaḥ paṇaḥ // Mn_8.136 //",
    "GSD36manu2p_u:3090": "dharaṇāni daśa jñeyaḥ śatamānas tu rājataḥ /",
    "GSD36manu2p_u:3091": "catuḥsauvarṇiko niṣko vijñeyas tu pramāṇataḥ // Mn_8.137 //",
    "GSD36manu2p_u:3092": "paṇānāṃ dve śate sārdhe prathamaḥ sāhasaḥ smṛtaḥ /",
    "GSD36manu2p_u:3093": "madhyamaḥ pañca vijñeyaḥ sahasraṃ tv eva cottamaḥ // Mn_8.138 //",
    "GSD36manu2p_u:3094": "ṛṇe deye pratijñāte pañcakaṃ śatam arhati /",
    "GSD36manu2p_u:3095": "apahnave taddviguṇaṃ tan manor anuśāsanam // Mn_8.139 //",
    "GSD36manu2p_u:3096": "vasiṣṭhavihitāṃ vṛddhiṃ sṛjed vittavivardhinīm /",
    "GSD36manu2p_u:3097": "aśītibhāgaṃ gṛhṇīyān māsād vārdhuṣikaḥ śate // Mn_8.140 //",
    "GSD36manu2p_u:3098": "dvikaṃ śataṃ vā gṛhṇīyāt satāṃ dharmam anusmaran /",
    "GSD36manu2p_u:3099": "dvikaṃ śataṃ hi gṛhṇāno na bhavaty arthakilbiṣī // Mn_8.141 //",
    "GSD36manu2p_u:3100": "dvikaṃ trikaṃ catuṣkaṃ ca pañcakaṃ ca śataṃ samam /",
    "GSD36manu2p_u:3101": "māsasya vṛddhiṃ gṛhṇīyād varṇānām anupūrvaśaḥ // Mn_8.142 //",
    "GSD36manu2p_u:3102": "na tv evādhau sopakāre kausīdīṃ vṛddhim āpnuyāt /",
    "GSD36manu2p_u:3103": "na cādheḥ kālasaṃrodhān nisargo 'sti na vikrayaḥ // Mn_8.143 //",
    "GSD36manu2p_u:3104": "na bhoktavyo balād ādhir bhuñjāno vṛddhim utsṛjet /",
    "GSD36manu2p_u:3105": "mūlyena toṣayec cainam ādhisteno 'nyathā bhavet // Mn_8.144 //",
    "GSD36manu2p_u:3106": "ādhiś copanidhiś cobhau na kālātyayam arhataḥ /",
    "GSD36manu2p_u:3107": "avahāryau bhavetāṃ tau dīrghakālam avasthitau // Mn_8.145 //",
    "GSD36manu2p_u:3108": "saṃprītyā bhujyamānāni na naśyanti kadā cana /",
    "GSD36manu2p_u:3109": "dhenur uṣṭro vahann aśvo yaś ca damyaḥ prayujyate // Mn_8.146 //",
    "GSD36manu2p_u:3110": "yat kiṃ cid daśavarṣāṇi saṃnidhau prekṣate dhanī /",
    "GSD36manu2p_u:3111": "bhujyamānaṃ parais tūṣṇīṃ na sa tal labdhum arhati // Mn_8.147 //",
    "GSD36manu2p_u:3112": "ajaḍaś ced apogaṇḍo viṣaye cāsya bhujyate /",
    "GSD36manu2p_u:3113": "bhagnaṃ tad vyavahāreṇa bhoktā tad dravyam arhati // Mn_8.148 //",
    "GSD36manu2p_u:3114": "ādhiḥ sīmā bāladhanaṃ nikṣepopanidhiḥ striyaḥ /",
    "GSD36manu2p_u:3115": "rājasvaṃ śrotriyasvaṃ ca na bhogena praṇaśyati // Mn_8.149 //",
    "GSD36manu2p_u:3116": "yaḥ svāminānanujñātam ādhiṃ bhūṅkte 'vicakṣaṇaḥ /",
    "GSD36manu2p_u:3117": "tenārdhavṛddhir moktavyā tasya bhogasya niṣkṛtiḥ // Mn_8.150 //",
    "GSD36manu2p_u:3118": "kusīdavṛddhir dvaiguṇyaṃ nātyeti sakṛd āhṛtā /",
    "GSD36manu2p_u:3119": "dhānye sade lave vāhye nātikrāmati pañcatām // Mn_8.151 //",
    "GSD36manu2p_u:3120": "kṛtānusārād adhikā vyatiriktā na sidhyati /",
    "GSD36manu2p_u:3121": "kusīdapatham āhus taṃ pañcakaṃ śatam arhati // Mn_8.152 //",
    "GSD36manu2p_u:3122": "nātisāṃvatsarīṃ vṛddhiṃ na cādṛṣṭāṃ punar haret /",
    "GSD36manu2p_u:3123": "cakravṛddhiḥ kālavṛddhiḥ kāritā kāyikā ca yā // Mn_8.153 //",
    "GSD36manu2p_u:3124": "ṛṇaṃ dātum aśakto yaḥ kartum icchet punaḥ kriyām /",
    "GSD36manu2p_u:3125": "sa dattvā nirjitāṃ vṛddhiṃ karaṇaṃ parivartayet // Mn_8.154 //",
    "GSD36manu2p_u:3126": "adarśayitvā tatraiva hiraṇyaṃ parivartayet /",
    "GSD36manu2p_u:3127": "yāvatī saṃbhaved vṛddhis tāvatīṃ dātum arhati // Mn_8.155 //",
    "GSD36manu2p_u:3128": "cakravṛddhiṃ samārūḍho deśakālavyavasthitaḥ /",
    "GSD36manu2p_u:3129": "atikrāman deśakālau na tatphalam avāpnuyāt // Mn_8.156 //",
    "GSD36manu2p_u:3130": "samudrayānakuśalā deśakālārthadarśinaḥ /",
    "GSD36manu2p_u:3131": "sthāpayanti tu yāṃ vṛddhiṃ sā tatrādhigamaṃ prati // Mn_8.157 //",
    "GSD36manu2p_u:3132": "yo yasya pratibhūs tiṣṭhed darśanāyeha mānavaḥ /",
    "GSD36manu2p_u:3133": "adarśayan sa taṃ tasya prayacchet svadhanād ṛṇam // Mn_8.158 //",
    "GSD36manu2p_u:3134": "prātibhāvyaṃ vṛthādānam ākṣikaṃ saurikāṃ ca yat /",
    "GSD36manu2p_u:3135": "daṇḍaśulkāvaśeṣaṃ ca na putro dātum arhati // Mn_8.159 //",
    "GSD36manu2p_u:3136": "darśanaprātibhāvye tu vidhiḥ syāt pūrvacoditaḥ /",
    "GSD36manu2p_u:3137": "dānapratibhuvi prete dāyādān api dāpayet // Mn_8.160 //",
    "GSD36manu2p_u:3138": "adātari punar dātā vijñātaprakṛtāv ṛṇam /",
    "GSD36manu2p_u:3139": "paścāt pratibhuvi prete parīpset kena hetunā // Mn_8.161 //",
    "GSD36manu2p_u:3140": "nirādiṣṭadhanaś cet tu pratibhūḥ syād alaṃdhanaḥ /",
    "GSD36manu2p_u:3141": "svadhanād eva tad dadyān nirādiṣṭa iti sthitiḥ // Mn_8.162 //",
    "GSD36manu2p_u:3142": "mattonmattārtādhyadhīnair bālena sthavireṇa vā /",
    "GSD36manu2p_u:3143": "asaṃbaddhakṛtaś caiva vyāvahāro na sidhyati // Mn_8.163 //",
    "GSD36manu2p_u:3144": "satyā na bhāṣā bhavati yady api syāt pratiṣṭhitā /",
    "GSD36manu2p_u:3145": "bahiś ced bhāṣyate dharmān niyatād vyavahārikāt // Mn_8.164 //",
    "GSD36manu2p_u:3146": "yogādhamanavikrītaṃ yogadānapratigraham /",
    "GSD36manu2p_u:3147": "yatra vāpy upadhiṃ paśyet tat sarvaṃ vinivartayet // Mn_8.165 //",
    "GSD36manu2p_u:3148": "grahītā yadi naṣṭaḥ syāt kuṭumbārthe kṛto vyayaḥ /",
    "GSD36manu2p_u:3149": "dātavyaṃ bāndhavais tat syāt pravibhaktair api svataḥ // Mn_8.166 //",
    "GSD36manu2p_u:3150": "kuṭumbārthe 'dhyadhīno 'pi vyavahāraṃ yam ācaret /",
    "GSD36manu2p_u:3151": "svadeśe vā videśe vā taṃ jyāyān na vicālayet // Mn_8.167 //",
    "GSD36manu2p_u:3152": "balād dattaṃ balād bhuktaṃ balād yac cāpi lekhitam /",
    "GSD36manu2p_u:3153": "sarvān balakṛtān arthān akṛtān manur abravīt // Mn_8.168 //",
    "GSD36manu2p_u:3154": "trayaḥ parārthe kliśyanti sākṣiṇaḥ pratibhūḥ kulam /",
    "GSD36manu2p_u:3155": "catvāras tūpacīyante vipra āḍhyo vaṇiṅ nṛpaḥ // Mn_8.169 //",
    "GSD36manu2p_u:3156": "anādeyaṃ nādadīta parikṣīṇo 'pi pārthivaḥ /",
    "GSD36manu2p_u:3157": "na cādeyaṃ samṛddho 'pi sūkṣmam apy artham utsṛjet // Mn_8.170 //",
    "GSD36manu2p_u:3158": "anādeyasya cādānād ādeyasya ca varjanāt /",
    "GSD36manu2p_u:3159": "daurbalyaṃ khyāpyate rājñaḥ sa pretyeha ca naśyati // Mn_8.171 //",
    "GSD36manu2p_u:3160": "svādānād varṇasaṃsargāt tv abalānāṃ ca rakṣaṇāt /",
    "GSD36manu2p_u:3161": "balaṃ saṃjāyate rājñaḥ sa pretyeha ca vardhate // Mn_8.172 //",
    "GSD36manu2p_u:3162": "tasmād yama iva svāmī svayaṃ hitvā priyāpriye /",
    "GSD36manu2p_u:3163": "varteta yāmyayā vṛttyā jitakrodho jitendriyaḥ // Mn_8.173 //",
    "GSD36manu2p_u:3164": "yas tv adharmeṇa kāryāṇi mohāt kuryān narādhipaḥ /",
    "GSD36manu2p_u:3165": "acirāt taṃ durātmānaṃ vaśe kurvanti śatravaḥ // Mn_8.174 //",
    "GSD36manu2p_u:3166": "kāmakrodhau tu saṃyamya yo 'rthān dharmeṇa paśyati /",
    "GSD36manu2p_u:3167": "prajās tam anuvartante samudram iva sindhavaḥ // Mn_8.175 //",
    "GSD36manu2p_u:3168": "yaḥ sādhayantaṃ chandena vedayed dhanikaṃ nṛpe /",
    "GSD36manu2p_u:3169": "sa rājñā tac caturbhāgaṃ dāpyas tasya ca tad dhanam // Mn_8.176 //",
    "GSD36manu2p_u:3170": "karmaṇāpi samaṃ kuryād dhanikāyādhamarṇikaḥ /",
    "GSD36manu2p_u:3171": "samo 'vakṛṣṭajātis tu dadyāc chreyāṃs tu tac chanaiḥ // Mn_8.177 //",
    "GSD36manu2p_u:3172": "anena vidhinā rājā mitho vivadatāṃ nṛṇām /",
    "GSD36manu2p_u:3173": "sākṣipratyayasiddhāni kāryāṇi samatāṃ nayet // Mn_8.178 //",
    "GSD36manu2p_u:3174": "kulaje vṛttasaṃpanne dharmajñe satyavādini /",
    "GSD36manu2p_u:3175": "mahāpakṣe dhaniny ārye nikṣepaṃ nikṣiped budhaḥ // Mn_8.179 //",
    "GSD36manu2p_u:3176": "yo yathā nikṣiped dhaste yam arthaṃ yasya mānavaḥ /",
    "GSD36manu2p_u:3177": "sa tathaiva grahītavyo yathā dāyas tathā grahaḥ // Mn_8.180 //",
    "GSD36manu2p_u:3178": "yo nikṣepaṃ yācyamāno nikṣeptur na prayacchati /",
    "GSD36manu2p_u:3179": "sa yācyaḥ prāḍvivākena tan nikṣeptur asaṃnidhau // Mn_8.181 //",
    "GSD36manu2p_u:3180": "sākṣyabhāve praṇidhibhir vayorūpasamanvitaiḥ /",
    "GSD36manu2p_u:3181": "apadeśaiś ca saṃnyasya hiraṇyaṃ tasya tattvataḥ // Mn_8.182 //",
    "GSD36manu2p_u:3182": "sa yadi pratipadyeta yathānyastaṃ yathākṛtam /",
    "GSD36manu2p_u:3183": "na tatra vidyate kiṃ cid yat parair abhiyujyate // Mn_8.183 //",
    "GSD36manu2p_u:3184": "teṣāṃ na dadyād yadi tu tad dhiraṇyaṃ yathāvidhi /",
    "GSD36manu2p_u:3185": "ubhau nigṛhya dāpyaḥ syād iti dharmasya dhāraṇā // Mn_8.184 //",
    "GSD36manu2p_u:3186": "nikṣepopanidhī nityaṃ na deyau pratyanantare /",
    "GSD36manu2p_u:3187": "naśyato vinipāte tāv anipāte tv anāśinau // Mn_8.185 //",
    "GSD36manu2p_u:3188": "svayam eva tu yau dadyān mṛtasya pratyanantare /",
    "GSD36manu2p_u:3189": "na sa rājñābhiyoktavyo na nikṣeptuś ca bandhubhiḥ // Mn_8.186 //",
    "GSD36manu2p_u:3190": "acchalenaiva cānvicchet tam arthaṃ prītipūrvakam /",
    "GSD36manu2p_u:3191": "vicārya tasya vā vṛttaṃ sāmnaiva parisādhayet // Mn_8.187 //",
    "GSD36manu2p_u:3192": "nikṣepeṣv eṣu sarveṣu vidhiḥ syāt parisādhane /",
    "GSD36manu2p_u:3193": "samudre nāpnuyāt kiṃ cid yadi tasmān na saṃharet // Mn_8.188 //",
    "GSD36manu2p_u:3194": "caurair hṛtaṃ jalenoḍham agninā dagdham eva vā /",
    "GSD36manu2p_u:3195": "na dadyād yadi tasmāt sa na saṃharati kiṃ cana // Mn_8.189 //",
    "GSD36manu2p_u:3196": "nikṣepasyāpahartāram anikṣeptāram eva ca /",
    "GSD36manu2p_u:3197": "sarvair upāyair anvicchec chapathaiś caiva vaidikaiḥ // Mn_8.190 //",
    "GSD36manu2p_u:3198": "yo nikṣepaṃ nārpayati yaś cānikṣipya yācate /",
    "GSD36manu2p_u:3199": "tāv ubhau cauravac chāsyau dāpyau vā tatsamaṃ damam // Mn_8.191 //",
    "GSD36manu2p_u:3200": "nikṣepasyāpahartāraṃ tatsamaṃ dāpayed damam /",
    "GSD36manu2p_u:3201": "tathopanidhihartāram aviśeṣeṇa pārthivaḥ // Mn_8.192 //",
    "GSD36manu2p_u:3202": "upadhābhiś ca yaḥ kaś cit paradravyaṃ haren naraḥ /",
    "GSD36manu2p_u:3203": "sasahāyaḥ sa hantavyaḥ prakāśaṃ vividhair vadhaiḥ // Mn_8.193 //",
    "GSD36manu2p_u:3204": "nikṣepo yaḥ kṛto yena yāvāṃś ca kulasaṃnidhau /",
    "GSD36manu2p_u:3205": "tāvān eva sa vijñeyo vibruvan daṇḍam arhati // Mn_8.194 //",
    "GSD36manu2p_u:3206": "mitho dāyaḥ kṛto yena gṛhīto mitha eva vā /",
    "GSD36manu2p_u:3207": "mitha eva pradātavyo yathā dāyas tathā grahaḥ // Mn_8.195 //",
    "GSD36manu2p_u:3208": "nikṣiptasya dhanasyaivaṃ prītyopanihitasya ca /",
    "GSD36manu2p_u:3209": "rājā vinirṇayaṃ kuryād akṣiṇvan nyāsadhāriṇam // Mn_8.196 //",
    "GSD36manu2p_u:3210": "vikrīṇīte parasya svaṃ yo 'svāmī svāmyasammataḥ /",
    "GSD36manu2p_u:3211": "na taṃ nayeta sākṣyaṃ tu stenam astenamāninam // Mn_8.197 //",
    "GSD36manu2p_u:3212": "avahāryo bhavec caiva sānvayaḥ ṣaṭśataṃ damam /",
    "GSD36manu2p_u:3213": "niranvayo 'napasaraḥ prāptaḥ syāc caurakilbiṣam // Mn_8.198 //",
    "GSD36manu2p_u:3214": "asvāminā kṛto yas tu dāyo vikraya eva vā /",
    "GSD36manu2p_u:3215": "akṛtaḥ sa tu vijñeyo vyavahāre yathā sthitiḥ // Mn_8.199 //",
    "GSD36manu2p_u:3216": "saṃbhogo dṛśyate yatra na dṛśyetāgamaḥ kva cit /",
    "GSD36manu2p_u:3217": "āgamaḥ kāraṇaṃ tatra na saṃbhoga iti sthitiḥ // Mn_8.200 //",
    "GSD36manu2p_u:3218": "vikrayād yo dhanaṃ kiṃ cid gṛhṇīyat kulasaṃnidhau /",
    "GSD36manu2p_u:3219": "krayeṇa sa viśuddhaṃ hi nyāyato labhate dhanam // Mn_8.201 //",
    "GSD36manu2p_u:3220": "atha mūlam anāhāryaṃ prakāśakrayaśodhitaḥ /",
    "GSD36manu2p_u:3221": "adaṇḍyo mucyate rājñā nāṣṭiko labhate dhanam // Mn_8.202 //",
    "GSD36manu2p_u:3222": "nānyad anyena saṃsṛṣṭa- rūpaṃ vikrayam arhati /",
    "GSD36manu2p_u:3223": "na cāsāraṃ na ca nyūnaṃ na dūreṇa tirohitam // Mn_8.203 //",
    "GSD36manu2p_u:3224": "anyāṃ ced darśayitvānyā voḍhuḥ kanyā pradīyate /",
    "GSD36manu2p_u:3225": "ubhe ta ekaśulkena vahed ity abravīn manuḥ // Mn_8.204 //",
    "GSD36manu2p_u:3226": "nonmattāyā na kuṣṭhinyā na ca yā spṛṣṭamaithunā /",
    "GSD36manu2p_u:3227": "pūrvaṃ doṣān abhikhyāpya pradātā daṇḍam arhati // Mn_8.205 //",
    "GSD36manu2p_u:3228": "ṛtvig yadi vṛto yajñe svakarma parihāpayet /",
    "GSD36manu2p_u:3229": "tasya karmānurūpeṇa deyo 'ṃśaḥ sahakartṛbhiḥ // Mn_8.206 //",
    "GSD36manu2p_u:3230": "dakṣiṇāsu ca dattāsu svakarma parihāpayan /",
    "GSD36manu2p_u:3231": "kṛtsnam eva labhetāṃśam anyenaiva ca kārayet // Mn_8.207 //",
    "GSD36manu2p_u:3232": "yasmin karmaṇi yās tu syur uktāḥ pratyaṅgadakṣiṇāḥ /",
    "GSD36manu2p_u:3233": "sa eva tā ādidīta bhajeran sarva eva vā // Mn_8.208 //",
    "GSD36manu2p_u:3234": "rathaṃ haret cādhvaryur brahmādhāne ca vājinam /",
    "GSD36manu2p_u:3235": "hotā vāpi hared aśvam udgātā cāpy anaḥ kraye // Mn_8.209 //",
    "GSD36manu2p_u:3236": "sarveṣām ardhino mukhyās tadardhenārdhino 'pare /",
    "GSD36manu2p_u:3237": "tṛtīyinas tṛtīyāṃśāś caturthāṃśāś ca pādinaḥ // Mn_8.210 //",
    "GSD36manu2p_u:3238": "saṃbhūya svāni karmāṇi kurvadbhir iha mānavaiḥ /",
    "GSD36manu2p_u:3239": "anena vidhiyogena kartavyāṃśaprakalpanā // Mn_8.211 //",
    "GSD36manu2p_u:3240": "dharmārthaṃ yena dattaṃ syāt kasmai cid yācate dhanam /",
    "GSD36manu2p_u:3241": "paścāc ca na tathā tat syān na deyaṃ tasya tad bhavet // Mn_8.212 //",
    "GSD36manu2p_u:3242": "yadi saṃsādhayet tat tu darpāl lobhena vā punaḥ /",
    "GSD36manu2p_u:3243": "rājñā dāpyaḥ suvarṇaṃ syāt tasya steyasya niṣkṛtiḥ // Mn_8.213 //",
    "GSD36manu2p_u:3244": "dattasyaiṣoditā dharmyā yathāvad anapakriyā /",
    "GSD36manu2p_u:3245": "ata ūrdhvaṃ pravakṣyāmi vetanasyānapakriyām // Mn_8.214 //",
    "GSD36manu2p_u:3246": "bhṛto nārto na kuryād yo darpāt karma yathoditam /",
    "GSD36manu2p_u:3247": "sa daṇḍyaḥ kṛṣṇalāny aṣṭau na deyaṃ cāsya vetanam // Mn_8.215 //",
    "GSD36manu2p_u:3248": "ārtas tu kuryāt svasthaḥ san yathābhāṣitam āditaḥ /",
    "GSD36manu2p_u:3249": "sa dīrghasyāpi kālasya tal labhetaiva vetanam // Mn_8.216 //",
    "GSD36manu2p_u:3250": "yathoktam ārtaḥ sustho vā yas tat karma na kārayet /",
    "GSD36manu2p_u:3251": "na tasya vetanaṃ deyam alponasyāpi karmaṇaḥ // Mn_8.217 //",
    "GSD36manu2p_u:3252": "eṣa dharmo 'khilenokto vetanādānakarmaṇaḥ /",
    "GSD36manu2p_u:3253": "ata ūrdhvaṃ pravakṣyāmi dharmaṃ samayabhedinām // Mn_8.218 //",
    "GSD36manu2p_u:3254": "yo grāmadeśasaṃghānāṃ kṛtvā satyena saṃvidam /",
    "GSD36manu2p_u:3255": "visaṃvaden naro lobhāt taṃ rāṣṭrād vipravāsayet // Mn_8.219 //",
    "GSD36manu2p_u:3256": "nigṛhya dāpayec cainaṃ samayavyabhicāriṇam /",
    "GSD36manu2p_u:3257": "catuḥsuvarṇān ṣaṇniṣkāṃś chatamānaṃ ca rājakam // Mn_8.220 //",
    "GSD36manu2p_u:3258": "etad daṇḍavidhiṃ kuryād dhārmikaḥ pṛthivīpatiḥ /",
    "GSD36manu2p_u:3259": "grāmajātisamūheṣu samayavyabhicāriṇām // Mn_8.221 //",
    "GSD36manu2p_u:3260": "krītvā vikrīya vā kiṃ cid yasyehānuśayo bhavet /",
    "GSD36manu2p_u:3261": "so 'ntar daśāhāt tad dravyaṃ dadyāc caivādadīta vā // Mn_8.222 //",
    "GSD36manu2p_u:3262": "pareṇa tu daśāhasya na dadyān nāpi dāpayet /",
    "GSD36manu2p_u:3263": "ādadāno dadat caiva rājñā daṇḍyau śatāni ṣaṭ // Mn_8.223 //",
    "GSD36manu2p_u:3264": "yas tu doṣavatīṃ kanyām anākhyāya prayacchati /",
    "GSD36manu2p_u:3265": "tasya kuryān nṛpo daṇḍaṃ svayaṃ ṣaṇṇavatiṃ paṇān // Mn_8.224 //",
    "GSD36manu2p_u:3266": "akanyeti tu yaḥ kanyāṃ brūyād dveṣeṇa mānavaḥ /",
    "GSD36manu2p_u:3267": "sa śataṃ prāpnuyād daṇḍaṃ tasyā doṣam adarśayan // Mn_8.225 //",
    "GSD36manu2p_u:3268": "pāṇigrahaṇikā mantrāḥ kanyāsv eva pratiṣṭhitāḥ /",
    "GSD36manu2p_u:3269": "nākanyāsu kva cin nṝṇāṃ luptadharmakriyā hi tāḥ // Mn_8.226 //",
    "GSD36manu2p_u:3270": "pāṇigrahaṇikā mantrā niyataṃ dāralakṣaṇam /",
    "GSD36manu2p_u:3271": "teṣāṃ niṣṭhā tu vijñeyā vidvadbhiḥ saptame pade // Mn_8.227 //",
    "GSD36manu2p_u:3272": "yasmin yasmin kṛte kārye yasyehānuśayo bhavet /",
    "GSD36manu2p_u:3273": "tam anena vidhānena dharmye pathi niveśayet // Mn_8.228 //",
    "GSD36manu2p_u:3274": "paśuṣu svāmināṃ caiva pālānāṃ ca vyatikrame /",
    "GSD36manu2p_u:3275": "vivādaṃ saṃpravakṣyāmi yathāvad dharmatattvataḥ // Mn_8.229 //",
    "GSD36manu2p_u:3276": "divā vaktavyatā pāle rātrau svāmini tadgṛhe /",
    "GSD36manu2p_u:3277": "yogakṣeme 'nyathā cet tu pālo vaktavyatām iyāt // Mn_8.230 //",
    "GSD36manu2p_u:3278": "gopaḥ kṣīrabhṛto yas tu sa duhyād daśato varām /",
    "GSD36manu2p_u:3279": "gosvāmyanumate bhṛtyaḥ sā syāt pāle 'bhṛte bhṛtiḥ // Mn_8.231 //",
    "GSD36manu2p_u:3280": "naṣṭaṃ vinaṣṭaṃ kṛmibhiḥ śvahataṃ viṣame mṛtam /",
    "GSD36manu2p_u:3281": "hīnaṃ puruṣakāreṇa pradadyāt pāla eva tu // Mn_8.232 //",
    "GSD36manu2p_u:3282": "vighuṣya tu hṛtaṃ caurair na pālo dātum arhati /",
    "GSD36manu2p_u:3283": "yadi deśe ca kāle ca svāminaḥ svasya śaṃsati // Mn_8.233 //",
    "GSD36manu2p_u:3284": "karṇau carma ca vālāṃś ca bastiṃ snāyuṃ ca rocanām /",
    "GSD36manu2p_u:3285": "paśuṣu svāmināṃ dadyān mṛteṣv aṅkāni darśayet // Mn_8.234 //",
    "GSD36manu2p_u:3286": "ajāvike tu saṃruddhe vṛkaiḥ pāle tv anāyati /",
    "GSD36manu2p_u:3287": "yāṃ prasahya vṛko hanyāt pāle tat kilbiṣaṃ bhavet // Mn_8.235 //",
    "GSD36manu2p_u:3288": "tāsāṃ ced avaruddhānāṃ carantīnāṃ mitho vane /",
    "GSD36manu2p_u:3289": "yām utplutya vṛko hanyān na pālas tatra kilbiṣī // Mn_8.236 //",
    "GSD36manu2p_u:3290": "dhanuḥśataṃ parīhāro grāmasya syāt samantataḥ /",
    "GSD36manu2p_u:3291": "śamyāpātās trayo vāpi triguṇo nagarasya tu // Mn_8.237 //",
    "GSD36manu2p_u:3292": "tatrāparivṛtaṃ dhānyaṃ vihiṃsyuḥ paśavo yadi /",
    "GSD36manu2p_u:3293": "na tatra praṇayed daṇḍaṃ nṛpatiḥ paśurakṣiṇām // Mn_8.238 //",
    "GSD36manu2p_u:3294": "vṛtiṃ tatra prakurvīta yām uṣṭro na vilokayet /",
    "GSD36manu2p_u:3295": "chidraṃ ca vārayet sarvaṃ śvasūkaramukhānugam // Mn_8.239 //",
    "GSD36manu2p_u:3296": "pathi kṣetre parivṛte grāmāntīye 'tha vā punaḥ /",
    "GSD36manu2p_u:3297": "sapālaḥ śatadaṇḍārho vipālān vārayet paśūn // Mn_8.240 //",
    "GSD36manu2p_u:3298": "kṣetreṣv anyeṣu tu paśuḥ sapādaṃ paṇam arhati /",
    "GSD36manu2p_u:3299": "sarvatra tu sado deyaḥ kṣetrikasyeti dhāraṇā // Mn_8.241 //",
    "GSD36manu2p_u:3300": "anirdaśāhāṃ gāṃ sūtāṃ vṛṣān devapaśūṃs tathā /",
    "GSD36manu2p_u:3301": "sapālān vā vipālān vā na daṇḍyān manur abravīt // Mn_8.242 //",
    "GSD36manu2p_u:3302": "kṣetriyasyātyaye daṇḍo bhāgād daśaguṇo bhavet /",
    "GSD36manu2p_u:3303": "tato 'rdhadaṇḍo bhṛtyānām ajñānāt kṣetrikasya tu // Mn_8.243 //",
    "GSD36manu2p_u:3304": "etad vidhānam ātiṣṭhed dhārmikaḥ pṛthivīpatiḥ /",
    "GSD36manu2p_u:3305": "svāmināṃ ca paśūnāṃ ca pālānāṃ ca vyatikrame // Mn_8.244 //",
    "GSD36manu2p_u:3306": "sīmāṃ prati samutpanne vivāde grāmayor dvayoḥ /",
    "GSD36manu2p_u:3307": "jyeṣṭhe māsi nayet sīmāṃ suprakāśeṣu setuṣu // Mn_8.245 //",
    "GSD36manu2p_u:3308": "sīṃāvṛkṣāṃś ca kurvīta nyagrodhāśvatthakiṃśukān /",
    "GSD36manu2p_u:3309": "śālmalīn sālatālāṃś ca kṣīriṇaś caiva pādapān // Mn_8.246 //",
    "GSD36manu2p_u:3310": "gulmān veṇūṃś ca vividhān śamīvallīsthalāni ca /",
    "GSD36manu2p_u:3311": "śarān kubjakagulmāṃś ca tathā sīmā na naśyati // Mn_8.247 //",
    "GSD36manu2p_u:3312": "taḍāgāny udapānāni vāpyaḥ prasravaṇāni ca // Mn_8.248a[M250] //",
    "GSD36manu2p_u:3313": "sīmāsaṃdhiṣu kāryāṇi devatāyatanāni ca // Mn_8.248[M250c] //",
    "GSD36manu2p_u:3314": "upachannāni cānyāni sīmāliṅgāni kārayet /",
    "GSD36manu2p_u:3315": "sīmājñāne nṛṇāṃ vīkṣya nityaṃ loke viparyayam // Mn_8.249 //",
    "GSD36manu2p_u:3316": "aśmano 'sthīni govālāṃs tuṣān bhasma kapālikāḥ /",
    "GSD36manu2p_u:3317": "karīṣam iṣṭakāṅgārāṃś śarkarā vālukās tathā // Mn_8.250[M248] //",
    "GSD36manu2p_u:3318": "yāni caivaṃprakārāṇi kālād bhūmir na bhakṣayet /",
    "GSD36manu2p_u:3319": "tāni saṃdhiṣu sīmāyām aprakāśāni kārayet // Mn_8.251 //",
    "GSD36manu2p_u:3320": "etair liṅgair nayet sīmāṃ rājā vivadamānayoḥ /",
    "GSD36manu2p_u:3321": "pūrvabhuktyā ca satatam udakasyāgamena ca // Mn_8.252 //",
    "GSD36manu2p_u:3322": "yadi sṃśaya eva syāl liṅgānām api darśane /",
    "GSD36manu2p_u:3323": "sākṣipratyaya eva syāt sīmāvādavinirṇayaḥ // Mn_8.253 //",
    "GSD36manu2p_u:3324": "grāmīyakakulānāṃ ca samakṣaṃ sīmni sākṣiṇaḥ /",
    "GSD36manu2p_u:3325": "praṣṭavyāḥ sīmaliṅgāni tayoś caiva vivādinoḥ // Mn_8.254 //",
    "GSD36manu2p_u:3326": "te pṛṣṭās tu yathā brūyuḥ samastāḥ sīmni niścayam /",
    "GSD36manu2p_u:3327": "nibadhnīyāt tathā sīmāṃ sarvāṃs tāṃś caiva nāmataḥ // Mn_8.255 //",
    "GSD36manu2p_u:3328": "śirobhis te gṛhītvorvīṃ sragviṇo raktavāsasaḥ /",
    "GSD36manu2p_u:3329": "sukṛtaiḥ śāpithāḥ svaiḥ svair nayeyus te samañjasam // Mn_8.256 //",
    "GSD36manu2p_u:3330": "yathoktena nayantas te pūyante satyasākṣiṇaḥ /",
    "GSD36manu2p_u:3331": "viparītaṃ nayantas tu dāpyāḥ syur dviśataṃ damam // Mn_8.257 //",
    "GSD36manu2p_u:3332": "sākṣyabhāve tu catvāro grāmāḥ sāmantavāsinaḥ /",
    "GSD36manu2p_u:3333": "sīmāvinirṇayaṃ kuryuḥ prayatā rājasaṃnidhau // Mn_8.258 //",
    "GSD36manu2p_u:3334": "sāmantānām abhāve tu maulānāṃ sīmni sākṣiṇām /",
    "GSD36manu2p_u:3335": "imān apy anuyuñjīta puruṣān vanagocarān // Mn_8.259 //",
    "GSD36manu2p_u:3336": "vyādhāñ śākunikān gopān kaivartān mūlakhānakān /",
    "GSD36manu2p_u:3337": "vyālagrāhān uñchavṛttīn anyāṃś ca vanacāriṇaḥ // Mn_8.260 //",
    "GSD36manu2p_u:3338": "te pṛṣṭās tu yathā brūyuḥ sīmāsaṃdhiṣu lakṣaṇam /",
    "GSD36manu2p_u:3339": "tat tathā sthāpayed rājā dharmeṇa grāmayor dvayoḥ // Mn_8.261 //",
    "GSD36manu2p_u:3340": "kṣetrakūpataḍāgānām ārāmasya gṛhasya ca /",
    "GSD36manu2p_u:3341": "sāmantapratyayo jñeyaḥ sīmāsetuvinirṇayaḥ // Mn_8.262 //",
    "GSD36manu2p_u:3342": "sāmantāś cen mṛṣā brūyuḥ setau vivādatāṃ nṛṇām /",
    "GSD36manu2p_u:3343": "sarve pṛthak pṛthag daṇḍyā rājñā madhyamasāhasam // Mn_8.263 //",
    "GSD36manu2p_u:3344": "gṛhaṃ taḍāgam ārāmaṃ kṣetraṃ vā bhīṣayā haran /",
    "GSD36manu2p_u:3345": "śatāni pañca daṇḍyaḥ syād ajñānād dviśato damaḥ // Mn_8.264 //",
    "GSD36manu2p_u:3346": "sīmāyām aviṣahyāyāṃ svayaṃ rājaiva dharmavit /",
    "GSD36manu2p_u:3347": "pradiśed bhūmim ekeṣām upakārād iti sthitiḥ // Mn_8.265 //",
    "GSD36manu2p_u:3348": "eṣo 'khilenābhihito dharmaḥ sīmāvinirṇaye /",
    "GSD36manu2p_u:3349": "ata ūrdhvaṃ pravakṣyāmi vākpāruṣyavinirṇayam // Mn_8.266 //",
    "GSD36manu2p_u:3350": "śataṃ brāhmaṇam ākruśya kṣatriyo daṇḍam arhati /",
    "GSD36manu2p_u:3351": "vaiśyo 'py ardhaśataṃ dve vā śūdras tu vadham arhati // Mn_8.267 //",
    "GSD36manu2p_u:3352": "pañcāśad brāhmaṇo daṇḍyaḥ kṣatriyasyābhiśaṃsane /",
    "GSD36manu2p_u:3353": "vaiśye syād ardhapañcāśac chūdre dvādaśako damaḥ // Mn_8.268 //",
    "GSD36manu2p_u:3354": "samavarṇe dvijātīnāṃ dvādaśaiva vyatikrame /",
    "GSD36manu2p_u:3355": "vādeṣv avacanīyeṣu tad eva dviguṇaṃ bhavet // Mn_8.269 //",
    "GSD36manu2p_u:3356": "ekajātir dvijātīṃs tu vācā dāruṇayā kṣipan /",
    "GSD36manu2p_u:3357": "jihvāyāḥ prāpnuyāc chedaṃ jaghanyaprabhavo hi saḥ // Mn_8.270 //",
    "GSD36manu2p_u:3358": "nāmajātigrahaṃ tv eṣām abhidroheṇa kurvataḥ /",
    "GSD36manu2p_u:3359": "nikṣepyo 'yomayaḥ śaṅkur jvalann āsye daśāṅgulaḥ // Mn_8.271 //",
    "GSD36manu2p_u:3360": "dharmopadeśaṃ darpeṇa viprāṇām asya kurvataḥ /",
    "GSD36manu2p_u:3361": "taptam āsecayet tailaṃ vaktre śrotre ca pārthivaḥ // Mn_8.272 //",
    "GSD36manu2p_u:3362": "śrutaṃ deśaṃ ca jātiṃ ca karma śarīram eva ca /",
    "GSD36manu2p_u:3363": "vitathena bruvan darpād dāpyaḥ syād dviśataṃ damam // Mn_8.273 //",
    "GSD36manu2p_u:3364": "kāṇaṃ vāpy atha vā khañjam anyaṃ vāpi tathāvidham /",
    "GSD36manu2p_u:3365": "tathyenāpi bruvan dāpyo daṇḍaṃ kārṣāpaṇāvaram // Mn_8.274 //",
    "GSD36manu2p_u:3366": "mātaraṃ pitaraṃ jāyāṃ bhrātaraṃ tanayaṃ gurum /",
    "GSD36manu2p_u:3367": "ākṣārayañ śataṃ dāpyaḥ panthānaṃ cādadad guroḥ // Mn_8.275 //",
    "GSD36manu2p_u:3368": "brāhmaṇakṣatriyābhyāṃ tu daṇḍaḥ kāryo vijānatā /",
    "GSD36manu2p_u:3369": "brāhmaṇe sāhasaḥ pūrvaḥ kṣatriye tv eva madhyamaḥ // Mn_8.276 //",
    "GSD36manu2p_u:3370": "viṭśūdrayor evam eva svajātiṃ prati tattvataḥ /",
    "GSD36manu2p_u:3371": "chedavarjaṃ praṇayanaṃ daṇḍasyeti viniścayaḥ // Mn_8.277 //",
    "GSD36manu2p_u:3372": "eṣa daṇḍavidhiḥ prokto vākpāruṣyasya tattvataḥ /",
    "GSD36manu2p_u:3373": "ata ūrdhvaṃ pravakṣyāmi daṇḍapāruṣyanirṇayam // Mn_8.278 //",
    "GSD36manu2p_u:3374": "yena kena cid aṅgena hiṃsyāc cec chreṣṭham antyajaḥ /",
    "GSD36manu2p_u:3375": "chettavyaṃ tad tad evāsya tan manor anuśāsanam // Mn_8.279 //",
    "GSD36manu2p_u:3376": "pāṇim udyamya daṇḍaṃ vā pāṇicchedanam arhati /",
    "GSD36manu2p_u:3377": "pādena praharan kopāt pādacchedanam arhati // Mn_8.280 //",
    "GSD36manu2p_u:3378": "sahāsanam abhiprepsur utkṛṣṭasyāpakṛṣṭajaḥ /",
    "GSD36manu2p_u:3379": "kaṭyāṃ kṛtāṅko nirvāsyaḥ sphicaṃ vāsyāvakartayet // Mn_8.281 //",
    "GSD36manu2p_u:3380": "avaniṣṭhīvato darpād dvāv oṣṭhau chedayen nṛpaḥ /",
    "GSD36manu2p_u:3381": "avamūtrayato meḍhram avaśardhayato gudam // Mn_8.282 //",
    "GSD36manu2p_u:3382": "keśeṣu gṛhṇato hastau chedayed avicārayan /",
    "GSD36manu2p_u:3383": "pādayor dāḍhikāyāṃ ca grīvāyāṃ vṛṣaṇeṣu ca // Mn_8.283 //",
    "GSD36manu2p_u:3384": "tvagbhedakaḥ śataṃ daṇḍyo lohitasya ca darśakaḥ /",
    "GSD36manu2p_u:3385": "māṃsabhettā tu ṣaṇniṣkān pravāsyas tv asthibhedakaḥ // Mn_8.284 //",
    "GSD36manu2p_u:3386": "vanaspatīnāṃ sarveṣām upabhogo yathā yathā /",
    "GSD36manu2p_u:3387": "yathā tathā damaḥ kāryo hiṃsāyām iti dhāraṇā // Mn_8.285 //",
    "GSD36manu2p_u:3388": "manuṣyāṇāṃ paśūnāṃ ca duḥkhāya prahṛte sati /",
    "GSD36manu2p_u:3389": "yathā yathā mahad duḥkhaṃ daṇḍaṃ kuryāt tathā tathā // Mn_8.286 //",
    "GSD36manu2p_u:3390": "aṅgāvapīḍanāyāṃ ca vraṇaśonitayos tathā /",
    "GSD36manu2p_u:3391": "samutthānavyayaṃ dāpyaḥ sarvadaṇḍam athāpi vā // Mn_8.287 //",
    "GSD36manu2p_u:3392": "dravyāṇi hiṃsyād yo yasya jñānato 'jñānato 'pi vā /",
    "GSD36manu2p_u:3393": "sa tasyotpādayet tuṣṭiṃ rājñe dadyāc ca tatsamam // Mn_8.288 //",
    "GSD36manu2p_u:3394": "carmacārmikabhāṇḍeṣu kāṣṭhaloṣṭamayeṣu /",
    "GSD36manu2p_u:3395": "mūlyāt pañcaguṇo daṇḍaḥ puṣpamūlaphaleṣu ca // Mn_8.289 //",
    "GSD36manu2p_u:3396": "yānasya caiva yātuś ca yānasvāmina eva ca /",
    "GSD36manu2p_u:3397": "daśātivartanāny āhuḥ śeṣe daṇḍo vidhīyate // Mn_8.290 //",
    "GSD36manu2p_u:3398": "chinnanāsye bhagnayuge tiryakpratimukhāgate /",
    "GSD36manu2p_u:3399": "akṣabhaṅge ca yānasya cakrabhaṅge tathaiva ca // Mn_8.291 //",
    "GSD36manu2p_u:3400": "chedane caiva yantrāṇāṃ yoktraraśmyos tathaiva ca /",
    "GSD36manu2p_u:3401": "ākrande cāpy apaihīti na daṇḍaṃ manur abravīt // Mn_8.292 //",
    "GSD36manu2p_u:3402": "yatrāpavartate yugyaṃ vaiguṇyāt prājakasya tu /",
    "GSD36manu2p_u:3403": "tatra svāmī bhaved daṇḍyo hiṃsāyāṃ dviśataṃ damam // Mn_8.293 //",
    "GSD36manu2p_u:3404": "prājakaś ced bhaved āptaḥ prājako daṇḍam arhati /",
    "GSD36manu2p_u:3405": "yugyasthāḥ prājake 'nāpte sarve daṇḍyāḥ śataṃ śatam // Mn_8.294 //",
    "GSD36manu2p_u:3406": "sa cet tu pathi saṃruddhaḥ paśubhir vā rathena vā /",
    "GSD36manu2p_u:3407": "pramāpayet prāṇabhṛtas tatra daṇḍo 'vicāritaḥ // Mn_8.295 //",
    "GSD36manu2p_u:3408": "manuṣyamāraṇe kṣipraṃ cauravat kilbiṣaṃ bhavet /",
    "GSD36manu2p_u:3409": "prāṇabhṛtsu mahatsv ardhaṃ gogajoṣṭrahayādiṣu // Mn_8.296 //",
    "GSD36manu2p_u:3410": "kṣudrakāṇāṃ paśūnāṃ tu hiṃsāyāṃ dviśato damaḥ /",
    "GSD36manu2p_u:3411": "pañcāśat tu bhaved daṇḍaḥ śubheṣu mṛgapakṣiṣu // Mn_8.297 //",
    "GSD36manu2p_u:3412": "gardhabhājāvikānāṃ tu daṇḍaḥ syāt pañcamāṣikaḥ /",
    "GSD36manu2p_u:3413": "māṣikas tu bhaved daṇḍaḥ śvasūkaranipātane // Mn_8.298 //",
    "GSD36manu2p_u:3414": "bhāryā putraś ca dāsaś ca preṣyo bhrātrā ca sodaraḥ /",
    "GSD36manu2p_u:3415": "prāptāparādhās tāḍyāḥ syū rajjvā veṇudalena vā // Mn_8.299 //",
    "GSD36manu2p_u:3416": "pṛṣṭhatas tu śarīrasya nottamāṅge kathaṃ cana /",
    "GSD36manu2p_u:3417": "ato 'nyathā tu praharan prāptaḥ syāc caurakilbiṣam // Mn_8.300 //",
    "GSD36manu2p_u:3418": "eṣo 'khilenābhihito daṇḍapāruṣyanirṇayaḥ /",
    "GSD36manu2p_u:3419": "stenasyātaḥ pravakṣyāmi vidhiṃ daṇḍavinirṇaye // Mn_8.301 //",
    "GSD36manu2p_u:3420": "paramaṃ yatnam ātiṣṭhet stenānāṃ nigrahe nṛpaḥ /",
    "GSD36manu2p_u:3421": "stenānāṃ nigrahād asya yaśo rāṣṭraṃ ca vardhate // Mn_8.302 //",
    "GSD36manu2p_u:3422": "abhayasya hi yo dātā sa pūjyaḥ satataṃ nṛpaḥ /",
    "GSD36manu2p_u:3423": "sattraṃ hi vardhate tasya sadaivābhayadakṣiṇam // Mn_8.303 //",
    "GSD36manu2p_u:3424": "sarvato dharmaṣaḍbhāgo rājño bhavati rakṣataḥ /",
    "GSD36manu2p_u:3425": "adharmād api ṣaḍbhāgo bhavaty asya hy arakṣataḥ // Mn_8.304 //",
    "GSD36manu2p_u:3426": "yad adhīte yad yajate yad dadāti yad arcati /",
    "GSD36manu2p_u:3427": "tasya ṣaḍbhāgabhāg rājā samyag bhavati rakṣaṇāt // Mn_8.305 //",
    "GSD36manu2p_u:3428": "rakṣan dharmeṇa bhūtāni rājā vadhyāṃś ca ghātayan /",
    "GSD36manu2p_u:3429": "yajate 'har ahar yajñaiḥ sahasraśatadakṣiṇaiḥ // Mn_8.306 //",
    "GSD36manu2p_u:3430": "yo 'rakṣan balim ādatte karaṃ śulkaṃ ca pārthivaḥ /",
    "GSD36manu2p_u:3431": "pratibhāgaṃ ca daṇḍaṃ ca sa sadyo narakaṃ vrajet // Mn_8.307 //",
    "GSD36manu2p_u:3432": "arakṣitāraṃ rājānaṃ baliṣaḍbhāgahāriṇam /",
    "GSD36manu2p_u:3433": "tam āhuḥ sarvalokasya samagramalahārakam // Mn_8.308 //",
    "GSD36manu2p_u:3434": "anapekṣitamaryādaṃ nāstikaṃ vipraluṃpakam /",
    "GSD36manu2p_u:3435": "arakṣitāram attāraṃ nṛpaṃ vidyād adhogatim // Mn_8.309 //",
    "GSD36manu2p_u:3436": "adhārmikaṃ tribhir nyāyair nigṛhṇīyāt prayatnataḥ /",
    "GSD36manu2p_u:3437": "nirodhanena bandhena vividhena vadhena ca // Mn_8.310 //",
    "GSD36manu2p_u:3438": "nigraheṇa hi pāpānāṃ sādhūnāṃ saṃgraheṇa ca /",
    "GSD36manu2p_u:3439": "dvijātaya ivejyābhiḥ pūyante satataṃ nṛpāḥ // Mn_8.311 //",
    "GSD36manu2p_u:3440": "kṣantavyaṃ prabhuṇā nityaṃ kṣipatāṃ kāryiṇāṃ nṛṇām /",
    "GSD36manu2p_u:3441": "bālavṛddhāturāṇāṃ ca kurvatā hitam ātmanaḥ // Mn_8.312 //",
    "GSD36manu2p_u:3442": "yaḥ kṣipto marṣayaty ārtais tena svarge mahīyate /",
    "GSD36manu2p_u:3443": "yas tv aiśvaryān na kṣamate narakaṃ tena gacchati // Mn_8.313 //",
    "GSD36manu2p_u:3444": "rājā stenena gantavyo muktakeśena dhāvatā /",
    "GSD36manu2p_u:3445": "ācakṣāṇena tat steyam evaṃkarmāsmi śādhi mām // Mn_8.314 //",
    "GSD36manu2p_u:3446": "skandhenādāya musalaṃ laguḍaṃ vāpi khādiram /",
    "GSD36manu2p_u:3447": "śaktiṃ cobhayatas tīkṣṇām āyasaṃ daṇḍam eva vā // Mn_8.315 //",
    "GSD36manu2p_u:3448": "śāsanād vā vimokṣād vā stenaḥ steyād vimucyate /",
    "GSD36manu2p_u:3449": "aśāsitvā tu taṃ rājā stenasyāpnoti kilbiṣam // Mn_8.316 //",
    "GSD36manu2p_u:3450": "annāde bhrūṇahā mārṣṭi patyau bhāryāpacāriṇī /",
    "GSD36manu2p_u:3451": "gurau śiṣyaś ca yājyaś ca steno rājani kilbiṣam // Mn_8.317 //",
    "GSD36manu2p_u:3452": "rājabhiḥ kṛtadaṇḍās tu kṛtvā pāpāni mānavāḥ /",
    "GSD36manu2p_u:3453": "nirmalāḥ svargam āyānti santaḥ sukṛtino yathā // Mn_8.318 //",
    "GSD36manu2p_u:3454": "yas tu rajjuṃ ghaṭaṃ kūpād dhared bhindyāc ca yaḥ prapām /",
    "GSD36manu2p_u:3455": "sa daṇḍaṃ prāpnuyān māṣaṃ tac ca tasmin samāharet // Mn_8.319 //",
    "GSD36manu2p_u:3456": "dhānyaṃ daśabhyaḥ kumbhebhyo harato 'bhyadhikaṃ vadhaḥ /",
    "GSD36manu2p_u:3457": "śeṣe 'py ekādaśaguṇaṃ dāpyas tasya ca tad dhanam // Mn_8.320 //",
    "GSD36manu2p_u:3458": "tathā dharimameyānāṃ śatād abhyadhike vadhaḥ /",
    "GSD36manu2p_u:3459": "suvarṇarajatādīnām uttamānāṃ ca vāsasām // Mn_8.321 //",
    "GSD36manu2p_u:3460": "pañcāśatas tv abhyadhike hastacchedanam iṣyate /",
    "GSD36manu2p_u:3461": "śeṣe tv ekādaśaguṇaṃ mūlyād daṇḍaṃ prakalpayet // Mn_8.322 //",
    "GSD36manu2p_u:3462": "puruṣāṇāṃ kulīnānāṃ nārīṇāṃ ca viśeṣataḥ /",
    "GSD36manu2p_u:3463": "mukhyānāṃ caiva ratnānāṃ haraṇe vadham arhati // Mn_8.323 //",
    "GSD36manu2p_u:3464": "mahāpaśūnāṃ haraṇe śastrāṇām auṣadhasya ca /",
    "GSD36manu2p_u:3465": "kālam āsādya kāryaṃ ca daṇḍaṃ rājā prakalpayet // Mn_8.324 //",
    "GSD36manu2p_u:3466": "goṣu brāhmaṇasaṃsthāsu churikāyāś ca bhedane /",
    "GSD36manu2p_u:3467": "paśūnāṃ haraṇe caiva sadyaḥ kāryo 'rdhapādikaḥ // Mn_8.325 //",
    "GSD36manu2p_u:3468": "sūtrakārpāsakiṇvānāṃ gomayasya guḍasya ca /",
    "GSD36manu2p_u:3469": "dadhnaḥ kṣīrasya takrasya pānīyasya tṛṇasya ca // Mn_8.326 //",
    "GSD36manu2p_u:3470": "veṇuvaidalabhāṇḍānāṃ lavaṇānāṃ tathaiva ca /",
    "GSD36manu2p_u:3471": "mṛṇmayānāṃ ca haraṇe mṛdo bhasmana eva ca // Mn_8.327 //",
    "GSD36manu2p_u:3472": "matsyānāṃ pakṣiṇāṃ caiva tailasya ca ghṛtasya ca /",
    "GSD36manu2p_u:3473": "māṃsasya madhunaś caiva yac cānyat paśusaṃbhavam // Mn_8.328 //",
    "GSD36manu2p_u:3474": "anyeṣāṃ caivamādīnāṃ madyānām odanasya ca /",
    "GSD36manu2p_u:3475": "pakvānnānāṃ ca sarveṣāṃ tanmulyād dviguṇo damaḥ // Mn_8.329 //",
    "GSD36manu2p_u:3476": "puṣpeṣu harite dhānye gulmavallīnageṣu ca /",
    "GSD36manu2p_u:3477": "anyeṣv aparipūteṣu daṇḍaḥ syāt pañcakṛṣṇalaḥ // Mn_8.330 //",
    "GSD36manu2p_u:3478": "paripūteṣu dhānyeṣu śākamūlaphaleṣu ca /",
    "GSD36manu2p_u:3479": "niranvaye śataṃ daṇḍaḥ sānvaye 'rdhaśataṃ damaḥ // Mn_8.331 //",
    "GSD36manu2p_u:3480": "syāt sāhasaṃ tv anvayavat prasabhaṃ karma yat kṛtam /",
    "GSD36manu2p_u:3481": "niranvayaṃ bhavet steyaṃ hṛtvāpavyayate ca yat // Mn_8.332 //",
    "GSD36manu2p_u:3482": "yas tv etāny upakḷptāni dravyāṇi stenayen naraḥ /",
    "GSD36manu2p_u:3483": "tam ādyaṃ daṇḍayed rājā yaś cāgniṃ corayed gṛhāt // Mn_8.333 //",
    "GSD36manu2p_u:3484": "yena yena yathāṅgena steno nṛṣu viceṣṭate /",
    "GSD36manu2p_u:3485": "tat tad eva haret tasya pratyādeśāya pārthivaḥ // Mn_8.334 //",
    "GSD36manu2p_u:3486": "pitācāryaḥ suhṛn mātā bhāryā putraḥ purohitaḥ /",
    "GSD36manu2p_u:3487": "nādaṇḍyo nāma rājño 'sti yaḥ svadharme na tiṣṭhati // Mn_8.335 //",
    "GSD36manu2p_u:3488": "kārṣāpaṇaṃ bhaved daṇḍyo yatrānyaḥ prākṛto janaḥ /",
    "GSD36manu2p_u:3489": "tatra rājā bhaved daṇḍyaḥ sahasram iti dhāraṇā // Mn_8.336 //",
    "GSD36manu2p_u:3490": "aṣṭāpādyaṃ tu śūdrasya steye bhavati kilbiṣam /",
    "GSD36manu2p_u:3491": "ṣoḍaśaiva tu vaiśyasya dvātriṃśat kṣatriyasya ca // Mn_8.337 //",
    "GSD36manu2p_u:3492": "brāhmaṇasya catuḥṣaṣṭiḥ pūrṇaṃ vāpi śataṃ bhavet /",
    "GSD36manu2p_u:3493": "dviguṇā vā catuḥṣaṣṭis taddoṣaguṇavid dhi saḥ // Mn_8.338 //",
    "GSD36manu2p_u:3494": "vānaspatyaṃ mūlaphalaṃ dārv agnyarthaṃ tathaiva ca /",
    "GSD36manu2p_u:3495": "tṛṇaṃ ca gobhyo grāsārtham asteyaṃ manur abravīt // Mn_8.339 //",
    "GSD36manu2p_u:3496": "yo 'dattādāyino hastāl lipseta brāhmaṇo dhanam /",
    "GSD36manu2p_u:3497": "yājanādhyāpanenāpi yathā stenas tathaiva saḥ // Mn_8.340 //",
    "GSD36manu2p_u:3498": "dvijo 'dhvagaḥ kṣīṇavṛttir dvāv ikṣū dve ca mūlake /",
    "GSD36manu2p_u:3499": "ādadānaḥ parakṣetrān na daṇḍaṃ dātum arhati // Mn_8.341 //",
    "GSD36manu2p_u:3500": "asaṃditānāṃ saṃdātā saṃditānāṃ ca mokṣakaḥ /",
    "GSD36manu2p_u:3501": "dāsāśvarathahartā ca prāptaḥ syāc corakilbiṣam // Mn_8.342 //",
    "GSD36manu2p_u:3502": "anena vidhinā rājā kurvāṇaḥ stenanigraham /",
    "GSD36manu2p_u:3503": "yaśo 'smin prāpnuyāl loke pretya cānuttamaṃ sukham // Mn_8.343 //",
    "GSD36manu2p_u:3504": "aindraṃ sthānam abhiprepsur yaśaś cākṣayam avyayam /",
    "GSD36manu2p_u:3505": "nopekṣeta kṣaṇam api rājā sāhasikaṃ naram // Mn_8.344 //",
    "GSD36manu2p_u:3506": "vāgduṣṭāt taskarāc caiva daṇḍenaiva ca hiṃsataḥ /",
    "GSD36manu2p_u:3507": "sāhasasya naraḥ kartā vijñeyaḥ pāpakṛttamaḥ // Mn_8.345 //",
    "GSD36manu2p_u:3508": "sāhase vartamānaṃ tu yo marṣayati pārthivaḥ /",
    "GSD36manu2p_u:3509": "sa vināśaṃ vrajaty āśu vidveṣaṃ cādhigacchati // Mn_8.346 //",
    "GSD36manu2p_u:3510": "na mitrakāraṇād rājā vipulād vā dhanāgamāt /",
    "GSD36manu2p_u:3511": "samutsṛjet sāhasikān sarvabhūtabhayāvahān // Mn_8.347 //",
    "GSD36manu2p_u:3512": "śastraṃ dvijātibhir grāhyaṃ dharmo yatroparudhyate /",
    "GSD36manu2p_u:3513": "dvijātīnāṃ ca varṇānāṃ viplave kālakārite // Mn_8.348 //",
    "GSD36manu2p_u:3514": "ātmanaś ca paritrāṇe dakṣiṇānāṃ ca saṃgare /",
    "GSD36manu2p_u:3515": "strīviprābhyupapattau ca ghnan dharmeṇa na duṣyati // Mn_8.349 //",
    "GSD36manu2p_u:3516": "guruṃ vā bālavṛddhau vā brāhmaṇaṃ vā bahuśrutam /",
    "GSD36manu2p_u:3517": "ātatāyinam āyāntaṃ hanyād evāvicārayan // Mn_8.350 //",
    "GSD36manu2p_u:3518": "nātatāyivadhe doṣo hantur bhavati kaś cana /",
    "GSD36manu2p_u:3519": "prakāśaṃ vāprakāśaṃ vā manyus taṃ manyum ṛcchati // Mn_8.351 //",
    "GSD36manu2p_u:3520": "paradārābhimarśeṣu pravṛttān nṝn mahīpatiḥ /",
    "GSD36manu2p_u:3521": "udvejanakarair daṇḍaiś chinnayitvā pravāsayet // Mn_8.352 //",
    "GSD36manu2p_u:3522": "tatsamuttho hi lokasya jāyate varṇasaṃkaraḥ /",
    "GSD36manu2p_u:3523": "yena mūlaharo 'dharmaḥ sarvanāśāya kalpate // Mn_8.353 //",
    "GSD36manu2p_u:3524": "parasya patnyā puruṣaḥ saṃbhāṣāṃ yojayan rahaḥ /",
    "GSD36manu2p_u:3525": "pūrvam ākṣārito doṣaiḥ prāpnuyāt pūrvasāhasam // Mn_8.354 //",
    "GSD36manu2p_u:3526": "yas tv anākṣāritaḥ pūrvam abhibhāṣate kāraṇāt /",
    "GSD36manu2p_u:3527": "na doṣaṃ prāpnuyāt kiṃ cin na hi tasya vyatikramaḥ // Mn_8.355 //",
    "GSD36manu2p_u:3528": "parastriyaṃ yo 'bhivadet tīrthe 'raṇye vane 'pi vā /",
    "GSD36manu2p_u:3529": "nadīnāṃ vāpi saṃbhede sa saṃgrahaṇam āpnuyāt // Mn_8.356 //",
    "GSD36manu2p_u:3530": "upacārakriyā keliḥ sparśo bhūṣaṇavāsasām /",
    "GSD36manu2p_u:3531": "saha khaṭvāsanaṃ caiva sarvaṃ saṃgrahaṇaṃ smṛtam // Mn_8.357 //",
    "GSD36manu2p_u:3532": "striyaṃ spṛśed adeśe yaḥ spṛṣṭo vā marṣayet tayā /",
    "GSD36manu2p_u:3533": "parasparasyānumate sarvaṃ saṃgrahaṇaṃ smṛtam // Mn_8.358 //",
    "GSD36manu2p_u:3534": "abrāhmaṇaḥ saṃgrahaṇe prāṇāntaṃ daṇḍam arhati /",
    "GSD36manu2p_u:3535": "caturṇām api varṇānāṃ dārā rakṣyatamāḥ sadā // Mn_8.359 //",
    "GSD36manu2p_u:3536": "bhikṣukā bandinaś caiva dīkṣitāḥ kāravas tathā /",
    "GSD36manu2p_u:3537": "saṃbhāṣanaṃ saha strībhiḥ kuryur aprativāritāḥ // Mn_8.360 //",
    "GSD36manu2p_u:3538": "na saṃbhāṣāṃ parastrībhiḥ pratiṣiddhaḥ samācaret /",
    "GSD36manu2p_u:3539": "niṣiddho bhāṣamāṇas tu suvarṇaṃ daṇḍam arhati // Mn_8.361 //",
    "GSD36manu2p_u:3540": "naiṣa cāraṇadāreṣu vidhir nātmopajīviṣu /",
    "GSD36manu2p_u:3541": "sajjayanti hi te nārīr nigūḍhāś cārayanti ca // Mn_8.362 //",
    "GSD36manu2p_u:3542": "kiṃ cid eva tu dāpyaḥ syāt saṃbhāṣāṃ tābhir ācaran /",
    "GSD36manu2p_u:3543": "praiṣyāsu caikabhaktāsu rahaḥ pravrajitāsu ca // Mn_8.363 //",
    "GSD36manu2p_u:3544": "yo 'kāmāṃ dūṣayet kanyāṃ sa sadyo vadham arhati /",
    "GSD36manu2p_u:3545": "sakāmāṃ dūṣayaṃs tulyo na vadhaṃ prāpnuyān naraḥ // Mn_8.364 //",
    "GSD36manu2p_u:3546": "kanyāṃ bhajantīm utkṛṣṭaṃ na kiṃ cid api dāpayet /",
    "GSD36manu2p_u:3547": "jaghanyaṃ sevamānāṃ tu saṃyatāṃ vāsayed gṛhe // Mn_8.365 //",
    "GSD36manu2p_u:3548": "uttamāṃ sevamānas tu jaghanyo vadham arhati /",
    "GSD36manu2p_u:3549": "śulkaṃ dadyāt sevamānaḥ samām icchet pitā yadi // Mn_8.366 //",
    "GSD36manu2p_u:3550": "abhiṣahya tu yaḥ kanyāṃ kuryād darpeṇa mānavaḥ /",
    "GSD36manu2p_u:3551": "tasyāśu kartye aṅgulyau daṇḍaṃ cārhati ṣaṭśatam // Mn_8.367 //",
    "GSD36manu2p_u:3552": "sakāmāṃ dūṣayaṃs tulyo nāṅgulicchedam āpnuyāt /",
    "GSD36manu2p_u:3553": "dviśataṃ tu damaṃ dāpyaḥ prasaṅgavinivṛttaye // Mn_8.368 //",
    "GSD36manu2p_u:3554": "kanyaiva kanyāṃ yā kuryāt tasyāḥ syād dviśato damaḥ /",
    "GSD36manu2p_u:3555": "śulkaṃ ca dviguṇaṃ dadyāc chiphāś caivāpnuyād daśa // Mn_8.369 //",
    "GSD36manu2p_u:3556": "yā tu kanyāṃ prakuryāt strī sā sadyo mauṇḍyam arhati /",
    "GSD36manu2p_u:3557": "aṅgulyor eva vā chedaṃ khareṇodvahanaṃ tathā // Mn_8.370 //",
    "GSD36manu2p_u:3558": "bhartāraṃ laṅghayed yā tu strī jñātiguṇadarpitā /",
    "GSD36manu2p_u:3559": "tāṃ śvabhiḥ khādayed rājā saṃsthāne bahusaṃsthite // Mn_8.371 //",
    "GSD36manu2p_u:3560": "pumāṃsaṃ dāhayet pāpaṃ śayane tapta āyase /",
    "GSD36manu2p_u:3561": "abhyādadhyuś ca kāṣṭhāni tatra dahyeta pāpakṛt // Mn_8.372 //",
    "GSD36manu2p_u:3562": "saṃvatsarābhiśastasya duṣṭasya dviguṇo damaḥ /",
    "GSD36manu2p_u:3563": "vrātyayā saha saṃvāse cāṇḍālyā tāvad eva tu // Mn_8.373 //",
    "GSD36manu2p_u:3564": "śūdro guptam aguptaṃ vā dvaijātaṃ varṇam āvasan /",
    "GSD36manu2p_u:3565": "aguptam aṅgasarvasvair guptaṃ sarveṇa hīyate // Mn_8.374 //",
    "GSD36manu2p_u:3566": "vaiśyaḥ sarvasvadaṇḍaḥ syāt saṃvatsaranirodhataḥ /",
    "GSD36manu2p_u:3567": "sahasraṃ kṣatriyo daṇḍyo mauṇḍyaṃ mūtreṇa cārhati // Mn_8.375 //",
    "GSD36manu2p_u:3568": "brāhmaṇīṃ yady aguptāṃ tu gacchetāṃ vaiśyapārthivau /",
    "GSD36manu2p_u:3569": "vaiśyaṃ pañcaśataṃ kuryāt kṣatriyaṃ tu sahasriṇam // Mn_8.376 //",
    "GSD36manu2p_u:3570": "ubhāv api tu tāv eva brāhmaṇyā guptayā saha /",
    "GSD36manu2p_u:3571": "viplutau śūdravad daṇḍyau dagdhavyau vā kaṭāgninā // Mn_8.377 //",
    "GSD36manu2p_u:3572": "sahasraṃ brāhmaṇo daṇḍyo guptāṃ viprāṃ balād vrajan /",
    "GSD36manu2p_u:3573": "śatāni pañca daṇḍyaḥ syād icchantyā saha saṃgataḥ // Mn_8.378 //",
    "GSD36manu2p_u:3574": "mauṇḍyaṃ prāṇāntikaṃ daṇḍo brāhmaṇasya vidhīyate /",
    "GSD36manu2p_u:3575": "itareṣāṃ tu varṇānāṃ daṇḍaḥ prāṇāntiko bhavet // Mn_8.379 //",
    "GSD36manu2p_u:3576": "na jātu brāhmaṇaṃ hanyāt sarvapāpeṣv api sthitam /",
    "GSD36manu2p_u:3577": "rāṣṭrād enaṃ bahiḥ kuryāt samagradhanam akṣatam // Mn_8.380 //",
    "GSD36manu2p_u:3578": "na brāhmaṇavadhād bhūyān adharmo vidyate bhuvi /",
    "GSD36manu2p_u:3579": "tasmād asya vadhaṃ rājā manasāpi na cintayet // Mn_8.381 //",
    "GSD36manu2p_u:3580": "vaiśyaś cet kṣatriyāṃ guptāṃ vaiśyāṃ vā kṣatriyo vrajet /",
    "GSD36manu2p_u:3581": "yo brāhmaṇyām aguptāyāṃ tāv ubhau daṇḍam arhataḥ // Mn_8.382 //",
    "GSD36manu2p_u:3582": "sahasraṃ brāhmaṇo daṇḍaṃ dāpyo gupte tu te vrajan /",
    "GSD36manu2p_u:3583": "śūdrāyāṃ kṣatriyaviśoḥ sāhasro vai bhaved damaḥ // Mn_8.383 //",
    "GSD36manu2p_u:3584": "kṣatriyāyām aguptāyāṃ vaiśye pañcaśataṃ damaḥ /",
    "GSD36manu2p_u:3585": "mūtreṇa mauṇḍyam icchet tu kṣatriyo daṇḍam eva vā // Mn_8.384 //",
    "GSD36manu2p_u:3586": "agupte kṣatriyāvaiśye śūdrāṃ vā brāhmaṇo vrajan /",
    "GSD36manu2p_u:3587": "śatāni pañca daṇḍyaḥ syāt sahasraṃ tv antyajastriyam // Mn_8.385 //",
    "GSD36manu2p_u:3588": "yasya stenaḥ pure nāsti nānyastrīgo na duṣṭavāk /",
    "GSD36manu2p_u:3589": "na sāhasikadaṇḍaghno sa rājā śakralokabhāk // Mn_8.386 //",
    "GSD36manu2p_u:3590": "eteṣāṃ nigraho rājñaḥ pañcānāṃ viṣaye svake /",
    "GSD36manu2p_u:3591": "sāṃrājyakṛt sajātyeṣu loke caiva yaśaskaraḥ // Mn_8.387 //",
    "GSD36manu2p_u:3592": "ṛtvijaṃ yas tyajed yājyo yājyaṃ ca rtvik tyajed yadi /",
    "GSD36manu2p_u:3593": "śaktaṃ karmaṇy aduṣṭaṃ ca tayor daṇḍaḥ śataṃ śatam // Mn_8.388 //",
    "GSD36manu2p_u:3594": "na mātā na pitā na strī na putras tyāgam arhati /",
    "GSD36manu2p_u:3595": "tyajann apatitān etān rājñā daṇḍyaḥ śatāni ṣaṭ // Mn_8.389 //",
    "GSD36manu2p_u:3596": "āśrameṣu dvijātīnāṃ kārye vivadatāṃ mithaḥ /",
    "GSD36manu2p_u:3597": "na vibrūyān nṛpo dharmaṃ cikīrṣan hitam ātmanaḥ // Mn_8.390 //",
    "GSD36manu2p_u:3598": "yathārham etān abhyarcya brāhmaṇaiḥ saha pārthivaḥ /",
    "GSD36manu2p_u:3599": "sāntvena praśamayyādau svadharmaṃ pratipādayet // Mn_8.391 //",
    "GSD36manu2p_u:3600": "prativeśyānuveśyau ca kalyāṇe viṃśatidvije /",
    "GSD36manu2p_u:3601": "arhāv abhojayan vipro daṇḍam arhati māṣakam // Mn_8.392 //",
    "GSD36manu2p_u:3602": "śrotriyaḥ śrotriyaṃ sādhuṃ bhūtikṛtyeṣv abhojayan /",
    "GSD36manu2p_u:3603": "tadannaṃ dviguṇaṃ dāpyo hiraṇyaṃ caiva māṣakam // Mn_8.393 //",
    "GSD36manu2p_u:3604": "andho jaḍaḥ pīṭhasarpī saptatyā sthaviraś ca yaḥ /",
    "GSD36manu2p_u:3605": "śrotriyeṣūpakurvaṃś ca na dāpyāḥ kena cit karam // Mn_8.394 //",
    "GSD36manu2p_u:3606": "śrotriyaṃ vyādhitārtau ca bālavṛddhāv akiṃcanam /",
    "GSD36manu2p_u:3607": "mahākulīnam āryaṃ ca rājā saṃpūjayet sadā // Mn_8.395 //",
    "GSD36manu2p_u:3608": "śālmalīphalake ślakṣṇe nenijyān nejakaḥ śanaiḥ /",
    "GSD36manu2p_u:3609": "na ca vāsāṃsi vāsobhir nirharen na ca vāsayet // Mn_8.396 //",
    "GSD36manu2p_u:3610": "tantuvāyo daśapalaṃ dadyād ekapalādhikam /",
    "GSD36manu2p_u:3611": "ato 'nyathā vartamāno dāpyo dvādaśakaṃ damam // Mn_8.397 //",
    "GSD36manu2p_u:3612": "śulkasthāneṣu kuśalāḥ sarvapaṇyavicakṣaṇāḥ /",
    "GSD36manu2p_u:3613": "kuryur arghaṃ yathāpaṇyaṃ tato viṃśaṃ nṛpo haret // Mn_8.398 //",
    "GSD36manu2p_u:3614": "rājñaḥ prakhyātabhāṇḍāni pratiṣiddhāni yāni ca /",
    "GSD36manu2p_u:3615": "tāṇi nirharato lobhāt sarvahāraṃ haren nṛpaḥ // Mn_8.399 //",
    "GSD36manu2p_u:3616": "śulkasthānaṃ pariharann akāle krayavikrayī /",
    "GSD36manu2p_u:3617": "mithyāvādī ca saṃkhyāne dāpyo 'ṣṭaguṇam atyayam // Mn_8.400 //",
    "GSD36manu2p_u:3618": "āgamaṃ nirgamaṃ sthānaṃ tathā vṛddhikṣayāv ubhau /",
    "GSD36manu2p_u:3619": "vicārya sarvapaṇyānāṃ kārayet krayavikrayau // Mn_8.401 //",
    "GSD36manu2p_u:3620": "pañcarātre pañcarātre pakṣe pakṣe 'tha vā gate /",
    "GSD36manu2p_u:3621": "kurvīta caiṣāṃ pratyakṣam arghasaṃsthāpanaṃ nṛpaḥ // Mn_8.402 //",
    "GSD36manu2p_u:3622": "tulāmānaṃ pratīmānaṃ sarvaṃ ca syāt sulakṣitam /",
    "GSD36manu2p_u:3623": "ṣaṭsu ṣaṭsu ca māseṣu punar eva parīkṣayet // Mn_8.403 //",
    "GSD36manu2p_u:3624": "paṇaṃ yānaṃ tare dāpyaṃ pauruṣo 'rdhapaṇaṃ tare /",
    "GSD36manu2p_u:3625": "pādaṃ paśuś ca yoṣic ca pādārdhaṃ riktakaḥ pumān // Mn_8.404 //",
    "GSD36manu2p_u:3626": "bhāṇḍapūrṇāni yānāni tāryaṃ dāpyāni sārataḥ /",
    "GSD36manu2p_u:3627": "riktabhāṇḍāni yat kiṃ cit pumāṃsaś cāparicchadāḥ // Mn_8.405 //",
    "GSD36manu2p_u:3628": "dīrghādhvani yathādeśaṃ yathākālaṃ taro bhavet /",
    "GSD36manu2p_u:3629": "nadītīreṣu tad vidyāt samudre nāsti lakṣaṇam // Mn_8.406 //",
    "GSD36manu2p_u:3630": "garbhiṇī tu dvimāsādis tathā pravrajito muniḥ /",
    "GSD36manu2p_u:3631": "brāhmaṇā liṅginaś caiva na dāpyās tārikaṃ tare // Mn_8.407 //",
    "GSD36manu2p_u:3632": "yan nāvi kiṃ cid dāśānāṃ viśīryetāparādhataḥ /",
    "GSD36manu2p_u:3633": "tad dāśair eva dātavyaṃ samāgamya svato 'ṃśataḥ // Mn_8.408 //",
    "GSD36manu2p_u:3634": "eṣa nauyāyinām ukto vyavahārasya nirṇayaḥ /",
    "GSD36manu2p_u:3635": "dāśāparādhatas toye daivike nāsti nigrahaḥ // Mn_8.409 //",
    "GSD36manu2p_u:3636": "vāṇijyaṃ kārayed vaiśyaṃ kusīdaṃ kṛṣim eva ca /",
    "GSD36manu2p_u:3637": "paśūnāṃ rakṣaṇaṃ caiva dāsyaṃ śūdraṃ dvijanmanām // Mn_8.410 //",
    "GSD36manu2p_u:3638": "kṣatriyaṃ caiva vaiśyaṃ ca brāhmaṇo vṛttikarśitau /",
    "GSD36manu2p_u:3639": "bibhṛyād ānṛśaṃsyena svāni karmāṇi kārayet // Mn_8.411 //",
    "GSD36manu2p_u:3640": "dāsyaṃ tu kārayaṃl lobhād brāhmaṇaḥ saṃskṛtān dvijān /",
    "GSD36manu2p_u:3641": "anicchataḥ prābhavatyād rājñā daṇḍyaḥ śatāni ṣaṭ // Mn_8.412 //",
    "GSD36manu2p_u:3642": "śūdraṃ tu kārayed dāsyaṃ krītam akrītam eva vā /",
    "GSD36manu2p_u:3643": "dāsyāyaiva hi sṛṣṭo 'sau brāhmaṇasya svayaṃbhuvā // Mn_8.413 //",
    "GSD36manu2p_u:3644": "na svāminā nisṛṣṭo 'pi śūdro dāsyād vimucyate /",
    "GSD36manu2p_u:3645": "nisargajaṃ hi tat tasya kas tasmāt tad apohati // Mn_8.414 //",
    "GSD36manu2p_u:3646": "dhvajāhṛto bhaktadāso gṛhajaḥ krītadattrimau /",
    "GSD36manu2p_u:3647": "paitriko daṇḍadāsaś ca saptaite dāsayonayaḥ // Mn_8.415 //",
    "GSD36manu2p_u:3648": "bhāryā putraś ca dāsaś ca traya evādhanāḥ smṛtāḥ /",
    "GSD36manu2p_u:3649": "yat te samadhigacchanti yasya te tasya tad dhanam // Mn_8.416 //",
    "GSD36manu2p_u:3650": "visrabdhaṃ brāhmaṇaḥ śūdrād dravyopādānam ācaret /",
    "GSD36manu2p_u:3651": "na hi tasyāsti kiṃ cit svaṃ bhartṛhāryadhano hi saḥ // Mn_8.417 //",
    "GSD36manu2p_u:3652": "vaiśyaśūdrau prayatnena svāni karmāṇi kārayet /",
    "GSD36manu2p_u:3653": "tau hi cyutau svakarmabhyaḥ kṣobhayetām idaṃ jagat // Mn_8.418 //",
    "GSD36manu2p_u:3654": "ahany ahany avekṣeta karmāntān vāhanāni ca /",
    "GSD36manu2p_u:3655": "āyavyayau ca niyatāv ākarān kośam eva ca // Mn_8.419 //",
    "GSD36manu2p_u:3656": "evaṃ sarvān imān rājā vyavahārān samāpayan /",
    "GSD36manu2p_u:3657": "vyapohya kilbiṣaṃ sarvaṃ prāpnoti paramāṃ gatim // Mn_8.420 //",
    "GSD36manu2p_u:3658": "puruṣasya striyāś caiva dharme vartmani tiṣṭhatoḥ /",
    "GSD36manu2p_u:3659": "saṃyoge viprayoge ca dharmān vakṣyāmi śāśvatān // Mn_9.1 //",
    "GSD36manu2p_u:3660": "asvatantrāḥ striyaḥ kāryāḥ puruṣaiḥ svair divāniśam /",
    "GSD36manu2p_u:3661": "viṣayeṣu ca sajjantyaḥ saṃsthāpyā ātmano vaśe // Mn_9.2 //",
    "GSD36manu2p_u:3662": "pitā rakṣati kaumāre bhartā rakṣati yauvane /",
    "GSD36manu2p_u:3663": "rakṣanti sthavire putrā na strī svātantryam arhati // Mn_9.3 //",
    "GSD36manu2p_u:3664": "kāle 'dātā pitā vācyo vācyaś cānupayan patiḥ /",
    "GSD36manu2p_u:3665": "mṛte bhartari putras tu vācyo mātur arakṣitā // Mn_9.4 //",
    "GSD36manu2p_u:3666": "sūkṣmebhyo 'pi prasaṅgebhyaḥ striyo rakṣyā viśeṣataḥ /",
    "GSD36manu2p_u:3667": "dvayor hi kulayoḥ śokam āvaheyur arakṣitāḥ // Mn_9.5 //",
    "GSD36manu2p_u:3668": "imaṃ hi sarvavarṇānāṃ paśyanto dharmam uttamam /",
    "GSD36manu2p_u:3669": "yatante rakṣituṃ bhāryāṃ bhartāro durbalā api // Mn_9.6 //",
    "GSD36manu2p_u:3670": "svāṃ prasūtiṃ caritraṃ ca kulam ātmānam eva ca /",
    "GSD36manu2p_u:3671": "svaṃ ca dharmaṃ prayatnena jāyāṃ rakṣan hi rakṣati // Mn_9.7 //",
    "GSD36manu2p_u:3672": "patir bhāryāṃ saṃpraviśya garbho bhūtveha jāyate /",
    "GSD36manu2p_u:3673": "jāyāyās tad dhi jāyātvaṃ yad asyāṃ jāyate punaḥ // Mn_9.8 //",
    "GSD36manu2p_u:3674": "yādṛśaṃ bhajate hi strī sutaṃ sūte tathāvidham /",
    "GSD36manu2p_u:3675": "tasmāt prajāviśuddhyarthaṃ striyaṃ rakṣet prayatnataḥ // Mn_9.9 //",
    "GSD36manu2p_u:3676": "na kaś cid yoṣitaḥ śaktaḥ prasahya parirakṣitum /",
    "GSD36manu2p_u:3677": "etair upāyayogais tu śakyās tāḥ parirakṣitum // Mn_9.10 //",
    "GSD36manu2p_u:3678": "arthasya saṃgrahe caināṃ vyaye caiva niyojayet /",
    "GSD36manu2p_u:3679": "śauce dharme 'nnapaktyāṃ ca pāriṇāhyasya vekṣaṇe // Mn_9.11 //",
    "GSD36manu2p_u:3680": "arakṣitā gṛhe ruddhāḥ puruṣair āptakāribhiḥ /",
    "GSD36manu2p_u:3681": "ātmānam ātmanā yās tu rakṣeyus tāḥ surakṣitāḥ // Mn_9.12 //",
    "GSD36manu2p_u:3682": "pānaṃ durjanasaṃsargaḥ patyā ca viraho 'ṭanam /",
    "GSD36manu2p_u:3683": "svapno 'nyagehavāsaś ca nārīsaṃdūṣaṇāni ṣaṭ // Mn_9.13 //",
    "GSD36manu2p_u:3684": "naitā rūpaṃ parīkṣante nāsāṃ vayasi saṃsthitiḥ /",
    "GSD36manu2p_u:3685": "surūpaṃ vā virūpaṃ vā pumān ity eva bhuñjate // Mn_9.14 //",
    "GSD36manu2p_u:3686": "pauṃścalyāc calacittāc ca naisnehyāc ca svabhāvataḥ /",
    "GSD36manu2p_u:3687": "rakṣitā yatnato 'pīha bhartṛṣv etā vikurvate // Mn_9.15 //",
    "GSD36manu2p_u:3688": "evaṃ svabhāvaṃ jñātvāsāṃ prajāpatinisargajam /",
    "GSD36manu2p_u:3689": "paramaṃ yatnam ātiṣṭhet puruṣo rakṣaṇaṃ prati // Mn_9.16 //",
    "GSD36manu2p_u:3690": "śayyāsanam alaṅkāraṃ kāmaṃ krodham anārjavam M:anāryatām] /",
    "GSD36manu2p_u:3691": "drohabhāvaṃ kucaryāṃ ca strībhyo manur akalpayat // Mn_9.17 //",
    "GSD36manu2p_u:3692": "nāsti strīṇāṃ kriyā mantrair iti dharme vyavasthitiḥ /",
    "GSD36manu2p_u:3693": "nirindriyā hy amantrāś ca strībhyo 'nṛtam iti sthitiḥ // Mn_9.18 //",
    "GSD36manu2p_u:3694": "tathā ca śrutayo bahvyo nigītā nigameṣv api /",
    "GSD36manu2p_u:3695": "svālakṣaṇyaparīkṣārthaṃ tāsāṃ śṛṇuta niṣkṛtīḥ // Mn_9.19 //",
    "GSD36manu2p_u:3696": "yan me mātā pralulubhe vicaranty apativratā /",
    "GSD36manu2p_u:3697": "tan me retaḥ pitā vṛṅktām ity asyaitan nidarśanam // Mn_9.20 //",
    "GSD36manu2p_u:3698": "dhyāyaty aniṣṭaṃ yat kiṃ cit pāṇigrāhasya cetasā /",
    "GSD36manu2p_u:3699": "tasyaiṣa vyabhicārasya nihnavaḥ samyag ucyate // Mn_9.21 //",
    "GSD36manu2p_u:3700": "yādṛgguṇena bhartrā strī saṃyujyeta yathāvidhi /",
    "GSD36manu2p_u:3701": "tādṛgguṇā sā bhavati samudreṇeva nimnagā // Mn_9.22 //",
    "GSD36manu2p_u:3702": "akṣamālā vasiṣṭhena saṃyuktādhamayonijā /",
    "GSD36manu2p_u:3703": "śāraṅgī mandapālena jagāmābhyarhaṇīyatām // Mn_9.23 //",
    "GSD36manu2p_u:3704": "etāś cānyāś ca loke 'sminn apakṛṣṭaprasūtayaḥ /",
    "GSD36manu2p_u:3705": "utkarṣaṃ yoṣitaḥ prāptāḥ svaiḥ svair bhartṛguṇaiḥ śubhaiḥ // Mn_9.24 //",
    "GSD36manu2p_u:3706": "eṣoditā lokayātrā nityaṃ strīpuṃsayoḥ śubhā /",
    "GSD36manu2p_u:3707": "pretyeha ca sukhodarkān prajādharmān nibodhata // Mn_9.25 //",
    "GSD36manu2p_u:3708": "prajanārthaṃ mahābhāgāḥ pūjārhā gṛhadīptayaḥ /",
    "GSD36manu2p_u:3709": "striyaḥ śriyaś ca geheṣu na viśeṣo 'sti kaś cana // Mn_9.26 //",
    "GSD36manu2p_u:3710": "utpādanam apatyasya jātasya paripālanam /",
    "GSD36manu2p_u:3711": "pratyahaṃ lokayātrāyāḥ pratyakṣaṃ strī nibandhanam // Mn_9.27 //",
    "GSD36manu2p_u:3712": "apatyaṃ dharmakāryāṇi śuśrūṣā ratir uttamā /",
    "GSD36manu2p_u:3713": "dārādhīnas tathā svargaḥ pitṝṇām ātmanaś ca ha // Mn_9.28 //",
    "GSD36manu2p_u:3714": "patiṃ yā nābhicarati manovāgdehasaṃyatā /",
    "GSD36manu2p_u:3715": "sā bhartṛlokān āpnoti sadbhiḥ sādhvīti cocyate // Mn_9.29 //",
    "GSD36manu2p_u:3716": "vyabhicārāt tu bhartuḥ strī loke prāpnoti nindyatām /",
    "GSD36manu2p_u:3717": "sṛgālayoniṃ cāpnoti pāparogaiś ca pīḍyate // Mn_9.30 //",
    "GSD36manu2p_u:3718": "putraṃ pratyuditaṃ sadbhiḥ pūrvajaiś ca maharṣibhiḥ /",
    "GSD36manu2p_u:3719": "viśvajanyam imaṃ puṇyam upanyāsaṃ nibodhata // Mn_9.31 //",
    "GSD36manu2p_u:3720": "bhartari putraṃ vijānanti śrutidvaidhaṃ tu kartari /",
    "GSD36manu2p_u:3721": "āhur utpādakaṃ ke cid apare kṣetriṇaṃ viduḥ // Mn_9.32 //",
    "GSD36manu2p_u:3722": "kṣetrabhūtā smṛtā nārī bījabhūtaḥ smṛtaḥ pumān /",
    "GSD36manu2p_u:3723": "kṣetrabījasamāyogāt saṃbhavaḥ sarvadehinām // Mn_9.33 //",
    "GSD36manu2p_u:3724": "viśiṣṭaṃ kutra cid bījaṃ strīyonis tv eva kutra cit /",
    "GSD36manu2p_u:3725": "ubhayaṃ tu samaṃ yatra sā prasūtiḥ praśasyate // Mn_9.34 //",
    "GSD36manu2p_u:3726": "bījasya caiva yonyāś ca bījam utkṛṣṭam ucyate /",
    "GSD36manu2p_u:3727": "sarvabhūtaprasūtir hi bījalakṣaṇalakṣitā // Mn_9.35 //",
    "GSD36manu2p_u:3728": "yādṛśaṃ tūpyate bījaṃ kṣetre kālopapādite /",
    "GSD36manu2p_u:3729": "tādṛg rohati tat tasmin bījaṃ svair vyañjitaṃ guṇaiḥ // Mn_9.36 //",
    "GSD36manu2p_u:3730": "iyaṃ bhūmir hi bhūtānāṃ śāśvatī yonir ucyate /",
    "GSD36manu2p_u:3731": "na ca yoniguṇān kāṃś cid bījaṃ puṣyati puṣṭiṣu // Mn_9.37 //",
    "GSD36manu2p_u:3732": "bhūmāv apy ekakedāre kāloptāni kṛṣīvalaiḥ /",
    "GSD36manu2p_u:3733": "nānārūpāṇi jāyante bījānīha svabhāvataḥ // Mn_9.38 //",
    "GSD36manu2p_u:3734": "vrīhayaḥ śālayo mudgās tilā māṣās tathā yavāḥ /",
    "GSD36manu2p_u:3735": "yathābījaṃ prarohanti laśunānīkṣavas tathā // Mn_9.39 //",
    "GSD36manu2p_u:3736": "anyad uptaṃ jātam anyad ity etan nopapadyate /",
    "GSD36manu2p_u:3737": "upyate yad dhi yad bījaṃ tat tad eva prarohati // Mn_9.40 //",
    "GSD36manu2p_u:3738": "tat prājñena vinītena jñānavijñānavedinā /",
    "GSD36manu2p_u:3739": "āyuṣkāmena vaptavyaṃ na jātu parayoṣiti // Mn_9.41 //",
    "GSD36manu2p_u:3740": "atra gāthā vāyugītāḥ kīrtayanti purāvidaḥ /",
    "GSD36manu2p_u:3741": "yathā bījaṃ na vaptavyaṃ puṃsā paraparigrahe // Mn_9.42 //",
    "GSD36manu2p_u:3742": "naśyatīṣur yathā viddhaḥ khe viddham anuvidhyataḥ /",
    "GSD36manu2p_u:3743": "tathā naśyati vai kṣipraṃ bījaṃ paraparigrahe // Mn_9.43 //",
    "GSD36manu2p_u:3744": "pṛthor apīmāṃ pṛthivīṃ bhāryāṃ pūrvavido viduḥ /",
    "GSD36manu2p_u:3745": "sthāṇucchedasya kedāram āhuḥ śālyavato mṛgam // Mn_9.44 //",
    "GSD36manu2p_u:3746": "etāvān eva puruṣo yaj jāyātmā prajeti ha /",
    "GSD36manu2p_u:3747": "viprāḥ prāhus tathā caitad yo bhartā sā smṛtāṅganā // Mn_9.45 //",
    "GSD36manu2p_u:3748": "na niṣkrayavisargābhyāṃ bhartur bhāryā vimucyate /",
    "GSD36manu2p_u:3749": "evaṃ dharmaṃ vijānīmaḥ prāk prajāpatinirmitam // Mn_9.46 //",
    "GSD36manu2p_u:3750": "sakṛd aṃśo nipatati sakṛt kanyā pradīyate /",
    "GSD36manu2p_u:3751": "sakṛd āha dadānīti trīṇy etāni satāṃ sakṛt // Mn_9.47 //",
    "GSD36manu2p_u:3752": "yathā go'śvoṣṭradāsīṣu mahiṣy ajāvikāsu ca /",
    "GSD36manu2p_u:3753": "notpādakaḥ prajābhāgī tathaivānyāṅganāsv api // Mn_9.48 //",
    "GSD36manu2p_u:3754": "ye 'kṣetriṇo bījavantaḥ parakṣetrapravāpiṇaḥ /",
    "GSD36manu2p_u:3755": "te vai sasyasya jātasya na labhante phalaṃ kva cit // Mn_9.49 //",
    "GSD36manu2p_u:3756": "yad anyagoṣu vṛṣabho vatsānāṃ janayec chatam /",
    "GSD36manu2p_u:3757": "gominām eva te vatsā moghaṃ skanditam ārṣabham // Mn_9.50 //",
    "GSD36manu2p_u:3758": "tathaivākṣetriṇo bījaṃ parakṣetrapravāpiṇaḥ /",
    "GSD36manu2p_u:3759": "kurvanti kṣetriṇām arthaṃ na bījī labhate phalam // Mn_9.51 //",
    "GSD36manu2p_u:3760": "phalaṃ tv anabhisaṃdhāya kṣetriṇāṃ bījināṃ tathā /",
    "GSD36manu2p_u:3761": "pratyakṣaṃ kṣetriṇām artho bījād yonir galīyasī // Mn_9.52 //",
    "GSD36manu2p_u:3762": "kriyābhyupagamāt tv etad bījārthaṃ yat pradīyate /",
    "GSD36manu2p_u:3763": "tasyeha bhāginau dṛṣṭau bījī kṣetrika eva ca // Mn_9.53 //",
    "GSD36manu2p_u:3764": "oghavātāhṛtaṃ bījaṃ yasya kṣetre prarohati /",
    "GSD36manu2p_u:3765": "kṣetrikasyaiva tad bījaṃ na vaptā labhate phalam // Mn_9.54 //",
    "GSD36manu2p_u:3766": "eṣa dharmo gavāśvasya dāsyuṣṭrājāvikasya ca /",
    "GSD36manu2p_u:3767": "vihaṃgamahiṣīṇāṃ ca vijñeyaḥ prasavaṃ prati // Mn_9.55 //",
    "GSD36manu2p_u:3768": "etad vaḥ sāraphalgutvaṃ bījayonyoḥ prakīrtitam /",
    "GSD36manu2p_u:3769": "ataḥ paraṃ pravakṣyāmi yoṣitāṃ dharmam āpadi // Mn_9.56 //",
    "GSD36manu2p_u:3770": "bhrātur jyeṣṭhasya bhāryā yā gurupatny anujasya sā /",
    "GSD36manu2p_u:3771": "yavīyasas tu yā bhāryā snuṣā jyeṣṭhasya sā smṛtā // Mn_9.57 //",
    "GSD36manu2p_u:3772": "jyeṣṭho yavīyaso bhāryāṃ yavīyān vāgrajastriyam /",
    "GSD36manu2p_u:3773": "patitau bhavato gatvā niyuktāv apy anāpadi // Mn_9.58 //",
    "GSD36manu2p_u:3774": "devarād vā sapiṇḍād vā striyā samyaṅ niyuktayā /",
    "GSD36manu2p_u:3775": "prajepsitāādhigantavyā saṃtānasya parikṣaye // Mn_9.59 //",
    "GSD36manu2p_u:3776": "vidhavāyāṃ niyuktas tu ghṛtākto vāgyato niśi /",
    "GSD36manu2p_u:3777": "ekam utpādayet putraṃ na dvitīyaṃ kathaṃ cana // Mn_9.60 //",
    "GSD36manu2p_u:3778": "dvitīyam eke prajanaṃ manyante strīṣu tadvidaḥ /",
    "GSD36manu2p_u:3779": "anirvṛtaṃ niyogārthaṃ paśyanto dharmatas tayoḥ // Mn_9.61 //",
    "GSD36manu2p_u:3780": "vidhavāyāṃ niyogārthe nirvṛtte tu yathāvidhi /",
    "GSD36manu2p_u:3781": "guruvac ca snuṣāvac ca varteyātāṃ parasparam // Mn_9.62 //",
    "GSD36manu2p_u:3782": "niyuktau yau vidhiṃ hitvā varteyātāṃ tu kāmataḥ /",
    "GSD36manu2p_u:3783": "tāv ubhau patitau syātāṃ snuṣāgagurutalpagau // Mn_9.63 //",
    "GSD36manu2p_u:3784": "nānyasmin vidhavā nārī niyoktavyā dvijātibhiḥ /",
    "GSD36manu2p_u:3785": "anyasmin hi niyuñjānā dharmaṃ hanyuḥ sanātanam // Mn_9.64 //",
    "GSD36manu2p_u:3786": "nodvāhikeṣu mantreṣu niyogaḥ kīrtyate kva cit /",
    "GSD36manu2p_u:3787": "na vivāhavidhāv uktaṃ vidhavāvedanaṃ punaḥ // Mn_9.65 //",
    "GSD36manu2p_u:3788": "ayaṃ dvijair hi vidvadbhiḥ paśudharmo vigarhitaḥ /",
    "GSD36manu2p_u:3789": "manuṣyāṇām api prokto vene rājyaṃ praśāsati // Mn_9.66 //",
    "GSD36manu2p_u:3790": "sa mahīm akhilāṃ bhuñjan rājarṣipravaraḥ purā /",
    "GSD36manu2p_u:3791": "varṇānāṃ saṃkaraṃ cakre kāmopahatacetanaḥ // Mn_9.67 //",
    "GSD36manu2p_u:3792": "tataḥ prabhṛti yo mohāt pramītapatikāṃ striyam /",
    "GSD36manu2p_u:3793": "niyojayaty apatyārthaṃ taṃ vigarhanti sādhavaḥ // Mn_9.68 //",
    "GSD36manu2p_u:3794": "yasyā mriyeta kanyāyā vācā satye kṛte patiḥ /",
    "GSD36manu2p_u:3795": "tām anena vidhānena nijo vindeta devaraḥ // Mn_9.69 //",
    "GSD36manu2p_u:3796": "yathāvidhy adhigamyaināṃ śuklavastrāṃ śucivratām /",
    "GSD36manu2p_u:3797": "mitho bhajetā prasavāt sakṛtsakṛd ṛtāvṛtau // Mn_9.70 //",
    "GSD36manu2p_u:3798": "na dattvā kasya cit kanyāṃ punar dadyād vicakṣaṇaḥ /",
    "GSD36manu2p_u:3799": "dattvā punaḥ prayacchan hi prāpnoti puruṣānṛtam // Mn_9.71 //",
    "GSD36manu2p_u:3800": "vidhivat pratigṛhyāpi tyajet kanyāṃ vigarhitām /",
    "GSD36manu2p_u:3801": "vyādhitāṃ vipraduṣṭāṃ vā chadmanā copapāditām // Mn_9.72 //",
    "GSD36manu2p_u:3802": "yas tu doṣavatīṃ kanyām anākhyāyopapādayet /",
    "GSD36manu2p_u:3803": "tasya tad vitathaṃ kuryāt kanyādātur durātmanaḥ // Mn_9.73 //",
    "GSD36manu2p_u:3804": "vidhāya vṛttiṃ bhāryāyāḥ pravaset kāryavān naraḥ /",
    "GSD36manu2p_u:3805": "avṛttikarśitā hi strī praduṣyet sthitimaty api // Mn_9.74 //",
    "GSD36manu2p_u:3806": "vidhāya proṣite vṛttiṃ jīven niyamam āsthitā /",
    "GSD36manu2p_u:3807": "proṣite tv avidhāyaiva jīvec chilpair agarhitaiḥ // Mn_9.75 //",
    "GSD36manu2p_u:3808": "proṣito dharmakāryārthaṃ pratīkṣyo 'ṣṭau naraḥ samāḥ /",
    "GSD36manu2p_u:3809": "vidyārthaṃ ṣaḍ yaśo'rthaṃ vā kāmārthaṃ trīṃs tu vatsarān // Mn_9.76 //",
    "GSD36manu2p_u:3810": "saṃvatsaraṃ pratīkṣeta dviṣantīṃ yoṣitaṃ patiḥ /",
    "GSD36manu2p_u:3811": "ūrdhvaṃ saṃvatsarāt tv enāṃ dāyaṃ hṛtvā na saṃvaset // Mn_9.77 //",
    "GSD36manu2p_u:3812": "atikrāmet pramattaṃ yā mattaṃ rogārtam eva vā /",
    "GSD36manu2p_u:3813": "sā trīn māsān parityājyā vibhūṣaṇaparicchadā // Mn_9.78 //",
    "GSD36manu2p_u:3814": "unmattaṃ patitaṃ klībam abījaṃ pāparogiṇam /",
    "GSD36manu2p_u:3815": "na tyāgo 'sti dviṣantyāś ca na ca dāyāpavartanam // Mn_9.79 //",
    "GSD36manu2p_u:3816": "madyapāsādhuvṛttā ca pratikūlā ca yā bhavet /",
    "GSD36manu2p_u:3817": "vyādhitā vādhivettavyā hiṃsrārthaghnī ca sarvadā // Mn_9.80 //",
    "GSD36manu2p_u:3818": "vandhyāṣṭame 'dhivedyā'abde daśame tu mṛtaprajā /",
    "GSD36manu2p_u:3819": "ekādaśe strījananī sadyas tv apriyavādinī // Mn_9.81 //",
    "GSD36manu2p_u:3820": "yā rogiṇī syāt tu hitā saṃpannā caiva śīlataḥ /",
    "GSD36manu2p_u:3821": "sānujñāpyādhivettavyā nāvamānyā ca karhi cit // Mn_9.82 //",
    "GSD36manu2p_u:3822": "adhivinnā tu yā nārī nirgacched ruṣitā gṛhāt /",
    "GSD36manu2p_u:3823": "sā sadyaḥ saṃniroddhavyā tyājyā vā kulasaṃnidhau // Mn_9.83 //",
    "GSD36manu2p_u:3824": "pratiṣiddhāpi ced yā tu madyam abhyudayeṣv api /",
    "GSD36manu2p_u:3825": "prekṣāsamājaṃ gacched vā sā daṇḍyā kṛṣṇalāni ṣaṭ // Mn_9.84 //",
    "GSD36manu2p_u:3826": "yadi svāś cāparāś caiva vinderan yoṣito dvijāḥ /",
    "GSD36manu2p_u:3827": "tāsāṃ varṇakrameṇa syāj jyeṣṭhyaṃ pūjā ca veśma ca // Mn_9.85 //",
    "GSD36manu2p_u:3828": "bhartuḥ śarīraśuśrūṣāṃ dharmakāryaṃ ca naityakam /",
    "GSD36manu2p_u:3829": "svā caiva kuryāt sarveṣāṃ nāsvajātiḥ kathaṃ cana // Mn_9.86 //",
    "GSD36manu2p_u:3830": "yas tu tat kārayen mohāt sajātyā sthitayānyayā /",
    "GSD36manu2p_u:3831": "yathā brāhmaṇacāṇḍālaḥ pūrvadṛṣṭas tathaiva saḥ // Mn_9.87 //",
    "GSD36manu2p_u:3832": "utkṛṣṭāyābhirūpāya varāya sadṛśāya ca /",
    "GSD36manu2p_u:3833": "aprāptām api tāṃ tasmai kanyāṃ dadyād yathāvidhi // Mn_9.88 //",
    "GSD36manu2p_u:3834": "kāmam ā maraṇāt tiṣṭhed gṛhe kanyā rtumaty api /",
    "GSD36manu2p_u:3835": "na caivaināṃ prayaccet tu guṇahīnāya karhi cit // Mn_9.89 //",
    "GSD36manu2p_u:3836": "trīṇi varṣāṇy udīkṣeta kumāry ṛtumatī satī /",
    "GSD36manu2p_u:3837": "ūrdhvaṃ tu kālād etasmād vindeta sadṛśaṃ patim // Mn_9.90 //",
    "GSD36manu2p_u:3838": "adīyamānā bhartāram adhigacched yadi svayam /",
    "GSD36manu2p_u:3839": "nainaḥ kiṃ cid avāpnoti na ca yaṃ sādhigacchati // Mn_9.91 //",
    "GSD36manu2p_u:3840": "alaṅkāraṃ nādadīta pitryaṃ kanyā svayaṃvarā /",
    "GSD36manu2p_u:3841": "mātṛkaṃ bhrātṛdattaṃ vā stenā syād yadi taṃ haret // Mn_9.92 //",
    "GSD36manu2p_u:3842": "pitre na dadyāc chulkaṃ tu kanyām ṛtumatīṃ haran /",
    "GSD36manu2p_u:3843": "sa ca svāmyād atikrāmed ṛtūnāṃ pratirodhanāt // Mn_9.93 //",
    "GSD36manu2p_u:3844": "triṃśadvarṣo vahet kanyāṃ hṛdyāṃ dvādaśavārṣikīm /",
    "GSD36manu2p_u:3845": "tryaṣṭavarṣo 'ṣṭavarṣāṃ vā dharme sīdati satvaraḥ // Mn_9.94 //",
    "GSD36manu2p_u:3846": "devadattāṃ patir bhāryāṃ vindate necchayātmanaḥ /",
    "GSD36manu2p_u:3847": "tāṃ sādhvīṃ bibhṛyān nityaṃ devānāṃ priyam ācaran // Mn_9.95 //",
    "GSD36manu2p_u:3848": "prajanārthaṃ striyaḥ sṛṣṭāḥ saṃtānārthaṃ ca mānavaḥ /",
    "GSD36manu2p_u:3849": "tasmāt sādhāraṇo dharmaḥ śrutau patnyā sahoditaḥ // Mn_9.96 //",
    "GSD36manu2p_u:3850": "kanyāyāṃ dattaśulkāyāṃ mriyeta yadi śulkadaḥ /",
    "GSD36manu2p_u:3851": "devarāya pradātavyā yadi kanyānumanyate // Mn_9.97 //",
    "GSD36manu2p_u:3852": "ādadīta na śūdro 'pi śulkaṃ duhitaraṃ dadan /",
    "GSD36manu2p_u:3853": "śulkaṃ hi gṛhṇan kurute channaṃ duhitṛvikrayam // Mn_9.98 //",
    "GSD36manu2p_u:3854": "etat tu na pare cakrur nāpare jātu sādhavaḥ /",
    "GSD36manu2p_u:3855": "yad anyasya pratijñāya punar anyasya dīyate // Mn_9.99 //",
    "GSD36manu2p_u:3856": "nānuśuśruma jātv etat pūrveṣv api hi janmasu /",
    "GSD36manu2p_u:3857": "śulkasaṃjñena mūlyena channaṃ duhitṛvikrayam // Mn_9.100 //",
    "GSD36manu2p_u:3858": "anyonyasyāvyabhicāro bhaved āmaraṇāntikaḥ /",
    "GSD36manu2p_u:3859": "eṣa dharmaḥ samāsena jñeyaḥ strīpuṃsayoḥ paraḥ // Mn_9.101 //",
    "GSD36manu2p_u:3860": "tathā nityaṃ yateyātāṃ strīpuṃsau tu kṛtakriyau /",
    "GSD36manu2p_u:3861": "yathā nābhicaretāṃ tau viyuktāv itaretaram // Mn_9.102 //",
    "GSD36manu2p_u:3862": "eṣa strīpuṃsayor ukto dharmo vo ratisaṃhitaḥ /",
    "GSD36manu2p_u:3863": "āpady apatyaprāptiś ca dāyadharmaṃ nibodhata // Mn_9.103 //",
    "GSD36manu2p_u:3864": "ūrdhvaṃ pituś ca mātuś ca sametya bhrātaraḥ samam /",
    "GSD36manu2p_u:3865": "bhajeran paitṛkaṃ riktham anīśās te hi jīvatoḥ // Mn_9.104 //",
    "GSD36manu2p_u:3866": "jyeṣṭha eva tu gṛhṇīyāt pitryaṃ dhanam aśeṣataḥ /",
    "GSD36manu2p_u:3867": "śeṣās tam upajīveyur yathaiva pitaraṃ tathā // Mn_9.105 //",
    "GSD36manu2p_u:3868": "jyeṣṭhena jātamātreṇa putrī bhavati mānavaḥ /",
    "GSD36manu2p_u:3869": "pitṝṇām anṛṇaś caiva sa tasmāt sarvam arhati // Mn_9.106 //",
    "GSD36manu2p_u:3870": "yasminn ṛṇaṃ saṃnayati yena cānantyam aśnute /",
    "GSD36manu2p_u:3871": "sa eva dharmajaḥ putraḥ kāmajān itarān viduḥ // Mn_9.107 //",
    "GSD36manu2p_u:3872": "piteva pālayet pūtrān jyeṣṭho bhrātṝṇ yavīyasaḥ /",
    "GSD36manu2p_u:3873": "putravac cāpi varteran jyeṣṭhe bhrātari dharmataḥ // Mn_9.108 //",
    "GSD36manu2p_u:3874": "jyeṣṭhaḥ kulaṃ vardhayati vināśayati vā punaḥ /",
    "GSD36manu2p_u:3875": "jyeṣṭhaḥ pūjyatamo loke jyeṣṭhaḥ sadbhir agarhitaḥ // Mn_9.109 //",
    "GSD36manu2p_u:3876": "yo jyeṣṭho jyeṣṭhavṛttiḥ syān māteva sa piteva saḥ /",
    "GSD36manu2p_u:3877": "ajyeṣṭhavṛttir yas tu syāt sa saṃpūjyas tu bandhuvat // Mn_9.110 //",
    "GSD36manu2p_u:3878": "evaṃ saha vaseyur vā pṛthag vā dharmakāmyayā /",
    "GSD36manu2p_u:3879": "pṛthag vivardhate dharmas tasmād dharmyā pṛthakkriyā // Mn_9.111 //",
    "GSD36manu2p_u:3880": "jyeṣṭhasya viṃśa uddhāraḥ sarvadravyāc ca yad varam /",
    "GSD36manu2p_u:3881": "tato 'rdhaṃ madhyamasya syāt turīyaṃ tu yavīyasaḥ // Mn_9.112 //",
    "GSD36manu2p_u:3882": "jyeṣṭhaś caiva kaniṣṭhaś ca saṃharetāṃ yathoditam /",
    "GSD36manu2p_u:3883": "ye 'nye jyeṣṭhakaniṣṭhābhyāṃ teṣāṃ syān madhyamaṃ dhanam // Mn_9.113 //",
    "GSD36manu2p_u:3884": "sarveṣāṃ dhanajātānām ādadītāgryam agrajaḥ /",
    "GSD36manu2p_u:3885": "yac ca sātiśayaṃ kiṃ cid daśataś cāpnuyād varam // Mn_9.114 //",
    "GSD36manu2p_u:3886": "uddhāro na daśasv asti saṃpannānāṃ svakarmasu /",
    "GSD36manu2p_u:3887": "yat kiṃ cid eva deyaṃ tu jyāyase mānavardhanam // Mn_9.115 //",
    "GSD36manu2p_u:3888": "evaṃ samuddhṛtoddhāre samān aṃśān prakalpayet /",
    "GSD36manu2p_u:3889": "uddhāre 'nuddhṛte tv eṣām iyaṃ syād aṃśakalpanā // Mn_9.116 //",
    "GSD36manu2p_u:3890": "ekādhikaṃ harej jyeṣṭhaḥ putro 'dhyardhaṃ tato 'nujaḥ /",
    "GSD36manu2p_u:3891": "aṃśam aṃśaṃ yavīyāṃsa iti dharmo vyavasthitaḥ // Mn_9.117 //",
    "GSD36manu2p_u:3892": "svebhyo 'ṃśebhyas tu kanyābhyaḥ pradadyur bhrātaraḥ pṛthak /",
    "GSD36manu2p_u:3893": "svāt svād aṃśāc caturbhāgaṃ patitāḥ syur aditsavaḥ // Mn_9.118 //",
    "GSD36manu2p_u:3894": "ajāvikaṃ saikaśaphaṃ na jātu viṣamaṃ bhajet /",
    "GSD36manu2p_u:3895": "ajāvikaṃ tu viṣamaṃ jyeṣṭhasyaiva vidhīyate // Mn_9.119 //",
    "GSD36manu2p_u:3896": "yavīyāñ jyeṣṭhabhāryāyāṃ putram utpādayed yadi /",
    "GSD36manu2p_u:3897": "samas tatra vibhāgaḥ syād iti dharmo vyavasthitaḥ // Mn_9.120 //",
    "GSD36manu2p_u:3898": "upasarjanaṃ pradhānasya dharmato nopapadyate /",
    "GSD36manu2p_u:3899": "pitā pradhānaṃ prajane tasmād dharmeṇa taṃ bhajet // Mn_9.121 //",
    "GSD36manu2p_u:3900": "putraḥ kaniṣṭho jyeṣṭhāyāṃ kaniṣṭhāyāṃ ca pūrvajaḥ /",
    "GSD36manu2p_u:3901": "kathaṃ tatra vibhāgaḥ syād iti cet saṃśayo bhavet // Mn_9.122 //",
    "GSD36manu2p_u:3902": "ekaṃ vṛṣabham uddhāraṃ saṃhareta sa pūrvajaḥ /",
    "GSD36manu2p_u:3903": "tato 'pare jyeṣṭhavṛṣās tadūnānāṃ svamātṛtaḥ // Mn_9.123 //",
    "GSD36manu2p_u:3904": "jyeṣṭhas tu jāto jyeṣṭhāyāṃ hared vṛṣabhaṣoḍaśāḥ /",
    "GSD36manu2p_u:3905": "tataḥ svamātṛtaḥ śeṣā bhajerann iti dhāraṇā // Mn_9.124 //",
    "GSD36manu2p_u:3906": "sadṛśastrīṣu jātānāṃ putrāṇām aviśeṣataḥ /",
    "GSD36manu2p_u:3907": "na mātṛto jyaiṣṭhyam asti janmato jyaiṣṭhyam ucyate // Mn_9.125 //",
    "GSD36manu2p_u:3908": "janmajyeṣṭhena cāhvānaṃ subrahmaṇyāsv api smṛtam /",
    "GSD36manu2p_u:3909": "yamayoś caiva garbheṣu janmato jyeṣṭhatā smṛtā // Mn_9.126 //",
    "GSD36manu2p_u:3910": "aputro 'nena vidhinā sutāṃ kurvīta putrikām /",
    "GSD36manu2p_u:3911": "yad apatyaṃ bhaved asyāṃ tan mama syāt svadhākaram // Mn_9.127 //",
    "GSD36manu2p_u:3912": "anena tu vidhānena purā cakre 'tha putrikāḥ /",
    "GSD36manu2p_u:3913": "vivṛddhyarthaṃ svavaṃśasya svayaṃ dakṣaḥ prajāpatiḥ // Mn_9.128 //",
    "GSD36manu2p_u:3914": "dadau sa daśa dharmāya kaśyapāya trayodaśa /",
    "GSD36manu2p_u:3915": "somāya rājñe satkṛtya prītātmā saptaviṃśatim // Mn_9.129 //",
    "GSD36manu2p_u:3916": "yathaivātmā tathā putraḥ putreṇa duhitā samā /",
    "GSD36manu2p_u:3917": "tasyām ātmani tiṣṭhantyāṃ katham anyo dhanaṃ haret // Mn_9.130 //",
    "GSD36manu2p_u:3918": "mātus tu yautakaṃ yat syāt kumārībhāga eva saḥ /",
    "GSD36manu2p_u:3919": "dauhitra eva ca hared aputrasyākhilaṃ dhanam // Mn_9.131 //",
    "GSD36manu2p_u:3920": "dauhitro hy akhilaṃ riktham aputrasya pitur haret /",
    "GSD36manu2p_u:3921": "sa eva dadyād dvau piṇḍau pitre mātāmahāya ca // Mn_9.132 //",
    "GSD36manu2p_u:3922": "pautradauhitrayor loke na viśeṣo 'sti dharmataḥ /",
    "GSD36manu2p_u:3923": "tayor hi mātāpitarau saṃbhūtau tasya dehataḥ // Mn_9.133 //",
    "GSD36manu2p_u:3924": "putrikāyāṃ kṛtāyāṃ tu yadi putro 'nujāyate /",
    "GSD36manu2p_u:3925": "samas tatra vibhāgaḥ syāj jyeṣṭhatā nāsti hi striyāḥ // Mn_9.134 //",
    "GSD36manu2p_u:3926": "aputrāyāṃ mṛtāyāṃ tu putrikāyāṃ kathaṃ cana /",
    "GSD36manu2p_u:3927": "dhanaṃ tat putrikābhartā haretaivāvicārayan // Mn_9.135 //",
    "GSD36manu2p_u:3928": "akṛtā vā kṛtā vāpi yaṃ vindet sadṛśāt sutam /",
    "GSD36manu2p_u:3929": "pautrī mātāmahas tena dadyāt piṇḍaṃ hared dhanam // Mn_9.136 //",
    "GSD36manu2p_u:3930": "putreṇa lokāñ jayati pautreṇānantyam aśnute /",
    "GSD36manu2p_u:3931": "atha putrasya pautreṇa bradhnasyāpnoti viṣṭapam // Mn_9.137 //",
    "GSD36manu2p_u:3932": "puṃnāmno narakād yasmāt trāyate pitaraṃ sutaḥ /",
    "GSD36manu2p_u:3933": "tasmāt putra iti proktaḥ svayam eva svayaṃbhuvā // Mn_9.138 //",
    "GSD36manu2p_u:3934": "pautradauhitrayor loke viśeṣo nopapadyate /",
    "GSD36manu2p_u:3935": "dauhitro 'pi hy amutrainaṃ saṃtārayati pautravat // Mn_9.139 //",
    "GSD36manu2p_u:3936": "mātuḥ prathamataḥ piṇḍaṃ nirvapet putrikāsutaḥ /",
    "GSD36manu2p_u:3937": "dvitīyaṃ tu pitus tasyās tṛtīyaṃ tatpituḥ pituḥ // Mn_9.140 //",
    "GSD36manu2p_u:3938": "upapanno guṇaiḥ sarvaiḥ putro yasya tu dattrimaḥ /",
    "GSD36manu2p_u:3939": "sa haretaiva tadrikthaṃ saṃprāpto 'py anyagotrataḥ // Mn_9.141 //",
    "GSD36manu2p_u:3940": "gotrarikthe janayitur na hared dattrimaḥ kva cit /",
    "GSD36manu2p_u:3941": "gotrarikthānugaḥ piṇḍo vyapaiti dadataḥ svadhā // Mn_9.142 //",
    "GSD36manu2p_u:3942": "aniyuktāsutaś caiva putriṇyāptaś ca devarāt /",
    "GSD36manu2p_u:3943": "ubhau tau nārhato bhāgaṃ jārajātakakāmajau // Mn_9.143 //",
    "GSD36manu2p_u:3944": "niyuktāyām api pumān nāryāṃ jāto 'vidhānataḥ /",
    "GSD36manu2p_u:3945": "naivārhaḥ paitṛkaṃ rikthaṃ patitotpādito hi saḥ // Mn_9.144 //",
    "GSD36manu2p_u:3946": "haret tatra niyuktāyāṃ jātaḥ putro yathāurasaḥ /",
    "GSD36manu2p_u:3947": "kṣetrikasya tu tad bījaṃ dharmataḥ prasavaś ca saḥ // Mn_9.145 //",
    "GSD36manu2p_u:3948": "dhanaṃ yo bibhṛyād bhrātur mṛtasya striyam eva ca /",
    "GSD36manu2p_u:3949": "so 'patyaṃ bhrātur utpādya dadyāt tasyaiva taddhanam // Mn_9.146 //",
    "GSD36manu2p_u:3950": "yā niyuktānyataḥ putraṃ devarād vāpy avāpnuyāt /",
    "GSD36manu2p_u:3951": "taṃ kāmajam arikthīyaṃ vṛthotpannaṃ pracakṣate // Mn_9.147 //",
    "GSD36manu2p_u:3952": "etad vidhānaṃ vijñeyaṃ vibhāgasyaikayoniṣu /",
    "GSD36manu2p_u:3953": "bahvīṣu caikajātānāṃ nānāstrīṣu nibodhata // Mn_9.148 //",
    "GSD36manu2p_u:3954": "brāhmaṇasyānupūrvyeṇa catasras tu yadi striyaḥ /",
    "GSD36manu2p_u:3955": "tāsāṃ putreṣu jāteṣu vibhāge 'yaṃ vidhiḥ smṛtaḥ // Mn_9.149 //",
    "GSD36manu2p_u:3956": "kīnāśo govṛṣo yānam alaṅkāraś ca veśma ca /",
    "GSD36manu2p_u:3957": "viprasyāuddhārikaṃ deyam ekāṃśaś ca pradhānataḥ // Mn_9.150 //",
    "GSD36manu2p_u:3958": "tryaṃśaṃ dāyād dhared vipro dvāv aṃśau kṣatriyāsutaḥ /",
    "GSD36manu2p_u:3959": "vaiśyājaḥ sārdham evāṃśam aṃśaṃ śūdrāsuto haret // Mn_9.151 //",
    "GSD36manu2p_u:3960": "sarvaṃ vā rikthajātaṃ tad daśadhā parikalpya ca /",
    "GSD36manu2p_u:3961": "dharmyaṃ vibhāgaṃ kurvīta vidhinānena dharmavit // Mn_9.152 //",
    "GSD36manu2p_u:3962": "caturo 'ṃśān hared vipras trīn aṃśān kṣatriyāsutaḥ /",
    "GSD36manu2p_u:3963": "vaiśyāputro hared dvyaṃśaṃ aṃśaṃ śūdrāsuto haret // Mn_9.153 //",
    "GSD36manu2p_u:3964": "yady api syāt tu satputro 'py asatputro 'pi vā bhavet /",
    "GSD36manu2p_u:3965": "nādhikaṃ daśamād dadyāc chūdrāputrāya dharmataḥ // Mn_9.154 //",
    "GSD36manu2p_u:3966": "brāhmaṇakṣatriyaviśāṃ śūdrāputro na rikthabhāk /",
    "GSD36manu2p_u:3967": "yad evāsya pitā dadyāt tad evāsya dhanaṃ bhavet // Mn_9.155 //",
    "GSD36manu2p_u:3968": "samavarṇāsu vā jātāḥ sarve putrā dvijanmanām /",
    "GSD36manu2p_u:3969": "uddhāraṃ jyāyase dattvā bhajerann itare samam // Mn_9.156 //",
    "GSD36manu2p_u:3970": "śūdrasya tu savarṇaiva nānyā bhāryā vidhīyate /",
    "GSD36manu2p_u:3971": "tasyāṃ jātāḥ samāṃśāḥ syur yadi putraśataṃ bhavet // Mn_9.157 //",
    "GSD36manu2p_u:3972": "putrān dvādaśa yān āha nṝṇāṃ svāyaṃbhuvo manuḥ /",
    "GSD36manu2p_u:3973": "teṣāṃ ṣaḍ bandhudāyādāḥ ṣaḍ adāyādabāndhavāḥ // Mn_9.158 //",
    "GSD36manu2p_u:3974": "aurasaḥ kṣetrajaś caiva dattaḥ kṛtrima eva ca /",
    "GSD36manu2p_u:3975": "gūḍhotpanno 'paviddhaś ca dāyādā bāndhavāś ca ṣaṭ // Mn_9.159 //",
    "GSD36manu2p_u:3976": "kānīnaś ca sahoḍhaś ca krītaḥ paunarbhavas tathā /",
    "GSD36manu2p_u:3977": "svayaṃdattaś ca śaudraś ca ṣaḍ adāyādabāndhavāḥ // Mn_9.160 //",
    "GSD36manu2p_u:3978": "yādṛśaṃ phalam āpnoti kuplavaiḥ saṃtarañ jalam /",
    "GSD36manu2p_u:3979": "tādṛśaṃ phalam āpnoti kuputraiḥ saṃtaraṃs tamaḥ // Mn_9.161 //",
    "GSD36manu2p_u:3980": "yady ekarikthinau syātām aurasakṣetrajau sutau /",
    "GSD36manu2p_u:3981": "yasya yat paitṛkaṃ rikthaṃ sa tad gṛhṇīta netaraḥ // Mn_9.162 //",
    "GSD36manu2p_u:3982": "eka evāurasaḥ putraḥ pitryasya vasunaḥ prabhuḥ /",
    "GSD36manu2p_u:3983": "śeṣāṇām ānṛśaṃsyārthaṃ pradadyāt tu prajīvanam // Mn_9.163 //",
    "GSD36manu2p_u:3984": "ṣaṣṭhaṃ tu kṣetrajasyāṃśaṃ pradadyāt paitṛkād dhanāt /",
    "GSD36manu2p_u:3985": "auraso vibhajan dāyaṃ pitryaṃ pañcamam eva vā // Mn_9.164 //",
    "GSD36manu2p_u:3986": "aurasakṣetrajau putrau pitṛrikthasya bhāginau /",
    "GSD36manu2p_u:3987": "daśāpare tu kramaśo gotrarikthāṃśabhāginaḥ // Mn_9.165 //",
    "GSD36manu2p_u:3988": "svakṣetre saṃskṛtāyāṃ tu svayam utpādayed dhi yam /",
    "GSD36manu2p_u:3989": "tam aurasaṃ vijānīyāt putraṃ prāthamakalpikam // Mn_9.166 //",
    "GSD36manu2p_u:3990": "yas talpajaḥ pramītasya klībasya vyādhitasya vā /",
    "GSD36manu2p_u:3991": "svadharmeṇa niyuktāyāṃ sa putraḥ kṣetrajaḥ smṛtaḥ // Mn_9.167 //",
    "GSD36manu2p_u:3992": "mātā pitā vā dadyātāṃ yam adbhiḥ putram āpadi /",
    "GSD36manu2p_u:3993": "sadṛśaṃ prītisaṃyuktaṃ sa jñeyo dattrimaḥ sutaḥ // Mn_9.168 //",
    "GSD36manu2p_u:3994": "sadṛśaṃ tu prakuryād yaṃ guṇadoṣavicakṣaṇam /",
    "GSD36manu2p_u:3995": "putraṃ putraguṇair yuktaṃ sa vijñeyaś ca kṛtrimaḥ // Mn_9.169 //",
    "GSD36manu2p_u:3996": "utpadyate gṛhe yas tu na ca jñāyeta kasya saḥ /",
    "GSD36manu2p_u:3997": "sa gṛhe gūḍha utpannas tasya syād yasya talpajaḥ // Mn_9.170 //",
    "GSD36manu2p_u:3998": "mātāpitṛbhyām utsṛṣṭaṃ tayor anyatareṇa vā /",
    "GSD36manu2p_u:3999": "yaṃ putraṃ parigṛhṇīyād apaviddhaḥ sa ucyate // Mn_9.171 //",
    "GSD36manu2p_u:4000": "pitṛveśmani kanyā tu yaṃ putraṃ janayed rahaḥ /",
    "GSD36manu2p_u:4001": "taṃ kānīnaṃ vaden nāmnā voḍhuḥ kanyāsamudbhavam // Mn_9.172 //",
    "GSD36manu2p_u:4002": "yā garbhiṇī saṃskriyate jñātājñātāpi vā satī /",
    "GSD36manu2p_u:4003": "voḍhuḥ sa garbho bhavati sahoḍha iti cocyate // Mn_9.173 //",
    "GSD36manu2p_u:4004": "krīṇīyād yas tv apatyārthaṃ mātāpitror yam antikāt /",
    "GSD36manu2p_u:4005": "sa krītakaḥ sutas tasya sadṛśo 'sadṛśo 'pi vā // Mn_9.174 //",
    "GSD36manu2p_u:4006": "yā patyā vā parityaktā vidhavā vā svayecchayā /",
    "GSD36manu2p_u:4007": "utpādayet punar bhūtvā sa paunarbhava ucyate // Mn_9.175 //",
    "GSD36manu2p_u:4008": "sā ced akṣatayoniḥ syād gatapratyāgatāpi vā /",
    "GSD36manu2p_u:4009": "paunarbhavena bhartrā sā punaḥ saṃskāram arhati // Mn_9.176 //",
    "GSD36manu2p_u:4010": "mātāpitṛvihīno yas tyakto vā syād akāraṇāt /",
    "GSD36manu2p_u:4011": "ātmānam arpayed yasmai svayaṃdattas tu sa smṛtaḥ // Mn_9.177 //",
    "GSD36manu2p_u:4012": "yaṃ brāhmaṇas tu śūdrāyāṃ kāmād utpādayet sutam /",
    "GSD36manu2p_u:4013": "sa pārayann eva śavas tasmāt pāraśavaḥ smṛtaḥ // Mn_9.178 //",
    "GSD36manu2p_u:4014": "dāsyāṃ vā dāsadāsyāṃ vā yaḥ śūdrasya suto bhavet /",
    "GSD36manu2p_u:4015": "so 'nujñāto hared aṃśam iti dharmo vyavasthitaḥ // Mn_9.179 //",
    "GSD36manu2p_u:4016": "kṣetrajādīn sutān etān ekādaśa yathoditān /",
    "GSD36manu2p_u:4017": "putrapratinidhīn āhuḥ kriyālopān manīṣiṇaḥ // Mn_9.180 //",
    "GSD36manu2p_u:4018": "ya ete 'bhihitāḥ putrāḥ prasaṅgād anyabījajāḥ /",
    "GSD36manu2p_u:4019": "yasya te bījato jātās tasya te netarasya tu // Mn_9.181 //",
    "GSD36manu2p_u:4020": "bhrātṝṇām ekajātānām ekaś cet putravān bhavet /",
    "GSD36manu2p_u:4021": "sarvāṃs tāṃs tena putreṇa putriṇo manur abravīt // Mn_9.182 //",
    "GSD36manu2p_u:4022": "sarvāsām ekapatnīnām ekā cet putriṇī bhavet /",
    "GSD36manu2p_u:4023": "sarvās tās tena putreṇa prāha putravatīr manuḥ // Mn_9.183 //",
    "GSD36manu2p_u:4024": "śreyasaḥ śreyaso 'lābhe pāpīyān riktham arhati /",
    "GSD36manu2p_u:4025": "bahavaś cet tu sadṛśāḥ sarve rikthasya bhāginaḥ // Mn_9.184 //",
    "GSD36manu2p_u:4026": "na bhrātaro na pitaraḥ putrā rikthaharāḥ pituḥ /",
    "GSD36manu2p_u:4027": "pitā hared aputrasya rikthaṃ bhrātara eva ca // Mn_9.185 //",
    "GSD36manu2p_u:4028": "trayāṇām udakaṃ kāryaṃ triṣu piṇḍaḥ pravartate /",
    "GSD36manu2p_u:4029": "caturthaḥ saṃpradātaiṣāṃ pañcamo nopapadyate // Mn_9.186 //",
    "GSD36manu2p_u:4030": "anantaraḥ sapiṇḍād yas tasya tasya dhanaṃ bhavet /",
    "GSD36manu2p_u:4031": "ata ūrdhvaṃ sakulyaḥ syād ācāryaḥ śiṣya eva vā // Mn_9.187 //",
    "GSD36manu2p_u:4032": "sarveṣām apy abhāve tu brāhmaṇā rikthabhāginaḥ /",
    "GSD36manu2p_u:4033": "traividyāḥ śucayo dāntās tathā dharmo na hīyate // Mn_9.188 //",
    "GSD36manu2p_u:4034": "ahāryaṃ brāhmaṇadravyaṃ rājñā nityam iti sthitiḥ /",
    "GSD36manu2p_u:4035": "itareṣāṃ tu varṇānāṃ sarvābhāve haren nṛpaḥ // Mn_9.189 //",
    "GSD36manu2p_u:4036": "saṃsthitasyānapatyasya sagotrāt putram āharet /",
    "GSD36manu2p_u:4037": "tatra yad rikthajātaṃ syāt tat tasmin pratipādayet // Mn_9.190 //",
    "GSD36manu2p_u:4038": "dvau tu yau vivadeyātāṃ dvābhyāṃ jātau striyā dhane /",
    "GSD36manu2p_u:4039": "tayor yad yasya pitryaṃ syāt tat sa gṛhṇīta netaraḥ // Mn_9.191 //",
    "GSD36manu2p_u:4040": "jananyāṃ saṃsthitāyāṃ tu samaṃ sarve sahodarāḥ /",
    "GSD36manu2p_u:4041": "bhajeran mātṛkaṃ rikthaṃ bhaginyaś ca sanābhayaḥ // Mn_9.192 //",
    "GSD36manu2p_u:4042": "yās tāsāṃ syur duhitaras tāsām api yathārhataḥ /",
    "GSD36manu2p_u:4043": "mātāmahyā dhanāt kiṃ cit pradeyaṃ prītipūrvakam // Mn_9.193 //",
    "GSD36manu2p_u:4044": "adhyagnyadhyāvāhanikaṃ dattaṃ ca prītikarmaṇi /",
    "GSD36manu2p_u:4045": "bhrātṛmātṛpitṛprāptaṃ ṣaḍvidhaṃ strīdhanaṃ smṛtam // Mn_9.194 //",
    "GSD36manu2p_u:4046": "anvādheyaṃ ca yad dattaṃ patyā prītena caiva yat /",
    "GSD36manu2p_u:4047": "patyau jīvati vṛttāyāḥ prajāyās tad dhanaṃ bhavet // Mn_9.195 //",
    "GSD36manu2p_u:4048": "brāhmadaivārṣagāndharva- prājāpatyeṣu yad vasu /",
    "GSD36manu2p_u:4049": "aprajāyām atītāyāṃ bhartur eva tad iṣyate // Mn_9.196 //",
    "GSD36manu2p_u:4050": "yat tv asyāḥ syād dhanaṃ dattaṃ vivāheṣv āsurādiṣu /",
    "GSD36manu2p_u:4051": "aprajāyām atītāyāṃ mātāpitros tad iṣyate // Mn_9.197 //",
    "GSD36manu2p_u:4052": "striyāṃ tu yad bhaved vittaṃ pitrā dattaṃ kathaṃ cana /",
    "GSD36manu2p_u:4053": "brāhmaṇī tad dharet kanyā tadapatyasya vā bhavet // Mn_9.198 //",
    "GSD36manu2p_u:4054": "na nirhāraṃ striyaḥ kuryuḥ kuṭumbād bahumadhyagāt /",
    "GSD36manu2p_u:4055": "svakād api ca vittād dhi svasya bhartur anājñayā // Mn_9.199 //",
    "GSD36manu2p_u:4056": "patyau jīvati yaḥ strībhir alaṅkāro dhṛto bhavet /",
    "GSD36manu2p_u:4057": "na taṃ bhajeran dāyādā bhajamānāḥ patanti te // Mn_9.200 //",
    "GSD36manu2p_u:4058": "anaṃśau klībapatitau jātyandhabadhirau tathā /",
    "GSD36manu2p_u:4059": "unmattajaḍamūkāś ca ye ca ke cin nirindriyāḥ // Mn_9.201 //",
    "GSD36manu2p_u:4060": "sarveṣām api tu nyāyyaṃ dātuṃ śaktyā manīṣiṇā /",
    "GSD36manu2p_u:4061": "grāsācchādanam atyantaṃ patito hy adadad bhavet // Mn_9.202 //",
    "GSD36manu2p_u:4062": "yady arthitā tu dāraiḥ syāt klībādīnāṃ kathaṃ cana /",
    "GSD36manu2p_u:4063": "teṣām utpannatantūnām apatyaṃ dāyam arhati // Mn_9.203 //",
    "GSD36manu2p_u:4064": "yat kiṃ cit pitari prete dhanaṃ jyeṣṭho 'dhigacchati /",
    "GSD36manu2p_u:4065": "bhāgo yavīyasāṃ tatra yadi vidyānupālinaḥ // Mn_9.204 //",
    "GSD36manu2p_u:4066": "avidyānāṃ tu sarveṣāṃ īhātaś ced dhanaṃ bhavet /",
    "GSD36manu2p_u:4067": "samas tatra vibhāgaḥ syād apitrya iti dhāraṇā // Mn_9.205 //",
    "GSD36manu2p_u:4068": "vidyādhanaṃ tu yady asya tat tasyaiva dhanaṃ bhavet /",
    "GSD36manu2p_u:4069": "maitryam audvāhikaṃ caiva mādhuparkikam eva ca // Mn_9.206 //",
    "GSD36manu2p_u:4070": "bhrātṝṇāṃ yas tu neheta dhanaṃ śaktaḥ svakarmaṇā /",
    "GSD36manu2p_u:4071": "sa nirbhājyaḥ svakād aṃśāt kiṃ cid dattvopajīvanam // Mn_9.207 //",
    "GSD36manu2p_u:4072": "anupaghnan pitṛdravyaṃ śrameṇa yad upārjitam /",
    "GSD36manu2p_u:4073": "svayam īhitalabdhaṃ tan nākāmo dātum arhati // Mn_9.208 //",
    "GSD36manu2p_u:4074": "paitṛkaṃ tu pitā dravyam anavāptaṃ yad āpnuyāt /",
    "GSD36manu2p_u:4075": "na tat putrair bhajet sārdham akāmaḥ svayam arjitam // Mn_9.209 //",
    "GSD36manu2p_u:4076": "vibhaktāḥ saha jīvanto vibhajeran punar yadi /",
    "GSD36manu2p_u:4077": "samas tatra vibhāgaḥ syāj jyaiṣṭhyaṃ tatra na vidyate // Mn_9.210 //",
    "GSD36manu2p_u:4078": "yeṣāṃ jyeṣṭhaḥ kaniṣṭho vā hīyetāṃśapradānataḥ /",
    "GSD36manu2p_u:4079": "mriyetānyataro vāpi tasya bhāgo na lupyate // Mn_9.211 //",
    "GSD36manu2p_u:4080": "sodaryā vibhajeraṃs taṃ sametya sahitāḥ samam /",
    "GSD36manu2p_u:4081": "bhrātaro ye ca saṃsṛṣṭā bhāginyaś ca sanābhayaḥ // Mn_9.212 //",
    "GSD36manu2p_u:4082": "yo jyeṣṭho vinikurvīta lobhād bhrātṝn yavīyasaḥ /",
    "GSD36manu2p_u:4083": "so 'jyeṣṭhaḥ syād abhāgaś ca niyantavyaś ca rājabhiḥ // Mn_9.213 //",
    "GSD36manu2p_u:4084": "sarva eva vikarmasthā nārhanti bhrātaro dhanam /",
    "GSD36manu2p_u:4085": "na cādattvā kaniṣṭhebhyo jyeṣṭhaḥ kurvīta yautakam // Mn_9.214 //",
    "GSD36manu2p_u:4086": "bhrātṝṇām avibhaktānāṃ yady utthānaṃ bhavet saha /",
    "GSD36manu2p_u:4087": "na putrabhāgaṃ viṣamaṃ pitā dadyāt kathaṃ cana // Mn_9.215 //",
    "GSD36manu2p_u:4088": "ūrdhvaṃ vibhāgāj jātas tu pitryam eva hared dhanam /",
    "GSD36manu2p_u:4089": "saṃsṛṣṭās tena vā ye syur vibhajeta sa taiḥ saha // Mn_9.216 //",
    "GSD36manu2p_u:4090": "anapatyasya putrasya mātā dāyam avāpnuyāt /",
    "GSD36manu2p_u:4091": "mātary api ca vṛttāyāṃ pitur mātā hared dhanam // Mn_9.217 //",
    "GSD36manu2p_u:4092": "ṛṇe dhane ca sarvasmin pravibhakte yathāvidhi /",
    "GSD36manu2p_u:4093": "paścād dṛśyeta yat kiṃ cit tat sarvaṃ samatāṃ nayet // Mn_9.218 //",
    "GSD36manu2p_u:4094": "vastraṃ patram alaṅkāraṃ kṛtānnam udakaṃ striyaḥ /",
    "GSD36manu2p_u:4095": "yogakṣemaṃ pracāraṃ ca na vibhājyaṃ pracakṣate // Mn_9.219 //",
    "GSD36manu2p_u:4096": "ayam ukto vibhāgo vaḥ putrāṇāṃ ca kriyāvidhiḥ /",
    "GSD36manu2p_u:4097": "kramaśaḥ kṣetrajādīnāṃ dyūtadharmaṃ nibodhata // Mn_9.220 //",
    "GSD36manu2p_u:4098": "dyūtaṃ samāhvayaṃ caiva rājā rāṣṭrān nivārayet /",
    "GSD36manu2p_u:4099": "rājāntakaraṇāv etau dvau doṣau pṛthivīkṣitām // Mn_9.221 //",
    "GSD36manu2p_u:4100": "prakāśam etat tāskaryaṃ yad devanasamāhvayau /",
    "GSD36manu2p_u:4101": "tayor nityaṃ pratīghāte nṛpatir yatnavān bhavet // Mn_9.222 //",
    "GSD36manu2p_u:4102": "aprāṇibhir yat kriyate tal loke dyūtam ucyate /",
    "GSD36manu2p_u:4103": "prāṇibhiḥ kriyate yas tu sa vijñeyaḥ samāhvayaḥ // Mn_9.223 //",
    "GSD36manu2p_u:4104": "dyūtaṃ samāhvayaṃ caiva yaḥ kuryāt kārayeta vā /",
    "GSD36manu2p_u:4105": "tān sarvān ghātayed rājā śūdrāṃś ca dvijaliṅginaḥ // Mn_9.224 //",
    "GSD36manu2p_u:4106": "kitavān kuśīlavān krūrān pāṣaṇḍasthāṃś ca mānavān /",
    "GSD36manu2p_u:4107": "vikarmasthān śauṇḍikāṃś ca kṣipraṃ nirvāsayet purāt // Mn_9.225 //",
    "GSD36manu2p_u:4108": "ete rāṣṭre vartamānā rājñaḥ prachannataskarāḥ /",
    "GSD36manu2p_u:4109": "vikarmakriyayā nityaṃ bādhante bhadrikāḥ prajāḥ // Mn_9.226 //",
    "GSD36manu2p_u:4110": "dyūtam etat purā kalpe dṛṣṭaṃ vairakaraṃ mahat /",
    "GSD36manu2p_u:4111": "tasmād dyūtaṃ na seveta hāsyārtham api buddhimān // Mn_9.227 //",
    "GSD36manu2p_u:4112": "pracchannaṃ vā prakāśaṃ vā tan niṣeveta yo naraḥ /",
    "GSD36manu2p_u:4113": "tasya daṇḍavikalpaḥ syād yatheṣṭaṃ nṛpates tathā // Mn_9.228 //",
    "GSD36manu2p_u:4114": "kṣatraviṭśūdrayonis tu daṇḍaṃ dātum aśaknuvan /",
    "GSD36manu2p_u:4115": "ānṛṇyaṃ karmaṇā gacched vipro dadyāc chanaiḥ śanaiḥ // Mn_9.229 //",
    "GSD36manu2p_u:4116": "strībālonmattavṛddhānāṃ daridrāṇāṃ ca rogiṇām /",
    "GSD36manu2p_u:4117": "śiphāvidalarajjvādyair vidadhyān nṛpatir damam // Mn_9.230 //",
    "GSD36manu2p_u:4118": "ye niyuktās tu kāryeṣu hanyuḥ kāryāṇi kāryiṇām /",
    "GSD36manu2p_u:4119": "dhanoṣmaṇā pacyamānās tān niḥsvān kārayen nṛpaḥ // Mn_9.231 //",
    "GSD36manu2p_u:4120": "kūṭaśāsanakartṝṃś ca prakṛtīnāṃ ca dūṣakān /",
    "GSD36manu2p_u:4121": "strībālabrāhmaṇaghnāṃś ca hanyād dviṭsevinas tathā // Mn_9.232 //",
    "GSD36manu2p_u:4122": "tīritaṃ cānuśiṣṭaṃ ca yatra kva cana yad bhavet /",
    "GSD36manu2p_u:4123": "kṛtaṃ tad dharmato vidyān na tad bhūyo nivartayet // Mn_9.233 //",
    "GSD36manu2p_u:4124": "amātyāḥ prāḍvivāko vā yat kuryuḥ kāryam anyathā /",
    "GSD36manu2p_u:4125": "tat svayaṃ nṛpatiḥ kuryāt tān sahasraṃ ca daṇḍayet // Mn_9.234 //",
    "GSD36manu2p_u:4126": "brahmahā ca surāpaś ca steyī ca gurutalpagaḥ /",
    "GSD36manu2p_u:4127": "ete sarve pṛthag jñeyā mahāpātakino narāḥ // Mn_9.235 //",
    "GSD36manu2p_u:4128": "caturṇām api caiteṣāṃ prāyaścittam akurvatām /",
    "GSD36manu2p_u:4129": "śārīraṃ dhanasaṃyuktaṃ daṇḍaṃ dharmyaṃ prakalpayet // Mn_9.236 //",
    "GSD36manu2p_u:4130": "gurutalpe bhagaḥ kāryaḥ surāpāne surādhvajaḥ /",
    "GSD36manu2p_u:4131": "steye ca śvapadaṃ kāryaṃ brahmahaṇy aśirāḥ pumān // Mn_9.237 //",
    "GSD36manu2p_u:4132": "asaṃbhojyā hy asaṃyājyā asaṃpāṭhyā 'vivāhinaḥ /",
    "GSD36manu2p_u:4133": "careyuḥ pṛthivīṃ dīnāḥ sarvadharmabahiṣkṛtāḥ // Mn_9.238 //",
    "GSD36manu2p_u:4134": "jñātisaṃbandhibhis tv ete tyaktavyāḥ kṛtalakṣaṇāḥ /",
    "GSD36manu2p_u:4135": "nirdayā nirnamaskārās tan manor anuśāsanam // Mn_9.239 //",
    "GSD36manu2p_u:4136": "prāyaścittaṃ tu kurvāṇāḥ sarvavarṇā yathoditam /",
    "GSD36manu2p_u:4137": "nāṅkyā rājñā lalāṭe syur dāpyās tūttamasāhasam // Mn_9.240 //",
    "GSD36manu2p_u:4138": "āgaḥsu brāhmaṇasyaiva kāryo madhyamasāhasaḥ /",
    "GSD36manu2p_u:4139": "vivāsyo vā bhaved rāṣṭrāt sadravyaḥ saparicchadaḥ // Mn_9.241 //",
    "GSD36manu2p_u:4140": "itare kṛtavantas tu pāpāny etāny akāmataḥ /",
    "GSD36manu2p_u:4141": "sarvasvahāram arhanti kāmatas tu pravāsanam // Mn_9.242 //",
    "GSD36manu2p_u:4142": "nādadīta nṛpaḥ sādhur mahāpātakino dhanam /",
    "GSD36manu2p_u:4143": "ādadānas tu tal lobhāt tena doṣeṇa lipyate // Mn_9.243 //",
    "GSD36manu2p_u:4144": "apsu praveśya taṃ daṇḍaṃ varuṇāyopapādayet /",
    "GSD36manu2p_u:4145": "śrutavṛttopapanne vā brāhmaṇe pratipādayet // Mn_9.244 //",
    "GSD36manu2p_u:4146": "īśo daṇḍasya varuṇo rājñāṃ daṇḍadharo hi saḥ /",
    "GSD36manu2p_u:4147": "īśaḥ sarvasya jagato brāhmaṇo vedapāragaḥ // Mn_9.245 //",
    "GSD36manu2p_u:4148": "yatra varjayate rājā pāpakṛdbhyo dhanāgamam /",
    "GSD36manu2p_u:4149": "tatra kālena jāyante mānavā dīrghajīvinaḥ // Mn_9.246 //",
    "GSD36manu2p_u:4150": "niṣpadyante ca sasyāni yathoptāni viśāṃ pṛthak /",
    "GSD36manu2p_u:4151": "bālāś ca na pramīyante vikṛtaṃ ca na jāyate // Mn_9.247 //",
    "GSD36manu2p_u:4152": "brāhmaṇān bādhamānaṃ tu kāmād avaravarṇajam /",
    "GSD36manu2p_u:4153": "hanyāc citrair vadhopāyair udvejanakarair nṛpaḥ // Mn_9.248 //",
    "GSD36manu2p_u:4154": "yāvān avadhyasya vadhe tāvān vadhyasya mokṣaṇe /",
    "GSD36manu2p_u:4155": "adharmo nṛpater dṛṣṭo dharmas tu viniyacchataḥ // Mn_9.249 //",
    "GSD36manu2p_u:4156": "udito 'yaṃ vistaraśo mitho vivādamānayoḥ /",
    "GSD36manu2p_u:4157": "aṣṭādaśasu mārgeṣu vyavahārasya nirṇayaḥ // Mn_9.250 //",
    "GSD36manu2p_u:4158": "evaṃ dharmyāṇi kāryāṇi samyak kurvan mahīpatiḥ /",
    "GSD36manu2p_u:4159": "deśān alabdhāṃl lipseta labdhāṃś ca paripālayet // Mn_9.251 //",
    "GSD36manu2p_u:4160": "samyaṅ niviṣṭadeśas tu kṛtadurgaś ca śāstrataḥ /",
    "GSD36manu2p_u:4161": "kaṇṭakoddharaṇe nityam ātiṣṭhed yatnam uttamam // Mn_9.252 //",
    "GSD36manu2p_u:4162": "rakṣanād āryavṛttānāṃ kaṇṭakānāṃ ca śodhanāt /",
    "GSD36manu2p_u:4163": "narendrās tridivaṃ yānti prajāpālanatatparāḥ // Mn_9.253 //",
    "GSD36manu2p_u:4164": "aśāsaṃs taskarān yas tu baliṃ gṛhṇāti pārthivaḥ /",
    "GSD36manu2p_u:4165": "tasya prakṣubhyate rāṣṭraṃ svargāc ca parihīyate // Mn_9.254 //",
    "GSD36manu2p_u:4166": "nirbhayaṃ tu bhaved yasya rāṣṭraṃ bāhubalāśritam /",
    "GSD36manu2p_u:4167": "tasya tad vardhate nityaṃ sicyamāna iva drumaḥ // Mn_9.255 //",
    "GSD36manu2p_u:4168": "dvividhāṃs taskarān vidyāt paradravyāpahārakān /",
    "GSD36manu2p_u:4169": "prakāśāṃś cāprakāśāṃś ca cāracakṣur mahīpatiḥ // Mn_9.256 //",
    "GSD36manu2p_u:4170": "prakāśavañcakās teṣāṃ nānāpaṇyopajīvinaḥ /",
    "GSD36manu2p_u:4171": "pracchannavañcakās tv ete ye stenāṭavikādayaḥ // Mn_9.257 //",
    "GSD36manu2p_u:4172": "utkocakāś cāupadhikā vañcakāḥ kitavās tathā /",
    "GSD36manu2p_u:4173": "maṅgalādeśavṛttāś ca bhadrāś cekṣaṇikaiḥ saha // Mn_9.258 //",
    "GSD36manu2p_u:4174": "asamyakkāriṇaś caiva mahāmātrāś cikitsakāḥ /",
    "GSD36manu2p_u:4175": "śilpopacārayuktāś ca nipuṇāḥ paṇyayoṣitaḥ // Mn_9.259 //",
    "GSD36manu2p_u:4176": "evamādīn vijānīyāt prakāśāṃl lokakaṇṭakān /",
    "GSD36manu2p_u:4177": "nigūḍhacāriṇaś cānyān anāryān āryaliṅginaḥ // Mn_9.260 //",
    "GSD36manu2p_u:4178": "tān viditvā sucaritair gūḍhais tatkarmakāribhiḥ /",
    "GSD36manu2p_u:4179": "cāraiś cānekasaṃsthānaiḥ protsādya vaśam ānayet // Mn_9.261 //",
    "GSD36manu2p_u:4180": "teṣāṃ doṣān abhikhyāpya sve sve karmaṇi tattvataḥ /",
    "GSD36manu2p_u:4181": "kurvīta śāsanaṃ rājā samyak sārāparādhataḥ // Mn_9.262 //",
    "GSD36manu2p_u:4182": "na hi daṇḍād ṛte śakyaḥ kartuṃ pāpavinigrahaḥ /",
    "GSD36manu2p_u:4183": "stenānāṃ pāpabuddhīnāṃ nibhṛtaṃ caratāṃ kṣitau // Mn_9.263 //",
    "GSD36manu2p_u:4184": "sabhāprapāpūpaśālā- veśamadyānnavikrayāḥ /",
    "GSD36manu2p_u:4185": "catuṣpathāṃś caityavṛkṣāḥ samājāḥ prekṣaṇāni ca // Mn_9.264 //",
    "GSD36manu2p_u:4186": "jīrṇodyānāny araṇyāni kārukāveśanāni ca /",
    "GSD36manu2p_u:4187": "śūnyāni cāpy agārāṇi vanāny upavanāni ca // Mn_9.265 //",
    "GSD36manu2p_u:4188": "evaṃvidhān nṛpo deśān gulmaiḥ sthāvarajaṅgamaiḥ /",
    "GSD36manu2p_u:4189": "taskarapratiṣedhārthaṃ cāraiś cāpy anucārayet // Mn_9.266 //",
    "GSD36manu2p_u:4190": "tatsahāyair anugatair nānākarmapravedibhiḥ /",
    "GSD36manu2p_u:4191": "vidyād utsādayec caiva nipuṇaiḥ pūrvataskaraiḥ // Mn_9.267 //",
    "GSD36manu2p_u:4192": "bhakṣyabhojyopadeśaiś ca brāhmaṇānāṃ ca darśanaiḥ /",
    "GSD36manu2p_u:4193": "śauryakarmāpadeśaiś ca kuryus teṣāṃ samāgamam // Mn_9.268 //",
    "GSD36manu2p_u:4194": "ye tatra nopasarpeyur mūlapraṇihitāś ca ye /",
    "GSD36manu2p_u:4195": "tān prasahya nṛpo hanyāt samitrajñātibāndhavān // Mn_9.269 //",
    "GSD36manu2p_u:4196": "na hoḍhena vinā cauraṃ ghātayed dhārmiko nṛpaḥ /",
    "GSD36manu2p_u:4197": "sahoḍhaṃ sopakaraṇaṃ ghātayed avicārayan // Mn_9.270 //",
    "GSD36manu2p_u:4198": "grāmeṣv api ca ye ke cic caurāṇāṃ bhaktadāyakāḥ /",
    "GSD36manu2p_u:4199": "bhāṇḍāvakāśadāś caiva sarvāṃs tān api ghātayet // Mn_9.271 //",
    "GSD36manu2p_u:4200": "rāṣṭreṣu rakṣādhikṛtān sāmantāṃś caiva coditān /",
    "GSD36manu2p_u:4201": "abhyāghāteṣu madhyasthāñ śiṣyāc caurān iva drutam // Mn_9.272 //",
    "GSD36manu2p_u:4202": "yaś cāpi dharmasamayāt pracyuto dharmajīvanaḥ /",
    "GSD36manu2p_u:4203": "daṇḍenaiva tam apy oṣet svakād dharmād dhi vicyutam // Mn_9.273 //",
    "GSD36manu2p_u:4204": "grāmaghāte hitābhaṅge pathi moṣābhidarśane /",
    "GSD36manu2p_u:4205": "śaktito nābhidhāvanto nirvāsyāḥ saparicchadāḥ // Mn_9.274 //",
    "GSD36manu2p_u:4206": "rājñaḥ kośāpahartṝṃś ca pratikūleṣu ca sthitān /",
    "GSD36manu2p_u:4207": "ghātayed vividhair daṇḍair arīṇāṃ copajāpakān // Mn_9.275 //",
    "GSD36manu2p_u:4208": "saṃdhiṃ chittvā tu ye cauryaṃ rātrau kurvanti taskarāḥ /",
    "GSD36manu2p_u:4209": "teṣāṃ chittvā nṛpo hastau tīkṣṇe śūle niveśayet // Mn_9.276 //",
    "GSD36manu2p_u:4210": "aṅgulīr granthibhedasya chedayet prathame grahe /",
    "GSD36manu2p_u:4211": "dvitīye hastacaraṇau tṛtīye vadham arhati // Mn_9.277 //",
    "GSD36manu2p_u:4212": "agnidān bhaktadāṃś caiva tathā śastrāvakāśadān /",
    "GSD36manu2p_u:4213": "saṃnidhātṝṃś ca moṣasya hanyāc cauram iveśvaraḥ // Mn_9.278 //",
    "GSD36manu2p_u:4214": "taḍāgabhedakaṃ hanyād apsu śuddhavadhena vā /",
    "GSD36manu2p_u:4215": "yad vāpi pratisaṃskuryād dāpyas tūttamasāhasam // Mn_9.279 //",
    "GSD36manu2p_u:4216": "koṣṭhāgārāyudhāgāra- devatāgārabhedakān /",
    "GSD36manu2p_u:4217": "hastyaśvarathahartṝṃś ca hanyād evāvicārayan // Mn_9.280 //",
    "GSD36manu2p_u:4218": "yas tu pūrvaniviṣṭasya taḍāgasyodakaṃ haret /",
    "GSD36manu2p_u:4219": "āgamaṃ vāpy apāṃ bhindyāt sa dāpyaḥ pūrvasāhasam // Mn_9.281 //",
    "GSD36manu2p_u:4220": "samutsṛjed rājamārge yas tv amedhyam anāpadi /",
    "GSD36manu2p_u:4221": "sa dvau kārṣāpaṇau dadyād amedhyaṃ cāśu śodhayet // Mn_9.282 //",
    "GSD36manu2p_u:4222": "āpadgato 'tha vā vṛddhā garbhiṇī bāla eva vā /",
    "GSD36manu2p_u:4223": "paribhāṣaṇam arhanti tac ca śodhyam iti sthitiḥ // Mn_9.283 //",
    "GSD36manu2p_u:4224": "cikitsakānāṃ sarveṣāṃ mithyāpracaratāṃ damaḥ /",
    "GSD36manu2p_u:4225": "amānuṣeṣu prathamo mānuṣeṣu tu madhyamaḥ // Mn_9.284 //",
    "GSD36manu2p_u:4226": "saṃkramadhvajayaṣṭīnāṃ pratimānāṃ ca bhedakaḥ /",
    "GSD36manu2p_u:4227": "pratikuryāc ca tat sarvaṃ pañca dadyāc chatāni ca // Mn_9.285 //",
    "GSD36manu2p_u:4228": "adūṣitānāṃ dravyāṇāṃ dūṣaṇe bhedane tathā /",
    "GSD36manu2p_u:4229": "maṇīnām apavedhe ca daṇḍaḥ prathamasāhasaḥ // Mn_9.286 //",
    "GSD36manu2p_u:4230": "samair hi viṣamaṃ yas tu cared vai mūlyato 'pi vā /",
    "GSD36manu2p_u:4231": "samāpnuyād damaṃ pūrvaṃ naro madhyamam eva vā // Mn_9.287 //",
    "GSD36manu2p_u:4232": "bandhanāni ca sarvāṇi rājā mārge niveśayet /",
    "GSD36manu2p_u:4233": "duḥkhitā yatra dṛśyeran vikṛtāḥ pāpakāriṇah // Mn_9.288 //",
    "GSD36manu2p_u:4234": "prākārasya ca bhettāraṃ parikhāṇāṃ ca pūrakam /",
    "GSD36manu2p_u:4235": "dvārāṇāṃ caiva bhaṅktāraṃ kṣipram eva pravāsayet // Mn_9.289 //",
    "GSD36manu2p_u:4236": "abhicāreṣu sarveṣu kartavyo dviśato damaḥ /",
    "GSD36manu2p_u:4237": "mūlakarmaṇi cānāpteḥ kṛtyāsu vividhāsu ca // Mn_9.290 //",
    "GSD36manu2p_u:4238": "abījavikrayī caiva bījotkṛṣṭā tathaiva ca /",
    "GSD36manu2p_u:4239": "maryādābhedakaś caiva vikṛtaṃ prāpnuyād vadham // Mn_9.291 //",
    "GSD36manu2p_u:4240": "sarvakaṇṭakapāpiṣṭhaṃ hemakāraṃ tu pārthivaḥ /",
    "GSD36manu2p_u:4241": "pravartamānam anyāye chedayel lavaśaḥ kṣuraiḥ // Mn_9.292 //",
    "GSD36manu2p_u:4242": "sītādravyāpaharaṇe śastrāṇām auṣadhasya ca /",
    "GSD36manu2p_u:4243": "kālam āsādya kāryaṃ ca rājā daṇḍaṃ prakalpayet // Mn_9.293 //",
    "GSD36manu2p_u:4244": "svāmyamātyau puraṃ rāṣṭraṃ kośadaṇḍau suhṛt tathā /",
    "GSD36manu2p_u:4245": "sapta prakṛtayo hy etāḥ saptāṅgaṃ rājyam ucyate // Mn_9.294 //",
    "GSD36manu2p_u:4246": "saptānāṃ prakṛtīnāṃ tu rājyasyāsāṃ yathākramam /",
    "GSD36manu2p_u:4247": "pūrvaṃ pūrvaṃ gurutaraṃ jānīyād vyasanaṃ mahat // Mn_9.295 //",
    "GSD36manu2p_u:4248": "saptāṅgasyeha rājyasya viṣṭabdhasya tridaṇḍavat /",
    "GSD36manu2p_u:4249": "anyonyaguṇavaiśeṣyān na kiṃ cid atiricyate // Mn_9.296 //",
    "GSD36manu2p_u:4250": "teṣu teṣu tu kṛtyeṣu tat tad aṅgaṃ viśiṣyate /",
    "GSD36manu2p_u:4251": "yena yat sādhyate kāryaṃ tat tasmiñ śreṣṭham ucyate // Mn_9.297 //",
    "GSD36manu2p_u:4252": "cāreṇotsāhayogena kriyayaiva ca karmaṇām /",
    "GSD36manu2p_u:4253": "svaśaktiṃ paraśaktiṃ ca nityaṃ vidyān mahīpatiḥ // Mn_9.298 //",
    "GSD36manu2p_u:4254": "pīḍanāni ca sarvāṇi vyasanāni tathaiva ca /",
    "GSD36manu2p_u:4255": "ārabheta tataḥ kāryaṃ saṃcintya gurulāghavam // Mn_9.299 //",
    "GSD36manu2p_u:4256": "ārabhetaiva karmāṇi śrāntaḥ śrāntaḥ punaḥ punaḥ /",
    "GSD36manu2p_u:4257": "karmāṇy ārabhamāṇaṃ hi puruṣaṃ śrīr niṣevate // Mn_9.300 //",
    "GSD36manu2p_u:4258": "kṛtaṃ tretāyugaṃ caiva dvāparaṃ kalir eva ca /",
    "GSD36manu2p_u:4259": "rājño vṛttāni sarvāṇi rājā hi yugam ucyate // Mn_9.301 //",
    "GSD36manu2p_u:4260": "kaliḥ prasupto bhavati sa jāgrad dvāparaṃ yugam /",
    "GSD36manu2p_u:4261": "karmasv abhyudyatas tretā vicaraṃs tu kṛtaṃ yugam // Mn_9.302 //",
    "GSD36manu2p_u:4262": "indrasyārkasya vāyoś ca yamasya varuṇasya ca /",
    "GSD36manu2p_u:4263": "candrasyāgneḥ pṛthivyāś ca tejovṛttaṃ nṛpaś caret // Mn_9.303 //",
    "GSD36manu2p_u:4264": "vārṣikāṃś caturo māsān yathendro 'bhipravarṣati /",
    "GSD36manu2p_u:4265": "tathābhivarṣet svaṃ rāṣṭraṃ kāmair indravrataṃ caran // Mn_9.304 //",
    "GSD36manu2p_u:4266": "aṣṭau māsān yathādityas toyaṃ harati raśmibhiḥ /",
    "GSD36manu2p_u:4267": "tathā haret karaṃ rāṣṭrān nityam arkavrataṃ hi tat // Mn_9.305 //",
    "GSD36manu2p_u:4268": "praviśya sarvabhūtāni yathā carati mārutaḥ /",
    "GSD36manu2p_u:4269": "tathā cāraiḥ praveṣṭavyaṃ vratam etad dhi mārutam // Mn_9.306 //",
    "GSD36manu2p_u:4270": "yathā yamaḥ priyadveṣyau prāpte kāle niyacchati /",
    "GSD36manu2p_u:4271": "tathā rājñā niyantavyāḥ prajās tad dhi yamavratam // Mn_9.307 //",
    "GSD36manu2p_u:4272": "varuṇena yathā pāśair baddha evābhidṛśyate /",
    "GSD36manu2p_u:4273": "tathā pāpān nigṛhṇīyād vratam etad dhi vāruṇam // Mn_9.308 //",
    "GSD36manu2p_u:4274": "paripūrṇaṃ yathā candraṃ dṛṣṭvā hṛṣyanti mānavāḥ /",
    "GSD36manu2p_u:4275": "tathā prakṛtayo yasmin sa cāndravratiko nṛpaḥ // Mn_9.309 //",
    "GSD36manu2p_u:4276": "pratāpayuktas tejasvī nityaṃ syāt pāpakarmasu /",
    "GSD36manu2p_u:4277": "duṣṭasāmantahiṃsraś ca tad āgneyaṃ vrataṃ smṛtam // Mn_9.310 //",
    "GSD36manu2p_u:4278": "yathā sarvāṇi bhūtāni dharā dhārayate samam /",
    "GSD36manu2p_u:4279": "tathā sarvāṇi bhūtāni bibhrataḥ pārthivaṃ vratam // Mn_9.311 //",
    "GSD36manu2p_u:4280": "etair upāyair anyaiś ca yukto nityam atandritaḥ /",
    "GSD36manu2p_u:4281": "stenān rājā nigṛhṇīyāt svarāṣṭre para eva ca // Mn_9.312 //",
    "GSD36manu2p_u:4282": "parām apy āpadaṃ prāpto brāhmaṇān na prakopayet /",
    "GSD36manu2p_u:4283": "te hy enaṃ kupitā hanyuḥ sadyaḥ sabalavāhanam // Mn_9.313 //",
    "GSD36manu2p_u:4284": "yaiḥ kṛtaḥ sarvabhakṣyo 'gnir apeyaś ca mahodadhiḥ /",
    "GSD36manu2p_u:4285": "kṣayī cāpyāyitaḥ somaḥ ko na naśyet prakopya tān // Mn_9.314 //",
    "GSD36manu2p_u:4286": "lokān anyān sṛjeyur ye lokapālāṃś ca kopitāḥ /",
    "GSD36manu2p_u:4287": "devān kuryur adevāṃś ca kaḥ kṣiṇvaṃs tān samṛdhnuyāt // Mn_9.315 //",
    "GSD36manu2p_u:4288": "yān upāśritya tiṣṭhanti lokā devāś ca sarvadā /",
    "GSD36manu2p_u:4289": "brahma caiva dhanaṃ yeṣāṃ ko hiṃsyāt tāñ jijīviṣuḥ // Mn_9.316 //",
    "GSD36manu2p_u:4290": "avidvāṃś caiva vidvāṃś ca brāhmaṇo daivataṃ mahat /",
    "GSD36manu2p_u:4291": "praṇītaś cāpraṇītaś ca yathāgnir daivataṃ mahat // Mn_9.317 //",
    "GSD36manu2p_u:4292": "śmaśāneṣv api tejasvī pāvako naiva duṣyati /",
    "GSD36manu2p_u:4293": "hūyamānaś ca yajñeṣu bhūya evābhivardhate // Mn_9.318 //",
    "GSD36manu2p_u:4294": "evaṃ yady apy aniṣṭeṣu vartante sarvakarmasu /",
    "GSD36manu2p_u:4295": "sarvathā brāhmaṇāḥ pūjyāḥ paramaṃ daivataṃ hi tat // Mn_9.319 //",
    "GSD36manu2p_u:4296": "kṣatrasyātipravṛddhasya brāhmaṇān prati sarvaśaḥ /",
    "GSD36manu2p_u:4297": "brahmaiva saṃniyantṛ syāt kṣatraṃ hi brahmasaṃbhavam // Mn_9.320 //",
    "GSD36manu2p_u:4298": "adbhyo 'gnir brahmataḥ kṣatram aśmano loham utthitam /",
    "GSD36manu2p_u:4299": "teṣāṃ sarvatragaṃ tejaḥ svāsu yoniṣu śāmyati // Mn_9.321 //",
    "GSD36manu2p_u:4300": "nābrahma kṣatram ṛdhnoti nākṣatraṃ brahma vardhate /",
    "GSD36manu2p_u:4301": "brahma kṣatraṃ ca saṃpṛktam iha cāmutra vardhate // Mn_9.322 //",
    "GSD36manu2p_u:4302": "dattvā dhanaṃ tu viprebhyaḥ sarvadaṇḍasamutthitam /",
    "GSD36manu2p_u:4303": "putre rājyaṃ samāsṛjya kurvīta prāyaṇaṃ raṇe // Mn_9.323 //",
    "GSD36manu2p_u:4304": "evaṃ caran sadā yukto rājadharmeṣu pārthivaḥ /",
    "GSD36manu2p_u:4305": "hiteṣu caiva lokasya sarvān bhṛtyān niyojayet // Mn_9.324 //",
    "GSD36manu2p_u:4306": "eṣo 'khilaḥ karmavidhir ukto rājñaḥ sanātanaḥ /",
    "GSD36manu2p_u:4307": "imaṃ karmavidhiṃ vidyāt kramaśo vaiśyaśūdrayoḥ // Mn_9.325 //",
    "GSD36manu2p_u:4308": "vaiśyas tu kṛtasaṃskāraḥ kṛtvā dāraparigraham /",
    "GSD36manu2p_u:4309": "vārtāyāṃ nityayuktaḥ syāt paśūnāṃ caiva rakṣaṇe // Mn_9.326 //",
    "GSD36manu2p_u:4310": "prajāpatir hi vaiśyāya sṛṣṭvā paridade paśūn /",
    "GSD36manu2p_u:4311": "brāhmaṇāya ca rājñe ca sarvāḥ paridade prajāḥ // Mn_9.327 //",
    "GSD36manu2p_u:4312": "na ca vaiśyasya kāmaḥ syān na rakṣeyaṃ paśūn iti /",
    "GSD36manu2p_u:4313": "vaiśye cecchati nānyena rakṣitavyāḥ kathaṃ cana // Mn_9.328 //",
    "GSD36manu2p_u:4314": "maṇimuktāpravālānāṃ lohānāṃ tāntavasya ca /",
    "GSD36manu2p_u:4315": "gandhānāṃ ca rasānāṃ ca vidyād arghabalābalam // Mn_9.329 //",
    "GSD36manu2p_u:4316": "bījānām uptivic ca syāt kṣetradoṣaguṇasya ca /",
    "GSD36manu2p_u:4317": "mānayogaṃ ca jānīyāt tulāyogāṃś ca sarvaśaḥ // Mn_9.330 //",
    "GSD36manu2p_u:4318": "sārāsāraṃ ca bhāṇḍānāṃ deśānāṃ ca guṇāguṇān /",
    "GSD36manu2p_u:4319": "lābhālābhaṃ ca paṇyānāṃ paśūnāṃ parivardhanam // Mn_9.331 //",
    "GSD36manu2p_u:4320": "bhṛtyānāṃ ca bhṛtiṃ vidyād bhāṣāś ca vividhā nṛṇāṃ /",
    "GSD36manu2p_u:4321": "dravyāṇāṃ sthānayogāṃś ca krayavikrayam eva ca // Mn_9.332 //",
    "GSD36manu2p_u:4322": "dharmeṇa ca dravyavṛddhāv ātiṣṭhed yatnam uttamam /",
    "GSD36manu2p_u:4323": "dadyāc ca sarvabhūtānām annam eva prayatnataḥ // Mn_9.333 //",
    "GSD36manu2p_u:4324": "viprāṇāṃ vedaviduṣāṃ gṛhasthānāṃ yaśasvinām /",
    "GSD36manu2p_u:4325": "śuśrūṣaiva tu śūdrasya dharmo naiśreyasaḥ paraḥ // Mn_9.334 //",
    "GSD36manu2p_u:4326": "śucir utkṛṣṭaśuśrūṣur mṛduvāg anahaṃkṛtaḥ /",
    "GSD36manu2p_u:4327": "brāhmaṇādyāśrayo nityam utkṛṣṭāṃ jātim aśnute // Mn_9.335 //",
    "GSD36manu2p_u:4328": "eṣo 'nāpadi varṇānām uktaḥ karmavidhiḥ śubhaḥ /",
    "GSD36manu2p_u:4329": "āpady api hi yas teṣāṃ kramaśas tan nibodhata // Mn_9.336 //",
    "GSD36manu2p_u:4330": "adhīyīraṃs trayo varṇāḥ svakarmasthā dvijātayaḥ /",
    "GSD36manu2p_u:4331": "prabrūyād brāhmaṇas tv eṣāṃ netarāv iti niścayaḥ // Mn_10.1 //",
    "GSD36manu2p_u:4332": "sarveṣāṃ brāhmaṇo vidyād vṛttyupāyān yathāvidhi /",
    "GSD36manu2p_u:4333": "prabrūyād itarebhyaś ca svayaṃ caiva tathā bhavet // Mn_10.2 //",
    "GSD36manu2p_u:4334": "vaiśeṣyāt prakṛtiśraiṣṭhyān niyamasya ca dhāraṇāt /",
    "GSD36manu2p_u:4335": "saṃskārasya viśeṣāc ca varṇānāṃ brāhmaṇaḥ prabhuḥ // Mn_10.3 //",
    "GSD36manu2p_u:4336": "brāhmaṇaḥ kṣatriyo vaiśyas trayo varṇā dvijātayaḥ /",
    "GSD36manu2p_u:4337": "caturtha ekajātis tu śūdro nāsti tu pañcamaḥ // Mn_10.4 //",
    "GSD36manu2p_u:4338": "sarvavarṇeṣu tulyāsu patnīṣv akṣatayoniṣu /",
    "GSD36manu2p_u:4339": "ānulomyena saṃbhūtā jātyā jñeyās ta eva te // Mn_10.5 //",
    "GSD36manu2p_u:4340": "strīṣv anantarajātāsu dvijair utpāditān sutān /",
    "GSD36manu2p_u:4341": "sadṛśān eva tān āhur mātṛdoṣavigarhitān // Mn_10.6 //",
    "GSD36manu2p_u:4342": "anantarāsu jātānāṃ vidhir eṣa sanātanaḥ /",
    "GSD36manu2p_u:4343": "dvyekāntarāsu jātānāṃ dharmyaṃ vidyād imaṃ vidhim // Mn_10.7 //",
    "GSD36manu2p_u:4344": "brāhmaṇād vaiśyakanyāyām ambaṣṭho nāma jāyate /",
    "GSD36manu2p_u:4345": "niṣādaḥ śūdrakanyāyāṃ yaḥ pāraśava ucyate // Mn_10.8 //",
    "GSD36manu2p_u:4346": "kṣatriyāc chūdrakanyāyāṃ krūrācāravihāravān /",
    "GSD36manu2p_u:4347": "kṣatraśūdravapur jantur ugro nāma prajāyate // Mn_10.9 //",
    "GSD36manu2p_u:4348": "viprasya triṣu varṇeṣu nṛpater varṇayor dvayoḥ /",
    "GSD36manu2p_u:4349": "vaiśyasya varṇe caikasmin ṣaḍ ete 'pasadāḥ smṛtāḥ // Mn_10.10 //",
    "GSD36manu2p_u:4350": "kṣatriyād viprakanyāyāṃ sūto bhavati jātitaḥ /",
    "GSD36manu2p_u:4351": "vaiśyān māgadhavaidehau rājaviprāṅganāsutau // Mn_10.11 //",
    "GSD36manu2p_u:4352": "śūdrād āyogavaḥ kṣattā caṇḍālaś cādhamo nṛṇām /",
    "GSD36manu2p_u:4353": "vaiśyarājanyaviprāsu jāyante varṇasaṃkarāḥ // Mn_10.12 //",
    "GSD36manu2p_u:4354": "ekāntare tv ānulomyād ambaṣṭhograu yathā smṛtau /",
    "GSD36manu2p_u:4355": "kṣattṛvaidehakau tadvat prātilomye 'pi janmani // Mn_10.13 //",
    "GSD36manu2p_u:4356": "putrā ye 'nantarastrījāḥ krameṇoktā dvijanmanām /",
    "GSD36manu2p_u:4357": "tān anantaranāmnas tu mātṛdoṣāt pracakṣate // Mn_10.14 //",
    "GSD36manu2p_u:4358": "brāhmaṇād ugrakanyāyām āvṛto nāma jāyate /",
    "GSD36manu2p_u:4359": "ābhīro 'mbaṣṭhakanyāyām āyogavyāṃ tu dhigvaṇaḥ // Mn_10.15 //",
    "GSD36manu2p_u:4360": "āyogavaś ca kṣattā ca caṇḍālaś cādhamo nṛṇām /",
    "GSD36manu2p_u:4361": "prātilomyena jāyante śūdrād apasadās trayaḥ // Mn_10.16 //",
    "GSD36manu2p_u:4362": "vaiśyān māgadhavaidehau kṣatriyāt sūta eva tu /",
    "GSD36manu2p_u:4363": "pratīpam ete jāyante pare 'py apasadās trayaḥ // Mn_10.17 //",
    "GSD36manu2p_u:4364": "jāto niṣādāc chūdrāyāṃ jātyā bhavati pukkasaḥ /",
    "GSD36manu2p_u:4365": "śūdrāj jāto niṣādyāṃ tu sa vai kukkuṭakaḥ smṛtaḥ // Mn_10.18 //",
    "GSD36manu2p_u:4366": "kṣattur jātas tathogrāyāṃ śvapāka iti kīrtyate /",
    "GSD36manu2p_u:4367": "vaidehakena tv ambaṣṭhyām utpanno veṇa ucyate // Mn_10.19 //",
    "GSD36manu2p_u:4368": "dvijātayaḥ savarṇāsu janayanty avratāṃs tu yān /",
    "GSD36manu2p_u:4369": "tān sāvitrīparibhraṣṭān vrātyān iti vinirdiśet // Mn_10.20 //",
    "GSD36manu2p_u:4370": "vrātyāt tu jāyate viprāt pāpātmā bhūrjakaṇṭakaḥ /",
    "GSD36manu2p_u:4371": "āvantyavāṭadhānau ca puṣpadhaḥ śaikha eva ca // Mn_10.21 //",
    "GSD36manu2p_u:4372": "jhallo mallaś ca rājanyād vrātyān nicchivir eva ca /",
    "GSD36manu2p_u:4373": "naṭaś ca karaṇaś caiva khaso draviḍa eva ca // Mn_10.22 //",
    "GSD36manu2p_u:4374": "vaiśyāt tu jāyate vrātyāt sudhanvācārya eva ca /",
    "GSD36manu2p_u:4375": "kāruṣaś ca vijanmā ca maitraḥ sātvata eva ca // Mn_10.23 //",
    "GSD36manu2p_u:4376": "vyabhicāreṇa varṇānām avedyāvedanena ca /",
    "GSD36manu2p_u:4377": "svakarmaṇāṃ ca tyāgena jāyante varṇasaṃkarāḥ // Mn_10.24 //",
    "GSD36manu2p_u:4378": "saṃkīrṇayonayo ye tu pratilomānulomajāḥ /",
    "GSD36manu2p_u:4379": "anyonyavyatiṣaktāś ca tān pravakṣyāmy aśeṣataḥ // Mn_10.25 //",
    "GSD36manu2p_u:4380": "sūto vaidehakaś caiva caṇḍālaś ca narādhamaḥ /",
    "GSD36manu2p_u:4381": "māgadhaḥ tathāyogava eva ca kṣatrajātiś ca // Mn_10.26 //",
    "GSD36manu2p_u:4382": "ete ṣaṭ sadṛśān varṇāñ janayanti svayoniṣu /",
    "GSD36manu2p_u:4383": "mātṛjātyāṃ prasūyante pravārāsu ca yoniṣu // Mn_10.27 //",
    "GSD36manu2p_u:4384": "yathā trayāṇāṃ varṇānāṃ dvayor ātmāsya jāyate /",
    "GSD36manu2p_u:4385": "ānantaryāt svayonyāṃ tu tathā bāhyeṣv api kramāt // Mn_10.28 //",
    "GSD36manu2p_u:4386": "te cāpi bāhyān subahūṃs tato 'py adhikadūṣitān /",
    "GSD36manu2p_u:4387": "parasparasya dāreṣu janayanti vigarhitān // Mn_10.29 //",
    "GSD36manu2p_u:4388": "yathaiva śūdro brāhmaṇyāṃ bāhyaṃ jantuṃ prasūyate /",
    "GSD36manu2p_u:4389": "tathā bāhyataraṃ bāhyaś cāturvarṇye prasūyate // Mn_10.30 //",
    "GSD36manu2p_u:4390": "pratikūlaṃ vartamānā bāhyā bāhyatarān punaḥ /",
    "GSD36manu2p_u:4391": "hīnā hīnān prasūyante varṇān pañcadaśaiva tu // Mn_10.31 //",
    "GSD36manu2p_u:4392": "prasādhanopacārajñam adāsaṃ dāsajīvanam /",
    "GSD36manu2p_u:4393": "sairindhraṃ vāgurāvṛttiṃ sūte dasyur ayogave // Mn_10.32 //",
    "GSD36manu2p_u:4394": "maitreyakaṃ tu vaideho mādhūkaṃ saṃprasūyate /",
    "GSD36manu2p_u:4395": "nṝn praśaṃsaty ajasraṃ yo ghaṇṭātāḍo 'ruṇodaye // Mn_10.33 //",
    "GSD36manu2p_u:4396": "niṣādo mārgavaṃ sūte dāsaṃ naukarmajīvinam /",
    "GSD36manu2p_u:4397": "kaivartam iti yaṃ prāhur āryāvartanivāsinaḥ // Mn_10.34 //",
    "GSD36manu2p_u:4398": "mṛtavastrabhṛtsv nārīṣu garhitānnāśanāsu ca /",
    "GSD36manu2p_u:4399": "bhavanty āyogavīṣv ete jātihīnāḥ pṛthak trayaḥ // Mn_10.35 //",
    "GSD36manu2p_u:4400": "kārāvaro niṣādāt tu carmakāraḥ prasūyate /",
    "GSD36manu2p_u:4401": "vaidehikād andhramedau bahirgrāmapratiśrayau // Mn_10.36 //",
    "GSD36manu2p_u:4402": "caṇḍālāt pāṇḍusopākas tvaksāravyavahāravān /",
    "GSD36manu2p_u:4403": "āhiṇḍiko niṣādena vaidehyām eva jāyate // Mn_10.37 //",
    "GSD36manu2p_u:4404": "caṇḍālena tu sopāko mūlavyasanavṛttimān /",
    "GSD36manu2p_u:4405": "pukkasyāṃ jāyate pāpaḥ sadā sajjanagarhitaḥ // Mn_10.38 //",
    "GSD36manu2p_u:4406": "niṣādastrī tu caṇḍālāt putram antyāvasāyinam /",
    "GSD36manu2p_u:4407": "śmaśānagocaraṃ sūte bāhyānām api garhitam // Mn_10.39 //",
    "GSD36manu2p_u:4408": "saṃkare jātayas tv etāḥ pitṛmātṛpradarśitāḥ /",
    "GSD36manu2p_u:4409": "prachannā vā prakāśā vā veditavyāḥ svakarmabhiḥ // Mn_10.40 //",
    "GSD36manu2p_u:4410": "svajātijānantarajāḥ ṣaṭ sutā dvijadharmiṇaḥ /",
    "GSD36manu2p_u:4411": "śūdrāṇāṃ tu sadharmāṇaḥ sarve 'padhvaṃsajāḥ smṛtāḥ // Mn_10.41 //",
    "GSD36manu2p_u:4412": "tapobījaprabhāvais tu te gacchanti yuge yuge /",
    "GSD36manu2p_u:4413": "utkarṣaṃ cāpakarṣaṃ ca manuṣyeṣv iha janmataḥ // Mn_10.42 //",
    "GSD36manu2p_u:4414": "śanakais tu kriyālopād imāḥ kṣatriyajātayaḥ /",
    "GSD36manu2p_u:4415": "vṛṣalatvaṃ gatā loke brāhmaṇādarśanena ca // Mn_10.43 //",
    "GSD36manu2p_u:4416": "pauṇḍrakāś cauḍradraviḍāḥ kāmbojā yavanāḥ śakāḥ /",
    "GSD36manu2p_u:4417": "pāradāpahlavāś cīnāḥ kirātā daradāḥ khaśāḥ // Mn_10.44 //",
    "GSD36manu2p_u:4418": "mukhabāhūrupajjānāṃ yā loke jātayo bahiḥ /",
    "GSD36manu2p_u:4419": "mlecchavācaś cāryavācaḥ sarve te dasyavaḥ smṛtāḥ // Mn_10.45 //",
    "GSD36manu2p_u:4420": "ye dvijānām apasadā ye cāpadhvaṃsajāḥ smṛtāḥ /",
    "GSD36manu2p_u:4421": "te ninditair vartayeyur dvijānām eva karmabhiḥ // Mn_10.46 //",
    "GSD36manu2p_u:4422": "sūtānām aśvasārathyam ambaṣṭhānāṃ cikitsanam /",
    "GSD36manu2p_u:4423": "vaidehakānāṃ strīkāryaṃ māgadhānāṃ vaṇikpathaḥ // Mn_10.47 //",
    "GSD36manu2p_u:4424": "matsyaghāto niṣādānāṃ tvaṣṭis tv āyogavasya ca /",
    "GSD36manu2p_u:4425": "medāndhracuñcumadgūnām āraṇyapaśuhiṃsanam // Mn_10.48 //",
    "GSD36manu2p_u:4426": "kṣattrugrapukkasānāṃ tu bilaukovadhabandhanam /",
    "GSD36manu2p_u:4427": "dhigvaṇānāṃ carmakāryaṃ veṇānāṃ bhāṇḍavādanam // Mn_10.49 //",
    "GSD36manu2p_u:4428": "caityadrumaśmaśāneṣu śaileṣūpavaneṣu ca /",
    "GSD36manu2p_u:4429": "vaseyur ete vijñātā vartayantaḥ svakarmabhiḥ // Mn_10.50 //",
    "GSD36manu2p_u:4430": "caṇḍālaśvapacānāṃ tu bahir grāmāt pratiśrayaḥ /",
    "GSD36manu2p_u:4431": "apapātrāś ca kartavyā dhanam eṣāṃ śvagardabham // Mn_10.51 //",
    "GSD36manu2p_u:4432": "vāsāṃsi mṛtacailāni bhinnabhāṇḍeṣu bhojanam /",
    "GSD36manu2p_u:4433": "kārṣṇāyasam alaṅkāraḥ parivrajyā ca nityaśaḥ // Mn_10.52 //",
    "GSD36manu2p_u:4434": "na taiḥ samayam anvicchet puruṣo dharmam ācaran /",
    "GSD36manu2p_u:4435": "vyavahāro mithas teṣāṃ vivāhaḥ sadṛśaiḥ saha // Mn_10.53 //",
    "GSD36manu2p_u:4436": "annam eṣāṃ parādhīnaṃ deyaṃ syād bhinnabhājane /",
    "GSD36manu2p_u:4437": "rātrau na vicareyus te grāmeṣu nagareṣu ca // Mn_10.54 //",
    "GSD36manu2p_u:4438": "divā careyuḥ kāryārthaṃ cihnitā rājaśāsanaiḥ /",
    "GSD36manu2p_u:4439": "abāndhavaṃ śavaṃ caiva nirhareyur iti sthitiḥ // Mn_10.55 //",
    "GSD36manu2p_u:4440": "vadhyāṃś ca hanyuḥ satataṃ yathāśāstraṃ nṛpājñayā /",
    "GSD36manu2p_u:4441": "vadhyavāsāṃsi gṛhṇīyuḥ śayyāś cābharaṇāni ca // Mn_10.56 //",
    "GSD36manu2p_u:4442": "varṇāpetam avijñātaṃ naraṃ kaluṣayonijam /",
    "GSD36manu2p_u:4443": "āryarūpam ivānāryaṃ karmabhiḥ svair vibhāvayet // Mn_10.57 //",
    "GSD36manu2p_u:4444": "anāryatā niṣṭhuratā krūratā niṣkriyātmatā /",
    "GSD36manu2p_u:4445": "puruṣaṃ vyañjayantīha loke kaluṣayonijam // Mn_10.58 //",
    "GSD36manu2p_u:4446": "pitryaṃ vā bhajate śīlaṃ mātur vobhayam eva vā /",
    "GSD36manu2p_u:4447": "na kathaṃ cana duryoniḥ prakṛtiṃ svāṃ niyacchati // Mn_10.59 //",
    "GSD36manu2p_u:4448": "kule mukhye 'pi jātasya yasya syād yonisaṃkaraḥ /",
    "GSD36manu2p_u:4449": "saṃśrayaty eva tacchīlaṃ naro 'lpam api vā bahu // Mn_10.60 //",
    "GSD36manu2p_u:4450": "yatra tv ete paridhvaṃsāj jāyante varṇadūṣakāḥ /",
    "GSD36manu2p_u:4451": "rāṣṭrikaiḥ saha tad rāṣṭraṃ kṣipram eva vinaśyati // Mn_10.61 //",
    "GSD36manu2p_u:4452": "brāhmaṇārthe gavārthe vā dehatyāgo 'nupaskṛtaḥ /",
    "GSD36manu2p_u:4453": "strībālābhyupapattau ca bāhyānāṃ siddhikāraṇam // Mn_10.62 //",
    "GSD36manu2p_u:4454": "ahiṃsā satyam asteyaṃ śaucam indriyanigrahaḥ /",
    "GSD36manu2p_u:4455": "etaṃ sāmāsikaṃ dharmaṃ cāturvarṇye 'bravīn manuḥ // Mn_10.63 //",
    "GSD36manu2p_u:4456": "śūdrāyāṃ brāhmaṇāj jātaḥ śreyasā cet prajāyate /",
    "GSD36manu2p_u:4457": "aśreyān śreyasīṃ jātiṃ gacchaty ā saptamād yugāt // Mn_10.64 //",
    "GSD36manu2p_u:4458": "śūdro brāhmaṇatām eti brāhmaṇaś caiti śūdratām /",
    "GSD36manu2p_u:4459": "kṣatriyāj jātam evaṃ tu vidyād vaiśyāt tathaiva ca // Mn_10.65 //",
    "GSD36manu2p_u:4460": "anāryāyāṃ samutpanno brāhmaṇāt tu yadṛcchayā /",
    "GSD36manu2p_u:4461": "brāhmaṇyām apy anāryāt tu śreyastvaṃ kveti ced bhavet // Mn_10.66 //",
    "GSD36manu2p_u:4462": "jāto nāryām anāryāyām āryād āryo bhaved guṇaiḥ /",
    "GSD36manu2p_u:4463": "jāto 'py anāryād āryāyām anārya iti niścayaḥ // Mn_10.67 //",
    "GSD36manu2p_u:4464": "tāv ubhāv apy asaṃskāryāv iti dharmo vyavasthitaḥ /",
    "GSD36manu2p_u:4465": "vaiguṇyāj janmanaḥ pūrva uttaraḥ pratilomataḥ // Mn_10.68 //",
    "GSD36manu2p_u:4466": "subījaṃ caiva sukṣetre jātaṃ saṃpadyate yathā /",
    "GSD36manu2p_u:4467": "tathāryāj jāta āryāyāṃ sarvaṃ saṃskāram arhati // Mn_10.69 //",
    "GSD36manu2p_u:4468": "bījam eke praśaṃsanti kṣetram anye manīṣiṇaḥ /",
    "GSD36manu2p_u:4469": "bījakṣetre tathaivānye tatreyaṃ tu vyavasthitiḥ // Mn_10.70 //",
    "GSD36manu2p_u:4470": "akṣetre bījam utsṛṣṭam antaraiva vinaśyati /",
    "GSD36manu2p_u:4471": "abījakam api kṣetraṃ kevalaṃ sthaṇḍilaṃ bhavet // Mn_10.71 //",
    "GSD36manu2p_u:4472": "yasmād bījaprabhāveṇa tiryagjā ṛṣayo 'bhavan /",
    "GSD36manu2p_u:4473": "pūjitāś ca praśastāś ca tasmād bījaṃ praśasyate // Mn_10.72 //",
    "GSD36manu2p_u:4474": "anāryam āryakarmāṇam āryaṃ cānāryakarmiṇam /",
    "GSD36manu2p_u:4475": "saṃpradhāryābravīd dhātā na samau nāsamāv iti // Mn_10.73 //",
    "GSD36manu2p_u:4476": "brāhmaṇā brahmayonisthā ye svakarmaṇy avasthitāḥ /",
    "GSD36manu2p_u:4477": "te samyag upajīveyuḥ ṣaṭ karmāṇi yathākramam // Mn_10.74 //",
    "GSD36manu2p_u:4478": "adhyāpanam adhyayanaṃ yajanaṃ yājanaṃ tathā /",
    "GSD36manu2p_u:4479": "dānaṃ pratigrahaś caiva ṣaṭ karmāṇy agrajanmanaḥ // Mn_10.75 //",
    "GSD36manu2p_u:4480": "ṣaṇṇāṃ tu karmaṇām asya trīṇi karmāṇi jīvikā /",
    "GSD36manu2p_u:4481": "yājanādhyāpane caiva viśuddhāc ca pratigrahaḥ // Mn_10.76 //",
    "GSD36manu2p_u:4482": "trayo dharmā nivartante brāhmaṇāt kṣatriyaṃ prati /",
    "GSD36manu2p_u:4483": "adhyāpanaṃ yājanaṃ ca tṛtīyaś ca pratigrahaḥ // Mn_10.77 //",
    "GSD36manu2p_u:4484": "vaiśyaṃ prati tathaivaite nivarterann iti sthitiḥ /",
    "GSD36manu2p_u:4485": "na tau prati hi tān dharmān manur āha prajāpatiḥ // Mn_10.78 //",
    "GSD36manu2p_u:4486": "śastrāstrabhṛttvaṃ kṣatrasya vaṇikpaśukṛṣir viṣaḥ /",
    "GSD36manu2p_u:4487": "ājīvanārthaṃ dharmas tu dānam adhyayanaṃ yajiḥ // Mn_10.79 //",
    "GSD36manu2p_u:4488": "vedābhyāso brāhmaṇasya kṣatriyasya ca rakṣaṇam /",
    "GSD36manu2p_u:4489": "vārtākarmaiva vaiśyasya viśiṣṭāni svakarmasu // Mn_10.80 //",
    "GSD36manu2p_u:4490": "ajīvaṃs tu yathoktena brāhmaṇaḥ svena karmaṇā /",
    "GSD36manu2p_u:4491": "jīvet kṣatriyadharmeṇa sa hy asya praty anantaraḥ // Mn_10.81 //",
    "GSD36manu2p_u:4492": "ubhābhyām apy ajīvaṃs tu kathaṃ syād iti ced bhavet /",
    "GSD36manu2p_u:4493": "kṛṣigorakṣam āsthāya jīved vaiśyasya jīvikām // Mn_10.82 //",
    "GSD36manu2p_u:4494": "vaiśyavṛttyāpi jīvaṃs tu brāhmaṇaḥ ksatriyo 'pi vā /",
    "GSD36manu2p_u:4495": "hiṃsāprāyāṃ parādhīnāṃ kṛṣiṃ yatnena varjayet // Mn_10.83 //",
    "GSD36manu2p_u:4496": "kṛṣiṃ sādhv iti manyante sā vṛttiḥ sadvigarhitāḥ /",
    "GSD36manu2p_u:4497": "bhūmiṃ bhūmiśayāṃś caiva hanti kāṣṭham ayomukham // Mn_10.84 //",
    "GSD36manu2p_u:4498": "idaṃ tu vṛttivaikalyāt tyajato dharmanaipuṇaṃ /",
    "GSD36manu2p_u:4499": "viṭpaṇyam uddhṛtoddhāraṃ vikreyaṃ vittavardhanam // Mn_10.85 //",
    "GSD36manu2p_u:4500": "sarvān rasān apoheta kṛtānnaṃ ca tilaiḥ saha /",
    "GSD36manu2p_u:4501": "aśmano lavaṇaṃ caiva paśavo ye ca mānuṣāḥ // Mn_10.86 //",
    "GSD36manu2p_u:4502": "sarvaṃ ca tāntavaṃ raktaṃ śāṇakṣaumāvikāni ca /",
    "GSD36manu2p_u:4503": "api cet syur araktāni phalamūle tathauṣadhīḥ // Mn_10.87 //",
    "GSD36manu2p_u:4504": "apaḥ śastraṃ viṣaṃ māṃsaṃ somaṃ gandhāṃś ca sarvaśaḥ /",
    "GSD36manu2p_u:4505": "kṣīraṃ kṣaudraṃ dadhi ghṛtaṃ tailaṃ madhu guḍaṃ kuśān // Mn_10.88 //",
    "GSD36manu2p_u:4506": "āraṇyāṃś ca paśūn sarvān daṃṣṭriṇaś ca vayāṃsi ca /",
    "GSD36manu2p_u:4507": "madyaṃ nīliṃ ca lākṣāṃ ca sarvāṃś caikaśaphāṃs tathā // Mn_10.89 //",
    "GSD36manu2p_u:4508": "kāmam utpādya kṛṣyāṃ tu svayam eva kṛṣīvalaḥ /",
    "GSD36manu2p_u:4509": "vikrīṇīta tilāñ śūdrān dharmārtham acirasthitān // Mn_10.90 //",
    "GSD36manu2p_u:4510": "bhojanābhyañjanād dānād yad anyat kurute tilaiḥ /",
    "GSD36manu2p_u:4511": "kṛmibhūtaḥ śvaviṣṭhāyāṃ pitṛbhiḥ saha majjati // Mn_10.91 //",
    "GSD36manu2p_u:4512": "sadyaḥ patati māṃsena lākṣayā lavaṇena ca /",
    "GSD36manu2p_u:4513": "tryaheṇa śūdro bhavati brāhmaṇaḥ kṣīravikrayāt // Mn_10.92 //",
    "GSD36manu2p_u:4514": "itareṣāṃ tu paṇyānāṃ vikrayād iha kāmataḥ /",
    "GSD36manu2p_u:4515": "brāhmaṇaḥ saptarātreṇa vaiśyabhāvaṃ niyacchati // Mn_10.93 //",
    "GSD36manu2p_u:4516": "rasā rasair nimātavyā na tv eva lavaṇaṃ rasaiḥ /",
    "GSD36manu2p_u:4517": "kṛtānnaṃ ca kṛtānnena tilā dhānyena tatsamāḥ // Mn_10.94 //",
    "GSD36manu2p_u:4518": "jīved etena rājanyaḥ sarveṇāpy anayaṃ gataḥ /",
    "GSD36manu2p_u:4519": "na tv eva jyāyaṃsīṃ vṛttim abhimanyeta karhi cit // Mn_10.95 //",
    "GSD36manu2p_u:4520": "yo lobhād adhamo jātyā jīved utkṛṣṭakarmabhiḥ /",
    "GSD36manu2p_u:4521": "taṃ rājā nirdhanaṃ kṛtvā kṣipram eva pravāsayet // Mn_10.96 //",
    "GSD36manu2p_u:4522": "varaṃ svadharmo viguṇo na pārakyaḥ svanuṣṭhitaḥ /",
    "GSD36manu2p_u:4523": "paradharmeṇa jīvan hi sadyaḥ patati jātitaḥ // Mn_10.97 //",
    "GSD36manu2p_u:4524": "vaiśyo 'jīvan svadharmeṇa śūdravṛttyāpi vartayet /",
    "GSD36manu2p_u:4525": "anācarann akāryāṇi nivarteta ca śaktimān // Mn_10.98 //",
    "GSD36manu2p_u:4526": "aśaknuvaṃs tu śuśrūṣāṃ śūdraḥ kartuṃ dvijanmanām /",
    "GSD36manu2p_u:4527": "putradārātyayaṃ prāpto jīvet kārukakarmabhiḥ // Mn_10.99 //",
    "GSD36manu2p_u:4528": "yaiḥ karmabhiḥ pracaritaiḥ śuśrūṣyante dvijātayaḥ /",
    "GSD36manu2p_u:4529": "tāni kārukakarmāṇi śilpāni vividhāni ca // Mn_10.100 //",
    "GSD36manu2p_u:4530": "vaiśyavṛttim anātiṣṭhan brāhmaṇaḥ sve pathi sthitaḥ /",
    "GSD36manu2p_u:4531": "avṛttikarṣitaḥ sīdann imaṃ dharmaṃ samācaret // Mn_10.101 //",
    "GSD36manu2p_u:4532": "sarvataḥ pratigṛhṇīyād brāhmaṇas tv anayaṃ gataḥ /",
    "GSD36manu2p_u:4533": "pavitraṃ duṣyatīty etad dharmato nopapadyate // Mn_10.102 //",
    "GSD36manu2p_u:4534": "nādhyāpanād yājanād vā garhitād vā pratigrahāt /",
    "GSD36manu2p_u:4535": "doṣo bhavati viprāṇāṃ jvalanāmbusamā hi te // Mn_10.103 //",
    "GSD36manu2p_u:4536": "jīvitātyayam āpanno yo 'nnam atti tatas tataḥ /",
    "GSD36manu2p_u:4537": "ākāśam iva paṅkena na sa pāpena lipyate // Mn_10.104 //",
    "GSD36manu2p_u:4538": "ajīgartaḥ sutaṃ hantum upāsarpad bubhukṣitaḥ /",
    "GSD36manu2p_u:4539": "na cālipyata pāpena kṣutpratīkāram ācaran // Mn_10.105 //",
    "GSD36manu2p_u:4540": "śvamāṃsam icchan ārto 'ttuṃ dharmādharmavicakṣaṇaḥ /",
    "GSD36manu2p_u:4541": "prāṇānāṃ parirakṣārthaṃ vāmadevo na liptavān // Mn_10.106 //",
    "GSD36manu2p_u:4542": "bharadvājaḥ kṣudhārtas tu saputro vijane vane /",
    "GSD36manu2p_u:4543": "bahvīr gāḥ pratijagrāha vṛdhos takṣṇo mahātapāḥ // Mn_10.107 //",
    "GSD36manu2p_u:4544": "kṣudhārtaś cāttum abhyāgād viśvāmitraḥ śvajāghanīm /",
    "GSD36manu2p_u:4545": "caṇḍālahastād ādāya dharmādharmavicakṣaṇaḥ // Mn_10.108 //",
    "GSD36manu2p_u:4546": "pratigrahād yājanād vā tathaivādhyāpanād api /",
    "GSD36manu2p_u:4547": "pratigrahaḥ pratyavaraḥ pretya viprasya garhitaḥ // Mn_10.109 //",
    "GSD36manu2p_u:4548": "yājanādhyāpane nityaṃ kriyete saṃskṛtātmanām /",
    "GSD36manu2p_u:4549": "pratigrahas tu kriyate śūdrād apy antyajanmanaḥ // Mn_10.110 //",
    "GSD36manu2p_u:4550": "japahomair apaity eno yājanādhyāpanaiḥ kṛtam /",
    "GSD36manu2p_u:4551": "pratigrahanimittaṃ tu tyāgena tapasaiva ca // Mn_10.111 //",
    "GSD36manu2p_u:4552": "śiloñcham apy ādadīta vipro 'jīvan yatas tataḥ /",
    "GSD36manu2p_u:4553": "pratigrahāc chilaḥ śreyāṃs tato 'py uñchaḥ praśasyate // Mn_10.112 //",
    "GSD36manu2p_u:4554": "sīdadbhiḥ kupyam icchadbhir dhane vā pṛthivīpatiḥ /",
    "GSD36manu2p_u:4555": "yācyaḥ syāt snātakair viprair aditsaṃs tyāgam arhati // Mn_10.113 //",
    "GSD36manu2p_u:4556": "akṛtaṃ ca kṛtāt kṣetrād gaur ajāvikam eva ca /",
    "GSD36manu2p_u:4557": "hiraṇyaṃ dhānyam annaṃ ca pūrvaṃ pūrvam adoṣavat // Mn_10.114 //",
    "GSD36manu2p_u:4558": "sapta vittāgamā dharmyā dāyo lābhaḥ krayo jayaḥ /",
    "GSD36manu2p_u:4559": "prayogaḥ karmayogaś ca satpratigraha eva ca // Mn_10.115 //",
    "GSD36manu2p_u:4560": "vidyā śilpaṃ bhṛtiḥ sevā gorakṣyaṃ vipaṇiḥ kṛṣiḥ /",
    "GSD36manu2p_u:4561": "dhṛtir bhaikṣaṃ kusīdaṃ ca daśa jīvanahetavaḥ // Mn_10.116 //",
    "GSD36manu2p_u:4562": "brāhmaṇaḥ kṣatriyo vāpi vṛddhiṃ naiva prayojayet /",
    "GSD36manu2p_u:4563": "kāmaṃ tu khalu dharmārthaṃ dadyāt pāpīyase 'lpikām // Mn_10.117 //",
    "GSD36manu2p_u:4564": "caturtham ādadāno 'pi kṣatriyo bhāgam āpadi /",
    "GSD36manu2p_u:4565": "prajā rakṣan paraṃ śaktyā kilbiṣāt pratimucyate // Mn_10.118 //",
    "GSD36manu2p_u:4566": "svadharmo vijayas tasya nāhave syāt parāṅmukhaḥ /",
    "GSD36manu2p_u:4567": "śastreṇa vaiśyān rakṣitvā dharmyam āhārayed balim // Mn_10.119 //",
    "GSD36manu2p_u:4568": "dhānye 'ṣṭamaṃ viśāṃ śulkaṃ viṃśaṃ kārṣāpaṇāvaram /",
    "GSD36manu2p_u:4569": "karmopakaraṇāḥ śūdrāḥ kāravaḥ śilpinas tathā // Mn_10.120 //",
    "GSD36manu2p_u:4570": "śūdras tu vṛttim ākāṅkṣan kṣatram ārādhayed yadi /",
    "GSD36manu2p_u:4571": "dhaninaṃ vāpy upārādhya vaiśyaṃ śūdro jijīviṣet // Mn_10.121 //",
    "GSD36manu2p_u:4572": "svargārtham ubhayārthaṃ vā viprān ārādhayet tu saḥ /",
    "GSD36manu2p_u:4573": "jātabrāhmaṇaśabdasya sā hy asya kṛtakṛtyatā // Mn_10.122 //",
    "GSD36manu2p_u:4574": "viprasevaiva śūdrasya viśiṣṭaṃ karma kīrtyate /",
    "GSD36manu2p_u:4575": "yad ato 'nyad dhi kurute tad bhavaty asya niṣphalam // Mn_10.123 //",
    "GSD36manu2p_u:4576": "prakalpyā tasya tair vṛttiḥ svakuṭumbād yathārhataḥ /",
    "GSD36manu2p_u:4577": "śaktiṃ cāvekṣya dākṣyaṃ ca bhṛtyānāṃ ca parigraham // Mn_10.124 //",
    "GSD36manu2p_u:4578": "ucchiṣṭam annaṃ dātavyaṃ jīrṇāni vasanāni ca /",
    "GSD36manu2p_u:4579": "pulākāś caiva dhānyānāṃ jīrṇāś caiva paricchadāḥ // Mn_10.125 //",
    "GSD36manu2p_u:4580": "na śūdre pātakaṃ kiṃ cin na ca saṃskāram arhati /",
    "GSD36manu2p_u:4581": "nāsyādhikāro dharme 'sti na dharmāt pratiṣedhanam // Mn_10.126 //",
    "GSD36manu2p_u:4582": "dharmepsavas tu dharmajñāḥ satāṃ vṛttam anuṣṭhitāḥ /",
    "GSD36manu2p_u:4583": "mantravarjyaṃ na duṣyanti praśaṃsāṃ prāpnuvanti ca // Mn_10.127 //",
    "GSD36manu2p_u:4584": "yathā yathā hi sadvṛttam ātiṣṭhaty anasūyakaḥ /",
    "GSD36manu2p_u:4585": "tathā tathemaṃ cāmuṃ ca lokaṃ prāpnoty aninditaḥ // Mn_10.128 //",
    "GSD36manu2p_u:4586": "śaktenāpi hi śūdreṇa na kāryo dhanasaṃcayaḥ /",
    "GSD36manu2p_u:4587": "śūdro hi dhanam āsādya brāhmaṇān eva bādhate // Mn_10.129 //",
    "GSD36manu2p_u:4588": "ete caturṇāṃ varṇānām āpaddharmāḥ prakīrtitāḥ /",
    "GSD36manu2p_u:4589": "yān samyag anutiṣṭhanto vrajanti paramaṃ gatim // Mn_10.130 //",
    "GSD36manu2p_u:4590": "eṣa dharmavidhiḥ kṛtsnaś cāturvarṇyasya kīrtitaḥ /",
    "GSD36manu2p_u:4591": "ataḥ paraṃ pravakṣyāmi prāyaścittavidhiṃ śubham // Mn_10.131 //",
    "GSD36manu2p_u:4592": "sāntānikaṃ yakṣyamāṇam adhvagaṃ sārvavedasam /",
    "GSD36manu2p_u:4593": "gurvarthaṃ pitṛmātrarthaṃ svādhyāyārthy upatāpinaḥ // Mn_11.1 //",
    "GSD36manu2p_u:4594": "na vai tān snātakān vidyād brāhmaṇān dharmabhikṣukān /",
    "GSD36manu2p_u:4595": "niḥsvebhyo deyam etebhyo dānaṃ vidyāviśeṣataḥ // Mn_11.2 //",
    "GSD36manu2p_u:4596": "etebhyo hi dvijāgryebhyo deyam annaṃ sadakṣiṇam /",
    "GSD36manu2p_u:4597": "itarebhyo bahirvedi kṛtānnaṃ deyam ucyate // Mn_11.3 //",
    "GSD36manu2p_u:4598": "sarvaratnāni rājā tu yathārhaṃ pratipādayet /",
    "GSD36manu2p_u:4599": "brāhmaṇān vedaviduṣo yajñārthaṃ caiva dakṣiṇām // Mn_11.4 //",
    "GSD36manu2p_u:4600": "kṛtadāro 'parān dārān bhikṣitvā yo 'dhigacchati /",
    "GSD36manu2p_u:4601": "ratimātraṃ phalaṃ tasya dravyadātus tu saṃtatiḥ // Mn_11.5 //",
    "GSD36manu2p_u:4602": "dhanāni tu yathāśakti vipreṣu pratipādayet /",
    "GSD36manu2p_u:4603": "vedavitsu vivikteṣu pretya svargaṃ samaśnute // Mn_11.6 //",
    "GSD36manu2p_u:4604": "yasya traivārṣikaṃ bhaktaṃ paryāptaṃ bhṛtyavṛttaye /",
    "GSD36manu2p_u:4605": "adhikaṃ vāpi vidyeta sa somaṃ pātum arhati // Mn_11.7[06M] //",
    "GSD36manu2p_u:4606": "ataḥ svalpīyasi dravye yaḥ somaṃ pibati dvijaḥ /",
    "GSD36manu2p_u:4607": "sa pītasomapūrvo 'pi na tasyāpnoti tatphalam // Mn_11.8[07M] //",
    "GSD36manu2p_u:4608": "śaktaḥ parajane dātā svajane duḥkhajīvini /",
    "GSD36manu2p_u:4609": "madhvāpāto viṣāsvādaḥ sa dharmapratirūpakaḥ // Mn_11.9[08M] //",
    "GSD36manu2p_u:4610": "bhṛtyānām uparodhena yat karoty aurdhvadehikam /",
    "GSD36manu2p_u:4611": "tad bhavaty asukhodarkaṃ jīvataś ca mṛtasya ca // Mn_11.10[09M] //",
    "GSD36manu2p_u:4612": "yajñaś cet pratiruddhaḥ syād ekenāṅgena yajvanaḥ /",
    "GSD36manu2p_u:4613": "brāhmaṇasya viśeṣena dhārmike sati rājani // Mn_11.11[10M] //",
    "GSD36manu2p_u:4614": "yo vaiśyaḥ syād bahupaśur hīnakratur asomapaḥ /",
    "GSD36manu2p_u:4615": "kuṭumbāt tasya tad dravyam āhared yajñasiddhaye // Mn_11.12[11M] //",
    "GSD36manu2p_u:4616": "āharet trīṇi vā dve vā kāmaṃ śūdrasya veśmanaḥ /",
    "GSD36manu2p_u:4617": "na hi śūdrasya yajñeṣu kaś cid asti parigrahaḥ // Mn_11.13[12M] //",
    "GSD36manu2p_u:4618": "yo 'nāhitāgniḥ śatagur ayajvā ca sahasraguḥ /",
    "GSD36manu2p_u:4619": "tayor api kuṭumbābhyām āhared avicārayan // Mn_11.14[13M] //",
    "GSD36manu2p_u:4620": "ādānanityāc cādātur āhared aprayacchataḥ /",
    "GSD36manu2p_u:4621": "tathā yaśo 'sya prathate dharmaś caiva pravardhate // Mn_11.15[14M] //",
    "GSD36manu2p_u:4622": "tathāaiva saptame bhakte bhaktāni ṣaḍ anaśnatā /",
    "GSD36manu2p_u:4623": "aśvastanavidhānena hartavyaṃ hīnakarmaṇaḥ // Mn_11.16[15M] //",
    "GSD36manu2p_u:4624": "khalāt kṣetrād agārād vā yato vāpy upalabhyate /",
    "GSD36manu2p_u:4625": "ākhyātavyaṃ tu tat tasmai pṛcchate yadi pṛcchati // Mn_11.17[16M] //",
    "GSD36manu2p_u:4626": "brāhmaṇasvaṃ na hartavyaṃ kṣatriyeṇa kadā cana /",
    "GSD36manu2p_u:4627": "dasyuniṣkriyayos tu svam ajīvan hartum arhati // Mn_11.18[17M] //",
    "GSD36manu2p_u:4628": "yo 'sādhubhyo 'rtham ādāya sādhubhyaḥ saṃprayacchati /",
    "GSD36manu2p_u:4629": "sa kṛtvā plavam ātmānaṃ saṃtārayati tāv ubhau // Mn_11.19[18M] //",
    "GSD36manu2p_u:4630": "yad dhanaṃ yajñaśīlānāṃ devasvaṃ tad vidur budhāḥ /",
    "GSD36manu2p_u:4631": "ayajvanāṃ tu yad vittam āsurasvaṃ tad ucyate // Mn_11.20[19M] //",
    "GSD36manu2p_u:4632": "na tasmin dhārayed daṇḍaṃ dhārmikaḥ pṛthivīpatiḥ /",
    "GSD36manu2p_u:4633": "kṣatriyasya hi bāliśyād brāhmaṇaḥ sīdati kṣudhā // Mn_11.21[20M] //",
    "GSD36manu2p_u:4634": "tasya bhṛtyajanaṃ jñātvā svakuṭumbān mahīpatiḥ /",
    "GSD36manu2p_u:4635": "śrutaśīle ca vijñāya vṛttiṃ dharmyāṃ prakalpayet // Mn_11.22[21M] //",
    "GSD36manu2p_u:4636": "kalpayitvāsya vṛttiṃ ca rakṣed enaṃ samantataḥ /",
    "GSD36manu2p_u:4637": "rājā hi dharmaṣaḍbhāgaṃ tasmāt prāpnoti rakṣitāt // Mn_11.23[22M] //",
    "GSD36manu2p_u:4638": "na yajñārthaṃ dhanaṃ śūdrād vipro bhikṣeta karhi cit /",
    "GSD36manu2p_u:4639": "yajamāno hi bhikṣitvā caṇḍālaḥ pretya jāyate // Mn_11.24[23M] //",
    "GSD36manu2p_u:4640": "yājñārtham arthaṃ bhikṣitvā yo na sarvaṃ prayacchati /",
    "GSD36manu2p_u:4641": "sa yāti bhāsatāṃ vipraḥ kākatāṃ vā śataṃ samāḥ // Mn_11.25[24M] //",
    "GSD36manu2p_u:4642": "devasvaṃ brāhmaṇasvaṃ vā lobhenopahinasti yaḥ /",
    "GSD36manu2p_u:4643": "sa pāpātmā pare loke gṛdhrocchiṣṭena jīvati // Mn_11.26[25M] //",
    "GSD36manu2p_u:4644": "iṣṭiṃ vaiśvānarīṃ nityaṃ nirvaped abdaparyaye /",
    "GSD36manu2p_u:4645": "kḷptānāṃ paśusomānāṃ niṣkṛtyartham asaṃbhave // Mn_11.27[26M] //",
    "GSD36manu2p_u:4646": "āpatkalpena yo dharmaṃ kurute 'nāpadi dvijaḥ /",
    "GSD36manu2p_u:4647": "sa nāpnoti phalaṃ tasya paratreti vicāritam // Mn_11.28[27M] //",
    "GSD36manu2p_u:4648": "viśvaiś ca devaiḥ sādhyaiś ca brāhmaṇaiś ca maharṣibhiḥ /",
    "GSD36manu2p_u:4649": "āpatsu maraṇād bhītair vidheḥ pratinidhiḥ kṛtaḥ // Mn_11.29[28M] //",
    "GSD36manu2p_u:4650": "prabhuḥ prathamakalpasya yo 'nukalpena vartate /",
    "GSD36manu2p_u:4651": "na sāṃparāyikaṃ tasya durmater vidyate phalam // Mn_11.30[29M] //",
    "GSD36manu2p_u:4652": "na brāhmaṇo vedayeta kiṃ cid rājani dharmavit /",
    "GSD36manu2p_u:4653": "svavīryeṇaiva tāñ śiṣyān mānavān apakāriṇaḥ // Mn_11.31[30M] //",
    "GSD36manu2p_u:4654": "svavīryād rājavīryāc ca svavīryaṃ balavattaram /",
    "GSD36manu2p_u:4655": "tasmāt svenaiva vīryeṇa nigṛhṇīyād arīn dvijaḥ // Mn_11.32[31M] //",
    "GSD36manu2p_u:4656": "śrutīr atharvāṅgirasīḥ kuryād ity avicārayan /",
    "GSD36manu2p_u:4657": "vākśastraṃ vai brāhmaṇasya tena hanyād arīn dvijaḥ // Mn_11.33[32M] //",
    "GSD36manu2p_u:4658": "kṣatriyo bāhuvīryeṇa tared āpadam ātmanaḥ /",
    "GSD36manu2p_u:4659": "dhanena vaiśyaśūdrau tu japahomair dvijottamaḥ // Mn_11.34[33M] //",
    "GSD36manu2p_u:4660": "vidhātā śāsitā vaktā maitro brāhmaṇa ucyate /",
    "GSD36manu2p_u:4661": "tasmai nākuśalaṃ brūyān na śuṣkāṃ giram īrayet // Mn_11.35[34M] //",
    "GSD36manu2p_u:4662": "na vai kanyā na yuvatir nālpavidyo na bāliśaḥ /",
    "GSD36manu2p_u:4663": "hotā syād agnihotrasya nārto nāsaṃskṛtas tathā // Mn_11.36[35M] //",
    "GSD36manu2p_u:4664": "narake hi patanty ete juhvantaḥ sa ca yasya tat /",
    "GSD36manu2p_u:4665": "tasmād vaitānakuśalo hotā syād vedapāragaḥ // Mn_11.37[36M] //",
    "GSD36manu2p_u:4666": "prājāpatyam adattvāśvam agnyādheyasya dakṣiṇām /",
    "GSD36manu2p_u:4667": "anāhitāgnir bhavati brāhmaṇo vibhave sati // Mn_11.38[37M] //",
    "GSD36manu2p_u:4668": "puṇyāny anyāni kurvīta śraddadhāno jitendriyaḥ /",
    "GSD36manu2p_u:4669": "na tv alpadakṣiṇair yajñair yajeteha kathaṃ cana // Mn_11.39[38M] //",
    "GSD36manu2p_u:4670": "indriyāṇi yaśaḥ svargam āyuḥ kīrtiṃ prajāḥ paśūn /",
    "GSD36manu2p_u:4671": "hanty alpadakṣiṇo yajñas tasmān nālpadhano yajet // Mn_11.40[39M] //",
    "GSD36manu2p_u:4672": "agnihotry apavidhyāgnīn brāhmaṇaḥ kāmakārataḥ /",
    "GSD36manu2p_u:4673": "cāndrāyaṇaṃ caren māsaṃ vīrahatyāsamaṃ hi tat // Mn_11.41[40M] //",
    "GSD36manu2p_u:4674": "ye śūdrād adhigamyārtham agnihotram upāsate /",
    "GSD36manu2p_u:4675": "ṛtvijas te hi śūdrāṇāṃ brahmavādiṣu garhitāḥ // Mn_11.42[41M] //",
    "GSD36manu2p_u:4676": "teṣāṃ satatam ajñānāṃ vṛṣalāgnyupasevinām /",
    "GSD36manu2p_u:4677": "padā mastakam ākramya dātā durgāṇi saṃtaret // Mn_11.43[42M] //",
    "GSD36manu2p_u:4678": "akurvan vihitaṃ karma ninditaṃ ca samācaran /",
    "GSD36manu2p_u:4679": "prasaktaś cendriyārtheṣu prāyaścittīyate naraḥ // Mn_11.44[43M] //",
    "GSD36manu2p_u:4680": "akāmataḥ kṛte pāpe prāyaścittaṃ vidur budhāḥ /",
    "GSD36manu2p_u:4681": "kāmakārakṛte 'py āhur eke śrutinidarśanāt // Mn_11.45[44M] //",
    "GSD36manu2p_u:4682": "akāmataḥ kṛtaṃ pāpaṃ vedābhyāsena śudhyati /",
    "GSD36manu2p_u:4683": "kāmatas tu kṛtaṃ mohāt prāyaścittaiḥ pṛthagvidhaiḥ // Mn_11.46[45M] //",
    "GSD36manu2p_u:4684": "prāyaścittīyatāṃ prāpya daivāt pūrvakṛtena vā /",
    "GSD36manu2p_u:4685": "na saṃsargaṃ vrajet sadbhiḥ prāyaścitte 'kṛte dvijaḥ // Mn_11.47[46M] //",
    "GSD36manu2p_u:4686": "iha duścaritaiḥ ke cit ke cit pūrvakṛtais tathā /",
    "GSD36manu2p_u:4687": "prāpnuvanti durātmāno narā rūpaviparyayam // Mn_11.48[47M] //",
    "GSD36manu2p_u:4688": "suvarṇacauraḥ kaunakhyaṃ surāpaḥ śyāvadantatām /",
    "GSD36manu2p_u:4689": "brahmahā kṣayarogitvaṃ dauścarmyaṃ gurutalpagaḥ // Mn_11.49[48M] //",
    "GSD36manu2p_u:4690": "piśunaḥ pautināsikyaṃ sūcakaḥ pūtivaktratām /",
    "GSD36manu2p_u:4691": "dhānyacauro 'ṅgahīnatvam ātiraikyaṃ tu miśrakaḥ // Mn_11.50[49M] //",
    "GSD36manu2p_u:4692": "annahartāmayāvitvaṃ maukyaṃ vāgapahārakaḥ /",
    "GSD36manu2p_u:4693": "vastrāpahārakaḥ śvaitryaṃ paṅgutām aśvahārakaḥ // Mn_11.51[50M] //",
    "GSD36manu2p_u:4694": "evaṃ karmaviśeṣeṇa jāyante sadvigarhitāḥ /",
    "GSD36manu2p_u:4695": "jaḍamūkāndhabadhirā vikṛtākṛtayas tathā // Mn_11.52[51M] //",
    "GSD36manu2p_u:4696": "caritavyam ato nityaṃ prāyaścittaṃ viśuddhaye /",
    "GSD36manu2p_u:4697": "nindyair hi lakṣaṇair yuktā jāyante 'niṣkṛtainasaḥ // Mn_11.53[52M] //",
    "GSD36manu2p_u:4698": "brahmahatyā surāpānaṃ steyaṃ gurvaṅganāgamaḥ /",
    "GSD36manu2p_u:4699": "mahānti pātakāny āhuḥ saṃsargaś cāpi taiḥ saha // Mn_11.54[53M] //",
    "GSD36manu2p_u:4700": "anṛtaṃ ca samutkarṣe rājagāmi ca paiśunam /",
    "GSD36manu2p_u:4701": "guroś cālīkanirbandhaḥ samāni brahmahatyayā // Mn_11.55[54M] //",
    "GSD36manu2p_u:4702": "brahmojjhatā vedanindā kauṭasākṣyaṃ suhṛdvadhaḥ /",
    "GSD36manu2p_u:4703": "garhitānādyayor jagdhiḥ surāpānasamāni ṣaṭ // Mn_11.56[55M] //",
    "GSD36manu2p_u:4704": "nikṣepasyāpaharaṇaṃ narāśvarajatasya ca /",
    "GSD36manu2p_u:4705": "bhūmivajramaṇīnāṃ ca rukmasteyasamaṃ smṛtam // Mn_11.57[56M] //",
    "GSD36manu2p_u:4706": "retaḥsekaḥ svayonīṣu kumārīṣv antyajāsu ca /",
    "GSD36manu2p_u:4707": "sakhyuḥ putrasya ca strīṣu gurutalpasamaṃ viduḥ // Mn_11.58[57M] //",
    "GSD36manu2p_u:4708": "govadho 'yājyasaṃyājyaṃ pāradāryātmavikrayaḥ /",
    "GSD36manu2p_u:4709": "gurumātṛpitṛtyāgaḥ svādhyāyāgnyoḥ sutasya ca // Mn_11.59[58M] //",
    "GSD36manu2p_u:4710": "parivittitānuje 'nūḍhe parivedanam eva ca /",
    "GSD36manu2p_u:4711": "tayor dānaṃ ca kanyāyās tayor eva ca yājanam // Mn_11.60[59M] //",
    "GSD36manu2p_u:4712": "kanyāyā dūṣaṇaṃ caiva vārdhuṣyaṃ vratalopanam /",
    "GSD36manu2p_u:4713": "taḍāgārāmadārāṇām apatyasya ca vikrayaḥ // Mn_11.61[60M] //",
    "GSD36manu2p_u:4714": "vrātyatā bāndhavatyāgo bhṛtyādhyāpanam eva ca /",
    "GSD36manu2p_u:4715": "bhṛtyā cādhyayanādānam apaṇyānāṃ ca vikrayaḥ // Mn_11.62[61M] //",
    "GSD36manu2p_u:4716": "sarvākāreṣv adhīkāro mahāyantrapravartanam /",
    "GSD36manu2p_u:4717": "hiṃsauṣadhīnāṃ stryājīvo 'bhicāro mūlakarma ca // Mn_11.63[62M] //",
    "GSD36manu2p_u:4718": "indhanārtham aśuṣkāṇāṃ drumāṇām avapātanam /",
    "GSD36manu2p_u:4719": "ātmārthaṃ ca kriyārambho ninditānnādanaṃ tathā // Mn_11.64[63M] //",
    "GSD36manu2p_u:4720": "anāhitāgnitā steyam ṛṇānām anapakriyā /",
    "GSD36manu2p_u:4721": "asacchāṣṭrādhigamanaṃ kauśīlavyasya ca kriyā // Mn_11.65[64M] //",
    "GSD36manu2p_u:4722": "dhānyakupyapaśusteyaṃ madyapastrīniṣevaṇam /",
    "GSD36manu2p_u:4723": "strīśūdraviṭkṣatravadho nāstikyaṃ copapātakam // Mn_11.66[65M] //",
    "GSD36manu2p_u:4724": "brāhmaṇasya rujaḥ kṛtvā ghrātir aghreyamadyayoḥ /",
    "GSD36manu2p_u:4725": "jaihmyaṃ ca maithunaṃ puṃsi jātibhraṃśakaraṃ smṛtam // Mn_11.67[66M] //",
    "GSD36manu2p_u:4726": "kharāśvoṣṭramṛgebhānām ajāvikavadhas tathā /",
    "GSD36manu2p_u:4727": "saṃkarīkaraṇaṃ jñeyaṃ mīnāhimahiṣasya ca // Mn_11.68[67M] //",
    "GSD36manu2p_u:4728": "ninditebhyo dhanādānaṃ vāṇijyaṃ śūdrasevanam /",
    "GSD36manu2p_u:4729": "apātrīkaraṇaṃ jñeyam asatyasya ca bhāṣaṇam // Mn_11.69[68M] //",
    "GSD36manu2p_u:4730": "kṛmikīṭavayohatyā madyānugatabhojanam /",
    "GSD36manu2p_u:4731": "phalaidhaḥkusumasteyam adhairyaṃ ca malāvaham // Mn_11.70[69M] //",
    "GSD36manu2p_u:4732": "etāny enāṃsi sarvāṇi yathoktāni pṛthak pṛthak /",
    "GSD36manu2p_u:4733": "yair yair vratair apohyante tāni samyaṅ nibodhata // Mn_11.71[70M] //",
    "GSD36manu2p_u:4734": "brahmahā dvādaśa samāḥ kuṭīṃ kṛtvā vane vaset /",
    "GSD36manu2p_u:4735": "bhaikṣāśy ātmaviśuddhyarthaṃ kṛtvā śavaśiro dhvajam // Mn_11.72[71M] //",
    "GSD36manu2p_u:4736": "lakṣyaṃ śastrabhṛtāṃ vā syād viduṣām icchayātmanaḥ /",
    "GSD36manu2p_u:4737": "prāsyed ātmānam agnau vā samiddhe trir avākśirāḥ // Mn_11.73[72M] //",
    "GSD36manu2p_u:4738": "yajeta vāśvamedhena svarjitā gosavena vā /",
    "GSD36manu2p_u:4739": "abhijidviśvajidbhyāṃ vā trivṛtāgniṣṭutāpi vā // Mn_11.74[73M] //",
    "GSD36manu2p_u:4740": "japan vānyatamaṃ vedaṃ yojanānāṃ śataṃ vrajet /",
    "GSD36manu2p_u:4741": "brahmahatyāpanodāya mitabhuṅ niyatendriyaḥ // Mn_11.75[74M] //",
    "GSD36manu2p_u:4742": "sarvasvaṃ vedaviduṣe brāhmaṇāyopapādayet /",
    "GSD36manu2p_u:4743": "dhanaṃ hi jīvanāyālaṃ gṛhaṃ vā saparicchadam // Mn_11.76[75M] //",
    "GSD36manu2p_u:4744": "haviṣyabhug vānusaret pratisrotaḥ sarasvatīm /",
    "GSD36manu2p_u:4745": "japed vā niyatāhāras trir vai vedasya saṃhitām // Mn_11.77[76M] //",
    "GSD36manu2p_u:4746": "kṛtavāpano nivased grāmānte govraje 'pi vā /",
    "GSD36manu2p_u:4747": "āśrame vṛkṣamūle vā gobrāhmaṇahite rataḥ // Mn_11.78[77M] //",
    "GSD36manu2p_u:4748": "brāhmaṇārthe gavārthe vā sadyaḥ prāṇān parityajet /",
    "GSD36manu2p_u:4749": "mucyate brahmahatyāyā goptā gor brāhmaṇasya ca // Mn_11.79[78M] //",
    "GSD36manu2p_u:4750": "trivāraṃ pratiroddhā vā sarvasvam avajitya vā /",
    "GSD36manu2p_u:4751": "viprasya tannimitte vā prāṇālābhe vimucyate // Mn_11.80[79M] //",
    "GSD36manu2p_u:4752": "evaṃ dṛḍhavrato nityaṃ brahmacārī samāhitaḥ /",
    "GSD36manu2p_u:4753": "samāpte dvādaśe varṣe brahmahatyāṃ vyapohati // Mn_11.81[80M] //",
    "GSD36manu2p_u:4754": "śiṣṭvā vā bhūmidevānāṃ naradevasamāgame /",
    "GSD36manu2p_u:4755": "svam eno 'vabhṛthasnāto hayamedhe vimucyate // Mn_11.82[81M] //",
    "GSD36manu2p_u:4756": "dharmasya brāhmaṇo mūlam agraṃ rājanya ucyate /",
    "GSD36manu2p_u:4757": "tasmāt samāgame teṣām eno vikhyāpya śudhyati // Mn_11.83[82M] //",
    "GSD36manu2p_u:4758": "brahmaṇaḥ saṃbhavenaiva devānām api daivatam /",
    "GSD36manu2p_u:4759": "pramāṇaṃ caiva lokasya brahmātraiva hi kāraṇam // Mn_11.84[83M] //",
    "GSD36manu2p_u:4760": "teṣāṃ vedavido brūyus trayo 'py enaḥ suniṣkṛtim /",
    "GSD36manu2p_u:4761": "sā teṣāṃ pāvanāya syāt pavitrā viduṣāṃ hi vāk // Mn_11.85[84M] //",
    "GSD36manu2p_u:4762": "ato 'nyatamam āsthāya vidhiṃ vipraḥ samāhitaḥ /",
    "GSD36manu2p_u:4763": "brahmahatyākṛtaṃ pāpaṃ vyapohaty ātmavattayā // Mn_11.86[85M] //",
    "GSD36manu2p_u:4764": "hatvā garbham avijñātam etad eva vrataṃ caret /",
    "GSD36manu2p_u:4765": "rājanyavaiśyau cejānāv ātreyīm eva ca striyam // Mn_11.87[86M] //",
    "GSD36manu2p_u:4766": "uktvā caivānṛtaṃ sākṣye pratirudhya guruṃ tathā /",
    "GSD36manu2p_u:4767": "apahṛtya ca niḥkṣepaṃ kṛtvā ca strīsuhṛdvadham // Mn_11.88[87M] //",
    "GSD36manu2p_u:4768": "iyaṃ viśuddhir uditā pramāpyākāmato dvijam /",
    "GSD36manu2p_u:4769": "kāmato brāhmaṇavadhe niṣkṛtir na vidhīyate // Mn_11.89[88M] //",
    "GSD36manu2p_u:4770": "surāṃ pītvā dvijo mohād agnivarṇāṃ surāṃ pibet /",
    "GSD36manu2p_u:4771": "tayā sa kāye nirdagdhe mucyate kilbiṣāt tataḥ // Mn_11.90[89M] //",
    "GSD36manu2p_u:4772": "gomūtram agnivarṇaṃ vā pibed udakam eva vā /",
    "GSD36manu2p_u:4773": "payo ghṛtaṃ vā maraṇād gośakṛdrasam eva vā // Mn_11.91[90M] //",
    "GSD36manu2p_u:4774": "kaṇān vā bhakṣayed abdaṃ piṇyākaṃ vā sakṛn niśi /",
    "GSD36manu2p_u:4775": "surāpānāpanuttyarthaṃ vālavāsā jaṭī dhvajī // Mn_11.92[91M] //",
    "GSD36manu2p_u:4776": "surā vai malam annānāṃ pāpmā ca malam ucyate /",
    "GSD36manu2p_u:4777": "tasmād brāhmaṇarājanyau vaiśyaś ca na surāṃ pibet // Mn_11.93[92M] //",
    "GSD36manu2p_u:4778": "gauḍī paiṣṭī ca mādhvī ca vijñeyā trividhā surā /",
    "GSD36manu2p_u:4779": "yathaivaikā tathā sarvā na pātavyā dvijottamaiḥ // Mn_11.94[93M] //",
    "GSD36manu2p_u:4780": "yakṣarakṣaḥpiśācānnaṃ madyaṃ māṃsaṃ surāsavam /",
    "GSD36manu2p_u:4781": "tad brāhmaṇena nāttavyaṃ devānām aśnatā haviḥ // Mn_11.95[94M] //",
    "GSD36manu2p_u:4782": "amedhye vā paten matto vaidikaṃ vāpy udāharet /",
    "GSD36manu2p_u:4783": "akāryam anyat kuryād vā brāhmaṇo madamohitaḥ // Mn_11.96[95M] //",
    "GSD36manu2p_u:4784": "yasya kāyagataṃ brahma madyenāplāvyate sakṛt /",
    "GSD36manu2p_u:4785": "tasya vyapaiti brāhmaṇyaṃ śūdratvaṃ ca sa gacchati // Mn_11.97[96M] //",
    "GSD36manu2p_u:4786": "eṣā vicitrābhihitā surāpānasya niṣkṛtiḥ /",
    "GSD36manu2p_u:4787": "ata ūrdhvaṃ pravakṣyāmi suvarṇasteyaniṣkṛtim // Mn_11.98[97M] //",
    "GSD36manu2p_u:4788": "suvarṇasteyakṛd vipro rājānam abhigamya tu /",
    "GSD36manu2p_u:4789": "svakarma khyāpayan brūyān māṃ bhavān anuśāstv iti // Mn_11.99[98M] //",
    "GSD36manu2p_u:4790": "gṛhītvā musalaṃ rājā sakṛd dhanyāt tu taṃ svayam /",
    "GSD36manu2p_u:4791": "vadhena śudhyati steno brāhmaṇas tapasaiva tu // Mn_11.100[99M] //",
    "GSD36manu2p_u:4792": "tapasāpanunutsus tu suvarṇasteyajaṃ malam /",
    "GSD36manu2p_u:4793": "cīravāsā dvijo 'raṇye cared brahmahaṇo vratam // Mn_11.101[100M] //",
    "GSD36manu2p_u:4794": "etair vratair apoheta pāpaṃ steyakṛtaṃ dvijaḥ /",
    "GSD36manu2p_u:4795": "gurustrīgamanīyaṃ tu vratair ebhir apānudet // Mn_11.102[101M] //",
    "GSD36manu2p_u:4796": "gurutalpy abhibhāṣyainas tapte svapyād ayomaye /",
    "GSD36manu2p_u:4797": "sūrmīṃ jvalantīṃ svāśliṣyen mṛtyunā sa viśudhyati // Mn_11.103[102M] //",
    "GSD36manu2p_u:4798": "svayaṃ vā śiṣṇavṛṣaṇāv utkṛtyādhāya cāñjalau /",
    "GSD36manu2p_u:4799": "nairṛtīṃ diśam ātiṣṭhed ā nipātād ajihmagaḥ // Mn_11.104[103M] //",
    "GSD36manu2p_u:4800": "khaṭvāṅgī cīravāsā vā śmaśrulo vijane vane /",
    "GSD36manu2p_u:4801": "prājāpatyaṃ caret kṛcchram abdam ekaṃ samāhitaḥ // Mn_11.105[104M] //",
    "GSD36manu2p_u:4802": "cāndrāyaṇaṃ vā trīn māsān abhyasyen niyatendriyaḥ /",
    "GSD36manu2p_u:4803": "haviṣyeṇa yavāgvā vā gurutalpāpanuttaye // Mn_11.106[105M] //",
    "GSD36manu2p_u:4804": "etair vratair apoheyur mahāpātakino malam /",
    "GSD36manu2p_u:4805": "upapātakinas tv evam ebhir nānāvidhair vrataiḥ // Mn_11.107[106M] //",
    "GSD36manu2p_u:4806": "upapātakasaṃyukto goghno māsaṃ yavān pibet /",
    "GSD36manu2p_u:4807": "kṛtavāpo vased goṣṭhe carmaṇā tena saṃvṛtaḥ // Mn_11.108[107M] //",
    "GSD36manu2p_u:4808": "caturthakālam aśnīyād akṣāralavaṇaṃ mitam /",
    "GSD36manu2p_u:4809": "gomūtreṇācaret snānaṃ dvau māsau niyatendriyaḥ // Mn_11.109[108M] //",
    "GSD36manu2p_u:4810": "divānugacched gās tās tu tiṣṭhann ūrdhvaṃ rajaḥ pibet /",
    "GSD36manu2p_u:4811": "śuśrūṣitvā namaskṛtya rātrau vīrāsanaṃ vaset // Mn_11.110[109M] //",
    "GSD36manu2p_u:4812": "tiṣṭhantīṣv anutiṣṭhet tu vrajantīṣv apy anuvrajet /",
    "GSD36manu2p_u:4813": "āsīnāsu tathāsīno niyato vītamatsaraḥ // Mn_11.111[110M] //",
    "GSD36manu2p_u:4814": "āturām abhiśastāṃ vā cauravyāghrādibhir bhayaiḥ /",
    "GSD36manu2p_u:4815": "patitāṃ paṅkalagnaṃ vā sarvopāyair vimocayet // Mn_11.112[111M] //",
    "GSD36manu2p_u:4816": "uṣṇe varṣati śīte vā mārute vāti vā bhṛśam /",
    "GSD36manu2p_u:4817": "na kurvītātmanas trāṇaṃ gor akṛtvā tu śaktitaḥ // Mn_11.113[112M] //",
    "GSD36manu2p_u:4818": "ātmano yadi vānyeṣāṃ gṛhe kṣetre 'tha vā khale /",
    "GSD36manu2p_u:4819": "bhakṣayantīṃ na kathayet pibantaṃ caiva vatsakam // Mn_11.114[113M] //",
    "GSD36manu2p_u:4820": "anena vidhinā yas tu goghno gām anugacchati /",
    "GSD36manu2p_u:4821": "sa gohatyākṛtaṃ pāpaṃ tribhir māsair vyapohati // Mn_11.115[114M] //",
    "GSD36manu2p_u:4822": "vṛṣabhaikādaśā gāś ca dadyāt sucaritavrataḥ /",
    "GSD36manu2p_u:4823": "avidyamāne sarvasvaṃ vedavidbhyo nivedayet // Mn_11.116[115M] //",
    "GSD36manu2p_u:4824": "etad eva vrataṃ kuryur upapātakino dvijāḥ /",
    "GSD36manu2p_u:4825": "avakīrṇivarjyaṃ śuddhyarthaṃ cāndrāyaṇam athāpi vā // Mn_11.117[116M] //",
    "GSD36manu2p_u:4826": "avakīrṇī tu kāṇena gardabhena catuṣpathe /",
    "GSD36manu2p_u:4827": "pākayajñavidhānena yajeta nirṛtiṃ niśi // Mn_11.118[117M] //",
    "GSD36manu2p_u:4828": "hutvāgnau vidhivad dhomān antataś ca samety ṛcā /",
    "GSD36manu2p_u:4829": "vātendraguruvahnīnāṃ juhuyāt sarpiṣāhutīḥ // Mn_11.119[118M] //",
    "GSD36manu2p_u:4830": "kāmato retasaḥ sekaṃ vratasthasya dvijanmanaḥ /",
    "GSD36manu2p_u:4831": "atikramaṃ vratasyāhur dharmajñā brahmavādinaḥ // Mn_11.120[119M] //",
    "GSD36manu2p_u:4832": "mārutaṃ puruhūtaṃ ca guruṃ pāvakam eva ca /",
    "GSD36manu2p_u:4833": "caturo vratino 'bhyeti brāhmaṃ tejo 'vakīrṇinaḥ // Mn_11.121[120M] //",
    "GSD36manu2p_u:4834": "etasminn enasi prāpte vasitvā gardabhājinam /",
    "GSD36manu2p_u:4835": "saptāgārāṃś cared bhaikṣaṃ svakarma parikīrtayan // Mn_11.122[121M] //",
    "GSD36manu2p_u:4836": "tebhyo labdhena bhaikṣeṇa vartayann ekakālikam /",
    "GSD36manu2p_u:4837": "upaspṛśaṃs triṣavaṇaṃ tv abdena sa viśudhyati // Mn_11.123[122M] //",
    "GSD36manu2p_u:4838": "jātibhraṃśakaraṃ karma kṛtvānyatamam icchayā /",
    "GSD36manu2p_u:4839": "caret sāṃtapanaṃ kṛcchraṃ prājāpatyam anicchayā // Mn_11.124[123M] //",
    "GSD36manu2p_u:4840": "saṃkarāpātrakṛtyāsu māsaṃ śodhanam aindavam /",
    "GSD36manu2p_u:4841": "malinīkaraṇīyeṣu taptaḥ syād yāvakais tryaham // Mn_11.125[124M] //",
    "GSD36manu2p_u:4842": "turīyo brahmahatyāyāḥ kṣatriyasya vadhe smṛtaḥ /",
    "GSD36manu2p_u:4843": "vaiśye 'ṣṭamāṃśo vṛttasthe śūdre jñeyas tu ṣoḍaśaḥ // Mn_11.126[125M] //",
    "GSD36manu2p_u:4844": "akāmatas tu rājanyaṃ vinipātya dvijottamaḥ /",
    "GSD36manu2p_u:4845": "vṛṣabhaikasahasrā gā dadyāt sucaritavrataḥ // Mn_11.127[126M] //",
    "GSD36manu2p_u:4846": "tryabdaṃ cared vā niyato jaṭī brahmahaṇo vratam /",
    "GSD36manu2p_u:4847": "vasan dūratare grāmād vṛkṣamūlaniketanaḥ // Mn_11.128[127M] //",
    "GSD36manu2p_u:4848": "etad eva cared abdaṃ prāyaścittaṃ dvijottamaḥ /",
    "GSD36manu2p_u:4849": "pramāpya vaiśyaṃ vṛttasthaṃ dadyāc caikaśataṃ gavām // Mn_11.129[128M] //",
    "GSD36manu2p_u:4850": "etad eva vrataṃ kṛtsnaṃ ṣaṇmāsāñ śūdrahā caret /",
    "GSD36manu2p_u:4851": "vṛṣabhaikādaśā vāpi dadyād viprāya gāḥ sitāḥ // Mn_11.130[129M] //",
    "GSD36manu2p_u:4852": "mārjāranakulau hatvā cāṣaṃ maṇḍūkam eva ca /",
    "GSD36manu2p_u:4853": "śvagodholūkakākāṃś ca śūdrahatyāvrataṃ caret // Mn_11.131[130M] //",
    "GSD36manu2p_u:4854": "payaḥ pibet trirātraṃ vā yojanaṃ vādhvano vrajet /",
    "GSD36manu2p_u:4855": "upaspṛśet sravantyāṃ vā sūktaṃ vābdaivataṃ japet // Mn_11.132[131M] //",
    "GSD36manu2p_u:4856": "abhriṃ kārṣṇāyasīṃ dadyāt sarpaṃ hatvā dvijottamaḥ /",
    "GSD36manu2p_u:4857": "palālabhārakaṃ ṣaṇḍhe saisakaṃ caikamāṣakam // Mn_11.133[132M] //",
    "GSD36manu2p_u:4858": "ghṛtakumbhaṃ varāhe tu tiladroṇaṃ tu tittirau /",
    "GSD36manu2p_u:4859": "śuke dvihāyanaṃ vatsaṃ krauñcaṃ hatvā trihāyanam // Mn_11.134[133M] //",
    "GSD36manu2p_u:4860": "hatvā haṃsaṃ balākāṃ ca bakaṃ barhiṇam eva ca /",
    "GSD36manu2p_u:4861": "vānaraṃ śyenabhāsau ca sparśayed brāhmaṇāya gām // Mn_11.135[134M] //",
    "GSD36manu2p_u:4862": "vāso dadyād dhayaṃ hatvā pañca nīlān vṛṣān gajam /",
    "GSD36manu2p_u:4863": "ajameṣāv anaḍvāhaṃ kharaṃ hatvaikahāyanam // Mn_11.136[135M] //",
    "GSD36manu2p_u:4864": "kravyādāṃs tu mṛgān hatvā dhenuṃ dadyāt payasvinīm /",
    "GSD36manu2p_u:4865": "akravyādān vatsatarīm uṣṭraṃ hatvā tu kṛṣṇalam // Mn_11.137[136M] //",
    "GSD36manu2p_u:4866": "jīnakārmukabastāvīn pṛthag dadyād viśuddhaye /",
    "GSD36manu2p_u:4867": "caturṇām api varṇānāṃ nārīr hatvānavasthitāḥ // Mn_11.138[137M] //",
    "GSD36manu2p_u:4868": "dānena vadhanirṇekaṃ sarpādīnām aśaknuvan /",
    "GSD36manu2p_u:4869": "ekaikaśaś caret kṛcchraṃ dvijaḥ pāpāpanuttaye // Mn_11.139[138M] //",
    "GSD36manu2p_u:4870": "asthimatāṃ tu sattvānāṃ sahasrasya pramāpaṇe /",
    "GSD36manu2p_u:4871": "pūrṇe cānasy anasthnāṃ tu śūdrahatyāvrataṃ caret // Mn_11.140[139M] //",
    "GSD36manu2p_u:4872": "kiṃ cid eva tu viprāya dadyād asthimatāṃ vadhe /",
    "GSD36manu2p_u:4873": "anasthnāṃ caiva hiṃsāyāṃ prāṇāyāmena śudhyati // Mn_11.141[140M] //",
    "GSD36manu2p_u:4874": "phaladānāṃ tu vṛkṣāṇāṃ chedane japyam ṛkśatam /",
    "GSD36manu2p_u:4875": "gulmavallīlatānāṃ ca puṣpitānāṃ ca vīrudhām // Mn_11.142[141M] //",
    "GSD36manu2p_u:4876": "annādyajānāṃ sattvānāṃ rasajānāṃ ca sarvaśaḥ /",
    "GSD36manu2p_u:4877": "phalapuṣpodbhavānāṃ ca ghṛtaprāśo viśodhanam // Mn_11.143[142M] //",
    "GSD36manu2p_u:4878": "kṛṣṭajānām oṣadhīnāṃ jātānāṃ ca svayaṃ vane /",
    "GSD36manu2p_u:4879": "vṛthālambhe 'nugacched gāṃ dinam ekaṃ payovrataḥ // Mn_11.144[143M] //",
    "GSD36manu2p_u:4880": "etair vratair apohyaṃ syād eno hiṃsāsamudbhavam /",
    "GSD36manu2p_u:4881": "jñānājñānakṛtaṃ kṛtsnaṃ śṛṇutānādyabhakṣaṇe // Mn_11.145[144M] //",
    "GSD36manu2p_u:4882": "ajñānād vāruṇīṃ pītvā saṃskāreṇaiva śudhyati /",
    "GSD36manu2p_u:4883": "matipūrvam anirdeśyaṃ prāṇāntikam iti sthitiḥ // Mn_11.146[145M] //",
    "GSD36manu2p_u:4884": "apaḥ surābhājanasthā madyabhāṇḍasthitās tathā /",
    "GSD36manu2p_u:4885": "pañcarātraṃ pibet pītvā śaṅkhapuṣpīśṛtaṃ payaḥ // Mn_11.147[146M] //",
    "GSD36manu2p_u:4886": "spṛṣṭva dattvā ca madirāṃ vidhivat pratigṛhya ca /",
    "GSD36manu2p_u:4887": "śūdrocchiṣṭāś ca pītvāpaḥ kuśavāri pibet tryaham // Mn_11.148[147M] //",
    "GSD36manu2p_u:4888": "brāhmaṇas tu surāpasya gandham āghrāya somapaḥ /",
    "GSD36manu2p_u:4889": "prāṇān apsu trir āyamya ghṛtaṃ prāśya viśudhyati // Mn_11.149[148M] //",
    "GSD36manu2p_u:4890": "ajñānāt prāśya viṇmūtraṃ surāsaṃspṛṣṭam eva ca /",
    "GSD36manu2p_u:4891": "punaḥ saṃskāram arhanti trayo varṇā dvijātayaḥ // Mn_11.150[149M] //",
    "GSD36manu2p_u:4892": "vapanaṃ mekhalā daṇḍo bhaikṣacaryā vratāni ca /",
    "GSD36manu2p_u:4893": "nivartante dvijātīnāṃ punaḥsaṃskārakarmaṇi // Mn_11.151[150M] //",
    "GSD36manu2p_u:4894": "abhojyānāṃ tu bhuktvānnaṃ strīśūdrocchiṣṭam eva ca /",
    "GSD36manu2p_u:4895": "jagdhvā māṃsam abhakṣyaṃ ca saptarātraṃ yavān pibet // Mn_11.152[151M] //",
    "GSD36manu2p_u:4896": "śuktāni ca kaṣāyāṃś ca pītvā medhyāny api dvijaḥ /",
    "GSD36manu2p_u:4897": "tāvad bhavaty aprayato yāvat tan na vrajaty adhaḥ // Mn_11.153[152M] //",
    "GSD36manu2p_u:4898": "viḍvarāhakharoṣṭrāṇāṃ gomāyoḥ kapikākayoḥ /",
    "GSD36manu2p_u:4899": "prāśya mūtrapurīṣāṇi dvijaś cāndrāyaṇaṃ caret // Mn_11.154[153M] //",
    "GSD36manu2p_u:4900": "śuṣkāṇi bhuktvā māṃsāni bhaumāni kavakāni ca /",
    "GSD36manu2p_u:4901": "ajñātaṃ caiva sūnāstham etad eva vrataṃ caret // Mn_11.155[154M] //",
    "GSD36manu2p_u:4902": "kravyādasūkaroṣṭrāṇāṃ kukkuṭānāṃ ca bhakṣaṇe /",
    "GSD36manu2p_u:4903": "narakākakharāṇāṃ ca taptakṛcchraṃ viśodhanam // Mn_11.156[155M] //",
    "GSD36manu2p_u:4904": "māsikānnaṃ tu yo 'śnīyād asamāvartako dvijaḥ /",
    "GSD36manu2p_u:4905": "sa trīṇy ahāny upavased ekāhaṃ codake vaset // Mn_11.157[156M] //",
    "GSD36manu2p_u:4906": "brahmacārī tu yo 'śnīyān madhu māṃsaṃ kathaṃ cana /",
    "GSD36manu2p_u:4907": "sa kṛtvā prākṛtaṃ kṛcchraṃ vrataśeṣaṃ samāpayet // Mn_11.158[157M] //",
    "GSD36manu2p_u:4908": "biḍālakākākhūcchiṣṭaṃ jagdhvā śvanakulasya ca /",
    "GSD36manu2p_u:4909": "keśakīṭāvapannaṃ ca pibed brahmasuvarcalām // Mn_11.159[158M] //",
    "GSD36manu2p_u:4910": "abhojyam annaṃ nāttavyam ātmanaḥ śuddhim icchatā /",
    "GSD36manu2p_u:4911": "ajñānabhuktaṃ tūttāryaṃ śodhyaṃ vāpy āśu śodhanaiḥ // Mn_11.160[159M] //",
    "GSD36manu2p_u:4912": "eṣo 'nādyādanasyokto vratānāṃ vividho vidhiḥ /",
    "GSD36manu2p_u:4913": "steyadoṣāpahartṝṇāṃ vratānāṃ śrūyatāṃ vidhiḥ // Mn_11.161[160M] //",
    "GSD36manu2p_u:4914": "dhānyānnadhanacauryāṇi kṛtvā kāmād dvijottamaḥ /",
    "GSD36manu2p_u:4915": "svajātīyagṛhād eva kṛcchrābdena viśudhyati // Mn_11.162[161M] //",
    "GSD36manu2p_u:4916": "manuṣyāṇāṃ tu haraṇe strīṇāṃ kṣetragṛhasya ca /",
    "GSD36manu2p_u:4917": "kūpavāpījalānāṃ ca śuddhiś cāndrāyaṇaṃ smṛtam // Mn_11.163[162M] //",
    "GSD36manu2p_u:4918": "dravyāṇām alpasārāṇāṃ steyaṃ kṛtvānyaveśmataḥ /",
    "GSD36manu2p_u:4919": "caret sāṃtapanaṃ kṛcchraṃ tan niryāty ātmaśuddhaye // Mn_11.164[163M] //",
    "GSD36manu2p_u:4920": "bhakṣyabhojyāpaharaṇe yānaśayyāsanasya ca /",
    "GSD36manu2p_u:4921": "puṣpamūlaphalānāṃ ca pañcagavyaṃ viśodhanam // Mn_11.165[164M] //",
    "GSD36manu2p_u:4922": "tṛṇakāṣṭhadrumāṇāṃ ca śuṣkānnasya guḍasya ca /",
    "GSD36manu2p_u:4923": "celacarmāmiṣāṇāṃ ca trirātraṃ syād abhojanam // Mn_11.166[165M] //",
    "GSD36manu2p_u:4924": "maṇimuktāpravālānāṃ tāmrasya rajatasya ca /",
    "GSD36manu2p_u:4925": "ayaḥkāṃsyopalānāṃ ca dvādaśāhaṃ kaṇānnatā // Mn_11.167[166M] //",
    "GSD36manu2p_u:4926": "kārpāsakīṭajorṇānāṃ dviśaphaikaśaphasya ca /",
    "GSD36manu2p_u:4927": "pakṣigandhauṣadhīnāṃ ca rajjvāś caiva tryahaṃ payaḥ // Mn_11.168[167M] //",
    "GSD36manu2p_u:4928": "etair vratair apoheta pāpaṃ steyakṛtaṃ dvijaḥ /",
    "GSD36manu2p_u:4929": "agamyāgamanīyaṃ tu vratair ebhir apānudet // Mn_11.169[168M] //",
    "GSD36manu2p_u:4930": "gurutalpavrataṃ kuryād retaḥ siktvā svayoniṣu /",
    "GSD36manu2p_u:4931": "sakhyuḥ putrasya ca strīṣu kumārīṣv antyajāsu ca // Mn_11.170[169M] //",
    "GSD36manu2p_u:4932": "paitṛsvaseyīṃ bhaginīṃ svasrīyāṃ mātur eva ca /",
    "GSD36manu2p_u:4933": "mātuś ca bhrātus tanayāṃ gatvā cāndrāyaṇaṃ caret // Mn_11.171[170M] //",
    "GSD36manu2p_u:4934": "etās tisras tu bhāryārthe nopayacchet tu buddhimān /",
    "GSD36manu2p_u:4935": "jñātitvenānupeyās tāḥ patati hy upayann adhaḥ // Mn_11.172[171M] //",
    "GSD36manu2p_u:4936": "amānuṣīṣū puruṣa udakyāyām ayoniṣu /",
    "GSD36manu2p_u:4937": "retaḥ siktvā jale caiva kṛcchraṃ sāṃtapanaṃ caret // Mn_11.173[172M] //",
    "GSD36manu2p_u:4938": "maithunaṃ tu samāsevya puṃsi yoṣiti vā dvijaḥ /",
    "GSD36manu2p_u:4939": "goyāne 'psu divā caiva savāsāḥ snānam ācaret // Mn_11.174[173M] //",
    "GSD36manu2p_u:4940": "caṇḍālāntyastriyo gatvā bhuktvā ca pratigṛhya ca /",
    "GSD36manu2p_u:4941": "pataty ajñānato vipro jñānāt sāmyaṃ tu gacchati // Mn_11.175[174M] //",
    "GSD36manu2p_u:4942": "vipraduṣṭāṃ striyaṃ bhartā nirundhyād ekaveśmani /",
    "GSD36manu2p_u:4943": "yat puṃsaḥ paradāreṣu tac caināṃ cārayed vratam // Mn_11.176[175M] //",
    "GSD36manu2p_u:4944": "sā cet punaḥ praduṣyet tu sadṛśenopamantritā /",
    "GSD36manu2p_u:4945": "kṛcchraṃ cāndrāyaṇaṃ caiva tad asyāḥ pāvanaṃ smṛtam // Mn_11.177[176M] //",
    "GSD36manu2p_u:4946": "yat karoty ekarātreṇa vṛṣalīsevanād dvijaḥ /",
    "GSD36manu2p_u:4947": "tad bhaikṣabhug japan nityaṃ tribhir varṣair vyapohati // Mn_11.178[177M]",
    "GSD36manu2p_u:4948": "eṣā pāpakṛtām uktā caturṇām api niṣkṛtiḥ /",
    "GSD36manu2p_u:4949": "patitaiḥ saṃprayuktānām imāḥ śṛṇuta niṣkṛtīḥ // Mn_11.179[178M] //",
    "GSD36manu2p_u:4950": "saṃvatsareṇa patati patitena sahācaran /",
    "GSD36manu2p_u:4951": "yājanādhyāpanād yaunān na tu yānāsanāśanāt // Mn_11.180[179M] //",
    "GSD36manu2p_u:4952": "yo yena patitenaiṣāṃ saṃsargaṃ yāti mānavaḥ /",
    "GSD36manu2p_u:4953": "sa tasyaiva vrataṃ kuryāt tatsaṃsargaviśuddhaye // Mn_11.181[180M] //",
    "GSD36manu2p_u:4954": "patitasyodakaṃ kāryaṃ sapiṇḍair bāndhavair bahiḥ /",
    "GSD36manu2p_u:4955": "nindite 'hani sāyāhne jñātirtviggurusaṃnidhau // Mn_11.182[181M] //",
    "GSD36manu2p_u:4956": "dāsī ghaṭam apāṃ pūrṇaṃ paryasyet pretavat padā /",
    "GSD36manu2p_u:4957": "ahorātram upāsīrann aśaucaṃ bāndhavaiḥ saha // Mn_11.183[182M] //",
    "GSD36manu2p_u:4958": "nivarteraṃś ca tasmāt tu saṃbhāṣaṇasahāsane /",
    "GSD36manu2p_u:4959": "dāyādyasya pradānaṃ ca yātrā caiva hi laukikī // Mn_11.184[183M] //",
    "GSD36manu2p_u:4960": "jyeṣṭhatā ca nivarteta jyeṣṭhāvāpyaṃ ca yad dhanam /",
    "GSD36manu2p_u:4961": "jyeṣṭhāṃśaṃ prāpnuyāc cāsya yavīyān guṇato 'dhikaḥ // Mn_11.185[184M] //",
    "GSD36manu2p_u:4962": "prāyaścitte tu carite pūrṇakumbham apāṃ navam /",
    "GSD36manu2p_u:4963": "tenaiva sārdhaṃ prāsyeyuḥ snātvā puṇye jalāśaye // Mn_11.186[185M] //",
    "GSD36manu2p_u:4964": "sa tv apsu taṃ ghaṭaṃ prāsya praviśya bhavanaṃ svakam /",
    "GSD36manu2p_u:4965": "sarvāṇi jñātikāryāṇi yathāpūrvaṃ samācaret // Mn_11.187[186M] //",
    "GSD36manu2p_u:4966": "etad eva vidhiṃ kuryād yoṣitsu patitāsv api /",
    "GSD36manu2p_u:4967": "vastrānnapānaṃ deyaṃ tu vaseyuś ca gṛhāntike // Mn_11.188[187M] //",
    "GSD36manu2p_u:4968": "enasvibhir anirṇiktair nārthaṃ kiṃ cit sahācaret /",
    "GSD36manu2p_u:4969": "kṛtanirṇejanāṃś caiva na jugupseta karhi cit // Mn_11.189[188M] //",
    "GSD36manu2p_u:4970": "bālaghnāṃś ca kṛtaghnāṃś ca viśuddhān api dharmataḥ /",
    "GSD36manu2p_u:4971": "śaraṇāgatahantṝṃś ca strīhantṝṃś ca na saṃvaset // Mn_11.190[189M] //",
    "GSD36manu2p_u:4972": "yeṣāṃ dvijānāṃ sāvitrī nānūcyeta yathāvidhi /",
    "GSD36manu2p_u:4973": "tāṃś cārayitvā trīn kṛcchrān yathāvidhy upanāyayet // Mn_11.191[190M] //",
    "GSD36manu2p_u:4974": "prāyaścittaṃ cikīrṣanti vikarmasthās tu ye dvijāḥ /",
    "GSD36manu2p_u:4975": "brahmaṇā ca parityaktās teṣām apy etad ādiśet // Mn_11.192[191M] //",
    "GSD36manu2p_u:4976": "yad garhitenārjayanti karmaṇā brāhmaṇā dhanam /",
    "GSD36manu2p_u:4977": "tasyotsargeṇa śudhyanti japyena tapasaiva ca // Mn_11.193[192M] //",
    "GSD36manu2p_u:4978": "japitvā trīṇi sāvitryāḥ sahasrāṇi samāhitaḥ /",
    "GSD36manu2p_u:4979": "māsaṃ goṣṭhe payaḥ pītvā mucyate 'satpratigrahāt // Mn_11.194[193M] //",
    "GSD36manu2p_u:4980": "upavāsakṛśaṃ taṃ tu govrajāt punar āgatam /",
    "GSD36manu2p_u:4981": "praṇataṃ prati pṛccheyuḥ sāmyaṃ saumyecchasīti kim // Mn_11.195[194M] //",
    "GSD36manu2p_u:4982": "satyam uktvā tu vipreṣu vikired yavasaṃ gavām /",
    "GSD36manu2p_u:4983": "gobhiḥ pravartite tīrthe kuryus tasya parigraham // Mn_11.196[195M] //",
    "GSD36manu2p_u:4984": "vrātyānāṃ yājanaṃ kṛtvā pareṣām antyakarma ca /",
    "GSD36manu2p_u:4985": "abhicāram ahīnaṃ ca tribhiḥ kṛcchrair vyapohati // Mn_11.197[196M] //",
    "GSD36manu2p_u:4986": "śaraṇāgataṃ parityajya vedaṃ viplāvya ca dvijaḥ /",
    "GSD36manu2p_u:4987": "saṃvatsaraṃ yavāhāras tat pāpam apasedhati // Mn_11.198[197M] //",
    "GSD36manu2p_u:4988": "śvaśṛgālakharair daṣṭo grāmyaiḥ kravyādbhir eva ca /",
    "GSD36manu2p_u:4989": "narāśvoṣṭravarāhaiś ca prāṇāyāmena śudhyati // Mn_11.199[198M] //",
    "GSD36manu2p_u:4990": "ṣaṣṭhānnakālatā māsaṃ saṃhitājapa eva vā /",
    "GSD36manu2p_u:4991": "homāś ca sakalā nityam apāṅktyānāṃ viśodhanam // Mn_11.200[199M] //",
    "GSD36manu2p_u:4992": "uṣṭrayānaṃ samāruhya kharayānaṃ tu kāmataḥ /",
    "GSD36manu2p_u:4993": "snātvā tu vipro digvāsāḥ prāṇāyāmena śudhyati // Mn_11.201[200M] //",
    "GSD36manu2p_u:4994": "vinādbhir apsu vāpy ārtaḥ śārīraṃ saṃniṣevya ca /",
    "GSD36manu2p_u:4995": "sacailo bahir āplutya gām ālabhya viśudhyati // Mn_11.202[201M] //",
    "GSD36manu2p_u:4996": "vedoditānāṃ nityānāṃ karmaṇāṃ samatikrame /",
    "GSD36manu2p_u:4997": "snātakavratalope ca prāyaścittam abhojanam // Mn_11.203[202M] //",
    "GSD36manu2p_u:4998": "huṅkāraṃ brāhmaṇasyoktvā tvamkāraṃ ca garīyasaḥ /",
    "GSD36manu2p_u:4999": "snātvānaśnann ahaḥ śeṣam abhivādya prasādayet // Mn_11.204[203M] //",
    "GSD36manu2p_u:5000": "tāḍayitvā tṛṇenāpi kaṇṭhe vābadhya vāsasā /",
    "GSD36manu2p_u:5001": "vivāde vā vinirjitya praṇipatya prasādayet // Mn_11.205[204M] //",
    "GSD36manu2p_u:5002": "avagūrya tv abdaśataṃ sahasram abhihatya ca /",
    "GSD36manu2p_u:5003": "jighāṃsayā brāhmaṇasya narakaṃ pratipadyate // Mn_11.206[205M] //",
    "GSD36manu2p_u:5004": "śoṇitaṃ yāvataḥ pāṃsūn saṃgṛhṇāti mahītale /",
    "GSD36manu2p_u:5005": "tāvanty abdasahasrāṇi tatkartā narake vaset // Mn_11.207[206M] //",
    "GSD36manu2p_u:5006": "avagūrya caret kṛcchram atikṛcchraṃ nipātane /",
    "GSD36manu2p_u:5007": "kṛcchrātikṛcchrau kurvīta viprasyotpādya śoṇitam // Mn_11.208[207M] //",
    "GSD36manu2p_u:5008": "anuktaniṣkṛtīnāṃ tu pāpānām apanuttaye /",
    "GSD36manu2p_u:5009": "śaktiṃ cāvekṣya pāpaṃ ca prāyaścittaṃ prakalpayet // Mn_11.209[208M] //",
    "GSD36manu2p_u:5010": "yair abhyupāyair enāṃsi mānavo vyapakarṣati /",
    "GSD36manu2p_u:5011": "tān vo 'bhyupāyān vakṣyāmi devarṣipitṛsevitān // Mn_11.210[209M] //",
    "GSD36manu2p_u:5012": "tryahaṃ prātas tryahaṃ sāyaṃ tryaham adyād ayācitam /",
    "GSD36manu2p_u:5013": "tryahaṃ paraṃ ca nāśnīyāt prājāpatyaṃ caran dvijaḥ // Mn_11.211[210M] //",
    "GSD36manu2p_u:5014": "gomūtraṃ gomayaṃ kṣīraṃ dadhi sarpiḥ kuśodakam /",
    "GSD36manu2p_u:5015": "ekarātropavāsaś ca kṛcchraṃ sāṃtapanaṃ smṛtam // Mn_11.212[211M] //",
    "GSD36manu2p_u:5016": "ekaikaṃ grāsam aśnīyāt tryahāṇi trīṇi pūrvavat /",
    "GSD36manu2p_u:5017": "tryahaṃ copavased antyam atikṛcchraṃ caran dvijaḥ // Mn_11.213[212M] //",
    "GSD36manu2p_u:5018": "taptakṛcchraṃ caran vipro jalakṣīraghṛtānilān /",
    "GSD36manu2p_u:5019": "pratitryahaṃ pibed uṣṇān sakṛtsnāyī samāhitaḥ // Mn_11.214[213M] //",
    "GSD36manu2p_u:5020": "yatātmano 'pramattasya dvādaśāham abhojanam /",
    "GSD36manu2p_u:5021": "parāko nāma kṛcchro 'yaṃ sarvapāpāpanodanaḥ // Mn_11.215[214M] //",
    "GSD36manu2p_u:5022": "ekaikaṃ hrāsayet piṇḍaṃ kṛṣṇe śukle ca vardhayet /",
    "GSD36manu2p_u:5023": "upaspṛśaṃs triṣavaṇam etac cāṇdrāyaṇaṃ smṛtam // Mn_11.216[215M] //",
    "GSD36manu2p_u:5024": "etam eva vidhiṃ kṛtsnam ācared yavamadhyame /",
    "GSD36manu2p_u:5025": "śuklapakṣādiniyataś caraṃś cāndrāyaṇaṃ vratam // Mn_11.217[216M] //",
    "GSD36manu2p_u:5026": "aṣṭāv aṣṭau samaśnīyāt piṇḍān madhyaṃdine sthite /",
    "GSD36manu2p_u:5027": "niyatātmā haviṣyāśī yaticāndrāyaṇaṃ caran // Mn_11.218[217M] //",
    "GSD36manu2p_u:5028": "caturaḥ prātar aśnīyāt piṇḍān vipraḥ samāhitaḥ /",
    "GSD36manu2p_u:5029": "caturo 'stam ite sūrye śiśucāndrāyaṇaṃ smṛtam // Mn_11.219[218M] //",
    "GSD36manu2p_u:5030": "yathā kathaṃ cit piṇḍānāṃ tisro 'śītīḥ samāhitaḥ /",
    "GSD36manu2p_u:5031": "māsenāśnan haviṣyasya candrasyaiti salokatām // Mn_11.220[219M] //",
    "GSD36manu2p_u:5032": "etad rudrās tathādityā vasavaś cācaran vratam /",
    "GSD36manu2p_u:5033": "sarvākuśalamokṣāya marutaś ca maharṣibhiḥ // Mn_11.221[220M] //",
    "GSD36manu2p_u:5034": "mahāvyāhṛtibhir homaḥ kartavyaḥ svayam anvaham /",
    "GSD36manu2p_u:5035": "ahiṃsā satyam akrodham ārjavaṃ ca samācaret // Mn_11.222[221M] //",
    "GSD36manu2p_u:5036": "trir ahnas trir niśāyāṃ ca savāsā jalam āviśet /",
    "GSD36manu2p_u:5037": "strīśūdrapatitāṃś caiva nābhibhāṣeta karhi cit // Mn_11.223[222M] //",
    "GSD36manu2p_u:5038": "sthānāsanābhyāṃ vihared aśakto 'dhaḥ śayīta vā /",
    "GSD36manu2p_u:5039": "brahmacārī vratī ca syād gurudevadvijārcakaḥ // Mn_11.224[223M] //",
    "GSD36manu2p_u:5040": "sāvitrīṃ ca japen nityaṃ pavitrāṇi ca śaktitaḥ /",
    "GSD36manu2p_u:5041": "sarveṣv eva vrateṣv evaṃ prāyaścittārtham ādṛtaḥ // Mn_11.225[224M] //",
    "GSD36manu2p_u:5042": "etair dvijātayaḥ śodhyā vratair āviṣkṛtainasaḥ /",
    "GSD36manu2p_u:5043": "anāviṣkṛtapāpāṃs tu mantrair homaiś ca śodhayet // Mn_11.226[225M] //",
    "GSD36manu2p_u:5044": "khyāpanenānutāpena tapasādhyayanena ca /",
    "GSD36manu2p_u:5045": "pāpakṛn mucyate pāpāt tathā dānena cāpadi // Mn_11.227[226M] //",
    "GSD36manu2p_u:5046": "yathā yathā naro 'dharmaṃ svayaṃ kṛtvānubhāṣate /",
    "GSD36manu2p_u:5047": "tathā tathā tvacevāhis tenādharmeṇa mucyate // Mn_11.228[227M] //",
    "GSD36manu2p_u:5048": "yathā yathā manas tasya duṣkṛtaṃ karma garhati /",
    "GSD36manu2p_u:5049": "tathā tathā śarīraṃ tat tenādharmeṇa mucyate // Mn_11.229[228M] //",
    "GSD36manu2p_u:5050": "kṛtvā pāpaṃ hi saṃtapya tasmāt pāpāt pramucyate /",
    "GSD36manu2p_u:5051": "naivaṃ kuryāṃ punar iti nivṛttyā pūyate tu saḥ // Mn_11.230[229M] //",
    "GSD36manu2p_u:5052": "evaṃ saṃcintya manasā pretya karmaphalodayam /",
    "GSD36manu2p_u:5053": "manovāṅgūrtibhir nityaṃ śubhaṃ karma samācaret // Mn_11.231[230M] //",
    "GSD36manu2p_u:5054": "ajñānād yadi vā jñānāt kṛtvā karma vigarhitam /",
    "GSD36manu2p_u:5055": "tasmād vimuktim anvicchan dvitīyaṃ na samācaret // Mn_11.232[231M] //",
    "GSD36manu2p_u:5056": "yasmin karmaṇy asya kṛte manasaḥ syād alāghavam /",
    "GSD36manu2p_u:5057": "tasmiṃs tāvat tapaḥ kuryād yāvat tuṣṭikaraṃ bhavet // Mn_11.233[232M] //",
    "GSD36manu2p_u:5058": "tapomūlam idaṃ sarvaṃ daivamānuṣakaṃ sukham /",
    "GSD36manu2p_u:5059": "tapomadhyaṃ budhaiḥ proktaṃ tapo'ntaṃ vedadarśibhiḥ // Mn_11.234[233M] //",
    "GSD36manu2p_u:5060": "brāhmaṇasya tapo jñānaṃ tapaḥ kṣatrasya rakṣaṇam /",
    "GSD36manu2p_u:5061": "vaiśyasya tu tapo vārtā tapaḥ śūdrasya sevanam // Mn_11.235[234M] //",
    "GSD36manu2p_u:5062": "ṛṣayaḥ saṃyatātmānaḥ phalamūlānilāśanāḥ /",
    "GSD36manu2p_u:5063": "tapasaiva prapaśyanti trailokyaṃ sacarācaram // Mn_11.236[235M] //",
    "GSD36manu2p_u:5064": "auṣadhāny agado vidyā daivī ca vividhā sthitiḥ /",
    "GSD36manu2p_u:5065": "tapasaiva prasidhyanti tapas teṣāṃ hi sādhanam // Mn_11.237[236M] //",
    "GSD36manu2p_u:5066": "yad dustaraṃ yad durāpaṃ yad durgaṃ yac ca duṣkaram /",
    "GSD36manu2p_u:5067": "sarvaṃ tu tapasā sādhyaṃ tapo hi duratikramam // Mn_11.238[237M] //",
    "GSD36manu2p_u:5068": "mahāpātakinaś caiva śeṣāś cākāryakāriṇaḥ /",
    "GSD36manu2p_u:5069": "tapasaiva sutaptena mucyante kilbiṣāt tataḥ // Mn_11.239[238M] //",
    "GSD36manu2p_u:5070": "kītāś cāhipataṃgāś ca paśavaś ca vayāṃsi ca /",
    "GSD36manu2p_u:5071": "sthāvarāṇi ca bhūtāni divaṃ yānti tapobalāt // Mn_11.240[239M] //",
    "GSD36manu2p_u:5072": "yat kiṃ cid enaḥ kurvanti manovāṅgūrtibhir janāḥ /",
    "GSD36manu2p_u:5073": "tat sarvaṃ nirdahanty āśu tapasaiva tapodhanāḥ // Mn_11.241[240M] //",
    "GSD36manu2p_u:5074": "tapasaiva viśuddhasya brāhmaṇasya divaukasaḥ /",
    "GSD36manu2p_u:5075": "ijyāś ca pratigṛhṇanti kāmān saṃvardhayanti ca // Mn_11.242[241M] //",
    "GSD36manu2p_u:5076": "prajāpatir idaṃ śāstraṃ tapasaivāsṛjat prabhuḥ /",
    "GSD36manu2p_u:5077": "tathaiva vedān ṛṣayas tapasā pratipedire // Mn_11.243[242M] //",
    "GSD36manu2p_u:5078": "ity etat tapaso devā mahābhāgyaṃ pracakṣate /",
    "GSD36manu2p_u:5079": "sarvasyāsya prapaśyantas tapasaḥ puṇyam uttamam // Mn_11.244[243M] //",
    "GSD36manu2p_u:5080": "vedābhyāso 'nvahaṃ śaktyā mahāyajñakriyā kṣamā /",
    "GSD36manu2p_u:5081": "nāśayanty āśu pāpāni mahāpātakajāny api // Mn_11.245[244M] //",
    "GSD36manu2p_u:5082": "yathaidhas tejasā vahniḥ prāptaṃ nirdahati kṣaṇāt /",
    "GSD36manu2p_u:5083": "tathā jñānāgninā pāpaṃ sarvaṃ dahati vedavit // Mn_11.246[245M] //",
    "GSD36manu2p_u:5084": "ity etad enasām uktaṃ prāyaścittaṃ yathāvidhi /",
    "GSD36manu2p_u:5085": "ata ūrdhvaṃ rahasyānāṃ prāyaścittaṃ nibodhata // Mn_11.247[246M] //",
    "GSD36manu2p_u:5086": "savyāhṛtipraṇavakāḥ prāṇāyāmās tu ṣoḍaśa /",
    "GSD36manu2p_u:5087": "api bhrūṇahanaṃ māsāt punanty ahar ahaḥ kṛtāḥ // Mn_11.248[247M] //",
    "GSD36manu2p_u:5088": "kautsaṃ japtvāpa ity etad vasiṣṭhaṃ ca pratīty ṛcam /",
    "GSD36manu2p_u:5089": "māhitraṃ śuddhavatyaś ca surāpo 'pi viśudhyati // Mn_11.249[248M] //",
    "GSD36manu2p_u:5090": "sakṛj japtvāsyavāmīyaṃ śivasaṃkalpam eva ca /",
    "GSD36manu2p_u:5091": "apahṛtya suvarṇaṃ tu kṣaṇād bhavati nirmalaḥ // Mn_11.250[249M] //",
    "GSD36manu2p_u:5092": "haviṣpāntīyam abhyasya na tamaṃ ha itīti ca /",
    "GSD36manu2p_u:5093": "japitvā pauruṣaṃ sūktaṃ mucyate gurutalpagaḥ // Mn_11.251[250M] //",
    "GSD36manu2p_u:5094": "enasāṃ sthūlasūkṣmāṇāṃ cikīrṣann apanodanam /",
    "GSD36manu2p_u:5095": "avety ṛcaṃ japed abdaṃ yat kiṃ cedam itīti vā // Mn_11.252[251M] //",
    "GSD36manu2p_u:5096": "pratigṛhyāpratigrāhyaṃ bhuktvā cānnaṃ vigarhitam /",
    "GSD36manu2p_u:5097": "japaṃs taratsamandīyaṃ pūyate mānavas tryahāt // Mn_11.253[252M] //",
    "GSD36manu2p_u:5098": "somāraudraṃ tu bahvenāḥ māsam abhyasya śudhyati /",
    "GSD36manu2p_u:5099": "sravantyām ācaran snānam aryamṇām iti ca tṛcam // Mn_11.254[253M] //",
    "GSD36manu2p_u:5100": "abdārdham indram ity etad enasvī saptakaṃ japet /",
    "GSD36manu2p_u:5101": "apraśastaṃ tu kṛtvāpsu māsam āsīta bhaikṣabhuk // Mn_11.255[254M] //",
    "GSD36manu2p_u:5102": "mantraiḥ śākalahomīyair abdaṃ hutvā ghṛtaṃ dvijaḥ /",
    "GSD36manu2p_u:5103": "sugurv apy apahanty eno japtvā vā nama ity ṛcam // Mn_11.256[255M] //",
    "GSD36manu2p_u:5104": "mahāpātakasaṃyukto 'nugacched gāḥ samāhitaḥ /",
    "GSD36manu2p_u:5105": "abhyasyābdaṃ pāvamānīr bhaikṣāhāro viśudhyati // Mn_11.257[256M] //",
    "GSD36manu2p_u:5106": "araṇye vā trir abhyasya prayato vedasaṃhitām /",
    "GSD36manu2p_u:5107": "mucyate pātakaiḥ sarvaiḥ parākaiḥ śodhitas tribhiḥ // Mn_11.258[257M] //",
    "GSD36manu2p_u:5108": "tryahaṃ tūpavased yuktas trir ahno 'bhyupayann apaḥ /",
    "GSD36manu2p_u:5109": "mucyate pātakaiḥ sarvais trir japitvāghamarṣaṇam // Mn_11.259[258M] //",
    "GSD36manu2p_u:5110": "yathāśvamedhaḥ kraturāṭ sarvapāpāpanodanaḥ /",
    "GSD36manu2p_u:5111": "tathāghamarṣaṇaṃ sūktaṃ sarvapāpāpanodanam // Mn_11.260[259M] //",
    "GSD36manu2p_u:5112": "hatvā lokān apīmāṃs trīn aśnann api yatas tataḥ /",
    "GSD36manu2p_u:5113": "ṛgvedaṃ dhārayan vipro nainaḥ prāpnoti kiṃ cana // Mn_11.261[260M] //",
    "GSD36manu2p_u:5114": "ṛksaṃhitāṃ trir abhyasya yajuṣāṃ vā samāhitaḥ /",
    "GSD36manu2p_u:5115": "sāmnāṃ vā sarahasyānāṃ sarvapāpaiḥ pramucyate // Mn_11.262[261M] //",
    "GSD36manu2p_u:5116": "yathā mahāhradaṃ prāpya kṣiptaṃ loṣṭaṃ vinaśyati /",
    "GSD36manu2p_u:5117": "tathā duścaritaṃ sarvaṃ vede trivṛti majjati // Mn_11.263[262M] //",
    "GSD36manu2p_u:5118": "ṛco yajūṃṣi cānyāni sāmāni vividhāni ca /",
    "GSD36manu2p_u:5119": "eṣa jñeyas trivṛdvedo yo vedainaṃ sa vedavit // Mn_11.264[263M] //",
    "GSD36manu2p_u:5120": "ādyaṃ yat tryakṣaraṃ brahma trayī yasmin pratiṣṭhitā /",
    "GSD36manu2p_u:5121": "sa guhyo 'nyas trivṛdvedo yas taṃ veda sa vedavit // Mn_11.265[264M] //",
    "GSD36manu2p_u:5122": "cāturvarṇyasya kṛtsno 'yam ukto dharmas tvayānaghaḥ /",
    "GSD36manu2p_u:5123": "karmaṇāṃ phalanirvṛttiṃ śaṃsa nas tattvataḥ parām // Mn_12.1 //",
    "GSD36manu2p_u:5124": "sa tān uvāca dharmātmā maharṣīn mānavo bhṛguḥ /",
    "GSD36manu2p_u:5125": "asya sarvasya śṛṇuta karmayogasya nirṇayam // Mn_12.2 //",
    "GSD36manu2p_u:5126": "śubhāśubhaphalaṃ karma manovāgdehasaṃbhavam /",
    "GSD36manu2p_u:5127": "karmajā gatayo nṝṇām uttamādhamamadhyamaḥ // Mn_12.3 //",
    "GSD36manu2p_u:5128": "tasyeha trividhasyāpi tryadhiṣṭhānasya dehinaḥ /",
    "GSD36manu2p_u:5129": "daśalakṣaṇayuktasya mano vidyāt pravartakam // Mn_12.4 //",
    "GSD36manu2p_u:5130": "paradravyeṣv abhidhyānaṃ manasāniṣṭacintanam /",
    "GSD36manu2p_u:5131": "vitathābhiniveśaś ca trividhaṃ karma mānasam // Mn_12.5 //",
    "GSD36manu2p_u:5132": "pāruṣyam anṛtaṃ caiva paiśunyaṃ cāpi sarvaśaḥ /",
    "GSD36manu2p_u:5133": "asaṃbaddhapralāpaś ca vāṅmayaṃ syāc caturvidham // Mn_12.6 //",
    "GSD36manu2p_u:5134": "adattānām upādānaṃ hiṃsā caivāvidhānataḥ /",
    "GSD36manu2p_u:5135": "paradāropasevā ca śārīraṃ trividhaṃ smṛtam // Mn_12.7 //",
    "GSD36manu2p_u:5136": "mānasaṃ manasaivāyam upabhuṅkte śubhāśubham /",
    "GSD36manu2p_u:5137": "vācā vācā kṛtaṃ karma kāyenaiva ca kāyikam // Mn_12.8 //",
    "GSD36manu2p_u:5138": "śarīrajaiḥ karmadoṣair yāti sthāvaratāṃ naraḥ /",
    "GSD36manu2p_u:5139": "vācikaiḥ pakṣimṛgatāṃ mānasair antyajātitām // Mn_12.9 //",
    "GSD36manu2p_u:5140": "vāgdaṇḍo 'tha manodaṇḍaḥ kāyadaṇḍas tathaiva ca /",
    "GSD36manu2p_u:5141": "yasyaite nihitā buddhau tridaṇḍīti sa ucyate // Mn_12.10 //",
    "GSD36manu2p_u:5142": "tridaṇḍam etan nikṣipya sarvabhūteṣu mānavaḥ /",
    "GSD36manu2p_u:5143": "kāmakrodhau tu saṃyamya tataḥ siddhiṃ niyacchati // Mn_12.11 //",
    "GSD36manu2p_u:5144": "yo 'syātmanaḥ kārayitā taṃ kṣetrajñaṃ pracakṣate /",
    "GSD36manu2p_u:5145": "yaḥ karoti tu karmāṇi sa bhūtātmocyate budhaiḥ // Mn_12.12 //",
    "GSD36manu2p_u:5146": "jīvasaṃjño 'ntarātmānyaḥ sahajaḥ sarvadehinām /",
    "GSD36manu2p_u:5147": "yena vedayate sarvaṃ sukhaṃ duḥkhaṃ ca janmasu // Mn_12.13 //",
    "GSD36manu2p_u:5148": "tāv ubhau bhūtasaṃpṛktau mahān kṣetrajña eva ca /",
    "GSD36manu2p_u:5149": "uccāvaceṣu bhūteṣu sthitaṃ taṃ vyāpya tiṣṭhataḥ // Mn_12.14 //",
    "GSD36manu2p_u:5150": "asaṃkhyā mūrtayas tasya niṣpatanti śarīrataḥ /",
    "GSD36manu2p_u:5151": "uccāvacāni bhūtāni satataṃ ceṣṭayanti yāḥ // Mn_12.15 //",
    "GSD36manu2p_u:5152": "pañcabhya eva mātrābhyaḥ pretya duṣkṛtināṃ nṛṇām /",
    "GSD36manu2p_u:5153": "śarīraṃ yātanārthīyam anyad utpadyate dhruvam // Mn_12.16 //",
    "GSD36manu2p_u:5154": "tenānubhūya tā yāmīḥ śarīreṇeha yātanāḥ /",
    "GSD36manu2p_u:5155": "tāsv eva bhūtamātrāsu pralīyante vibhāgaśaḥ // Mn_12.17 //",
    "GSD36manu2p_u:5156": "so 'nubhūyāsukhodarkān doṣān viṣayasaṅgajān /",
    "GSD36manu2p_u:5157": "vyapetakalmaṣo 'bhyeti tāv evobhau mahaujasau // Mn_12.18 //",
    "GSD36manu2p_u:5158": "tau dharmaṃ paśyatas tasya pāpaṃ cātandritau saha /",
    "GSD36manu2p_u:5159": "yābhyāṃ prāpnoti saṃpṛktaḥ pretyeha ca sukhāsukham // Mn_12.19 //",
    "GSD36manu2p_u:5160": "yady ācarati dharmaṃ sa prāyaśo 'dharmam alpaśaḥ /",
    "GSD36manu2p_u:5161": "tair eva cāvṛto bhūtaiḥ svarge sukham upāśnute // Mn_12.20 //",
    "GSD36manu2p_u:5162": "yadi tu prāyaśo 'dharmaṃ sevate dharmam alpaśaḥ /",
    "GSD36manu2p_u:5163": "tair bhūtaiḥ sa parityakto yāmīḥ prāpnoti yātanāḥ // Mn_12.21 //",
    "GSD36manu2p_u:5164": "yāmīs tā yātanāḥ prāpya sa jīvo vītakalmaṣaḥ /",
    "GSD36manu2p_u:5165": "tāny eva pañca bhūtāni punar apyeti bhāgaśaḥ // Mn_12.22 //",
    "GSD36manu2p_u:5166": "etā dṛṣṭvāsya jīvasya gatīḥ svenaiva cetasā /",
    "GSD36manu2p_u:5167": "dharmato 'dharmataś caiva dharme dadhyāt sadā manaḥ // Mn_12.23 //",
    "GSD36manu2p_u:5168": "sattvaṃ rajas tamaś caiva trīn vidyād ātmano guṇān /",
    "GSD36manu2p_u:5169": "yair vyāpyemān sthito bhāvān mahān sarvān aśeṣataḥ // Mn_12.24 //",
    "GSD36manu2p_u:5170": "yo yadaiṣāṃ guṇo dehe sākalyenātiricyate /",
    "GSD36manu2p_u:5171": "sa tadā tadguṇaprāyaṃ taṃ karoti śarīriṇam // Mn_12.25 //",
    "GSD36manu2p_u:5172": "sattvaṃ jñānaṃ tamo 'jñānaṃ rāgadveṣau rajaḥ smṛtam /",
    "GSD36manu2p_u:5173": "etad vyāptimad eteṣāṃ sarvabhūtāśritaṃ vapuḥ // Mn_12.26 //",
    "GSD36manu2p_u:5174": "tatra yat prītisaṃyuktaṃ kiṃ cid ātmani lakṣayet /",
    "GSD36manu2p_u:5175": "praśāntam iva śuddhābhaṃ sattvaṃ tad upadhārayet // Mn_12.27 //",
    "GSD36manu2p_u:5176": "yat tu duḥkhasamāyuktam aprītikaram ātmanaḥ /",
    "GSD36manu2p_u:5177": "tad rajo pratīpaṃ vidyāt satataṃ hāri dehinām // Mn_12.28 //",
    "GSD36manu2p_u:5178": "yat tu syān mohasaṃyuktam avyaktaṃ viṣayātmakam /",
    "GSD36manu2p_u:5179": "apratarkyam avijñeyaṃ tamas tad upadhārayet // Mn_12.29 //",
    "GSD36manu2p_u:5180": "trayāṇām api caiteṣāṃ guṇānāṃ yaḥ phalodayaḥ /",
    "GSD36manu2p_u:5181": "agryo madhyo jaghanyaś ca taṃ pravakṣyāmy aśeṣataḥ // Mn_12.30 //",
    "GSD36manu2p_u:5182": "vedābhyāsas tapo jñānaṃ śaucam indriyanigrahaḥ /",
    "GSD36manu2p_u:5183": "dharmakriyātmacintā ca sāttvikaṃ guṇalakṣaṇam // Mn_12.31 //",
    "GSD36manu2p_u:5184": "ārambharucitādhairyam asatkāryaparigrahaḥ /",
    "GSD36manu2p_u:5185": "viṣayopasevā cājasraṃ rājasaṃ guṇalakṣaṇam // Mn_12.32 //",
    "GSD36manu2p_u:5186": "lobhaḥ svapno 'dhṛtiḥ krauryaṃ nāstikyaṃ bhinnavṛttitā /",
    "GSD36manu2p_u:5187": "yāciṣṇutā pramādaś ca tāmasaṃ guṇalakṣaṇam // Mn_12.33 //",
    "GSD36manu2p_u:5188": "trayāṇām api caiteṣāṃ guṇānāṃ triṣu tiṣṭhatām /",
    "GSD36manu2p_u:5189": "idaṃ sāmāsikaṃ jñeyaṃ kramaśo guṇalakṣaṇam // Mn_12.34 //",
    "GSD36manu2p_u:5190": "yat karma kṛtvā kurvaṃś ca kariṣyaṃś caiva lajjati /",
    "GSD36manu2p_u:5191": "taj jñeyaṃ viduṣā sarvaṃ tāmasaṃ guṇalakṣaṇam // Mn_12.35 //",
    "GSD36manu2p_u:5192": "yenāsmin karmanā loke khyātim icchati puṣkalām /",
    "GSD36manu2p_u:5193": "na ca śocaty asaṃpattau tad vijñeyaṃ tu rājasam // Mn_12.36 //",
    "GSD36manu2p_u:5194": "yat sarveṇecchati jñātuṃ yan na lajjati cācaran /",
    "GSD36manu2p_u:5195": "yena tuṣyati cātmāsya tat sattvaguṇalakṣaṇam // Mn_12.37 //",
    "GSD36manu2p_u:5196": "tamaso lakṣaṇaṃ kāmo rajasas tv artha ucyate /",
    "GSD36manu2p_u:5197": "sattvasya lakṣaṇaṃ dharmaḥ śraiṣṭhyam eṣāṃ yathottaram // Mn_12.38 //",
    "GSD36manu2p_u:5198": "yena yas tu guṇenaiṣāṃ saṃsarān pratipadyate /",
    "GSD36manu2p_u:5199": "tān samāsena vakṣyāmi sarvasyāsya yathākramam // Mn_12.39 //",
    "GSD36manu2p_u:5200": "devatvaṃ sāttvikā yānti manuṣyatvaṃ ca rājasāḥ /",
    "GSD36manu2p_u:5201": "tiryaktvaṃ tāmasā nityam ity eṣā trividhā gatiḥ // Mn_12.40 //",
    "GSD36manu2p_u:5202": "trividhā trividhaiṣā tu vijñeyā gauṇikī gatiḥ /",
    "GSD36manu2p_u:5203": "adhamā madhyamāgryā ca karmavidyāviśeṣataḥ // Mn_12.41 //",
    "GSD36manu2p_u:5204": "sthāvarāḥ kṛmikīṭāś ca matsyāḥ sarpāḥ sakacchapāḥ /",
    "GSD36manu2p_u:5205": "paśavaś ca mṛgāś caiva jaghanyā tāmasī gatiḥ // Mn_12.42 //",
    "GSD36manu2p_u:5206": "hastinaś ca turaṅgāś ca śūdrā mlecchāś ca garhitāḥ /",
    "GSD36manu2p_u:5207": "siṃhā vyāghrā varāhāś ca madhyamā tāmasī gatiḥ // Mn_12.43 //",
    "GSD36manu2p_u:5208": "cāraṇāś ca suparṇāś ca puruṣāś caiva dāmbhikāḥ /",
    "GSD36manu2p_u:5209": "rakṣāṃsi ca piśācāś ca tāmasīṣūttamā gatiḥ // Mn_12.44 //",
    "GSD36manu2p_u:5210": "jhallā mallā naṭāś caiva puruṣāḥ śastravṛttayaḥ /",
    "GSD36manu2p_u:5211": "dyūtapānaprasaktāś ca jaghanyā rājasī gatiḥ // Mn_12.45 //",
    "GSD36manu2p_u:5212": "rājānaḥ kṣatriyāś caiva rājñāṃ caiva purohitāḥ /",
    "GSD36manu2p_u:5213": "vādayuddhapradhānāś ca madhyamā rājasī gatiḥ // Mn_12.46 //",
    "GSD36manu2p_u:5214": "gandharvā guhyakā yakṣā vibudhānucarāś ca ye /",
    "GSD36manu2p_u:5215": "tathaivāpsarasaḥ sarvā rājasīṣūttamā gatiḥ // Mn_12.47 //",
    "GSD36manu2p_u:5216": "tāpasā yatayo viprā ye ca vaimānikā gaṇāḥ /",
    "GSD36manu2p_u:5217": "nakṣatrāṇi ca daityāś ca prathamā sāttvikī gatiḥ // Mn_12.48 //",
    "GSD36manu2p_u:5218": "yajvāna ṛṣayo devā vedā jyotīṃṣi vatsarāḥ /",
    "GSD36manu2p_u:5219": "pitaraś caiva sādhyāś ca dvitīyā sāttvikī gatiḥ // Mn_12.49 //",
    "GSD36manu2p_u:5220": "brahmā viśvasṛjo dharmo mahān avyaktam eva ca /",
    "GSD36manu2p_u:5221": "uttamāṃ sāttvikīm etāṃ gatim āhur manīṣiṇaḥ // Mn_12.50 //",
    "GSD36manu2p_u:5222": "eṣa sarvaḥ samuddiṣṭas triprakārasya karmaṇaḥ /",
    "GSD36manu2p_u:5223": "trividhas trividhaḥ kṛtsnaḥ saṃsāraḥ sārvabhautikaḥ // Mn_12.51 //",
    "GSD36manu2p_u:5224": "indriyāṇāṃ prasaṅgena dharmasyāsevanena ca /",
    "GSD36manu2p_u:5225": "pāpān saṃyānti saṃsārān avidvāṃso narādhamāḥ // Mn_12.52 //",
    "GSD36manu2p_u:5226": "yāṃ yāṃ yoniṃ tu jīvo 'yaṃ yena yeneha karmaṇā /",
    "GSD36manu2p_u:5227": "kramaśo yāti loke 'smiṃs tat tat sarvaṃ nibodhata // Mn_12.53 //",
    "GSD36manu2p_u:5228": "bahūn varṣagaṇān ghorān narakān prāpya tatkṣayāt /",
    "GSD36manu2p_u:5229": "saṃsārān pratipadyante mahāpātakinas tv imān // Mn_12.54 //",
    "GSD36manu2p_u:5230": "śvasūkarakharoṣṭrāṇāṃ go'jāvimṛgapakṣiṇāṃ /",
    "GSD36manu2p_u:5231": "caṇḍālapukkasānāṃ ca brahmahā yonim ṛcchati // Mn_12.55 //",
    "GSD36manu2p_u:5232": "kṛmikīṭapataṅgānāṃ viḍbhujāṃ caiva pakṣiṇām /",
    "GSD36manu2p_u:5233": "hiṃsrāṇāṃ caiva sattvānāṃ surāpo brāhmaṇo vrajet // Mn_12.56 //",
    "GSD36manu2p_u:5234": "lūtāhisaraṭānāṃ ca tiraścāṃ cāmbucāriṇām /",
    "GSD36manu2p_u:5235": "hiṃsrāṇāṃ ca piśācānāṃ steno vipraḥ sahasraśaḥ // Mn_12.57 //",
    "GSD36manu2p_u:5236": "tṛṇagulmalatānāṃ ca kravyādāṃ daṃṣṭriṇām api /",
    "GSD36manu2p_u:5237": "krūrakarmakṛtāṃ caiva śataśo gurutalpagaḥ // Mn_12.58 //",
    "GSD36manu2p_u:5238": "hiṃsrā bhavanti kravyādāḥ kṛmayo 'medhyabhakṣiṇaḥ /",
    "GSD36manu2p_u:5239": "parasparādinaḥ stenāḥ pretyāntyastrīniṣeviṇaḥ // Mn_12.59 //",
    "GSD36manu2p_u:5240": "saṃyogaṃ patitair gatvā parasyaiva ca yoṣitam /",
    "GSD36manu2p_u:5241": "apahṛtya ca viprasvaṃ bhavati brahmarākṣasaḥ // Mn_12.60 //",
    "GSD36manu2p_u:5242": "maṇimuktāpravālāni hṛtvā lobhena mānavaḥ /",
    "GSD36manu2p_u:5243": "vividhāṇi ca ratnāni jāyate hemakartṛṣu // Mn_12.61 //",
    "GSD36manu2p_u:5244": "dhānyaṃ hṛtvā bhavaty ākhuḥ kāṃsyaṃ haṃso jalaṃ plavaḥ /",
    "GSD36manu2p_u:5245": "madhu daṃśaḥ payaḥ kāko rasaṃ śvā nakulo ghṛtam // Mn_12.62 //",
    "GSD36manu2p_u:5246": "māṃsaṃ gṛdhro vapāṃ madgus tailaṃ tailapakaḥ khagaḥ /",
    "GSD36manu2p_u:5247": "cīrīvākas tu lavaṇaṃ balākā śakunir dadhi // Mn_12.63 //",
    "GSD36manu2p_u:5248": "kauśeyaṃ tittirir hṛtvā kṣaumaṃ hṛtvā tu darduraḥ /",
    "GSD36manu2p_u:5249": "kārpāsatāntavaṃ krauñco godhā gāṃ vāggudo guḍam // Mn_12.64 //",
    "GSD36manu2p_u:5250": "chucchundariḥ śubhān gandhān patraśākaṃ tu barhiṇaḥ /",
    "GSD36manu2p_u:5251": "śvāvit kṛtānnaṃ vividham akṛtānnaṃ tu śalyakaḥ // Mn_12.65 //",
    "GSD36manu2p_u:5252": "bako bhavati hṛtvāgniṃ gṛhakārī hy upaskaram /",
    "GSD36manu2p_u:5253": "raktāni hṛtvā vāsāṃsi jāyate jīvajīvakaḥ // Mn_12.66 //",
    "GSD36manu2p_u:5254": "vṛko mṛgebhaṃ vyāghro 'śvaṃ phalamūlaṃ tu markaṭaḥ /",
    "GSD36manu2p_u:5255": "strīm ṛkṣaḥ stokako vāri yānāny uṣṭraḥ paśūn ajaḥ // Mn_12.67 //",
    "GSD36manu2p_u:5256": "yad vā tad vā paradravyam apahṛtya balān naraḥ /",
    "GSD36manu2p_u:5257": "avaśyaṃ yāti tiryaktvaṃ jagdhvā caivāhutaṃ haviḥ // Mn_12.68 //",
    "GSD36manu2p_u:5258": "striyo 'py etena kalpena hṛtvā doṣam avāpnuyuḥ /",
    "GSD36manu2p_u:5259": "eteṣām eva jantūnāṃ bhāryātvam upayānti tāḥ // Mn_12.69 //",
    "GSD36manu2p_u:5260": "svebhyaḥ svebhyas tu karmabhyaś cyutā varṇā hy anāpadi /",
    "GSD36manu2p_u:5261": "pāpān saṃsṛtya saṃsārān preṣyatāṃ yānti śatruṣu // Mn_12.70 //",
    "GSD36manu2p_u:5262": "vāntāśy ulkāmukhaḥ preto vipro dharmāt svakāc cyutaḥ /",
    "GSD36manu2p_u:5263": "amedhyakuṇapāśī ca kṣatriyaḥ kaṭapūtanaḥ // Mn_12.71 //",
    "GSD36manu2p_u:5264": "maitrākṣajyotikaḥ preto vaiśyo bhavati pūyabhuk /",
    "GSD36manu2p_u:5265": "cailāśakaś ca bhavati śūdro dharmāt svakāc cyutaḥ // Mn_12.72 //",
    "GSD36manu2p_u:5266": "yathā yathā niṣevante viṣayān viṣayātmakāḥ /",
    "GSD36manu2p_u:5267": "tathā tathā kuśalatā teṣāṃ teṣūpajāyate // Mn_12.73 //",
    "GSD36manu2p_u:5268": "te 'bhyāsāt karmaṇāṃ teṣāṃ pāpānām alpabuddhayaḥ /",
    "GSD36manu2p_u:5269": "saṃprāpnuvanti duḥkhāni tāsu tāsv iha yoniṣu // Mn_12.74 //",
    "GSD36manu2p_u:5270": "tāmisrādiṣu cogreṣu narakeṣu vivartanam /",
    "GSD36manu2p_u:5271": "asipatravanādīni bandhanachedanāni ca // Mn_12.75 //",
    "GSD36manu2p_u:5272": "vividhāś caiva saṃpīḍāḥ kākolūkaiś ca bhakṣaṇam /",
    "GSD36manu2p_u:5273": "karambhavālukātāpān kumbhīpākāṃś ca dāruṇān // Mn_12.76 //",
    "GSD36manu2p_u:5274": "saṃbhavāṃś ca viyonīṣu duḥkhaprāyāsu nityaśaḥ /",
    "GSD36manu2p_u:5275": "śītātapābhighātāṃś ca vividhāni bhayāni ca // Mn_12.77 //",
    "GSD36manu2p_u:5276": "asakṛd garbhavāseṣu vāsaṃ janma ca dāruṇam /",
    "GSD36manu2p_u:5277": "bandhanāni ca kāṣṭhāni parapreṣyatvam eva ca // Mn_12.78 //",
    "GSD36manu2p_u:5278": "bandhupriyaviyogāṃś ca saṃvāsaṃ caiva durjanaiḥ /",
    "GSD36manu2p_u:5279": "dravyārjanaṃ ca nāśaṃ ca mitrāmitrasya cārjanam // Mn_12.79 //",
    "GSD36manu2p_u:5280": "jarāṃ caivāpratīkārāṃ vyādhibhiś copapīḍanam /",
    "GSD36manu2p_u:5281": "kleśāṃś ca vividhāṃs tāṃs tān mṛtyum eva ca durjayam // Mn_12.80 //",
    "GSD36manu2p_u:5282": "yādṛśena tu bhāvena yad yat karma niṣevate /",
    "GSD36manu2p_u:5283": "tādṛśena śarīreṇa tat tat phalam upāśnute // Mn_12.81 //",
    "GSD36manu2p_u:5284": "eṣa sarvaḥ samuddiṣṭaḥ karmaṇāṃ vaḥ phalodayaḥ /",
    "GSD36manu2p_u:5285": "naiḥśreyasakaraṃ karma viprasyedaṃ nibodhata // Mn_12.82 //",
    "GSD36manu2p_u:5286": "vedābhyāsas tapo jñānam indriyāṇāṃ ca saṃyamaḥ /",
    "GSD36manu2p_u:5287": "ahiṃsā gurusevā ca niḥśreyasakaraṃ param // Mn_12.83 //",
    "GSD36manu2p_u:5288": "sarveṣām api caiteṣāṃ śubhānām iha karmaṇām /",
    "GSD36manu2p_u:5289": "kiṃ cic chreyaskarataraṃ karmoktaṃ puruṣaṃ prati // Mn_12.84 //",
    "GSD36manu2p_u:5290": "sarveṣām api caiteṣām ātmajñānaṃ paraṃ smṛtam /",
    "GSD36manu2p_u:5291": "tad dhy agryaṃ sarvavidyānāṃ prāpyate hy amṛtaṃ tataḥ // Mn_12.85 //",
    "GSD36manu2p_u:5292": "ṣaṇṇām eṣāṃ tu sarveṣāṃ karmaṇāṃ pretya ceha ca /",
    "GSD36manu2p_u:5293": "śreyaskarataraṃ jñeyaṃ sarvadā karma vaidikam // Mn_12.86 //",
    "GSD36manu2p_u:5294": "vaidike karmayoge tu sarvāṇy etāny aśeṣataḥ /",
    "GSD36manu2p_u:5295": "antarbhavanti kramaśas tasmiṃs tasmin kriyāvidhau // Mn_12.87 //",
    "GSD36manu2p_u:5296": "sukhābhyudayikaṃ caiva naiḥśreyasikam eva ca /",
    "GSD36manu2p_u:5297": "pravṛttaṃ ca nivṛttaṃ ca dvividhaṃ karma vaidikam // Mn_12.88 //",
    "GSD36manu2p_u:5298": "iha cāmutra vā kāmyaṃ pravṛttaṃ karma kīrtyate /",
    "GSD36manu2p_u:5299": "niṣkāmaṃ jñātapūrvaṃ tu nivṛttam upadiśyate // Mn_12.89 //",
    "GSD36manu2p_u:5300": "pravṛttaṃ karma saṃsevyaṃ devānām eti sāmyatām /",
    "GSD36manu2p_u:5301": "nivṛttaṃ sevamānas tu bhūtāny atyeti pañca vai // Mn_12.90 //",
    "GSD36manu2p_u:5302": "sarvabhūteṣu cātmānaṃ sarvabhūtāni cātmani /",
    "GSD36manu2p_u:5303": "samaṃ paśyann ātmayājī svārājyam adhigacchati // Mn_12.91 //",
    "GSD36manu2p_u:5304": "yathoktāny api karmāṇi parihāya dvijottamaḥ /",
    "GSD36manu2p_u:5305": "ātmajñāne śame ca syād vedābhyāse ca yatnavān // Mn_12.92 //",
    "GSD36manu2p_u:5306": "etad dhi janmasāphalyaṃ brāhmaṇasya viśeṣataḥ /",
    "GSD36manu2p_u:5307": "prāpyaitat kṛtakṛtyo hi dvijo bhavati nānyathā // Mn_12.93 //",
    "GSD36manu2p_u:5308": "pitṛdevamanuṣyāṇāṃ vedaś cakṣuḥ sanātanam /",
    "GSD36manu2p_u:5309": "aśakyaṃ cāprameyaṃ ca vedaśāstram iti sthitiḥ // Mn_12.94 //",
    "GSD36manu2p_u:5310": "yā vedabāhyāḥ smṛtayo yāś ca kāś ca kudṛṣṭayaḥ /",
    "GSD36manu2p_u:5311": "sarvās tā niṣphalāḥ pretya tamoniṣṭhā hi tāḥ smṛtāḥ // Mn_12.95 //",
    "GSD36manu2p_u:5312": "utpadyante cyavante ca yāny ato 'nyāni kāni cit /",
    "GSD36manu2p_u:5313": "tāny arvākkālikatayā niṣphalāny anṛtāni ca // Mn_12.96 //",
    "GSD36manu2p_u:5314": "cāturvarṇyaṃ trayo lokāś catvāraś cāśramāḥ pṛthak /",
    "GSD36manu2p_u:5315": "bhūtaṃ bhavyaṃ bhaviṣyaṃ ca sarvaṃ vedāt prasidhyati // Mn_12.97 //",
    "GSD36manu2p_u:5316": "śabdaḥ sparśaś ca rūpaṃ ca raso gandhaś ca pañcamaḥ /",
    "GSD36manu2p_u:5317": "vedād eva prasūyante prasūtir guṇakarmataḥ // Mn_12.98 //",
    "GSD36manu2p_u:5318": "bibharti sarvabhūtāni vedaśāstraṃ sanātanam /",
    "GSD36manu2p_u:5319": "tasmād etat paraṃ manye yaj jantor asya sādhanam // Mn_12.99 //",
    "GSD36manu2p_u:5320": "senāpatyaṃ ca rājyaṃ ca daṇḍanetṛtvam eva ca /",
    "GSD36manu2p_u:5321": "sarvalokādhipatyaṃ ca vedaśāstravid arhati // Mn_12.100 //",
    "GSD36manu2p_u:5322": "yathā jātabalo vahnir dahaty ārdrān api drumān /",
    "GSD36manu2p_u:5323": "tathā dahati vedajñaḥ karmajaṃ doṣam ātmanaḥ // Mn_12.101 //",
    "GSD36manu2p_u:5324": "vedaśāstrārthatattvajño yatra tatrāśrame vasan /",
    "GSD36manu2p_u:5325": "ihaiva loke tiṣṭhan sa brahmabhūyāya kalpate // Mn_12.102 //",
    "GSD36manu2p_u:5326": "ajñebhyo granthinaḥ śreṣṭhā granthibhyo dhāriṇo varāḥ /",
    "GSD36manu2p_u:5327": "dhāribhyo jñāninaḥ śreṣṭhā jñānibhyo vyavasāyinaḥ // Mn_12.103 //",
    "GSD36manu2p_u:5328": "tapo vidyā ca viprasya niḥśreyasakaraṃ param /",
    "GSD36manu2p_u:5329": "tapasā kilbiṣaṃ hanti vidyayāmṛtam aśnute // Mn_12.104 //",
    "GSD36manu2p_u:5330": "pratyakṣaṃ cānumānaṃ ca śāstraṃ ca vividhāgamam /",
    "GSD36manu2p_u:5331": "trayaṃ suviditaṃ kāryaṃ dharmaśuddhim abhīpsatā // Mn_12.105 //",
    "GSD36manu2p_u:5332": "ārṣaṃ dharmopadeśaṃ ca vedaśāstrāvirodhinā /",
    "GSD36manu2p_u:5333": "yas tarkeṇānusaṃdhatte sa dharmaṃ veda netaraḥ // Mn_12.106 //",
    "GSD36manu2p_u:5334": "naiḥśreyasam idaṃ karma yathoditam aśeṣataḥ /",
    "GSD36manu2p_u:5335": "mānavasyāsya śāstrasya rahasyam upadiśyate // Mn_12.107 //",
    "GSD36manu2p_u:5336": "anāmnāteṣu dharmeṣu kathaṃ syād iti ced bhavet /",
    "GSD36manu2p_u:5337": "yaṃ śiṣṭā brāhmaṇā brūyuḥ sa dharmaḥ syād aśaṅkitaḥ // Mn_12.108 //",
    "GSD36manu2p_u:5338": "dharmeṇādhigato yais tu vedaḥ saparibṛṃhaṇaḥ /",
    "GSD36manu2p_u:5339": "te śiṣṭā brāhmaṇā jñeyāḥ śrutipratyakṣahetavaḥ // Mn_12.109 //",
    "GSD36manu2p_u:5340": "daśāvarā vā pariṣad yaṃ dharmaṃ parikalpayet /",
    "GSD36manu2p_u:5341": "tryavarā vāpi vṛttasthā taṃ dharmaṃ na vicālayet // Mn_12.110 //",
    "GSD36manu2p_u:5342": "traividyo hetukas tarkī nairukto dharmapāṭhakaḥ /",
    "GSD36manu2p_u:5343": "trayaś cāśramiṇaḥ pūrve pariṣat syād daśāvarā // Mn_12.111 //",
    "GSD36manu2p_u:5344": "ṛgvedavid yajurvic ca sāmavedavid eva ca /",
    "GSD36manu2p_u:5345": "tryavarā pariṣaj jñeyā dharmasaṃśayanirṇaye // Mn_12.112 //",
    "GSD36manu2p_u:5346": "eko 'pi vedavid dharmaṃ yaṃ vyavasyed dvijottamaḥ /",
    "GSD36manu2p_u:5347": "sa vijñeyaḥ paro dharmo nājñānām udito 'yutaiḥ // Mn_12.113 //",
    "GSD36manu2p_u:5348": "avratānām amantrāṇāṃ jātimātropajīvinām /",
    "GSD36manu2p_u:5349": "sahasraśaḥ sametānāṃ pariṣattvaṃ na vidyate // Mn_12.114 //",
    "GSD36manu2p_u:5350": "yaṃ vadanti tamobhūtā mūrkhā dharmam atadvidaḥ /",
    "GSD36manu2p_u:5351": "tatpāpaṃ śatadhā bhūtvā tadvaktṝn anugacchati // Mn_12.115 //",
    "GSD36manu2p_u:5352": "etad vo 'bhihitaṃ sarvaṃ niḥśreyasakaraṃ param /",
    "GSD36manu2p_u:5353": "asmād apracyuto vipraḥ prāpnoti paramāṃ gatim // Mn_12.116 //",
    "GSD36manu2p_u:5354": "evaṃ sa bhagavān devo lokānāṃ hitakāmyayā /",
    "GSD36manu2p_u:5355": "dharmasya paramaṃ guhyaṃ mamedaṃ sarvam uktavān // Mn_12.117 //",
    "GSD36manu2p_u:5356": "sarvam ātmani saṃpaśyet sac cāsac ca samāhitaḥ /",
    "GSD36manu2p_u:5357": "sarvaṃ hy ātmani saṃpaśyan nādharme kurute manaḥ // Mn_12.118 //",
    "GSD36manu2p_u:5358": "ātmaiva devatāḥ sarvāḥ sarvam ātmany avasthitam /",
    "GSD36manu2p_u:5359": "ātmā hi janayaty eṣāṃ karmayogaṃ śarīriṇām // Mn_12.119 //",
    "GSD36manu2p_u:5360": "khaṃ saṃniveśayet kheṣu ceṣṭanasparśane 'nilam /",
    "GSD36manu2p_u:5361": "paktidṛṣṭyoḥ paraṃ tejaḥ snehe 'po gāṃ ca mūrtiṣu // Mn_12.120 //",
    "GSD36manu2p_u:5362": "manasīnduṃ diśaḥ śrotre krānte viṣṇuṃ bale haram /",
    "GSD36manu2p_u:5363": "vācy agniṃ mitram utsarge prajane ca prajāpatim // Mn_12.121 //",
    "GSD36manu2p_u:5364": "praśāsitāraṃ sarveṣām aṇīyāṃsam aṇor api /",
    "GSD36manu2p_u:5365": "rukmābhaṃ svapnadhīgamyaṃ vidyāt taṃ puruṣaṃ param // Mn_12.122 //",
    "GSD36manu2p_u:5366": "etam eke vadanty agniṃ manum anye prajāpatim /",
    "GSD36manu2p_u:5367": "indram eke pare prāṇam apare brahma śāśvatam // Mn_12.123 //",
    "GSD36manu2p_u:5368": "eṣa sarvāṇi bhūtāni pañcabhir vyāpya mūrtibhiḥ /",
    "GSD36manu2p_u:5369": "janmavṛddhikṣayair nityaṃ saṃsārayati cakravat // Mn_12.124 //",
    "GSD36manu2p_u:5370": "evaṃ yaḥ sarvabhūteṣu paśyaty ātmānam ātmanā /",
    "GSD36manu2p_u:5371": "sa sarvasamatām etya brahmābhyeti paraṃ padam // Mn_12.125 //",
    "GSD36manu2p_u:5372": "ity etan mānavaṃ śāstraṃ bhṛguproktaṃ paṭhan dvijaḥ /",
    "GSD36manu2p_u:5373": "bhavaty ācāravān nityaṃ yatheṣṭāṃ prāpnuyād gatim // Mn_12.126 //"
}