{
  "S03bsa032_u:0": "[Vaidya_1]",
  "S03bsa032_u:1": "āryaśūraviracitā bodhisattvāvadānamālāparaparyāyā",
  "S03bsa032_u:2": "Jātakamālā",
  "S03bsa032_u:3": "om namaḥ śrīsarvabuddhabodhisattvebhyaḥ //",
  "S03bsa032_u:4": "Jm_1.1 śrīmanti sadguṇaparigrahamaṅgalāni kīrtyāspadānyanavagītamanoharāṇi /",
  "S03bsa032_u:5": "pūrvaprajanmasu muneścaritādbhu tāni bhaktyā svakāvyakusumāñjalinārcayiṣye //",
  "S03bsa032_u:6": "Jm_1.2 ślādhyairamībhirabhilakṣitacinhabhūtairādeśito bhavati yatsugatatvamārgaḥ /",
  "S03bsa032_u:7": "syādeva rūkṣamanasāmapi ca prasādo dharmyāḥ kathāśca ramaṇīyataratvamīyuḥ //",
  "S03bsa032_u:8": "Jm_1.3 lokārthamityabhisamīkṣya kariṣyate 'yaṃ śrutyārṣayuktyaviguṇena pathā prayatnaḥ /",
  "S03bsa032_u:9": "lokottamasya caritātiśayapradeśaiḥ svaṃ prātibhaṃ gamayituṃ śrutivallabhatvam //",
  "S03bsa032_u:10": "Jm_1.4 svārthodyatairapi parārthacarasya yasya naivānvagamyata guṇapratipattiśobhā /",
  "S03bsa032_u:11": "sarvajña ityavitathākṣaradīptakīrti mūrdhnā name tamasamaṃ sahadharmasaṃgham //",
  "S03bsa032_u:12": "_______________________________________________________________",
  "S03bsa032_u:13": "1 vyāghrījātakam",
  "S03bsa032_u:14": "sarvasattveṣvakāraṇaparamavatsalasvabhāvaḥ sarvabhūtātmabhūtaḥ pūrvajanmasvapi sa bhagavāniti buddhe bhagavati paraḥ prasādaḥ kāryaḥ //",
  "S03bsa032_u:15": "tadyathānuśrūyate - ratnatrayagurubhiḥ pratipattiguṇābhirādhitagurubhirguṇapravicayagurubhirasmadgurubhiḥ parikīrtyamānamidaṃ bhagavataḥ pūrvajanmāvadānam /",
  "S03bsa032_u:16_0": "bodhisattvaḥ kilāyaṃ bhagavānbhūtaḥ pratijñātiśayasadṛśairdānapriyavacanārthacaryāprabhṛtibhiḥ",
  "S03bsa032_u:16_1": "prajñāparigrahaniravadyaiḥ kārūṇyanisyandairlokamanugṛhṇan svadharmābhiratyupanataśucivṛttinyuditodite",
  "S03bsa032_u:16_2": "mahati brāhmaṇakule janmaparigrahaṃ cakāra /",
  "S03bsa032_u:17_0": "sa kṛtasaṃskārakramo jātakarmādibhirabhivardhamānaḥ [Vaidya_2] prakṛtimedhāvitvātsānāthyaviśeṣājjñānakautūhalādakausīdyācca",
  "S03bsa032_u:17_1": "nacireṇaivāṣṭādaśasu vidyāsthāneṣu svakulakramāviruddhāsu ca sakalāsu kalāsvācāryakaṃ padamavāpa /",
  "S03bsa032_u:18": "Jm_1.5 sa brahmavad brahmavidāṃ babhūva rājeva rājñāṃ bahumānapātram /",
  "S03bsa032_u:19": "sākṣātsahasrākṣa iva prajānāṃ jñānārthināmarthacaraḥ piteva //",
  "S03bsa032_u:20": "tasya bhāgyaguṇātiśayasamāvarjito mahāṃ llābhasatkārayaśoviśeṣaḥ prādurabhūt /",
  "S03bsa032_u:21": "dharmābhyāsabhāvitamatiḥ kṛtapravrajyāparicayastu bodhisattvo na tenābhireme /",
  "S03bsa032_u:22": "Jm_1.6 sa pūrvacaryāpariśuddhabuddhiḥ kāmeṣu dṛṣṭvā bahudoṣajātam /",
  "S03bsa032_u:23": "gārhasthyamasvāsthyamivāvadhūya kaṃcidvanaprasthamalaṃcakāra //",
  "S03bsa032_u:24": "Jm_1.7 sa tatra niḥsaṅgatayā tayā (ca) prajñāvadātena śamena caiva /",
  "S03bsa032_u:25": "pratyādideśeva kukāryasaṅgādviśliṣṭaśiṣṭopaśamaṃ nṛlokam //",
  "S03bsa032_u:26": "Jm_1.8 maitrīmayeṇa praśamena tasya visyandinevānuparītacittāḥ /",
  "S03bsa032_u:27": "parasparadrohanivṛttabhāvāstapasvivad vyālamṛgā viceruḥ //",
  "S03bsa032_u:28": "Jm_1.9 ācāraśuddhyā nibhṛtendriyatvātsaṃtoṣayogātkaruṇāguṇācca /",
  "S03bsa032_u:29": "asaṃstutasyāpi janasya loke so 'bhūt priyastasya yathaiva lokaḥ //",
  "S03bsa032_u:30": "Jm_1.10 alpecchabhāvātkuhanānabhijñastyaktaspṛho lābhayaśaḥsukheṣu /",
  "S03bsa032_u:31": "sa devatānāmapi mānasāni prasādabhaktipravaṇāni cakre //",
  "S03bsa032_u:32": "Jm_1.11 śrutvātha taṃ pravrajitaṃ manuṣyā guṇaistadīyairavabaddhacittāḥ /",
  "S03bsa032_u:33": "[Vaidya_3]",
  "S03bsa032_u:34": "vihāya bandhūṃśca parigrahāṃśca tacchiṣyatāṃ siddhimivopajagmuḥ //",
  "S03bsa032_u:35": "Jm_1.12 śīle śucāvindriyabhāvanāyāṃ smṛtyapramoṣe praviviktatāyām /",
  "S03bsa032_u:36": "maitryādike caiva manaḥsamādhau yathābalaṃ so 'nuśaśāsa śiṣyān //",
  "S03bsa032_u:37_0": "atha kadācitsa mahātmā pariniṣpannabhūyiṣṭhe pṛthūbhūte śiṣyagaṇe pratiṣṭhāpite 'sminkalyāṇe",
  "S03bsa032_u:37_1": "vartmanyavatārite naiṣkramyasatpathaṃ loke saṃvṛteṣvivāpāyadvāreṣu rājamārgīkṛteṣviva",
  "S03bsa032_u:37_2": "sugatimārgeṣu dṛṣṭadharmasukhavihārārthaṃ tatkālaśiṣyeṇājitenānugamyamāno yogānukūlān",
  "S03bsa032_u:37_3": "parvatadarīnikuñjānanuvicacāra /",
  "S03bsa032_u:38": "Jm_1.13 athātra vyāghravanitāṃ dadarśa girigahvare /",
  "S03bsa032_u:39": "prasūtikleśadoṣeṇa gatāṃ nispandamandatām //",
  "S03bsa032_u:40": "Jm_1.14 parikṣāmekṣaṇayugāṃ kṣudhā chātatarodarīm /",
  "S03bsa032_u:41": "āhāramiva paśyantīṃ bālānsvatanayānapi //",
  "S03bsa032_u:42": "Jm_1.15 stanyatarṣādupasṛtānmātṛvisrambhanirvyathān /",
  "S03bsa032_u:43": "rorūyitaravaiḥ krūrairbhartsayantīṃ parāniva //",
  "S03bsa032_u:44": "Jm_1.16 bodhisattvastu tāṃ dṛṣṭvā dhīro 'pi karuṇāvaśāt /",
  "S03bsa032_u:45": "cakampe paraduḥkhena mahīkampādivādrirāṭ //",
  "S03bsa032_u:46": "Jm_1.17 mahatsvapi svaduḥkheṣu vyaktadhairyāḥ kṛpātmakāḥ /",
  "S03bsa032_u:47": "mṛdunāpyanyaduḥkhena kampante yattadadbhutam //",
  "S03bsa032_u:48": "atha sa bodhisattvaḥ sasaṃbhramāmreḍitapadaṃ svabhāvātiśayavyañjakaṃ karuṇābalasamāhitākṣaraṃ śiṣyamuvāca - vatsa vatsa",
  "S03bsa032_u:49": "Jm_1.18 paśya saṃsāranairguṇyaṃ mṛgyeṣā svasutānapi /",
  "S03bsa032_u:50": "laṅghitasnehamaryādā bhoktumanvicchati kṣudhā //",
  "S03bsa032_u:51": "Jm_1.19 aho batātikaṣṭeyamātmasnehasya rodratā /",
  "S03bsa032_u:52": "yena mātāpi tanayānāhārayitumicchati //",
  "S03bsa032_u:53": "Jm_1.20 ātmasnehamayaṃ śatruṃ ko vardhayitumahati /",
  "S03bsa032_u:54": "yena kuryāt padanyāsamīdṛśeṣvapi karmasu //",
  "S03bsa032_u:55": "tacchīghramanviṣyatāṃ tāvatkutaścidasyāḥ kṣudduḥkhapratīkāraheturyāvanna tanayānātmānaṃ copahanti /",
  "S03bsa032_u:56": "ahamapi caināṃ prayatiṣye sāhasādasmānnivārayitum /",
  "S03bsa032_u:57": "sa tathetyasmai pratiśrutya prakrāntastadāhārānveṣaṇaparo babhūva /",
  "S03bsa032_u:58": "atha bodhisattvastaṃ śiṣyaṃ savyapadeśamativāhya cintāmāpede -",
  "S03bsa032_u:59": "Jm_1.21 saṃvidyamāne sakale śarīre kasmātparasmānmṛgayāmi māṃsam /",
  "S03bsa032_u:60": "yādṛcchikī tasya hi lābhasaṃpat kāryātyayaḥ syācca tathā mamāyam //",
  "S03bsa032_u:61": "api ca /",
  "S03bsa032_u:62": "Jm_1.22 nirātmake bhedini sārahīne duḥkhe kṛtadhne satatāśucau ca /",
  "S03bsa032_u:63": "dehe parasmāyupayujyamāne na prītimānyo na vicakṣaṇaḥ saḥ //",
  "S03bsa032_u:64": "Jm_1.23 svasaukhyasaṅgena parasya duḥkhamupekṣyate śaktiparikṣayādvā /",
  "S03bsa032_u:65": "na cānyaduḥkhe sati me 'sti saukhyaṃ satyāṃ ca śaktau kimupekṣakaḥ syām //",
  "S03bsa032_u:66": "Jm_1.24 satyāṃ ca śaktau mama yadyupekṣā syādātatāyinyapi duḥkhamagne /",
  "S03bsa032_u:67": "kṛtveva pāpaṃ mama tena cittaṃ dahyeta kakṣaṃ mahatāgnineva //",
  "S03bsa032_u:68": "Jm_1.25 tasmātkariṣyāmi śarīrakeṇa taṭaprapātodgatajīvitena /",
  "S03bsa032_u:69": "saṃrakṣaṇaṃ putravadhācca mṛgyā mṛgyāḥ sakāśācca tadātmajānām //",
  "S03bsa032_u:70": "kiṃ ca bhūyaḥ -",
  "S03bsa032_u:71": "Jm_1.26 sadarśanaṃ lokahitotsukānāmuttejanaṃ mandaparākramāṇām /",
  "S03bsa032_u:72": "saṃharṣaṇaṃ tyāgaviśāradānāmākarṣaṇaṃ sajjanamānasānām //",
  "S03bsa032_u:73": "Jm_1.27 viṣādanaṃ māramahācamūnāṃ prasādanaṃ buddhaguṇapriyāṇām /",
  "S03bsa032_u:74": "vrīḍodayaṃsvārthaparāyaṇānāṃ mātsaryalobhopahatātmanāṃ ca //",
  "S03bsa032_u:75": "[Vaidya_5]",
  "S03bsa032_u:76": "Jm_1.28 śraddhāpanaṃ yānavarāśritānāṃ vismāpanaṃ tyāgakṛtasmayānām /",
  "S03bsa032_u:77": "viśodhanaṃ svargamahāpathasya tyāgapriyāṇāmanumodi nṝṇām //",
  "S03bsa032_u:78": "Jm_1.29 kadā nu gātrairapi nāma kuryāṃ hitaṃ pareṣāmiti yaśca me 'bhūt /",
  "S03bsa032_u:79": "manorathastatsaphalīkriyāṃ ca saṃbodhimagryāmapi cāvidūre //",
  "S03bsa032_u:80": "api ca /",
  "S03bsa032_u:81": "Jm_1.30 na spardhayā naiva yaśo 'bhilāṣānna svargalābhānna ca rājyahetoḥ /",
  "S03bsa032_u:82": "nātyantike 'pyātmasukhe yathāyaṃ mamādaro 'nyatra parārthasiddheḥ //",
  "S03bsa032_u:83": "Jm_1.31 tathā mamānena samānakālaṃ lokasya duḥkhaṃ ca sukhodayaṃ ca /",
  "S03bsa032_u:84": "hartuṃ ca kartuṃ ca sadāstu śaktistamaḥ prakāśaṃ ca yathaiva bhānoḥ //",
  "S03bsa032_u:85": "Jm_1.32 dṛṣṭe guṇe 'nusmṛtimāgato vā spaṣṭaḥ kathāyogamupāgato vā /",
  "S03bsa032_u:86": "sarvaprakāraṃ jagato hitāni kuryāmajasraṃ sukhasaṃhitāni //",
  "S03bsa032_u:87": "Jm_1.33 evaṃ sa niścitya parārthasiddhyai prāṇātyaye 'pyāpatitapramodaḥ /",
  "S03bsa032_u:88": "manāṃsi dhīrāṇyapi devatānāṃ vismāpayansvāṃ tanumutsasarja //",
  "S03bsa032_u:89": "atha sā vyāghrī tena bodhisattvasya śarīranipātaśabdena samutthāpitakautūhalāmarṣā viramya svatanayavaiśasodyamāttato nayane vicikṣepa /",
  "S03bsa032_u:90": "dṛṣṭai va ca bodhisattvaśarīramudgataprāṇaṃ sahasābhisṛtya bhakṣayitumupacakrame /",
  "S03bsa032_u:91": "atha sa tasya śiṣyo māṃsamanāsādyaiva pratinivṛttaḥ kutropādhyāya iti vilokayaṃstadbodhisattvaśarīramudgataprāṇaṃ tayā vyāghrayuvatyā bhakṣyamāṇaṃ dardaśa / sa",
  "S03bsa032_u:92": "[Vaidya_6] tatkarmātiśayavismayātprativyūḍhaśokaduḥkhāvegastadguṇāśrayabahumānamivodgirannidamātmagataṃ bruvāṇaḥ śobheta /",
  "S03bsa032_u:93": "Jm_1.34 aho dayāsya vyasanāture jane svasaukhyanaiḥsaṅgyamaho mahātmanaḥ /",
  "S03bsa032_u:94": "aho prakarṣaṃ gamitā sthitiḥ satāmaho pareṣāṃ mṛditā yaśaḥśriyaḥ //",
  "S03bsa032_u:95": "Jm_1.35 aho parākrāntamapetasādhvasaṃ guṇāśrayaṃ prema paraṃ pradarśitam /",
  "S03bsa032_u:96": "aho namaskāraviśeṣapātratāṃ prasahya nītāsya guṇātanustanuḥ //",
  "S03bsa032_u:97": "Jm_1.36 nisargasaumyasya vasuṃdharādhṛteraho pareṣāṃ vyasaneṣvamarṣitā /",
  "S03bsa032_u:98": "aho madīyā gamitā prakāśatāṃ khaṭuṅkatā vikramasaṃpadānayā //",
  "S03bsa032_u:99": "Jm_1.37 anena nāthena sanāthatāṃ gataṃ na śocitavyaṃ khalu sāṃprataṃ jagat /",
  "S03bsa032_u:100": "parājayāśaṅkitajātasaṃbhramo dhruvaṃ viniścāsaparo 'dya manmathaḥ //",
  "S03bsa032_u:101": "sarvathā namo 'stvasmai mahābhāgāya sarvabhūtaśaraṇyāyātivipulakāruṇyāyāprameyasattvāya bhūtārthabodhisattvāya mahāsattvāyeti /",
  "S03bsa032_u:102": "atha sa tamarthaṃ sabrahmacāribhyo nivedayāmāsa /",
  "S03bsa032_u:103": "Jm_1.38 tatkarmavismitamukhairatha tasya śiṣyairgandharvayakṣabhujagaistridaśādhipaiśca /",
  "S03bsa032_u:104": "mālyāmbarābharaṇacandanacūrṇavarṣaiśchannā tadasthivasudhā vasudhā babhūva //",
  "S03bsa032_u:105": "tadevaṃ sarvasattveṣvakāraṇaparamavatsalasvabhāvaḥ sarvabhūtātmabhūtaḥ pūrvajanmasvapi sa bhagavāniti buddhe bhagavati paraḥ prasādaḥ kāryaḥ /",
  "S03bsa032_u:106": "jātaprasādaiśca buddhe bhagavati parā prītirutpādayitavyā /",
  "S03bsa032_u:107": "evamāyatanagato naḥ prasāda ityevamapyunneyam /",
  "S03bsa032_u:108": "tathā satkṛtya dharmaḥ śrotavyaḥ /",
  "S03bsa032_u:109": "evaṃ duṣkaraśatasamudānītatvāt karuṇāvarṇe 'pi vācyamevaṃ svabhāvātiśayasya niṣpādikā parānugrahapravṛttihetuḥ karuṇeti /",
  "S03bsa032_u:110": "iti vyāghrījātakaṃ prathamam",
  "S03bsa032_u:111": "_______________________________________________________________",
  "S03bsa032_u:112": "[Vaidya_7]",
  "S03bsa032_u:113": "2. Śibijātakam",
  "S03bsa032_u:114": "duṣkaraśatasamudānīto 'yamasmadarthaṃ tena bhagavatā saddharma iti satkṛtya śrotavyaḥ / tadyathānuśrūyate-",
  "S03bsa032_u:115": "bodhisattvabhūtaḥ kilāyaṃ bhagavānaparimitakālābhyāsātsātmībhūtopacitapuṇyakarmā kadācicchibīnāṃ rājā babhūva /",
  "S03bsa032_u:116_0": "sa bālyātprabhṛtyeva bṛddhopāsanaratirvinayānurakto 'nuraktaprakṛtiḥ prakṛtimedhāvitvādanekavidyādhigamavipulataramatirutsāhamaṃtraprabhāva[prabhutva]śaktidaivasaṃpannaḥ",
  "S03bsa032_u:116_1": "svā iva prajāḥ prajāḥ pālayati sma /",
  "S03bsa032_u:117": "Jm_2.1 tasmiṃstrivargānuguṇā guṇaughāḥ saṃharṣayogādiva saṃniviṣṭāḥ /",
  "S03bsa032_u:118": "samastarūpā vibabhurna cāsurvirodhasaṃkṣobhavipannaśobhāḥ //",
  "S03bsa032_u:119": "Jm_2.2 viḍambanevāvinayoddhatānāṃ durmedhasāmāpadivātikaṣṭā /",
  "S03bsa032_u:120": "alpātmanāṃ yā madireva lakṣmīrbabhūva sā tatra yathārthanāmā //",
  "S03bsa032_u:121": "Jm_2.3 udārabhāvātkaruṇāguṇācca vittādhipatyācca sa rājavaryaḥ /",
  "S03bsa032_u:122": "reme 'rthināmīpsitasiddhiharṣādakliṣṭaśobhāni mukhāni paśyan //",
  "S03bsa032_u:123_0": "atha sa rājā dānapriyatvātsamantato nagarasya sarvopakaraṇadhanadhānyasamṛddhā dānaśālāḥ",
  "S03bsa032_u:123_1": "kārayitvā svamāhātmyānurūpaṃ yathābhiprāyasaṃpāditaṃ sopacāraṃ manoharamanatikrāntakālasubhagaṃ",
  "S03bsa032_u:123_2": "dānavarṣaṃ kṛtayugamegha iva vavarṣa /",
  "S03bsa032_u:124": "annamannārthibhyaḥ,",
  "S03bsa032_u:125": "pānaṃ pānārthibhyaḥ,",
  "S03bsa032_u:126": "śayanāsanavasanabhojanagandhamātyarajatasuvarṇādikaṃ tattadarthibhyaḥ /",
  "S03bsa032_u:127": "atha tasya rājñaḥ pradānaudāryaśravaṇādvismitapramuditahṛdayā nānādigabhilakṣitadeśanivāsinaḥ puruṣāstaṃ deśamupajagmuḥ /",
  "S03bsa032_u:128": "Jm_2.4 parītya kṛtsnaṃ manasā nṛlokamanyeṣvalabdhapraṇayāvakāśāḥ /",
  "S03bsa032_u:129": "tamarthinaḥ prītamukhāḥ samīyurmahāhradaṃ vanyagajā yathaiva //",
  "S03bsa032_u:130": "atha sa rājā samantataḥ samāpatato lābhāśāpramuditamanasaḥ pathikajananepathyapracchāditaśobhasya vanīpakajanasya",
  "S03bsa032_u:131": "Jm_2.5 viproṣitasyeva suhṛjjanasya saṃdarśanātprītivijṛmbhitākṣaḥ /",
  "S03bsa032_u:132": "yācñāṃ priyākhyānamivābhyanandaddattvā ca tuṣṭayārthijanaṃ jigāya //",
  "S03bsa032_u:133": "Jm_2.6 dānodbhavaḥ kīrtimayaḥ sugandhastasyārthināṃ vāganilaprakīrṇaḥ /",
  "S03bsa032_u:134": "madaṃ jahārānyanarādhipānāṃ gandhadvipasyeva paradvipānām //",
  "S03bsa032_u:135": "atha kadācitsa rājā dānaśālāḥ samanuvicaraṃstṛptatvādarthijanasya praviralaṃ yācakajanasaṃpātamabhisamīkṣya dānadharmasyānutsarpaṇānna tuṣṭimupajagāma /",
  "S03bsa032_u:136": "Jm_2.7 tarṣa vininye 'rthijanastametya na tvarthinaḥ prāpya sa dānaśauṇḍaḥ /",
  "S03bsa032_u:137": "na hyasya dānavyavasāyamarthī yācñāpramāṇena śaśāka jetum //",
  "S03bsa032_u:138": "tasya buddhirabhavat - atisabhāgyāste satpuruṣaviśeṣā ye visrambhaniryantraṇapraṇayamarthibhiḥ svagātrāṇyapi yācyante /",
  "S03bsa032_u:139": "mama punaḥ pratyākhyānarūkṣākṣaravacanasaṃtarjita ivārthijano dhanamātrake 'pragalbhapraṇayaḥ saṃvṛtta iti /",
  "S03bsa032_u:140": "Jm_2.8 atha kṣitīśasya tamatyudāraṃ gātreṣvapi sveṣu nivṛttasaṅgam /",
  "S03bsa032_u:141": "vijñāya dānāśrayiṇaṃ vitarkaṃ patipriyā strīva mahī cakampe //",
  "S03bsa032_u:142_0": "atha śakro devendraḥ kṣititalacalanādakampite vividharatnaprabhodbhāsini sumerau",
  "S03bsa032_u:142_1": "parvatarāje kimidamiti samutpatitavitarkastasya rājña imaṃ vitarkātiśayaṃ dharaṇītalacalananimittamavetya",
  "S03bsa032_u:142_2": "vismayāvarjitahṛdayaścintāmāpede /",
  "S03bsa032_u:143": "Jm_2.9 dānātiharṣoddhatamānasena vitarkitaṃ kiṃ svididaṃ nṛpeṇa /",
  "S03bsa032_u:144": "ābadhya dānavyavasāyakakṣyāṃ svagātradānasthiraniścayena //",
  "S03bsa032_u:145": "tanmīmāṃsiṣye tāvadenamiti /",
  "S03bsa032_u:146_0": "atha tasya rājñaḥ paṣaṃdi niṣaṇṇasyāmātyagaṇaparivṛtasya samucitāyāṃ kṛtāyāmarthijanasya",
  "S03bsa032_u:146_1": "kaḥ kimicchatītyāhvānāvaghoṣaṇāyāmuddhāṭyamāneṣu kośādhyakṣādhisthiteṣu [Vaidya_9]",
  "S03bsa032_u:146_2": "maṇikanakarajatadhananicayeṣu viśleṣyamāṇāsu puṭāsu vividhavasanaparipūrṇagarbhāsu",
  "S03bsa032_u:146_3": "samupāvartyamāneṣu vinītavividhavāhanaskandhapratiṣṭhitayugeṣu vicitreṣu yānaviśeṣeṣu",
  "S03bsa032_u:146_4": "pravṛttasaṃpāte 'rthijane śakro devānāmindro vṛddhamandhaṃ brāhmaṇarūpamabhinirmāya",
  "S03bsa032_u:146_5": "rājñaścakṣuḥpathe prādurabhavat /",
  "S03bsa032_u:147_0": "atha tasya rājñaḥ kārūṇyamaitrīparibhāvitayā dhīraprasannasaumyayā pratyudgata iva",
  "S03bsa032_u:147_1": "pariṣvakta iva ca dṛṣṭyā kenārtha ityupanimantryamāṇaḥ kṣitipānucarairnṛpatisamopamupetya",
  "S03bsa032_u:147_2": "jayāśīrvacanapuraḥsaraṃ rājānamityuvāca -",
  "S03bsa032_u:148": "Jm_2.10 dūrādapaśyansthaviro 'bhyupetastvaccakṣuṣo 'rthī kṣitipapradhāna /",
  "S03bsa032_u:149": "ekekṣaṇenāpi hi paṅkajākṣa gamyeta lokādhipa lokayātrā //",
  "S03bsa032_u:150_0": "atha sa bodhisattvaḥ samamilaṣitamanorathaprasiddhyā paraṃ prītyutsavamanubhavan",
  "S03bsa032_u:150_1": "kisvididaṃ satyamevoktaṃ brāhmaṇena syāduta vikalpābhyāsānmayaivamavadhāritamiti",
  "S03bsa032_u:150_2": "jātavimarśaścakṣuryācñāpriyavacanaśravaṇatṛṣitamatistaṃ cakṣuryācanakamuvāca -",
  "S03bsa032_u:151": "Jm_2.11 kenānuśiṣṭastvamihābhyupeto māṃ yācituṃ brāhmaṇamukhya cakṣuḥ /",
  "S03bsa032_u:152": "sudustyajaṃ cakṣuriti pravādaḥ saṃbhāvanā kasya mayi vyatītā //",
  "S03bsa032_u:153": "atha sa brāhmaṇaveṣadhārī śakro devendrastasya rājña āśayaṃ viditvovāca -",
  "S03bsa032_u:154": "Jm_2.12 śakrasya śakrapratimānuśiṣṭyā tvāṃ yācituṃ cakṣurihātago 'smi /",
  "S03bsa032_u:155": "saṃbhāvanāṃ tasya mamaiva cāśāṃ cakṣuḥpradānātsaphalīkuruṣva //",
  "S03bsa032_u:156": "atha sa rājā śakrasaṃkīrtanānnunamasya brāhmaṇasya bhavitrī devatānubhāvādanena vidhinā cakṣuḥsaṃpaditi matvā pramodaviśadākṣaramenamuvāca -",
  "S03bsa032_u:157": "Jm_2.13 yenābhyupeto 'si manorathena tameṣa te brāhmaṇa pūrayāmi /",
  "S03bsa032_u:158": "ākāṅkṣamāṇāya madekamakṣi dadāmi cakṣurdvayamapyahaṃ te //",
  "S03bsa032_u:159": "sa tvaṃ vibuddhanayanotpalaśobhitāsyaḥ saṃpaśyato vraja yathābhimataṃ janasya /",
  "S03bsa032_u:160": "Jm_2.14 sa tvaṃ vibuddhanayanotpalaśobhitāsyaḥ saṃpaśyato vraja yathābhimataṃ janasya /",
  "S03bsa032_u:161": "[Vaidya_10]",
  "S03bsa032_u:162": "syāt kiṃ nu so 'yamuta neti vicāradolālolasya so 'yamiti cotthitavismayasya //",
  "S03bsa032_u:163": "atha tasya rājño 'mātyāścakṣuḥpradānāvasāyamavetya sasaṃbhramāvegaviṣādavyathitamanaso rājānamūcuḥ -",
  "S03bsa032_u:164": "Jm_2.15 dānātiharṣādanayamasamīkṣyāhitodayam /",
  "S03bsa032_u:165": "prasīda deva mā maivaṃ na cakṣurdātumarhasi //",
  "S03bsa032_u:166": "Jm_2.16 ekasyārthe dvijasyāsya mā naḥ sarvānparākṛthāḥ /",
  "S03bsa032_u:167": "alaṃ śokāgninā dagdhuṃ sukhaṃ saṃvardhitāḥ prajāḥ //",
  "S03bsa032_u:168": "Jm_2.17 dhanāni lakṣmīpratibodhanāni śrīmanti ratnāni payasvinīrgāḥ /",
  "S03bsa032_u:169": "rathān vinītāṃśca yujaḥ prayaccha madorjitaśrīlalitān dvipānvā //",
  "S03bsa032_u:170": "Jm_2.18 samuccarannūpuranisvanāni śaratpayodābhyadhikadyutīni /",
  "S03bsa032_u:171": "gṛhāṇi sarvartusukhāni dehi mā dāḥ svacakṣurjagadekacakṣuḥ //",
  "S03bsa032_u:172": "vimṛśyatāmapi ca tāvanmahārāja /",
  "S03bsa032_u:173": "Jm_2.19 anyadīyaṃ kathaṃ nāma cakṣuranyatra yojyate /",
  "S03bsa032_u:174": "atha devaprabhāvo 'yaṃ tvaccakṣuḥ kimapekṣyate //",
  "S03bsa032_u:175": "api ca deva /",
  "S03bsa032_u:176": "Jm_2.20 cakṣuṣā kiṃ daridrasya parābhyudayasākṣiṇā /",
  "S03bsa032_u:177": "dhanameva yato dehi deva mā sāhasaṃ kṛthāḥ //",
  "S03bsa032_u:178": "atha sa rājā tānamātyānsānunayamadhurākṣaramityuvāca -",
  "S03bsa032_u:179": "Jm_2.21 adāne kurute buddhiṃ dāsyāmītyabhidhāya yaḥ /",
  "S03bsa032_u:180": "sa lobhapāśaṃ prabhraṣṭamātmani pratimuñcati //",
  "S03bsa032_u:181": "Jm_2.22 dāsyāmīti pratijñāya yo 'nyathā kurute manaḥ /",
  "S03bsa032_u:182": "kārpaṇyāniścitamateḥ kaḥ syātpāpatarastataḥ //",
  "S03bsa032_u:183": "Jm_2.23 sthirīkṛtyārthināmāśāṃ dāsyāmīti pratijñayā /",
  "S03bsa032_u:184": "visaṃvādanarūkṣasya vacaso nāsti niṣkṛtiḥ //",
  "S03bsa032_u:185": "yadapi ceṣṭaṃ devatānubhāvādeva cakṣurasya kiṃ na saṃbhavatītyatra śrūyatām -",
  "S03bsa032_u:186": "Jm_2.24 naikakāraṇasādhyatvaṃ kāryāṇāṃ nanu dṛśyate /",
  "S03bsa032_u:187": "kāraṇāntarasāpekṣaḥ syāddevo 'pi vidhiryataḥ //",
  "S03bsa032_u:188": "tanna me dānātiśayavyavasāye vidhnāya vyāyantumarhanti bhavanta iti /",
  "S03bsa032_u:189": "amātyā ūcuḥ - dhanadhānyaratnāni devo dātumarhati na svacakṣuriti vijñāpitamasmābhiḥ /",
  "S03bsa032_u:190": "tanna devaṃ vayamatīrthe pratārayāmaḥ / rājovāca -",
  "S03bsa032_u:191": "Jm_2.25 yadeva yācyeta tadeva dadyānnānīpsitaṃ prīṇayatīha dattam /",
  "S03bsa032_u:192": "kimuhyamānasya jalena toyairdāsyāmyataḥ prārthitamarthamasmai //",
  "S03bsa032_u:193": "atha tasya rājño dṛḍhataravisrambhapraṇayaḥ snehāvegādanapekṣitopacāro 'mātyamukhyastaṃ rājānamityuvāca - mā tāvad bhoḥ",
  "S03bsa032_u:194": "yā nālpena tapaḥsamādhividhinā saṃprāpyate kenacid",
  "S03bsa032_u:195": "yāmāsādya ca bhūribhirmakhaśataiḥ kīrti divaṃ cāpnuyāt /",
  "S03bsa032_u:196": "saṃprāptāmatipatya tāṃ nṛpatitāṃ śakrarddhivispardhinīṃ",
  "S03bsa032_u:197": "kiṃ dṛṣṭvā nayane praditsati bhavānko 'yaṃ kutastyo vidhiḥ //",
  "S03bsa032_u:198": "Jm_2.27 labdhāvakāśastridaśeṣu yajñaiḥ kīrtyā samantādavabhāsamānaḥ /",
  "S03bsa032_u:199": "narendracūḍādyutirañjitāṅghriḥ kiṃ lipsamāno nu dadāsi cakṣuḥ //",
  "S03bsa032_u:200": "atha sa rājā tamamātyaṃ sānunayamityuvāca -",
  "S03bsa032_u:201": "Jm_2.28 nāyaṃ yatnaḥ sārvabhaumatvamāptuṃ naiva svargaṃ nāpavargaṃ na kīrtim /",
  "S03bsa032_u:202": "trātuṃ lokānityayaṃ tvādaro me yācñākleśo mā ca bhūdasya moghaḥ //",
  "S03bsa032_u:203": "atha sa rājā nīlotpaladalaśakalarucirakānti nayanamekaṃ vaidyaparidṛṣṭena vidhinā śanakairakṣatamutpāṭya parayā prītyā cakṣuryācanakāya prāyacchat /",
  "S03bsa032_u:204": "atha śakro devendrastādṛśamṛddhyabhisaṃskāraṃ cakre yathā dadarśa sa rājā saparijanastattasya cakṣuścakṣuḥsthāne pratiṣṭhitam /",
  "S03bsa032_u:205": "athonmiṣitaikacakṣuṣaṃ cakṣuryācanakamabhivīkṣya sa rājā parameṇa praharṣeṇa samāpūrṇahṛdayo dvitīyamapyasmai nayanaṃ prāyacchat /",
  "S03bsa032_u:206": "tataḥ sa rājā nayane pradāya vipadmapadmākaratulyavaktraḥ /",
  "S03bsa032_u:207": "Jm_2.29 tataḥ sa rājā nayane pradāya vipadmapadmākaratulyavaktraḥ /",
  "S03bsa032_u:208": "[Vaidya_12]",
  "S03bsa032_u:209": "paurairasādhāraṇatuṣṭirāsītsamagracakṣurdadṛśe dvijaiśca //",
  "S03bsa032_u:210": "Jm_2.30 antaḥpure 'tha manujādhipateḥ pure ca śokāśrubhirvasumatī siṣice samantāt /",
  "S03bsa032_u:211": "śakrastu vismayamavāpa parāṃ ca tuṣṭiṃ saṃbodhaye nṛpamakampyamatiṃ samīkṣya //",
  "S03bsa032_u:212": "atha śakrasya vismayāvarjitahṛdayasyaitadabhavat -",
  "S03bsa032_u:213": "Jm_2.31 aho dhṛtiraho sattvamaho sattvahitaiṣitā /",
  "S03bsa032_u:214": "pratyakṣamapi karmedaṃ karotīva vicāraṇām //",
  "S03bsa032_u:215": "tannāyamāścaryasattvaściramimaṃ parikleśamanubhavitumarhati /",
  "S03bsa032_u:216": "yataḥ prayatiṣye cakṣurasyopāyapradarśanādutpādayitum /",
  "S03bsa032_u:217_0": "atha tasya rājñaḥ kramātsaṃrūḍhanayanavraṇasyāvagītapratanūbhūtāntaḥpurapaurajānapadaśokasya",
  "S03bsa032_u:217_1": "pravivekakāmatvādudyānapuṣkariṇyāstīre kusumabharāvanatarucirataruvaranicite mṛdusurabhiśiśirasukhapavane",
  "S03bsa032_u:217_2": "madhukaragaṇopakūjite paryaṅkeṇa niṣaṇṇasya śakro devendraḥ purastātprādurabhavat /",
  "S03bsa032_u:218": "ka eṣa iti ca rājñā paryanuyukto 'vravīt -",
  "S03bsa032_u:219": "śakro 'hamasmi devendrastvatsamīpamupāgataḥ /",
  "S03bsa032_u:220": "rājovāca / svāgatam / ājñāpyatāṃ kenārtha iti / sa upacārapuraḥsaramukto rājānaṃ punaruvāca -",
  "S03bsa032_u:221": "Jm_2.32 varaṃ vṛṇīṣva rājarṣe yadicchasi taducyatām //",
  "S03bsa032_u:222": "atha sa rājā pradānasamucitatvādanabhyastayācñākārpaṇyamārgo vidhṛtya vismayaśauṭīryamenamuvāca -",
  "S03bsa032_u:223": "Jm_2.33 prabhūtaṃ me dhanaṃ śakra śaktimacca mahad balam /",
  "S03bsa032_u:224": "andhabhāvāttvidānīṃ me mṛtyurevābhirocate //",
  "S03bsa032_u:225": "Jm_2.34 kṛtvāpi paryāptamanorathāni prītiprasādādhikalocanāni /",
  "S03bsa032_u:226": "mukhāni paśyāmi na yācakānāṃ yattena mṛtyurdayito mamendra //",
  "S03bsa032_u:227": "śakra uvāca - alamalamanena te vyavasāyena /",
  "S03bsa032_u:228": "satpuruṣā evedṛśānyanuprāpnuvanti /",
  "S03bsa032_u:229": "api ca pṛcchāmi tāvad bhavantam /",
  "S03bsa032_u:230": "imāmavasthāṃ gamitasya yācakaiḥ kathaṃ nu te saṃprati teṣu mānasam /",
  "S03bsa032_u:231": "Jm_2.35 imāmavasthāṃ gamitasya yācakaiḥ kathaṃ nu te saṃprati teṣu mānasam /",
  "S03bsa032_u:232": "[Vaidya_13]",
  "S03bsa032_u:233": "pracakṣva tattāvadalaṃ nigūhituṃ vrajeśca saṃpratyapanīya tāṃ yathā //",
  "S03bsa032_u:234": "rājovāca - ko 'yamasmān vikatthayitumatrabhavato nirbandhaḥ? api ca devendra śrūyatām -",
  "S03bsa032_u:235": "Jm_2.36 tadaiva caitarhi ca yācakānāṃ vacāṃsi yācñāniyatākṣarāṇi /",
  "S03bsa032_u:236": "āśīrmayāṇīva mama priyāṇi yathā tathodetu mamaikamakṣi //",
  "S03bsa032_u:237": "atha tasya rājñaḥ satyādhiṣṭhānabalāt puṇyopacayaviśeṣācca vacanasamanantaramevendranīlaśakalākrāntamadhyamiva nīlotpaladalasadṛśamekaṃ cakṣuḥ prādurabhavat /",
  "S03bsa032_u:238": "prādurbhūṃte ca tasminnayanāścarye pramuditamanāḥ sa rājā punarapi śakramuvāca -",
  "S03bsa032_u:239": "Jm_2.37 yaścāpi māṃ cakṣurayācataikaṃ tasmai mudā dve nayane pradāya /",
  "S03bsa032_u:240": "prītyutsavaikāgramatiryathāsaṃ dvitīyamapyakṣi tathā mamāstu //",
  "S03bsa032_u:241": "athābhivyāhārasamanantarameva tasya rājño vispardhamānamiva tena nayanena dvitīyaṃ cakṣuḥ prādurabhavat /",
  "S03bsa032_u:242": "Jm_2.38 tataścakampe sadharādharā dharā vyatītya velāṃ prasasāra sāgaraḥ /",
  "S03bsa032_u:243": "prasaktagambhīramanojñanisvanāḥ prasasvanurduṃndubhayo divaukasām //",
  "S03bsa032_u:244": "Jm_2.39 prasādaramyaṃ dadṛśe vapurdiśāṃ rarāja śuddhyā śaradīva bhāskaraḥ /",
  "S03bsa032_u:245": "paribhramaccandanacūrṇarañjitaṃ papāta citraṃ kusumaṃ nabhastalāt //",
  "S03bsa032_u:246": "Jm_2.40 samāyayurvismayaphullalocanā divaukasastatra sahāpsarogaṇāḥ /",
  "S03bsa032_u:247": "vavau manojñātmaguṇaḥ samīraṇo manassu harṣo jagatāṃ vyajṛmbhata //",
  "S03bsa032_u:248": "udīritā harṣaparītamānasairmaharddhibhirbhūṃtagaṇaiḥ savismayaiḥ /",
  "S03bsa032_u:249": "Jm_2.41 udīritā harṣaparītamānasairmaharddhibhirbhūṃtagaṇaiḥ savismayaiḥ /",
  "S03bsa032_u:250": "[Vaidya_14]",
  "S03bsa032_u:251": "nṛpasya karmātiśayastavāśrayāḥ samantataḥ śuśruvire giraḥ śubhāḥ //",
  "S03bsa032_u:252": "Jm_2.42 aho bataudāryamaho kṛpālutā viśuddhatā paśya yathāsya cetasaḥ /",
  "S03bsa032_u:253": "aho svasaukhyeṣu nirutsukā matirnamo 'stu te 'bhyudgatadhairyavikrama //",
  "S03bsa032_u:254": "Jm_2.43 sanāthatāṃ sādhu jagadgataṃ tvayā punarvibuddhekṣaṇapaṅkajaśriyā /",
  "S03bsa032_u:255": "amogharūpā bata puṇyasañcayāścirasya dharmeṇa khalūrjitaṃ jitam //",
  "S03bsa032_u:256": "atha śakraḥ sādhu sādhvityenamabhisaṃrādhya punaruvāca -",
  "S03bsa032_u:257": "Jm_2.44 na no na vidito rājaṃstava śuddhāśayāśayaḥ /",
  "S03bsa032_u:258": "evaṃ nu pratidatte te mayeme nayane nṛpa //",
  "S03bsa032_u:259": "Jm_2.45 samantādyojanaśataṃ śailairapi tiraskṛtam /",
  "S03bsa032_u:260": "draṣṭumavyāhatā śaktirbhaviṣyatyanayośca te //",
  "S03bsa032_u:261": "ityuktvā śakrastathaiva cāntardadhe /",
  "S03bsa032_u:262_0": "atha bodhisattvo vismayapūrṇamanobhirmandamandanimeṣapravikasitanayanairamātyairanuyātaḥ",
  "S03bsa032_u:262_1": "pauraiścābhivīkṣyamāṇo jayāśīrvacanapuraḥsaraiśca brāhmaṇairabhinandyamānaḥ puravaramucchritadhvajavicitrapatākaṃ",
  "S03bsa032_u:262_2": "pravitanyamānābhyudayaśobhamabhigamya parṣadi niṣaṇṇaḥ sabhājanārthamabhigatasyāmātyapramukhasya",
  "S03bsa032_u:262_3": "brāhmaṇavṛddhapaurajānapadasyaivamātmopanāyikaṃ dharmaṃ deśayāmāsa -",
  "S03bsa032_u:263": "Jm_2.46 ko nāma loke śithilādaraḥ syāt kartuṃ dhanenārthijanapriyāṇi /",
  "S03bsa032_u:264": "divyaprabhāve nayane mameme pradānapuṇyopanate samīkṣya //",
  "S03bsa032_u:265": "Jm_2.47 anekaśailāntaritaṃ yojanānāṃ śatādapi /",
  "S03bsa032_u:266": "adūrasthitavispaṣṭaṃ dṛśyaṃ paśyāmi sarvataḥ //",
  "S03bsa032_u:267": "Jm_2.48 parānukampāvinayābhijātāddānātparaḥ ko 'bhyudayābhyupāyaḥ /",
  "S03bsa032_u:268": "yanmānuṣaṃ cakṣurihaiva dattvā prāptaṃ mayā 'mānuṣadivyacakṣuḥ //",
  "S03bsa032_u:269": "Jm_2.49 etadviditvā śibayaḥ pradānairbhogena cārthān saphalīkurudhvam /",
  "S03bsa032_u:270": "loke parasminniha caiṣa panthāḥ kīrtipradhānasya sukhodayasya //",
  "S03bsa032_u:271": "Jm_2.50 dhanasya niḥsāralaghoḥ sa sāro yaddīyate lokahitonmukhena /",
  "S03bsa032_u:272": "nidhānatāṃ yāti hi dīyamānamadīyamānaṃ nidhanaikaniṣṭham //",
  "S03bsa032_u:273": "tadevaṃ duṣkaraśatasamudānīto 'yamasmadarthaṃ tena bhagavatā saddharma iti satkṛtya śrotavyaḥ /",
  "S03bsa032_u:274_0": "tathāgatamāhātmye pūrvavacca karuṇāvarṇe 'pi vācyam - ihaiva puṇyaphalapradarśane",
  "S03bsa032_u:274_1": "caivaṃ satkṛtyopacitāni puṇyānīhaiva puṣpamātramātmaprabhāvasya kīrtisaṃtatimanoharaṃ pradarśayantīti //",
  "S03bsa032_u:275": "iti śibijātakaṃ dvitīyam /",
  "S03bsa032_u:276": "_______________________________________________________________",
  "S03bsa032_u:277": "[Vaidya_16]",
  "S03bsa032_u:278": "3. Kulmāṣapiṇḍījātakam",
  "S03bsa032_u:279": "cittaprasādodgataṃ pātrātiśayapratipāditaṃ ca nālpakaṃ nāma dānamasti vipākamahattvāt /",
  "S03bsa032_u:280": "tadyathānuśrūyate -",
  "S03bsa032_u:281": "bodhisattvabhūtaḥ kilāyaṃ bhagavānkośalādhipatirbabhūva /",
  "S03bsa032_u:282": "tasyotsāhamantraprabhū [tvaśaktisampatprabhṛtīnāṃ prakarṣiṇāmapi rājaguṇānāṃ vibhūtimatiśiśye daivasampadguṇaśobhā /",
  "S03bsa032_u:283": "Jm_3.1 guṇāstasyādhikaṃ rejurdaivasamapadvibhūṣaṇāḥ /",
  "S03bsa032_u:284": "kiraṇā iva candrasya śaradunmīlitaśriyaḥ //",
  "S03bsa032_u:285": "Jm_3.2 tatyāja dṛptānapi tasya śatrūn rakteva reme tadapāśriteṣu /",
  "S03bsa032_u:286": "ityāsa tasyānyanarādhipeṣu kopaprasādānuvidhāyinī śrīḥ //",
  "S03bsa032_u:287": "Jm_3.3 dharmātmakatvānna ca nāma tasya paropatāpāśivamāsa cetaḥ /",
  "S03bsa032_u:288": "bhṛtyānurāgastu tathā jajṛmbhe dviṣatsu lakṣmīrna yathāsya reme //",
  "S03bsa032_u:289": "so 'nantarātītāṃ svajātimanusasmāra /",
  "S03bsa032_u:290_0": "tadanusmaraṇācca samupajātasaṃvego viśeṣavattaraṃ śramaṇabrāhmaṇakṛpaṇavanīpakebhyaḥ",
  "S03bsa032_u:290_1": "sukhahetunidānaṃ dānamadācchīlasaṃvaramanavarataṃ pupoṣa poṣadhaniyamaṃ ca parvadivaseṣu samādade /",
  "S03bsa032_u:291": "abhīkṣṇaṃ ca rājā parṣadi svasmiṃścāntaḥpure puṇyaprabhāvodbhāvanāllokaṃ śreyasi niyoktukāmaḥ pratītahṛdayo gāthādvayamiti niyatārthaṃ babhāṣe -",
  "S03bsa032_u:292": "Jm_3.4 na sugataparicaryā vidyate svalpikāpi pratanuphalavibhūtiryacchrutaṃ kevalaṃ prāk /",
  "S03bsa032_u:293": "tadidamalavaṇāyāḥ śuṣkarūkṣārūṇāyāḥ phalavibhavamahattvaṃ paśya kulmāṣapiṇḍyāḥ //",
  "S03bsa032_u:294": "Jm_3.5 rathaturagavicitraṃ mattanāgendranīlaṃ balamakṛśamidaṃ me medinī kevalā ca /",
  "S03bsa032_u:295": "bahu dhanamanuraktā śrīrudārāśca dārāḥ phalasamudayaśobhāṃ paśya kulmāṣapiṇḍyāḥ //",
  "S03bsa032_u:296": "tamamātyā brāhmaṇavṛddhāḥ pauramukhyāśca kautūhalādhūrṇitamanaso 'pi na prasahante sma paryanuyoktuṃ kimabhisamīkṣya mahārājo gāthādvayamidamabhīkṣṇaṃ bhāṣata iti /",
  "S03bsa032_u:297": "atha tasya rājño vāgnityatvādavyāhatatarapraṇayaprasarā devī samutpannakautūhalā saṃkathāprastāvāgataṃ parṣadi paryapṛcchadenam /",
  "S03bsa032_u:298": "Jm_3.6 niyatamiti narendra bhāṣase hṛdayagatāṃ mudamudgiranniva /",
  "S03bsa032_u:299": "bhavati mama kutūhalākulaṃ hṛdayamidaṃ kathitena tena te //",
  "S03bsa032_u:300": "Jm_3.7 tadarhati śrotumayaṃ jano yadi pracakṣva tatkiṃ nviti bhāṣase nṛpa /",
  "S03bsa032_u:301": "rahasyamevaṃ ca na kīrtyate kvacitprakāśamasmācca mayāpi pṛcchyate //",
  "S03bsa032_u:302": "atha sa rājā prītyabhisnigdhayā dṛṣṭyā samabhivīkṣya devīṃ smitapravikasitavadana uvāca -",
  "S03bsa032_u:303": "Jm_3.8 avibhāvya nimittārthaṃ śrutvodgāramimaṃ mama /",
  "S03bsa032_u:304": "na kevalaṃ tavaivātra kautūhalacalaṃ manaḥ //",
  "S03bsa032_u:305": "Jm_3.9 samantamapyetadamātyamaṇḍalaṃ kutūhalāghūrṇitalolamānasam /",
  "S03bsa032_u:306": "puraṃ ca sāntaḥpuramatra tena me niśamyatāṃ yena mayaivamucyate //",
  "S03bsa032_u:307": "Jm_3.10 suptaprabuddha iva jātimanusmarāmi yasyāmihaiva nagare bhṛtako 'hamāsam /",
  "S03bsa032_u:308": "śīlānvito 'pi dhanamātrasamucchritebhyaḥ karmābhirādhanasamarjitadīnavṛttiḥ //",
  "S03bsa032_u:309": "Jm_3.11 so 'haṃ bhṛtiṃ paribhavaśramadainyaśālāṃ trāṇāśayātsvayamavṛttibhayādvivikṣuḥ /",
  "S03bsa032_u:310": "bhikṣārthinaśca caturaḥ śramaṇānapaśyaṃ vaśyendriyānanugatāniva bhikṣulakṣmyā //",
  "S03bsa032_u:311": "Jm_3.12 tebhyaḥ prasādamṛdunā manasā praṇamya kulmāṣamātrakamadāṃ prayataḥ svagehe /",
  "S03bsa032_u:312": "tasyāṅkarodaya ivaiṣa yadanyarājacūḍāprabhāścaraṇareṇuṣu me niṣaktāḥ //",
  "S03bsa032_u:313": "Jm_3.13 tadetadabhisandhāya mayaivaṃ devi kathyate /",
  "S03bsa032_u:314": "puṇyena ca labhe tṛptimarhatāṃ darśanena ca //",
  "S03bsa032_u:315": "atha sā devī praharṣavismayaviśālākṣī sabahumānamudīkṣamāṇā rājānamityuvāca /",
  "S03bsa032_u:316": "upapannarūpaḥ puṇyānāmayamevaṃvidho vipākābhyudayaviśeṣaḥ /",
  "S03bsa032_u:317": "puṇyaphalapratyakṣiṇaśca mahārājasya yadayaṃ puṇyeṣvādaraḥ /",
  "S03bsa032_u:318": "tadevameva pāpapravṛttivimukhaḥ piteva prajānāṃ samyakparipālanasumukhaḥ puṇyagaṇārjanābhimukhaḥ /",
  "S03bsa032_u:319": "Jm_3.14 yaśaḥśriyā dānasamṛddhayā jvalanpratiṣṭhitājñaḥ pratirājamūrdhasu /",
  "S03bsa032_u:320": "samīraṇākuñcitasāgarāmvarāṃ ciraṃ mahīṃ dharmanayena pālaya //",
  "S03bsa032_u:321": "rājovāca - kiṃ hyetaddevi na syāt?",
  "S03bsa032_u:322": "Jm_3.15 so 'haṃ tameva punarāśrayituṃ yatiṣye śreyaḥpathaṃ samabhilakṣitaramyacihnam /",
  "S03bsa032_u:323": "lokaḥ praditsati hi dānaphalaṃ niśamya dāsyāmyahaṃ kimiti nātmagataṃ niśamya //",
  "S03bsa032_u:324": "atha sa rājā devīṃ devīmiva śriyā jvalantīmabhisnigdhamavekṣya śrīsampattihetukutūhalahṛdayaḥ punaruvāca -",
  "S03bsa032_u:325": "Jm_3.16 candralekheva tārāṇāṃ strīṇāṃ madhye virājase /",
  "S03bsa032_u:326": "akṛthāḥ kiṃ nu kalyāṇi karmātimadhurodayam //",
  "S03bsa032_u:327": "devyuvāca - asti deva kiñcidahamapi pūrvajanmavṛttiṃ samanusmarāmīti /",
  "S03bsa032_u:328": "kathaya kathayedānīmiti ca sādaraṃ rājñā paryanuyuktovāca -",
  "S03bsa032_u:329": "Jm_3.17 bālye 'nubhūtamiva tatsamanusmarāmi dāsī satī yadahamuddhṛtabhaktamekam /",
  "S03bsa032_u:330": "kṣīṇāsravāya munaye vinayena dattvā supteva tatra samavāpamiha prabodham //",
  "S03bsa032_u:331": "Jm_3.18 etatsmarāmi kuśalaṃ naradeva yena tvannāthatāmupagatāsmi samaṃ pṛthivyā /",
  "S03bsa032_u:332": "kṣīṇāsraveṣu na kṛtaṃ tanu nāma kiñcidityuktavānasi yathaiva munistathaiva //",
  "S03bsa032_u:333": "atha sa rājā puṇyaphalapradarśanātpuṇyeṣu samutpāditabahumānāmabhiprasannamanasaṃ parṣadaṃ vismayaikāgrāmavetya niyatamīdṛśaṃ kiñcitsamanuśaśāsa -",
  "S03bsa032_u:334": "alpasyāpi śubhasya vistaramimaṃ dṛṣṭvā vipākaśriyaḥ",
  "S03bsa032_u:335": "syātko nāma na dānaśīlavidhinā puṇyakriyātatparaḥ /",
  "S03bsa032_u:336": "naiva draṣṭumapi kṣamaḥ sa puruṣaḥ paryāptavitto 'pi san",
  "S03bsa032_u:337": "yaḥ kārpaṇyatamisrayāvṛtamatirnāpnoti dānairyaśaḥ //",
  "S03bsa032_u:338": "tyaktavyaṃ vivaśena yanna ca tathā kasmaicidarthāya yat",
  "S03bsa032_u:339": "tannyāyena dhanaṃ tyajanyadi guṇaṃ kañcitsamudbhāvayet /",
  "S03bsa032_u:340": "ko 'sau tatra bhajeta matsarapathaṃ jānanguṇānāṃ rasaṃ",
  "S03bsa032_u:341": "prītyādyā vividhāśca kīrtyanusṛtā dānapratiṣṭhāguṇāḥ //",
  "S03bsa032_u:342": "dānaṃ nāma mahānidhānamanugaṃ caurādyasādhāraṇaṃ",
  "S03bsa032_u:343": "dānaṃ matsaralobhadoṣarajasaḥ prakṣālanaṃ cetasaḥ /",
  "S03bsa032_u:344": "saṃsārādhvapariśramāpanayanaṃ dānaṃ sukhaṃ vāhanaṃ",
  "S03bsa032_u:345": "dānaṃ naikasukhopadhānasumukhaṃ sanmitramātyantikam //",
  "S03bsa032_u:346": "Jm_3.22 vibhavasamudayaṃ vā dīptamājñāguṇaṃ vā tridaśapuranivāsaṃ rūpaśobhāguṇaṃ vā /",
  "S03bsa032_u:347": "yadabhilaṣati sarvaṃ tatsamāpnoti dānād iti parigaṇitārthaḥ ko na dānāni dadyāt //",
  "S03bsa032_u:348": "Jm_3.23 sārādānaṃ dānamāhurdhanānām aiśvaryāṇāṃ dānamāhurnidānam /",
  "S03bsa032_u:349": "dānaṃ śrīmatsajjanatvāvadānaṃ bālyaprajñaiḥ pāṃsudānaṃ sudānam //",
  "S03bsa032_u:350": "atha sā parṣattasya rājñastadgrāhakaṃ vacanaṃ sabahumānamabhinandya pradānādipratipattyabhimukhī babhūva /",
  "S03bsa032_u:351_0": "tadevaṃ cittaprasādodgataṃ pātrātiśayapratipāditaṃ ca nālpakaṃ nāma dānamasti vipākamahattvāditi",
  "S03bsa032_u:351_1": "prasannacittenānuttare puṇyakṣetra āryasaṃghe dānaṃ dadatā parā prītirutpādayitavyā /",
  "S03bsa032_u:352": "adūre mamāpyevaṃvidhā ato viśiṣṭatarāśca sampattaya iti /",
  "S03bsa032_u:353": "iti kulmāṣapiṇḍījātakaṃ tṛtīyam /",
  "S03bsa032_u:354": "_______________________________________________________________",
  "S03bsa032_u:355": "[Vaidya_20]",
  "S03bsa032_u:356": "4. Śreṣṭhijātakam",
  "S03bsa032_u:357": "atyayamapyavigaṇayya ditsanti satpuruṣāḥ /",
  "S03bsa032_u:358": "kena nāma svasthena na dātavyaṃ syāt? tadyathānuśrūyate -",
  "S03bsa032_u:359_0": "bodhisattvabhūtaḥ kilāyaṃ bhagavānbhāgyātiśayaguṇādutthānasampadā cādhigatavipuladhanasamṛddhiraviṣamavyavahāraśīlatvālloke",
  "S03bsa032_u:359_1": "bahumānaniketabhūta udārābhijanavānanekavidyākalāvikalpādhigamavimalataramatirguṇamāhātmyādrājñā",
  "S03bsa032_u:359_2": "samupahṛtasammānaḥ pradānaśīlatvāllokasādhāraṇavibhavaḥ śreṣṭhī babhūva /",
  "S03bsa032_u:360": "Jm_4.1 arthibhiḥ prītahṛdayaiḥ kīrtyamānamitastataḥ /",
  "S03bsa032_u:361": "tyāgaśauryonnataṃ nāma tasya vyāpa diśo daśa //",
  "S03bsa032_u:362": "Jm_4.2 dadyānna dadyāditi tatra nāsīdvicāradolācalamānaso 'rthī /",
  "S03bsa032_u:363": "khyātāvadāne hi babhūva tasminvisrambhadhṛṣṭapraṇayo 'rthivargaḥ //",
  "S03bsa032_u:364": "Jm_4.3 nā 'sau jugopātmasukhārthamarthaṃ na spardhayā lobhaparābhavādvā /",
  "S03bsa032_u:365": "sattvārthiduḥkhaṃ na śaśāka soḍhuṃ nāstīti vaktuṃ ca tato jugopa //",
  "S03bsa032_u:366_0": "atha kadācittasya mahāsattvasya bhojanakāle snātānuliptagātrasya kuśalodārasūdopakalpite",
  "S03bsa032_u:366_1": "samupasthitevarṇagandharasasparśādiguṇasamudite vicitre bhakṣyabhojyādividhau tatpuṇyasambhārābhivṛddhikāmo",
  "S03bsa032_u:366_2": "jñānāgninirdagdhasarvakleśendhanaḥ pratyekabuddhastadgṛhamabhijagāma bhikṣārthī /",
  "S03bsa032_u:367": "samupetya ca dvārakoṣṭhake vyatiṣṭhata /",
  "S03bsa032_u:368": "Jm_4.4 aśaṅkitācañcaladhīrasaumyamavekṣamāṇo yugamātramurvyāḥ /",
  "S03bsa032_u:369": "tatrāvatasthe praśamābhijātaḥ sa pātrasaṃsaktakarāgrapadmaḥ //",
  "S03bsa032_u:370_0": "atha māraḥ pāpīyānbodhisattvasya tāṃ dānasampadamamṛṣyamāṇastadvidhnārthamantarā",
  "S03bsa032_u:370_1": "ca taṃ bhadantamantarā ca dvāradehalīṃ pracalajvālākarālodaramanekapauruṣamatigambhīraṃ",
  "S03bsa032_u:370_2": "bhayānakadarśanaṃ sapratibhayanirghoṣaṃ narakamabhinirmame visphuradbhiranekairjanaśatairācitam /",
  "S03bsa032_u:371": "atha bodhisattvaḥ pratyekabuddhaṃ [Vaidya_21] bhikṣārthinamabhigatamālokya patnīmuvāca - bhadre svayamāryāya paryāptaṃ piṇḍapātaṃ dehīti /",
  "S03bsa032_u:372": "sā tatheti pratiśrutya praṇītaṃ bhakṣyabhojyamādāya prasthitā /",
  "S03bsa032_u:373": "narakamālokya dvārakoṣṭhakasamīpe bhayaviṣādacañcalākṣī sahasā nyavartata /",
  "S03bsa032_u:374": "kimetaditi ca bhartrā paryanuyuktā samāpatitasādhvasāpihitakaṇṭhī tatkathañcittasmai kathayāmāsa /",
  "S03bsa032_u:375_0": "atha bodhisattvaḥ kathamayamāryo madgṛhādanavāptabhikṣa eva pratiyāsyatīti sasambhramaṃ",
  "S03bsa032_u:375_1": "tattasyāḥ kathitamanādṛtya svayameva ca praṇītaṃ bhakṣyabhojyamādāya tasya mahātmanaḥ",
  "S03bsa032_u:375_2": "piṇḍapātaṃ pratipādayitukāmo dvārakoṣṭhakasamīpamabhigatastamatibhīṣaṇamantarā narakaṃ dadarśa /",
  "S03bsa032_u:376_0": "tasya kiṃ svididamiti samutpannavitarkasya māraḥ pāpīyānbhavanabhitterviniḥsṛtya",
  "S03bsa032_u:376_1": "saṃdṛśyamānadivyādbhūtavapurantarikṣe sthitvā hitakāma iva nāmābravīt - gṛhapate",
  "S03bsa032_u:376_2": "mahārauravanāmāyaṃ mahānarakaḥ /",
  "S03bsa032_u:377": "Jm_4.5 arthipraśaṃsāvacanapralubdhā ditsanti dānavyasanena ye 'rthān /",
  "S03bsa032_u:378": "śaratsahasrāṇi bahūni teṣāmasminnivāso 'sulabhapravāsaḥ //",
  "S03bsa032_u:379": "Jm_4.6 arthastrivargasya viśeṣahetustasminhate kena hato na dharmaḥ /",
  "S03bsa032_u:380": "dharmaṃ ca hatvārthanibarhaṇena kathaṃ nu na syānnarakapratiṣṭhaḥ //",
  "S03bsa032_u:381": "Jm_4.7 dānaprasaṅgena ca dharmamūlaṃ ghnatā tvayārthaṃ yadakāri pāpam /",
  "S03bsa032_u:382": "tvāmattumabhyudgatametadasmājjvālāgrajihvaṃ narakāntakāsyam //",
  "S03bsa032_u:383": "Jm_4.8 tatsādhu dānādviniyaccha buddhimevaṃ hi sadyaḥpatanaṃ na te syāt /",
  "S03bsa032_u:384": "viceṣṭamānaiḥ karuṇaṃ rudadbhirmā dātṛbhirgāḥ samatāmamībhiḥ //",
  "S03bsa032_u:385": "Jm_4.9 pratigrahītā tu jano 'bhyupaiti nivṛttadānāpanayaḥ suratvam /",
  "S03bsa032_u:386": "tatsvargamārgāvaraṇādviramya dānodyamātsaṃyamamāśrayasva //",
  "S03bsa032_u:387": "[Vaidya_22]",
  "S03bsa032_u:388": "atha bodhisattvo nūnamasyaitaddurātmano mama dānavighnāya viceṣṭitamityavagamya sattvāvaṣṭambhadhīraṃ vinayamadhurāvicchedaṃ niyatamityavocadenam /",
  "S03bsa032_u:389": "Jm_4.10 asmaddhitāvekṣaṇadakṣiṇena vidarśito 'yaṃ bhavatāryamārgaḥ /",
  "S03bsa032_u:390": "yuktā viśeṣeṇa ca daivateṣu parānukampānipuṇā pravṛttiḥ //",
  "S03bsa032_u:391": "Jm_4.11 doṣodayātpūrvamanantaraṃ vā yuktaṃ tu tacchāntipathena gantum /",
  "S03bsa032_u:392": "gate prayāsaṃ hyupacāradoṣairvyādhau cikitsāpraṇayo vighātaḥ //",
  "S03bsa032_u:393": "Jm_4.12 idaṃ ca dānavyasanaṃ madīyaṃ śaṅke cikitsāviṣayavyatītam /",
  "S03bsa032_u:394": "tathā hyanādṛtya hitaiṣitāṃ te na me manaḥ saṅkacati pradānāt //",
  "S03bsa032_u:395": "Jm_4.13 dānādadharmaṃ ca yadūcivāṃstvamarthaṃ ca dharmasya viśeṣahetum /",
  "S03bsa032_u:396": "tanmānuṣī neyamavaiti buddhirdānādṛte dharmapatho yathārthaḥ //",
  "S03bsa032_u:397": "Jm_4.14 nidhīyamānaḥ sa nu dharmahetuścauraiḥ prasahyātha vilupyamānaḥ /",
  "S03bsa032_u:398": "oghodarāntarvinimagnamūrtirhutāśanasyāśanatāṃ gato vā //",
  "S03bsa032_u:399": "Jm_4.15 yaccāttha dātā narakaṃ prayāti pratigrahītā tu surendralokam /",
  "S03bsa032_u:400": "vivardhitastena ca me tvayā 'yaṃ dānodyamaḥ saṃyamayiṣyatāpi //",
  "S03bsa032_u:401": "Jm_4.16 ananyathā cāstu vacastavedaṃ svargaṃ ca me yācanakā vrajantu /",
  "S03bsa032_u:402": "dānaṃ hi me lokahitārthamiṣṭaṃ nedaṃ svasaukhyodayasādhanāya //",
  "S03bsa032_u:403": "[Vaidya_23]",
  "S03bsa032_u:404": "atha sa māraḥ pāpīyānpunarapi bodhisattvaṃ hitaiṣīva dhīrahastenovāca -",
  "S03bsa032_u:405": "Jm_4.17 hitoktimetāṃ mama cāpalaṃ vā samīkṣya yenecchasi tena gaccha /",
  "S03bsa032_u:406": "sukhānvito vā bahumānapūrvaṃ smartāsi māṃ vipratisāravānvā //",
  "S03bsa032_u:407": "bodhisattva uvāca - marṣa marṣayatu bhavān /",
  "S03bsa032_u:408": "Jm_4.18 kāmaṃ patāmi narakaṃ sphuradugravahniṃ jvālāvalīḍhaśithilāvanatena mūrdhnā /",
  "S03bsa032_u:409": "na tvarthināṃ praṇayadarśitasauhṛdānāṃ sammānakālamavamānanayā hariṣye //",
  "S03bsa032_u:410_0": "ityuktvā bodhisattvaḥ svabhāgyabalāvaṣṭambhājjānānaśca niratyayatāṃ dānasya nivāraṇaikarasamavadhūya",
  "S03bsa032_u:410_1": "svajanaparijanaṃ sādhvasānabhibhūtamatirabhivṛddhadānābhilāṣo narakamadhyena prāyāt /",
  "S03bsa032_u:411": "Jm_4.19 puṇyānubhāvādatha tasya tasminnapaṅkajaṃ paṅkajamudbabhūva /",
  "S03bsa032_u:412": "avajñayevāvajahāsa māraṃ yacchuklayā keśaradantapaṅkatyā //",
  "S03bsa032_u:413": "atha bodhisattvaḥ padmasaṃkrameṇa svapuṇyātiśayanirjātenābhigamya pratyekabuddhaṃ prasādasaṃharṣāpūrṇahṛdayaḥ piṇḍapātamasmai prāyacchat /",
  "S03bsa032_u:414": "Jm_4.20 manaḥprasādapratibodhanārthaṃ tasyātha bhikṣurviyadutpapāta /",
  "S03bsa032_u:415": "varṣañjvalaṃścaiva sa tatra reje savidyududdyotapayodalakṣmyā //",
  "S03bsa032_u:416": "Jm_4.21 avamṛditamanorathastu māro dyutiparimoṣamavāpya vaimanasyāt /",
  "S03bsa032_u:417": "tamabhimukhamudīkṣituṃ na sehe saha narakeṇa tatastirobabhūva //",
  "S03bsa032_u:418": "tatkimidamupanītam? evamatyayamapyavigaṇayya ditsanti satpuruṣāḥ /",
  "S03bsa032_u:419": "kena nāma svasthena na dātavyaṃ syāt?",
  "S03bsa032_u:420": "na sattvavantaḥ śakyante bhayādapyagatiṃ gamayitumityevamapyunneyam /",
  "S03bsa032_u:421": "iti śreṣṭhijātakaṃ caturtham /",
  "S03bsa032_u:422": "_______________________________________________________________",
  "S03bsa032_u:423": "[Vaidya_24]",
  "S03bsa032_u:424": "5. Aviṣahyaśreṣṭhijātakam",
  "S03bsa032_u:425": "na vibhavakṣayāvekṣayā samṛddhyāśayā vā pradānavaidhuryamupayānti satpuruṣāḥ / tadyathānuśrūyate -",
  "S03bsa032_u:426_0": "bodhisattvabhūtaḥ kilāyaṃ bhagavāṃstyāgaśīlakulavinayaśrutajñānāvismayādiguṇasamudito",
  "S03bsa032_u:426_1": "dhanadāyamāno vibhavasaṃpadā sarvātithitvādanuparatadānasatro lokahitārthapravṛtto",
  "S03bsa032_u:426_2": "dāyakaśreṣṭhaḥ śreṣṭhī babhūva mātsaryādidoṣāviṣahyo 'viṣahya iti prakāśanāmā /",
  "S03bsa032_u:427": "Jm_5.1 iṣṭārthasaṃpattivimarśanāśāt prītiprabodhasya viśeṣahetuḥ /",
  "S03bsa032_u:428": "yathārthināṃ darśanamāsa tasya tathārthināṃ darśanamāsa tasya //",
  "S03bsa032_u:429": "Jm_5.2 dehīti yācñāniyatārthamukto nāstīti nāsau gadituṃ śaśāka /",
  "S03bsa032_u:430": "hṛtāvakāśā hi babhūva citte tasyārthasaktiḥ kṛpayā mahatyā //",
  "S03bsa032_u:431": "Jm_5.3 tasyārthibhirnirhriyamāṇasāre gṛhe babhūvābhyadhikapraharṣaḥ /",
  "S03bsa032_u:432": "viveda sa hyugraghanānanarthānakāraṇakṣipravirāgiṇo 'rthān //",
  "S03bsa032_u:433": "Jm_5.4 bhavanti lokasya hi bhūyasārthā lobhāśrayād durgatimārgasārthāḥ /",
  "S03bsa032_u:434": "parātmanorabhyudayāvahatvādarthāstadīyāstu babhuryathārthāḥ //",
  "S03bsa032_u:435_0": "atha tasya mahāsattvasya yathābhilaṣitairakliṣṭaiḥ śiṣṭopacāravibhūṣaṇairvipulairarthavisargairyācanakajanaṃ",
  "S03bsa032_u:435_1": "samantataḥ saṃtarpayataḥ pradānaudāryaśravaṇādvismayāvarjitamanāḥ śakro devendraḥ",
  "S03bsa032_u:435_2": "pradānasthiraniścayamasya jijñāsamānaḥ pratyahaṃ dhanadhānyaratnaparicchadajātaṃ",
  "S03bsa032_u:435_3": "tattadantardhāpayāmāsa /",
  "S03bsa032_u:436": "api nāmāyaṃ vibhavaparikṣayāśaṅkayāpi mātsaryāya pratāryeteti /",
  "S03bsa032_u:437": "pradānādhimuktasya tu punarmahāsattvasya",
  "S03bsa032_u:438": "Jm_5.5 yathā yathā tasya vineśurarthāḥ sūryābhisṛṣṭa iva toyaleśāḥ /",
  "S03bsa032_u:439": "tathā tathainān vipulaiḥ pradānairgṛhātpradīptādiva nirjahāra //",
  "S03bsa032_u:440": "[Vaidya_25]",
  "S03bsa032_u:441_0": "atha śakro devendrastyāgaparāyaṇameva taṃ mahāsattvamavetya prakṣīyamāṇavibhavasāramapi",
  "S03bsa032_u:441_1": "vismitataramatistasyaikarātreṇa sarvaṃ vibhavasāramantardhāpayāmāsānyatra rajjukuṇḍalāddātrāccaikasmāt /",
  "S03bsa032_u:442_0": "atha bodhisattvaḥ prabhātāyāṃ rajanyāṃ yathocittaṃ prativibuddhaḥ paśyati sma dhanadhānyaparicchadaparijanavibhavaśūnyaṃ",
  "S03bsa032_u:442_1": "niṣkūjadīnaṃ svabhavanaṃ rākṣasairivodvāsitamanabhirāmadarśanīyaṃ,",
  "S03bsa032_u:443": "kimiti ca samutthitavitarkaḥ samanuvicaraṃstadrajjukuṇḍalakaṃ dātraṃ ca kevalamatra dadarśa /",
  "S03bsa032_u:444": "tasya cintā prādurabhavat - yadi tāvat kenacidyācitumanucitavacasā svavikramopārjitopajauvinā madgṛhe praṇaya evaṃ darśitaḥ sūpayuktā evamarthāḥ /",
  "S03bsa032_u:445": "atha tvidānīṃ madbhāgyadoṣāducchrayamasahamānena kenacidanupayuktā eva vidrutāstatkaṣṭam /",
  "S03bsa032_u:446": "Jm_5.6 calaṃ sauhṛdamarthānāṃ viditaṃ pūrvameva me /",
  "S03bsa032_u:447": "arthināmeva pīḍā tu dahatyatra mano mama //",
  "S03bsa032_u:448": "Jm_5.7 pradānasatkārasukhocitāściraṃ viviktamarthairabhigamya madgṛham /",
  "S03bsa032_u:449": "kathaṃ bhaviṣyanti nu te mamārthinaḥ pipāsitāḥ śuṣkamivāgatā hradam //",
  "S03bsa032_u:450": "atha sa bodhisattvaḥ svadhairyāvaṣṭambhādanāsvāditaviṣādadainyastasyāmapyavasthāyāmanabhyastayācñākramatvāt parān yācituṃ paricitānapi na prasehe /",
  "S03bsa032_u:451": "evaṃ duṣkaraṃ yācitumiti ca tasya bhūyasī yācanakeṣvanukampā babhūva /",
  "S03bsa032_u:452": "atha sa mahātmā yācanakajanasvāgatādikriyāvekṣayā svayameva tadrajjukuṇḍalakaṃ dātraṃ ca pratigṛhya pratyahaṃ tṛṇavikrayopalabdhayā vibhavamātrayārthijanapraṇayasammānanāṃ cakāra /",
  "S03bsa032_u:453_0": "atha śakro devendrastasyemāmaviṣāditāṃ parame 'pi dāridrye pradānābhimukhatāṃ cāvekṣya",
  "S03bsa032_u:453_1": "savismayabahumānaḥ saṃdṛśyamānadivyādbhutavapurantarikṣe sthitvā dānādvicchandayaṃstaṃ",
  "S03bsa032_u:453_2": "mahāsattvamuvāca - gṛhapate",
  "S03bsa032_u:454": "Jm_5.8 suhṛnmanastāpakarīmavasthāmimāmupetastvamatipradānaiḥ /",
  "S03bsa032_u:455": "na dasyubhirnaiva jalānalābhyāṃ na rājabhiḥ saṃhriyamāṇavittaḥ //",
  "S03bsa032_u:456": "Jm_5.9 tattvāṃ hitāvekṣitayā bravīmi niyaccha dāne vyasanānurāgam /",
  "S03bsa032_u:457": "itthaṃgataḥ sannapi cenna dadyā yāyāḥ punaḥ pūrvasamṛddhiśobhām //",
  "S03bsa032_u:458": "Jm_5.10 śaśvat kṛśenāpi parivyayeṇa kālena dṛṣṭvā kṣayamarjanānām /",
  "S03bsa032_u:459": "cayena valmīkasamucchrayāṃśca vṛddhyarthinaḥ saṃyama eva panthāḥ //",
  "S03bsa032_u:460": "atha bodhisattvaḥ pradānābhyāsamāhātmyaṃ vidarśayañchakramuvāca -",
  "S03bsa032_u:461": "Jm_5.11 anāryamāryeṇa sahasranetra suduṣkaraṃ suṣṭhvapi durgatena /",
  "S03bsa032_u:462": "mā caiva tadbhūnmama śakra vittaṃ yatprāptihetoḥ kṛpaṇāśayaḥ syām //",
  "S03bsa032_u:463": "Jm_5.12 icchanti yācñāmaraṇena gantuṃ duḥkhasya yasya pratikāramārgam /",
  "S03bsa032_u:464": "tenāturān kaḥ kulaputramānī nāstīti śuṣkāśaninābhihanyāt //",
  "S03bsa032_u:465": "Jm_5.13 tanmadvidhaḥ kiṃ svidupādadīta ratnaṃ dhanaṃ vā divi vāpi rājyam /",
  "S03bsa032_u:466": "yācñābhitāpena vivarṇitāni prasādayennārthimukhāni yena //",
  "S03bsa032_u:467": "Jm_5.14 mātsaryadoṣopacayāya yaḥ syānna tyāgacittaṃ paribṛṃhayedvā /",
  "S03bsa032_u:468": "sa tyāgamevārhati madvidhebhyaḥ parigrahacchadmamayo vighātaḥ //",
  "S03bsa032_u:469": "Jm_5.15 vidyullatānṛttacale dhane ca sādhāraṇe naikavighātahetau /",
  "S03bsa032_u:470": "dāne nidāne ca sukhodayānāṃ mātsaryamāryaḥ ka ivāśrayeta //",
  "S03bsa032_u:471": "Jm_5.16 taddarśitā śakra mayi svateyaṃ hitābhidhānādanukampito 'smi /",
  "S03bsa032_u:472": "svabhyastaharṣaṃ tu manaḥ pradānaistadutpathe kena dhṛtiṃ labheta //",
  "S03bsa032_u:473": "Jm_5.17 na cātra manyoranuvṛttimārge cittaṃ bhavānarhati saṃniyoktum /",
  "S03bsa032_u:474": "na hi svabhāvasya vipakṣadurgamāroḍhumalpena balena śakyam //",
  "S03bsa032_u:475_0": "śakra uvāca - gṛhapate paryāptavibhavasya paripūrṇakośakoṣṭhāgārasya samyakpravṛttavividhavipulakarmāntasya",
  "S03bsa032_u:475_1": "virūḍhāyaterloke vaśīkṛtaiśvaryasyāyaṃ kramo nemāṃ daśāmabhiprapannasya / paśya -",
  "S03bsa032_u:476": "Jm_5.18 svabuddhivispandasamāhitena vā yaśo 'nukūlena kulocitena vā /",
  "S03bsa032_u:477": "samṛddhimākṛṣya śubhena karmaṇā sapatnatejāṃsyabhibhūya bhānuvat //",
  "S03bsa032_u:478": "Jm_5.19 jane prasaṅgena vitasya sadgatiṃ prabodhya harṣaṃ sasuhṛtsu bandhuṣu /",
  "S03bsa032_u:479": "avāptasaṃmānavidhirnṛpādapi śriyā pariṣvakta ivābhikāmayā //",
  "S03bsa032_u:480": "Jm_5.20 atha pradāne pravijṛmbhitakramaḥ sukheṣu vā naiti janasya vācyatām /",
  "S03bsa032_u:481": "ajātapakṣaḥ khamivārurukṣayā vighātabhākkevalayā tu ditsayā //",
  "S03bsa032_u:482": "Jm_5.21 yato dhanaṃ saṃyamanaibhṛtāśrayādupārjyatāṃ tāvadalaṃ praditsayā /",
  "S03bsa032_u:483": "anāryatāpyatra ca nāma kā bhavenna yatpradadyā vibhaveṣvabhāviṣu //",
  "S03bsa032_u:484": "bodhisattva uvāca - alamatinirbandhenātrabhavataḥ /",
  "S03bsa032_u:485": "Jm_5.22 ātmārthaḥ syādyasya garīyān parakāryāt tenāpi syāddeyamanādṛtya samṛddhim /",
  "S03bsa032_u:486": "naiti prītiṃ tāṃ hi mahatyāpi vibhūtyā dānaistuṣṭiṃ lobhajayādyāmupabhuṅkte //",
  "S03bsa032_u:487": "Jm_5.23 naiti svargaṃ kevalayā yacca samṛddhyā dānenaiva khyātimavāpnoti ca puṇyām /",
  "S03bsa032_u:488": "mātsaryādīnnābhibhavatyeva ca doṣāṃstasyā hetordānamataḥ ko na bhajeta //",
  "S03bsa032_u:489": "Jm_5.24 trātuṃ lokānyastu jarāmṛtyuparītānapyātmānaṃ ditsati kāruṇyavaśena /",
  "S03bsa032_u:490": "yo nāsvādaṃ vetti sukhānāṃ paraduḥkhaiḥ kastasyārthastvadgatayā syādapi lakṣmyā //",
  "S03bsa032_u:491": "api ca devendra /",
  "S03bsa032_u:492": "Jm_5.25 saṃpattiriva vittānāmadhruvā sthitirāyuṣaḥ /",
  "S03bsa032_u:493": "iti yācanakaṃ labdhvā na samṛddhiravekṣyate //",
  "S03bsa032_u:494": "Jm_5.26 eko rathaśca bhuvi yadvidadhāti vartma tenāparo vrajati dhṛṣṭataraṃ tathānyaḥ /",
  "S03bsa032_u:495": "kalyāṇamādyamimamityavadhūya mārgaṃ nāsatpathapraṇayane ramate mano me //",
  "S03bsa032_u:496": "Jm_5.27 arthaśca vistaramupaiṣyati cetpunarme hartā manāṃsi niyamena sa yācakānām /",
  "S03bsa032_u:497": "evaṃgate 'pi ca yathāvibhavaṃ pradāsye mā caiva dānaniyame pramadiṣma śakra //",
  "S03bsa032_u:498": "ityukte śakro devendraḥ samabhiprasāditamanāḥ sādhu sādhvityenamabhisaṃrādhya sabahumānasnigdhamavekṣamāṇa uvāca -",
  "S03bsa032_u:499": "Jm_5.28 yaśaḥsapatnairapi karmabhirjanaḥ samṛddhimanvicchati nīcadāruṇaiḥ /",
  "S03bsa032_u:500": "svasaukhyasaṅgādanavekṣitātyayaḥ pratāryamāṇaścapalena cetasā //",
  "S03bsa032_u:501": "Jm_5.29 acintayitvā tu dhanakṣayaṃ tvayā svasaukhyahāniṃ mama ca pratāraṇām /",
  "S03bsa032_u:502": "parārthasaṃpādanadhīracetasā mahattvamudbhāvitamātmasaṃpadaḥ //",
  "S03bsa032_u:503": "Jm_5.30 aho bataudāryaviśeṣabhāsvataḥ pramṛṣṭamātsaryatamisratā hṛdaḥ /",
  "S03bsa032_u:504": "pradānasaṃkocavirūpatāṃ gataṃ dhane pranaṣṭe 'pi na yattadāśayā //",
  "S03bsa032_u:505": "Jm_5.31 na cātra citraṃ paraduḥkhaduḥkhinaḥ kṛpāvaśāllokahitaiṣiṇastava /",
  "S03bsa032_u:506": "himāvadātaḥ śikharīva vāyunā na yatpradānādasi kampito mayā //",
  "S03bsa032_u:507": "Jm_5.32 yaśaḥ samudbhāvayituṃ parīkṣayā dhanaṃ tavedaṃ tu nigūḍhavānaham /",
  "S03bsa032_u:508": "maṇirhi śobhānugato 'pyato 'nyathā na saṃspṛśedratnayaśomahārghatām //",
  "S03bsa032_u:509": "Jm_5.33 yataḥ pradānairabhivarṣa yācakān hradān mahāmegha ivābhipūrayan /",
  "S03bsa032_u:510": "dhanakṣayaṃ nāpsyasi matparigrahādidaṃ kṣamethāśca viceṣṭitaṃ mama //",
  "S03bsa032_u:511": "ityenamabhisaṃrādhya śakrastaccāsya vibhavasāramupasaṃhṛtya kṣamayitvā ca tatraivāntardadhe /",
  "S03bsa032_u:512": "tadevaṃ na vibhavakṣayāvekṣayā samṛddhyāśayā vā pradānavaidhuryamupayānti satpuruṣā iti /",
  "S03bsa032_u:513": "ity aviṣahyaśreṣṭhijātakaṃ pañcamam /",
  "S03bsa032_u:514": "_______________________________________________________________",
  "S03bsa032_u:515": "[Vaidya_30]",
  "S03bsa032_u:516": "6. Śaśajātakam",
  "S03bsa032_u:517": "tiryaggatānāmapi satāṃ mahātmanāṃ śaktyanurūpā dānapravṛttirdṛṣṭā /",
  "S03bsa032_u:518": "kena nāma manuṣyabhūtena na dātavyaṃ syāt? tadyathānuśrūyate -",
  "S03bsa032_u:519_0": "kasmiṃścidaraṇyāyatanapradeśe manojñavīruttṛṇatarugahananicite puṣpaphalavati vaiḍūryanīlaśucivāhinyā",
  "S03bsa032_u:519_1": "saritā vibhūṣitaparyante mṛduśādvalāstaraṇasukhasaṃsparśadarśanīyadharaṇītale tapasvijanavicarite",
  "S03bsa032_u:519_2": "bodhisattvaḥ śaśo babhūva /",
  "S03bsa032_u:520": "Jm_6.1 sa sattvayogādvapuṣaśca saṃpadā balaprakarṣādvipulena caujasā /",
  "S03bsa032_u:521": "atarkitaḥ kṣudramṛgairaśaṅkitaścacāra tasminmṛgarājalīlayā //",
  "S03bsa032_u:522": "Jm_6.2 svacarmājinasaṃvītaḥ svatanūruhavalkalaḥ /",
  "S03bsa032_u:523": "munivattatra śuśubhe tuṣṭacittastṛṇāṅkuraiḥ //",
  "S03bsa032_u:524": "Jm_6.3 tasya maitryavadātena manovākkāyakarmaṇā /",
  "S03bsa032_u:525": "āsurjṛmbhitadaurātmyāḥ prāyaḥ śiṣyamukhā mṛgāḥ //",
  "S03bsa032_u:526": "tasya guṇātiśayasaṃbhṛtena snehagauraveṇa viśeṣavattaramavabaddhahṛdayāstu ye sahāyā babhūvurudraḥ śṛgālo vānaraśca,",
  "S03bsa032_u:527": "te parasparasaṃbandhanibaddhasnehā iva bāndhavā anyonyapraṇayasaṃmānanāvirūḍhasauhārdā iva ca suhṛdaḥ saṃmodamānāstatra viharanti sma /",
  "S03bsa032_u:528_0": "tiryaksvabhāvavimukhāśca prāṇiṣu dayānuvṛttyā laulyapraśamādvismṛtasteyapravṛttyā",
  "S03bsa032_u:528_1": "dharmāvirodhinyā ca yaśo 'nuvṛttyā paṭuvijñānatvādviniyamadhīrayā ca sajjaneṣṭayā",
  "S03bsa032_u:528_2": "ceṣṭayā devatānāmapi vismayanīyā babhūvuḥ /",
  "S03bsa032_u:529": "Jm_6.4 sukhānulome guṇabādhini krame guṇānukūle ca sukhoparodhini /",
  "S03bsa032_u:530": "naro 'pi tāvadguṇapakṣasaṃśrayādvirājate kimvatha tiryagākṛtiḥ //",
  "S03bsa032_u:531": "Jm_6.5 abhūtsa teṣāṃ tu śaśākṛtiḥ kṛtī parānukampāpratiṣadgururguruḥ /",
  "S03bsa032_u:532": "svabhāvasaṃpacca guṇakramānugā yaśo yadeṣāṃ suralokamapyagāt //",
  "S03bsa032_u:533": "[Vaidya_31]",
  "S03bsa032_u:534_0": "atha kadācit sa mahātmā sāyāhnasamaye dharmaśravaṇārthamabhigataiḥ sabahumānamupāsyamānastaiḥ",
  "S03bsa032_u:534_1": "sahāyaiḥ paripūrṇaprāyamaṃḍalamādityaviprakarṣādvyavadāyamānaśobhaṃ rūpyadarpaṇamiva",
  "S03bsa032_u:534_2": "tsaruvirahitamīṣatpārśvāpavṛttabimbaṃ śuklapakṣacaturdaśīcandramasamuditamabhisamīkṣya sahāyānuvāca -",
  "S03bsa032_u:535": "Jm_6.6 asāvāpūrṇaśobhena maṇḍalena hasanniva /",
  "S03bsa032_u:536": "nivedayati sādhūnāṃ candramāḥ poṣadhotsavam //",
  "S03bsa032_u:537": "tadvyaktaṃ śvaḥ pañcadaśī /",
  "S03bsa032_u:538": "yato bhavadbhiḥ poṣadhaniyamamabhisaṃpādayadbhirnyāyopalabdhenāhāraviśeṣeṇa kālopanatamatithijanaṃ pratipūjya prāṇasaṃdhāraṇamanuṣṭheyam /",
  "S03bsa032_u:539": "paśyantu bhavantaḥ /",
  "S03bsa032_u:540": "Jm_6.7 yatsaṃprayogā virahāvasānāḥ samucchrayāḥ pātavirūpaniṣṭhāḥ /",
  "S03bsa032_u:541": "vidyullatābhaṅgaralolamāyustenaiva kāryo dṛḍhamapramādaḥ //",
  "S03bsa032_u:542": "Jm_6.8 dānena śīlābharaṇena tasmāt puṇyāni saṃvardhayituṃ yatadhvam /",
  "S03bsa032_u:543": "vivartamānasya hi janmadurge lokasya puṇyāni parā pratiṣṭhā //",
  "S03bsa032_u:544": "Jm_6.9 tārāgaṇānāmabhibhūya lakṣmīṃ vibhāti yatkāntiguṇena somaḥ /",
  "S03bsa032_u:545": "jyotīṃṣi cākramya sahasraraśmiryaddīpyate puṇyaguṇocchrayaḥ saḥ //",
  "S03bsa032_u:546": "Jm_6.10 dṛptasvabhāvāḥ sacivā nṛpāśca puṇyaprabhāvāt pṛthivīśvarāṇām /",
  "S03bsa032_u:547": "sadaśvavṛttyā hatasarvagarvāḥ prītā ivājñādhuramudvahanti //",
  "S03bsa032_u:548": "Jm_6.11 puṇyairvihīnānanuyātyalakṣmīrvispandamānānapi nītimārge /",
  "S03bsa032_u:549": "puṇyādhikaiḥ sā hyavabhartsyamānā paryetyamarṣādiva tadvipakṣān //",
  "S03bsa032_u:550": "Jm_6.12 duḥkhapratiṣṭhādayaśo 'nubaddhādapuṇyamārgāduparamya tasmāt /",
  "S03bsa032_u:551": "śrīmatsu saukhyodayasādhaneṣu puṇyaprasaṅgeṣu matiṃ kurudhvam //",
  "S03bsa032_u:552": "[Vaidya_32]",
  "S03bsa032_u:553": "te tathetyasyānuśāsanāṃ pratigṛhyābhivādya pradakṣiṇīkṛtya cainaṃ svānsvānālayānabhijagmuḥ /",
  "S03bsa032_u:554": "aciragateṣu ca teṣu sahāyeṣu sa mahātmā cintāmāpede /",
  "S03bsa032_u:555": "Jm_6.13 atitherabhyupetasya saṃmānaṃ yena tena vā /",
  "S03bsa032_u:556": "vidhātuṃ śaktirastyeṣāmatra śocyo 'hameva tu //",
  "S03bsa032_u:557": "Jm_6.14 asmaddantāgravicchinnāḥ paritiktāstṛṇāṅkarāḥ /",
  "S03bsa032_u:558": "śakyā nātithaye dātuṃ sarvathā dhigaśaktitām //",
  "S03bsa032_u:559": "Jm_6.15 ityasāmarthyadīnena ko nvartho jīvitena me /",
  "S03bsa032_u:560": "ānandaḥ śokatāṃ yāyādyasyaivamatithirmama //",
  "S03bsa032_u:561": "tatkutredānīmidamatithiparicaryāvaiguṇye niḥsāraṃ śarīrakamutsṛjyamānaṃ kasyacidupayogāya syāditi vimṛśansa mahātmā smṛtiṃ pratilebhe / aye /",
  "S03bsa032_u:562": "Jm_6.16 svādhīnasulabhametanniravadyaṃ vidyate mamaiva khalu /",
  "S03bsa032_u:563": "atithijanapratipūjanasamartharūpaṃ śarīradhanam //",
  "S03bsa032_u:564": "tatkimahaṃ viṣīdāmi?",
  "S03bsa032_u:565": "Jm_6.17 samadhigatamidaṃ mayātitheyaṃ hṛdaya vimuñca yato viṣādadainyam /",
  "S03bsa032_u:566": "samupanatamanena satkariṣyāmyahamatithipraṇayaṃ śarīrakeṇa //",
  "S03bsa032_u:567": "iti viniścatya sa mahāsattvaḥ paramamiva lābhamadhigamya paramaprītamanāstatrāvatastheḥ /",
  "S03bsa032_u:568": "Jm_6.18 vitarkātiśaye tasya hṛdaye pravijṛmbhite /",
  "S03bsa032_u:569": "āviścakre prasādaśca prabhāvaśca divaukasām //",
  "S03bsa032_u:570": "Jm_6.19 tataḥ praharṣādiva sācalā calā mahī babhūvānibhṛtārṇavāṃśukā /",
  "S03bsa032_u:571": "vitastanuḥ khe suradundubhisvanā diśaḥ prasādābharaṇāścakāśire //",
  "S03bsa032_u:572": "Jm_6.20 prasaktamandastanitāḥ prahāsinastaḍitpinaddhāśca ghanāḥ samantataḥ /",
  "S03bsa032_u:573": "parasparāśleṣavikīrṇareṇubhiḥ prasaktamenaṃ kusumairavākiran //",
  "S03bsa032_u:574": "Jm_6.21 samudvahandhīragatiḥ samīraṇaḥ sugandhi nānādrumapuṣpajaṃ rajaḥ /",
  "S03bsa032_u:575": "mudā praviddhairavibhaktabhaktibhistamarcayāmāsa kṛśāṃśukairiva //",
  "S03bsa032_u:576_0": "tadupalabhya pramuditavismitamanobhirdevatābhiḥ samantataḥ parikīrtyamānaṃ tasya",
  "S03bsa032_u:576_1": "vitarkādbhūtaṃ śakro devendraḥ samāpūryamāṇavismayakautūhalena manasā tasya mahāsattvasya",
  "S03bsa032_u:576_2": "bhāvajijñāsayā dvitīye 'hani gaganatalamadhyamabhilaṅghamāne paṭutarakiraṇaprabhāve",
  "S03bsa032_u:576_3": "savitari prasphulitamarīcijālavasanāsu bhāsvarātapavisarāvaguṇṭhitāsvanālokanakṣamāsu",
  "S03bsa032_u:576_4": "dikṣu saṃkṣipyamāṇacchāyeṣvabhivṛddhacīrīvirāvonnāditeṣu vanāntareṣu vicchidyamānapakṣisaṃpāteṣu",
  "S03bsa032_u:576_5": "dharmaklamāpītotsāheṣvadhvageṣu śakro devānāmadhipatirbrāhmaṇarūpo bhūtvā mārgapranaṣṭa",
  "S03bsa032_u:576_6": "iva kṣuttarṣaśramaviṣādadīnakaṇṭhaḥ sasvaraṃ prarudannātidūre teṣāṃ vicukrośa /",
  "S03bsa032_u:577": "Jm_6.22 ekaṃ sārthātparibhraṣṭaṃ bhramantaṃ gahane vane /",
  "S03bsa032_u:578": "kṣucchramaklāntadehaṃ māṃ trātumarhanti sādhavaḥ //",
  "S03bsa032_u:579": "Jm_6.23 mārgāmārgajñānaniścetanaṃ māṃ diksaṃmohātkvāpi gacchantamekam /",
  "S03bsa032_u:580": "kāntāre 'smindharmatarṣaklamārtaṃ mā bhaiḥ śabdaiḥ ko nu māṃ hlādayeta //",
  "S03bsa032_u:581": "atha te mahāsattvāstasya tena karuṇenākranditaśabdena samākampitahṛdayāḥ sasaṃbhramā drutataragatayastaṃ deśamabhijagmuḥ /",
  "S03bsa032_u:582": "mārgapranaṣṭādhvagadīnadarśanaṃ cainamabhisamīkṣya samabhigamyopacārapuraḥsaraṃ samāśvāsayanta ūcuḥ -",
  "S03bsa032_u:583": "Jm_6.24 kāntāre vipranaṣṭo 'hamityalaṃ vibhrameṇa te /",
  "S03bsa032_u:584": "svasya śiṣyagaṇasyeva samīpe vartase hi naḥ //",
  "S03bsa032_u:585": "Jm_6.25 tadadya tāvadasmākaṃ paricaryāparigrahāt /",
  "S03bsa032_u:586": "vidhāyānugrahaṃ saumya śco gantāsi yathepsitam //",
  "S03bsa032_u:587": "athodrastasya tūṣṇīṃbhāvādanumatamupanimantraṇamavetya harṣasaṃbhramatvaritagatiḥ sapta rohitamatsyānsamupanīyāvocadenam -",
  "S03bsa032_u:588": "Jm_6.26 mīnāribhirvismaraṇojjhitā vā trāsotplutā vā sthalamabhyupetāḥ /",
  "S03bsa032_u:589": "khedaprasuptā iva sapta matsyā labdhā mayaitānnivaseha bhuktvā //",
  "S03bsa032_u:590": "atha śṛgālo 'pyenaṃ yathopalabdhamannajātamupasaṃhṛtya praṇāmapuraḥsaraṃ sādaramityuvāca -",
  "S03bsa032_u:591": "Jm_6.27 ekā ca godhā daghibhājanaṃ ca kenāpi saṃtyaktamihādhyagaccham /",
  "S03bsa032_u:592": "tanme hitāvekṣitayopayujya vane 'stu te 'sminguṇavāsa vāsaḥ //",
  "S03bsa032_u:593": "ityuktvā paramaprītamanāstadasmai samupajahāra /",
  "S03bsa032_u:594": "atha vānaraḥ paripākaguṇādupajātamārdavāni manaḥśilācūrṇarañjitānīvātipiñjarāṇyatiraktabandhanamūlāni piṇḍīgatānyāmraphalānyādāya sāñjalipragrahamenamuvāca -",
  "S03bsa032_u:595": "Jm_6.28 āmrāṇi pakvānyudakaṃ manojñaṃ chāyā ca satsaṃgamasaukhyaśītā /",
  "S03bsa032_u:596": "ityasti me brahmavidāṃ variṣṭha bhuktvaitadatraiva tavāstu vāsaḥ //",
  "S03bsa032_u:597": "atha śaśaḥ samupasṛtyainamupacārakriyānantaraṃ sabahumānamudīkṣamāṇaḥ svena śarīreṇopanimantrayāmāsa -",
  "S03bsa032_u:598": "Jm_6.29 na santi mudgā na tilā na taṇḍulā vane vivṛddhasya śaśasya kecana /",
  "S03bsa032_u:599": "śarīrametattvanalābhisaṃskṛtaṃ mamopayujyādya tapovane vasa //",
  "S03bsa032_u:600": "Jm_6.30 yadasti yasyepsitasādhanaṃ dhanaṃ sa tanniyuṅkte 'rthisamāgamotsave /",
  "S03bsa032_u:601": "na cāsti dehādadhikaṃ ca me dhanaṃ pratīccha sarvasvamidaṃ yato mama //",
  "S03bsa032_u:602": "śakra uvāca -",
  "S03bsa032_u:603": "Jm_6.31 anyasyāpi vadhaṃ tāvatkuryādasmadvidhaḥ katham /",
  "S03bsa032_u:604": "iti darśitasauhārde kathā kaiva bhavadvidhe //",
  "S03bsa032_u:605": "śaśa uvāca - upapannarūpamidamāsannānukrośe brāhmaṇe /",
  "S03bsa032_u:606": "tadihaiva tāvadbhavānāstāmasmadanugrahāpekṣayā yāvatkutaścidātmānugrahopāyamāsādayāmīti /",
  "S03bsa032_u:607": "atha śakro devānāmindrastasya bhāvamavetya taptatapanīyavarṇaṃ sphuratpratanujvālaṃ vikīryamāṇavisphuliṅgaprakaraṃ nirdhūmamaṅgārarāśimabhinirmame /",
  "S03bsa032_u:608": "atha śaśaḥ samantato 'nuvilokayaṃstamagniskandhaṃ dadarśa /",
  "S03bsa032_u:609": "dṛṣṭvā ca prītamanāḥ śakramuvāca - samadhigato 'yaṃ mayātmānugrahopāyaḥ /",
  "S03bsa032_u:610": "tadasmaccharīropayogātsaphalāmanugrahāśāṃ me kartuṃmarhasi /",
  "S03bsa032_u:611": "paśya mahābrāhmaṇa /",
  "S03bsa032_u:612": "deyaṃ ca ditsāpravaṇaṃ ca cittaṃ bhavadvidhenātithinā ca yogaḥ /",
  "S03bsa032_u:613": "Jm_6.32 deyaṃ ca ditsāpravaṇaṃ ca cittaṃ bhavadvidhenātithinā ca yogaḥ /",
  "S03bsa032_u:614": "[Vaidya_35]",
  "S03bsa032_u:615": "nāvāptumetaddhi sukhena śakyaṃ tatsyādamoghaṃ bhavadāśrayānme //",
  "S03bsa032_u:616": "ityanunīya sa mahātmā saṃmānanādarādatithipriyatayā cainamabhivādya,",
  "S03bsa032_u:617": "Jm_6.33 tataḥ sa taṃ vahnimabhijvalantaṃ nidhiṃ dhanārthī sahasaiva dṛṣṭvā /",
  "S03bsa032_u:618": "pareṇa harṣeṇa samāruroha toyaṃ hasatpadmamivaikahaṃsaḥ //",
  "S03bsa032_u:619_0": "taddṛṣṭvā paramavismayāvarjitamatirdevānāmadhipatiḥ svameva vapurāsthāya divyakusumavarṣapuraḥsarībhirmanaḥśrutisukhābhirvāgbhirabhipūjya",
  "S03bsa032_u:619_1": "taṃ mahāsattvaṃ kamalapalāśalakṣmīsamṛddhābhyāṃ bhāsurāṅgalībhūṣaṇālaṃkṛtābhyāṃ pāṇibhyāṃ",
  "S03bsa032_u:619_2": "svayameva cainaṃ parigṛhya tridaśebhyaḥ saṃdarśayāmāsa /",
  "S03bsa032_u:620": "paśyantvatrabhavantastridaśālayanivāsino devāḥ,",
  "S03bsa032_u:621": "samanumodantāṃ cedamativismayanīyaṃ karmāvadānamasya mahāsattvasya /",
  "S03bsa032_u:622": "Jm_6.34 tyaktaṃ batānena yathā śarīraṃ niḥśaṅkamadyātithivatsalena /",
  "S03bsa032_u:623": "nirmālyamapyevamakampamānā nālaṃ parityaktumadhīrasattvāḥ //",
  "S03bsa032_u:624": "Jm_6.35 jātiḥ kveyaṃ tadvirodhi kva cedaṃ tyāgaudāryaṃ cetasaḥ pāṭavaṃ ca /",
  "S03bsa032_u:625": "vispaṣṭo 'yaṃ puṇyamandādarāṇāṃ pratyādeśo devatānāṃ nṛṇāṃ ca //",
  "S03bsa032_u:626": "Jm_6.36 aho bata guṇābhyāsavāsitāsya yathā matiḥ /",
  "S03bsa032_u:627": "aho sadvṛttavātsalyaṃ kriyaudāryeṇa darśitam //",
  "S03bsa032_u:628": "atha śakrastatkarmātiśayavikhyāpanārthaṃ lokahitāvekṣī śaśabimbalakṣaṇena vaijayantasya prāsādavarasya sudharmāyāśca devasabhāyāḥ kūṭāgārakarṇike candramaṇḍalaṃ cābhyalaṃcakāra /",
  "S03bsa032_u:629": "Jm_6.37 sampūrṇe 'dyāpi tadidaṃ śaśabimbaṃ niśākare /",
  "S03bsa032_u:630": "chāyāmayamivādarśe rājate divi rājate //",
  "S03bsa032_u:631": "Jm_6.38 tataḥ prabhṛti lokena kumudākarahāsanaḥ /",
  "S03bsa032_u:632": "kṣaṇadātilakaścandraḥ śaśāṅka iti kīrtyate //",
  "S03bsa032_u:633": "te 'pyudraśṛgālavānarāstataścyutvā devaloka upapannāḥ kalyāṇamitraṃ samāsādya //",
  "S03bsa032_u:634": "tadevaṃ tiryaggatānāmapi mahāsattvānāṃ śaktyanurūpā dānapravṛttirdṛṣṭā /",
  "S03bsa032_u:635": "kena nāma manuṣyabhūtena na dātavyaṃ syāt?",
  "S03bsa032_u:636": "tathā tiryaggatā api guṇavātsalyāt saṃpūjyante sadbhiriti guṇeṣvādaraḥ kārya ityevamapyunneyam /",
  "S03bsa032_u:637": "iti śaśajātakaṃ ṣaṣṭham /",
  "S03bsa032_u:638": "_______________________________________________________________",
  "S03bsa032_u:639": "[Vaidya_36]",
  "S03bsa032_u:640": "7. Agastyajātakam",
  "S03bsa032_u:641": "tapovanasthānāmapyalaṃkārastyāgaśauryaṃ prāgeva gṛhasthānāmiti / tadyathānuśrūyate -",
  "S03bsa032_u:642_0": "bodhisattvabhūtaḥ kilāyaṃ bhagavāṃllokahitārthaṃ saṃsārādhvani vartamānaścāritraguṇaviśuddhyabhilakṣitaṃ",
  "S03bsa032_u:642_1": "kṣititalatilakabhūtamanyatamaṃ mahad brāhmaṇakulaṃ gaganatalamiva śaradamalaparipūrṇamaṇḍalaścandramāḥ",
  "S03bsa032_u:642_2": "samutpatannevābhyalaṃcakāra /",
  "S03bsa032_u:643_0": "sa yathākramaṃ śrutismṛtivihitānavāpya jātakarmādīn saṃskārānadhītya sāṅgānvedānkṛtsnaṃ",
  "S03bsa032_u:643_1": "ca kalpaṃ vyāpya vidyāyaśasā manuṣyalokaṃ guṇapriyairdātṛbhirabhyarthya pratigṛhyamāṇavibhavatvāt",
  "S03bsa032_u:643_2": "parāṃ dhanasamṛddhimabhijagāma /",
  "S03bsa032_u:644": "Jm_7.1 sa bandhumitrāśritadīnavargānsaṃmānanīyānatithīngurūṃśca /",
  "S03bsa032_u:645": "prahlādayāmāsa tathā samṛddhyā deśānmahāmedha ivābhivarṣan //",
  "S03bsa032_u:646": "Jm_7.2 vidvattayā tasya yaśaḥ prakāśaṃ tattyāgaśauryādadhikaṃ cakāśe /",
  "S03bsa032_u:647": "niśākarasyeva śaradviśuddhaṃ samagraśobhādhikakānti bimbam //",
  "S03bsa032_u:648_0": "atha sa mahātmā kukāryavyāsaṅgadoṣasaṃbādhaṃ pramādāspadabhūtaṃ dhanārjanarakṣaṇaprasaṅgavyākulamupaśamavirodhivyasanaśaraśatalakṣyabhūtamaparyantakarmāntānuṣṭhānaparigrahaśramamatṛptijanakaṃ",
  "S03bsa032_u:648_1": "kṛśāsvādaṃ gārhasthyamavetya taddoṣaviviktasukhāṃ ca dharmapratipattyanukūlāṃ mokṣadharmārambhādhiṣṭhānabhūtāṃ",
  "S03bsa032_u:648_2": "pravrajyāmanupaśyan mahatīmapi tāṃ dhanasamṛddhimaparikleśādhigatāṃ lokasaṃnatimanoharāṃ",
  "S03bsa032_u:648_3": "tṛṇavadapāsya tāpasapravrajyāvinayaniyamaparo babhūva /",
  "S03bsa032_u:649": "pravrajitamapi taṃ mahāsattvaṃ yaśaḥprakāśatvāt pūrvasaṃstavānusmaraṇāt saṃbhāvitaguṇatvāt praśamābhilakṣitatvācca śreyo 'rthī janastadguṇagaṇāvarjitamatistathaivābhijagāma /",
  "S03bsa032_u:650_0": "sa taṃ gṛhijanasaṃsargaṃ pravivekasukhapramāthinaṃ vyāsaṅgavikṣepāntarāyakaramabahumanyamānaḥ",
  "S03bsa032_u:650_1": "pravivekābhirāmatayā dakṣiṇasamudramadhyāvagāḍhamindranīlabhedābhinīlavarṇairanilabalākalitairūrmimālāvilāsairācchuritaparyantaṃ",
  "S03bsa032_u:650_2": "sitasikatāstīrṇabhūmibhāgaṃ puṣpaphalapallavālaṃkṛtaviṭapairnānātarubhirupaśobhitaṃ",
  "S03bsa032_u:650_3": "vimalasalilāśayapratīraṃ kārādvīpamadhyāsanādāśramapadaśriyā saṃyojayāmāsa /",
  "S03bsa032_u:651": "Jm_7.3 sutanustapasā tatra sa reje tapasātanuḥ /",
  "S03bsa032_u:652": "navacandra iva vyomni kāntatvenākṛśaḥ kṛśaḥ //",
  "S03bsa032_u:653": "Jm_7.4 praśamanibhṛtaceṣṭitendriyo vrataniyamaikaraso vane vasan /",
  "S03bsa032_u:654": "muniriti tanubuddhiśaktibhirmṛgavihagairapi so 'nvagamyata //",
  "S03bsa032_u:655_0": "atha sa mahātmā pradānocitatvāttapovane 'pi nivasan kālopanatamatithijanaṃ yathāsaṃnihitena",
  "S03bsa032_u:655_1": "mūlaphalena śucinā salilena hṛdyābhiśca svāgatāśīrvādapeśalābhistapasvijanayogyābhirvāgbhiḥ saṃpūjayati sma /",
  "S03bsa032_u:656": "atithijanopayuktaśeṣeṇa ca yātrāmātrārthamabhyavahṛtena tena vanyenāhāreṇa vartayāmāsa /",
  "S03bsa032_u:657_0": "tasya tapaḥprakarṣāt pravisṛtena yaśasā samāvarjitahṛdayaḥ śakro devendraḥ sthairyajijñāsayā",
  "S03bsa032_u:657_1": "tasya mahāsattvasya tasminnaraṇyāyatane tāpasajanopabhogayogyaṃ mūlaphalamanupūrveṇa",
  "S03bsa032_u:657_2": "sarvamantardhāpayāmāsa /",
  "S03bsa032_u:658": "bodhisattvo 'pi dhyānaprasṛtamānasatayā saṃtoṣaparicayādanadhimūrcchitatvādāhāre svaśarīre cānabhiṣvaṅgānna tamantardhānahetuṃ manasi cakāra /",
  "S03bsa032_u:659": "sa taruṇāni taruparṇānyadhiśrāya tairāhāraprayojanamabhiniṣpādyātṛṣyamāṇa āhāraviśeṣānutsukaḥ svasthamatistathaiva vijahāra /",
  "S03bsa032_u:660": "Jm_7.5 na kvacid durlabhā vṛttiḥ saṃtoṣaniyatātmanām /",
  "S03bsa032_u:661": "kutra nāma na vidyante tṛṇaparṇajalāśayāḥ //",
  "S03bsa032_u:662_0": "vismitataramanāstu śakro devendrastasya tenāvasthānena sthirataraguṇasaṃbhāvanastatparīkṣānimittaṃ",
  "S03bsa032_u:662_1": "tasminnaraṇyavanapradeśe nidāghakālānilavatsamagraṃ vīruttṛṇatarugaṇaṃ parṇasamṛddhyā viyojayāmāsa /",
  "S03bsa032_u:663": "atha bodhisattvaḥ pratyārdratarāṇi śīrṇaparṇāni samāhṛtya tairudakasvinnairanutkaṇṭhitamatirvartamāno dhyānasukhaprīṇitamanāstatrāmṛtatṛpta iva vijahāra /",
  "S03bsa032_u:664": "Jm_7.6 avismayaḥ śrutavatāṃ samṛddhānāmamatsaraḥ /",
  "S03bsa032_u:665": "saṃtoṣaśca vanasthānāṃ guṇaśobhāvidhiḥ paraḥ //",
  "S03bsa032_u:666_0": "atha śakrastena tasyādbhutarūpeṇa saṃtoṣasthairyeṇa samabhivṛddhavismayaḥ sāmarṣa",
  "S03bsa032_u:666_1": "iva tasya mahāsattvasya vratakāle hutāgnihotrasya parisamāptajapyasyātithijanadidṛkṣayā",
  "S03bsa032_u:666_2": "vyavalokayato brāhmaṇarūpamāsthāyātithiriva nāma bhūtvā purastātprādurabhūt /",
  "S03bsa032_u:667": "sa prītamanāḥ samabhigamya cainaṃ bodhisattvaḥ svāgatādipriyavacanapuraḥsareṇāhārakālanivedanenopanimantrayāmāsa /",
  "S03bsa032_u:668": "tūṣṇīṃbhāvāttu tasyābhimatamupanimantraṇamavetya sa mahātmā",
  "S03bsa032_u:669": "Jm_7.7 ditsāpraharṣavikasannayanāsyaśobhaḥ snigdhairmanaḥśrutisukhairabhinandya vākyaiḥ /",
  "S03bsa032_u:670": "kṛcchropalabdhamapi tacchrapaṇaṃ samastaṃ tasmai dadau svayamabhūcca mudeva tṛptaḥ //",
  "S03bsa032_u:671": "[Vaidya_38]",
  "S03bsa032_u:672": "sa tathaiva praviśya dhyānāgāraṃ tenaiva prītiprāmodyena tamahorātramatināmayāmāsa //",
  "S03bsa032_u:673": "atha śakrastasya dvitīye tṛtīye caturthe pañcame 'pi cāhani tathaiva vratakāle purataḥ prādurabhūt /",
  "S03bsa032_u:674": "so 'pi cainaṃ pramuditataramanāstathaiva pratipūjayāmāsa /",
  "S03bsa032_u:675": "Jm_7.8 dānābhilāṣaḥ sādhūnāṃ kṛpābhyāsavivardhitaḥ /",
  "S03bsa032_u:676": "naiti saṃkocadīnatvaṃ duḥkhaiḥ prāṇāntikairapi //",
  "S03bsa032_u:677_0": "atha śakraḥ paramavismayāviṣṭahṛdayastapaḥprakarṣādasya prārthanāmātrāpekṣaṃ tridaśapatilakṣmīsaṃparkamavagamya",
  "S03bsa032_u:677_1": "samutpatitabhayāśaṅkaḥ svameva vapurdivyādbhutaśobhamabhiprapadya tapaḥprayojanamenaṃ paryapṛcchat /",
  "S03bsa032_u:678": "Jm_7.9 bandhūnpriyānaśrumukhānvihāya parigrahānsaukhyaparigrahāṃśca /",
  "S03bsa032_u:679": "āśāṅkuśaṃ nu vyavasṛjya kutra tapaḥparikleśamimaṃ śrito 'si //",
  "S03bsa032_u:680": "Jm_7.10 sukhopapannānparibhūya bhogāṃcchokākulaṃ bandhujanaṃ ca hitvā /",
  "S03bsa032_u:681": "na hetunālpena hi yānti dhīrāḥ sukhoparodhīni tapovanāni //",
  "S03bsa032_u:682": "Jm_7.11 vaktavyametanmayi manyase cetkautūhalaṃ no 'rhasi tadvinetum /",
  "S03bsa032_u:683": "kiṃ nāma tadyasya guṇapraveśavaśīkṛtaivaṃ bhavato 'pi buddhiḥ //",
  "S03bsa032_u:684": "bodhisattva uvāca - śrūyatāṃ mārṣa yannimitto 'yaṃ mama prayatnaḥ /",
  "S03bsa032_u:685": "Jm_7.12 punaḥ punarjātiratīva duḥkhaṃ jarāvipadvayādhivirūpatāśca /",
  "S03bsa032_u:686": "martavyamityākulatā ca buddherlokānatastrātumiti sthito 'smi //",
  "S03bsa032_u:687_0": "atha śakro devendro nāyamasmadgatāṃ śriyamabhikāmayata iti samāśvāsitahṛdayaḥ subhāṣitena",
  "S03bsa032_u:687_1": "tena cābhiprasāditamatiryuktamityabhipūjya tadasya vacanaṃ varapradānena bodhisattvamupanimantrayāmāsa -",
  "S03bsa032_u:688": "Jm_7.13 atra te tāpasajanapratirūpe subhāṣite /",
  "S03bsa032_u:689": "dadāmi kāśyapa varaṃ tadvṛṇīṣva yadicchasi //",
  "S03bsa032_u:690": "atha bodhisattvo bhavabhogasukheṣvanāsthaḥ prārthanāmeva duḥkhamavagacchansātmībhūtasaṃtoṣaḥ śakramuvāca -",
  "S03bsa032_u:691": "Jm_7.14 dātumicchasi cenmahyamanugrahakaraṃ varam /",
  "S03bsa032_u:692": "vṛṇe tasmādahamimaṃ devānāṃ pravaraṃ varam //",
  "S03bsa032_u:693": "Jm_7.15 dārānmano 'bhilaṣitāṃstanayānprabhutva marthānabhīpsitaviśālatarāṃśca labdhvā /",
  "S03bsa032_u:694": "yenābhitaptamatireti na jātu tṛptiṃ lobhānalaḥ sa hṛdayaṃ mama nābhyupeyāt //",
  "S03bsa032_u:695": "atha śakrastayā tasya saṃtoṣapravaṇamānasatayā subhāṣitābhivyañjitayā bhūyasyā mātrayā saṃprasāditamatiḥ punarbodhisattvaṃ sādhu sādhviti praśasya vareṇopacchandayāmāsa -",
  "S03bsa032_u:696": "Jm_7.16 atrāpi te munijanapratirūpe subhāṣite /",
  "S03bsa032_u:697": "pratiprābhṛtavatprītyā prayacchāmyaparaṃ varam //",
  "S03bsa032_u:698": "atha bodhisattvaḥ kleśaviyogasyaiva durlabhatāmasya pradarśayanvarayācñāpadeśena punarapyasmai dharmaṃ deśayāsāsa -",
  "S03bsa032_u:699": "Jm_7.17 dadāsi me yadi varaṃ sadguṇāvāsa vāsava /",
  "S03bsa032_u:700": "vṛṇe tenemamaparaṃ devendrānavaraṃ varam //",
  "S03bsa032_u:701": "Jm_7.18 arthādapi bhraṃśamavāpnuvanti varṇaprasādādyaśasaḥ sukhācca /",
  "S03bsa032_u:702": "yenābhibhūtā dviṣateva sattvāḥ sadveṣavahnirmama dūrataḥ syāt //",
  "S03bsa032_u:703": "tacchrutvā śakro devānāmadhipatirvismayavaśāt sādhu sādhvityenamabhipraśasya punaruvāca -",
  "S03bsa032_u:704": "Jm_7.19 sthāne pravrajitānkīrtiranurakteva sevate /",
  "S03bsa032_u:705": "tadvaraṃ pratigṛhṇīṣva madatrāpi subhāṣite //",
  "S03bsa032_u:706": "atha bodhisattvaḥ kleśaprātikūlyāt kliṣṭasattvasaṃparkavigarhāṃ vratisaṃpratigrahāpadeśena kurvannityuvāca -",
  "S03bsa032_u:707": "Jm_7.20 śṛṇuyāmapi naiva jātu bālaṃ na ca vīkṣeya na cainamālapeyam /",
  "S03bsa032_u:708": "na ca tena nivāsakhedaduḥkhaṃ samupeyāṃ varamityahaṃ vṛṇe tvām //",
  "S03bsa032_u:709": "[Vaidya_40]",
  "S03bsa032_u:710": "śakra uvāca -",
  "S03bsa032_u:711": "Jm_7.21 anukampyo viśeṣeṇa satāmāpadgato nanu /",
  "S03bsa032_u:712": "āpadāṃ mūlabhūtatvādbālyaṃ cādhamamiṣyate //",
  "S03bsa032_u:713": "Jm_7.22 karuṇāśrayabhūtasya bālasyāsya viśeṣataḥ /",
  "S03bsa032_u:714": "kṛpālurapi sankasmānna darśanamapīcchasi //",
  "S03bsa032_u:715": "bodhisattva uvāca - agatyā mārṣa / paśyatvatrabhavān /",
  "S03bsa032_u:716": "Jm_7.23 kathaṃcidapi śakyeta yadi bālaścikitsitum /",
  "S03bsa032_u:717": "taddhitodyoganiryatnaḥ kathaṃ syāditi madvidhaḥ //",
  "S03bsa032_u:718": "itthaṃ caiṣa cikitsāprayogasyāpātramiti gṛhyatām /",
  "S03bsa032_u:719": "Jm_7.24 sunayavadanayaṃ nayatyayaṃ paramapi cātra niyoktumicchati /",
  "S03bsa032_u:720": "anucitavinayārjavakramo hitamapi cābhihitaḥ prakupyati //",
  "S03bsa032_u:721": "Jm_7.25 iti paṇḍitamānamohadagdhe hitavādiṣvapi roṣarūkṣabhāve /",
  "S03bsa032_u:722": "rabhase vinayābhiyogamāndyādvada kastatra hitārpaṇābhyupāyaḥ //",
  "S03bsa032_u:723": "Jm_7.26 ityagatyā suraśreṣṭha karuṇāpravaṇairapi /",
  "S03bsa032_u:724": "bālasyādravyabhūtasya na darśanamapīṣyate //",
  "S03bsa032_u:725": "tacchrutvā śakraḥ sādhu sādhvityenamabhinandya subhāṣitābhiprasāditamatiḥ punaruvāca -",
  "S03bsa032_u:726": "Jm_7.27 na subhāṣitaratnānāmarghaḥ kaścana vidyate /",
  "S03bsa032_u:727": "kusumāñjalivatprītyā dadāmyatrāpi te varam //",
  "S03bsa032_u:728": "atha bodhisattvaḥ sarvāvasthāsukhatāṃ sajjanasya pradarśayañchakramuvāca -",
  "S03bsa032_u:729": "Jm_7.28 vīkṣeya dhīraṃ śṛṇuyāṃ ca dhīraṃ syānme nivāsaḥ saha tena śakra /",
  "S03bsa032_u:730": "saṃbhāṣaṇaṃ tena sahaiva bhūyādetaṃ varaṃ devavara prayaccha //",
  "S03bsa032_u:731": "śakra uvāca - atipakṣapāta iva khalu te dhīraṃ prati / taducyatāṃ tāvat /",
  "S03bsa032_u:732": "Jm_7.29 kiṃ nu dhīrastavākārṣīdvada kāśyapa kāraṇam /",
  "S03bsa032_u:733": "adhīra iva yenāsi dhīradarśanalālasaḥ //",
  "S03bsa032_u:734": "[Vaidya_41]",
  "S03bsa032_u:735": "atha bodhisattvaḥ sajjanamāhātmyamasya pradarśayannuvāca - śrūyatāṃ mārṣa,",
  "S03bsa032_u:736": "yena me dhīradarśanamevābhilaṣate matiḥ /",
  "S03bsa032_u:737": "Jm_7.30 vrajati guṇapathena ca svayaṃ nayati parānapi tena vartmanā /",
  "S03bsa032_u:738": "vacanamapi na rūkṣamakṣamāṃ janayati tasya hitopasaṃhitam //",
  "S03bsa032_u:739": "Jm_7.31 aśaṭhavinayabhūṣaṇaḥ sadā hitamiti lambhayituṃ sa śakyate /",
  "S03bsa032_u:740": "iti mama guṇapakṣapātinī namati matirguṃṇapakṣapātini //",
  "S03bsa032_u:741": "athainaṃ śakraḥ sādhūpapannarūpamidamiti cābhinandya samabhivṛddhaprasādaḥ punarvareṇopanimantrayāmāsa -",
  "S03bsa032_u:742": "Jm_7.32 kāmaṃ saṃtoṣasātmatvātsarvatra kṛtameva te /",
  "S03bsa032_u:743": "madanugrahabuddhyā tu grahītuṃ varamarhasi //",
  "S03bsa032_u:744": "Jm_7.33 upakārāśayā bhaktyā śaktyā caiva samastayā /",
  "S03bsa032_u:745": "prayuktasyātiduḥkho hi praṇayasyāpratigrahaḥ //",
  "S03bsa032_u:746": "atha tasya parāmupakartukāmatāmavekṣya bodhisattvastatpriyahitakāmatayā pradānānutarṣaprābalyamasmai prakāśayannuvāca -",
  "S03bsa032_u:747": "Jm_7.34 tvadīyamannaṃ kṣayadoṣavarjitaṃ manaśca ditsāpratipattipeśalam /",
  "S03bsa032_u:748": "viśuddhaśīlābharaṇāśca yācakā mama syuretāṃ varasaṃpadaṃ vṛṇe //",
  "S03bsa032_u:749": "śakra uvāca - subhāṣitaratnākaraḥ khalvatrabhavān / api ca -",
  "S03bsa032_u:750": "Jm_7.35 yadabhiprārthitaṃ sarvaṃ tattathaiva bhaviṣyati /",
  "S03bsa032_u:751": "dadāmi ca punastubhyaṃ varamasminsubhāṣite //",
  "S03bsa032_u:752": "bodhisattva uvāca -",
  "S03bsa032_u:753": "Jm_7.36 varaṃ mamānugrahasaṃpadākaraṃ dadāsi cetsarvadivaukasāṃ vara /",
  "S03bsa032_u:754": "na mābhyupeyāḥ punarityabhijvalannimaṃ varaṃ dainyanisūdanaṃ vṛṇe //",
  "S03bsa032_u:755": "[Vaidya_42]",
  "S03bsa032_u:756": "atha śakraḥ sāmarṣavadenamativismayamāna uvāca - mā tāvadbhoḥ",
  "S03bsa032_u:757": "Jm_7.37 japavratejyāvidhinā tapaḥśramairjano 'yamanvicchati darśanaṃ mama /",
  "S03bsa032_u:758": "bhavānpunarnecchati kena hetunā varapraditsābhigatasya me sataḥ //",
  "S03bsa032_u:759": "bodhisattva uvāca - alaṃ te manyupraṇayena /",
  "S03bsa032_u:760": "samanuneṣyāmyahamatrabhavantaṃ devarāja na hyasāvadākṣiṇyānuvṛttirna cāpyabahumānaviceṣṭitamasamavadhānakāmyatā vā bhavati bhavatām / kiṃ tu",
  "S03bsa032_u:761": "Jm_7.38 nirīkṣya te rūpamamānuṣādbhutaṃ prasannakānti jvalitaṃ ca tejasā /",
  "S03bsa032_u:762": "bhavetpramādastapasīti me bhayaṃ prasādasaumyādapi darśanāttava //",
  "S03bsa032_u:763": "atha śakraḥ praṇamya pradakṣiṇīkṛtya cainaṃ tatraivāntardadhe /",
  "S03bsa032_u:764": "prabhātāyāṃ ca rajanyāṃ bodhisattvaḥ śakraprabhāvopahṛtaṃ prabhūtaṃ divyamannapānaṃ dadarśa /",
  "S03bsa032_u:765": "śakropanimantraṇāhūtāni cānekāni pratyekabuddhaśatāni vyāyatābaddhaparikarāṃśca pariveṣaṇasajjānanekāṃśca devakumārān /",
  "S03bsa032_u:766": "Jm_7.39 tenānnapānavidhinā sa munirmaharṣīn saṃtarpayanmudamudāratarāmavāpa /",
  "S03bsa032_u:767": "vṛttyā ca tāpasajanocitayābhireme dhyānāpramāṇaniyamena śamena caiva //",
  "S03bsa032_u:768": "tadevaṃ tapovanasthānāmapyalaṃkārastyāgaśauryaṃ prāgeva gṛhasthānāmiti tyāgaśauryeṇālaṃkartavya evātmā satpuruṣeṇeti /",
  "S03bsa032_u:769": "dānapatisaṃpraharṣaṇāyāmapyunneyaṃ lobhadveṣamohabālyavigarhāyāṃ kalyāṇamitrasaṃparkaguṇe saṃtoṣakathāyāṃ tathāgatamāhātmye ca /",
  "S03bsa032_u:770": "evaṃ pūrvajanmasvapi subhāṣitaratnātiśayākaraḥ sa bhagavān prāgeva saṃbuddha iti /",
  "S03bsa032_u:771": "ityagastyajātakaṃ saptamam /",
  "S03bsa032_u:772": "_______________________________________________________________",
  "S03bsa032_u:773": "[Vaidya_43]",
  "S03bsa032_u:774": "8. Maitrībalajātakam",
  "S03bsa032_u:775": "na paraduḥkhāturāḥ svasukhamavekṣante mahākāruṇikāḥ / tadyathānuśrūyate -",
  "S03bsa032_u:776": "bodhisattvaḥ kila svamāhātmyakāruṇyābhiprapanno jagatparitrāṇādhyāśayaḥ,",
  "S03bsa032_u:777": "pradānadamaniyamasauratyādibhirlokānugrahānukūlairguṇātiśayairabhivardhamānaḥ sarvasattvamaitramanā maitrabalo nāma rājā babhūva /",
  "S03bsa032_u:778": "Jm_8.1 duḥkhaṃ sukhaṃ vā yadabhūtprajānāṃ tasyāpi rājñastadabhūttathaiva /",
  "S03bsa032_u:779": "ataḥ prajārakṣaṇadakṣiṇo 'sau śastraṃ ca śāstraṃ ca parāmamarśa //",
  "S03bsa032_u:780": "Jm_8.2 narendracūḍādhṛtaśāsanasya tasya tvalaṅkāravadāsa śastram /",
  "S03bsa032_u:781": "vispaṣṭarūpaṃ dadṛśe ca śāstraṃ nayeṣu lokasya hitodayeṣu //",
  "S03bsa032_u:782": "Jm_8.3 vinigrahapragrahayoḥ pravṛttirdharmoparodhaṃ na cakāra tasya /",
  "S03bsa032_u:783": "hitāśayatvānnayanaipuṇācca parīkṣakasyeva pituḥ prajāsu //",
  "S03bsa032_u:784_0": "tasyaivaṃ dharmeṇa prajāḥ pālayataḥ satyatyāgopaśamaprajñādibhiśca parahitapariṇāmanātsaviśeṣodāttakramairbodhisambhāravidhibhirabhivardhamānasya",
  "S03bsa032_u:784_1": "kadācitkasmiṃścidaparādhe yakṣāṇāmadhipatinā svaviṣayātpravrājitā ojohārāḥ pañca",
  "S03bsa032_u:784_2": "yakṣāḥ paravadhadakṣāstadviṣayamabhijagmuḥ /",
  "S03bsa032_u:785_0": "vyapagatasarvopadravatvācca nityapravṛttavividhotsavaṃ parayā sampadā samupetarūpaṃ",
  "S03bsa032_u:785_1": "pramuditatuṣṭapuṣṭajanamabhisamīkṣya tadviṣayaṃ tannivāsināṃ puruṣāṇāmojāṃsyapahartuṃ",
  "S03bsa032_u:785_2": "teṣāmabhilāṣo babhūva /",
  "S03bsa032_u:786": "Jm_8.4 te pareṇāpi yatnena sampravṛttāḥ svakarmaṇi /",
  "S03bsa032_u:787": "naiva tadviṣayasthānāṃ hartumojaḥ prasehire //",
  "S03bsa032_u:788": "Jm_8.5 tasya prabhāvātiśayānnṛpasya mameti yatraiva babhūva buddhiḥ /",
  "S03bsa032_u:789": "saivāsya rakṣā paramāsa tasmādojāṃsi hartuṃ na viṣehire te //",
  "S03bsa032_u:790": "[Vaidya_44]",
  "S03bsa032_u:791": "yadā ca paramapi prayatnaṃ kurvanto naiva śaknuvanti sma kasyacidviṣayanivāsino janasyaujo 'pahartumatha teṣāṃ parasparamavekṣyaitadabhūt /",
  "S03bsa032_u:792": "kiṃ nu khalvidaṃ mārṣāḥ /",
  "S03bsa032_u:793": "Jm_8.6 asmatprabhāvapratighātayogyā vidyātapaḥsiddhimayā viśeṣāḥ /",
  "S03bsa032_u:794": "na santi caiṣāmatha cādya sarve vyarthābhidhānatvamupāgatāḥ smaḥ //",
  "S03bsa032_u:795_0": "atha te yakṣā brāhmaṇavarṇamātmānamabhinirmāya samanucaranto dadṛśuḥ pratyaraṇyacaramanyatamaṃ",
  "S03bsa032_u:795_1": "gopālakaṃ saśādvale chāyādrumamūle sopānatkaṃ saṃniṣaṇṇaṃ sapallavairvanatarukusumairviracitāṃ",
  "S03bsa032_u:795_2": "mālāmudvahantaṃ dakṣiṇato vinyastadaṇḍaparaśumekākinaṃ rajjuvartanavyāpṛtaṃ prakṣveḍitavilāsena gāyantamāsīnam /",
  "S03bsa032_u:796": "samupetya cainamūcuḥ - thathathadadakākākākā /",
  "S03bsa032_u:797": "bho gavāṃ saṃrakṣādhikṛta evaṃ vivikte nirjanasampāte 'sminnaraṇye vicarannevamekākī kathaṃ na bibheṣīti /",
  "S03bsa032_u:798": "sa tānālokyābravīt - kuto vā bhetavyamiti /",
  "S03bsa032_u:799": "yakṣā ūcuḥ - kiṃ tvayā na śrūtapūrvā yakṣarākṣasānāṃ piśācānāṃ vā nisargaraudrā prakṛtiriti?",
  "S03bsa032_u:800": "Jm_8.7 sahāyamadhye 'pi hi vartamāno vidyātapaḥsvastyayanairupetaḥ /",
  "S03bsa032_u:801": "yebhyaḥ kathañcitparimokṣameti śauryādavajñātabhayo 'pi lokaḥ //",
  "S03bsa032_u:802": "Jm_8.8 tebhyo nṛmedaḥpiśitāśanebhyaḥ kathaṃ bhayaṃ te 'sti na rākṣasebhyaḥ /",
  "S03bsa032_u:803": "viviktagambhīrabhayānakeṣu sahāyahīnasya vanāntareṣu //",
  "S03bsa032_u:804": "ityukte sa gopālakaḥ prahasyainānuvāca -",
  "S03bsa032_u:805": "Jm_8.9 janaḥ svastyayanenāyaṃ mahatā paripālyate /",
  "S03bsa032_u:806": "devendreṇāpyaśakyo 'yaṃ kiṃ punaḥ piśitāśanaiḥ //",
  "S03bsa032_u:807": "Jm_8.10 tena geha ivāraṇye rātrāvapi yathā divā /",
  "S03bsa032_u:808": "janānta iva caiko 'pi nirbhayo vicarāmyaham //",
  "S03bsa032_u:809": "athainaṃ te yakṣāḥ kutūhalaprābalyātsādaramutsāhayanta ivocuḥ - tatkathaya kathaya tāvadbhada kīdṛśo 'yaṃ yuṣmākaṃ svastyayanaviśeṣa iti /",
  "S03bsa032_u:810": "sa tānprahasannuvāca - śrūyatāṃ yādṛśo 'yamasmākamatyadbhūtaḥ svastyayanaviśeṣaḥ /",
  "S03bsa032_u:811": "Jm_8.11 kanakagiriśilāviśālavakṣāḥ śaradamalendumanojñavaktraśobhaḥ /",
  "S03bsa032_u:812": "kanakaparighapīnalambabāhurvṛṣabhanibhekṣaṇavikramo narendraḥ //",
  "S03bsa032_u:813": "īdṛśo 'smākaṃ svastyayanaviśeṣaḥ /",
  "S03bsa032_u:814": "ityuktvā sāmarṣavismayastān yakṣānavekṣamāṇaḥ punaruvāca - āścaryaṃ batedam /",
  "S03bsa032_u:815": "Jm_8.12 evaṃ prakāśo nṛpatiprabhāvaḥ kathaṃ nu vaḥ śrotrapathaṃ na yātaḥ /",
  "S03bsa032_u:816": "atyadbhutatvādathavā śruto 'pi bhavatsu vipratyayato na rūḍhaḥ //",
  "S03bsa032_u:817": "Jm_8.13 śaṅke guṇānveṣaṇaviklavo vā deśī jano 'sāvakutūhalo vā /",
  "S03bsa032_u:818": "vivarjito bhāgyaparikṣayādvā kīrtyā narendrasya yato 'bhyupaita //",
  "S03bsa032_u:819": "tadasti vo bhāgyaśeṣaṃ yattādṛśāddeśakāntārādihāgatāḥ stha /",
  "S03bsa032_u:820": "yakṣā ūcuḥ - bhadramukha kathaya kiṃkṛto 'yamasya rājñaḥ prabhāvo yadasyāmānuṣā na prasahante viṣayavāsinaṃ janaṃ hiṃsitumiti /",
  "S03bsa032_u:821": "gopālaka uvāca - svamāhātmyādhigataḥ prabhāvo 'yamasmākaṃ mahārājasya /",
  "S03bsa032_u:822": "paśyata mahābrāhmaṇāḥ",
  "S03bsa032_u:823": "maitrī tasya balaṃ dhvajāgraśabalaṃ tvācāramātraṃ balaṃ",
  "S03bsa032_u:824": "nāsau vetti rūṣaṃ na cāha paruṣaṃ samyak ca gāṃ rakṣati /",
  "S03bsa032_u:825": "dharmastasya nayo na nītinikṛtiḥ pūjārthamarthaḥ satām",
  "S03bsa032_u:826": "ityāścaryamayo 'pi durjanadhanaṃ garvaṃ ca nālambate //",
  "S03bsa032_u:827": "evamādiguṇaśatasamudito 'yamasmākaṃ svāmī /",
  "S03bsa032_u:828": "tenāsya na prasahante viṣayanivāsinaṃ janaṃ hiṃsitumupadravāḥ /",
  "S03bsa032_u:829": "api ca /",
  "S03bsa032_u:830": "kiyadahaṃ vaḥ śakṣyāmi vaktum /",
  "S03bsa032_u:831": "nṛpatiguṇaśravaṇakautūhalaistu bhavadbhirnagarameva yuktaṃ praveṣṭuṃ syāt /",
  "S03bsa032_u:832_0": "tatra hi bhavantaḥ svadharmānurāgādvyavasthitāryamaryādaṃ nityakṣemasubhikṣatvātpramuditasamṛddhamanuddhatodāttaveṣamabhyāgatātithijanaviśeṣavatsalaṃ",
  "S03bsa032_u:832_1": "nṛpatiguṇākṣiptahṛdayaṃ tatkīrtyāśrayāḥ stutīrmaṅgalamiva svastyayanamiva ca praharṣādabhyasyantaṃ",
  "S03bsa032_u:832_2": "janaṃ dṛṣṭvā rājño guṇavistaramanumāsyante /",
  "S03bsa032_u:833": "satyāṃ ca guṇabahumānodbhāvanāyāṃ taddidṛkṣayā yūyamavaśyaṃ tadguṇapratyakṣiṇo bhaviṣyatheti /",
  "S03bsa032_u:834": "[Vaidya_46]",
  "S03bsa032_u:835": "atha te yakṣāḥ svaprabhāvapratighātāttasminnājani sāmarṣahṛdayā bhāvaprayuktayāpi yuktayā tayā tadguṇakathayā naiva mārdavamupajagmuḥ /",
  "S03bsa032_u:836": "Jm_8.15 prāyeṇa khalu mandānāmamarṣajvalitaṃ manaḥ /",
  "S03bsa032_u:837": "yasminvastuni tatkīrtyā tadviśeṣeṇa dahyate //",
  "S03bsa032_u:838": "pradānapriyatāṃ tu samabhivīkṣya tasya rājñaste yakṣāstadapakāracikīrṣavaḥ samabhigamya rājānaṃ sandarśanakāle bhojanamayācanta /",
  "S03bsa032_u:839": "atha sa rājā pramuditamanāstadadhikṛtānpuruṣānsamādideśakṣipramabhirucitaṃ bhojanaṃ brāhmaṇebhyo dīyatāmiti /",
  "S03bsa032_u:840": "atha te yakṣāḥ samupahṛtaṃ rājārhamapi bhojanaṃ haritatṛṇamiva vyāghrā naiva pratyagṛhṇannaivaṃvidhaṃ bhojanaṃ vayamaśnīma iti /",
  "S03bsa032_u:841": "tacchrutvā sa rājā samabhigamyainānabravīt - atha kīdṛśaṃ bhojanaṃ yuṣmākamupaśete?",
  "S03bsa032_u:842": "yāvattādṛśamanviṣyatāmiti / yakṣā ūcuḥ -",
  "S03bsa032_u:843": "Jm_8.16 pratyagroṣmāṇi māṃsāni narāṇāṃ rudhirāṇi ca /",
  "S03bsa032_u:844": "ityannapānaṃ padmākṣa yakṣāṇāmakṣatavrata //",
  "S03bsa032_u:845_0": "ityuktvā daṃṣṭrākarālavadanāni dīptapiṅgala kekararaudranayanāni sphuṭitacipiṭavirūpaghoṇāni",
  "S03bsa032_u:845_1": "jvaladanalakapilakeśaśmaśrūṇi sajalajaladharāndhakārāṇi vikṛtabhīṣaṇāni svānyeva",
  "S03bsa032_u:845_2": "vapūṃṣi pratyapadyanta /",
  "S03bsa032_u:846": "samabhivīkṣya cainānsa rājāpiśācāḥ khalvime na mānuṣāstenāsmadīyamannapānaṃ nābhilaṣantīti niścayamupajagāma /",
  "S03bsa032_u:847": "Jm_8.17 atha tasya narendrasya prakṛtyā karuṇātmanaḥ /",
  "S03bsa032_u:848": "bhūyasī karuṇā teṣu samabhūcchuddhacetasaḥ //",
  "S03bsa032_u:849": "karuṇaikatānahṛdayaśca tānyakṣānanuśocanniyatamīdṛśamarthaṃ cintayāmāsa /",
  "S03bsa032_u:850": "Jm_8.18 dayāvatastāvadidamannapānaṃ sudurlabham /",
  "S03bsa032_u:851": "pratyahaṃ ca tadanveṣyaṃ kinnu duḥkhamataḥ param //",
  "S03bsa032_u:852": "Jm_8.19 nirdayasyāpyaśaktasya vighātaikarasaḥ śramaḥ /",
  "S03bsa032_u:853": "śaktasyāpyahitābhyāsāt kiṃsvitkaṣṭataraṃ tataḥ //",
  "S03bsa032_u:854": "Jm_8.20 evaṃvidhāhāraparāyaṇānāṃ kārūṇyaśūnyāśivamānasānām /",
  "S03bsa032_u:855": "pratyāhameṣāṃ dahatāṃ svamarthaṃ duḥkhāni yāsyanti kadā nu nāśam //",
  "S03bsa032_u:856": "[Vaidya_47]",
  "S03bsa032_u:857": "tatkathamidānīmahameṣāmīdṛśāhārasampādanādekāhamapi tāvatparahiṃsāprāṇavighātaṃ kuryām?",
  "S03bsa032_u:858": "Jm_8.21 na hi smarāmyarthitayāgatānāmāśāviparyāsahataprabhāṇi /",
  "S03bsa032_u:859": "himānilamlāpitapaṅkajānāṃ samānadainyāni mukhāni kartum //",
  "S03bsa032_u:860": "bhavatu / dṛṣṭam /",
  "S03bsa032_u:861": "Jm_8.22 svataḥ śarīrātsthirapīvarāṇi dāsyāmi māṃsāni saśoṇitāni /",
  "S03bsa032_u:862": "ato 'nyathā ko hi mama kramaḥ syādityāgateṣvarthiṣu yuktarūpaḥ //",
  "S03bsa032_u:863": "Jm_8.23 svayaṃmṛtānāṃ hi nirūṣmakāṇi bhavanti māṃsāni viśoṇitāni /",
  "S03bsa032_u:864": "priyāṇi caiṣāṃ na hi tāni samyag bubhukṣayā pīḍitavigrahāṇām //",
  "S03bsa032_u:865": "jīvato 'pi ca kuto 'hamanyasmānmāṃsamādāsye māmabhigamya caite tathaiva kṣuttarṣaparikṣāmanayanavadanā niṣphalāśāpraṇayatvādadhikataravighātāturamanasaḥ kathaṃ nāma pratiyāsyanti?",
  "S03bsa032_u:866": "tadidamatra prāptakālam /",
  "S03bsa032_u:867": "Jm_8.24 duṣṭavraṇasyeva sadāturasya kaḍe(le)varasyāsya rujākarasya /",
  "S03bsa032_u:868": "karomi kāryātiśayopayogādatyartharamyaṃ pratikārakhedam //",
  "S03bsa032_u:869": "iti viniścitya sa mahātmā praharṣodgamasphītīkṛtanayanavadanaśobhaḥ svaṃ śarīramupadarśayaṃstānyakṣānuvāca -",
  "S03bsa032_u:870": "Jm_8.25 amūni māṃsāni saśoṇitāni dhṛtāni lokasya hitārthameva /",
  "S03bsa032_u:871": "yadyātitheyatvamupeyuradya mahodayaḥ so 'bhyudayo mama syāt //",
  "S03bsa032_u:872": "atha te yakṣā jānanto 'pi tasya rājñastamadhyāśayamatyadbhutatvādaśraddadhānā rājānamūcuḥ -",
  "S03bsa032_u:873": "Jm_8.26 arthinātmagate duḥkhe yācñādainyena darśite /",
  "S03bsa032_u:874": "jñātumarhati dātaiva prāptakālamataḥ param //",
  "S03bsa032_u:875": "[Vaidya_48]",
  "S03bsa032_u:876": "atha rājā - anumatamidameṣāmiti pramuditamanāḥ sirāmokṣaṇārthaṃ vaidyā ājñāpyantāmiti samādideśa /",
  "S03bsa032_u:877_0": "atha tasya rājño 'mātyāḥ svamāṃsaśoṇitapradānavyavasāyamavetya sambhramāmarṣavyākulahṛdayā",
  "S03bsa032_u:877_1": "vyaktamīdṛśaṃ kañcidarthaṃ snehavaśādūcuḥ - nārhati devaḥ pradānaharṣātiśayādanuraktānāṃ",
  "S03bsa032_u:877_2": "prajānāṃ hitāhitakramamanavekṣitum /",
  "S03bsa032_u:878": "na caitadaviditaṃ devasya / yathā -",
  "S03bsa032_u:879": "Jm_8.27 yadyatprajānāmahitodayāya tattatpriyaṃ mānada rākṣasānām /",
  "S03bsa032_u:880": "paroparodhārjitavṛttituṣṭirevaṃsvabhāvānagha jātireṣām //",
  "S03bsa032_u:881": "Jm_8.28 sukheṣvasaktaśca bibharṣi deva rājyaśramaṃ lokahitārthameva /",
  "S03bsa032_u:882": "svamāṃsadānavyavasāyamasmātsvaniścayonmārgamimaṃ vimuñca //",
  "S03bsa032_u:883": "Jm_8.29 asaṃśayaṃ na prasahanta ete tvadvīryaguptaṃ naradeva lokam /",
  "S03bsa032_u:884": "anarthapāṇḍityahatāstathā hi nayena vāñchantyanayaṃ prajānām //",
  "S03bsa032_u:885": "Jm_8.30 medovasādyaistridaśā makheṣu prītiṃ hutāśābhihutairvrajanti /",
  "S03bsa032_u:886": "satkārapūtaṃ bhavadīyamannaṃ sampannameṣāṃ kila naiva rucyam //",
  "S03bsa032_u:887": "kāmaṃ nāsmadvidhajanādheyabuddhayo devapādāḥ /",
  "S03bsa032_u:888": "svakāryānurāgastvayamasmānevamupacārapathād bhraṃśayati /",
  "S03bsa032_u:889": "pañcānāmamīṣāmarthe sakalaṃ jagadanarthīkartavyamiti ko 'yaṃ dharmamārgo devasya? api ca /",
  "S03bsa032_u:890": "kiṃkṛteyamasmāsvevaṃ niṣpraṇayatā,",
  "S03bsa032_u:891": "kena vāsmākaṃ svāmyarthe viniyojyamānāni vinigūḍhapūrvāṇi māṃsaśoṇitāni yadaparikṣīṇeṣvevāmīṣu svāni devo dātumicchatīti /",
  "S03bsa032_u:892": "atha sa rājā tānamātyānuvāca -",
  "S03bsa032_u:893": "Jm_8.31 saṃvidyamānaṃ nāstīti brūyādasmadvidhaḥ katham /",
  "S03bsa032_u:894": "na dāsyāmītyasatyaṃ vā vispaṣṭamapi yācitaḥ //",
  "S03bsa032_u:895": "Jm_8.32 dharmavyavasthāsu puraḥsaraḥ san svayaṃ vrajeyaṃ yadi kāpathena /",
  "S03bsa032_u:896": "asmadgatācārapathānugānāṃ bhavedavasthā mama kā prajānām //",
  "S03bsa032_u:897": "Jm_8.33 yataḥ prajā eva samīkṣamāṇaḥ sāraṃ śarīrādahamuddhariṣye /",
  "S03bsa032_u:898": "kaśca prabhāvo jagadarthasādhurmātsaryahāryālpahṛdo mama syāt //",
  "S03bsa032_u:899": "yadapi cāsmatpremabahumānāvarjitaṃ praṇayavisrambhagarbhamabhidhīyate bhavadbhiḥ - kiṃkṛteyamasmāsvevaṃ niṣpraṇayatā yadaparikṣīṇeṣveva no māṃsaśoṇiteṣu svāni devo dātumicchatīti /",
  "S03bsa032_u:900": "atra vo 'nuneṣyāmi /",
  "S03bsa032_u:901": "na khalu me yuṣmāsu pratihataviṣayaḥ praṇayamārgo visrambhavirahātpariśaṅkāgahanaduravagāho vā / kintu -",
  "S03bsa032_u:902": "Jm_8.34 dhane tanutvaṃ kramaśo gate vā bhāgyānuvṛttyā kṣayamāgate vā /",
  "S03bsa032_u:903": "vijṛmbhamāṇapraṇayaḥ suhṛtsu śobheta na sphītadhanaḥ kṛśeṣu //",
  "S03bsa032_u:904": "Jm_8.35 vivardhiteṣvarthijanārthameva saṃvidyamāneṣu ca me bṛhatsu /",
  "S03bsa032_u:905": "gātreṣu māṃsopacayonnateṣu yuṣmāsvapi syātpraṇayo virūpaḥ //",
  "S03bsa032_u:906": "Jm_8.36 asaṃstutānāmapi na kṣameya pīḍāṃ kathaṃ kaiva kathā bhavatsu /",
  "S03bsa032_u:907": "svānyeva māṃsāni yato 'smi ditsurmāṃ caiva yācanta ime na yuṣmān //",
  "S03bsa032_u:908": "tadalamasmadatisnehāddharmavighnaniḥsādhvasatayā /",
  "S03bsa032_u:909": "anucitaḥ khalvayamatrabhavatāmasmadarthiṣu samudācāraḥ /",
  "S03bsa032_u:910": "mīmāṃsitavyamapi ca tāvadetatsyāt -",
  "S03bsa032_u:911": "Jm_8.37 svārthamannādi ditsantaṃ kathaṃ syātpratiṣedhayan /",
  "S03bsa032_u:912": "sādhuvṛttirasādhurvā prāgevaivaṃvidhaṃ vidhim //",
  "S03bsa032_u:913": "tadalamanenātra vo nirbandhena /",
  "S03bsa032_u:914": "nyāyopaparīkṣayā kriyatāmasmatsācivyasadṛśamunmārgāvaraṇaṃ manasaḥ /",
  "S03bsa032_u:915": "anumodanānuguṇavacasaḥ khalvatrabhavantaḥ śobherannevamadhīranayanāḥ / kutaḥ -",
  "S03bsa032_u:916": "Jm_8.38 naikopayogasya dhanasya tāvanna pratyahaṃ yācanakā bhavanti /",
  "S03bsa032_u:917": "evaṃvidhastvarthijano 'dhigantuṃ na devatārādhanayāpi śakyaḥ //",
  "S03bsa032_u:918": "Jm_8.39 evaṃvidhe cārthijane 'bhyupete dehe vināśinyasukhāspade ca /",
  "S03bsa032_u:919": "vimarśamārgo 'pyanudāttatā syānmātsaryadainyaṃ tu parā tamisrā //",
  "S03bsa032_u:920": "tanna mā vārayatumarhantyatrabhavanta ityanunīya sa rājā svāṃ parṣadamāhūya vaidyānpañca sirāḥ svaśarīre mokṣayitvā tān yakṣānuvāca -",
  "S03bsa032_u:921": "Jm_8.40 dharmakarmaṇi sācivyaṃ prītiṃ ca paramāṃ mama /",
  "S03bsa032_u:922": "bhavantaḥ kartumarhanti deyasyāsya pratigrahāt //",
  "S03bsa032_u:923": "te tathetyuktvāñjalipuṭaireva rājño raktacandanarasābhitāmraṃ rudhiraṃ pātumupacakramire /",
  "S03bsa032_u:924": "Jm_8.41 sa pīyamānakṣatajaḥ kṣitīśaḥ kṣapācarairhemavapuścakāśe /",
  "S03bsa032_u:925": "sandhyānuraktairjalabhāranamraiḥ payodharairmerurivopagūḍhaḥ //",
  "S03bsa032_u:926": "Jm_8.42 prītiprakarṣāddhṛtisampadā ca vapurguṇādeva ca tasya rājñaḥ /",
  "S03bsa032_u:927": "mamlau na gātraṃ na mumūrcha cetaḥ saṃcikṣipe na kṣatajaṃ kṣaradvā //",
  "S03bsa032_u:928": "vinītatarṣaklamāstu te yakṣāḥ paryāptamaneneti rājānamūcuḥ -",
  "S03bsa032_u:929": "Jm_8.43 anekaduḥkhāyatane śarīre sadā kṛtadhne 'pi narādhipasya /",
  "S03bsa032_u:930": "gate 'rthisaṃmānanasādhanatvaṃ harṣānukūlaṃ grahaṇaṃ babhūva //",
  "S03bsa032_u:931_0": "atha sa rājā harṣaprabodhādadhikataranayanavadanaprasādo nīlotpaladalanīlavimalapatraṃ",
  "S03bsa032_u:931_1": "ratnaprabhodbhāsuraruciratsaruṃ niśitaṃ nistriṃśamādāya svamāṃsāni cchittvā tebhyaḥ prāyacchat /",
  "S03bsa032_u:932": "Jm_8.44 hriyamāṇāvakāśaṃ tu dānaprītyā punaḥ punaḥ /",
  "S03bsa032_u:933": "na prasehe manastasya cchedaduḥkhaṃ vigāhitum //",
  "S03bsa032_u:934": "Jm_8.45 ākṛṣyamāṇaṃ śitaśasrapātaiḥ prītyā punardūṃramapāsyamānam /",
  "S03bsa032_u:935": "khedālasatvādiva tasya duḥkhaṃ manaḥsamutsarpaṇamandamāsīt //",
  "S03bsa032_u:936": "Jm_8.46 sa prītimāneva niśācarāṃstānsantarpayansvaiḥ piśitaistathāsīt /",
  "S03bsa032_u:937": "krūrāṇi teṣāmapi mānasāni yenāsurāviṣkṛtamārdavāni //",
  "S03bsa032_u:938": "Jm_8.47 dharmapriyatvātkaruṇāvaśādvā tyajan parārthe priyamātmadeham /",
  "S03bsa032_u:939": "dveṣāgnidagdhānyapi mānasāni prasādasauvarṇyanavāni kuryāt //",
  "S03bsa032_u:940": "atha te yakṣāstaṃ rājānaṃ svamāṃsotkartanaparaṃ tathaivāskhalitavadanaprasādamavikampyamānaṃ māṃsacchedavedanābhirabhivīkṣya prasādaṃ vismayaṃ copajagmuḥ /",
  "S03bsa032_u:941": "Jm_8.48 āścaryamadbhutamaho bata kiṃsvidetat satyaṃ na veti samudīrṇavicāraharṣāḥ /",
  "S03bsa032_u:942": "rājanyamarṣamupamṛdya manaḥprasādaṃ tatsaṃstutipraṇatibhiḥ prathayāmbabhūvuḥ //",
  "S03bsa032_u:943": "alamalaṃ deva viramyatāṃ svaśarīrapīḍāprasaṅgāt /",
  "S03bsa032_u:944": "santarpitāḥ smastavānayādbhutayā yācanakajanamanoharayā pratipattyeti sasambhramāḥ sapraṇāmaṃ vinivārya rājānaṃ prasādāśrupariṣiktavadanāḥ sabahumānamudīkṣamāṇāḥ punarūcuḥ -",
  "S03bsa032_u:945": "sthāne bhaktivaśena gacchati janastvatkīrtivācālatāṃ",
  "S03bsa032_u:946": "sthāne śrīḥ paribhūya paṅkajavanaṃ tvatsaṃśrayaślāghinī /",
  "S03bsa032_u:947": "vyaktaṃ śakrasanāthatāmapi gatā tvadvīryaguptāmimāṃ",
  "S03bsa032_u:948": "dyauḥ paśyatyuditaspṛhā vasumatīṃ no cedaho vañcyate //",
  "S03bsa032_u:949": "kiṃ bahunā? evaṃvidhajanābhyupapannaḥ sabhāgyaḥ khalu manuṣyalokaḥ /",
  "S03bsa032_u:950": "yuṣmadāyāsābhyanumodanāttu vayamevātra dagdhāḥ /",
  "S03bsa032_u:951": "bhavadvidhajanāpaśrayācchakyamitthaṅgatairapyātmānaṃ samuddhartumiti svaduṣkarapratīghātāśayā bhavantaṃ pṛcchāmaḥ -",
  "S03bsa032_u:952": "Jm_8.50 anādṛtya sukhaprāptāmanuraktāṃ nṛpaśriyam /",
  "S03bsa032_u:953": "kiṃ tadatyadbhutaṃ sthānaṃ pathānena yadīpsasi //",
  "S03bsa032_u:954": "Jm_8.51 sarvakṣitipatitvaṃ nu dhaneśatvamathendratām /",
  "S03bsa032_u:955": "brahmabhūyaṃ vimokṣaṃ vā tapasānena vāñchasi //",
  "S03bsa032_u:956": "Jm_8.52 asya hi vyavasāyasya na dūrataramīpsitam /",
  "S03bsa032_u:957": "śrotavyaṃ caitadasmābhirbaktumarhati no bhavān //",
  "S03bsa032_u:958": "rājovāca - śrūyatāṃ yadartho 'yaṃ mamābhyudyamaḥ /",
  "S03bsa032_u:959": "Jm_8.53 prayatnalabhyā yadayatnanāśinī na tṛptisaukhyāya kutaḥ praśāntaye /",
  "S03bsa032_u:960": "bhavāśrayā sampadato na kāmaye surendralakṣmīmapi kimvathetarām //",
  "S03bsa032_u:961": "Jm_8.54 na cātmaduḥkhakṣayamātrakeṇa me prayāti santoṣapathena mānasam /",
  "S03bsa032_u:962": "amūnanāthānabhivīkṣya dehinaḥ prasaktatīvravyasanaśramāturān //",
  "S03bsa032_u:963": "Jm_8.55 anena puṇyena tu sarvadarśitāmavāpya nirjitya ca doṣavidviṣaḥ /",
  "S03bsa032_u:964": "jarārujāmṛtyumahormisaṅkulātsamuddhareyaṃ bhavasāgarājjagat //",
  "S03bsa032_u:965": "atha te yakṣāḥ prasādasaṃharṣitatanuruhāḥ praṇamya rājānamūcuḥ - upapannarūpamevaṃvidhasya vyavasāyātiśayasyedaṃ karma /",
  "S03bsa032_u:966": "tanna dūre bhavadvidhānāmabhiprāyasampada iti niścitamanaso vijñāpayāmaḥ -",
  "S03bsa032_u:967": "Jm_8.56 kāmaṃ lokahitāyaiva tava sarvo 'yamudyamaḥ /",
  "S03bsa032_u:968": "svahitātyādaraṃ tveṣāṃ smartumarhasi nastadā //",
  "S03bsa032_u:969": "Jm_8.57 ajñānācca yadasmābhirevamāyāsito bhavān /",
  "S03bsa032_u:970": "svamapyarthamapaśyadbhirmṛṣyatāmeva tacca naḥ //",
  "S03bsa032_u:971": "Jm_8.58 ājñāmapi ca tāvannastvamanugrahapaddhatim /",
  "S03bsa032_u:972": "sacivānāmiva sveṣāṃ visrabdhaṃ dātumarhasi //",
  "S03bsa032_u:973": "atha sa rājā prasādamṛdūkṛtahṛdayānmatvainānuvāca - upakāraḥ khalvayaṃ nāyāso mametyalamatra vo 'kṣamāśaṅkayā / api ca -",
  "S03bsa032_u:974": "evaṃvidhe dharmapathe sahāyānkiṃ vismariṣyāmyadhigamya bodhim /",
  "S03bsa032_u:975": "Jm_8.59 evaṃvidhe dharmapathe sahāyānkiṃ vismariṣyāmyadhigamya bodhim /",
  "S03bsa032_u:976": "[Vaidya_53]",
  "S03bsa032_u:977": "yuṣmākameva prathamaṃ kariṣye vimokṣadharmāmṛtasaṃvibhāgam //",
  "S03bsa032_u:978": "Jm_8.60 asmatpriyaṃ cābhisamīkṣamāṇairhiṃsā bhavadbhirviṣavadvivarjyā /",
  "S03bsa032_u:979": "lobhaḥ paradravyaparigraheṣu vāggarhitā madyamayaśca pāpmā //",
  "S03bsa032_u:980": "atha te yakṣāstathetyasmai pratiśrutya praṇamya pradakṣiṇīkṛtya cainaṃ tatraivāntardadhire /",
  "S03bsa032_u:981": "svamāṃsaśoṇitapradānaniścayasamakālameva tu tasya mahāsattvasya /",
  "S03bsa032_u:982": "Jm_8.61 vikampamānā bahudhā vasundharā vidhūrṇayāmāsa suvarṇaparvatam /",
  "S03bsa032_u:983": "prasasvanurdundubhayaśca tadgatā drumāśca puṣpaṃ sasṛjurvikampanāt //",
  "S03bsa032_u:984": "Jm_8.62 tadabhravadvyomani māruteritaṃ patatriseneva vitānavatkvacit /",
  "S03bsa032_u:985": "visṛtya mālā grathiteva kutracitsamaṃ samantānnṛpatervyakīryata //",
  "S03bsa032_u:986": "Jm_8.63 nivārayiṣyanniva medinīpatiṃ samuddhatāvegatayā mahārṇavaḥ /",
  "S03bsa032_u:987": "jalaiḥ prakṛtyabhyadhikakramasvanaiḥ prayāṇasaujaskavapurvyarocata //",
  "S03bsa032_u:988": "Jm_8.64 kimetadityāgatasambhramastataḥ surādhipastatra vicintya kāraṇam /",
  "S03bsa032_u:989": "nṛpātyayāśaṅkitatūrṇamāyayau nṛpālayaṃ śokabhayākulākulam //",
  "S03bsa032_u:990": "Jm_8.65 tathāgatasyāpi tu tasya bhūpatermukhaprasādātsaviśeṣavismayaḥ /",
  "S03bsa032_u:991": "upetya taktarma manojñayā girā prasādasaṃharṣavaśena tuṣṭuve //",
  "S03bsa032_u:992": "Jm_8.66 aho prakarṣo bata sajjanasthiteraho guṇābhyāsanidherudāratā /",
  "S03bsa032_u:993": "aho parānugrahapeśalā matistvadarpaṇānnāthavatī bata kṣitiḥ //",
  "S03bsa032_u:994_0": "ityabhipraśasyainaṃ śakro devendraḥ sadyaḥkṣatarohaṇasamarthairdivyairmānuṣyakairoṣadhiviśeṣairnirvedanaṃ",
  "S03bsa032_u:994_1": "yathāpaurāṇaṃ śarīraṃ kṛtvā dākṣiṇyavinayopacāramadhuraṃ pratipūjitastena rājñā svamāvāsaṃ pratijagāma /",
  "S03bsa032_u:995": "tadevaṃ paraduḥkhāturā nātmasukhamavekṣante mahākāruṇikā iti /",
  "S03bsa032_u:996": "ko nāma dhanamātrake 'pyapekṣāṃ notsraṣṭumarhatīti dāyakajanasamuttejanāyāṃ vācyam /",
  "S03bsa032_u:997": "karuṇāvarṇe 'pi tathāgatamāhātmye satkṛtya dharmaśravaṇe ca /",
  "S03bsa032_u:998": "yaccoktaṃ bhagavatā 'bahukaraḥ khalvete pañcakā bhikṣavaḥ ' iti syādetatsandhāya /",
  "S03bsa032_u:999": "tena hi samayena te pañca yakṣā babhūvuḥ /",
  "S03bsa032_u:1000": "teṣāṃ bhagavatā yathāpratijñātameva prathamaṃ dharmāmṛtasaṃvibhāgaḥ kṛta iti /",
  "S03bsa032_u:1001": "iti maitrībalajātakamaṣṭamam /",
  "S03bsa032_u:1002": "_______________________________________________________________",
  "S03bsa032_u:1003": "[Vaidya_55]",
  "S03bsa032_u:1004": "9. Viśvantarajātakam",
  "S03bsa032_u:1005": "na bodhisattvacaritaṃ sukhamanumoditumapyalpasattvaiḥ prāgevācaritum / tadyathānuśrūyate -",
  "S03bsa032_u:1006_0": "sātmībhūtendriyajayaḥ parākramanayavinayasaṃpadā samadhigatavijayaśrīrvṛddhopāsananiyamāt",
  "S03bsa032_u:1006_1": "trayyānvīkṣikyorupalabdhārthatattvaḥ svadharmakarmānuraktābhiranudvignasukhocitābhiranuraktābhiḥ",
  "S03bsa032_u:1006_2": "prakṛtibhiḥ prakāśyamānadaṇḍanītiśobhaḥ samyakpravṛttavārttāvidhiḥ saṃjayo nāma śibīnāṃ rājā babhūva /",
  "S03bsa032_u:1007": "Jm_9.1 guṇodayairyasya nibaddhabhāvā kulāṅganevāsa narādhipaśrīḥ /",
  "S03bsa032_u:1008": "atarkaṇīyānyamahīpatīnāṃ siṃhābhigupteva guhā mṛgāṇām //",
  "S03bsa032_u:1009": "Jm_9.2 tapassu vidyāsu kalāsu caiva kṛtaśramā yasya sadābhyupetāḥ /",
  "S03bsa032_u:1010": "viśeṣayuktaṃ bahumānamīyuḥ pūjābhirāviṣkriyamāṇasārāḥ //",
  "S03bsa032_u:1011": "tasya rājñaḥ pratipattyanantaraṃ prathitaguṇagaṇanirantaro viśvaṃtaro nāma putro yuvarājo babhūva /",
  "S03bsa032_u:1012": "[ayameva bhagavāñchākyamunistena samayena /]",
  "S03bsa032_u:1013": "Jm_9.3 yuvāpi vṛddhopaśamābhirāmastejasvyapi kṣāntisukhasvabhāvaḥ /",
  "S03bsa032_u:1014": "vidvānapi jñānamadānabhijñaḥ śriyā samṛddho 'pyavalepaśūnyaḥ //",
  "S03bsa032_u:1015": "Jm_9.4 dṛṣṭaprayāmāsu ca dikṣu tasya vyāpte ca lokatritaye yaśobhiḥ /",
  "S03bsa032_u:1016": "babhūva naivānyayaśolavānāṃ prasartumutsāha ivāvakāśaḥ //",
  "S03bsa032_u:1017": "Jm_9.5 amṛṣyamāṇaḥ sa jagadgatānāṃ duḥkhodayānāṃ prasṛtāvalepam /",
  "S03bsa032_u:1018": "dāneṣuvarṣī karuṇorucāpastairyuddhasaṃrambhamivājagāma //",
  "S03bsa032_u:1019": "sa pratyahamabhigatamarthijanamabhilaṣitādhikairakliṣṭairarthavisargaiḥ priyavacanopacāramanoharairatīva prahlādayāmāsa /",
  "S03bsa032_u:1020": "parvadivaseṣu ca poṣadhaniyamapraśamavibhūṣaṇaḥ śiraḥsnātaḥ śuklakṣaumavāsā",
  "S03bsa032_u:1021_0": "[Vaidya_56] himagiriśikharasaṃnikāśaṃ madalekhābhyalaṃkṛtamukhaṃ lakṣaṇavinayajavasattvasaṃpannaṃ",
  "S03bsa032_u:1021_1": "gandhahastinaṃ samājñātamaupavāhyaṃ dviradavaramabhiruhya samantato nagarasyābhiniviṣṭānyarthijananipānabhūtāni",
  "S03bsa032_u:1021_2": "svāni sattrāgārāṇi pratyavekṣate sma /",
  "S03bsa032_u:1022": "tathā ca prītiviśeṣamabhijagāma /",
  "S03bsa032_u:1023": "Jm_9.6 na hi tāṃ kurute prītiṃ bibhūtirbhavanāśritā /",
  "S03bsa032_u:1024": "saṃkramyamāṇārthijane saiva dānapriyasya yām //",
  "S03bsa032_u:1025_0": "atha kadācittasyaivaṃvidhaṃ dānaprasaṅgaṃ pramuditahṛdayairarthibhiḥ samantato vikīryamāṇamupalabhyānyatamo",
  "S03bsa032_u:1025_1": "bhūmyanantarastasya rājā śakyamayamabhisaṃdhātuṃ dānānurāgavaśagatvāditi pratarkya",
  "S03bsa032_u:1025_2": "dviradavarāpaharaṇārthaṃ brāhmaṇāṃstatra praṇidadhe /",
  "S03bsa032_u:1026_0": "atha te brāhmaṇā viśvaṃtarasya svāni sattrāgārāṇi pratyavekṣamāṇasya pramodādadhikataranayanavadanaśobhasya",
  "S03bsa032_u:1026_1": "jayāśīrvādamukharāḥ samucchritābhiprasāritadakṣiṇāgrapāṇayaḥ purastāt samatiṣṭhanta /",
  "S03bsa032_u:1027": "sa tato vinigṛhya dviradavaramupacārapuraḥsaramabhigamanaprayojanamenān paryapṛcchadājñāpyatāṃ kenārtha iti / brāhmaṇā ūcuḥ -",
  "S03bsa032_u:1028": "Jm_9.7 amuṣya tava nāgasya gatilīlāvilambinaḥ /",
  "S03bsa032_u:1029": "guṇairarthitvamāyātā dānaśauryācca te vayam //",
  "S03bsa032_u:1030": "Jm_9.8 kailāsaśikharābhasya pradānādasya dantinaḥ /",
  "S03bsa032_u:1031": "kuruṣva tāvallokānāṃ vismayaikarasaṃ manaḥ //",
  "S03bsa032_u:1032": "ityukte bodhisattvaḥ prītyā samāpūryamāṇahṛdayaścintāmāpede /",
  "S03bsa032_u:1033": "cirasya khalūdārapraṇayasumukhamarthijanaṃ paśyāmi /",
  "S03bsa032_u:1034": "kaḥ punarartha evaṃvidhena dviradapatinaiṣāṃ brāhmaṇānām?",
  "S03bsa032_u:1035": "vyaktamayaṃ lobherṣyādveṣaparyākulamanasaḥ kasyāpi rājñaḥ kārpaṇyaprayogaḥ /",
  "S03bsa032_u:1036": "Jm_9.9 āśāvighātadīnatvaṃ tanmā bhūttasya bhūpateḥ /",
  "S03bsa032_u:1037": "anādṛtya yaśodharmau yo 'smaddhita ivodyataḥ //",
  "S03bsa032_u:1038": "iti viniścitya sa mahātmā tvaritamavatīrya dviradavarāt pratigṛhyatāmiti samudyatakāñcanabhṛṅgārasteṣāṃ purastādavatasthe /",
  "S03bsa032_u:1039": "Jm_9.10 tataḥ sa vidvānapi rājaśāstramarthānuvṛttyā gatadharmamārgam /",
  "S03bsa032_u:1040": "dharmānurāgeṇa dadau gajendraṃ nītivyalīkena na saṃcakampe //",
  "S03bsa032_u:1041": "Jm_9.11 taṃ hemajālarucirābharaṇaṃ gajendraṃ vidyutpinaddhamiva śāradamabhrarāśim /",
  "S03bsa032_u:1042": "dattvā parāṃ mudamavāpa narendrasūnuḥ saṃcukṣubhe ca nagaraṃ nayapakṣapātāt //",
  "S03bsa032_u:1043": "[Vaidya_57]",
  "S03bsa032_u:1044_0": "Jm_9.12 atha dviradapatipradānaśravaṇāt samudīrṇakrodhasaṃrambhāḥ śibayo brāhmaṇavṛddhā",
  "S03bsa032_u:1044_1": "mantriṇo yodhāḥ pauramukhyāśca kolāhalamupajanayantaḥ saṃjayaṃ rājānamabhigamya sasaṃbhramāmarṣasaṃrambhāt",
  "S03bsa032_u:1044_2": "pariśithilopacārayantraṇamūcuḥ - kimiyaṃ deva rājyaśrīrvilupyamānaivamupekṣyate?",
  "S03bsa032_u:1045": "nārhati devaḥ svarājyopaplavamevamabhivardhamānamupekṣitum /",
  "S03bsa032_u:1046": "kimetaditi ca sāvegamuktā rājñā punarevamūcuḥ - kasmād devo na jānīte",
  "S03bsa032_u:1047": "niṣevya mattabhramaropagītaṃ yasyānanaṃ dānasugandhi vāyuḥ /",
  "S03bsa032_u:1048": "madāvalepaṃ paravāraṇānāmāyāsaduḥkhena vinā pramārṣṭi //",
  "S03bsa032_u:1049": "Jm_9.13 yattejasākrāntabalaprabhāvāḥ saṃsuptadarpā iva vidviṣaste /",
  "S03bsa032_u:1050": "viśvaṃtareṇaiṣa gajaḥ sa datto rūpī jayaste hriyate 'nyadeśam //",
  "S03bsa032_u:1051": "Jm_9.14 gāvaḥ suvarṇaṃ vasanāni bhojyamiti dvijebhyo nṛpa deyarūpam /",
  "S03bsa032_u:1052": "yasmiñjayaśrīrniyatā dvipendre deyaḥ sa nāmetyatidānaśauryam //",
  "S03bsa032_u:1053": "Jm_9.15 nayotpathenainamiti vrajantaṃ kathaṃ samanveṣyati rājalakṣmīḥ /",
  "S03bsa032_u:1054": "nopekṣaṇaṃ deva tavātra yuktaṃ purāyamānandayati dviṣaste //",
  "S03bsa032_u:1055_0": "tacchrutvā sa rājā putrapriyatvāt kiṃcittāneva pratyaprītamanāḥ kāryānurodhāt sāvegavadevamityuktvā",
  "S03bsa032_u:1055_1": "samanuneṣyañchibīnuvāca - jāne dānaprasaṅgavyasanitāṃ nītikramānapekṣāṃ viśvaṃtarasya",
  "S03bsa032_u:1055_2": "na caiṣa kramo rājyadhuri saṃniyuktasya /",
  "S03bsa032_u:1056": "dattaṃ tvanena svaṃ hastinaṃ vāntakalpaṃ kaḥ pratyāhariṣyati?",
  "S03bsa032_u:1057": "api tu tathāhameva kariṣye yathā dāne mātrāṃ jñāsyati viśvaṃtaraḥ /",
  "S03bsa032_u:1058": "tadalamatra vaḥ saṃrambheṇeti /",
  "S03bsa032_u:1059": "śibaya ūcuḥ - na khalu mahārāja paribhāṣāmātrasādhyo 'sminnarthe viśvaṃtara iti /",
  "S03bsa032_u:1060": "saṃjaya uvāca - atha kimanyadatra mayā śakyaṃ kartum?",
  "S03bsa032_u:1061": "Jm_9.16 doṣapravṛttervimukhasya yasya guṇaprasaṅgā vyasanīkriyante /",
  "S03bsa032_u:1062": "bandho vadho vātmasutasya tasya kiṃ niṣkrayaḥ syād dviradasya tasya //",
  "S03bsa032_u:1063": "[Vaidya_58]",
  "S03bsa032_u:1064": "tadalamatra vaḥ saṃrambheṇa /",
  "S03bsa032_u:1065": "nivārayiṣyāmyahamato viśvantaramiti /",
  "S03bsa032_u:1066": "atha śibayaḥ samudīrṇamanyavo rājānamūcuḥ -",
  "S03bsa032_u:1067": "Jm_9.17 ko vā vadhaṃ bandhanatāḍanaṃ vā sutasya te rocayate narendra /",
  "S03bsa032_u:1068": "dharmātmakastveṣa na rājyabhārakṣobhasya soḍhā karuṇāmṛdutvāt //",
  "S03bsa032_u:1069": "Jm_9.18 siṃhāsanaṃ tejasi labdhaśabdāstrivargasevānipuṇā bhajante /",
  "S03bsa032_u:1070": "dharmānurāgānnayanirvyapekṣastapovanādhyāsanayogya eṣaḥ //",
  "S03bsa032_u:1071": "Jm_9.19 phalanti kāmaṃ vasudhādhipānāṃ durnītidoṣāstadupāśriteṣu /",
  "S03bsa032_u:1072": "sahyāsta eṣāṃ tu tathāpi dṛṣṭā mūloparodhānna tu pārthivānām //",
  "S03bsa032_u:1073": "Jm_9.20 kimatra vā vahvabhidhāya niścayastvayaṃ śibīnāṃ tvadabhūtyamarṣiṇām /",
  "S03bsa032_u:1074": "prayātu vaṅkaṃ tapaso 'bhivṛddhaye nṛpātmajaḥ siddhaniṣevitaṃ girim //",
  "S03bsa032_u:1075_0": "atha sa rājā snehapraṇayavisrambhavaśādanayāpāyadarśinā hitodyatena tena janena pariniṣṭhuramityabhidhīyamānaḥ",
  "S03bsa032_u:1075_1": "prakṛtikopād vrīḍāvanatavadanaḥ putraviyogacintāparigatahṛdayaḥ sāyāsamabhiniśvasya",
  "S03bsa032_u:1075_2": "śibīnuvāca - yadyeṣa bhavatāṃ nirbandhastadekamapyahorātramasya mṛṣyatām /",
  "S03bsa032_u:1076": "prabhātāyāṃ rajanyāmabhipretaṃ vo 'nuṣṭhātā viśvantara iti /",
  "S03bsa032_u:1077": "evamastviti ca pratigṛhītānunayaḥ śibibhiḥ sa rājā kṣattāramuvāca - gacchemaṃ vṛttāntaṃ viśvantarāya nivedayeti /",
  "S03bsa032_u:1078": "sa tatheti pratiśrutya śokāśrupariṣiktavadano viśvantaraṃ svabhavanagatamupetya śokaduḥkhāvegāt sasvaraṃ rudan pādayorasya nyapatat /",
  "S03bsa032_u:1079": "api kuśalaṃ rājakulasyeti ca sasaṃbhramaṃ viśvantareṇānuyuktaḥ samavasīdannaviśadapadākṣaramenamuvāca - kuśalaṃ rājakulasyeti /",
  "S03bsa032_u:1080": "atha kasmādevamadhīro 'sīti ca punaranuyukto viśvantareṇa kṣattā bāṣpavegoparudhyamānagadgadakaṇṭhaḥ śvāsaviskhalitalulitākṣaraṃ śanairityuvāca -",
  "S03bsa032_u:1081": "Jm_9.21 sāntvagarbhāmanādṛtya nṛpājñāmapyadakṣiṇāḥ /",
  "S03bsa032_u:1082": "rāṣṭrātpravrājayanti tvāṃ kupitāḥ śibayo nṛpa //",
  "S03bsa032_u:1083": "viśvantara uvāca - māṃ śibayaḥ pravrājayanti kupitā iti kaḥ saṃbandhaḥ?",
  "S03bsa032_u:1084": "Jm_9.22 rame na vinayonmārge dveṣmi cāhaṃ pramāditām /",
  "S03bsa032_u:1085": "kutra me śibayaḥ kruddhā yanna paśyāmi duṣkṛtam //",
  "S03bsa032_u:1086": "kṣattovāca - atyudāratāyām /",
  "S03bsa032_u:1087": "Jm_9.23 alobhaśubhrā tvayi tuṣṭirāsīllobhākulā yācakamānaseṣu /",
  "S03bsa032_u:1088": "datte tvayā mānada vāraṇendre dhairyāṇi kopastvaharacchibīnām //",
  "S03bsa032_u:1089": "Jm_9.24 ityatītāḥ svamaryādāṃ rabhasāḥ śibayastvayi /",
  "S03bsa032_u:1090": "yena pravrājitā yānti pathā tena kila vraja //",
  "S03bsa032_u:1091": "atha bodhisattvaḥ kṛpābhyāsarūḍhāṃ yācanakajanavatsalatāṃ dhairyātiśayasaṃpadaṃ ca svāmudbhāvayannuvāca - capalasvabhāvāḥ khalu śibayo 'nabhijñā iva cāsmatsvabhāvasya /",
  "S03bsa032_u:1092": "Jm_9.25 dravyeṣu bāhyeṣu ka eva vādo dadyāmahaṃ sve nayane śiro vā /",
  "S03bsa032_u:1093": "imaṃ hi lokārthamahaṃ bibharmi samucchrayaṃ kimvatha vastravāhyam //",
  "S03bsa032_u:1094": "Jm_9.26 yasya svagātrairapi yāvakānāṃ vacāṃsi saṃpūjayituṃ manīṣā /",
  "S03bsa032_u:1095": "bhayānna dadyātsa iti pratarkaḥ prakāśanā bāliśacāpalasya //",
  "S03bsa032_u:1096": "Jm_9.27 kāmaṃ māṃ śibayaḥ sarve ghnantu pravrājayantu vā /",
  "S03bsa032_u:1097": "na tvevāhaṃ na dāsyāmi gacchāmyeṣa tapovanam //",
  "S03bsa032_u:1098": "atha bodhisattvo vipriyaśravaṇaviklavamukhīṃ patnīmuvāca - śruto 'trabhavatyā śibīnāṃ niścayaḥ?",
  "S03bsa032_u:1099": "madryuvāca - śruto 'yaṃ deva / viśvantara uvāca -",
  "S03bsa032_u:1100": "Jm_9.28 tadyadasti dhanaṃ kiṃcidasmatto 'dhigataṃ tvayā /",
  "S03bsa032_u:1101": "nidhehi tadanindyākṣi yacca te paitrikaṃ dhanam //",
  "S03bsa032_u:1102": "madryuvāca - kutraitaddeva nidadhāmīti? viśvantara uvāca -",
  "S03bsa032_u:1103": "Jm_9.29 śīlavadbhyaḥ sadā dadyā dānaṃ satkāraśībharam /",
  "S03bsa032_u:1104": "tathā hi nihitaṃ dravyamahāryamanugāmi ca //",
  "S03bsa032_u:1105": "Jm_9.30 priyaṃ śvaśurayoḥ kuryāḥ putrayoḥ paripālanam /",
  "S03bsa032_u:1106": "dharmamevāpramādaṃ ca śokaṃ madvirahāttu mā //",
  "S03bsa032_u:1107": "tacchrutvā madrī saṃtaptahṛdayāpi bharturadhṛtiparihārārthamanādṛtya śokadainyamityuvāca -",
  "S03bsa032_u:1108": "Jm_9.31 naiṣa dharmo mahārāja yadyāyā vanamekakaḥ /",
  "S03bsa032_u:1109": "tenāhamapi yāsyāmi yena kṣatriya yāsyasi //",
  "S03bsa032_u:1110": "Jm_9.32 tvadaṅgaparivartinyā mṛtyurutsava eva me /",
  "S03bsa032_u:1111": "mṛtyorduḥkhataraṃ tatsyājjīveyaṃ yattvayā vinā //",
  "S03bsa032_u:1112": "naiva ca khalu me deva vanavāso duḥkha iti pratibhāti / tathā hi -",
  "S03bsa032_u:1113": "Jm_9.33 nirdurjanānyanupabhuktasarittarūṇi nānāvihaṃgavirutāni mṛgākulāni /",
  "S03bsa032_u:1114": "vaiḍūryakuṭṭimamanoharaśādvalāni krīḍāvanādhikasukhāni tapovanāni //",
  "S03bsa032_u:1115": "api ca deva /",
  "S03bsa032_u:1116": "Jm_9.34 alaṃkṛtāvimau paśyankumārau mālabhāriṇau /",
  "S03bsa032_u:1117": "krīḍantau vanagulmeṣu na rājyasya smariṣyasi //",
  "S03bsa032_u:1118": "Jm_9.35 ṛtuprayatnaracitā vanaśobhā navā navāḥ /",
  "S03bsa032_u:1119": "vane tvāṃ ramayiṣyanti saritkuñjāśca sodakāḥ //",
  "S03bsa032_u:1120": "Jm_9.36 citraṃ virutavāditraṃ pakṣiṇāṃ ratikāṅkṣiṇām /",
  "S03bsa032_u:1121": "madācāryopadiṣṭāni nṛttāni ca śikhaṇḍinām //",
  "S03bsa032_u:1122": "Jm_9.37 mādhuryānavagītaṃ ca gītaṃ madhupayoṣitām /",
  "S03bsa032_u:1123": "vaneṣu kṛtasaṃgītaṃ harṣayiṣyati te manaḥ //",
  "S03bsa032_u:1124": "Jm_9.38 āstīryamāṇāni ca śarvarīṣu jyotsnādukūlena śilātalāni /",
  "S03bsa032_u:1125": "saṃvāhamāno vanamārutaśca labdhādhivāsaḥ kusumadrumebhyaḥ //",
  "S03bsa032_u:1126": "Jm_9.39 calopalapraskhalitodakānāṃ kalā virāvāśca saridvadhūnām /",
  "S03bsa032_u:1127": "vibhūṣaṇānāmiva saṃninādāḥ pramodayiṣyanti vane manaste //",
  "S03bsa032_u:1128": "[Vaidya_61]",
  "S03bsa032_u:1129": "ityanunīyamānaḥ sa dayitayā vanaprayāṇaparyuṃtsukamatirarthijanāpekṣayā mahāpradānaṃ dātumupacakrame /",
  "S03bsa032_u:1130": "athemāṃ viśvantarapravrājanapravṛttimupalabhya rājakule tumula ākrandaśabdaḥ prādurabhūta /",
  "S03bsa032_u:1131": "śokaduḥkhāvegānmūrcchāparīta ivārthijano mattonmatta iva ca tattadbahuvidhaṃ vilalāpa /",
  "S03bsa032_u:1132": "Jm_9.40 chāyātaroḥ svāduphalapradasya cchedārthamāgūrṇaparaśvadhānām /",
  "S03bsa032_u:1133": "dhātrī na lajjāṃ yadupaiti bhūmirvyaktaṃ tadasyā hatacetanatvam //",
  "S03bsa032_u:1134": "Jm_9.41 śītāmalasvādujalaṃ nipānaṃ bibhitsatāmasti na cenniṣeddhā /",
  "S03bsa032_u:1135": "vyarthābhidhānā bata lokapālā viproṣitā vā śrutimātrakaṃ vā //",
  "S03bsa032_u:1136": "Jm_9.42 adharmo bata jāgarti dharmaḥ supto 'thavā mṛtaḥ /",
  "S03bsa032_u:1137": "yatra viśvantaro rājā svasmādrājyānnirasyate //",
  "S03bsa032_u:1138": "Jm_9.43 ko 'narthapaṭusāmarthyo yācñānūrjitavṛttiṣu /",
  "S03bsa032_u:1139": "asmāsvanaparādheṣu vadhābhyudyamaniṣṭhuraḥ //",
  "S03bsa032_u:1140_0": "atha bodhisattvo naikaśatasahasrasaṃkhyaṃ maṇikanakarajataparipūrṇakośaṃ vividhadhanadhānyanicayavanti",
  "S03bsa032_u:1140_1": "kośakoṣṭhāgārāṇi dāsīdāsayānavāhanavasanaparicchadādi ca sarvamarthibhyo yathārhamatisṛjya,",
  "S03bsa032_u:1141": "śokaduḥkhābhibhūtadhairyayormātāpitroścaraṇāvabhipraṇamya saputradāraḥ syandanavaramabhiruhya puṇyāhaghoṣeṇaiva mahato janakāyasyākranditaśabdena puravarānniragacchat /",
  "S03bsa032_u:1142": "anurāgavaśagamanuyāyinaṃ ca janaṃ śokāśrupariklinnavadanaṃ prayatnādvinivartya svayameva rathapragrahān pratigṛhya yena vaṅkaḥ parvatastena prāyāt /",
  "S03bsa032_u:1143_0": "vyatītya cāviklavamatirudyānavanaruciramālinaṃ puravaropacāramanupūrveṇa praviralacchāyadrumaṃ",
  "S03bsa032_u:1143_1": "vicchidyamānajanasaṃpātaṃ pravicaritamṛgagaṇasaṃbādhadigālokaṃ cīrīvirāvonnāditamaraṇyaṃ pratyapadyata /",
  "S03bsa032_u:1144": "athainaṃ yadṛcchayābhigatā brāhmaṇā rathavāhāṃsturagānayācanta /",
  "S03bsa032_u:1145": "Jm_9.44 sa vartamāno 'dhvani naikayojane sahāyahīno 'pi kalatravānapi /",
  "S03bsa032_u:1146": "pradānaharṣādanapekṣitāyatirdadau dvijebhyaścaturasturaṃgamān //",
  "S03bsa032_u:1147_0": "atha bodhisattvasya svayameva rathadhuryatāmupagantukāmasya gāḍhataraṃ parikaramabhisaṃyacchamānasya",
  "S03bsa032_u:1147_1": "rohitamṛgarūpiṇaścatvāro yakṣakumārāḥ suvinītā iva sadaśvāḥ svayameva rathayugaṃ",
  "S03bsa032_u:1147_2": "skandhapradeśaiḥ pratyapadyanta /",
  "S03bsa032_u:1148": "tāṃstu dṛṣṭvā harṣavismayaviśālatarākṣīṃ madrīṃ bodhisattva uvāca -",
  "S03bsa032_u:1149": "Jm_9.45 tapodhanādhyāsanasatkṛtānāṃ paśya prabhāvātiśayaṃ vanānām /",
  "S03bsa032_u:1150": "yatraivamabhyāgatavatsalatvaṃ saṃrūḍhamūlaṃ mṛgapuṃgaveṣu //",
  "S03bsa032_u:1151": "madryuvāca -",
  "S03bsa032_u:1152": "Jm_9.46 tavaivāhamimaṃ manye prabhāvamatimānuṣam /",
  "S03bsa032_u:1153": "rūḍho 'pi hi guṇābhyāsaḥ sarvatra na samaḥ satām //",
  "S03bsa032_u:1154": "Jm_9.47 toyeṣu tārāpratibimbaśobhā viśeṣyate yatkumudaprahāsaiḥ /",
  "S03bsa032_u:1155": "kautūhalābhiprasṛtā ivendorhetutvamatrāgrakarāḥ prayānti //",
  "S03bsa032_u:1156": "iti tayoranyonyānukūlyātparasparaṃ priyaṃ vadatoradhvānaṃ gacchatorathāparo brāhmaṇaḥ samabhigamya bodhisattvaṃ rathavaramayācata /",
  "S03bsa032_u:1157": "Jm_9.48 tataḥ svasukhaniḥsaṅgo yācakapriyabāndhavaḥ /",
  "S03bsa032_u:1158": "pūrayāmāsa viprasya sa rathena manoratham //",
  "S03bsa032_u:1159": "atha bodhisattvaḥ prītamanā rathādavatārya svajanānniryātya rathavaraṃ brāhmaṇāya jālinaṃ kumāramaṅkenādāya padbhyāmevādhvānaṃ pratyapadyata /",
  "S03bsa032_u:1160": "avimanaskaiva ca madrī kṛṣṇājināṃ kumārīmaṅkenādāya pṛṣṭhato 'nvagacchadenam /",
  "S03bsa032_u:1161": "Jm_9.49 nimantrayāmāsuriva drumāstaṃ hṛdyaiḥ phalairānamitāgraśākhāḥ /",
  "S03bsa032_u:1162": "puṇyānubhāvādabhivīkṣamāṇāḥ śiṣyā vinītā iva ca praṇemuḥ //",
  "S03bsa032_u:1163": "Jm_9.50 haṃsāṃsavikṣobhitapaṅkajāni kiñjalkareṇusphuṭapiñjarāṇi /",
  "S03bsa032_u:1164": "prādurbabhūvuśca sarāṃsi tasya tatraiva yatrābhicakāṅkṣa vāri //",
  "S03bsa032_u:1165": "Jm_9.51 vitānaśobhāṃ dadhire payodāḥ sukhaḥ sugandhiḥ pravavau nabhasvān /",
  "S03bsa032_u:1166": "pariśramakleśamamṛṣyamāṇā yakṣāśca saṃcikṣipurasya mārgam //",
  "S03bsa032_u:1167": "[Vaidya_63]",
  "S03bsa032_u:1168": "iti bodhisattva udyānagata iva pādacāravinodanasukhamanubhavanmārgaparikhedarasamanāsvādya saputradāraḥ prānta eva tu vaṅkaparvatamapaśyat /",
  "S03bsa032_u:1169_0": "tatra ca puṣpaphalapallavālaṃkṛtasnigdhavividharucirataruvaranicitaṃ madamuditavihaṃgabahuvidharutavinadaṃ",
  "S03bsa032_u:1169_1": "pravṛttanṛttabarhigaṇopaśobhitaṃ pravicaritanaikamṛgakulaṃ kṛtaparikaramiva vimalanīlasalilayā",
  "S03bsa032_u:1169_2": "saritā kusumarajo 'ruṇasukhapavanaṃ tapovanaṃ vanacarakādeśitamārgaḥ praviśya viśvakarmaṇā",
  "S03bsa032_u:1169_3": "śakrasaṃdeśāt svayamabhinirmitāṃ manojñadarśanāṃ sarvartusukhāṃ tatra praviviktāṃ",
  "S03bsa032_u:1169_4": "parṇaśālāmadhyāvasat /",
  "S03bsa032_u:1170": "Jm_9.52 tasminvane dayitayā paricaryamāṇaḥ śṛṇvannayatnamadhurāṃśca sutapralāpān /",
  "S03bsa032_u:1171": "udyānasaṃstha iva vismṛtarājyacintaḥ saṃvatsarārdhamadhikaṃ sa tapaścacāra //",
  "S03bsa032_u:1172_0": "atha kadācinmūlaphalārthaṃ gatāyāṃ rājaputryāṃ putrayoḥ paripālananimittamāśramapadamaśūnyaṃ",
  "S03bsa032_u:1172_1": "kurvāṇe rājaputre mārgareṇuparuṣīkṛtacaraṇaprajaṅghaḥ pariśramakṣāmanayanavadano",
  "S03bsa032_u:1172_2": "daṇḍakāṣṭhāvabaddhaskandhāvasaktakamaṇḍalurbrāhmaṇaḥ patnyāḥ paricārakānayanārthaṃ",
  "S03bsa032_u:1172_3": "samarpitadṛḍhasaṃdeśastaṃ deśamupajagāma /",
  "S03bsa032_u:1173_0": "atha bodhisattvaścirasyārthijanaṃ dṛṣṭvā 'bhigataṃ manaḥpraharṣāt samupajāyamānanayanavadanaprasādaḥ",
  "S03bsa032_u:1173_1": "pratyudgamya svāgatādipriyavacanapuraḥsaraṃ praveśya cainamāśramapadaṃ kṛtātithisatkāramāgamanaprayojanamapṛcchat /",
  "S03bsa032_u:1174": "atha sa brāhmaṇo bhāryānurāgādutsāritadhairyalajjaḥ pratigrahamātrasajjo niyatamarthamīdṛśamuvāca -",
  "S03bsa032_u:1175": "Jm_9.53 āloko bhavati yataḥ samaśca mārgo loko 'yaṃ vrajati tato na durgameṇa /",
  "S03bsa032_u:1176": "prāyo 'smiñjagati tu matsarāndhakāreṇānye na praṇayapadāni me vahanti //",
  "S03bsa032_u:1177": "Jm_9.54 pradānaśauryoditayā yaśaḥśriyā gataṃ ca gantavyamaśeṣatastava /",
  "S03bsa032_u:1178": "ato 'smi yācñāśramamabhyupeyivānprayaccha tanme paricārakau sutau //",
  "S03bsa032_u:1179": "ityukte bodhisattvo mahāsattvaḥ",
  "S03bsa032_u:1180": "Jm_9.55 dānaprītau kṛtābhyāsaḥ pratyākhyātumaśikṣitaḥ /",
  "S03bsa032_u:1181": "dadāmītyavadad dhṛṣṭaṃ dayitau tanayāvapi //",
  "S03bsa032_u:1182": "svastyastu /",
  "S03bsa032_u:1183": "tatkimidānīmāsyata iti ca brāhmaṇenābhihitaḥ sa mahāsattvaḥ pradānakathāśravaṇotpatitaviṣādaviplutākṣayoḥ sutayoḥ snehāvegādavalambamānahṛdayo bodhisattva uvāca -",
  "S03bsa032_u:1184": "Jm_9.56 dattāvetau mayā tubhyaṃ kiṃ tu mātānayorgatā /",
  "S03bsa032_u:1185": "vanaṃ mūlaphalasyārthe sāyamadyāgamiṣyati //",
  "S03bsa032_u:1186": "Jm_9.57 tayā dṛṣṭāvupāghrātau mālināvabhyalaṃkṛtau /",
  "S03bsa032_u:1187": "ihaikarātraṃ viśramya śvo netāsi sutau mama //",
  "S03bsa032_u:1188": "brāhmaṇa uvāca - alamanenātrabhavato nirbandhena /",
  "S03bsa032_u:1189": "Jm_9.58 gauṇametaddhi nārīṇāṃ nāma vāmā iti sthitam /",
  "S03bsa032_u:1190": "syāccaiva dānavighnaste tena vāsaṃ na rocaye //",
  "S03bsa032_u:1191": "bodhisattva uvāca - alaṃ dānavighnaśaṅkayā /",
  "S03bsa032_u:1192": "sahadharmacāriṇī mama sā /",
  "S03bsa032_u:1193": "yathā vātrabhavate rocate /",
  "S03bsa032_u:1194": "api ca mahābrāhmaṇa,",
  "S03bsa032_u:1195": "Jm_9.59 sukumāratayā bālyātparicaryāsvakauśalāt /",
  "S03bsa032_u:1196": "kīdṛśīṃ nāma kuryātāṃ dāsaprītimimau tava //",
  "S03bsa032_u:1197": "Jm_9.60 dṛṣṭvā tvitthaṃgatāvetau śibirājaḥ pitāmahaḥ /",
  "S03bsa032_u:1198": "addhā dadyādyadiṣṭaṃ te dhanaṃ niṣkrayametayoḥ //",
  "S03bsa032_u:1199": "Jm_9.61 yatastadviṣayaṃ sādhu tvamimau netumarhasi /",
  "S03bsa032_u:1200": "evaṃ hyarthena mahatā dharmeṇa ca sameṣyasi //",
  "S03bsa032_u:1201": "(brāhmaṇa uvāca) - na śakṣyāmyahamāśīviṣadurāsadaṃ vipriyopāyanena rājānamabhigantum /",
  "S03bsa032_u:1202": "Jm_9.62 ācchindyānmadimau rājā daṇḍaṃ vā praṇayenmayi /",
  "S03bsa032_u:1203": "yato neṣyāmyahamimau brāhmaṇyāḥ paricārakau //",
  "S03bsa032_u:1204": "atha bodhisattvo yatheṣṭamidānīmitvaparisamāptārthamuktvā sānunayamanuśiṣya tanayau paricaryānukūlye pratigrahārthamabhiprasārite brāhmaṇasya pāṇau kamaṇḍalumāvarjayāmāsa /",
  "S03bsa032_u:1205": "Jm_9.63 tasya yatnānurodhena papātāmbu kamaṇḍaloḥ /",
  "S03bsa032_u:1206": "padmapatrābhitāmrābhyāṃ netrābhyāṃ svayameva tu //",
  "S03bsa032_u:1207_0": "atha sa brāhyaṇo lābhātiharṣāt saṃbhramākulitamatirbodhisattvatanayāpaharaṇatvarayā",
  "S03bsa032_u:1207_1": "saṃkṣiptapadamāśīrvacanamuktvā nirgamyatāmityājñākarkaśena vacasā kumārāvāśramapadānniṣkrāmayitumārebhe /",
  "S03bsa032_u:1208": "atha kumārau viyogaduḥkhātibhāravyathitahṛdayau pitaramabhipraṇamya bāṣpoparudhyamānanayanāvūcatuḥ -",
  "S03bsa032_u:1209": "Jm_9.64 ambā ca tāta niṣkrāntā tvaṃ ca nau dātumicchasi /",
  "S03bsa032_u:1210": "yāvattāmapi paśyāvastato dāsyati nau bhavān //",
  "S03bsa032_u:1211": "[Vaidya_65]",
  "S03bsa032_u:1212": "atha sa brāhmaṇaḥ purā mātānayorāgacchati,",
  "S03bsa032_u:1213_0": "asya vā putrasnehāt paścāttāpaḥ saṃbhavatīti vicintya padmakalāpamivānayorhastānābadhya",
  "S03bsa032_u:1213_1": "latayā saṃtarjayanviceṣṭamānau pitaraṃ prati vyāvartitavadanau prakṛtisukumārau kumārau pracakarṣa /",
  "S03bsa032_u:1214": "atha kṛṣṇājinā kumāryapūrvaduḥkhopanipātāt sasvaraṃ rudatī pitaramuvāca -",
  "S03bsa032_u:1215": "Jm_9.65 ayaṃ māṃ brāhmaṇastāta latayā hanti nirdayaḥ /",
  "S03bsa032_u:1216": "na cāyaṃ brāhmaṇo vyaktaṃ dhārmikā brāhmaṇāḥ kila //",
  "S03bsa032_u:1217": "Jm_9.66 yakṣo 'yaṃ brāhmaṇacchadmā nūnaṃ harati khāditum /",
  "S03bsa032_u:1218": "nīyamānau piśācena tāta kiṃ nāvupekṣase //",
  "S03bsa032_u:1219": "atha jālī kumāro mātaramanuśocayannuvāca -",
  "S03bsa032_u:1220": "Jm_9.67 naivedaṃ me tathā duḥkhaṃ yadayaṃ hanti māṃ dvijaḥ /",
  "S03bsa032_u:1221": "nāpaśyamambāṃ yattvadya tadvidārayatīva mām //",
  "S03bsa032_u:1222": "Jm_9.68 rodiṣyati ciraṃ nūnamambā śūnye tapovane /",
  "S03bsa032_u:1223": "putraśokena kṛpaṇā hataśāveva cātakī //",
  "S03bsa032_u:1224": "Jm_9.69 asmadarthe samāhṛtya vanānmūlaphalaṃ bahu /",
  "S03bsa032_u:1225": "bhaviṣyati kathaṃ nvambā dṛṣṭvā śūnyaṃ tapovanam //",
  "S03bsa032_u:1226": "Jm_9.70 ime nāvaśvakāstāta hastikā rathakāśca ye /",
  "S03bsa032_u:1227": "ato 'rdhaṃ deyamambāyai śokaṃ tena vineṣyati //",
  "S03bsa032_u:1228": "Jm_9.71 vandyāsmadvacanādambā vāryā śokācca sarvathā /",
  "S03bsa032_u:1229": "durlabhaṃ hi punastāta tava tasyāśca darśanam //",
  "S03bsa032_u:1230": "Jm_9.72 ehi kṛṣṇe mariṣyāvaḥ ko nvartho jīvitena nau /",
  "S03bsa032_u:1231": "dattāvāvāṃ narendreṇa brāhmaṇāya dhanaiṣiṇe //",
  "S03bsa032_u:1232": "ityuktvā jagmatuḥ /",
  "S03bsa032_u:1233_0": "atha bodhisattvastenātikaruṇena tanayapralāpenākampitamatirapi ka idānīṃ dattvānutāpaṃ",
  "S03bsa032_u:1233_1": "kariṣyatīti niṣpratīkāreṇa śokāgninā vinirdahyamānahṛdayo viṣavegamūrcchāparigata",
  "S03bsa032_u:1233_2": "iva samuparudhyamānacetāstatraiva niṣasāda /",
  "S03bsa032_u:1234": "śītalānilavyajanapratilabdhasaṃjñaśca niṣkūjamivāśramapadaṃ tanayaśūnyamabhivīkṣya bāṣpagadgadasaṃniruddhakaṇṭha ityātmagatamuvāca -",
  "S03bsa032_u:1235": "Jm_9.73 putrābhidhāne hṛdaye samakṣaṃ praharanmama /",
  "S03bsa032_u:1236": "nāśaṅkata kathaṃ nāma dhigalajjo bata dvijaḥ //",
  "S03bsa032_u:1237": "Jm_9.74 pattikāvanupānatkau saukumāryātklamāsahau /",
  "S03bsa032_u:1238": "yāsyataḥ kathamadhvānaṃ tasya ca preṣyatāṃ gato //",
  "S03bsa032_u:1239": "Jm_9.75 mārgaśramaparimlānau ko 'dya viśrāmayiṣyati /",
  "S03bsa032_u:1240": "kṣuttarṣaduḥkhābhihatau yāciṣyete kametya vā //",
  "S03bsa032_u:1241": "Jm_9.76 mama tāvadidaṃ duḥkhaṃ dhīratāṃ kartumicchataḥ /",
  "S03bsa032_u:1242": "kā tvavasthā mama tayoḥ sutayoḥ sukhavṛddhayoḥ //",
  "S03bsa032_u:1243": "Jm_9.77 aho putraviyogāgnirnirdahatyeva me manaḥ /",
  "S03bsa032_u:1244": "satāṃ tu dharmaṃ saṃsmṛtya ko 'nutāpaṃ kariṣyati //",
  "S03bsa032_u:1245": "atha madrī vipriyopanipātaśaṃsibhiraniṣṭernimittairupajanitavaimanasyā mūlaphalānyādāya kṣiprataramāgantukāmāpi vyālamṛgoparudhyamānamārgā ciratareṇāśramapadamupajagāma /",
  "S03bsa032_u:1246": "ucitāyāṃ ca pratyudgamanabhūmāvākrīḍāsthāne ca tanayāvapaśyantī bhṛśataramarativaśamagāt /",
  "S03bsa032_u:1247": "Jm_9.78 anīpsitāśaṅkitajātasaṃbhramā tataḥ sutānveṣaṇacañcalekṣaṇā /",
  "S03bsa032_u:1248": "prasaktamāhvānamasaṃparigrahaṃ tayorviditvā vyalapacchucāturā //",
  "S03bsa032_u:1249": "Jm_9.79 samājavadyatpratibhāti me purā sutapralāpapratināditaṃ vanam /",
  "S03bsa032_u:1250": "adarśanādadya tayostadeva me prayāti kāntāramivāśaraṇyatām //",
  "S03bsa032_u:1251": "kiṃ nu khalu tau kumārau -",
  "S03bsa032_u:1252": "Jm_9.80 krīḍāprasaṅgaśramajātanidrau suptau nu naṣṭau gahane vane vā /",
  "S03bsa032_u:1253": "cirānmadabhyāgamanādatuṣṭau syātāṃ kvacid bālatayā nilīnau //",
  "S03bsa032_u:1254": "Jm_9.81 ruvanti kasmācca na pakṣiṇo 'pyamī samākulāstadvadhasākṣiṇo yadi /",
  "S03bsa032_u:1255": "taraṃgabhaṅgairavinītakopayā hṛtau nu kiṃ nimnagayātivegayā //",
  "S03bsa032_u:1256": "[Vaidya_67]",
  "S03bsa032_u:1257": "apīdānīṃ me vitathā mithyāvikalpā bhaveyuḥ /",
  "S03bsa032_u:1258": "api rājaputrāya saputrāya svasti syāt /",
  "S03bsa032_u:1259": "apyaniṣṭanivedināṃ nimittānāṃ maccharīra eva vipāko bhavet /",
  "S03bsa032_u:1260": "kiṃ nu khalvidamanimittāpavṛttapraharṣamaratitamisrayāvacchādyamānaṃ vidravatīva hṛdayam /",
  "S03bsa032_u:1261": "visrasyanta iva me gātrāṇi /",
  "S03bsa032_u:1262": "vyākulā iva digvibhāgāḥ /",
  "S03bsa032_u:1263": "bhramatīva cedaṃ paridhvastalakṣmīkaṃ vanamiti /",
  "S03bsa032_u:1264": "athānupraviśyāśramapadamekānte nikṣipya mūlaphalaṃ yathopacārapuraḥsaraṃ bhartāramabhigamya kva dārakāviti papraccha /",
  "S03bsa032_u:1265": "atha bodhisattvo jānānaḥ snehadurbalatāṃ mātṛhṛdayasya durnivadyatvācca vipriyasya naināṃ kiṃcidvaktuṃ śaśāka /",
  "S03bsa032_u:1266": "Jm_9.82 janasya hi priyārhasya vipriyākhyānavahninā /",
  "S03bsa032_u:1267": "upetya manasastāpaḥ saghṛṇena suduṣkaraḥ //",
  "S03bsa032_u:1268": "atha madrī vyaktamakuśalaṃ me putrayoḥ,",
  "S03bsa032_u:1269": "yadayamevaṃ tūpṇīṃbhūtaḥ śokadainyānuvṛttyaivetyavadhārya samantataḥ kṣiptacitteva vilokyāśramapadaṃ tanayāvapaśyantī sabāṣpagadgadaṃ punaruvāca -",
  "S03bsa032_u:1270": "Jm_9.83 dārakau ca na paśyāmi tvaṃ ca māṃ nābhibhāṣase /",
  "S03bsa032_u:1271": "hatā khalvahaṃ kṛpaṇā vipriyaṃ hi na kathyate //",
  "S03bsa032_u:1272": "ityuktvā śokāgninā parigatahṛdayā chinnamūleva latā nipapāta /",
  "S03bsa032_u:1273": "patantīmeva caināṃ parigṛhya bodhisattvastṛṇaśayanamānīya śītābhiradbhiḥ pariṣicya pratyāgataprāṇāṃ samāśvāsayannuvāca -",
  "S03bsa032_u:1274": "Jm_9.84 sahasaiva na te madri duḥkhamākhyātavānaham /",
  "S03bsa032_u:1275": "na hi saṃbhāvyate dhairyaṃ manasi snehadurbale //",
  "S03bsa032_u:1276": "Jm_9.85 jarādāridryaduḥkhārto brāhmaṇo māmupāgamat /",
  "S03bsa032_u:1277": "tasmai dattau mayā putrau samāśvasihi mā śucaḥ //",
  "S03bsa032_u:1278": "Jm_9.86 māṃ paśya madri mā putrau paridevīśca devi mā /",
  "S03bsa032_u:1279": "putraśokasaśalye me prahārṣīriva mā hṛdi //",
  "S03bsa032_u:1280": "Jm_9.87 yācitena kathaṃ śakyaṃ na dātumapi jīvitam /",
  "S03bsa032_u:1281": "anumodasva tad bhadre putradānamidaṃ mama //",
  "S03bsa032_u:1282_0": "tacchrutvā madrī putravināśaśaṅkāvyathitahṛdayā putrayorjīvitapravṛttiśravaṇāt pratanūbhūtaśokaklamā",
  "S03bsa032_u:1282_1": "bharturadhṛtiparihārārthaṃ pramṛjya nayane savismayamudīkṣamāṇā bhartāramuvāca -",
  "S03bsa032_u:1282_2": "āścaryaṃ / kiṃ bahunā",
  "S03bsa032_u:1283": "Jm_9.88 nūnaṃ vismayavaktavyacetaso 'pi divaukasaḥ /",
  "S03bsa032_u:1284": "yadityalabdhaprasarastava cetasi matsaraḥ //",
  "S03bsa032_u:1285": "Jm_9.89 tathā hi dikṣu prasṛtapratisvanaiḥ samantato daivatadundubhisvanaiḥ /",
  "S03bsa032_u:1286": "prasaktavispaṣṭapadākṣaraṃ nabhastavaiva kīrtigrathanādarādabhūt //",
  "S03bsa032_u:1287": "Jm_9.90 prakampiśailendrapayodharā dharā madādivābhūdabhivṛddhavepathuḥ /",
  "S03bsa032_u:1288": "divaḥ patadbhiḥ kusumaiśca kāñcanaiḥ savidyududyotamivābhavannabhaḥ //",
  "S03bsa032_u:1289": "Jm_9.91 tadalaṃ śokadainyena dattvā cittaṃ prasādaya /",
  "S03bsa032_u:1290": "nipānabhūto lokānāṃ dātaiva ca punarbhava //",
  "S03bsa032_u:1291_0": "atha śakro devendraḥ kṣititalacalanādākampite vividharatnaprabhodbhāsini sumerau",
  "S03bsa032_u:1291_1": "parvatarāje kimidamiti samutpannavimarśo vismayotphullanayanebhyo lokapālebhyaḥ pṛthivīkampakāraṇaṃ",
  "S03bsa032_u:1291_2": "viśvantaraputradānamupalabhya praharṣavismayāghūrṇitamanāḥ prabhātāyāṃ tasyāṃ rajanyāṃ",
  "S03bsa032_u:1291_3": "brāhmaṇarūpī viśvantaramarthivadabhyagacchat /",
  "S03bsa032_u:1292": "kṛtātithisatkāraśca bodhisattvena kenārtha ityupanimantrito bhāryāmenamayācata -",
  "S03bsa032_u:1293": "Jm_9.92 mahāhradeṣvambha ivopaśoṣaṃ na dānadharmaḥ samupaiti satsu /",
  "S03bsa032_u:1294": "yāce tatastvāṃ surasannibhā yā bhāryāmimāmahaṃsi tatpradātum //",
  "S03bsa032_u:1295": "Jm_9.93 avimanā eva tu bodhisattvastathetyasmai pratiśuśrāva /",
  "S03bsa032_u:1296": "tataḥ sa vāmena kareṇa madrīmādāya savyena kamaṇḍaluṃ ca /",
  "S03bsa032_u:1297": "nyapātayattasya jalaṃ karāgre manobhuvaścetasi śokavahnim //",
  "S03bsa032_u:1298": "Jm_9.94 cukopa madrī na tu no ruroda viveda sā tasya hi taṃ svabhāvam /",
  "S03bsa032_u:1299": "apūrvaduḥkhātibharāturā tu taṃ prekṣamāṇā likhiteva tasthau //",
  "S03bsa032_u:1300": "tad dṛṣṭvā paramavismayākrāntahṛdayaḥ śakro devānāmindrastaṃ mahāsattvamabhiṣṭuvannuvāca -",
  "S03bsa032_u:1301": "Jm_9.95 aho vikṛṣṭāntaratā sadasaddharmayoryathā /",
  "S03bsa032_u:1302": "śraddhātumapi karmedaṃ kā śaktirakṛtātmanām //",
  "S03bsa032_u:1303": "Jm_9.96 avītarāgeṇa satā putradāramatipriyam /",
  "S03bsa032_u:1304": "niḥsaṅgamiti dātavyaṃ kā nāmeyamudāttatā //",
  "S03bsa032_u:1305": "Jm_9.97 asaṃśayaṃ tvadguṇaraktasaṃkathaiḥ prakīryamāṇeṣu yaśassu dikṣu te /",
  "S03bsa032_u:1306": "tirobhaviṣyantyaparā yaśaḥśriyaḥ pataṃgatejassu yathānyadīptayaḥ //",
  "S03bsa032_u:1307": "Jm_9.98 tasya te 'bhyanumodante karmedamatimānuṣam /",
  "S03bsa032_u:1308": "yakṣagandharvabhujagāstridaśāśca savāsavāḥ //",
  "S03bsa032_u:1309": "ityuktvā śakraḥ svameva vapurabhijvaladāsthāya śakro 'hamasmīti ca nivedyātmānaṃ bodhisattvamuvāca -",
  "S03bsa032_u:1310": "Jm_9.99 tubhyameva prayacchāmi madrīṃ bhāryāmimāmaham /",
  "S03bsa032_u:1311": "vyatītya na hi śītāṃśuṃ candrikā sthātumarhati //",
  "S03bsa032_u:1312": "Jm_9.100 tanmā cintāṃ putrayorviprayogādrājyabhraṃśānmā ca saṃtāpamāgāḥ /",
  "S03bsa032_u:1313": "sārdhaṃ tābhyāmabhyupetaḥ pitā te kartā rājyaṃ tvatsanāthaṃ sanātham //",
  "S03bsa032_u:1314": "ityuktvā śakrastatraivāntardadhe /",
  "S03bsa032_u:1315": "śakrānubhāvācca sa brāhmaṇo bodhisattvatanayau śibiviṣayameva saṃprāpayāmāsa /",
  "S03bsa032_u:1316_0": "atha śibayaḥ saṃjayaśca śibirājastadatikaruṇamatiduṣkaraṃ ca bodhisattvasya karma",
  "S03bsa032_u:1316_1": "śrutvā samākleditahṛdayā brāhmaṇahastānniṣkrīya bodhisattvatanayau prasādyānīya ca",
  "S03bsa032_u:1316_2": "viśvantaraṃ rājya eva pratiṣṭhāpayāmāsuḥ /",
  "S03bsa032_u:1317": "tadevamatyadbhutā bodhisattvacaryeti tadunmukheṣu sattvaviśeṣeṣu nāvajñā pratīghāto vā karaṇīyaḥ /",
  "S03bsa032_u:1318": "tathāgatavarṇe satkṛtya dharmaśravaṇe copaneyam /",
  "S03bsa032_u:1319": "iti viśvantarajātakaṃ navamam /",
  "S03bsa032_u:1320": "_______________________________________________________________",
  "S03bsa032_u:1321": "[Vaidya_70]",
  "S03bsa032_u:1322": "10. Yajñajātakam",
  "S03bsa032_u:1323": "na kalyāṇāśayāḥ pāpapratāraṇāmanuvidhīyanta ityāśayaśuddhau prayatitavyam / tadyathānuśrūyate -",
  "S03bsa032_u:1324": "bodhisattvaḥ kila svapuṇyaprabhāvopanatāmānatasarvasāmantāṃ praśāntasvaparacakrādyupadravatvādakaṇṭakāmasapatnāmekātapatrāṃ dāyādyakramāgatāṃ pṛthivīṃ pālayāmāsa /",
  "S03bsa032_u:1325": "Jm_10.1 nāthaḥ pṛthivyāḥ sa jitendriyārirbhuṃktāvagīteṣu phaleṣvasaktaḥ /",
  "S03bsa032_u:1326": "prajāhiteṣvāhitasarvabhāvo gharmaikakāryo munivad babhūva //",
  "S03bsa032_u:1327": "Jm_10.2 viveda lokasya hi sa svabhāvaṃ pradhānacaryānukṛtipradhānam /",
  "S03bsa032_u:1328": "śreyaḥ samādhitsurataḥ prajāsu viśeṣato dharmavidhau sasañje //",
  "S03bsa032_u:1329": "Jm_10.3 dadau dhanaṃ śīlavidhiṃ samādade kṣamāṃ niṣeve jagadarthamaihata /",
  "S03bsa032_u:1330": "prajāhitādhyāśayasaumyadarśanaḥ sa mūrtimāndharma iva vyarocata //",
  "S03bsa032_u:1331": "atha kadācittadbhujābhiguptamapi taṃ viṣayaṃ sattvānāṃ karmavaiguṇyātpramādavaśagatvācca varṣakarmādhikṛtānāṃ devaputrāṇāṃ durvṛṣṭiparyākulatā kvacitkvacidabhidudrāva /",
  "S03bsa032_u:1332_0": "atha sa rājā vyaktamayaṃ mama prajānāṃ vā dharmāpacārātsamupanato 'nartha iti niścitamatiḥ",
  "S03bsa032_u:1332_1": "saṃrūḍhahitādhyāśayatvātprajāsu tadduḥkhamamṛṣyamāṇo dharmatattvajñasaṃmatānpurohitapramukhānbrāhmavṛddhānmatisacivāṃśca",
  "S03bsa032_u:1332_2": "taduddharaṇopāyaṃ papraccha /",
  "S03bsa032_u:1333": "atha te vedavihitamanekaprāṇiśatavadhārambhabhīṣaṇaṃ yajñavidhiṃ suvṛṣṭihetuṃ manyamānāstasmai saṃvarṇayāmāsuḥ /",
  "S03bsa032_u:1334": "viditavṛttāntastu sa rājā yajñavihitānāṃ prāṇivaiśasānāṃ karuṇātmakatvānna teṣāṃ tadvacanaṃ bhāvenābhyanandat /",
  "S03bsa032_u:1335": "vinayānuvṛttyā cainānpratyākhyānarūkṣākṣaramanuktvā prastāvāntareṇaiṣāṃ tāṃ kathāṃ tiraścakāra /",
  "S03bsa032_u:1336": "te punarapi taṃ rājānaṃ dharmasaṃkathāprastāvalabdhāvasarā gāmbhīryāvagūḍhaṃ tasya bhāvamajānānā yajñapravṛttaye samanuśaśāsuḥ -",
  "S03bsa032_u:1337": "Jm_10.4 kāryāṇi rājñāṃ niyatāni yāni lābhe pṛthivyāḥ paripālane ca /",
  "S03bsa032_u:1338": "nātyeti kālastava tāni nityaṃ teṣāṃ kramo dharmasukhāni yadvat //",
  "S03bsa032_u:1339": "Jm_10.5 trivargasevānipuṇasya tasya prajāhitārthaṃ dhṛtakārmukasya /",
  "S03bsa032_u:1340": "yajñābhidhāne suralokasetau pramādatandreva kathaṃ matiste //",
  "S03bsa032_u:1341": "Jm_10.6 bhṛtyairivājñā bahu manyate te sākṣādiyaṃ siddhiriti kṣitīśaiḥ /",
  "S03bsa032_u:1342": "śreyāṃsi kīrtijvalitāni cetuṃ yajñairayaṃ te ripukāla kālaḥ //",
  "S03bsa032_u:1343": "Jm_10.7 kāmaṃ sadā dīkṣita eva ca tvaṃ dānaprasaṅgānniyamādarācca /",
  "S03bsa032_u:1344": "vedaprasiddhaiḥ kratubhistathāpi yuktaṃ bhavenmoktumṛṇaṃ surāṇām //",
  "S03bsa032_u:1345": "Jm_10.8 sviṣṭyābhituṣṭāni hi daivatāni bhūtāni vṛṣṭyā pratimānayanti /",
  "S03bsa032_u:1346": "iti prajānāṃ hitamātmanaśca yaśaskaraṃ yajñavidhiṃ juṣasva //",
  "S03bsa032_u:1347": "tasya cintā prādurabhavat - atidurnyasto batāyaṃ parapratyayahāryapelavamatiramīmāṃsako dharmapriyaḥ śraddadhāno jano yatra hi nāma -",
  "S03bsa032_u:1348": "Jm_10.9 ya eva lokeṣu śaraṇyasammatāsta eva hiṃsāmapi dharmato gatāḥ /",
  "S03bsa032_u:1349": "vivartate kaṣṭamapāyasaṅkaṭe janastadādeśitakāpathānugaḥ //",
  "S03bsa032_u:1350": "Jm_10.10 ko hi nāmābhisambandho dharmasya paśuhiṃsayā /",
  "S03bsa032_u:1351": "suralokādhivāsasya daivataprīṇanasya vā //",
  "S03bsa032_u:1352": "Jm_10.11 viśasyamānaḥ kila mantraśaktibhiḥ paśurdivaṃ gacchati tena tadvadhaḥ /",
  "S03bsa032_u:1353": "upaiti dharmatvamitīdamapyasatparaiḥ kṛtaṃ ko hi paratra lapsyate //",
  "S03bsa032_u:1354": "Jm_10.12 asatpravṛtteranivṛttamānasaḥ śubheṣu karmasvavirūḍhaniścayaḥ /",
  "S03bsa032_u:1355": "paśurdivaṃ yāsyati kena hetunā hato 'pi yajñe svakṛtāśrayādvinā //",
  "S03bsa032_u:1356": "Jm_10.13 hataśca yajñe tridivaṃ yadi vrajennanu vrajeyuḥ paśutāṃ svayaṃ dvijāḥ /",
  "S03bsa032_u:1357": "yatastu nāyaṃ vidhirīkṣyate kvacidvacastadeṣāṃ ka iva grahīṣyati //",
  "S03bsa032_u:1358": "Jm_10.14 atulyagandharddhirasaujasaṃ śubhāṃ sudhāṃ kilotsṛjya varāpsarodhṛtām /",
  "S03bsa032_u:1359": "mudaṃ prayāsyanti vapādikāraṇādvadhena śocyasya paśordivaukasaḥ //",
  "S03bsa032_u:1360_0": "tadidamatra prāptakālamiti viniścitya sa rājā yajñārambhasamutsuka iva nāma tatteṣāṃ",
  "S03bsa032_u:1360_1": "vacanaṃ pratigṛhyāvocadenan - sanāthaḥ khalvahamanugrahavāṃśca yadevaṃ me hitāvahitamanaso 'trabhavantaḥ /",
  "S03bsa032_u:1361": "tadicchāmi puruṣamedhasahasreṇa yaṣṭum /",
  "S03bsa032_u:1362": "anviṣyatāṃ tadupayogyasambhārasamudānayanārthaṃ yathādhikāramamātyaiḥ /",
  "S03bsa032_u:1363": "parīkṣyatāṃ satrāgāraniveśanayogyo bhūmipradeśastadanuguṇaśca tithikaraṇamuhūrtanakṣatrayoga iti /",
  "S03bsa032_u:1364": "athainaṃ purohita uvāca - īpsitārthasiddhaye snātu tāvanmahārāja ekasya yajñasya samāptāvavabhṛthe /",
  "S03bsa032_u:1365": "athottareṣāmārambhaḥ kariṣyate krameṇa /",
  "S03bsa032_u:1366": "yugapatpuruṣapaśavaḥ sahasraśo hi parigṛhyamāṇā vyaktamudvegadoṣāya prajānāṃ te syuriti /",
  "S03bsa032_u:1367": "astyetaditi brāhmaṇairuktaḥ sa rājā tānuvāca - alamatrabhavatāṃ prakṛtikopāśaṅkayā /",
  "S03bsa032_u:1368": "tathā hi saṃvidhāsye yathodvegaṃ me prajā na yāsyantīti /",
  "S03bsa032_u:1369": "atha sa rājā paurajānapadānsaṃnipātyāvravīt - icchāmi puruṣamedhasahasreṇa yaṣṭum /",
  "S03bsa032_u:1370": "na ca mayārhaḥ kaścidakāmaḥ puruṣaḥ paśutve niyoktumaduṣṭaḥ /",
  "S03bsa032_u:1371_0": "tadyaṃ yamataḥ prabhṛti vo drakṣyāmi vyavadhūtapramādanidreṇa vimalena cāracakṣuṣā",
  "S03bsa032_u:1371_1": "śīlamaryādātivartinamasmadājñāṃ paribhavantaṃ taṃ taṃ svakulapāṃsanaṃ deśakaṇṭakamahaṃ",
  "S03bsa032_u:1371_2": "yajñapaśunimittamādāsya ityetadvo viditamastviti /",
  "S03bsa032_u:1372": "atha teṣāṃ mukhyatamāḥ prāñjalayo bhūtvainamūcuḥ -",
  "S03bsa032_u:1373": "Jm_10.15 sarvāḥ kriyāstava hitapravaṇāḥ prajānāṃ tatrāvamānanavidhernaradeva ko 'rthaḥ /",
  "S03bsa032_u:1374": "brahmāpi te caritamabhyanumantumarhaḥ sādhupramāṇa paramatra bhavānpramāṇam //",
  "S03bsa032_u:1375": "Jm_10.16 priyaṃ yadeva devasya tadasmākamapi priyam /",
  "S03bsa032_u:1376": "asmatpriyahitādanyad dṛśyate na hi te priyam //",
  "S03bsa032_u:1377_0": "iti pratigṛhītavacanaḥ paurajanāpadaiḥ sa rājā janaprakāśenāḍambareṇa pratyayitānamātyānpāpajanopagrahaṇārthaṃ",
  "S03bsa032_u:1377_1": "janapadaṃ nagarāṇi ca preṣayāmāsa samantataśca pratyahamiti ghoṣaṇāḥ kārayāmāsa /",
  "S03bsa032_u:1378": "Jm_10.17 abhayamabhayado dadāti rājā sthiraśuciśīladhanāya sajjanāya /",
  "S03bsa032_u:1379": "avinayanirataiḥ prajāhitārthaṃ narapaśubhistu sahasraśo yiyakṣuḥ //",
  "S03bsa032_u:1380": "tadyaḥ kaścidataḥ prabhṛtyavinayaślāghānuvṛttyudbhavāt",
  "S03bsa032_u:1381": "sāmantakṣitipārcitāmapi nṛpasyājñāmavajñāsyati /",
  "S03bsa032_u:1382": "sa svaireva viṣahya yajñapaśutāmāpāditaḥ karmabhir",
  "S03bsa032_u:1383": "yūpābaddhatanurviṣādakṛpaṇaḥ śuṣyañjanairdrakṣyate //",
  "S03bsa032_u:1384_0": "atha tadviṣayanivāsinaḥ puruṣā yajñapaśunimittaṃ duḥśīlapuruṣānveṣaṇādaraṃ tamanvavekṣya",
  "S03bsa032_u:1384_1": "rājñastāṃ ca ghoṣaṇāmatibhīṣaṇāṃ pratyahamupaśrṛṇvantaḥ pāpajanopagrahāvahitāṃśca",
  "S03bsa032_u:1384_2": "rājapuruṣānsamantataḥ samāpatato 'bhivīkṣya tyaktadauḥśīlyānurāgāḥ śīlasaṃvarasamādānaparā",
  "S03bsa032_u:1384_3": "vairaprasaṅgaparāṅmukhāḥ parasparapremagauravasumukhāḥ praśāntavigrahavivādā gurujanavacanānuvartinaḥ",
  "S03bsa032_u:1384_4": "saṃvibhāgaviśāradāḥ priyātithayo vinayanaibhṛtyaślāghinaḥ kṛta iva yuge babhūvuḥ /",
  "S03bsa032_u:1385": "Jm_10.19 bhayena mṛtyoḥ paralokacintayā kulābhimānena yaśo 'nurakṣayā /",
  "S03bsa032_u:1386": "suśuklabhāvācca viruḍhayā hriyā janaḥ saḥ śīlāmalabhūṣaṇo 'bhavat //",
  "S03bsa032_u:1387": "Jm_10.20 yathā yathā dharmaparo 'bhavajjanastathā tathā rakṣijano viśeṣataḥ /",
  "S03bsa032_u:1388": "cakāra duḥśīlajanābhimārgaṇāmataśca dharmānna cacāla kaścana //",
  "S03bsa032_u:1389": "Jm_10.21 svadeśavṛttāntamathopaśuśruvānimaṃ nṛpaḥ prītiviśeṣabhūṣaṇaḥ /",
  "S03bsa032_u:1390": "carānpriyākhyānakadānavistaraiḥ santarpayitvā sacivānsamanvaśāt //",
  "S03bsa032_u:1391": "Jm_10.22 parā manīṣā mama rakṣituṃ prajā gatāśca tāḥ samprati dakṣiṇīyatām /",
  "S03bsa032_u:1392": "idaṃ ca yajñāya dhanaṃ pratarkitaṃ yiyakṣurasmīti yathāpratarkitam //",
  "S03bsa032_u:1393": "Jm_10.23 yadīpsitaṃ yasya sukhendhanaṃ dhanaṃ prakāmamāpnotu sa tanmadantikāt /",
  "S03bsa032_u:1394": "itīyamasmadviṣayopatāpinī daridratā nirviṣayā yathā bhavet //",
  "S03bsa032_u:1395": "Jm_10.24 mayi prajārakṣaṇaniścayasthite sahāyasampatparivṛddhasādhane /",
  "S03bsa032_u:1396": "iyaṃ janārtirmadamarṣadīpanī muhurmuṃhurme jvalatīva cetasi //",
  "S03bsa032_u:1397_0": "atha te tasya rājñaḥ sacivāḥ paramamiti pratigṛhya tadvacanaṃ sarveṣu grāmanagaranigameṣu",
  "S03bsa032_u:1397_1": "mārgaviśrāmapradeśeṣu ca dānaśālāḥ kārayitvā yathāsandiṣṭaṃ rājñā pratyahamarthijanamabhilaṣitairarthavisargaiḥ santarpayāmāsuḥ /",
  "S03bsa032_u:1398": "Jm_10.25 atha vihāya janaḥ sa daridratāṃ samamavāptavasurvasudhādhipāt /",
  "S03bsa032_u:1399": "vividhacitraparicchadabhūṣaṇaḥ pravitatotsavaśobha ivābhavat //",
  "S03bsa032_u:1400": "Jm_10.26 pramuditārthijanastutisañcitaṃ pravitatāna nṛpasya diśo yaśaḥ /",
  "S03bsa032_u:1401": "tanutaraṅgavivardhitavistaraṃ sara ivāmbujakesarajaṃ rajaḥ //",
  "S03bsa032_u:1402": "iti nṛpasya sunītiguṇāśrayātsucaritābhimukhe nikhile jane /",
  "S03bsa032_u:1403": "Jm_10.27 iti nṛpasya sunītiguṇāśrayātsucaritābhimukhe nikhile jane /",
  "S03bsa032_u:1404": "[Vaidya_75]",
  "S03bsa032_u:1405": "samabhibhūtabalāḥ kuśalocchrayairvilayamīyurasaṅgamupadravāḥ //",
  "S03bsa032_u:1406": "Jm_10.28 aviṣamatvasukhā ṛtavo 'bhavannavanṛpā iva dharmaparāyaṇāḥ /",
  "S03bsa032_u:1407": "vividhasasyadharā ca vasundharā sakamalāmalanīlajalāśayā //",
  "S03bsa032_u:1408": "Jm_10.29 na janamabhyarujanprabalā rujaḥ paṭutaraṃ guṇamoṣadhayo dadhuḥ /",
  "S03bsa032_u:1409": "ṛtuvaśena vavau niyato 'nilaḥ pariyayuśca śubhena pathā grahāḥ //",
  "S03bsa032_u:1410": "Jm_10.30 na paracakrakṛtaṃ samabhūdbhayaṃ na ca parasparajaṃ na ca daivikam /",
  "S03bsa032_u:1411": "niyamadharmapare nibhṛte jane kṛtamivātra yugaṃ samapadyata //",
  "S03bsa032_u:1412_0": "athaivaṃ pravṛttena dharmayajñena rājñā praśamiteṣvarthijanaduḥkheṣu sārdhamupadravaiḥ",
  "S03bsa032_u:1412_1": "pramuditajanasambādhāyāmabhyudayaramyadarśanāyāṃ vasundharāyāṃ nṛpaterāśīrvacanādhyayanasavyāpāre",
  "S03bsa032_u:1412_2": "loke vitanyamāne samantato rājayaśasi prasādāvarjitamatiḥ kaścidamātyamukhyo rājānamityuvāca",
  "S03bsa032_u:1412_3": "- suṣṭhu khalvidamucyate -",
  "S03bsa032_u:1413": "Jm_10.31 uttamādhamamadhyānāṃ kāryāṇāṃ nityadarśanāt /",
  "S03bsa032_u:1414": "uparyupari buddhīnāṃ carantīśvarabuddhayaḥ //",
  "S03bsa032_u:1415": "iti /",
  "S03bsa032_u:1416": "devena hi paśuvaiśasavācyadoṣavirahitena dharmayajñena prajānāmubhayalokahitaṃ sampāditamupadravāśca praśamaṃ nītā dāridryaduḥkhāni ca śīle pratiṣṭhāpitānām /",
  "S03bsa032_u:1417": "kiṃ bahunā? sabhāgyāstāḥ prajāḥ /",
  "S03bsa032_u:1418": "lakṣmeva kṣaṇadākarasya vitataṃ gātre na kṛṣṇājinaṃ",
  "S03bsa032_u:1419": "dīkṣāyantraṇayā nisargalalitā ceṣṭā na mandodyamaḥ /",
  "S03bsa032_u:1420": "mūrdhnaśchatranibhasya keśaracanā śobhā tathaivātha ca",
  "S03bsa032_u:1421": "tyāgaiste śatayajvano 'pyapahṛtaḥ kīrtyāśrayo vismayaḥ //",
  "S03bsa032_u:1422": "Jm_10.33 hiṃsāviṣaktaḥ kṛpaṇaḥ phalepsoḥ prāyeṇa lokasya nayajña yajñaḥ /",
  "S03bsa032_u:1423": "yajñastu kīrtyābharaṇaḥ samaste śīlasya nirdoṣamanoharasya //",
  "S03bsa032_u:1424": "Jm_10.34 aho prajānāṃ bhāgyāni yāsāṃ gopāyitā bhavān /",
  "S03bsa032_u:1425": "prajānāmapi hi vyaktaṃ naivaṃ syād gopitā pitā //",
  "S03bsa032_u:1426": "apara uvāca -",
  "S03bsa032_u:1427": "dānaṃ nāma dhanodaye sati jano datte tadāśāvaśaḥ",
  "S03bsa032_u:1428": "syācchīle 'pi ca lokapaṃktyabhimukhaḥ svarge ca jātaspṛhaḥ /",
  "S03bsa032_u:1429": "yā tveṣā parakāryadakṣiṇatayā tadvatpravṛttistayor",
  "S03bsa032_u:1430": "nāvidvatsu na sattvayogavidhureṣveṣā samālakṣyate //",
  "S03bsa032_u:1431": "tadevaṃ kalyāṇāśayā na pāpapratāraṇāmanuvidhīyanta ityāśayaśuddhau prayatitavyam /",
  "S03bsa032_u:1432": "Jm_10.36 iti prajāhitodyogaḥ śreyaḥkīrtisukhāvahaḥ /",
  "S03bsa032_u:1433": "yannṛpāṇāmato nālaṃ tamanādṛtya vartitum //",
  "S03bsa032_u:1434": "evaṃ rājāpavāde 'pi vācyam /",
  "S03bsa032_u:1435": "dharmābhyāsaḥ prajānāṃ bhūtimāvahatīti bhūtikāmena dharmānuvartinā bhavitavyamityevamapyunneyam /",
  "S03bsa032_u:1436": "na paśuhiṃsā kadācidabhyudayāya dānadamasaṃyamādayastvabhyudayāyeti tadarthinā dānādipareṇa bhavitavyamityevamapi vācyam /",
  "S03bsa032_u:1437": "lokārthacaryāpravaṇamatirevaṃ pūrvajanmasvapi bhagavāniti tathāgatavarṇe 'pi vācyam /",
  "S03bsa032_u:1438": "iti yajñajātakaṃ daśamam /",
  "S03bsa032_u:1439": "_______________________________________________________________",
  "S03bsa032_u:1440": "[Vaidya_77]",
  "S03bsa032_u:1441": "11. Śakrajātakam",
  "S03bsa032_u:1442": "āpadapi mahātmanāmaiśvaryasampadvā sattveṣvanukampāṃ na śithilīkaroti / tadyathānuśrūyate -",
  "S03bsa032_u:1443": "bodhisattvaḥ kilānalpakālasvabhyastapuṇyakarmā sātmībhūtapradānadamasaṃyamakaruṇaḥ parahitaniyatakriyātiśayaḥ kadācicchakro devānāmindro babhūva /",
  "S03bsa032_u:1444": "Jm_11.1 surendralakṣmīradhikaṃ rarāja tatsaṃśrayātsphītataraprabhāvā /",
  "S03bsa032_u:1445": "harmye sudhāsekanavāṅgarāge niṣaktarūpā śaśinaḥ prabheva //",
  "S03bsa032_u:1446": "Jm_11.2 yasyāḥ kṛte ditisutā rabhasāgatāni diṅnāgadantamusalānyurasābhijagmuḥ /",
  "S03bsa032_u:1447": "saubhāgyavistarasukhopanatāpi tasya lakṣmīrna darpamalinaṃ hṛdayaṃ cakāra //",
  "S03bsa032_u:1448_0": "tasya divaspṛthivyoḥ samyakparipālanopārjitāṃ sarvalokānuvyāpinīṃ kīrtisampadaṃ tāṃ",
  "S03bsa032_u:1448_1": "ca lakṣmīmatyadbhutāmamṛṣyamāṇā daityagaṇāḥ kalpanāṭopabhīṣaṇataradviradarathaturagapadātinā",
  "S03bsa032_u:1448_2": "kṣubhitasāgaraghoranirghoṣeṇa jājvalyamānavividhapraharaṇāvaraṇadurnirīkṣyeṇa mahatā",
  "S03bsa032_u:1448_3": "balakāyena yuddhāyainamabhijagmuḥ /",
  "S03bsa032_u:1449": "Jm_11.3 dharmātmano 'pi tu sa tasya parābalepaḥ krīḍāvighātavirasaṃ ca bhayaṃ janasya /",
  "S03bsa032_u:1450": "tejasvitā nayapathopanataḥ kramaśca yuddhodbhavābhimukhatāṃ hṛdayasya cakruḥ //",
  "S03bsa032_u:1451_0": "atha sa mahāsattvasturagavarasahasrayuktamabhyucchritārhadvasanacihnaruciradhvajaṃ",
  "S03bsa032_u:1451_1": "vividhamaṇiratnadīptivyavabhāsitamatijvaladvapuṣaṃ kalpanāvibhāgopaniyataniśitajvalitavividhāyudhavirājitobhayapārśvaṃ",
  "S03bsa032_u:1451_2": "pāṇḍukambalinaṃ haimaṃ rathavaramabhiruhya mahatā hastyaśvarathapadātivicitreṇa devānīkena",
  "S03bsa032_u:1451_3": "parivṛtastadasurasainyaṃ samudratīrānta eva pratyujjagāma /",
  "S03bsa032_u:1452": "Jm_11.4 atha pravavṛte tatra bhīrūṇāṃ dhṛtidāraṇaḥ /",
  "S03bsa032_u:1453": "anyonyāyudhaniṣpeṣajarjarāvaraṇo raṇaḥ //",
  "S03bsa032_u:1454": "Jm_11.5 tiṣṭha naivamitaḥ paśya kvedānīṃ manna mokṣyase /",
  "S03bsa032_u:1455": "praharāyaṃ na bhavasītyevaṃ te 'nyonyamārdayan //",
  "S03bsa032_u:1456": "Jm_11.6 tataḥ pravṛtte tumule sphūrjatpraharaṇe raṇe /",
  "S03bsa032_u:1457": "paṭahadhvaninotkruṣṭaiḥ sphuṭatīva nabhastalam //",
  "S03bsa032_u:1458": "Jm_11.7 dānagandhoddhatāmarṣeṣvāpatatsu parasparam /",
  "S03bsa032_u:1459": "yugāntavātākalitaśailabhīmeṣu dantiṣu //",
  "S03bsa032_u:1460": "Jm_11.8 vidyullolapatākeṣu prasṛteṣu samantataḥ /",
  "S03bsa032_u:1461": "ratheṣu paṭunirghoṣeṣūtpātāmbudhareṣviva //",
  "S03bsa032_u:1462": "Jm_11.9 pātyamānadhvajacchatraśastrāvaraṇamauliṣu /",
  "S03bsa032_u:1463": "devadānavavīreṣu śitairanyonyasāyakaiḥ //",
  "S03bsa032_u:1464": "Jm_11.10 atha prataptāsuraśastrasāyakairbhayātpradudrāva surendravāhinī /",
  "S03bsa032_u:1465": "rathena viṣṭabhya balaṃ tu vidviṣāṃ surendra ekaḥ samare vyatiṣṭhata //",
  "S03bsa032_u:1466_0": "abhyudīrṇaṃ tvāsuraṃ balamatiharṣātpaṭutarotkruṣṭakṣveḍitasiṃhanādamabhipatitamabhisamīkṣya",
  "S03bsa032_u:1466_1": "mātalirdevendrasārathiḥ svaṃ ca balaṃ palāyanaparamavetyāpayānamatra prāptakālamiti",
  "S03bsa032_u:1466_2": "matvā devādhipateḥ syandanamāvartayāmāsa /",
  "S03bsa032_u:1467": "atha śakro devendraḥ samutpatato ratheṣāgrābhimukhānyabhighātapathāgatāni śālmalīvṛkṣe garuḍanīḍānyapaśyat /",
  "S03bsa032_u:1468": "dṛṣṭvaiva ca karuṇayā samālambyamānahṛdayo mātaliṃ saṃgrāhakamityuvāca -",
  "S03bsa032_u:1469": "Jm_11.11 ajātapakṣadvijapotasaṅkulā dvijālayāḥ śālmalipādapāśrayāḥ /",
  "S03bsa032_u:1470": "amī pateyurna yathā ratheṣayā vicūrṇitā vāhaya me rathaṃ tathā //",
  "S03bsa032_u:1471": "mātaliruvāca - amī tāvanmārṣa samabhiyānti no daityasaṃghā iti /",
  "S03bsa032_u:1472": "śakra uvāca - tataḥ kim? pariharaitāni samyaggaruḍanīḍānīti /",
  "S03bsa032_u:1473": "athainaṃ mātaliḥ punaruvāca -",
  "S03bsa032_u:1474": "Jm_11.12 nivartanādasya rathasya kevalaṃ śivaṃ bhavedamburuhākṣa pakṣiṇām /",
  "S03bsa032_u:1475": "cirasya labdhaprasarā sureṣvasāvabhidravatyeva tu no dviṣaccamūḥ //",
  "S03bsa032_u:1476": "atha śakro devendraḥ svamadhyāśayātiśayaṃ sattvaviśeṣaṃ ca kāruṇyaviśeṣāt prakāśayannuvāca -",
  "S03bsa032_u:1477": "Jm_11.13 tasmānnivartaya rathaṃ varameva mṛtyurdaityādhipaprahitabhīmagadābhighātaiḥ /",
  "S03bsa032_u:1478": "dhigvādadagdhayaśaso na tu jīvitaṃ me sattvānyamūni bhayadīnamukhāni hatvā //",
  "S03bsa032_u:1479": "[Vaidya_79]",
  "S03bsa032_u:1480": "atha mātalistatheti pratiśrutya turagasahasrayuktaṃ syandanamasya nivartayāmāsa /",
  "S03bsa032_u:1481": "Jm_11.14 dṛṣṭāvadānā ripavastu tasya yuddhe samālokya rathaṃ nivṛttam /",
  "S03bsa032_u:1482": "bhayadrutāḥ praskhalitāḥ praṇemurvātābhinunnā iva kālameghāḥ //",
  "S03bsa032_u:1483": "Jm_11.15 bhagne svasainye vinivartamānaḥ panthānamāvṛtya ripudhvajinyāḥ /",
  "S03bsa032_u:1484": "saṅkocayatyeva madāvalepameko 'pyasambhāvyaparākramatvāt //",
  "S03bsa032_u:1485": "Jm_11.16 nirīkṣya bhagnaṃ tu tadāsuraṃ balaṃ surendrasenāpyatha sā nyavartata /",
  "S03bsa032_u:1486": "babhūva naiva praṇayaḥ suradviṣāṃ bhayadrutānāṃ vinivartituṃ yataḥ //",
  "S03bsa032_u:1487": "Jm_11.17 saharṣalajjaistridaśaiḥ surādhipaḥ sabhājyamāno 'tha raṇājirācchanaiḥ /",
  "S03bsa032_u:1488": "abhijvalaccāruvapurjayaśriyā samutsukāntaḥpuramāgamat puram //",
  "S03bsa032_u:1489": "evaṃ sa eva tasya saṃgrāmasya vijayo babhūva / tasmāducyate -",
  "S03bsa032_u:1490": "Jm_11.18 pāpaṃ samācarati vītaghṛṇo jaghanyaḥ prāpyāpadaṃ saghṛṇa eva tu madhyabuddhiḥ /",
  "S03bsa032_u:1491": "prāṇātyaye 'pi tu na sādhujanaḥ svavṛttiṃ velāṃ samudra iva laṅghayituṃ samarthaḥ //",
  "S03bsa032_u:1492": "tadevaṃ devarājyaṃ prāṇānapi parityajya dīrgharātraṃ paripālitāni bhagavatā sattvāni /",
  "S03bsa032_u:1493": "teṣviha prājñasyāghāto na yuktarūpaḥ prāgeva vipratipattiriti prāṇiṣu dayāyattenāryeṇa bhavitavyam /",
  "S03bsa032_u:1494": "tathā hi dharmo ha vai rakṣati dharmacāriṇamityatrāpyunneyam /",
  "S03bsa032_u:1495": "tathāgatavarṇe satkṛtya dharmaśravaṇe ceti /",
  "S03bsa032_u:1496": "iti śakrajātakamekādaśam /",
  "S03bsa032_u:1497": "_______________________________________________________________",
  "S03bsa032_u:1498": "[Vaidya_80]",
  "S03bsa032_u:1499": "12. Brāhmaṇajātakam",
  "S03bsa032_u:1500": "ātmalajjayaiva satpuruṣā nācāravelāṃ laṅghayanti / tadyathānuśrūyate -",
  "S03bsa032_u:1501": "bodhisattvaḥ kila kasmiṃścidanupakruṣṭagotracāritre svadharmānuvṛttiprakāśayaśasi vinayācāraślāghini mahati brāhmaṇakule janmaparigrahaṃ cakāra /",
  "S03bsa032_u:1502": "sa yathākramaṃ garbhādhānapuṃsavanasīmantonnayanajātakarmādibhiḥ kṛtasaṃskārakramo vedādhyayananimittaṃ śrutābhijanācārasampanne gurau prativasati sma /",
  "S03bsa032_u:1503": "Jm_12.1 tasya śrutagrahaṇadhāraṇapāṭavaṃ ca bhaktyanvayaśca satataṃ svakulaprasiddhaḥ /",
  "S03bsa032_u:1504": "pūrve vayasyapi śamābharaṇā sthitiśca premaprasādasumukhaṃ gurumasya cakruḥ //",
  "S03bsa032_u:1505": "Jm_12.2 vaśīkaraṇamantrā hi nityamavyāhatā guṇāḥ /",
  "S03bsa032_u:1506": "api dveṣāgnitaptānāṃ kiṃ punaḥ svasthacetasām //",
  "S03bsa032_u:1507": "atha tasyādhyāpakaḥ sarveṣāmeva śiṣyāṇāṃ śīlaparīkṣānimittaṃ svādhyāyaviśrāmakāleṣvātmano dāridryaduḥkhānyabhīkṣṇamupavarṇayāmāsa /",
  "S03bsa032_u:1508": "Jm_12.3 svajane 'pi nirākrandamutsave 'pi hatānandam /",
  "S03bsa032_u:1509": "dhikpradānakathāmandaṃ dāridryamaphalacchandam //",
  "S03bsa032_u:1510": "Jm_12.4 paribhavabhavanaṃ śramāspadaṃ sukhaparivarjitamatyanūrjitam /",
  "S03bsa032_u:1511": "vyasanamiva sadaiva śocanaṃ dhanavikalatvamatīva dāruṇam //",
  "S03bsa032_u:1512": "atha te tasya śiṣyāḥ pratodasaṃcoditā iva sadaśvā gurusnehātsamupajātasaṃvegāḥ sampannataraṃ prabhūtataraṃ ca bhaikṣamupasaṃharanti sma /",
  "S03bsa032_u:1513": "sa tānuvāca - alamanenātrabhavatāṃ pariśrameṇa /",
  "S03bsa032_u:1514": "na bhaikṣopahārāḥ kasyaciddāridryakṣāmatāṃ kṣapayanti /",
  "S03bsa032_u:1515": "asmatparikleśāmarṣibhistu bhavadbhirayameva yatno dhanāharaṇaṃ prati yuktaḥ karttuṃ syāt / kutaḥ?",
  "S03bsa032_u:1516": "Jm_12.5 kṣudhamannaṃ jalaṃ tarṣaṃ mantravāksāgadā gadān /",
  "S03bsa032_u:1517": "hanti dāridryaduḥkhaṃ tu santatyārādhanaṃ dhanam //",
  "S03bsa032_u:1518": "śiṣyā ūcuḥ - kiṃ kariṣyāmo mandabhāgyā vayaṃ yadetāvānnaḥ śaktiprayāmaḥ / api ca",
  "S03bsa032_u:1519": "Jm_12.6 bhaikṣavadyadi labhyerarannupādhyāya dhanānyapi /",
  "S03bsa032_u:1520": "nedaṃ dāridryaduḥkhaṃ te vayamevaṃ sahemahi //",
  "S03bsa032_u:1521": "Jm_12.7 pratigrahakṛśopāyaṃ viprāṇāṃ hi dhanārjanam /",
  "S03bsa032_u:1522": "apradātā janaścāyamityagatyā hatā vayam //",
  "S03bsa032_u:1523": "adhyāpaka uvāca - santyanye 'pi śāsraparidṛṣṭā dhanārjanopāyāḥ /",
  "S03bsa032_u:1524": "jarāniṣpītasāmarthyāstu vayamayogyarūpāstatpratipattau /",
  "S03bsa032_u:1525": "śiṣyā ūcuḥ - vayamupādhyāya jarayānupahataparākramāḥ /",
  "S03bsa032_u:1526": "tadyadi nasteṣāṃ śāstravihitānāmupāyānāṃ pratipattisahatāṃ manyase, taducyatām /",
  "S03bsa032_u:1527": "yāvadadhyāpanapariśramasyānṛṇyaṃ te gacchāma iti /",
  "S03bsa032_u:1528": "adhyāpaka uvāca - taruṇairapi vyavasāyaśithilahṛdayairdurabhisambhavāḥ khalvevaṃvidhā dhanārjanopāyāḥ /",
  "S03bsa032_u:1529": "yadi tvayamatra bhavatāṃ nirbandhaḥ /",
  "S03bsa032_u:1530": "tacchruyatāṃ sādhuḥ katama eko dhanopārjanakramaḥ /",
  "S03bsa032_u:1531": "Jm_12.8 āpaddharmaḥ steyamiṣṭaṃ dvijānāmāpaccāntyā niḥsvatā nāma loke /",
  "S03bsa032_u:1532": "tasmād bhojyaṃ svaṃ pareṣāmaduṣṭaiḥ sarvaṃ caitad brāhmaṇānāṃ svameva //",
  "S03bsa032_u:1533": "Jm_12.9 kāmaṃ prasahyāpi dhanāni hartuṃ śaktirbhavedeva bhavadvidhānām /",
  "S03bsa032_u:1534": "na tveṣa yogaḥ svayaśo hi rakṣyaṃ śūnyeṣu tasmādvyavaseyameva //",
  "S03bsa032_u:1535": "iti muktapragrahāstena te chātrāḥ paramamiti tattasya vacanamayuktamapi yuktamiva pratyaśrauṣuranyatra bodhisattvāt /",
  "S03bsa032_u:1536": "Jm_12.10 sa hi prakṛtibhadratvāttannotsehe 'numoditum /",
  "S03bsa032_u:1537": "kṛtyavatpratipannaṃ tairvyāhantuṃ sahasaiva tu //",
  "S03bsa032_u:1538": "vrīḍāvanatavadanastu bodhisattvo mṛdu viniśvasya tūṣṇīmabhūt /",
  "S03bsa032_u:1539_0": "atha sa teṣāmadhyāpako bodhisattvamavekṣya taṃ vidhimanabhinandantamapratikrośantaṃ",
  "S03bsa032_u:1539_1": "niviṣṭaguṇasambhāvanastasminmahāsattve kiṃ nu khalvayamavyavasitatvānniḥsnehatayā",
  "S03bsa032_u:1539_2": "vā mayi steyaṃ na pratipadyate,",
  "S03bsa032_u:1540": "utādharmasaṃjñayeti samutpannavimarśastatsvabhāvavyaktīkaraṇārthaṃ bodhisattvamuvāca - bho mahābrāhmaṇa",
  "S03bsa032_u:1541": "Jm_12.11 amī dvijā madvyasanāsahiṣṇavaḥ samāśritā vīramanuṣyapaddhatim /",
  "S03bsa032_u:1542": "bhavānanutsāhajaḍastu labhyate na nūnamasmadvyasanena tapyate //",
  "S03bsa032_u:1543": "Jm_12.12 pariprakāśe 'pyanigūḍhavistare mayātmaduḥkhe vacasā vidarśite /",
  "S03bsa032_u:1544": "kathaṃ nu niḥsambhramadīnamānaso bhavāniti svasthavadeva tiṣṭhati //",
  "S03bsa032_u:1545": "atha bodhisattvaḥ sasambhramo 'bhivādyopādhyāyamuvāca - śāntaṃ pāpam /",
  "S03bsa032_u:1546": "na khalvahaṃ niḥsnehakaṭhinahṛdayatvādaparitapyamāno guruduḥkhairevamavasthitaḥ,",
  "S03bsa032_u:1547": "kintvasambhavādupādhyāyapradarśitasya kramasya /",
  "S03bsa032_u:1548": "na hi śakyamadṛśyamānena kvacitpāpamācaritum /",
  "S03bsa032_u:1549": "kutaḥ? raho 'nupapatteḥ /",
  "S03bsa032_u:1550": "Jm_12.13 nāsti loke raho nāma pāpaṃ karma prakurvataḥ /",
  "S03bsa032_u:1551": "adṛśyāni hi paśyanti nanu bhūtāni mānuṣān //",
  "S03bsa032_u:1552": "Jm_12.14 kṛtātmānaśca munayo divyonmiṣitacakṣuṣaḥ /",
  "S03bsa032_u:1553": "tānapaśyanrahomānī bālaḥ pāpe pravartate //",
  "S03bsa032_u:1554": "Jm_12.15 ahaṃ punarna paśyāmi śūnyaṃ kvacana kiñcana /",
  "S03bsa032_u:1555": "yatrāpyanyaṃ na paśyāmi nanvaśūnyaṃ mayaiva tat //",
  "S03bsa032_u:1556": "Jm_12.16 pareṇa yacca dṛśyeta duṣkṛtaṃ svayameva vā /",
  "S03bsa032_u:1557": "sudṛṣṭatarametatsyād dṛśyate svayameva yat //",
  "S03bsa032_u:1558": "Jm_12.17 svakāryaparyākulamānasatvātpaśyenna vānyaścaritaṃ parasya /",
  "S03bsa032_u:1559": "rāgārpitaikāgramatiḥ svayaṃ tu pāpaṃ prakurvanniyamena vetti //",
  "S03bsa032_u:1560": "tadanena kāraṇenāhamevaṃ vyavasthita iti /",
  "S03bsa032_u:1561": "atha bodhisattvaḥ samabhiprasāditamanasamupādhyāyamavetya punaruvāca -",
  "S03bsa032_u:1562": "Jm_12.18 na cātra me niścayameti mānasaṃ dhanārthamevaṃ prataredbhavānapi /",
  "S03bsa032_u:1563": "avetya ko nāma guṇāguṇāntaraṃ guṇopamardaṃ dhanamūlyatāṃ nayet //",
  "S03bsa032_u:1564": "svābhiprāyaṃ khalu nivedayāmi -",
  "S03bsa032_u:1565": "kapālamādāya vivarṇavāsasā varaṃ dviṣadveśmasamṛddhirīkṣitā /",
  "S03bsa032_u:1566": "Jm_12.19 kapālamādāya vivarṇavāsasā varaṃ dviṣadveśmasamṛddhirīkṣitā /",
  "S03bsa032_u:1567": "[Vaidya_83]",
  "S03bsa032_u:1568": "vyatītya lajjāṃ na tu dharmavaiśase surendratārthe 'pyupasaṃhṛtaṃ manaḥ //",
  "S03bsa032_u:1569_0": "atha tasyopādhyāyaḥ praharṣavismayākṣiptahṛdaya utthāyāsanātsampariṣvajyainamuvāca",
  "S03bsa032_u:1569_1": "- sādhu sādhu putraka sādhu sādhu mahābrāhmaṇa pratirūpametatte praśamālaṅkṛtasyāsya medhāvikasya /",
  "S03bsa032_u:1570": "Jm_12.20 nimittamāsādya yadeva kiñcana svadharmamārgaṃ visṛjanti bāliśāḥ /",
  "S03bsa032_u:1571": "tapaḥśrutajñānadhanāstu sādhavo na yānti kṛcchre parame 'pi vikriyām //",
  "S03bsa032_u:1572": "Jm_12.21 tvayā kulaṃ samamalamabhyalaṅkṛtaṃ samudyatā nabha iva śāradendunā /",
  "S03bsa032_u:1573": "tavārthavatsucaritaviśrutaṃ śrutaṃ sukhodayaḥ saphalatayā śramaśca me //",
  "S03bsa032_u:1574": "tadevamātmalajjayaiva satpuruṣā nācāravelāṃ laṅghayantīti hrībalenāryeṇa bhavitavyam /",
  "S03bsa032_u:1575": "evaṃ hrīparikhāsampanna āryaśrāvako 'kuśalaṃ prajahāti kuśalaṃ ca bhāvayatītyevamādiṣu sūtreṣūpaneyam /",
  "S03bsa032_u:1576": "hrīvarṇapratisaṃyukteṣu lokādhipateyeṣu ceti /",
  "S03bsa032_u:1577": "iti brāhmaṇajātakaṃ dvādaśam /",
  "S03bsa032_u:1578": "_______________________________________________________________",
  "S03bsa032_u:1579": "[Vaidya_84]",
  "S03bsa032_u:1580": "13. Unmādayantījātakam",
  "S03bsa032_u:1581": "tīvraduḥkhāturāṇāmapi satāṃ nīcamārganiṣpraṇayatā bhavati svadhairyāvaṣṭambhāt /",
  "S03bsa032_u:1582": "tadyathānuśrūyate -",
  "S03bsa032_u:1583": "satyatyāgopaśamaprajñādibhirguṃṇātiśayairlokahitārthamudyacchamānaḥ kila bodhisattvaḥ kadācicchibīnāṃ rājā babhūva sākṣāddharma iva vinaya iva piteva prajānāmupakārapravṛttaḥ /",
  "S03bsa032_u:1584": "Jm_13.1 doṣapravṛtterviniyamyamāno niveśyamānaśca guṇābhijātye /",
  "S03bsa032_u:1585": "pitreva putraḥ kṣitipena tena nananda lokadvitaye 'pi lokaḥ //",
  "S03bsa032_u:1586": "Jm_13.2 samaprabhāvā svajane jane ca dharmānugā tasya hi daṇḍanītiḥ /",
  "S03bsa032_u:1587": "adharmyamāvṛtya janasya mārgaṃ sopānamāleva divo babhūva //",
  "S03bsa032_u:1588": "Jm_13.3 dharmānvayaṃ lokahitaṃ sa paśyaṃstadekakāryoṃ naralokapālaḥ /",
  "S03bsa032_u:1589": "sarvātmanā dharmapathe 'bhireme tasyopamardaṃ ca parairna sehe //",
  "S03bsa032_u:1590": "atha tasya rājñaḥ pauramukhyasya duhitā śrīriva vigrahavatī sākṣādratirivāpsarasāmanyatameva parayā rūpalāvaṇyasaṃpadopetā paramadarśanīyā strīratnasaṃmatā babhūva /",
  "S03bsa032_u:1591": "Jm_13.4 avītarāgasya janasya yāvatsā locanaprāpyavapurbabhūva /",
  "S03bsa032_u:1592": "tāvatsa tadrūpaguṇāvabaddhāṃ na dṛṣṭimutkampayituṃ śaśāka //",
  "S03bsa032_u:1593": "ataśca tasyā unmādayantītyeva bāndhavā nāma cakruḥ /",
  "S03bsa032_u:1594": "atha tasyāḥ pitā rājñaḥ saṃviditaṃ kārayāmāsastrīratnaṃ te deva viṣaye prādurbhūtam /",
  "S03bsa032_u:1595": "yatastatpratigrahaṃ visarjanaṃ vā prati devaḥ pramāṇamiti /",
  "S03bsa032_u:1596": "atha sa rājā strīlakṣaṇavido brāhmaṇān samādideśapaśyantvenāṃ tatrabhavantaḥ kimasāvasmadyogyā na veti /",
  "S03bsa032_u:1597": "atha tasyāḥ pitā tānbrāhmaṇān svabhavanamabhinīyonmādayantīmuvāca - bhadre svayameva brāhmaṇān pariveṣayeti /",
  "S03bsa032_u:1598": "sā tatheti pratiśrutya yathākramaṃ brāhmaṇān pariveṣayitumupacakrame / atha te brāhmaṇāḥ",
  "S03bsa032_u:1599": "Jm_13.5 tadānanodvīkṣaṇaniścalākṣā manobhuvā saṃhriyamāṇadhairyāḥ /",
  "S03bsa032_u:1600": "anīśvarā locanamānasānāmāsurmadeneva viluptasaṃjñāḥ //",
  "S03bsa032_u:1601": "yadā ca naiva śaknuvanti sma pratisaṃkhyānadhīranibhṛtamavasthātuṃ, kuta eva bhoktum /",
  "S03bsa032_u:1602": "athaiṣāṃ cakṣuṣpathādutsārya svāṃ duhitaraṃ sa gṛhapatiḥ svayameva brāhmaṇān pariveṣya visarjayāmāsa /",
  "S03bsa032_u:1603": "atha teṣāṃ buddhirabhavat - kṛtyārūpamiva khalvidamatimanoharamasyā dārikāyā rūpacāturyam /",
  "S03bsa032_u:1604": "yato naināṃ rājā draṣṭumapyarhati kutaḥ punaḥ patnītvaṃ gamayitum /",
  "S03bsa032_u:1605": "anayā hi rūpaśobhayā niyatamasyonmāditahṛdayasya dharmārthakāryapravṛttervisrasyamānotsāhasya rājakāryakālātikramāḥ prajānāṃ hitasukhodayapathamupapīḍayantaḥ parābhavāya syuḥ /",
  "S03bsa032_u:1606": "Jm_13.6 iyaṃ hi saṃdarśanamātrakeṇa kuryānmunīnāmapi siddhivighnam /",
  "S03bsa032_u:1607": "prāgeva bhāvārpitadṛṣṭivṛṣṭeryūnaḥ kṣitīśasya sukhe sthitasya //",
  "S03bsa032_u:1608": "tasmādidamatra prāptakālamiti yathāprastāvamupetya rājñe nivedayāmāsuḥ - dṛṣṭāsmābhirmahārāja sā kanyakā /",
  "S03bsa032_u:1609": "asti tasyā rūpacāturyamātrakamapalakṣaṇopaghātaniḥśrīkaṃ tu /",
  "S03bsa032_u:1610": "yato naināṃ draṣṭumapyarhati devaḥ, kiṃ punaḥ patnītvaṃ gamayitum /",
  "S03bsa032_u:1611": "Jm_13.7 kuladvayasyāpi hi ninditā strī yaśo vibhūtiṃ ca tiraskaroti /",
  "S03bsa032_u:1612": "nimagnacandreva niśā sameghā śobhāṃ vibhāgaṃ ca divaspṛthivyoḥ //",
  "S03bsa032_u:1613": "iti śrutārthaḥ sa rājā - apalakṣaṇā kilāsau, na ca me kulānurūpeti tasyāṃ vinivṛttābhilāṣo babhūva /",
  "S03bsa032_u:1614": "anarthitāṃ tu vijñāya rājñaḥ sa gṛhapatistāṃ dārikāṃ tasyaiva rājño 'mātyāyābhipāragāya prāyacchat /",
  "S03bsa032_u:1615_0": "atha kadācitsa rājā kramāgatāṃ kaumudīṃ svasminpuravare niṣaktaśobhāṃ draṣṭumutsukamanā",
  "S03bsa032_u:1615_1": "rathavaragataḥ siktasaṃmṛṣṭarathyāntarāpaṇamucchritavicitradhvajapatākaṃ samantataḥ",
  "S03bsa032_u:1615_2": "puṣpopahāraśabalabhūmibhāgadhavalaṃ pravṛttanṛttagītahāsyalāsyavāditraṃ puṣpadhūpacūrṇavāsamālyāsavasnānānulepanāmodaprasṛtasurabhigandhi",
  "S03bsa032_u:1615_3": "prasāritavividharucirapaṇyaṃ tuṣṭapuṣṭojjvalataraveṣapaurajānapadasaṃbādharājamārgaṃ",
  "S03bsa032_u:1615_4": "puravaramanuvicaraṃstasyāmātyasya bhavanasamīpamupajagāma /",
  "S03bsa032_u:1616": "athonmādayantyapalakṣaṇā kilāhamityanena rājñāvadhūteti samutpannāmarṣā rājadarśanakutūhalena nāma saṃdṛśyamānarūpaśobhā vidyudiva ghanaśikharaṃ",
  "S03bsa032_u:1617": "[Vaidya_86] harmyatalamavabhāsayantī vyatiṣṭhata /",
  "S03bsa032_u:1618": "śaktirasyedānīmastvapalakṣaṇādarśanādavicalitadhṛtismṛtimātmānaṃ dhārayitumiti /",
  "S03bsa032_u:1619": "atha tasya rājñaḥ puravaravibhūtidarśanakutūhalaprasṛtā dṛṣṭirabhimukhasthitāyāṃ sahasaiva tasyāmapatat / atha sa rājā -",
  "S03bsa032_u:1620": "Jm_13.8 prakāmamantaḥpurasundarīṇāṃ vapurvilāsaiḥ kalitekṣaṇo 'pi /",
  "S03bsa032_u:1621": "anuddhato dharmapathānurāgādudyogavānindriyanirjaye 'pi //",
  "S03bsa032_u:1622": "Jm_13.9 vipuladhṛtiguṇo 'pyapatrapiṣṇuḥ parayuvatīkṣaṇaviklavekṣaṇo 'pi /",
  "S03bsa032_u:1623": "uditamadanavismayaḥ striyaṃ tāṃ ciramanimeṣavilocano dadarśa //",
  "S03bsa032_u:1624": "Jm_13.10 kaumudī kiṃ nviyaṃ sākṣādbhavanasyāsya devatā /",
  "S03bsa032_u:1625": "svargastrī daityayoṣidvā na hyetanmānuṣaṃ vapuḥ //",
  "S03bsa032_u:1626": "iti vicārayata eva tasya rājñastaddarśanāvitṛptanayanasya sa rathastaṃ deśamativartamāno na manorathānukūlo babhūva /",
  "S03bsa032_u:1627": "atha sa rājā śūnyahṛdaya iva tadgataikāgramanāḥ svabhavanamupetya manmathākṣiptadhṛtiḥ sunandaṃ sārathiṃ rahasi paryapṛcchat -",
  "S03bsa032_u:1628": "Jm_13.11 sitaprākārasaṃvītaṃ vetsi kasya nu tadgṛham /",
  "S03bsa032_u:1629": "kā sā tatra vyarociṣṭa vidyutsita ivāmbude //",
  "S03bsa032_u:1630": "sārathiruvāca - asti devasyābhipārago nāmāmātyamukhyaḥ /",
  "S03bsa032_u:1631": "tasya tadgṛhaṃ tasyaiva ca sā bhāryā kirīṭavatsasya duhitā unmādayantī nāmeti /",
  "S03bsa032_u:1632": "tadupaśrutya sa rājā parabhāryeti vitānībhūtahṛdayaścintāstimitanayano dīrghamuṣṇamabhiniśvasya tadarpitamanāḥ śanairātmagatamuvāca -",
  "S03bsa032_u:1633": "Jm_13.12 anvartharamyākṣarasaukumāryamaho kṛtaṃ nāma yathedamasyāḥ /",
  "S03bsa032_u:1634": "unmādayantīti śucismitāyāstathā hi sonmādamivākaronmām //",
  "S03bsa032_u:1635": "Jm_13.13 vismartuṃmenāmicchāmi paśyāmīva ca cetasā /",
  "S03bsa032_u:1636": "sthitaṃ tasyāṃ hi me cetaḥ sā prabhutvena tatra vā //",
  "S03bsa032_u:1637": "Jm_13.14 parasya nāma bhāryāyāṃ mamāpyevamadhīratā /",
  "S03bsa032_u:1638": "tadunmatto 'smi saṃtyakto lajjayevādya nidrayā //",
  "S03bsa032_u:1639": "Jm_13.15 tasyā vapurvilasitasmitavīkṣiteṣu saṃrāganiścalamateḥ sahasā svanantī /",
  "S03bsa032_u:1640": "kāryāntarakramanivedanadhṛṣṭaśabdā vidveṣamuttudati cetasi nālikā me //",
  "S03bsa032_u:1641": "iti sa rājā madabalavicalitadhṛtirvyavasthāpayannapyātmānamāpāṇḍukṛśatanuḥ pradhyānaviniśvasitavijṛmbhaṇaparaḥ pravyaktamadanākāro babhūva /",
  "S03bsa032_u:1642": "Jm_13.16 dhṛtyā mahatyāpi niguhyamānaḥ sa bhūpatestasya manovikāraḥ /",
  "S03bsa032_u:1643": "mukhena cintāstimitekṣaṇena kārśyena ca vyaktimupājagāma //",
  "S03bsa032_u:1644_0": "atheṅgitākāragrahaṇanipuṇamatirabhipārago 'mātyastaṃ rājño vṛttāntaṃ sakāraṇamupalabhya",
  "S03bsa032_u:1644_1": "snehāttadatyayāśaṅko jānānaścātibalatāṃ madanasya rahasi rājānaṃ saṃviditaṃ samupetya",
  "S03bsa032_u:1644_2": "kṛtābhyanujño vijñāpayāmāsa -",
  "S03bsa032_u:1645": "Jm_13.17 adyārcayantaṃ naradeva devānsākṣādupetyāmburuhākṣa yakṣaḥ /",
  "S03bsa032_u:1646": "māmāha nāvaiṣi nṛpasya kasmādunmādayantyāṃ hṛdayaṃ niviṣṭam //",
  "S03bsa032_u:1647": "Jm_13.18 ityevamuktvā sahasā tiro 'bhūdvimarśavānityahamabhyupetaḥ /",
  "S03bsa032_u:1648": "taccettathā deva kimetadevamasmāsu te niṣpraṇayatvamaunam //",
  "S03bsa032_u:1649": "tatpratigrahītumenāmarhati madanugrahārthaṃ deva iti /",
  "S03bsa032_u:1650": "atha rājā pratyādeśāllajjāvanatavadano madanavaśagato 'pi svabhyastadharmasaṃjñatvādaviklavībhūtadhairyaḥ pratyākhyānaviśadākṣaramenamuvāca - naitadasti / kutaḥ?",
  "S03bsa032_u:1651": "Jm_13.19 puṇyāccyutaḥ syāmamaro na cāsmi vidyācca naḥ pāpamidaṃ jano 'pi /",
  "S03bsa032_u:1652": "tadviprayogācca mano jvalaṃtsvāṃ vahniḥ purā kakṣamiva kṣiṇoti //",
  "S03bsa032_u:1653": "Jm_13.20 yaccobhayorityahitāvahaṃ syālloke parasminniha caiva karma /",
  "S03bsa032_u:1654": "tadyasya hetorabudhā bhajante tasyaiva hetorna budhā bhajante //",
  "S03bsa032_u:1655": "abhipāraga uvāca - alamatra devasya dharmātikramāśaṅkayā /",
  "S03bsa032_u:1656": "Jm_13.21 dāne sāhāyyadānena dharma eva bhavettava /",
  "S03bsa032_u:1657": "dānavighnāttvadharmaḥ syāttāṃ matto 'pratigṛhṇataḥ //",
  "S03bsa032_u:1658": "kīrtyuparodhāvakāśamapi cātra devasya na paśyāmi / kutaḥ?",
  "S03bsa032_u:1659": "Jm_13.22 āvābhyāmidamanyaśca ka eva jñātumarhati /",
  "S03bsa032_u:1660": "janāpavādādāśaṅkāmato manasi mā kṛthāḥ //",
  "S03bsa032_u:1661": "anugrahaścaiṣa mama syānna pīḍā / kutaḥ?",
  "S03bsa032_u:1662": "Jm_13.23 svāmyarthacaryārjitayā hi tuṣṭyā nirantare cetasi ko vighātaḥ /",
  "S03bsa032_u:1663": "yataḥ sukāmaṃ kuru deva kāmamalaṃ madutpīḍanaśaṅkayā te //",
  "S03bsa032_u:1664": "rājovāca - śāntaṃ pāpam /",
  "S03bsa032_u:1665": "Jm_13.24 vyaktamasmadatisnehānna tvayaitadapekṣitam /",
  "S03bsa032_u:1666": "yathā dāne na sarvasminsācivyaṃ dharmasādhanam //",
  "S03bsa032_u:1667": "Jm_13.25 yo madarthamatisnehātsvān prāṇānapi nekṣate /",
  "S03bsa032_u:1668": "tasya bandhuviśiṣṭasya sakhyurbhāryā sakhī mama //",
  "S03bsa032_u:1669": "tadayuktaṃ māmatīrthe pratārayitum /",
  "S03bsa032_u:1670": "yadapi ceṣṭaṃ naitadanyaḥ kaścijjñāsyatīti, kimevamidamapāpaṃ syāt?",
  "S03bsa032_u:1671": "Jm_13.26 adṛśyamāno 'pi hi pāpamācaranviṣaṃ niṣevyeva kathaṃ samṛdhnuyāt /",
  "S03bsa032_u:1672": "na taṃ na paśyanti viśuddhacakṣuṣo divaukasaścaiva narāśca yoginaḥ //",
  "S03bsa032_u:1673": "kiṃ ca bhūyaḥ,",
  "S03bsa032_u:1674": "Jm_13.27 śraddadhīta ka etacca yathāsau tava na priyā /",
  "S03bsa032_u:1675": "tāṃ parityajya sadyo vā vighātaṃ na samāpnuyāḥ //",
  "S03bsa032_u:1676": "[Vaidya_89]",
  "S03bsa032_u:1677": "abhipāraga uvāca -",
  "S03bsa032_u:1678": "Jm_13.28 saputradāro dāso 'haṃ svāmī tvaṃ daivataṃ ca me /",
  "S03bsa032_u:1679": "dāsyāmasyāṃ yato deva kaste dharmavyatikramaḥ //",
  "S03bsa032_u:1680": "yadapi ceṣṭaṃ priyā mameyamiti kim?",
  "S03bsa032_u:1681": "Jm_13.29 mama priyā kāmada kāmameṣā tenaiva ditsāmi ca tubhyamenām /",
  "S03bsa032_u:1682": "priyaṃ hi dattvā labhate paratra prakarṣaramyāṇi janaḥ priyāṇi //",
  "S03bsa032_u:1683": "yataḥ pratigṛhṇātvevaināṃ deva iti / rājovāca - mā maivam / akrama eṣaḥ / kutaḥ?",
  "S03bsa032_u:1684": "Jm_13.30 ahaṃ hi śastraṃ niśitaṃ viśeyaṃ hutāśanaṃ visphuradarciṣaṃ vā /",
  "S03bsa032_u:1685": "na tveva dharmādadhigamya lakṣmīṃ śakṣyāmi tatraiva punaḥ prahartum //",
  "S03bsa032_u:1686": "abhipāraga uvāca - yadyenāṃ madbhāryeti devo na pratigrahītumicchatyayamahamasyāḥ sarvajanaprārthanāviruddhaveśyāvratamādiśāmi /",
  "S03bsa032_u:1687": "tata enāṃ devaḥ pratigṛhṇīyāditi /",
  "S03bsa032_u:1688": "rājovāca - kimunmatto 'si?",
  "S03bsa032_u:1689": "Jm_13.31 aduṣṭāṃ saṃtyajanbhāryāṃ matto daṇḍamavāpnuyāḥ /",
  "S03bsa032_u:1690": "sa dhigvādāspadībhūtaḥ paratreha ca dhakṣyase //",
  "S03bsa032_u:1691": "tadalamakāryanirbandhitayā / nyāyābhiniveśī bhaveti / abhiupāraga uvāca -",
  "S03bsa032_u:1692": "Jm_13.32 dharmātyayo me yadi kaścidevaṃ janāpavādaḥ sukhaviplavo vā /",
  "S03bsa032_u:1693": "pratyudgamiṣyāmyurasā tu tattattvatsaukhyalabdhena manaḥsukhena //",
  "S03bsa032_u:1694": "Jm_13.33 tvattaḥ paraṃ cāhavanīyamanyaṃ loke na paśyāmi mahīmahendra /",
  "S03bsa032_u:1695": "unmādayantī mama puṇyavṛddhyai tāṃ dakṣiṇāmṛtvigiva pratīccha //",
  "S03bsa032_u:1696": "rājovāca - kāmamasmadatisnehādanavekṣitātmahitāhitakramo madarthacaryāsamudyogastavāyam /",
  "S03bsa032_u:1697": "ata eva tu tvāṃ viśeṣato nopekṣitumarhāmi /",
  "S03bsa032_u:1698": "naiva khalu lokāpavādaniḥśaṅkena bhavitavyam / paśya,",
  "S03bsa032_u:1699": "Jm_13.34 lokasya yo nādriyate 'pavādaṃ dharmānapekṣaḥ parataḥ phalaṃ vā /",
  "S03bsa032_u:1700": "jano na viśvāsamupaiti tasmindhruvaṃ ca lakṣmyāpi vivarjyate saḥ //",
  "S03bsa032_u:1701": "yatastvāṃ bravīmi",
  "S03bsa032_u:1702": "Jm_13.35 mā te rociṣṭa dharmasya jīvitārthe vyatikramaḥ /",
  "S03bsa032_u:1703": "niḥsaṃdigdhamahādoṣaḥ sasandehakṛśodayaḥ //",
  "S03bsa032_u:1704": "kiṃ ca bhūyaḥ,",
  "S03bsa032_u:1705": "Jm_13.36 nindādiduḥkheṣu parānnipātya neṣṭā satāmātmasukhapravṛttiḥ /",
  "S03bsa032_u:1706": "eko 'pyanutpīḍya parānato 'haṃ dharme sthitaḥ svārthadhuraṃ prapatsye //",
  "S03bsa032_u:1707": "abhipāraga uvāca - svāmyarthaṃ bhaktivaśena carato mama tāvadatra ka evādharmāvakāśaḥ syāddevasya vā dīyamānāmenāṃ pratigṛhṇataḥ /",
  "S03bsa032_u:1708": "yataḥ sanaigamajānapadāḥ śibayaḥ kimatrādharma iti brūyuḥ /",
  "S03bsa032_u:1709": "tat pratigṛhṇātvevaināṃ deva iti /",
  "S03bsa032_u:1710": "rājovāca - addhā madarthacaryāpraṇayimatirbhavān /",
  "S03bsa032_u:1711": "idaṃ tvatra cintayitavyam - sanaigamajānapadānāṃ vā śibīnāṃ tava mama vā ko 'smākaṃ dharmavittama iti /",
  "S03bsa032_u:1712": "athābhipāragaḥ sasaṃbhramo rājānamuvāca -",
  "S03bsa032_u:1713": "Jm_13.37 bṛddhopasevāsu kṛtaśramatvācchrutādhikārānmatipāṭavācca /",
  "S03bsa032_u:1714": "trivargavidyātiśayārthatattvaṃ tvayi sthitaṃ deva bṛhaspatau ca //",
  "S03bsa032_u:1715": "Jm_13.38 rājovāca - tena hi na māmatra pratārayitumarhasi / kutaḥ?",
  "S03bsa032_u:1716": "narādhipānāṃ cariteṣvadhīnaṃ lokasya yasmādahitaṃ hitaṃ ca /",
  "S03bsa032_u:1717": "bhaktiṃ prajānāmanucintya tasmātkīrtikṣame satpatha eva raṃsye //",
  "S03bsa032_u:1718": "Jm_13.39 jihmaṃ śubhaṃ vā vṛṣabhapracāraṃ gāvo 'nugā yadvadanuprayānti /",
  "S03bsa032_u:1719": "utkṣiptaśaṅkāṅkaśanirvighaṭṭaṃ prajāstathaiva kṣitipasya vṛttim //",
  "S03bsa032_u:1720": "[Vaidya_91]",
  "S03bsa032_u:1721": "api paśyatu tāvadbhavān /",
  "S03bsa032_u:1722": "Jm_13.40 ātmānamapi cecchaktirna syātpālayituṃ mama /",
  "S03bsa032_u:1723": "kā nvavasthā janasyāsya matto rakṣābhikāṅkṣiṇaḥ //",
  "S03bsa032_u:1724": "Jm_13.41 iti prajānāṃ hitamīkṣamāṇaḥ svaṃ caiva dharmaṃ vimalaṃ yaśaśca /",
  "S03bsa032_u:1725": "necchāmi cittasya vaśena gantumahaṃ hi netā vṛṣavatprajānām //",
  "S03bsa032_u:1726": "athābhipārago 'mātyastena rājño 'vasthānena prasāditamanāḥ praṇamya rājānaṃ prāñjalirityuvāca -",
  "S03bsa032_u:1727": "Jm_13.42 aho prajānāmatibhāgyasampadyāsāṃ tvamevaṃ naradeva goptā /",
  "S03bsa032_u:1728": "dharmānurāgo hi sukhānapekṣastapovanastheṣvapi mṛgya eva //",
  "S03bsa032_u:1729": "Jm_13.43 mahacchabdo mahārāja tvayyevāyaṃ virājate",
  "S03bsa032_u:1730": "viguṇeṣu guṇoktirhi kṣeparūkṣatarākṣarā //",
  "S03bsa032_u:1731": "Jm_13.44 vismayo 'nibhṛtatvaṃ vā kiṃ mamaitāvatā tvayi /",
  "S03bsa032_u:1732": "samudra iva ratnānāṃ guṇānāṃ yastvamākaraḥ //",
  "S03bsa032_u:1733": "tadevaṃ tīvraduḥkhāturāṇāmapi satāṃ nīcamārganiṣpraṇayatā bhavati svadhairyāvaṣṭambhāt svabhyastadharmasaṃjñatvācceti dhairyadharmābhyāse ca yogaḥ kārya iti /",
  "S03bsa032_u:1734": "ityunmādayantījātakaṃ trayodaśam /",
  "S03bsa032_u:1735": "_______________________________________________________________",
  "S03bsa032_u:1736": "[Vaidya_92]",
  "S03bsa032_u:1737": "14. Supāragajātakam",
  "S03bsa032_u:1738": "dharmāśrayaṃ satyavacanamapyāpadaṃ nudati prāgeva tatphalamiti dharmānuvartinā bhavitavyam /",
  "S03bsa032_u:1739": "tadyathānuśrūyate -",
  "S03bsa032_u:1740": "bodhisattvabhūtaḥ kila mahāsattvaḥ paramanipuṇamatirnausārathirbabhūva /",
  "S03bsa032_u:1741": "dharmatā hyeṣā bodhisattvānāṃ prakṛtimedhāvitvādyaduta yaṃ yaṃ śāstrātiśayaṃ jijñāsante kalāviśeṣaṃ vā tasmiṃstasminnadhikatarā bhavanti medhāvino jagataḥ /",
  "S03bsa032_u:1742_0": "atha sa mahātmā viditajyotirgatitvāddigvibhāgeṣvasammūḍhamatiḥ parividitaniyatāgantukautpātikanimittaḥ",
  "S03bsa032_u:1742_1": "kālākālakramakuśalo mīnatoyavarṇabhaumaprakāraśakuniparvatādibhiścihnaiḥ sūpalakṣitasamudradeśaḥ",
  "S03bsa032_u:1742_2": "smṛtimānvijitatandrīnidraḥ śītoṣṇavarṣādiparikhedasahiṣṇurapramādī dhṛtimānāharaṇāpaharaṇakuśalatvādīpsitaṃ",
  "S03bsa032_u:1742_3": "deśaṃ prāpayitā vaṇijāmāsīt /",
  "S03bsa032_u:1743": "tasya paramasiddhayātratvātsupāraga ityeva nāma babhūva /",
  "S03bsa032_u:1744": "tadadhyuṣitaṃ ca pattanaṃ supāragamityevākhyātamāsīt /",
  "S03bsa032_u:1745": "yadetarhi sūpāragamiti jñāyate /",
  "S03bsa032_u:1746": "so 'pi maṅgalasammatatvād vṛddhatve 'pi sāṃyātrikairyātrāsiddhikāmairvahanamabhyarthanasatkārapuraḥsaramāropyate sma /",
  "S03bsa032_u:1747": "atha kadācidbharukacchādabhiprayātāḥ suvarṇabhūmivaṇijo yātrāsiddhikāmāḥ supāragaṃ pattanamupetya taṃ mahāsattvaṃ vahanārohaṇārthamabhyarthayāmāsuḥ / sa tānuvāca -",
  "S03bsa032_u:1748": "Jm_14.1 jarājñayā saṃhriyamāṇadarśane śramābhipātaiḥ pratanūkṛtasmṛtau /",
  "S03bsa032_u:1749": "svadehakṛtye 'pyavasannavikrame sahāyatā kā pariśaṅkyate mayi //",
  "S03bsa032_u:1750": "vaṇija ūcuḥ - viditeyamasmākaṃ yuṣmaccharīrāvasthā /",
  "S03bsa032_u:1751": "satyapi ca vaḥ parākramāsahatve naiva vayaṃ karmaviniyogena yuṣmānāyāsayitumicchāmaḥ / kiṃ tarhi?",
  "S03bsa032_u:1752": "Jm_14.2 tvatpādapaṅkajasamāśrayasatkṛtena maṅgalyatāmupagatā rajasā tviyaṃ nauḥ /",
  "S03bsa032_u:1753": "durge mahatyapi ca toyanidhāvamuṣmin svasti vrajediti bhavantamupāgatāḥ smaḥ //",
  "S03bsa032_u:1754": "atha sa mahātmā teṣāmanukampayā jarāśithilaśarīro 'pi tadvahanamāruroha /",
  "S03bsa032_u:1755": "tadadhirohaṇācca pramuditamanasaḥ sarva eva te vaṇijo babhūvurniyatamasmākamuttamā yātrāsiddhiriti /",
  "S03bsa032_u:1756_0": "krameṇa cāvajagāhire vividhamīnakulavicaritamanibhṛtajalakalakalārāvamanilabalavilāsapravicalitataraṅgaṃ",
  "S03bsa032_u:1756_1": "bahuvidharatnairbhūmiviśeṣairarpitaraṅgaṃ phenāvalīkusumadāmavicitramasurabalabhujagabhavanaṃ",
  "S03bsa032_u:1756_2": "durāpapātālamaprameyatoyaṃ mahāsamudram /",
  "S03bsa032_u:1757": "Jm_14.3 athendranīlaprakarābhinīlaṃ sūryāṃśutāpādiva khaṃ vilīnam /",
  "S03bsa032_u:1758": "samantato 'ntarhitatīralekhamagādhamammonidhimadhyamīyuḥ //",
  "S03bsa032_u:1759": "teṣāṃ tatrānuprāptānāṃ sāyāhnasamaye mṛdūbhūtakiraṇacakraprabhāve savitari mahadautpātikaṃ paramabhīṣaṇaṃ prādurabhūt /",
  "S03bsa032_u:1760": "Jm_14.4 vibhidyamānormivikīrṇaphenaścaṇḍānilāsphālanabhīmanādaḥ /",
  "S03bsa032_u:1761": "naibhṛtyanirmuktasamagratoyaḥ kṣaṇena raudraḥ samabhūt samudraḥ //",
  "S03bsa032_u:1762": "Jm_14.5 utpātavātākalitairmahadbhistoyasthalairbhīmarayairbhramadbhiḥ /",
  "S03bsa032_u:1763": "yugāntakālapracalācaleva bhūmirbabhūvogravapuḥ samudraḥ //",
  "S03bsa032_u:1764": "Jm_14.6 vidyullatodbhāsuralolajihvā nīlā bhujaṅgā iva naikaśīrṣāḥ /",
  "S03bsa032_u:1765": "āvavrurādityapathaṃ payodāḥ prasaktabhīmastanitānunādāḥ //",
  "S03bsa032_u:1766": "Jm_14.7 ghanairghanairāvṛtaraśmijālaḥ sūryaḥ krameṇāstamupāruroha /",
  "S03bsa032_u:1767": "dināntalabdhaprasaraṃ samantāttamo ghanībhāvamivājagāma //",
  "S03bsa032_u:1768": "Jm_14.8 dhārāśarairācchuritormicakre mahodadhāvutpatatīva roṣāt /",
  "S03bsa032_u:1769": "bhīteva naurabhyadhikaṃ cakampe viṣādayantī hṛdayāni teṣām //",
  "S03bsa032_u:1770": "Jm_14.9 te trāsadīnāśca viṣādamūkā dhīrāḥ pratīkārasasambhramāśca /",
  "S03bsa032_u:1771": "svadevatāyācanatatparāśca bhāvānyathā sattvaguṇaṃ vivavruḥ //",
  "S03bsa032_u:1772": "[Vaidya_94]",
  "S03bsa032_u:1773": "atha te sāṃyātrikāḥ pavanabalacalitasalilavegavaśagayā nāvā paribhramyamāṇā bahubhirapyahobhirnaiva kutaścittīraṃ dadṛśurna ca yathepsitāni samudracihnāni /",
  "S03bsa032_u:1774": "apūrvaireva tu samudracihnairabhivardhamānavaimanasyā bhayaviṣādavyākulatāmupajagmuḥ /",
  "S03bsa032_u:1775": "athaitān supārago bodhisattvo vyavasthāpayannuvāca - anāścaryaṃ khalu mahāsamudramadhyamavagāḍhānāmautpātikakṣobhaparikleśaḥ /",
  "S03bsa032_u:1776": "tadalamatrabhavatāṃ viṣādānuvṛttyā / kutaḥ?",
  "S03bsa032_u:1777": "Jm_14.10 nāpatpratīkāravidhirviṣādastasmādalaṃ dainyaparigraheṇa /",
  "S03bsa032_u:1778": "dhairyāttu kāryapratipattidakṣāḥ kṛcchrāṇyakṛcchreṇa samuttaranti //",
  "S03bsa032_u:1779": "Jm_14.11 viṣādadainyaṃ vyavadhūya tasmātkāryāvakāśaṃ kriyayā bhajadhvam /",
  "S03bsa032_u:1780": "prājñasya dhairyajvalitaṃ hi tejaḥ sarvārthasiddhigrahaṇāgrahastaḥ //",
  "S03bsa032_u:1781": "tadyathādhikārāvahitā bhavantu bhavantaḥ /",
  "S03bsa032_u:1782": "iti te sāṃyātrikāstena mahātmanā dhīrīkṛtamanasaḥ kūladarśanotsukamatayaḥ samudramavalokayanto dadṛśuḥ puruṣavigrahānāmuktarūpyakavacānivonmajjato nimajjataśca /",
  "S03bsa032_u:1783": "samyak caiṣāmākṛtinimittamupadhārya savismayāḥ supāragāya nyavedayanta - apūrvaṃ khalvidamiha mahāsamudre cihnamupalabhyate / ete khalu",
  "S03bsa032_u:1784": "Jm_14.12 āmuktarūpyakavacā iva daityayodhā ghorekṣaṇāḥ khuranikāśavirūpaghoṇāḥ /",
  "S03bsa032_u:1785": "unmajjanāvataraṇasphuraṇaprasaṃgāt krīḍāmivārṇavajale 'nubhavanti ke 'pi //",
  "S03bsa032_u:1786": "supāraga uvāca - naite mānuṣā amānuṣā vā / mīnāḥ khalvete / yato na bhetavyamebhyaḥ / kintu -",
  "S03bsa032_u:1787": "Jm_14.13 sudūrapamakṛṣṭāḥ smaḥ pattanadvitayādapi /",
  "S03bsa032_u:1788": "khuramālī samudro 'yaṃ tadyatadhvaṃ nivartitum //",
  "S03bsa032_u:1789": "caṇḍavegavāhinā salilanivahenaikāntahareṇa ca pāścāttyena vāyunā samākṣiptayā nāvā na te sāṃyātrikāḥ śekurvinivartitum /",
  "S03bsa032_u:1790": "athāvagāhamānāḥ krameṇa rūpyaprabhāvabhāsitamanīlaphenanicayapāṇḍuramaparaṃ samudramālokya savismayāḥ supāragamūcuḥ -",
  "S03bsa032_u:1791": "Jm_14.14 svaphenamagnairiva ko 'yamambubhirmahārṇavaḥ śukladukūlavāniva /",
  "S03bsa032_u:1792": "dravānivendoḥ kiraṇānsamudvahansamantato hāsa iva prasarpati //",
  "S03bsa032_u:1793": "supāraga uvāca - kaṣṭam / atidūraṃ khalvavagāhyate /",
  "S03bsa032_u:1794": "Jm_14.15 kṣīrārṇava iti khyāta udadhirdadhimālyasau /",
  "S03bsa032_u:1795": "kṣamaṃ nātaḥ paraṃ gantuṃ śakyate cennivartitum //",
  "S03bsa032_u:1796": "vaṇija ūcuḥ - na khalu śakyate vilambayitumapi vahanaṃ kuta eva sannivartayitumatiśīghravāhitvādvahanasya pratikūlatvācca mārutasyeti /",
  "S03bsa032_u:1797": "atha vyatītya tamapi samudraṃ suvarṇaprabhānurañjitapracalormimālamagnijvālakapilasalilamaparaṃ samudramālokya savismayakautūhalāste vaṇijaḥ supāragaṃ papracchuḥ -",
  "S03bsa032_u:1798": "Jm_14.16 bālārkalakṣmyeva kṛtāṅgarāgaiḥ samunnamadbhiḥ salilairanīlaiḥ /",
  "S03bsa032_u:1799": "jvalanmahānagnirivāvabhāti ko nāma tasmācca mahārṇavo 'yam //",
  "S03bsa032_u:1800": "supāraga uvāca -",
  "S03bsa032_u:1801": "Jm_14.17 agnimālīti vikhyātaḥ samudro 'yaṃ prakāśate /",
  "S03bsa032_u:1802": "atīva khalu sādhu syānnivartemahi yadyataḥ //",
  "S03bsa032_u:1803": "iti sa mahātmā nāmamātramakathayattasya saritpaterna toyavaivarṇyakāraṇaṃ dīrghadarśitvāt /",
  "S03bsa032_u:1804": "atha te sāṃyātrikāstamapi samudramatītya puṣparāgendranīlaprabhodyotitasalilaṃ paripakvakuśavananikāśavarṇaṃ samudramālokya kautūhalajātāḥ supāragaṃ papracchuḥ -",
  "S03bsa032_u:1805": "Jm_14.18 pariṇatakuśaparṇavarṇatoyaḥ salilanidhiḥ katamo nvayaṃ vibhāti /",
  "S03bsa032_u:1806": "sakusuma iva phenabhakticitrairanilajavākalitaistaraṅgabhaṅgaiḥ //",
  "S03bsa032_u:1807": "supāraga uvāca - bhoḥ sārthavāhā nivartanaṃ prati yatnaḥ kriyatām /",
  "S03bsa032_u:1808": "na khalvataḥ kṣamate paraṃ gantum /",
  "S03bsa032_u:1809": "Jm_14.19 kuśamālī samudro 'yamatyaṅkaśa iva dvipaḥ /",
  "S03bsa032_u:1810": "prasahyāsahyasalilo haranharati no ratim //",
  "S03bsa032_u:1811": "[Vaidya_96]",
  "S03bsa032_u:1812": "atha te vāṇijakāḥ pareṇāpi yatnena nivartayitumaśaknuvantastamapi samudramatītya vaṃśarāgavaiḍūryaprabhāvyatikaraharitasalilamaparaṃ samudramālokya supāragamapṛcchan -",
  "S03bsa032_u:1813": "Jm_14.20 marakataharitaprabhairjalairvahati navāmiva śādvalaśriyam /",
  "S03bsa032_u:1814": "kumudaruciraphenabhūṣaṇaḥ salilanidhiḥ katamo 'yamīkṣyate //",
  "S03bsa032_u:1815": "atha sa mahātmā tena vaṇigjanasya vyasanopanipātena dahyamānahṛdayo dīrghamuṣṇamabhiniśvasya śanairuvāca -",
  "S03bsa032_u:1816": "Jm_14.21 atidūramupetāḥ stha duḥkhamasmānnivartitum /",
  "S03bsa032_u:1817": "paryanta iva lokasya nalamālyeṣa sāgaraḥ //",
  "S03bsa032_u:1818": "tacchrutvā te vāṇijakā viṣādoparudhyamānamanaso visrasyamānagātrotsāhā niśvasitamātraparāyaṇāstatraiva niṣeduḥ /",
  "S03bsa032_u:1819_0": "vyatītya ca tamapi samudraṃ sāyāhnasamaye vilambamānaraśmimaṇḍale salilanidhimiva",
  "S03bsa032_u:1819_1": "praveṣṭukāme divasakare samudvartamānasyeva salilanidheraśanīnāmiva ca sampatatāṃ",
  "S03bsa032_u:1819_2": "veṇuvanānāmiva cāgniparigatānāṃ visphuṭatāṃ tumulamatibhīṣaṇaṃ śrutihṛdayavidāraṇaṃ",
  "S03bsa032_u:1819_3": "samudradhvanimaśrauṣuḥ /",
  "S03bsa032_u:1820": "śrutvā ca santrāsavaśagāḥ sphuranmanasaḥ sahasaivotthāya samantato 'nuvilokayanto dadṛśuḥ prapāta iva śvabhra iva ca mahati tamudakaughaṃ nipatantam /",
  "S03bsa032_u:1821": "dṛṣṭvā ca paramabhayaviṣādavihvalāḥ supāragamupetyocuḥ",
  "S03bsa032_u:1822": "nirbhindanniva naḥ śrutīḥ pratibhayaścetāṃsi mathnanniva",
  "S03bsa032_u:1823": "kruddhasyeva saritpaterdhvanirayaṃ dūrādapi śrūyate /",
  "S03bsa032_u:1824": "bhīme śvabhra ivārṇavasya nipatatyetatsamagraṃ jalaṃ",
  "S03bsa032_u:1825": "tatko 'sāvudadhiḥ kimatra ca paraṃ kṛtyaṃ bhavānmanyate //",
  "S03bsa032_u:1826": "atha sa mahātmā sasambhramaḥ kaṣṭaṃ kaṣṭamityuktvā samudramālokayannuvāca -",
  "S03bsa032_u:1827": "Jm_14.23 yatprāpya na nivartante mṛtyormukhamivāmukham /",
  "S03bsa032_u:1828": "aśivaṃ samupetāḥ stha tadetadvaḍavāmukham //",
  "S03bsa032_u:1829": "tadupaśrutya te vāṇijakā vaḍavāmukhamupetā vayamiti tyaktajīvitāśā maraṇabhayaviklavībhūtamanasaḥ",
  "S03bsa032_u:1830": "Jm_14.24 sasvaraṃ ruruduḥ kecidvilepuratha cukruśuḥ /",
  "S03bsa032_u:1831": "na kiñcitpratyapadyanta kecittrāsavicetasaḥ //",
  "S03bsa032_u:1832": "Jm_14.25 viśeṣataḥ kecidabhipraṇemurdevendramārtiprahatairmanobhiḥ /",
  "S03bsa032_u:1833": "ādityarudrāṃśca marudvasūṃśca prapedire sāgarameva cānye //",
  "S03bsa032_u:1834": "Jm_14.26 jepuśca mantrānapare vicitrānanye tu devīṃ vidhivatpraṇemuḥ /",
  "S03bsa032_u:1835": "supāragaṃ kecidupetya tattadviceṣṭamānāḥ karuṇaṃ vilepuḥ //",
  "S03bsa032_u:1836": "Jm_14.27 āpadgatatrāsaharasya nityaṃ parānukampāguṇasambhṛtasya /",
  "S03bsa032_u:1837": "ayaṃ prabhāvātiśayasya tasya tavābhyupeto viniyogakālaḥ //",
  "S03bsa032_u:1838": "Jm_14.28 ārtānanāthāñcharaṇāgatānnastvaṃ trātumāvarjaya dhīra cetaḥ /",
  "S03bsa032_u:1839": "ayaṃ hi kopādvaḍavāmukhena cikīrṣati grāsamivārṇavo 'smān //",
  "S03bsa032_u:1840": "Jm_14.29 nopekṣituṃ yuktamayaṃ janaste vipadyamānaḥ salilaughamadhye /",
  "S03bsa032_u:1841": "nājñāṃ tavātyeti mahāsamudrastadvāryatāmapraśamo 'yamasya //",
  "S03bsa032_u:1842": "atha sa mahātmā mahatyā karuṇayā samāpīḍyamānahṛdayastānvāṇijakānvyavasthāpayannuvāca - astyatrāpi naḥ kaścitpratikāravidhiḥ pratibhāti /",
  "S03bsa032_u:1843": "tattāvatprayokṣye /",
  "S03bsa032_u:1844": "yato muhūrtaṃ dhīrāstāvad bhavantu bhavanta iti /",
  "S03bsa032_u:1845": "atha te vāṇijakā astyatrāpi kila pratīkāravidhirityāśayā samupastambhitadhairyāstadavahitamanasastūṣṇīṃbabhūvuḥ /",
  "S03bsa032_u:1846_0": "atha supārago bodhisattva ekāṃsamuttarāsaṅgaṃ kṛtvā dakṣiṇena jānumaṇḍalenādhiṣṭhāya",
  "S03bsa032_u:1846_1": "nāvaṃ samāvarjitasarvabhāvaḥ praṇamya tathāgatebhyastānsāṃyātrikānāmantrayate sma",
  "S03bsa032_u:1846_2": "- śrṛṇvantvatrabhavantaḥ sāṃyātrikāḥ salilanidhivyomāśrayāśca devaviśeṣāḥ",
  "S03bsa032_u:1847": "Jm_14.30 smarāmi yata ātmānaṃ yataḥ prāpto 'smi vijñatām /",
  "S03bsa032_u:1848": "nābhijānāmi sañcintya prāṇinaṃ hiṃsutuṃ kvacit //",
  "S03bsa032_u:1849": "Jm_14.31 anena satyavākyena mama puṇyabalena ca /",
  "S03bsa032_u:1850": "vaḍavāmukhamaprāpya svasti naurvinivartatām //",
  "S03bsa032_u:1851": "[Vaidya_98]",
  "S03bsa032_u:1852": "atha tasya mahātmanaḥ satyādhiṣṭhānabalātpuṇyatejasā saha salilajavena sa māruto vyāvartamānastāṃ nāvaṃ nivartayāmāsa /",
  "S03bsa032_u:1853": "nivṛttāṃ tu tāṃ nāvamabhisamīkṣya te vāṇijakāḥ paramavismayapraharṣoddhatamānasā nivṛttā nauriti praṇāmasabhājanapuraḥsaraṃ supāragāya nyavedayanta /",
  "S03bsa032_u:1854": "atha sa mahātmā tānvāṇijakānuvāca - sthirībhavantu bhavantaḥ /",
  "S03bsa032_u:1855": "śīghramāropyantāṃ śītāni /",
  "S03bsa032_u:1856": "iti ca tena samādiṣṭāḥ pramodādudbhūtabalotsāhāste tadadhikṛtāstathā cakruḥ /",
  "S03bsa032_u:1857": "Jm_14.32 atha muditajanaprahāsanādā pravitatapāṇḍuraśītacārupakṣā /",
  "S03bsa032_u:1858": "salilanidhigatā rarāja sā naurgatajalade nabhasīva rājahaṃsī //",
  "S03bsa032_u:1859_0": "nivṛttāyāṃ tu tasyāṃ nāvyanukūlasalilamārutāyāṃ vimānalīlayā svecchayaiva cābhiprayātāyāṃ",
  "S03bsa032_u:1859_1": "nātiśyāmībhūtasandhyāṅgarāgāsu pravitanyamānatamovitānāsvālakṣitanakṣatrabhūṣaṇāsu",
  "S03bsa032_u:1859_2": "dikṣu kiñcidavaśeṣaprabhe divasakaramārge pravṛttakṣaṇadādhikāre supāragastānvāṇijakānuvāca",
  "S03bsa032_u:1859_3": "- bhoḥ sārthavāhā nalamāliprabhṛtibhyo yathādṛṣṭebhyaḥ samudrebhyo vālukāḥ pāṣāṇāśca",
  "S03bsa032_u:1859_4": "vahanamāropyantāṃ yāvatsahate /",
  "S03bsa032_u:1860": "evamidaṃ yānapātraṃ nirghātabharīkrāntaṃ na ca pārśvāni dāsyati,",
  "S03bsa032_u:1861": "maṅgalasammatāścaite vālukāpāṣāṇā niyataṃ lābhasiddhaye vo bhaviṣyantīti /",
  "S03bsa032_u:1862": "atha te sāṃyātrikāḥ supāragapremabahumānāvarjitamatibhirdevatābhiranupradarśitebhyaḥ sthalebhya ādāya vālukāpāṣāṇabuddhyā vaiḍūryādīni ratnāni vahanamāropayāmāsuḥ /",
  "S03bsa032_u:1863": "tenaiva caikarātreṇa sā naurbharukacchamupajagāma /",
  "S03bsa032_u:1864": "Jm_14.33 atha prabhāte rajatendranīlavaiḍūryahemapratipūrṇanaukāḥ /",
  "S03bsa032_u:1865": "svadeśatīrāntamupāgatāste prītyā tamānarcurudīrṇaharṣāḥ //",
  "S03bsa032_u:1866": "tadevaṃ dharmāśrayaṃ satyavacanamapyāpadaṃ nudati prāgeva tatphalamiti dharmānuvartinā bhavitavyam /",
  "S03bsa032_u:1867": "kalyāṇamitrāśrayavarṇe 'pi vācyamevaṃ kalyāṇamitrāśritāḥ śreyaḥ prāpnuvantīti /",
  "S03bsa032_u:1868": "iti supāragajātakaṃ caturdaśam /",
  "S03bsa032_u:1869": "_______________________________________________________________",
  "S03bsa032_u:1870": "[Vaidya_99]",
  "S03bsa032_u:1871": "15. Matsyajātakam",
  "S03bsa032_u:1872": "śīlavatāmihaivābhiprāyāḥ kalyāṇāḥ samṛdhyanti prāgeva paratreti śīlaviśuddhau prayatitavyam /",
  "S03bsa032_u:1873": "tadyathānuśrūyate -",
  "S03bsa032_u:1874_0": "bodhisattvaḥ kila kasmiṃścinnātimahati kahlāratāmarasakamalakuvalayavibhūṣitarucirasalile",
  "S03bsa032_u:1874_1": "haṃsakāraṇḍavacakravākamithunopaśobhite tīrāntaruhatarukusumāvakīrṇe sarasi matsyādhipatirbabhūva /",
  "S03bsa032_u:1875": "svabhyastabhāvācca bahuṣu janmāntareṣu parārthacaryāyāstatrastho 'pi parahitasukhapratipādanavyāpāro babhūva /",
  "S03bsa032_u:1876": "Jm_15.1 abhyāsayogāddhi śubhāśubhāni karmāṇi sātmyena bhavanti puṃsām /",
  "S03bsa032_u:1877": "tathāvidhānyeva yadaprayatnājjanmāntare svapna ivācaranti //",
  "S03bsa032_u:1878": "iṣṭānāmiva ca sveṣāmapatyānāmupari niviṣṭahārdo mahāsattvasteṣāṃ mīnānāṃ dānapriyavacanārthacaryādikramaiḥ paramanugrahaṃ cakāra /",
  "S03bsa032_u:1879": "Jm_15.2 anyonyahiṃsāpraṇayaṃ niyacchanparasparaprema vivardhayaṃśca /",
  "S03bsa032_u:1880": "yogādupāyajñatayā ca teṣāṃ vismārayāmāsa sa matsyavṛttam //",
  "S03bsa032_u:1881": "Jm_15.3 tattena samyakparipālyamānaṃ vṛddhiṃ parāṃ mīnakulaṃ jagāma /",
  "S03bsa032_u:1882": "puraṃ vinirmuktamivopasargairnyāyapravṛttena narādhipena //",
  "S03bsa032_u:1883": "atha kadācitsattvānāṃ bhāgyasampadvaikalyātpramādācca varṣādhikṛtānāṃ devaputrāṇāṃ na samyagdevo vavarṣa /",
  "S03bsa032_u:1884": "athāsamyagvarṣiṇi deve tatsaraḥ phullakadambakusumagaureṇa navasalilena na yathāpuramāpupūre /",
  "S03bsa032_u:1885_0": "krameṇa copagate nidāghakālasamaye paṭutaradīptibhiḥ khedālasagatibhiriva ca dinakarakiraṇaistadabhitaptayā",
  "S03bsa032_u:1885_1": "ca dharaṇyā jvālānugateneva ca hlādābhi lāṣiṇā mārutena tarṣavaśādiva pratyahamāpīyamānaṃ",
  "S03bsa032_u:1885_2": "tatsaraḥ palvalībabhūva /",
  "S03bsa032_u:1886": "Jm_15.4 nidāghakāle jvalito vivasvāñjvālābhivarṣīva paṭuśca vāyuḥ /",
  "S03bsa032_u:1887": "jvarāturevāśiśirā ca bhūmistoyāni roṣādiva śoṣayanti //",
  "S03bsa032_u:1888": "[Vaidya_100]",
  "S03bsa032_u:1889": "atha bodhisattvo vāyasagaṇairapi paritarkyamāṇaṃ prāgeva salilatīrāntacāribhiḥ pakṣigaṇairviṣādadainyavaśagaṃ vispanditamātraparāyaṇaṃ mīnakulamavekṣya karuṇāyamānaścintāmāpede /",
  "S03bsa032_u:1890": "kaṣṭā bateyamāpadāpatitā mīnānām /",
  "S03bsa032_u:1891": "Jm_15.5 pratyahaṃ kṣīyate toyaṃ spardhamānamivāyuṣā /",
  "S03bsa032_u:1892": "adyāpi ca cireṇaiva lakṣyate jaladāgamaḥ //",
  "S03bsa032_u:1893": "Jm_15.6 apayānakramo nāsti netāpyanyatra ko bhavet /",
  "S03bsa032_u:1894": "asmadvyasanasaṃkṛṣṭāḥ samāyānti ca no dviṣaḥ //",
  "S03bsa032_u:1895": "Jm_15.7 asya niḥsaṃśayamime toyaśeṣasya saṃkṣayāt /",
  "S03bsa032_u:1896": "sphuranto bhakṣayiṣyante śatrubhirmama paśyataḥ //",
  "S03bsa032_u:1897": "tatkimatra prāptakālaṃ syāditi vimṛśansa mahātmā satyādhiṣṭhānamekamārtāyanaṃ dadarśa /",
  "S03bsa032_u:1898": "karuṇayā ca samāpīḍyamānahṛdayo dīrghamuṣṇamabhiniśvasya nabhaḥ samullokayannavāca -",
  "S03bsa032_u:1899": "Jm_15.8 smarāmi na prāṇivadhaṃ yathāhaṃ sañcintya kṛcchre parame 'pi kartum /",
  "S03bsa032_u:1900": "anena satyena sarāṃsi toyairāpūrayanvarṣatu devarājaḥ //",
  "S03bsa032_u:1901_0": "atha tasya mahātmanaḥ puṇyopacayaguṇātsatyādhiṣṭhānabalāttadabhiprasāditadevanāgayakṣānubhāvācca",
  "S03bsa032_u:1901_1": "samantatastoyābalambibimbā gambhīramadhuranirghoṣā vidyullatālaṅkṛtanīlavipulaśikharā",
  "S03bsa032_u:1901_2": "vijṛmbhamāṇā iva pravisarpibhiḥ śikharabhujaiḥ pariṣvajamānā iva cānyonyamakālameghāḥ",
  "S03bsa032_u:1901_3": "kālameghāḥ prādurabhavan /",
  "S03bsa032_u:1902": "Jm_15.9 diśāṃ pramiṇvanta iva prayāmaṃ śṛṅgairvitanvanta ivāndhakāram /",
  "S03bsa032_u:1903": "nabhastalādarśagatā virejuśchāyā girīṇāmiva kālameghāḥ //",
  "S03bsa032_u:1904": "Jm_15.10 saṃsaktakekaiḥ śikhibhiḥ prahṛṣṭaiḥ saṃstūyamānā iva nṛttacitraiḥ /",
  "S03bsa032_u:1905": "prasaktamandrastanitā virejurdhīraprahāsādiva te ghanaughāḥ //",
  "S03bsa032_u:1906": "Jm_15.11 muktā vimuktā iva tairvimuktā dhārā nipetuḥ praśaśāma reṇuḥ /",
  "S03bsa032_u:1907": "gandhaścacārānibhṛto dharaṇyāṃ vikīryamāṇo jaladānilena //",
  "S03bsa032_u:1908": "Jm_15.12 nidāghasamparkavivardhito 'pi tirobabhūvārkakaraprabhāvaḥ /",
  "S03bsa032_u:1909": "phenāvalīvyākulamekhalāni toyāni nimnābhimukhāni sasruḥ //",
  "S03bsa032_u:1910": "Jm_15.13 muhurmuhuḥ kāñcanapiñjarābhirbhābhirdigantānanurañjayantī /",
  "S03bsa032_u:1911": "payodatūryasvanalabdhaharṣā vidyullatā nṛttamivācacāra //",
  "S03bsa032_u:1912_0": "atha bodhisattvaḥ samantato 'bhiprasṛtairāpāṇḍubhiḥ salilapravāhairāpūryamāṇe sarasi",
  "S03bsa032_u:1912_1": "dhārānipātasamakālameva vidrute vāyasādye pakṣigaṇe pratilabdhajīvitāśe ca pramudite",
  "S03bsa032_u:1912_2": "mīnagaṇe prītyābhisāryamāṇahṛdayo varṣanivṛttisāśaṅkaḥ punaḥ punaḥ parjanyamābabhāṣe -",
  "S03bsa032_u:1913": "Jm_15.14 udgarja parjanya gabhīradhīraṃ pramodamudvāsaya vāyasānām /",
  "S03bsa032_u:1914": "ratnāyamānāni payāṃsi varṣansaṃsaktavidyujjvalitadyutīni //",
  "S03bsa032_u:1915": "tadupaśrutya śakro devānāmindraḥ paramavismitamanāḥ sākṣādabhigamyainamabhisaṃrādhayannuvāca -",
  "S03bsa032_u:1916": "Jm_15.15 tavaiva khalveṣa mahānubhāva matsyendra satyātiśayaprabhāvaḥ /",
  "S03bsa032_u:1917": "āvarjitā yatkalaśā iveme kṣaranti ramyastanitāḥ payodāḥ //",
  "S03bsa032_u:1918": "Jm_15.16 mahatpramādaskhalitaṃ tvidaṃ me yannāma kṛtyeṣu bhavadvidhānām /",
  "S03bsa032_u:1919": "lokārthamabhyudyatamānasānāṃ vyāpārayogaṃ na samabhyupaimi //",
  "S03bsa032_u:1920": "Jm_15.17 cintāṃ kṛthā mā tadataḥ paraṃ tvaṃ satāṃ hi kṛtyodvahane 'smi dhuryaḥ /",
  "S03bsa032_u:1921": "deśo 'pyayaṃ tvadguṇasaṃśrayeṇa bhūyaśca naivaṃ bhavitārtivaśyaḥ //",
  "S03bsa032_u:1922": "ityevaṃ priyavacanaiḥ saṃrādhya tatraivāntardadhe / tacca saraḥ parāṃ toyasamṛddhimavāpa /",
  "S03bsa032_u:1923": "tadevaṃ śīlavatāmihaivābhiprāyāḥ kalyāṇāḥ samṛdhyanti prāgeva paratreti śīlaviśuddhau prayatitavyam /",
  "S03bsa032_u:1924": "iti matsyajātakaṃ pañcadaśam /",
  "S03bsa032_u:1925": "_______________________________________________________________",
  "S03bsa032_u:1926": "[Vaidya_102]",
  "S03bsa032_u:1927": "16. Vartakāpītakajātakam",
  "S03bsa032_u:1928": "satyaparibhāvitāṃ vācamagnirapi na prasahate laṅghayitumiti satyavacane 'bhiyogaḥ karaṇīyaḥ /",
  "S03bsa032_u:1929": "tadyathānuśrūyate -",
  "S03bsa032_u:1930": "bodhisattvaḥ kilānyatamasminnaraṇyāyatane vartakāpotako bhavati sma /",
  "S03bsa032_u:1931_0": "sa katipayarātrodbhinnāṇḍakośaḥ pravirokṣyamāṇataruṇapakṣaḥ paridurbalatvādalakṣyamāṇāṅgapratyaṅgapradeśaḥ",
  "S03bsa032_u:1931_1": "svamātāpitṛprayatnaracite tṛṇagahanopagūḍhe gulmalatāsaṃniśrite nīḍe saṃbahulairbhrātṛbhiḥ",
  "S03bsa032_u:1931_2": "sārdhaṃ prativasati sma /",
  "S03bsa032_u:1932": "tadavastho 'pi cāpariluptadharmasaṃjñatvānmātāpitṛbhyāmupahṛtānprāṇino necchati smābhyavahartum /",
  "S03bsa032_u:1933": "yadeva tvasya tṛṇabījanyagrodhaphalādyupajahraturmātāpitarau tenaiva vartayāmāsa /",
  "S03bsa032_u:1934": "tasya tayā rūkṣālpāhāratayā na kāyaḥ puṣṭimupayayau /",
  "S03bsa032_u:1935": "nāpi pakṣau samyakpravirurohatuḥ /",
  "S03bsa032_u:1936": "itare tu vartakāpotakā yathopanītamāhāramabhyavaharanto balavantaḥ sañjātapakṣāśca babhūvuḥ /",
  "S03bsa032_u:1937": "dharmatā hyeṣā yaduta -",
  "S03bsa032_u:1938": "Jm_16.1 dharmādharmanirāśaṅkaḥ sarvāśī sukhamedhate /",
  "S03bsa032_u:1939": "dharmyāṃ tu vṛttimanvicchanvicitāśīha duḥkhitaḥ //",
  "S03bsa032_u:1940": "[api coktaṃ bhagavatā - sujīvitamahrīkeṇeti gāthādvayam /",
  "S03bsa032_u:1941": "Jm_16.2 sujīvitamahrīkeṇa dhvāṅkṣeṇāśucikarmaṇā /",
  "S03bsa032_u:1942": "praskandinā pragalbhena susaṃkliṣṭaṃ tu jīvitam //",
  "S03bsa032_u:1943": "Jm_16.3 hrīmatā tviha durjīvaṃ nityaṃ śucigaveṣiṇā /",
  "S03bsa032_u:1944": "saṃlīnenāpragalbhena śuddhājīvena jīvatā //",
  "S03bsa032_u:1945": "iti gāthādvayametadāryasthāvirīyakanikāye paṭhyate /",
  "S03bsa032_u:1946_0": "teṣāmevamavasthānāṃ nātidūre mahānvanadāvaḥ pratibhayaprasaktaninado vijṛmbhamāṇadhūmarāśirvikīryamāṇajvālāvalīlolavisphuliṅgaḥ",
  "S03bsa032_u:1946_1": "santrāsano vanacarāṇāmanayo vanagahanānāṃ prādurabhavat /",
  "S03bsa032_u:1947": "Jm_16.4 sa mārutādhūrṇitaviprakīrṇairjvālābhujairnṛttaviśeṣacitraiḥ /",
  "S03bsa032_u:1948": "valganniva vyākuladhūmakeśaḥ sasvāna teṣāṃ dhṛtimādadānaḥ //",
  "S03bsa032_u:1949": "Jm_16.5 caṇḍānilāsphālanacañcalāni bhayadrutānīva vane tṛṇāni /",
  "S03bsa032_u:1950": "so 'gniḥ sasaṃrambha ivābhipatya sphuratsphuliṅgaprakaro dadāha //",
  "S03bsa032_u:1951": "Jm_16.6 bhayadrutodbhrāntavihaṅgasārthaṃ paribhramadbhītamṛgaṃ samantāt /",
  "S03bsa032_u:1952": "dhūmaughamagnaṃ paṭuvahniśabdaṃ vanaṃ tadārtyeva bhṛśaṃ rarāsa //",
  "S03bsa032_u:1953": "krameṇa cotpīḍyamāna iva sa vahniḥ paṭunā mārutena tṛṇagahanānusārī teṣāṃ nīḍasamīpamupajagāma /",
  "S03bsa032_u:1954": "atha te vartakāpotakā bhayavirasavyākulavirāvāḥ parasparanirapekṣāḥ sahasā samutpetuḥ /",
  "S03bsa032_u:1955": "paridurbalatvādasañjātapakṣatvācca bodhisattvastu notpatituṃ prayatnaṃ cakāra /",
  "S03bsa032_u:1956": "viditātmaprabhāvastvasaṃbhrānta eva sa mahāsattvaḥ sarabhasamivopasarpantamagniṃ sānunayamityuvāca -",
  "S03bsa032_u:1957": "Jm_16.7 vyarthābhidhānacaraṇo 'smyavirūḍhapakṣastvatsambhramācca pitarāvapi me praḍīnau /",
  "S03bsa032_u:1958": "tvadyogyamasti na ca kiñcidihātitheyamasmānnivartitumatastava yuktamagne //",
  "S03bsa032_u:1959": "ityukte satyaparibhāvitavacasā tena mahāsattvena -",
  "S03bsa032_u:1960": "Jm_16.8 udīryamāṇo 'pyanilena so 'gnirviśuṣkasaṃsaktatṛṇe 'pi kakṣe /",
  "S03bsa032_u:1961": "nadīmiva prāpya vivṛddhatoyāṃ tadvācamāsādya śaśāma sadyaḥ //",
  "S03bsa032_u:1962": "Jm_16.9 adyāpi taṃ himavati prathitaṃ pradeśaṃ dāvāgniruddhataśikho 'pi samīraṇena /",
  "S03bsa032_u:1963": "mantrābhiśapta iva naikaśirā bhujaṅgaḥ saṅkocamandalulitārcirupaiti śāntim //",
  "S03bsa032_u:1964": "tatkimidamupanītamiti? ucyate -",
  "S03bsa032_u:1965": "Jm_16.10 velāmiva pracalitormiphaṇaḥ samudraḥ śikṣāṃ munīndravihitāmiva satyakāmaḥ /",
  "S03bsa032_u:1966": "satyātmanāmiti na laṅghayituṃ yadājñāṃ śaktaḥ kṛśānurapi satyamato na jahyāt //",
  "S03bsa032_u:1967": "tadevaṃ satyavacanaparibhāvitāṃ vācamagnirapi na prasahate laṅghayitumiti satyavacane 'bhiyogaḥ karaṇīyaḥ /",
  "S03bsa032_u:1968": "tathāgatavarṇe 'pi vācyamiti /",
  "S03bsa032_u:1969": "iti vartakāpotakajātakaṃ ṣoḍaśam /",
  "S03bsa032_u:1970": "_______________________________________________________________",
  "S03bsa032_u:1971": "[Vaidya_104]",
  "S03bsa032_u:1972": "17. Kumbhajātakam",
  "S03bsa032_u:1973": "anekadoṣopasṛṣṭamatikaṣṭaṃ madyapānamiti sādhavaḥ paramapyasmādvārayanti prāgevātmānamiti /",
  "S03bsa032_u:1974": "tadyathānuśrūyate -",
  "S03bsa032_u:1975": "bodhisattvaḥ kila karuṇātiśayaparibhāvitamatiḥ parahitasukhopapādanaparaḥ puṇyāṃ pratipadamudbhāvayandānadamasaṃyamādibhiḥ kadācicchakrā devānāmindro babhūva /",
  "S03bsa032_u:1976": "sa prakarṣiṇāmapi divyānāṃ viṣayasukhānāṃ nikāmalābhī sannapi karuṇāvaśagatvānnaiva lokārthacaryāsamudyogaśithilaṃ manaścakāra /",
  "S03bsa032_u:1977": "Jm_17.1 prāyeṇa lakṣmīmadiropayogājjāgarti naivātmahite 'pi lokaḥ /",
  "S03bsa032_u:1978": "surendralakṣmyāpi tu nirmado 'sāvabhūtparārtheṣvapi jāgarūkaḥ //",
  "S03bsa032_u:1979": "Jm_17.2 anekatīvravyasanātureṣu sattveṣu bandhuṣviva jātahārdaḥ /",
  "S03bsa032_u:1980": "dhairyātsvabhāvajñatayāśritaśca nāsau visasmāra parārthacaryām //",
  "S03bsa032_u:1981_0": "atha kadācitsa mahātmā manuṣyalokamavalokayannanukampāsamāvarjitena maitrasnigdhena",
  "S03bsa032_u:1981_1": "svabhāvamahatā cakṣuṣā dadarśa sarvamitraṃ nāma rājānamakalyāṇamitrasaṃparkadoṣāt",
  "S03bsa032_u:1981_2": "sapaurajānapadaṃ madyapānaprasaṅgābhimukham /",
  "S03bsa032_u:1982": "tatra cāsyādoṣadarśitāmavekṣya mahādoṣatāṃ ca madyapānasya sa mahātmā mahatyā karuṇayā samāpīḍyamānahṛdayaścintāmāpede /",
  "S03bsa032_u:1983": "kaṣṭā bateyamāpadāpatitā lokasya /",
  "S03bsa032_u:1984": "Jm_17.3 pramukhasvādu pānaṃ hi doṣadarśanaviklavān /",
  "S03bsa032_u:1985": "śreyaso 'paharatyeva ramaṇīyamivāpatham //",
  "S03bsa032_u:1986": "tatkimatra prāptakālaṃ syāt? bhavatu dṛṣṭam /",
  "S03bsa032_u:1987": "Jm_17.4 pradhānabhūtasya viceṣṭitāni jano 'nukartuṃ niyatasvabhāvaḥ /",
  "S03bsa032_u:1988": "ityatra rājaiva cikitsanīyaḥ śubhāśubhaṃ tatprabhavaṃ hi loke //",
  "S03bsa032_u:1989_0": "iti viniścitya sa mahāsattvastaptakāñcanavarṇamāparuṣodgrathitajaṭāviṭapadharaṃ valkalājinasaṃvītamojasvi",
  "S03bsa032_u:1989_1": "brāhmaṃ vapurabhinirmāya surāpūrṇaṃ ca vāmapārśvasthaṃ nātibṛhantaṃ kumbhaṃ sarvamitrasya",
  "S03bsa032_u:1989_2": "rājñaḥ [Vaidya_105] pariṣadi saṃniṣaṇṇasya prastāvopanatāsu pravṛttāsu surāsavaśīdhumaireyamadhukathāsu",
  "S03bsa032_u:1989_3": "purato 'ntarikṣe prādurabhūt /",
  "S03bsa032_u:1990": "vismayabahumānāvarjitena ca prāñjalinā tena janenābhyutthāya pratyarcyamānaḥ sajala iva jaladharo gambhīramabhi dannuccairuvāca -",
  "S03bsa032_u:1991": "Jm_17.5 puṣpamālāhasatkaṇṭhamimaṃ bharitamākaṇṭham /",
  "S03bsa032_u:1992": "avataṃsakṛtākumbhaṃ kretumicchati kaḥ kumbham //",
  "S03bsa032_u:1993": "Jm_17.6 savalayamiva puṣpamālayā pravitatayānilakampalīlayā /",
  "S03bsa032_u:1994": "kisalayaracanāsamutkaṭaṃ ghaṭamimamicchati kaḥ krayeṇa vaḥ //",
  "S03bsa032_u:1995": "athainaṃ sa rājā vismayāvarjitakautūhalaḥ sabahumānamīkṣamāṇaḥ kṛtāñjaliruvāca -",
  "S03bsa032_u:1996": "Jm_17.7 dīptyā navārka iva cārutayā śaśīva saṃlakṣyase ca vapuṣānyatamo munīnām /",
  "S03bsa032_u:1997": "tadvaktumarhasi yathā vidito 'si loke saṃbhāvanā hi guṇatastvayi no vicitrā //",
  "S03bsa032_u:1998": "śakra uvāca -",
  "S03bsa032_u:1999": "Jm_17.8 paścādapi jñāsyasi yo 'hamasmi ghaṭaṃ tvidaṃ kretumito ghaṭasva /",
  "S03bsa032_u:2000": "na ced bhayaṃ te paralokaduḥkhādihaiva tīvravyasanāgamādvā //",
  "S03bsa032_u:2001": "rājovāca - apūrvaḥ khalvayamatrabhavataḥ paśya vikrayārambhaḥ /",
  "S03bsa032_u:2002": "Jm_17.9 guṇasaṃvarṇanaṃ nāma doṣāṇāṃ ca nigūhanam /",
  "S03bsa032_u:2003": "prasiddha iti lokasya paṇyānāṃ vikrayakramaḥ //",
  "S03bsa032_u:2004": "Jm_17.10 yukto vānṛtabhīrūṇāṃ tvadvidhānāmayaṃ vidhiḥ /",
  "S03bsa032_u:2005": "na hi kṛcchre 'pi saṃtyaktuṃ satyamicchanti sādhavaḥ //",
  "S03bsa032_u:2006": "Jm_17.11 tadācakṣva mahābhāga pūrṇaḥ kasya ghaṭo nvayam /",
  "S03bsa032_u:2007": "kiṃ vā vinimaye prāpyamasmattastvādṛśairapi //",
  "S03bsa032_u:2008": "śakra uvāca - śrūyatāṃ mahārāja",
  "S03bsa032_u:2009": "nāyaṃ toyadavicyutasya payasaḥ pūrṇo na tīrthāmbhasaḥ",
  "S03bsa032_u:2010": "kaiñjalkasya sugandhino na madhunaḥ sarpirviśeṣasya vā /",
  "S03bsa032_u:2011": "[Vaidya_106]",
  "S03bsa032_u:2012": "Jm_17.12 na kṣīrasya vijṛmbhamāṇakumudavyabhrendupādacchaveḥ",
  "S03bsa032_u:2013": "pūrṇaḥ pāpamayasya yasya tu ghaṭastasya prabhāvaṃ śṛṇu //",
  "S03bsa032_u:2014": "yatpītvā madadoṣavihvalatayā svatantraścaran",
  "S03bsa032_u:2015": "deśeṣvaprapateṣvapi prapatito mandaprabhāvasmṛtiḥ /",
  "S03bsa032_u:2016": "bhakṣyābhakṣyavicāraṇāvirahitastattatsamāsvādayet",
  "S03bsa032_u:2017": "tatsaṃpūrṇamimaṃ gataṃ krayapathaṃ krīṇīta kumbhādhamam //",
  "S03bsa032_u:2018": "anīśaḥ sve citte vicarati yayā saṃhṛtamatir",
  "S03bsa032_u:2019": "dviṣāṃ hāsāyāmaṃ samupajanayangauriva jaḍaḥ /",
  "S03bsa032_u:2020": "sadomadhye nṛtyetsvamukhapaṭahenāpi ca yayā",
  "S03bsa032_u:2021": "krayārhā seyaṃ vaḥ śubhavirahitā kumbhanihitā //",
  "S03bsa032_u:2022": "pītvocitāmapi jahāti yathātmalajjāṃ",
  "S03bsa032_u:2023": "nirgranthavadvasanasaṃyamakhedamuktaḥ /",
  "S03bsa032_u:2024": "dhīraṃ caretpathiṣu paurajanākuleṣu",
  "S03bsa032_u:2025": "sā paśyatāmupagatā nihitātra kumbhe //",
  "S03bsa032_u:2026": "yatpītvā vamathusamudgatānnaliptā",
  "S03bsa032_u:2027": "niḥśaṅkaiḥ śvabhiravalihyamānavaktrāḥ /",
  "S03bsa032_u:2028": "niḥsaṃjñā nṛpatipathiṣvapi svapanti",
  "S03bsa032_u:2029": "prakṣiptaṃ krayasubhagaṃ tadatra kumbhe //",
  "S03bsa032_u:2030": "Jm_17.17 upayujya yanmadabalādabalā vinibandhayedapi tarau pitarau /",
  "S03bsa032_u:2031": "gaṇayecca sā dhanapatiṃ na patiṃ tadidaṃ ghaṭe vinihitaṃ nihitam //",
  "S03bsa032_u:2032": "Jm_17.18 yāṃ pītavanto madaluptasaṃjñā vṛṣṇyandhakā vismṛtabandhubhāvāḥ /",
  "S03bsa032_u:2033": "parasparaṃ niṣpipiṣurgadābhirunmādanī sā nihiteha kumbhe //",
  "S03bsa032_u:2034": "Jm_17.19 yatra prasaktāni kulāni neśurlakṣmīniketānyuditoditāni /",
  "S03bsa032_u:2035": "ucchedanī vittavatāṃ kulānāṃ seyaṃ ghaṭe krayyatayādhirūḍhā //",
  "S03bsa032_u:2036": "Jm_17.20 aniyataruditasthitavihasitavāgjaḍagurunayano grahavaśaga iva /",
  "S03bsa032_u:2037": "paribhavabhavanaṃ bhavati ca niyataṃ yadupahatamatistadidamiha ghaṭe //",
  "S03bsa032_u:2038": "Jm_17.21 pravayaso 'pi yadākulacetanāḥ svahitamārgasamāśrayakātarāḥ /",
  "S03bsa032_u:2039": "bahu vadantyasamīkṣitaniścayaṃ krayapathena gataṃ tadidaṃ ghaṭe //",
  "S03bsa032_u:2040": "Jm_17.22 yasyā doṣātpūrvadevāḥ pramattā lakṣmīmoṣaṃ devarājādavāpya /",
  "S03bsa032_u:2041": "trāṇāpekṣāstoyarāśau mamajjustasyāḥ pūrṇaṃ kumbhametaṃ vṛṇīta //",
  "S03bsa032_u:2042": "Jm_17.23 brūyādasatyamapi satyamiva pratītaḥ kuryādakāryamapi kāryamiva prahṛṣṭaḥ /",
  "S03bsa032_u:2043": "yasyā guṇena sadasatsadasacca vidyācchāpasya mūrtiriva sā nihiteha kumbhe //",
  "S03bsa032_u:2044": "Jm_17.24 unmādavidyāṃ vyasanapratiṣṭhāṃ sākṣādalakṣmīṃ jananīmaghānām /",
  "S03bsa032_u:2045": "advaitasiddhāṃ kalipaddhatiṃ tāṃ krīṇīta ghorāṃ manasastamistrām //",
  "S03bsa032_u:2046": "Jm_17.25 parimuṣitamatiryayā nihanyādapi pitaraṃ jananīmanāgasaṃ vā /",
  "S03bsa032_u:2047": "avigaṇitasukhāyatiryatiṃ vā krayavidhinā nṛpa tāmito gṛhāṇa //",
  "S03bsa032_u:2048": "Jm_17.26 evaṃvidhaṃ madyamidaṃ narendra sureti loke prathitaṃ surābha /",
  "S03bsa032_u:2049": "na pakṣapāto 'sti guṇeṣu yasya sa kretumudyogamidaṃ karotu //",
  "S03bsa032_u:2050": "Jm_17.27 niṣevya yadduścaritaprasaktāḥ patanti bhīmānnarakaprapātān /",
  "S03bsa032_u:2051": "tiryaggatiṃ pretadaridratāṃ ca ko nāma taddraṣṭumapivyavasyet //",
  "S03bsa032_u:2052": "Jm_17.28 laghurapi ca vipāko madyapānasya yaḥ syānmanujagatigatānāṃ śīladṛṣṭīḥ sa hanti /",
  "S03bsa032_u:2053": "jvalitadahanaraudre yena bhūyo 'pyavīcau nivasati pitṛloke hīnatiryakṣu caiva //",
  "S03bsa032_u:2054": "Jm_17.29 śīlaṃ nimīlayati hanti yaśaḥ prasahya lajjāṃ nirasyati matiṃ malinīkaroti /",
  "S03bsa032_u:2055": "yannāma pītamupahanti guṇāṃśca tāṃstāṃstatpātumarhasi kathaṃ nṛpa madyamadya //",
  "S03bsa032_u:2056": "atha sā rājā taistasya hṛdayagrāhakairhetumadbhirvacobhiravagamitamadyapānadoṣo madyaprasaṅgādapavṛttābhilāṣaḥ śakramityuvāca -",
  "S03bsa032_u:2057": "Jm_17.30 snigdhaḥ pitā vinayabhaktiguṇād gururvā yadvaktumarhati nayānayavinmunirvā /",
  "S03bsa032_u:2058": "tāvattvayā svabhihitaṃ hitakāmyayā metatkarmaṇā vidhivadarcayituṃ yatiṣye //",
  "S03bsa032_u:2059": "idaṃ ca tāvatsubhāṣitapratipūjanamarhati no 'trabhavān pratigrahītum /",
  "S03bsa032_u:2060": "Jm_17.31 dadāmi te grāmavarāṃśca pañca dāsīśataṃ pañca gavāṃ śatāni /",
  "S03bsa032_u:2061": "sadaśvayuktāṃśca rathāndaśemānhitasya vaktā hi gururmamāsi //",
  "S03bsa032_u:2062": "yadvā mayānyatkaraṇīyaṃ tatsaṃdeśādarhatyatrabhavānbhūyo 'pi māmanugrahītum /",
  "S03bsa032_u:2063": "śakra uvāca -",
  "S03bsa032_u:2064": "Jm_17.32 artho 'sti na grāmavarādinā me surādhipaṃ māmabhigaccha rājan /",
  "S03bsa032_u:2065": "saṃpūjanīyastu hitasya vaktā vākpragraheṇa pratipanmayena //",
  "S03bsa032_u:2066": "Jm_17.33 ayaṃ hi panthā yaśasaḥ śriyaśca paratra saukhyasya ca tasya tasya /",
  "S03bsa032_u:2067": "apāsya tasmānmadirāprasaṅgaṃ dharmāśrayānmadviṣayaṃ bhajasva //",
  "S03bsa032_u:2068": "ityuktvā śakrastatraivāntardadhe / sa ca rājā sapaurajānapado madyapānādvirarāma /",
  "S03bsa032_u:2069": "tadevamanekadoṣopasṛṣṭamatikaṣṭaṃ madyapānamiti sādhavaḥ paramasmādvārayanti prāgevātmānamiti /",
  "S03bsa032_u:2070": "evaṃ lokahitaḥ pūrvajanmasvapi sa bhagavāniti tathāgatavarṇe 'pi vācyam /",
  "S03bsa032_u:2071": "iti kumbhajātakaṃ saptadaśam /",
  "S03bsa032_u:2072": "_______________________________________________________________",
  "S03bsa032_u:2073": "[Vaidya_110]",
  "S03bsa032_u:2074": "18. Aputrajātakam",
  "S03bsa032_u:2075": "śīlapraśamapratipakṣasaṃbādhaṃ gārhasthyamityevamātmakāmā na rocayante / tadyathānuśrūyate -",
  "S03bsa032_u:2076_0": "bodhisattvaḥ kila kasmiṃścidibhyakule ślāghanīyavṛttacāritrasaṃpanne prārthanīyasaṃbandhe",
  "S03bsa032_u:2076_1": "kulodbhavānāṃ nipānabhūte śramaṇabrāhmaṇānāṃ kośakoṣṭhāgāranirviśeṣe mitrasvajanānāmabhigamanīye",
  "S03bsa032_u:2076_2": "kṛpaṇavanīpakānāmupajīvye śilpijanasyāspadabhūte lakṣmyā dattānugrahasatkāre rājño",
  "S03bsa032_u:2076_3": "lokābhisaṃmate janma pratilebhe /",
  "S03bsa032_u:2077_0": "sa kālānāmatyayenābhivṛddhaḥ kṛtaśramo lokābhimateṣu vidyāsthāneṣvaparokṣabuddhirvividhavikalpāśrayāsu",
  "S03bsa032_u:2077_1": "kalāsu jananayanakāntena ca vapuṣā dharmāvirodhinyā ca lokajñatayā svajana iva lokasya",
  "S03bsa032_u:2077_2": "hṛdayeṣu paryavartata /",
  "S03bsa032_u:2078": "Jm_18.1 na hi svajana ityeva svajano bahu manyate /",
  "S03bsa032_u:2079": "jano vā jana ityeva svajanād dṛśyate 'nyathā //",
  "S03bsa032_u:2080": "Jm_18.2 guṇadoṣābhimarśāttu bahumānāvamānayoḥ /",
  "S03bsa032_u:2081": "vrajatyāspadatāṃ lokaḥ svajanasya janasya vā //",
  "S03bsa032_u:2082": "kṛtapravrajyāparicayatvāttu tasya mahāsattvasya",
  "S03bsa032_u:2083": "Jm_18.3 paryeṣṭiduḥkhānugatāṃ viditvā gṛhasthatāṃ dharmavirodhinīṃ ca /",
  "S03bsa032_u:2084": "sukhodayatvaṃ ca tapovanānāṃ na gehasaukhyeṣu manaḥ sasañje //",
  "S03bsa032_u:2085": "sa mātāpitroḥ kālakriyayā saṃvignahṛdayastamanekaśatasahasrasaṃkhyaṃ gṛhavibhavasāraṃ mitrasvajanakṛpaṇaśramaṇabrāhmaṇebhyo yathārhamatisṛjya pravavrāja /",
  "S03bsa032_u:2086": "so 'nupūrveṇa grāmanagaranigamarāṣṭrarājadhānīṣvanuvicarannanyatamanagaramupaśritya kasmiṃścidvanaprasthe nivasati sma /",
  "S03bsa032_u:2087_0": "sa dhyānaguṇābhyāsāt sātmībhūtenākṛtakenendriyaprasādena śrutihṛdayāhlādinā ca vidvattāsūcakenānutsiktena",
  "S03bsa032_u:2087_1": "vigatalābhāśākārpaṇyadainyena vinayaujasvinā yathārhamadhuropacārasauṣṭhavena dharmādharmavibhāganipuṇena",
  "S03bsa032_u:2087_2": "ca vacasā pravrajitācāraśībharayā (ca)",
  "S03bsa032_u:2088": "sajjaneṣṭayā ceṣṭayā tatrābhilakṣito babhūva /",
  "S03bsa032_u:2089": "kautūhalinā ca janena samupalabdhakulapravrajyākramaḥ suṣṭhutaraṃ lokasaṃmatastatrābhūt /",
  "S03bsa032_u:2090": "Jm_18.4 ādeyataratāṃ yānti kularūpaguṇād guṇāḥ /",
  "S03bsa032_u:2091": "āśrayātiśayeneva candrasya kiraṇāṅkarāḥ //",
  "S03bsa032_u:2092_0": "athāsya tatrābhigamanamupalabhya pitṛvayasyaḥ samabhigamya cainaṃ guṇabahumānāt kuśalaparipraśnapūrvakaṃ",
  "S03bsa032_u:2092_1": "cāsmai nivedyātmānaṃ pitṛvayasyatāṃ ca saṃkathāprastāvāgatamenaṃ snehāduvāca - cāpalamiva",
  "S03bsa032_u:2092_2": "khalvidamanuvartitaṃ bhadantenānapekṣya kulavaṃśamasmin vayasi pravrajatā /",
  "S03bsa032_u:2093": "Jm_18.5 ārādhyate satpratipattimadbhirdharmo yadāyaṃ bhavane vane vā /",
  "S03bsa032_u:2094": "śrīmanti hitvā bhavanānyatastvaṃ kasmādaraṇyeṣu matiṃ karoṣi //",
  "S03bsa032_u:2095": "Jm_18.6 paraprasādārjitabhaikṣavṛttiragaṇyamānaḥ khalavajjanena /",
  "S03bsa032_u:2096": "kucelabhṛdbandhusuhṛdvihīno vanāntabhūmāvapaviddhakāyaḥ //",
  "S03bsa032_u:2097": "Jm_18.7 mūrtaṃ daridratvamivopaguhya kathaṃ nu śokasya vaśaṃ prayāsi /",
  "S03bsa032_u:2098": "imāmavasthāṃ hi tavekṣamāṇā dviṣo 'pi bāṣpāpihitekṣaṇāḥ syuḥ //",
  "S03bsa032_u:2099": "Jm_18.8 tadehi pitryaṃ bhavanaṃ tavedaṃ śrutārthasāraṃ bhavatāpi nūnam /",
  "S03bsa032_u:2100": "saṃpādayethā nivasaṃstvamatra dharmaṃ ca satputramanorathaṃ ca //",
  "S03bsa032_u:2101": "lokapravādaḥ khalvapi caiṣaḥ",
  "S03bsa032_u:2102": "Jm_18.9 parakarmakarasyāpi sve nipānasukhā gṛhāḥ /",
  "S03bsa032_u:2103": "kiṃ punaḥ sukhasaṃprāptāḥ samṛddhijvalitaśriyaḥ //",
  "S03bsa032_u:2104": "atha bodhisattvaḥ pravivekasukhāmṛtarasaparibhāvitamatistatpravaṇahṛdayaḥ samupalabdhaviśeṣo gṛhavanavāsayoḥ kāmopabhoganimantraṇāyāṃ tṛpta iva bhojanakathāyāmasukhāyamāna uvāca -",
  "S03bsa032_u:2105": "Jm_18.10 idaṃ snehodgatatvātte kāmamalpātyayaṃ vacaḥ /",
  "S03bsa032_u:2106": "sukhasaṃjñāṃ tu mā kārṣīḥ kadācidgṛhacārake //",
  "S03bsa032_u:2107": "Jm_18.11 gārhasthyaṃ mahadasvāsthyaṃ sadhanasyādhanasya vā /",
  "S03bsa032_u:2108": "ekasya rakṣaṇāyāsāditarasyārjanaśramāt //",
  "S03bsa032_u:2109": "Jm_18.12 yatra nāma sukhaṃ naiva sadhanasyādhanasya vā /",
  "S03bsa032_u:2110": "tatrābhiratisaṃmohaḥ pāpasyaiva phalodayaḥ //",
  "S03bsa032_u:2111": "yadapi ceṣṭaṃ gṛhasthenāpi śakyamayamārādhayituṃ dharma iti kāmamevametat /",
  "S03bsa032_u:2112": "atiduṣkaraṃ tu me pratibhāti dharmapratipakṣasaṃbādhatvācchramabāhulyācca gṛhasya / paśyatu bhavān /",
  "S03bsa032_u:2113": "Jm_18.13 gṛhā nānīhamānasya na caivāvadato mṛṣā /",
  "S03bsa032_u:2114": "na cānikṣiptadaṇḍasya pareṣāmanikurvataḥ //",
  "S03bsa032_u:2115": "tadayaṃ gṛhasukhāvabaddhahṛdayastatsādhanodyatamatirjanaḥ /",
  "S03bsa032_u:2116": "Jm_18.14 yadi dharmamupaiti nāsti gehamatha gehābhimukhaḥ kuto 'sya dharmaḥ /",
  "S03bsa032_u:2117": "praśamaikaraso hi dharmamārgo gṛhasiddhiśca parākramakrameṇa //",
  "S03bsa032_u:2118": "Jm_18.15 iti dharmavirodhadūṣitatvād gṛhavāsaṃ ka ivātmavān bhajeta /",
  "S03bsa032_u:2119": "paribhūya sukhāśayā hi dharmaṃ niyamo nāsti sukhodayaprasiddhau //",
  "S03bsa032_u:2120": "Jm_18.16 niyataṃ ca yaśaḥparābhavaḥ syādanutāpo manasaśca durgatiśca /",
  "S03bsa032_u:2121": "iti dharmavirodhinaṃ bhajante na sukhopāyamapāyavannayajñāḥ //",
  "S03bsa032_u:2122": "api ca, sukho gṛhavāsa iti śraddhāgamyamidaṃ me pratibhāti /",
  "S03bsa032_u:2123": "Jm_18.17 niyatārjanarakṣaṇādiduḥkhe vadhabandhavyasanaikalakṣyabhūte /",
  "S03bsa032_u:2124": "nṛpaterapi yatra nāsti tṛptirvibhavaistoyanidherivāmbuvarṣaiḥ //",
  "S03bsa032_u:2125": "Jm_18.18 sukhamatra kutaḥ kathaṃ kadā vā parikalpapraṇayaṃ na cedupaiti /",
  "S03bsa032_u:2126": "viṣayopaniveśane 'pi mohād vraṇakaṇḍūyanavatsukhābhimānaḥ //",
  "S03bsa032_u:2127": "bāhulyena ca khalu bravīmi -",
  "S03bsa032_u:2128": "Jm_18.19 prāyaḥ samṛddhyā madameti gehe mānaṃ kulenāpi balena darpam /",
  "S03bsa032_u:2129": "duḥkhena roṣaṃ vyasanena dainyaṃ tasminkadā syātpraśamāvakāśaḥ //",
  "S03bsa032_u:2130": "[Vaidya_113]",
  "S03bsa032_u:2131": "ataśca khalvahamatrabhavantamanunayāmi -",
  "S03bsa032_u:2132": "Jm_18.20 madamānamohabhujagopalayaṃ praśamābhirāmasukhavipralayam /",
  "S03bsa032_u:2133": "ka ivāśrayedabhimukhaṃ vilayaṃ bahutīvraduḥkhanilayaṃ nilayam //",
  "S03bsa032_u:2134": "Jm_18.21 saṃtuṣṭajanagehe tu praviviktasukhe vane /",
  "S03bsa032_u:2135": "prasīdati yathā cetastridive 'pi tathā kutaḥ //",
  "S03bsa032_u:2136": "Jm_18.22 paraprasādārjitavṛttirapyato rame vanānteṣu kucelasaṃvṛtaḥ /",
  "S03bsa032_u:2137": "adharmamiśraṃ tu sukhaṃ na kāmaye viṣeṇa saṃpṛktamivānnamātmavān //",
  "S03bsa032_u:2138": "ityavagamitamatiḥ sa tena pitṛvayasyo hṛdayagrāhakeṇa vacasā bahumānameva tasminmahāsattve satkāraprayogaviśeṣeṇa pravedayāmāsa /",
  "S03bsa032_u:2139": "tadevaṃ śīlapraśamapratipakṣasaṃbādhaṃ gārhasthyamityevamātmakāmāḥ parityajantīti /",
  "S03bsa032_u:2140": "labdhāsvādāḥ praviveke, na kāmeṣvāvartanta iti pravivekaguṇakathāyāmapyupaneyam /",
  "S03bsa032_u:2141": "ityaputrajātakamaṣṭādaśam /",
  "S03bsa032_u:2142": "_______________________________________________________________",
  "S03bsa032_u:2143": "[Vaidya_114]",
  "S03bsa032_u:2144": "19. Bisajātakam",
  "S03bsa032_u:2145": "pravivekasukharasajñānāṃ viḍambaneva vihiṃseva ca kāmāḥ pratikūlā bhavanti / tadyathānuśrūyate -",
  "S03bsa032_u:2146": "bodhisattvaḥ kila kasmiṃścinmahati guṇaprakāśayaśasi vācyadoṣavirahite brāhmaṇakule janmaparigrahaṃ cakāra /",
  "S03bsa032_u:2147": "tasya yatra kanīyāṃsaḥ ṣaḍapare bhrātarastadanurūpaguṇāḥ snehabahumānaguṇānnityānuguṇā babhūvuḥ,",
  "S03bsa032_u:2148": "saptamī ca bhaginī /",
  "S03bsa032_u:2149_0": "sa kṛtaśramaḥ sāṅgeṣu sopavedeṣu vedeṣu samadhigatavidyāyaśāḥ saṃmato jagati daivatavanmātāpitarau",
  "S03bsa032_u:2149_1": "parayā bhaktyā paricarannācārya iva piteva tānbhrātṝnvidyāsu vinayannayavinayakuśalo gṛhamāvasati sma /",
  "S03bsa032_u:2150": "sa kālakramānmātāpitroḥ kālakriyayā saṃvignahṛdayaḥ kṛtvā tayoḥ pretakṛtyāni vyatīteṣu śokamayeṣviva keṣucideva divaseṣu tānbhrātṝn saṃnipātyovāca -",
  "S03bsa032_u:2151": "Jm_19.1 eṣa lokasya niyataḥ śokātivirasaḥ kramaḥ /",
  "S03bsa032_u:2152": "saha sthitvāpi suciraṃ mṛtyunā yadviyojyate //",
  "S03bsa032_u:2153": "Jm_19.2 tatpravrajitumicchāmi śreyaḥślādhyena vartmanā /",
  "S03bsa032_u:2154": "purā mṛtyuripurhanti gṛhasaṃraktameva mām //",
  "S03bsa032_u:2155": "yataḥ sarvāneva bhavataḥ sambodhayāmi /",
  "S03bsa032_u:2156": "astyatra brāhmaṇakule dharmeṇa yathādhigatā vibhavamātrā /",
  "S03bsa032_u:2157": "śakyamanayā vartitum /",
  "S03bsa032_u:2158_0": "tatsarvaireva bhavadbhiḥ parasparaṃ snehagauravābhimukhaiḥ śīlasamudācāreṣvaśithilādarairvedādhyayanaparairmitrātithisvajanapraṇayavatsalairdhamaparāyaṇairbhūtva",
  "S03bsa032_u:2158_1": "samyaggṛhamadhyāvastavyam /",
  "S03bsa032_u:2159": "Jm_19.3 vinayaślāghibhirnityaṃ svādhyāyādhyayanodyataiḥ /",
  "S03bsa032_u:2160": "pradānābhirataiḥ samyakparipālyo gṛhāśramaḥ //",
  "S03bsa032_u:2161": "Jm_19.4 evaṃ hi vaḥ syādyaśasaḥ samṛddhirdharmasya cārthasya sukhāspadasya /",
  "S03bsa032_u:2162": "sukhāvagāhaśca paro 'pi lokastadapramattā gṛhamāvaseta //",
  "S03bsa032_u:2163_0": "athāsya bhrātaraḥ pravrajyāsaṅkīrtanādviyogāśaṅkāvyathitamanasaḥ śokāśrudurdinamukhāḥ",
  "S03bsa032_u:2163_1": "praṇamyainamūcuḥ - nārhatyatrabhavānpitṛviyogaśokaśalyavraṇamasaṃrūḍhameva no ghaṭṭayitumapareṇa",
  "S03bsa032_u:2163_2": "duḥkhābhinipātakṣāreṇa /",
  "S03bsa032_u:2164": "adyāpi tāvatpitṛśokaśalyakṣatāni rohanti na no manāṃsi /",
  "S03bsa032_u:2165": "Jm_19.5 adyāpi tāvatpitṛśokaśalyakṣatāni rohanti na no manāṃsi /",
  "S03bsa032_u:2166": "[Vaidya_115]",
  "S03bsa032_u:2167": "tatsādhvimāṃ saṃhara dhīra buddhiṃ mā naḥ kṣate kṣāramihopahārṣīḥ //",
  "S03bsa032_u:2168": "Jm_19.6 athākṣamaṃ vetsi gṛhānurāgaṃ śreyaḥpathaṃ vā vanavāsasaukhyam /",
  "S03bsa032_u:2169": "asmānanāthānapahāya gehe kasmādvanaṃ vāñchasi gantumekaḥ //",
  "S03bsa032_u:2170": "tadyātrabhavato gatiḥ sāsmākam / vayamapi pravrajāma iti /",
  "S03bsa032_u:2171": "bodhisattva uvāca -",
  "S03bsa032_u:2172": "Jm_19.7 anabhyāsādvivekasya kāmarāgānuvartinaḥ /",
  "S03bsa032_u:2173": "prapātamiva manyante pravrajyāṃ prāyaśo janāḥ //",
  "S03bsa032_u:2174": "iti mayā nigṛhya nābhihitāḥ stha pravrajyāśrayaṃ prati jānatāpi gṛhavanavāsaviśeṣam /",
  "S03bsa032_u:2175": "tadetaccedabhirucitaṃ bhavatāmeva pravrajāma iti /",
  "S03bsa032_u:2176": "te saptāpi bhrātaro bhaginyaṣṭamāḥ sphītaṃ gṛhavibhavāsāramaśrumukhaṃ ca mitrasvajanabandhuvargaṃ vihāya tāpasapravrajyayā pravrajitāḥ /",
  "S03bsa032_u:2177": "tadanuraktahṛdayaścainānsahāya eko dāsī dāsaścānupravrajitāḥ /",
  "S03bsa032_u:2178_0": "te 'nyatarasminmahatyaraṇyāyatane jvalitamiva vikasitakamalavanaśobhayā vihasadiva",
  "S03bsa032_u:2178_1": "ca phullakumudavanairanibhṛtamadhukaragaṇamamalanīlasalilaṃ mahatsaraḥ saṃniśritya",
  "S03bsa032_u:2178_2": "praviviktamanojñāsu cchayādrumasamupagūḍhāsvasaṃnikṛṣṭaviniviṣṭāsu pṛthakpṛthakparṇaśālāsu",
  "S03bsa032_u:2178_3": "vrataniyamaparā dhyānānuyuktamanaso vijahnaḥ /",
  "S03bsa032_u:2179": "pañcame pañcame divase bodhisattvasamīpaṃ dharmaśravaṇārthamupajagmuḥ /",
  "S03bsa032_u:2180_0": "sa caiṣāṃ dhyānopadeśapravṛttāṃ kāmādīnavadarśanīṃ saṃvejanīyāṃ pravivekasantoṣavarṇabahulāṃ",
  "S03bsa032_u:2180_1": "kuhanalapanakausīdyādidoṣavigarhaṇīmupaśamaprasādapaddhatiṃ tāṃ tāṃ dharmyāṃ kathāṃ cakāra /",
  "S03bsa032_u:2181": "sā cainān dāsī bahumānānurāgavaśā tathaiba paricacāra /",
  "S03bsa032_u:2182": "sā tasmātsaraso bisānyuddhṛtya mahatsu padminīparṇeṣu śucau tīrapradeśe samānvinyasya ca bhāgānkāṣṭhasaṃghaṭṭanaśabdena kālaṃ nivedyāpakrāmati sma /",
  "S03bsa032_u:2183_0": "tatasteṣāmṛṣīṇāṃ kṛtajapahomavidhīnāṃ yathāvṛddhamekaiko 'bhigamya tato bisabhāgamekaikaṃ",
  "S03bsa032_u:2183_1": "yathākramamādāya svasyāṃ svasyāṃ parṇaśālāyāṃ vidhivatparibhujya dhyānābhiyuktamatirvijahāra /",
  "S03bsa032_u:2184": "ta evaṃ pravṛttā naiva parasparaṃ dadṛśuranyatra dharmaśravaṇakālāt /",
  "S03bsa032_u:2185": "teṣāmevaṃvidhena niravadyena śīlavṛttasamudācāreṇa pravivekābhiratyā dhyānapravaṇamānasatayā ca sarvatra yaśaḥ samupaśrutya śakro devānāmindrastatparīkṣānimittaṃ tatrābhijagāma /",
  "S03bsa032_u:2186": "taccaiṣāṃ dhyānābhimukhatvaṃ kukāryeṣvaprasaṅgamanutkaṇṭhāṃ praśamābhirāmaṃ cāvasthānamavekṣya sthirataraguṇasambhāvanastatparīkṣānimittamavahitamanā babhūva /",
  "S03bsa032_u:2187": "Jm_19.8 anutsuko vanānteṣu vasañchamaparāyaṇaḥ /",
  "S03bsa032_u:2188": "āropayati sādhūnāṃ guṇasambhāvanāṃ hṛdi //",
  "S03bsa032_u:2189_0": "atha dvipakalabhadaśanapāṇḍukomalāni samuddhṛtya prakṣālya ca bisāni marakataharitaprabheṣu",
  "S03bsa032_u:2189_1": "padminīpatreṣu kamaladalakesaropahārālaṃkṛtānviracayya samānbhāgānkāṣṭhasaṃghaṭṭanaśabdena",
  "S03bsa032_u:2189_2": "nivedya kālaṃ teṣāmṛṣīṇāmapasṛtāyāṃ tasyāṃ dāsyāṃ bodhisattvaparīkṣārthaṃ śakro devānāmindraḥ",
  "S03bsa032_u:2189_3": "prathamameva bisabhāgamantardhāpayāmāsa /",
  "S03bsa032_u:2190": "Jm_19.9 pravartane hi duḥkhasya tiraskāre sukhasya ca /",
  "S03bsa032_u:2191": "dhairyaprayāmaḥ sādhūnāṃ visphuranniva gṛhyate //",
  "S03bsa032_u:2192_0": "atha bodhisattvo 'bhigataḥ prathame bisabhāgasthāne bisabhāgavirahitaṃ padminīpatraṃ",
  "S03bsa032_u:2192_1": "parivyākulīkṛtopahāramabhisamīkṣya gṛhītaḥ kenāpi me bisapratyaṃśa ityavadhṛtamatirapetacetaḥsaṃkṣobhasaṃrambhastata",
  "S03bsa032_u:2192_2": "eva pratinivṛtya praviśya parṇaśālāyāṃ yathocitaṃ dhyānavidhimārebhe /",
  "S03bsa032_u:2193": "vaimanasyaparihārthaṃ cetareṣāmṛṣīṇāṃ tamarthaṃ na nivedayāmāsa /",
  "S03bsa032_u:2194": "itare tvasya bhrātaro nūnamanena gṛhītaḥ pratyaṃśa iti manyamānā yathocitāneva svānsvānanukrameṇa bisabhāgānādāya yathāsvaṃ parṇaśālāsu paribhujya dhyāyanti sma /",
  "S03bsa032_u:2195": "evaṃ dvitīye tṛtīye caturthe pañcame ca divase śakrastasya taṃ bisapratyaṃśamupanidadhe /",
  "S03bsa032_u:2196": "bodhisattvo 'pi ca mahāsattvastathaiva niḥsaṃkṣobhapraśāntacitto babhūva /",
  "S03bsa032_u:2197": "Jm_19.10 manaḥsaṃkṣobha eveṣṭo mṛtyurnāyuḥkṣayaḥ satām /",
  "S03bsa032_u:2198": "jīvitārthe 'pi nāyānti manaḥkṣobhamato budhāḥ //",
  "S03bsa032_u:2199_0": "athāparāhṇasamaye dharmaśravaṇārthamṛṣayaste yathocittaṃ bodhisattvasya parṇaśālāṃ",
  "S03bsa032_u:2199_1": "samabhigatā dadṛśvāṃsaścainaṃ kṛśataraśarīraṃ parikṣāmakapolanayanaṃ parimlānavadanaśobhamasampūrṇasvaragāmbhīryaṃ",
  "S03bsa032_u:2199_2": "parikṣīṇamapyaparikṣīṇadhairyapraśamaguṇamabhinavendupriyadarśanamupetyopacārapuraḥsaraṃ",
  "S03bsa032_u:2199_3": "sasambhramāḥ kimidamiti kārśyanimittamenamapṛcchan /",
  "S03bsa032_u:2200": "tebhyo bodhisattvastamarthaṃ yathānubhūtaṃ nivedayāmāsa /",
  "S03bsa032_u:2201": "atha te tāpasāḥ parasparamīdṛśamanācāramasambhāvayantastatpīḍayā ca samupajātasaṃvegāḥ kaṣṭaṃ kaṣṭamityuktvā vrīḍāvanatavadanāḥ samatiṣṭhanta /",
  "S03bsa032_u:2202": "śakraprabhāvācca samāvṛtajñānagativiṣayāḥ kuta idamiti na niścayamupajagmuḥ /",
  "S03bsa032_u:2203": "atha bodhisattvasyānujo bhrātā svamāvegamātmaviśuddhiṃ ca pradarśayañchapathātiśayamimaṃ cakāra -",
  "S03bsa032_u:2204": "Jm_19.11 samṛddhicihnābharaṇaṃ sa gehaṃ prāpnotu bhāryāṃ ca mano 'bhirāmām /",
  "S03bsa032_u:2205": "samagratāmetu ca putrapautrairbisāni te brāhmaṇa yo hyahārṣīt //",
  "S03bsa032_u:2206": "[Vaidya_117]",
  "S03bsa032_u:2207": "apara uvāca -",
  "S03bsa032_u:2208": "Jm_19.12 mālāḥ srajaścandanamaṃśukāni bibhradvibhūṣāśca sutābhimṛṣṭāḥ /",
  "S03bsa032_u:2209": "kāmeṣu tīvrāṃ sa karotvapekṣāṃ bisānyahārṣīddvijamukhya yaste //",
  "S03bsa032_u:2210": "apara uvāca -",
  "S03bsa032_u:2211": "Jm_19.13 kṛṣyāśrayāvāptadhanaḥ kuṭumbī pramodamānastanayapralāpaiḥ /",
  "S03bsa032_u:2212": "vayo 'pyapaśyanramatāṃ sa gehe bisāni yaste sakṛdapyahārṣīt //",
  "S03bsa032_u:2213": "apara uvāca -",
  "S03bsa032_u:2214": "Jm_19.14 narādhipairbhṛtyavinītaceṣṭairabhyarcyamāno natalolacūḍaiḥ /",
  "S03bsa032_u:2215": "kṛtsnāṃ mahīṃ pātu sa rājavṛttyā lobhādahārṣīttava yo bisāni //",
  "S03bsa032_u:2216": "apara uvāca -",
  "S03bsa032_u:2217": "Jm_19.15 purohitaḥ so 'stu narādhipasya mantrādinā svastyayayena yuktaḥ /",
  "S03bsa032_u:2218": "satkāramāpnotu tathā ca rājñastavāpi yo nāma bisānyahārṣīt //",
  "S03bsa032_u:2219": "apara uvāca -",
  "S03bsa032_u:2220": "Jm_19.16 adhyāpakaṃ samyagadhītavedaṃ tapasvisambhāvanayā mahatyā /",
  "S03bsa032_u:2221": "arcantu taṃ jānapadāḥ sametya biseṣu lubdho na guṇeṣu yaste //",
  "S03bsa032_u:2222": "sahāya uvāca -",
  "S03bsa032_u:2223": "Jm_19.17 catuḥśataṃ grāmavaraṃ samṛddhaṃ labdhvā narendrādupayātu bhoktum /",
  "S03bsa032_u:2224": "avītarāgo maraṇaṃ sa caitu lobhaṃ biseṣvapyajayanna yaste //",
  "S03bsa032_u:2225": "[Vaidya_118]",
  "S03bsa032_u:2226": "dāsa uvāca -",
  "S03bsa032_u:2227": "Jm_19.18 sa grāmaṇīrastu sahāyamadhye strīnṛttagītairupalāpyamānaḥ /",
  "S03bsa032_u:2228": "mā rājataśca vyasanāni labdha bisārthamātmārthamaśīśamadyaḥ //",
  "S03bsa032_u:2229": "bhaginyuvāca -",
  "S03bsa032_u:2230": "Jm_19.19 vidyotamānāṃ bapuṣā śriyā ca patnītvamānīya narādhipastām /",
  "S03bsa032_u:2231": "yoṣitsahasrāgrasarīṃ karotu yastvadvidhasyāpi bisānyahārṣīt //",
  "S03bsa032_u:2232": "dāsyuvāca -",
  "S03bsa032_u:2233": "Jm_19.20 ekākinī sā samatītya sādhūnsvādūpabhoge praṇayaṃ karotu /",
  "S03bsa032_u:2234": "satkāralabdhāṃ mudamudvahantī bisānyapaśyattava yā na dharmam //",
  "S03bsa032_u:2235": "atha tatra dharmaśravaṇārthaṃ samāgatāstadvanādhyuṣitā yakṣadviradavānarāstāṃ kathāmupaśrutya parāṃ vrīḍāṃ saṃvegaṃ copajagmuḥ /",
  "S03bsa032_u:2236": "atha yakṣa ātmaviśuddhipradarśanārthamiti śapathameṣāṃ purataścakāra -",
  "S03bsa032_u:2237": "Jm_19.21 āvāsikaḥ so 'stu mahāvihāre kacaṅgalāyāṃ navakarmikaśca /",
  "S03bsa032_u:2238": "ālokasandhiṃ divasaiḥ karotu yastvayyapi praskhalito bisārtham //",
  "S03bsa032_u:2239": "hastyuvāca -",
  "S03bsa032_u:2240": "Jm_19.22 ṣaḍbhirdṛḍhaiḥ pāśaśataiḥ sa bandhaṃ prāpnotu ramyācca vanājjanāntam /",
  "S03bsa032_u:2241": "tīkṣṇāṅkaśākarṣaṇajā rujaśca yaste muniśreṣṭha bisānyahārṣīt //",
  "S03bsa032_u:2242": "vānara uvāca -",
  "S03bsa032_u:2243": "sa puṣpamālī trapughṛṣṭakaṇṭho yaṣṭayā hataḥ sarpamukhaṃ paraitu /",
  "S03bsa032_u:2244": "Jm_19.23 sa puṣpamālī trapughṛṣṭakaṇṭho yaṣṭayā hataḥ sarpamukhaṃ paraitu /",
  "S03bsa032_u:2245": "[Vaidya_119]",
  "S03bsa032_u:2246": "vaikakṣyabaddhaśca vased gṛheṣu laulyādahārṣīttava yo bisāni //",
  "S03bsa032_u:2247": "atha bodhisattvastānsarvānevānunayavinītākṣaraṃ śāntigāmbhīryasūcakamityuvāca -",
  "S03bsa032_u:2248": "Jm_19.24 yo naṣṭamityāha na cāsya naṣṭamiṣṭānsa kāmānadhigamya kāmam /",
  "S03bsa032_u:2249": "upaitu gehāśrita eva mṛtyuṃ bhavatsu yaḥ śaṅkata īdṛśaṃ vā //",
  "S03bsa032_u:2250": "atha śakro devendrastena teṣāṃ kāmopabhogaprātikūlyasūcakena śapathātiśayena samutpāditavismayabahumānaḥ svenaiva vapuṣābhijvalatā tānṛṣīnabhigamya sāmarṣavaduvāca - mā tāvadbhoḥ /",
  "S03bsa032_u:2251": "Jm_19.25 yatprāptiparyutsukamānasānāṃ sukhārthināṃ naiti manāṃsi nidrā /",
  "S03bsa032_u:2252": "yānprāptumicchanti tapaḥśramaiśca tānkena kāmāniti kutsayadhve //",
  "S03bsa032_u:2253": "bodhisattva uvāca - anantādīnavā mārṣa kāmāḥ /",
  "S03bsa032_u:2254": "saṃkṣepatastu śrūyatāṃ yadabhisamīkṣya kāmānna praśaṃsanti munayaḥ /",
  "S03bsa032_u:2255": "Jm_19.26 kāmeṣu bandhamupayāti vadhaṃ ca lokaḥ śokaṃ klamaṃ bhayamanekavidhaṃ ca duḥkham /",
  "S03bsa032_u:2256": "kāmārthameva ca mahīpatayaḥ patanti dharmopamardarabhasā narakaṃ paratra //",
  "S03bsa032_u:2257": "Jm_19.27 yatsauhṛdāni sahasā virasībhavanti yannītiśāṭhyamalinena pathā prayānti /",
  "S03bsa032_u:2258": "kīrtyā viyogamasukhaiḥ parataśca yogaṃ yatprāpnuvanti nanu kāraṇamatra kāmāḥ //",
  "S03bsa032_u:2259": "Jm_19.28 iti hīnavimadhyamottamānāmiha cāmutra ca yadvadhāya kāmāḥ /",
  "S03bsa032_u:2260": "kupitānbhujagānivātmakāmā munayastāniti śakra nāśrayante //",
  "S03bsa032_u:2261": "atha śakro devānāmindrastasya tadvacanaṃ yuktamityabhinandya tena caiteṣāmṛṣīṇāṃ māhātmyenābhiprasāditamanāstebhyaḥ svamaparādhamāviścakāra /",
  "S03bsa032_u:2262": "Jm_19.29 guṇasambhāvanāvyaktiryatparīkṣyopalabhyate /",
  "S03bsa032_u:2263": "mayā vinihitānyasmātparīkṣārthaṃ bisāni vaḥ //",
  "S03bsa032_u:2264": "Jm_19.30 tatsanāthaṃ jagaddiṣṭayā munibhistathyakīrtibhiḥ /",
  "S03bsa032_u:2265": "viśuddhiḥ sthiracāritre tadetāni bisāni te //",
  "S03bsa032_u:2266": "ityuktvā tāni bisāni bodhisattvasya samupajahāra /",
  "S03bsa032_u:2267": "atha bodhisattvastadasyāsamudācāradhāṣṭaryaṃ tejasvinibhṛtena vacasā pratyātideśa -",
  "S03bsa032_u:2268": "Jm_19.31 na bāndhavā naiva vayaṃ sahāyā na te naṭā nāpi viḍambakāḥ smaḥ /",
  "S03bsa032_u:2269": "kasminnavaṣṭabhya nu devarāja krīḍāpathenaivamṛṣīnupaiṣi //",
  "S03bsa032_u:2270": "ityukte śakro devendraḥ sasambhramāpāstakuṇḍalakirīṭavidyudbhāsuravadanaḥ sabahumānamabhipraṇamyainaṃ kṣamayāmāsa -",
  "S03bsa032_u:2271": "Jm_19.32 uktaprayojanamidaṃ cāpalaṃ mama nirmama /",
  "S03bsa032_u:2272": "pitevācārya iva ca kṣantumarhati tadbhavān //",
  "S03bsa032_u:2273": "Jm_19.33 nimīlitajñānabilocanānāṃ svabhāva eṣa skhalituṃ same 'pi /",
  "S03bsa032_u:2274": "kṣamāṃ ca tatrātmavatāṃ prapattumato 'pyadaścetasi mā sma kārṣīḥ //",
  "S03bsa032_u:2275": "iti kṣamayitvā śakrastatraivāntardadhe /",
  "S03bsa032_u:2276": "tadevaṃ pravivekasukharasajñānāṃ viḍambaneva vihiṃseva ca kāmāḥ pratikūlā bhavanti /",
  "S03bsa032_u:2277": "[taccedaṃ jātakaṃ bhagavānvyākārṣīt -",
  "S03bsa032_u:2278": "Jm_19.34 ahaṃ śāradvatīputro maudgalyāyanakāśyapau /",
  "S03bsa032_u:2279": "pūrṇāniruddhāvānanda ityāsurbhrātarastadā //",
  "S03bsa032_u:2280": "Jm_19.35 bhaginyutpalavarṇāsīddāsī kubjottarābhavat /",
  "S03bsa032_u:2281": "citro gṛhapatirdāso yakṣaḥ sātāgiristadā //",
  "S03bsa032_u:2282": "Jm_19.36 pārileyo 'bhavannāgo madhudātaiva vānaraḥ /",
  "S03bsa032_u:2283": "kālodāyī ca śakro 'bhūddhāryatāmiti jātakam //",
  "S03bsa032_u:2284": "iti bisajātakamekonaviṃśatitamam /",
  "S03bsa032_u:2285": "_______________________________________________________________",
  "S03bsa032_u:2286": "[Vaidya_121]",
  "S03bsa032_u:2287": "20. Śreṣṭhijātakam",
  "S03bsa032_u:2288": "abhūtaguṇasaṃbhāvanā pratodasaṃcodaneva bhavati sādhūnāmiti guṇasaṃpādane prayatitavyam /",
  "S03bsa032_u:2289": "tadyathānuśrūyate -",
  "S03bsa032_u:2290_0": "bodhisattvaḥ kila śrutakulavinayamahānakṣudranipuṇamatiraviṣamavyavahāraratiranekaśāstrābhyāsādālakṣitavacanasauṣṭhabaḥ",
  "S03bsa032_u:2290_1": "karuṇānuvṛttyā samantato visyandamānadhanasamṛddhirmahāpradānairmahādhanatvād gṛhapatiratnasaṃmato",
  "S03bsa032_u:2290_2": "'nyatamasya rājñaḥ śreṣṭhī babhūva /",
  "S03bsa032_u:2291": "Jm_20.1 sa prakṛtyaiva dharmātmā śrutādiguṇabhūṣaṇaḥ /",
  "S03bsa032_u:2292": "abhūtprāyeṇa lokasya bahumānaikabhājanam //",
  "S03bsa032_u:2293": "atha kadācittasminmahāsattve rājakulamabhigate kenacideva karaṇīyena tasya śvaśrūrduhitaramavalokayituṃ tadgṛhamabhijagāma /",
  "S03bsa032_u:2294": "kṛtābhyāgamanasatkārā ca saṃkathāprastāvāgataṃ svāṃ duhitaraṃ bodhisattvabhāryāṃ rahasi kuśalaparipraśnapūrvakaṃ paryapṛcchatkaccittvāṃ tāta bhartā nāvamanyate /",
  "S03bsa032_u:2295": "kaccidvā vetti paricaryāguṇam /",
  "S03bsa032_u:2296": "na vā duḥkhaśīlatayā prabādhata iti /",
  "S03bsa032_u:2297": "sā vrīḍāvanatavadanā lajjā 'pragalbhaṃ śanakairuvāca - yādṛśo 'yaṃ śīlaguṇasamudācāreṇa,",
  "S03bsa032_u:2298": "pravrajito 'pi durlabhaḥ ka idānīṃ tādṛśaḥ /",
  "S03bsa032_u:2299": "atha sā tasyā mātā jaropahataśrutismṛtitvāllajjāsaṃkucitākṣaraṃ tanayayā tadvacanamabhidhīyamānaṃ na samyagupadhārayāmāta /",
  "S03bsa032_u:2300": "pravrajitasaṃkīrtanāttu pravrajito me jāmāteti niścayamupajagāma /",
  "S03bsa032_u:2301": "sā sasvaramabhiruditā svāṃ duhitaramanuśocantī duḥkhāvegavaśātparidevanaparā babhūva /",
  "S03bsa032_u:2302": "kīdṛśastasya śīlaguṇasamudācāro ya evamanuraktaṃ svaṃ janamapahāya pravrajitaḥ?",
  "S03bsa032_u:2303": "kiṃ vā tasya pravrajyayā?",
  "S03bsa032_u:2304": "Jm_20.2 taruṇasya vapuṣmataḥ sataḥ sukumārasya sukhocitātmanaḥ /",
  "S03bsa032_u:2305": "kṣitipābhimatasya tasya vai vanavāse praṇatā matiḥ katham //",
  "S03bsa032_u:2306": "Jm_20.3 svajanādanavāpya vipriyaṃ jarayā vopahṛtāṃ virūpatām /",
  "S03bsa032_u:2307": "kathamekapade rujaṃ vinā vibhavodgāri gṛhaṃ sa muktavān //",
  "S03bsa032_u:2308": "vinayābharaṇena dhīmatā priyadharmeṇa parānukampinā /",
  "S03bsa032_u:2309": "Jm_20.4 vinayābharaṇena dhīmatā priyadharmeṇa parānukampinā /",
  "S03bsa032_u:2310": "[Vaidya_122]",
  "S03bsa032_u:2311": "kathamabhyupapannamīdṛśaṃ svajane niṣkaruṇatvacāpalam //",
  "S03bsa032_u:2312": "Jm_20.5 śramaṇadvijamitrasaṃśritānsvajanaṃ dīnajanaṃ ca mānayan /",
  "S03bsa032_u:2313": "śuciśīladhanaḥ kimāpnuyānna sa geheṣu vane yadīpsati //",
  "S03bsa032_u:2314": "Jm_20.6 aparādhavivarjitāṃ tyajannanukūlāṃ sahadharmacāriṇīm /",
  "S03bsa032_u:2315": "yatidharmaparaḥ sa nekṣate kimimaṃ dharmapathavyatikramam //",
  "S03bsa032_u:2316": "Jm_20.7 dhigaho bata daivadurnayādyadi bhaktaṃ janamevamujjhatām /",
  "S03bsa032_u:2317": "na ghṛṇāpathameti mānasaṃ yadi vā dharmalavo 'pi sidhyati //",
  "S03bsa032_u:2318_0": "atha sā bodhisattvasya patnī tena mātuḥ karuṇenākṛtakena paridevitena patipravrajyābhisaṃbandhena",
  "S03bsa032_u:2318_1": "strīsvabhāvād vyathitahṛdayā sasaṃbhramā viṣādaviklavamukhī śokaduḥkhābhinipātasaṃkṣobhādvismṛtakathāprastāvasaṃbandhā",
  "S03bsa032_u:2318_2": "pravrajito me bharteti madvyavasthāpanārthamambā gṛhamidamabhigatā vipriyaśravaṇāditi",
  "S03bsa032_u:2318_3": "niścayamupetya saparidevitaṃ sasvaraṃ rudatī mohamupajagāma bālā /",
  "S03bsa032_u:2319": "tadupaśrutya gṛhajanaḥ parijanavargaśca śokaduḥkhāvegādākrandanaṃ cakāra /",
  "S03bsa032_u:2320": "tacchrutvā prātiveśyamitrasvajanabandhuvargaḥ saṃśritajano brāhmaṇagṛhapatayaśca tasya gṛhapateranurāgavaśānugāḥ prāyaśaśca paurāstadgṛhamabhijagmuḥ /",
  "S03bsa032_u:2321": "Jm_20.8 prāyeṇa lokasya babhūva yasmāttulyakramo 'sau sukhaduḥkhayoge /",
  "S03bsa032_u:2322": "ato 'sya loko 'pyanuśikṣayeva tulyakramo 'bhūtsukhaduḥkhayoge //",
  "S03bsa032_u:2323": "atha bodhisattvo rājakulāt svabhavanasamīpamupagataḥ sākrandaśabdaṃ svabhavanamavetya mahataśca janakāyasya saṃnipātaṃ svaṃ puruṣamanvādideśa jñāyatāṃ kimetaditi /",
  "S03bsa032_u:2324": "sa taṃ vṛttāntamupalabhya samupetyāsmai nivedayāmāsa -",
  "S03bsa032_u:2325": "Jm_20.9 utsṛjya bhavanaṃ sphītamāryaḥ pravrajitaḥ kila /",
  "S03bsa032_u:2326": "iti śrutvā kuto 'pyeṣa snehādevaṃgato janaḥ //",
  "S03bsa032_u:2327": "[Vaidya_123]",
  "S03bsa032_u:2328": "atha sa mahāsattvaḥ prakṛtyā śuddhāśayaḥ pratyādiṣṭa iva tena vacasā samupajātavrīḍasaṃvegaścintāmāpede /",
  "S03bsa032_u:2329": "bhadrā bata mayi janasya saṃbhāvanā /",
  "S03bsa032_u:2330": "Jm_20.10 ślāghanīyāmavāpyaitāṃ guṇasaṃbhāvanāṃ janāt /",
  "S03bsa032_u:2331": "gṛhābhimukha eva syāṃ yadi kiṃ mama pauruṣam //",
  "S03bsa032_u:2332": "Jm_20.11 syāddoṣabhaktiḥ prathitā mayaivaṃ guṇeṣvavajñāvirasā ca vṛttiḥ /",
  "S03bsa032_u:2333": "yāyāmataḥ sādhujane laghutvaṃ ki jīvitaṃ syācca tathāvidhasya //",
  "S03bsa032_u:2334": "Jm_20.12 saṃbhāvanāmasya janasya tasmātkriyāguṇena pratipūjayāmi /",
  "S03bsa032_u:2335": "asatparikleśamayaṃ vimuñcaṃstapovanapremaguṇena geham //",
  "S03bsa032_u:2336": "iti vicintya sa mahātmā tata eva pratinivṛtya rājñaḥ pratihārayāmāsa - śreṣṭhī punardraṣṭumicchati devamiti /",
  "S03bsa032_u:2337": "kṛtābhyanujñaśca praviśya yathopacāraṃ rājasamīpamupajagāma /",
  "S03bsa032_u:2338": "kimidamiti ca rājñā paryanuyukto 'bravīt - icchāmi pravrajitum,",
  "S03bsa032_u:2339": "tadabhyanujñātumarhati māṃ deva iti /",
  "S03bsa032_u:2340": "athainaṃ sa rājā sasaṃbhramāvegaḥ snehādityuvāca -",
  "S03bsa032_u:2341": "Jm_20.13 mayi sthite bandhusuhṛdviśiṣṭe tvaṃ kena duḥkhena vanaṃ prayāsi /",
  "S03bsa032_u:2342": "yannāpahartuṃ prabhutā mama syāddhanena nītyā balasaṃpadā vā //",
  "S03bsa032_u:2343": "Jm_20.14 artho dhanairyadi gṛhāṇa dhanāni mattaḥ pīḍā kutaścidatha tāṃ pratiṣedhayāmi /",
  "S03bsa032_u:2344": "māṃ yācamānamiti bandhujanaṃ ca hitvā kiṃ vā tvamanyadabhivīkṣya vanaṃ prayāsi //",
  "S03bsa032_u:2345": "iti sa mahātmā sasnehabahumānamabhihito rājñā sānunayamenamuvāca -",
  "S03bsa032_u:2346": "Jm_20.15 pīḍā kutastvadbhujasaṃśritānāṃ dhanodayāvekṣaṇadīnatā vā /",
  "S03bsa032_u:2347": "ato na duḥkhena vanaṃ prayāmi yamarthamuddiśya tu taṃ nibodha //",
  "S03bsa032_u:2348": "Jm_20.16 dīkṣāmupāśrita iti prathito 'smi deva śokāśrudurdinamukhena mahājanena /",
  "S03bsa032_u:2349": "icchāmi tena vijaneṣu vaneṣu vastuṃ śraddheyatāmupagato 'smi guṇābhipattau //",
  "S03bsa032_u:2350": "rājovāca - nārhati bhavāñjanapravādamātrakeṇāsmān parityaktum /",
  "S03bsa032_u:2351": "na hi bhavadvidhānāṃ janapravādasaṃpādanābhirādhyā guṇavibhūtistadasaṃpādanavirādhyā vā /",
  "S03bsa032_u:2352": "Jm_20.17 svecchāvikalpagrathitāśca tāstā niraṅkuśā lokakathā bhramanti /",
  "S03bsa032_u:2353": "kurvīta yastā hṛdaye 'pi tāvatsyātso 'pahāsyaḥ kimuta prapattā //",
  "S03bsa032_u:2354": "bodhisattva uvāca - mā maivaṃ mahārāja / na hi kalyāṇo janapravādo nānuvidheyaḥ /",
  "S03bsa032_u:2355": "paśyatu devaḥ,",
  "S03bsa032_u:2356": "Jm_20.18 kalyāṇadharmeti yadā narendra saṃbhāvanāmeti manuṣyadharmā /",
  "S03bsa032_u:2357": "tasyā na hīyeta naraḥ sadharmā hriyāpi tāvaddhuramudvahettām //",
  "S03bsa032_u:2358": "Jm_20.19 saṃbhāvanāyāṃ guṇabhāvanāyāṃ saṃdṛśyamāno hi yathā tathā vā /",
  "S03bsa032_u:2359": "viśeṣato bhāti yaśaḥprasiddhyā syāttvanyathā śuṣka ivodapānaḥ //",
  "S03bsa032_u:2360": "Jm_20.20 guṇapravādairayathārthavṛddhairvimarśapātākulitaiḥ patadbhiḥ /",
  "S03bsa032_u:2361": "vicūrṇitā kīrtitanurnarāṇāṃ duḥkhena śaknoti punaḥ prasartum //",
  "S03bsa032_u:2362": "Jm_20.21 tadvarjanīyānparivarjayantaṃ parigrahānvigrahahetubhūtān /",
  "S03bsa032_u:2363": "krodhocchiraskāniva kṛṣṇasarpānyukto 'si māṃ deva na saṃniṣeddhum //",
  "S03bsa032_u:2364": "snehena bhaktijñatayā ca kāmaṃ yukto vidhirbhṛtyajane tavāyam /",
  "S03bsa032_u:2365": "Jm_20.22 snehena bhaktijñatayā ca kāmaṃ yukto vidhirbhṛtyajane tavāyam /",
  "S03bsa032_u:2366": "[Vaidya_125]",
  "S03bsa032_u:2367": "vittena tu pravrajitasya kiṃ me parigrahakleśaparigraheṇa //",
  "S03bsa032_u:2368": "ityanunīya sa mahātmā taṃ rājānaṃ kṛtābhyanujñastena tata eva vanāya pratasthe /",
  "S03bsa032_u:2369": "athainaṃ suhṛdo jñātayaḥ saṃśritāścābhigamya śokāśrupariplutanayanāḥ pādayoḥ saṃpariṣvajya nivārayitumīṣuḥ /",
  "S03bsa032_u:2370": "kecidañjalipragrahapuraḥsaraṃ mārgamasyāvṛtya samavātiṣṭhanta /",
  "S03bsa032_u:2371": "sapariṣvaṅgasaṃgatānunayamapare gṛhābhimukhamenaṃ netumīṣuḥ /",
  "S03bsa032_u:2372": "yatkiñcanakāritākṣepakarkaśākṣaramanye praṇayādenamūcuḥ /",
  "S03bsa032_u:2373": "mitrasvajanāpekṣākāruṇyapradarśanamapare 'sya pracakruḥ /",
  "S03bsa032_u:2374": "gṛhāśrama eva puṇyatama ityevamanye śrutiyuktisaṃgrathitaṃ grāhayitumīhāṃ cakrire /",
  "S03bsa032_u:2375": "tapovanavāsaduḥkhatāsaṃkīrtanaiḥ kāryaśeṣaparisamāptyā yācñayā paralokaphalasaṃdehakathābhistaistaiśca vārttāviśeṣairnivartayitumenaṃ vyāyacchanta /",
  "S03bsa032_u:2376": "tasya tān pravrajyāśrayavimukhān vanagamananivāraṇadhīramukhān nayanajalārdramukhān suhṛdo 'bhivīkṣya vyaktamiti cintā babhūva -",
  "S03bsa032_u:2377": "Jm_20.23 suhṛtpratijñaiḥ suhṛdi pramatte nyāyyaṃ hitaṃ rūkṣamapi prayoktum /",
  "S03bsa032_u:2378": "rūḍhaḥ satāmeṣa hi dharmamārgaḥ prāgeva rūcyaṃ ca hitaṃ ca yatsyāt //",
  "S03bsa032_u:2379": "Jm_20.24 vanād gṛhaṃ śreya idaṃ tvamīṣāṃ svastheṣu citteṣu kathaṃ nu ruḍham /",
  "S03bsa032_u:2380": "yannirviśaṅkā vanasaṃśrāyānmāṃ pāpaprasaṅgādiva vārayanti //",
  "S03bsa032_u:2381": "Jm_20.25 mṛto mariṣyannapi vā manuṣyaścyutaśca dharmāditi roditavyam /",
  "S03bsa032_u:2382": "kayā nu buddhyā vanavāsakāmaṃ māmeva jīvantamamī rudanti //",
  "S03bsa032_u:2383": "Jm_20.26 madviprayogastvatha śokaheturmayā samaṃ kiṃ na vane vasanti /",
  "S03bsa032_u:2384": "gehāni cetkāntatarāṇi mattaḥ ko nvādaro bāṣpaparivyayena //",
  "S03bsa032_u:2385": "atha tvidānīṃ svajanānurāgaḥ karoti naiṣāṃ tapase 'bhyanujñām /",
  "S03bsa032_u:2386": "Jm_20.27 atha tvidānīṃ svajanānurāgaḥ karoti naiṣāṃ tapase 'bhyanujñām /",
  "S03bsa032_u:2387": "[Vaidya_126]",
  "S03bsa032_u:2388": "sāmarthyamāsītkathamasya naiva byūḍheṣvanīkeṣvapi tatra tatra //",
  "S03bsa032_u:2389": "Jm_20.28 dṛṣṭāvadāno vyasanodayeṣu bāṣpodgamānmūrta ivopalabdha /",
  "S03bsa032_u:2390": "saṃrūḍhamūlo 'pi suhṛtsvabhāvaḥ śāṭhyaṃ prayātyatra vinānuvṛttyā //",
  "S03bsa032_u:2391": "Jm_20.29 nivāraṇārthāni sagadgadāni vākyāni sāśrūṇi ca locanāni /",
  "S03bsa032_u:2392": "praṇāmalolāni śirāṃsi caiṣāṃ mānaṃ samānasya yathā karoti //",
  "S03bsa032_u:2393": "Jm_20.30 snehastathaivārhati kartumeṣāṃ ślādhyāmanupravrajane 'pi buddhim /",
  "S03bsa032_u:2394": "mā bhūnnaṭānāmiva vṛttametad vrīḍākaraṃ sajjanamānasānām //",
  "S03bsa032_u:2395": "Jm_20.31 dvitrāṇi mitrāṇi bhavantyavaśyamāpadgatasyāpi sunirguṇasya /",
  "S03bsa032_u:2396": "sahāya eko 'pyatidurlabhastu guṇoditasyāpi vanaprayāṇe //",
  "S03bsa032_u:2397": "Jm_20.32 ye me haranti sma puraḥsaratvaṃ raṇeṣu mattadvipasaṃkaṭeṣu /",
  "S03bsa032_u:2398": "nānuvrajantyadya vanāya te māṃ kiṃsvitsa evāsmi ta eva ceme //",
  "S03bsa032_u:2399": "Jm_20.33 smarāmi naiṣāṃ viguṇaṃ prayātuṃ snehasya yatsaṃkṣayakāraṇaṃ syāt /",
  "S03bsa032_u:2400": "suhṛjjanasyaivamiyaṃ sthitirme kaccidbhavetsvastinimittato 'smāt //",
  "S03bsa032_u:2401": "Jm_20.34 mamaiva vā nirguṃṇabhāva eṣa nānuvrajantyadya vanāya yanmām /",
  "S03bsa032_u:2402": "guṇāvabaddhāni hi mānasāni kasyāsti viśleṣayituṃ prabhutvam //",
  "S03bsa032_u:2403": "Jm_20.35 ye vā prakāśānapi gehadoṣānguṇānna paśyanti tapovane vā /",
  "S03bsa032_u:2404": "nimīlitajñānavilocanāṃstānkimanyathāhaṃ paritarkayāmi //",
  "S03bsa032_u:2405": "Jm_20.36 paratra caiveha ca duḥkhahetūnkāmānvihātuṃ na samutsahante /",
  "S03bsa032_u:2406": "tapovanaṃ tadviparītamete tyajanti māṃ cādya dhigastu moham //",
  "S03bsa032_u:2407": "Jm_20.37 yairvipralabdhāḥ suhṛdo mamaite na yānti śāntiṃ nikhilāśca lokāḥ /",
  "S03bsa032_u:2408": "tapovanopārjitasatprabhāvastāneva doṣānprasabhaṃ nihanmi //",
  "S03bsa032_u:2409": "Jm_20.38 iti sa parigaṇayya niścitātmā praṇayamayāni suhṛdviceṣṭitāni /",
  "S03bsa032_u:2410": "anunayamadhurākṣarairvacobhirviśadamapāsya tapovanaṃ jagāma //",
  "S03bsa032_u:2411": "tadevamabhūtaguṇasaṃbhāvanā pratodasaṃcodaneva bhavati sādhūnāmiti guṇasaṃpādane prayatitavyam /",
  "S03bsa032_u:2412": "yato bhikṣurityupāsaka iti guṇataḥ saṃbhāvyamānena sādhunā tadbhāvasādhubhirguṇairabhyalaṃkartavya evātmā /",
  "S03bsa032_u:2413": "evaṃ durlabhā dharmapratipattisahāyā ityevamapyunneyam /",
  "S03bsa032_u:2414": "// iti śreṣṭhijātakaṃ viṃśatitamam //",
  "S03bsa032_u:2415": "_______________________________________________________________",
  "S03bsa032_u:2416": "[Vaidya_128]",
  "S03bsa032_u:2417": "21. Cuḍḍabodhijātakam",
  "S03bsa032_u:2418": "krodhavinayācchatrūnupaśamayati, vardhayatyeva tvanyathā / tadyathānuśrūyate -",
  "S03bsa032_u:2419": "bodhisattvaḥ kila mahāsattvaḥ kasmiṃścinmahati brāhmaṇakule guṇābhyāsamāhātmyādativṛddhayaśasi pratiniyatasamṛddhiguṇe rājasatkṛte daivatasaṃmate lokasya janma pratileme /",
  "S03bsa032_u:2420": "kālānāmatyayenābhivṛddhaḥ kṛtasaṃskārakarmā śrutaguṇābhyāsādacireṇaiva vidvatsadassu prakāśanāmā babhūva /",
  "S03bsa032_u:2421": "Jm_21.1 kītirvidvatsadassveva viduṣāṃ pravijṛmbhate /",
  "S03bsa032_u:2422": "ratnajñeṣviva ratnānāṃ śūrāṇāṃ samareṣviva //",
  "S03bsa032_u:2423": "atha sa mahātmā pravrajyākṛtaparicayatvātpūrvajanmasu svabhyastadharmasaṃjñatvātprajñāvadātamatitvacca na gehe ratimupalebhe /",
  "S03bsa032_u:2424_0": "sa kāmān vigrahavivādamadavairasyaprācuryādrājacaurodakadahanavipriyadāyādasādhāraṇatvādatṛptijanakatvādanekadoṣāyatanatvācca",
  "S03bsa032_u:2424_1": "saviṣamivānnamātmakāmaḥ parityajya saṃhṛtakeśaśmaśruśobhaḥ kāṣāyavivarṇavāsāḥ parityaktagṛhaveṣavibhramaḥ",
  "S03bsa032_u:2424_2": "pravrajyāvinayaniyamaśriyamaśiśriyam /",
  "S03bsa032_u:2425": "tadanurāgavaśagā cāsya patnī keśānavatāryāhāryavibhūṣaṇodvahananirvyāpāraśarīrā svarūpaguṇaśobhāvibhūṣitā kāṣāyavastrasaṃvītatanuranupravavrāja /",
  "S03bsa032_u:2426": "atha bodhisattvastapovanānugamanavyavasāyamasya vidtvā tapovanādhyāsanāyogyatāṃ ca strīsaukumāryasyāvocadenāṃ - bhadre darśitastvayāyamasmadanurāgasvabhāvaḥ /",
  "S03bsa032_u:2427": "tadalamasmadanugamanaṃ pratyanena vyavasāyena te /",
  "S03bsa032_u:2428": "yatraiva tvanyāḥ pravrajitāḥ prativasanti tatra bhavatyāstābhireva sārdha pratirūpaṃ vastuṃ syāt /",
  "S03bsa032_u:2429": "durabhisaṃbhavāni hyaraṇyāyatanāni / paśya -",
  "S03bsa032_u:2430": "Jm_21.2 śamaśānaśūnyālayaparvateṣu vaneṣu ca vyālamṛgākuleṣu /",
  "S03bsa032_u:2431": "niketahīnā yatayo vasanti yatraiva cāstaṃ ravirabhyupaiti //",
  "S03bsa032_u:2432": "Jm_21.3 dhyānodyamādekacarāśca nityaṃ stridarśanādapyapavṛttabhāvāḥ /",
  "S03bsa032_u:2433": "nivartituṃ tena matiṃ kuruṣva ko 'rthastabānena paribhrameṇa //",
  "S03bsa032_u:2434": "sā niyatamenamanugamanakṛtaniścayā bāṣpoparudhyamānanayanā kiṃcidīdṛśaṃ pratyuvāca -",
  "S03bsa032_u:2435": "Jm_21.4 yadi me śramabuddhiḥ syattavānugamanotsave /",
  "S03bsa032_u:2436": "kimityevaṃ prapadyeya duḥkha tava ca vipriyam //",
  "S03bsa032_u:2437": "Jm_21.5 yattu naiva samarthāsmi vartituṃ rahitā tvayā /",
  "S03bsa032_u:2438": "ityājñātikramamimaṃ tvaṃ mama kṣantumarhasi //",
  "S03bsa032_u:2439": "iti sā dvitrirapyucyamānāyadā necchati sma nivartitum,",
  "S03bsa032_u:2440": "tato bodhisattva upekṣānibhṛtamatirasyāṃ babhūva /",
  "S03bsa032_u:2441_0": "sa tayānugamyamānaścakravāka iva cakravākyā grāmanagaranigamānanuvicaran kadācitkṛtabhaktakṛtyaḥ",
  "S03bsa032_u:2441_1": "kasmiṃścitpravivikte śrimati nānātarugahanopaśobhite ghanapracchāye kṛtopakāra iva",
  "S03bsa032_u:2441_2": "kvacitkvaciddinakarakiraṇacandrakairnānukusumarajo 'vakīrṇadharaṇitale śucau vanoddeśe",
  "S03bsa032_u:2441_3": "dhyānavidhimanuṣṭhāya sāyānhasamaye vyutthāya samādheḥ pāṃsukūlāni sivyati sma /",
  "S03bsa032_u:2442": "sāpi pravrajitā tasyaiva nātīdūre vṛkṣamūlamupaśobhayamānā devateva svena vapuṣaḥ prabhāveṇa virājamānā tadupadiṣṭena manaskāravidhinā dhyāyati sma /",
  "S03bsa032_u:2443_0": "atha tatratyo rājā vasantakālajanitābhyadhikakisalayaśobhāni bhramadbhramaramadhukarīgaṇopakūjitāni",
  "S03bsa032_u:2443_1": "pramattakokilakulakilakilāni prahasitakamalakuvalayālaṃkṛtābhilaṣaṇiyajalāśayāni",
  "S03bsa032_u:2443_2": "vividhakusumasaṃmodagandhādhivāsitasukhapavanānyupavanāni samanuvicaraṃstaṃ deśamupajagāma /",
  "S03bsa032_u:2444": "Jm_21.6 vicitrapuṣpastabakojjvalāni kṛtacchadānīva vasantalakṣmyā /",
  "S03bsa032_u:2445": "vācālapuṃskokilabarhiṇāni saroruhākīrṇajalāśayāni //",
  "S03bsa032_u:2446": "Jm_21.7 samudbhavatkomalaśādvalāni vanāni mattabhramarārutāni /",
  "S03bsa032_u:2447": "ākrīḍabhūtāni manobhavasya draṣṭuṃ bhavatyeva manaḥpraharṣaḥ //",
  "S03bsa032_u:2448": "atha sa rājā savinayamabhigamya bodhisattvaṃ kṛtapratisaṃmodanakathastatraikānte nvaṣidata /",
  "S03bsa032_u:2449": "sa tāṃ pravrajitāmatimanoharadarśanāmabhivīkṣya tasyā rūpaśobhayā samākṣipyamāgahṛdayo nūnamasyeyaṃ sahadharmacāriṇītyavetya lolasvabhavatvāttadapaharaṇopāyaṃ vimamarśa /",
  "S03bsa032_u:2450": "Jm_21.8 śrutaprabhāvaḥ sa tapodhanānāṃ śāpārciṣaḥ kroṣahutāśanasya /",
  "S03bsa032_u:2451": "saṃkṣiptadhairyo 'pi manobhavena nāsminnavajñārabhaso babhūva //",
  "S03bsa032_u:2452": "tasya buddhirabhavat - tapaḥprabhāvamasya jñātvā śakyamatra tadyuktaṃ pravartituṃ nānyathā /",
  "S03bsa032_u:2453": "yadyayamasyāṃ saṃrāgavaktavyamatirvyaktamasminna tapaḥprabhāvo 'sti /",
  "S03bsa032_u:2454": "atha vītarāgaḥ syānmandāpekṣo vā [Vaidya_130] tato 'smin saṃbhāvyaṃ tapaḥprabhavamāhātmyam /",
  "S03bsa032_u:2455_0": "iti vicintya sa rājā tapahprabhāvajijñāsayā bodhisattvaṃ hitaiṣivaduvāca - bhoḥ pravrajita",
  "S03bsa032_u:2455_1": "pracuradhūrtasāhasikapuruṣe 'smiṃlloke na yuktamatrabhavato nirākrandeṣu vaneṣvevaṃ",
  "S03bsa032_u:2455_2": "pratirūpayānayā sahadharmacāriṇyā saha vicaritum /",
  "S03bsa032_u:2456": "asyāṃ hi te kaścidaparādhyamāno niyatasmānapyupakrośabhājanīkuryāt / paśya",
  "S03bsa032_u:2457": "Jm_21.9 evaṃ vivikteṣu tapaḥkṛśaṃ tvāṃ dharmeṇa sārdhaṃ paribhūya kaścit /",
  "S03bsa032_u:2458": "imāṃ prasahyāpaharedyadā te śokātparaṃ kiṃ bata tatra kuryāḥ //",
  "S03bsa032_u:2459": "Jm_21.10 roṣaprasaṅgo hi manaḥprayāthī dharmopamardādyaśasaśca hantā /",
  "S03bsa032_u:2460": "vasatviyaṃ tena janānta eva strīsaṃnikarṣeṇa ca kiṃ yatīnām //",
  "S03bsa032_u:2461": "bodhisattva uvāca - yuktamāha mahārājaḥ / api tu śrūyatāṃ yadevaṃgate 'rthe prapadyeya -",
  "S03bsa032_u:2462": "Jm_21.11 syādatra me yaḥ pratikūlavartī darpodbhavādapratisaṃkhyayā vā /",
  "S03bsa032_u:2463": "vyaktaṃ na mucyeta sa jīvato me dhārādhanasyeva dhanasya reṇuḥ //",
  "S03bsa032_u:2464_0": "atha sa rājā tīvrāpekṣo 'yamasyāṃ tapaḥprabhāvahīna ityavajñāya taṃ mahāsattvaṃ tadapāyanirāśaṅkaḥ",
  "S03bsa032_u:2464_1": "kāmarāgavaśagaḥ strīsaṃdarśanādhikṛtān puruṣān samādideśa - gacchataitāṃ pravrajitāmantaḥpuraṃ praveśayateti /",
  "S03bsa032_u:2465": "tadupaśrutya sā pravrajitā vyālamṛgābhidruteva vanamṛgī bhayaviṣādaviklavamukhī bāṣpoparudhyamānanayanā gadgadāyamānakaṇṭhī tattadārtivaśādvilalāpa -",
  "S03bsa032_u:2466": "Jm_21.12 lokasya nāmārtiparājitasya parāyaṇaṃ bhūmipatiḥ piteva /",
  "S03bsa032_u:2467": "sa eva yasya tvanayābahuḥ syādākrandanaṃ kasya nu tena kāryam //",
  "S03bsa032_u:2468": "Jm_21.13 bhraṣṭādhikārā bata lokapālā na santi vā mṛtyuvaśaṃ gatā vā /",
  "S03bsa032_u:2469": "na trātumārtāniti ye sayatnā dharmo 'pi manye śrutimātrameva //",
  "S03bsa032_u:2470": "Jm_21.14 kiṃ vā surairme bhagavān yadevaṃ madbhāgadheyairdhṛtamauna eva /",
  "S03bsa032_u:2471": "paro 'pi tāvannau rakṣaṇīyaḥ pāpātmabhirvipratikṛṣyamāṇaḥ //",
  "S03bsa032_u:2472": "Jm_21.15 naśyeti śāpāśaninābhimṛṣṭaḥ syādyasya śailaḥ smaranīyamūrtiḥ /",
  "S03bsa032_u:2473": "itthaṃgatāyāmapi tasya maunaṃ tathāpi jīvāmi ca mandabhāgyā //",
  "S03bsa032_u:2474": "Jm_21.16 pāpā kṛpāpātatarā na vāhamevaṃbidhāmāpadamabhyupetā /",
  "S03bsa032_u:2475": "ārteṣu kārūṇyamayī pravṛttistapodhanānāṃ kimayaṃ na mārgaḥ //",
  "S03bsa032_u:2476": "Jm_21.17 śaṅke tavādyāpi tadeva citte nivartyamānāsmi na yannivṛttā /",
  "S03bsa032_u:2477": "tavāpriyeṇāpi mayepsitaṃ yadātmapriyaṃhā tadidaṃ kathaṃ me //",
  "S03bsa032_u:2478": "iti tāṃ pravrajitā karunavilāpākranditaruditamātraparāyaṇāṃ te rājasamādiṣṭāḥ puruṣā yānamāropya paśyata eva tasya mahasattvasyāntaḥpurāya ninyuḥ /",
  "S03bsa032_u:2479": "bodhisattvo 'pi pratisaṃkhyānabalātpratinudya krodhabalaṃ tathaiba pāṃsukūlāni niḥsaṃkṣobhaḥ praśāntacetāḥ sīvyati sma /",
  "S03bsa032_u:2480": "athainaṃ sa rājovāca -",
  "S03bsa032_u:2481": "Jm_21.18 amarṣaroṣābhinipātitākṣaraṃ taduccakairgarjitamūrjitaṃ tvayā /",
  "S03bsa032_u:2482": "hṛtāṃ ca paśyannapi tāṃ varānanāmaśaktidīnapraśamo 'syavasthitaḥ //",
  "S03bsa032_u:2483": "Jm_21.19 taddarśaya svāṃ bhujayo ruṣaṃ vā tejastapaḥsaṃśrayasaṃbhṛtaṃ vā /",
  "S03bsa032_u:2484": "ātmapramāṇagrahaṇānabhijño vyarthapratijño hyadhikaṃ na bhāti //",
  "S03bsa032_u:2485": "bodhisattva uvāca - avyarthapratijñameva māṃ viddhi mahārāja /",
  "S03bsa032_u:2486": "Jm_21.20 yo 'bhūnmamātra pratikūlavartī vispandamāno 'pi sa me na muktaḥ /",
  "S03bsa032_u:2487": "prasahya nītaḥ praśamaṃ mayā tu tasmādyathārthaiva mama pratijñā //",
  "S03bsa032_u:2488": "atha sa rājā tena bodhisattvasya dhairyātiśayavyañjakena praśamena samutpāditatapasviguṇasaṃbhāvanaścintāmāpede - anyadevānena brāhmaṇenābhisaṃdhāya bhāṣitam,",
  "S03bsa032_u:2489": "tadaparijñāyāsmābhiścāpalakṛtamidamiti jātapratyavamarśo bodhisattvamuvāca -",
  "S03bsa032_u:2490": "Jm_21.21 ko 'nyastavābhūtpratikūlavartī yo visphuranneva na te vimuktaḥ /",
  "S03bsa032_u:2491": "reṇuḥ samudyanniva toyadena kaścopanītaḥ praśamaṃ tvayātra //",
  "S03bsa032_u:2492": "bodhisattva uvāca -",
  "S03bsa032_u:2493": "Jm_21.22 śṛṇu mahārāja jāte na dṛśyate yasminnajāte sādhu dṛśyate /",
  "S03bsa032_u:2494": "abhūnme sa na muktaśca krodhaḥ svāśrayabādhanaḥ //",
  "S03bsa032_u:2495": "Jm_21.23 yena jātena nandanti narāṇāmahitaiṣiṇaḥ /",
  "S03bsa032_u:2496": "so 'bhūnme na vimuktaśca krodhaḥ śātravanandanaḥ //",
  "S03bsa032_u:2497": "Jm_21.24 utpadyamāne yasmiṃśca sadarthaṃ na prapadyate /",
  "S03bsa032_u:2498": "tamandhīkaraṇaṃ rājannahaṃ krodhamaśīśamam //",
  "S03bsa032_u:2499": "Jm_21.25 yenābhibhūtaḥ kuśalaṃ jahāti prāptādapi bhraśyata eva cārthāt /",
  "S03bsa032_u:2500": "taṃ roṣamugragrahavaikṛtābhaṃ sphurantamevānayamantamantaḥ //",
  "S03bsa032_u:2501": "Jm_21.26 kāṣṭhādyathāgniḥ parimathyamānādudeti tasyaiva parābhavāya /",
  "S03bsa032_u:2502": "mithyāvikalpaiḥ samudīryamāṇastathā narasyātmavadhāya roṣaḥ //",
  "S03bsa032_u:2503": "Jm_21.27 dahanamiva vijṛmbhamāṇaraudraṃ śamayati yo hṛdayajvaraṃ na roṣam /",
  "S03bsa032_u:2504": "laghurayamiti hīyate 'sya kīrtiḥ kumudasakhīva śaśiprabhā prabhāte //",
  "S03bsa032_u:2505": "Jm_21.28 parajanaduritānyacintayitvā ripumiva paśyati yastu roṣameva /",
  "S03bsa032_u:2506": "vikasati niyamena tasya kīrtiḥ śaśina ivābhinavasya maṇḍalaśrīḥ //",
  "S03bsa032_u:2507": "iyamaparā ca roṣasya mahādoṣatā -",
  "S03bsa032_u:2508": "Jm_21.29 na bhātyalaṃkāraguṇānvito 'pi krodhāgninā saṃhṛtavarṇaśobhaḥ /",
  "S03bsa032_u:2509": "saroṣaśalye hṛdaye ca duḥkhaṃ mahārhaśayyāṅkagato 'pi śete //",
  "S03bsa032_u:2510": "Jm_21.30 vismṛtya cātmakṣamasiddhipakṣaṃ roṣātprayātyeva tadutpathena /",
  "S03bsa032_u:2511": "nihīyate yena yaśo 'rthasiddhyā tāmisrapakṣendurivātmalakṣmyā //",
  "S03bsa032_u:2512": "Jm_21.31 roṣeṇa gacchatyanayaprapātaṃ nivāryamāṇo 'pi suhṛjjanena /",
  "S03bsa032_u:2513": "prāyeṇa vairasya jaḍatvameti hitāhitāvekṣaṇamandabuddhiḥ //",
  "S03bsa032_u:2514": "Jm_21.32 krodhācca sātmīkṛtapāpakarmā śocatyapāyeṣu samāśatāni /",
  "S03bsa032_u:2515": "ataḥ paraṃ kiṃ ripavaśca kuryustīvrāpakāroddhatamanyavo 'pi //",
  "S03bsa032_u:2516": "Jm_21.33 antaḥsapatnaḥ kopo 'yaṃ tadevaṃ viditaṃ mama /",
  "S03bsa032_u:2517": "tasyāvalepaprasaraṃ kaḥ pumān marṣayiṣyati //",
  "S03bsa032_u:2518": "Jm_21.34 ato na muktaḥ kopo me visphurannapi cetasi /",
  "S03bsa032_u:2519": "ityanarthakaraṃ śatruṃ ko hyupekṣitumarhati //",
  "S03bsa032_u:2520": "atha sa rājā tena tasyādbhutena praśamaguṇena hṛdayagrāhakeṇa ca vacasābhiprasāditamatiruvāca -",
  "S03bsa032_u:2521": "Jm_21.35 anurūpaḥ śamasyāsya tavāyaṃ vacanakramaḥ /",
  "S03bsa032_u:2522": "bahunā tu kimuktena vañcitāstvadadarśinaḥ //",
  "S03bsa032_u:2523": "[Vaidya_134]",
  "S03bsa032_u:2524": "ityabhipraśasyainamabhisṛtyaivāsya pādayonryapatat atyayadeśanāṃ ca cakre /",
  "S03bsa032_u:2525": "tāṃ ca pravrajitāṃ kṣamayitvā vyavasarjayat, paricāraka cātmānaṃ bodhisattvasya niryātayāmāsa /",
  "S03bsa032_u:2526": "tadevaṃ krodhavinayācchatrūnupaśamayati, vardhayatyeva tvanyathā, iti krodhavinaye yatnaḥ kāryaḥ /",
  "S03bsa032_u:2527": "evamavaireṇa vairāṇi śāmyanti, saṃyamataśca vairaṃ na cīyate /",
  "S03bsa032_u:2528": "evaṃ cobhayorarthaṃ caratyakrodhana ityevamādiṣu kṣamānuśaṃsāpratisaṃyukteṣu sūtreṣu vācyam /",
  "S03bsa032_u:2529": "krodhādīnavakathāyāṃ tathāgatamāhātmye ceti /",
  "S03bsa032_u:2530": "// iti cuḍḍabodhijātakamekaviṃśatitamam //",
  "S03bsa032_u:2531": "_______________________________________________________________",
  "S03bsa032_u:2532": "[Vaidya_135]",
  "S03bsa032_u:2533": "22. Haṃsajātakam",
  "S03bsa032_u:2534": "vinipātagatānāmapi satāṃ vṛttaṃ nālamanugantumasatpuruṣāḥ, prāgeva sugatisthānām /",
  "S03bsa032_u:2535": "tadyathānuśrūyate -",
  "S03bsa032_u:2536": "bodhisattvaḥ kila mānase mahāsarasi naikaśatasahasrasaṃkhyasya mahato haṃsayūyasyādhipatirdhṛtarāṣṭro nāma haṃsarājo babhūva /",
  "S03bsa032_u:2537_0": "tasya nayānayaparijñānanipuṇamatirviprakṛṣṭagocarasmṛtiprabhāvaḥ ślāghanīyakulatilakabhūto",
  "S03bsa032_u:2537_1": "dākṣyadākṣiṇyavinayabhūṣaṇaḥ sthiraśuciśīlavṛttacāritraśūraḥ khedasahiṣṇurapramādī",
  "S03bsa032_u:2537_2": "samaravīvadhaviśāradaḥ svāmyanurāgasumukhaḥ sumukho nāma senāpatirbabhūva [āryānandasthavirastena samayena] /",
  "S03bsa032_u:2538_0": "tau parasparapremaguṇāśrayājjvalitataraprabhāvāvāryaśiṣyamukhyāviva pariśeṣaṃ śiṣyagaṇaṃ",
  "S03bsa032_u:2538_1": "pitṛjyeṣṭhaputrāviva ca śreṣṭhaśeṣaṃ putragaṇaṃ taddhaṃsayūthamubhayalokahitodayeṣvartheṣu",
  "S03bsa032_u:2538_2": "samyagniveśayamānau tatpratyakṣiṇāṃ devanāgayakṣavidyādharatapasvināṃ paraṃ vismayamupajahratuḥ /",
  "S03bsa032_u:2539": "Jm_22.1 tāvāsaturhaṃsagaṇasya tasya śreyaḥśarīrodvahanaikakāryau /",
  "S03bsa032_u:2540": "nabhogatasyeva vihaṃgamasya pakṣau śarīrodvahanaikakāryau //",
  "S03bsa032_u:2541": "evaṃ tābhyāṃ tadanugṛhyamāṇaṃ haṃsayūthaṃ jagadivaṃ dharmārthavistarābhyāṃ parāṃ vṛddhimavāpa /",
  "S03bsa032_u:2542": "tena ca tatsaraḥ parāṃ śobhāṃ babhāra /",
  "S03bsa032_u:2543": "Jm_22.2 kalanūpuranādena haṃsayūthena tena tat /",
  "S03bsa032_u:2544": "puṇḍarīkavaneneva reje saṃcārīṇā saraḥ //",
  "S03bsa032_u:2545": "Jm_22.3 kvacitpravisṛtairhaṃsaiḥ kvacidviṣamasaṃhataiḥ /",
  "S03bsa032_u:2546": "chinnābhralavacitrasya jahāra nabhasaḥ śriyam //",
  "S03bsa032_u:2547": "atha tasya haṃsādhipateḥ sarvasattvahitasumukhasya ca senāpaterguṇātiśayaprabhāvavismitamanasaḥ siddharṣividyādharadaivatagaṇāstayoḥ kīrtyāśrayābhiḥ kathābhistatra tatrābhiremire /",
  "S03bsa032_u:2548": "Jm_22.4 uttaptacāmīkarasaṃnikāśaṃ śrīmadvapurvyaktapadākṣarā vāk /",
  "S03bsa032_u:2549": "dharmābhijāto vinayo nayaśca kāvapyamū kevalahaṃsaveṣau //",
  "S03bsa032_u:2550": "guṇaprakāśairapamatsaraiḥ sā kīrtistayordikṣu vitanyamānā /",
  "S03bsa032_u:2551": "Jm_22.5 guṇaprakāśairapamatsaraiḥ sā kīrtistayordikṣu vitanyamānā /",
  "S03bsa032_u:2552": "[Vaidya_136]",
  "S03bsa032_u:2553": "średdheyatāmityagamannṛpāṇāṃ sadassu yatprābhṛtavaccacāra //",
  "S03bsa032_u:2554": "tena ca samayena brahmadatto nāmānyatamo vārāṇasyāṃ rājā babhūva /",
  "S03bsa032_u:2555_0": "sa tāṃ haṃsādhipateḥ sasenādhipaterguṇātiśayāśrayāṃ kathāṃ prātyayikāmātyadvijavṛddhaiḥ",
  "S03bsa032_u:2555_1": "sadasi saṃstūyamānāmasakṛdupaśrutya tayordarśanaṃ pratyabhivṛddhakautūhalo naikaśāstrābhyāsanipuṇamatīn",
  "S03bsa032_u:2555_2": "sacivānuvāca - parimṛśyatāṃ tāvadbhoḥ prasṛtanipuṇamatayaḥ kaścidupāyo yena nāstau",
  "S03bsa032_u:2555_3": "haṃsavaryau darśanapathamapi tāvadupagacchetāmiti /",
  "S03bsa032_u:2556": "atha te 'mātyāḥ svaiḥ svairmatiprabhāvairanusṛtya nītipathaṃ rājānamūcuḥ -",
  "S03bsa032_u:2557": "Jm_22.6 sukhāśā deva bhūtāni vikarṣati tatastataḥ /",
  "S03bsa032_u:2558": "sukhahetuguṇotkarṣaśrutistāvānayedyataḥ //",
  "S03bsa032_u:2559": "tadyādṛśe sarabhi tāvabhiratarūpāvanuśrūyete tadutkṛṣṭaraguṇaśobhamiha saraḥ kasmiṃścidaraṇyapradeśe kārayitumarhati devaḥ,",
  "S03bsa032_u:2560": "pratyahaṃ ca sarvapakṣiṇāmabhayapradānaghoṣaṇām /",
  "S03bsa032_u:2561": "api nāma kautūhalotpādinyā sukhahetuguṇātiśayaśrutyā tāvihākṛṣyeyātām / paśyatu devaḥ,",
  "S03bsa032_u:2562": "Jm_22.7 prāyeṇa prāptivirasaṃ sukhaṃ deva na gaṇyate /",
  "S03bsa032_u:2563": "parokṣatvāttu harati śrutiramyaṃ sukhaṃ manaḥ //",
  "S03bsa032_u:2564_0": "atha sa rājā astvetadityalpena kālena nātisaṃnikṛṣṭaṃ nagaropavanasya mānasasarasaḥ",
  "S03bsa032_u:2564_1": "pratispardhiguṇavibhavaṃ padmotpalakumudapuṇḍarīkasaugandhikatāmarasakalhārasamūpagūḍhaṃ",
  "S03bsa032_u:2564_2": "vimalasalilamatimanoharaṃ mahatsaraḥ kārayāmāsa -",
  "S03bsa032_u:2565": "Jm_22.8 drumaiḥ kusumasaṃchanaiścalatkisalayojjvalaiḥ /",
  "S03bsa032_u:2566": "tatprekṣārthamivotpatraiḥ kṛtatīraparigraham //",
  "S03bsa032_u:2567": "Jm_22.9 vihasadbhirivāmbhojaistaraṃgotkampakampibhiḥ /",
  "S03bsa032_u:2568": "vilobhyamānākulitabhramadbhramarasaṃkulam //",
  "S03bsa032_u:2569": "Jm_22.10 jyotsnāsaṃvāhanonnirdairvicitrakumudaiḥ kvacit /",
  "S03bsa032_u:2570": "tarucchāyāparicchinnaiścandrikāśakalairiva //",
  "S03bsa032_u:2571": "Jm_22.11 taraṃgāṅgalisaṃkṣiptaiḥ kamalotpalareṇubhiḥ /",
  "S03bsa032_u:2572": "abhyalaṃkṛtatīrāntaṃ hemasūtrairiva kvacit //",
  "S03bsa032_u:2573": "Jm_22.12 citraiḥ padmotpaladalaistatra tatra sakesaraiḥ /",
  "S03bsa032_u:2574": "śriyaṃ pravitatāṃ bibhradupahāramayīmiva //",
  "S03bsa032_u:2575": "Jm_22.13 prasannastimitāmbutvādvyaktacitravapurguṇaiḥ /",
  "S03bsa032_u:2576": "vyomnīva paridhāvadbhirmīnavṛndairalaṃkṛtam //",
  "S03bsa032_u:2577": "Jm_22.14 vicchinnamuktāhārābhiḥ kvacid dviradaśīkaraiḥ /",
  "S03bsa032_u:2578": "upalāsphālanotkīrṇamūrmicūrṇāmivodvahat //",
  "S03bsa032_u:2579": "Jm_22.15 vidyādharavadhūsnānairmadasekaiśca dantinām /",
  "S03bsa032_u:2580": "rajobhiḥ kusumānāṃ ca savāsamiva kutracit //",
  "S03bsa032_u:2581": "Jm_22.16 tārāṇāṃ candradārāṇāṃ sāmānyamiva darpaṇam /",
  "S03bsa032_u:2582": "muditadvijasaṃkīrṇa tadrutapratināditam //",
  "S03bsa032_u:2583": "tadevaṃvidhaṃ saraḥ kārayitvā sarvapakṣigaṇasya cānāvṛtasukhopabhogyametaddattvā pratyahaṃ sarvapakṣiṇā viśvāsanārthamityabhayadānaghoṣaṇāṃ kārayāmāsa -",
  "S03bsa032_u:2584": "Jm_22.17 eṣa padmotpaladalacchannatoyamidaṃ saraḥ /",
  "S03bsa032_u:2585": "dadāti rājā pakṣibhyaḥ prītyā sābhayadakṣiṇam //",
  "S03bsa032_u:2586_0": "atha kadācitsaṃhṛtameghāndhakārayavanikāsu śaradguṇopahṛdaśobhāsvālokanakṣamāsu dikṣu",
  "S03bsa032_u:2586_1": "prabaddhakamalavanaśobheṣu prasannasalilamanohareṣu sarassu paraṃ kāntiyauvanamupagate",
  "S03bsa032_u:2586_2": "praceyakiraṇa iva candramasi vividhasasyasaṃpadvibhūṣaṇadharāyāṃ vasuṃdharāyāṃ pravṛtte",
  "S03bsa032_u:2586_3": "haṃsataruṇajanasaṃpāte mānasātsarasaḥ śaratprasannāni digantarāṇyanuvicaradanupūrveṇānyatamaṃ",
  "S03bsa032_u:2586_4": "haṃsamithunaṃ tasmādeva haṃsayūthāttasya rājño viṣayamupajagāma /",
  "S03bsa032_u:2587_0": "tatra ca pakṣigaṇakolāhalonnāditamanibhṛtamadhukaragaṇaṃ taraṃgamālāvicaraṇakṛtavyāpāraiḥ",
  "S03bsa032_u:2587_1": "sukhaśiśirairmṛdubhiranilaiḥ samantato vikṣiptamāṇakamalakuvalayareṇugandhaṃ jvaladiva",
  "S03bsa032_u:2587_2": "vikacaiḥ kamalairhasadiva vikasitaiḥ kumudaistatsaro dadarśa /",
  "S03bsa032_u:2588": "tasya mānasasaraḥsamucitasyāpi haṃsamithunasya tāmatimanoharāṃ sarasaḥ śriyamabhivīkṣya prādurabhūt - aho bata tadapi haṃsayūthamihāgacchediti /",
  "S03bsa032_u:2589": "Jm_22.18 prāyeṇa khalu lokasya prāpya sādhāraṇaṃ sukham /",
  "S03bsa032_u:2590": "smṛtiḥ snehānusāreṇa pūrvameti suhṛjjanam //",
  "S03bsa032_u:2591_0": "atha tatra taddhaṃsamithunaṃ yathākāmaṃ vihṛtya pravṛtte jaladasamaye vidyudvisphuritaśastravikṣepeṣu",
  "S03bsa032_u:2591_1": "nātighanavicchinnāndhakārarūpeṣu samabhivartamāneṣu daityānīkeṣviva jaladharavṛndeṣu",
  "S03bsa032_u:2591_2": "paripūrṇabarhakalāpaśobheṣu prasaktakekāninādotkruṣṭairjaladharavijayamiva saṃrādhayatsu",
  "S03bsa032_u:2591_3": "nṛttapravṛtteṣu citreṣu barhigaṇeṣu vācālatāmupagateṣu stokaśukaniṣu pravicaratsu",
  "S03bsa032_u:2591_4": "kadambasarjārjunaketakīpuṣpagandhādhivāsiteṣu sukhaśiśireṣu kānanaviniścasiteṣvivānileṣu",
  "S03bsa032_u:2591_5": "meghadaśanapaṃktiṣvivālakṣyamāṇarūpāsu balākāyuvatiṣu gamanautsukyamṛdunikūjiteṣu",
  "S03bsa032_u:2591_6": "prayāṇavyākuleṣu haṃsayūtheṣu taddhaṃsamithunaṃ mānasameva saraḥ pratyājagāma /",
  "S03bsa032_u:2592": "samupetya ca haṃsādhipatisamīpaṃ prastutāsu digdeśakathāsu taṃ tasya saraso guṇaviśeṣaṃ varṇayāmāsa - asti deva dakṣiṇena himavato vārāṇasyāṃ brahmadatto nāma narādhipatiḥ /",
  "S03bsa032_u:2593": "tenātyadbhūtarūpaśobhamanirvarṇyaguṇasaundaryaṃ mahatsaraḥ pakṣibhyaḥ svacchandasukhopabhogyaṃ dattam /",
  "S03bsa032_u:2594": "[Vaidya_138] abhayaṃ ca pratyahamavaghuṣyate /",
  "S03bsa032_u:2595": "ramante cātra pakṣiṇaḥ svagṛha iva prahīnabhayāśaṅkā /",
  "S03bsa032_u:2596": "tadarhati devo vyatītāsu varṣāsu tatra gantumiti /",
  "S03bsa032_u:2597": "tacchrutvā sarva eva te haṃsāstatsaṃdarśanasamutsukā babhūvuḥ /",
  "S03bsa032_u:2598": "atha bhodhisattvaḥ sumukhaṃ senāpatiṃ praśanavyaktākāraṃ pratataṃ dadarśa,",
  "S03bsa032_u:2599": "kathaṃ paśyasīti cāvocat /",
  "S03bsa032_u:2600": "atha sumukhaḥ praṇamyainamuvāca - na prāptaṃ tatra devasya gamanamiti paśyāmi /",
  "S03bsa032_u:2601": "kutaḥ? amūni tāvallobhanīyāni manoharāṇyāmiṣabhūtāni rūpāṇi /",
  "S03bsa032_u:2602": "na ca naḥ kiṃcidiha parihīyate /",
  "S03bsa032_u:2603": "kṛtakamadhuropacāravacanapracchannatīkṣṇadaurātmyāni ca prāyeṇa pelavaghṛṇāni śaṭhāni mānuṣahṛdayāni / paśyatu svāmī,",
  "S03bsa032_u:2604": "Jm_22.19 vāśitārthasvahṛdayaḥ prāyeṇa mṛgapakṣiṇaḥ /",
  "S03bsa032_u:2605": "manuṣyāḥ punarekīyāstadviparyayanaipuṇāḥ //",
  "S03bsa032_u:2606": "Jm_22.20 ucyate nāma madhuraṃ svanubandhi niratyayam /",
  "S03bsa032_u:2607": "vaṇijo 'pi hi kurvanti lābhasiddhyāśayā vyayam //",
  "S03bsa032_u:2608": "Jm_22.21 yato naitāvatā deva visrambhaḥ kṣamate kvacit /",
  "S03bsa032_u:2609": "kāryārthamapi na śreyaḥ sātyayāpanayaḥ kramaḥ //",
  "S03bsa032_u:2610": "yadi tvavaśyameva tatra gantavyam,",
  "S03bsa032_u:2611": "gatvānubhūya ca tasya saraso guṇavibhūtirasaṃ na nastatra ciraṃ vicarituṃ kṣamaṃ nivāsāya vā cittamabhināmayitumiti paśyāmi /",
  "S03bsa032_u:2612_0": "atha bodhisattvaḥ prāptāyāṃ vimalacandrakṣatratārāvibhūṣaṇāyāṃ rajanyāṃ śaradi tena",
  "S03bsa032_u:2612_1": "haṃsayūthena vārāṇasīsaraḥsaṃdarśanaṃ pratyabhivṛddhakautūhalena tadabhigamanārthaṃ",
  "S03bsa032_u:2612_2": "punaḥ punarvijñāpyamānasteṣāṃ haṃsānāmanuvṛttyā sumukhapramukheṇa mahatā haṃsagaṇena",
  "S03bsa032_u:2612_3": "parivṛttaścandramā iva śaradabhṛvṛdena tatrābhijagāma /",
  "S03bsa032_u:2613": "Jm_22.22 dṛṣṭvaiva lakṣmī sarasastu tasya teṣāṃ praharṣākulavismayānām /",
  "S03bsa032_u:2614": "citraprakārā rucisaṃniveśāstatsaṃśraye tulyaguṇā babhūvuḥ //",
  "S03bsa032_u:2615": "Jm_22.23 yanmānasādabhyadhikaṃ babhūva taistairavasthātiśayaiḥ sarastat /",
  "S03bsa032_u:2616": "ataściraṃ tadgatamānasānāṃ na mānase mānasamāsa teṣām //",
  "S03bsa032_u:2617": "tatra te tāmabhayaghoṣaṇāmupalabhya svacchandatāṃ ca pakṣigaṇasya tasya ca saraso vibhūtsā pramuditahṛdayāstatrodyānayātrāmivānubhavantaḥ parāṃ prītisaṃpadamupajagmuḥ /",
  "S03bsa032_u:2618_0": "atha tasmin sarasyadhikṛtāḥ puruṣāsteṣāṃ haṃsānāṃ tatrāgamanaṃ rājñe pratyavedayanta",
  "S03bsa032_u:2618_1": "- yādṛśaguṇarūpau [Vaidya_139] deva tau haṃsavaryāvanuśrūyete tadṛśāveva [haṃsavaryau]kanakāvadātarucirapatrau",
  "S03bsa032_u:2618_2": "tapanīyojjvalataravadanacaraṇaśobhāvadhikatarapramāṇau susaṃsthitadehau naikahaṃsaśatasahasraparivārau",
  "S03bsa032_u:2618_3": "devasya saraḥ śobhayitumivānuprāptāviti /",
  "S03bsa032_u:2619": "atha sa rājā śākunikakarmaṇi prasiddhaprakāśanaipuṇaṃ śākunikagaṇe samanvipya tadgrahaṇārthaṃ sādaramanvādideśa /",
  "S03bsa032_u:2620": "sa tatheti pratiśrutya taryorhaṃsayorgocaravihārapradeśaṃ samyagupalabhya tatra tatra dṛḍhānnigūḍhān pāśān nyadadhāt /",
  "S03bsa032_u:2621": "atha teṣāṃ haṃsānāṃ viśvāsādapāyanirāśaṅkānāṃ pramododdhatamanasāṃ vicaratāṃ sa haṃsādhipatiḥ pāśena caraṇe nyabadhyata /",
  "S03bsa032_u:2622": "Jm_22.24 vismṛtātyayaśaṅkānāṃ sūkṣmairviśvāsanakramaiḥ /",
  "S03bsa032_u:2623": "vikarotyeva viśrambhaḥ pramādāpanayākaraḥ //",
  "S03bsa032_u:2624": "atha bodhisattvo mā bhūdanyasyāpi kasyacittatraivaṃvidho vyasanopanipāta iti rutaviśeṣeṇa sapratibhayatāṃ sarasaḥ prakāśayāmāsa /",
  "S03bsa032_u:2625": "atha te (haṃsā)",
  "S03bsa032_u:2626": "haṃsādhipatibandhādvyathitahṛdayā bhayavirasavyākulavirāvāḥ parasparanirapekṣā hatapravīrā iva sainikā divaṃ samutpetuḥ /",
  "S03bsa032_u:2627": "sumukhastu haṃsasenādhipatirhaṃsādhipatisamīpānaiva vicacāla /",
  "S03bsa032_u:2628": "Jm_22.25 snehāvabaddhāni hi mānasāni prāṇatyayaṃ svaṃ na vicintayanti /",
  "S03bsa032_u:2629": "prāṇātyayād duḥkhataraṃ yadeṣāṃ suhṛjjanasya vyasanārtidainyam //",
  "S03bsa032_u:2630": "athainaṃ bodhisattva uvāca -",
  "S03bsa032_u:2631": "Jm_22.26 gaccha gacchaiva sumukha kṣamaṃ neha vilambitum /",
  "S03bsa032_u:2632": "sāhāyyasyāvakāśo hi kastavetthaṃgate mayi //",
  "S03bsa032_u:2633": "sumukha uvāca -",
  "S03bsa032_u:2634": "Jm_22.27 naikāntiko mṛtyuriha sthitasya na gacchataḥ syādajarāmaratvam /",
  "S03bsa032_u:2635": "sukheṣu ca tvāṃ samupāsya nityamāpadgataṃ mānada kena jahyām //",
  "S03bsa032_u:2636": "Jm_22.28 svaprāṇatantumātrārthaṃ tyajatastvāṃ khagādhipa /",
  "S03bsa032_u:2637": "dhigvādavṛṣṭyāvaraṇaṃ katamanme bhaviṣyati //",
  "S03bsa032_u:2638": "Jm_22.29 naiṣa dharmo mahārāja tyajeyaṃ tvāṃ yadāpadi /",
  "S03bsa032_u:2639": "yā gatistava sā mahyaṃ rocate vihagādhipa //",
  "S03bsa032_u:2640": "[Vaidya_140]",
  "S03bsa032_u:2641": "bodhisattva uvāca -",
  "S03bsa032_u:2642": "Jm_22.30 kā nu pāśena baddhasya gatiranyā mahānasāt /",
  "S03bsa032_u:2643": "sā kathaṃ svasthacittasya muktasyābhimatā tava //",
  "S03bsa032_u:2644": "Jm_22.31 paśyasyevaṃ kamarthaṃ vā tvaṃ mamātmana eva vā /",
  "S03bsa032_u:2645": "jñātīnāṃ vāvaśeṣāṇāmubhayorjīvitakṣaye //",
  "S03bsa032_u:2646": "Jm_22.32 lakṣyate ca na yatrārthastamasīva samāsamam /",
  "S03bsa032_u:2647": "tādṛśe saṃtyajan prāṇān kamarthaṃ dyotayedbhavān //",
  "S03bsa032_u:2648": "sumukha uvāca -",
  "S03bsa032_u:2649": "Jm_22.33 kathaṃ nu patatāṃ śreṣṭha dharme 'rthaṃ na samīkṣase /",
  "S03bsa032_u:2650": "dharmo hyupacitaḥ samyagāvahatyarthamuttamam //",
  "S03bsa032_u:2651": "Jm_22.34 so 'haṃ dharmaṃ ca saṃpaśyan dharmāccārthaṃ samutthitam /",
  "S03bsa032_u:2652": "tava mānada bhaktyā ca nābhikāṅkṣāmi jīvitam //",
  "S03bsa032_u:2653": "bodhisattva uvāca -",
  "S03bsa032_u:2654": "Jm_22.35 addhā dharmaḥ satāmeṣa yatsakhā mitramāpadi /",
  "S03bsa032_u:2655": "na tyajejjīvitasyāpi hetordharmamanusmaran //",
  "S03bsa032_u:2656": "Jm_22.36 tadarcitastvayā dharmo bhaktirmayi ca darśitā /",
  "S03bsa032_u:2657": "yācñjāmantyāṃ kuruṣvemāṃ gacchaivānumato mayā //",
  "S03bsa032_u:2658": "Jm_22.37 api caivaṃgate kārye yadūnaṃ suhṛdāṃ mayā /",
  "S03bsa032_u:2659": "tattvayā matisaṃpanna bhavetparamasaṃbhṛtam //",
  "S03bsa032_u:2660": "Jm_22.38 paraspapremaguṇāditi saṃjalpatostayoḥ /",
  "S03bsa032_u:2661": "pratyadṛśyata naiṣādaḥ sākṣānmṛtyurivāpatan //",
  "S03bsa032_u:2662": "atha tau haṃsavaryau niṣādamāpatantamālokya tūṣṇīṃ babhūvatuḥ /",
  "S03bsa032_u:2663": "sa ca taddhaṃsayūthaṃ vidrutamālokya nūnamatra kaścidvaddha iti niścitamatiḥ pāśasthānānyanuvicaraṃstau haṃsavaryau dadarśa /",
  "S03bsa032_u:2664": "sa tadrūpaśobhayā vismitamanā baddhāviti manyamānastatsamāpannau pāśāvudghaṭṭayāmāsa /",
  "S03bsa032_u:2665": "athaikaṃ baddhamabaddhenetareṇa svasthenopāsyamānamavekṣya vismitatarahṛdayaḥ sumukhamupetyovāca -",
  "S03bsa032_u:2666": "Jm_22.39 ayaṃ pāśena mahatā dvijaḥ saṃhṛtavikramaḥ /",
  "S03bsa032_u:2667": "vyoma nāsmatprapadyeta mayyapyantikamāgate //",
  "S03bsa032_u:2668": "Jm_22.40 avaddhastvaṃ punaḥ svasthaḥ sajjapatrarathī balī /",
  "S03bsa032_u:2669": "kasmātprāpte 'pi mayyevaṃ vegānna bhajase nabhaḥ //",
  "S03bsa032_u:2670": "[Vaidya_141]",
  "S03bsa032_u:2671": "tadupaśrutya sumukhaḥ pravyaktākṣarapadavinyāsena svabhāvavarṇanādhairyaguṇaujasvinā svareṇa mānuṣīṃ vācamuvāca -",
  "S03bsa032_u:2672": "Jm_22.41 śaktisthaḥ sanna gacchāmi yadidaṃ tatra kāraṇam /",
  "S03bsa032_u:2673": "ayaṃ pāśaparikleśaṃ vihaṃgaḥ prāptavāniti //",
  "S03bsa032_u:2674": "Jm_22.42 ayaṃ pāśena mahatā saṃyataścaraṇe tvayā /",
  "S03bsa032_u:2675": "guṇairasyatu baddho 'hamato dṛdhatarairhṛdi //",
  "S03bsa032_u:2676": "atha sa naiṣādaḥ paramavismitamatiḥ saṃhṛṣitatanūruhaḥ sumukhaṃ punaruvāca -",
  "S03bsa032_u:2677": "Jm_22.43 tyaktvainaṃ madbhayadanye diśo haṃsāḥ samaśritāḥ /",
  "S03bsa032_u:2678": "tvaṃ punarna tyajasyenaṃ ko nvayaṃ bhavato dvija //",
  "S03bsa032_u:2679": "sumukha uvāca -",
  "S03bsa032_u:2680": "Jm_22.44 rājā mama prāṇasamaḥ sakhā ca sukhasya dātā viṣamasthitaśca /",
  "S03bsa032_u:2681": "naivotsahe yena vihātumenaṃ svajīvitasyāpyanurakṣaṇārtham //",
  "S03bsa032_u:2682": "atha sumukhaḥ prasādavismayāvarjitamānasaṃ taṃ naiṣādamavetya punaruvāca -",
  "S03bsa032_u:2683": "Jm_22.45 apyasmākamiyaṃ bhadra saṃbhāṣā syātsukhodayā /",
  "S03bsa032_u:2684": "apyasmān visṛjannadya dharmyāṃ kīrtimavāpnuyāḥ //",
  "S03bsa032_u:2685": "naiṣāda uvāca -",
  "S03bsa032_u:2686": "Jm_22.46 naiva te duḥkhamicchāmi na ca baddho bhavān mayā /",
  "S03bsa032_u:2687": "sa tvaṃ gaccha yathākāmaṃ paśya bandhūṃśca nandaya //",
  "S03bsa032_u:2688": "sumukha uvāca -",
  "S03bsa032_u:2689": "Jm_22.47 no cedicchasi me duḥkhaṃ tatkuruṣva mamārthanām /",
  "S03bsa032_u:2690": "ekena yadi tuṣṭo 'si tattyajainaṃ gṛhāṇaṃ mām //",
  "S03bsa032_u:2691": "Jm_22.48 tulyārohaparīṇāhau samānau vayasā ca nau /",
  "S03bsa032_u:2692": "viddhi niṣkraya ityasya na te 'haṃ lābhahānaye //",
  "S03bsa032_u:2693": "Jm_22.49 tadaṅga samavekṣasva gṛddhirbhavatu te mayi /",
  "S03bsa032_u:2694": "māṃ badhnātu bhavān pūrvaṃ paścānmuñceda dvijādhipam //",
  "S03bsa032_u:2695": "Jm_22.50 tāvāneva ca lābhaste kṛtā syānmama cārthanā /",
  "S03bsa032_u:2696": "haṃsayūthasya ca prītirmaitrī tena tathaiva ca //",
  "S03bsa032_u:2697": "Jm_22.51 paśyantu tāvadbhavatā vimuktaṃ haṃsādhipaṃ haṃsagaṇāḥ pratītāḥ /",
  "S03bsa032_u:2698": "virocamānaṃ nabhasi prasanne daityendranirmuktamivoḍurājam //",
  "S03bsa032_u:2699_0": "atha sa naiṣādaḥ krūratābhyasakaṭhinahṛdayo 'pi tena tasya jīvitanirapekṣeṇa svāmyanurāgaślāghinā",
  "S03bsa032_u:2699_1": "kṛtajñatāgunaujasvinā dhairyamādhuryālaṃkṛtavacasā samāvarjitahṛdayo vismayagauravavaśāṭsamānītāñjaliḥ",
  "S03bsa032_u:2699_2": "sumukhamuvāsa - sādhu sādhu mahābhāga",
  "S03bsa032_u:2700": "Jm_22.52 mānuṣeṣvapyayaṃ dharma āścaryo daivateṣu vā /",
  "S03bsa032_u:2701": "svāmyarthaṃtyajatā prāṇān yastvayātra pradarśitaḥ //",
  "S03bsa032_u:2702": "Jm_22.53 tadeṣa te vimucāmi rājanamanumānayan /",
  "S03bsa032_u:2703": "ko hi prāṇāpriyatare tavāsmin vipriyaṃ carat //",
  "S03bsa032_u:2704": "ityuktvā sa naiṣādastasya nṛapteḥ saṃdeśamanādṛtya haṃsarājaṃ samanumānayan dayāsumukhaṃ pāśānmumoca /",
  "S03bsa032_u:2705": "atha sumukhaḥ senāpatirhaṃsarājavimokṣātparamānanditahṛdayaḥ prītyabhisnigdhamudīkṣamāṇo naiṣādamuvāca -",
  "S03bsa032_u:2706": "Jm_22.54 yathā suhṛnnandana nandito 'smi tvayādya haṃsādhipatervimokṣāt /",
  "S03bsa032_u:2707": "evaṃ suhṛjjñātigaṇena bhadra śaratsahastrāṇi bahūni nanda //",
  "S03bsa032_u:2708": "Jm_22.55 tanmā tavāyaṃ viphalaḥ śramo bhūdādāya māṃ haṃsagaṇādhipaṃ ca /",
  "S03bsa032_u:2709": "svasthāvabaddhāvadhiropya kācamantaḥpure darśaya bhūmipāya //",
  "S03bsa032_u:2710": "Jm_22.56 asaṃśayaṃ prītamanāḥ sa rājā haṃsāvipaṃ sānucaraṃ samīkṣya /",
  "S03bsa032_u:2711": "dāsyatyasaṃbhāvitavistarāṇi dhānāni te prītivivardhanāni //",
  "S03bsa032_u:2712": "atha naiṣādastasya nirbandhāt paśyatu tāvadatyadbhutamidaṃ haṃsayutaṃ sa rājeti kṛtvā te haṃsamukhyau kācenādaya svasthāvabaddhau rājñe darśayāmāsa /",
  "S03bsa032_u:2713": "Jm_22.57 upāyanāścaryamidaṃ draṣṭumarhasi mānada /",
  "S03bsa032_u:2714": "sasenāpatirānītaḥ so 'yaṃ haṃsapatirmayā //",
  "S03bsa032_u:2715": "atha sa rājā praharṣavismayāpūrṇamatirdṛṣṭvā tī haṃsapradhānī kāñcanapuñjāvivaśriyābhijvalanmanohararūpau taṃ naiṣādamuvāca -",
  "S03bsa032_u:2716": "Jm_22.58 svasthāvabaddhāvamukau vihaṃgau bhūmicāriṇaḥ /",
  "S03bsa032_u:2717": "tava hastamanuprāptau kathaṃ kathaya vistaram //",
  "S03bsa032_u:2718": "ityukte sa naiṣādaḥ praṇamya rājānamuvāca -",
  "S03bsa032_u:2719": "Jm_22.59 nihitā bahavaḥ pāśā mayā dāruṇadāruṇāḥ /",
  "S03bsa032_u:2720": "vihagākriḍadeśeṣu palvaleṣu sarassu ca //",
  "S03bsa032_u:2721": "Jm_22.60 atha visrambhaniḥśaṅko haṃsavaryaścarannayam /",
  "S03bsa032_u:2722": "paricchannena pāśena caraṇe samabadhyata //",
  "S03bsa032_u:2723": "Jm_22.61 abaddhastamupāsīno māmayaṃ samayācata /",
  "S03bsa032_u:2724": "ātmānaṃ tiṣkrayaṃ kṛtvā haṃsarājasya jīvitam //",
  "S03bsa032_u:2725": "Jm_22.62 visṛjanmānuṣīṃ vācaṃ vispaṣṭamadhurākṣarām /",
  "S03bsa032_u:2726": "svajīvitaparityāgādyācñāmapyūrjitakramām //",
  "S03bsa032_u:2727": "Jm_22.63 tenāsya vākyena supeśalena svāmyarthadhīreṇa ca ceṣṭitena /",
  "S03bsa032_u:2728": "tathā prasanno 'smi yathāsya bhartā mayā samaṃ krūratayaiva muktaḥ //",
  "S03bsa032_u:2729": "Jm_22.64 atha vihagapaterayaṃ vimokṣānmuditamatirbahudhā vadan priyāṇi /",
  "S03bsa032_u:2730": "tvadabhiṃgama iti nyayojayanmāṃ viphalaguruḥ kila mā mama śramo bhūt //",
  "S03bsa032_u:2731": "tadevamatidhārmikaḥ khagavarākṛtiḥ ko 'pyasau",
  "S03bsa032_u:2732": "mamāpi hṛdi mārdavaṃ janitavān kṣaṇenaiva yaḥ /",
  "S03bsa032_u:2733": "khagādhipatimokṣaṇaṃ kṛtamanusmaran matkṛte",
  "S03bsa032_u:2734": "sahādhipatināgataḥ svayamayaṃ ca te 'ntaḥpuram //",
  "S03bsa032_u:2735_0": "tadupaśrutya sa rājā sapramodavismayena manasā vividharatnaprabhodbhāsurasurucirapādaṃ",
  "S03bsa032_u:2735_1": "parārdhyāstaraṇaracanābhirāmaṃ śrimatsukhopāśrayasāṭopamupahitapādapīṭhaṃ rājādhyāsanayogyaṃ",
  "S03bsa032_u:2735_2": "kāñcanamāsanaṃ haṃsarājāya samādideśaḥ,",
  "S03bsa032_u:2736": "amātyamukhyādhyāsanayogyaṃ ca vetrāsanaṃ sumukhāya /",
  "S03bsa032_u:2737": "[Vaidya_144]",
  "S03bsa032_u:2738": "atha bodhisattvaḥ kāla idānīṃ pratisaṃmoditumiti nūpurārāvamadhureṇa svareṇa rājānamābabhāṣe -",
  "S03bsa032_u:2739": "Jm_22.66 dyutikāntiniketane śarīre kuśalaṃ te kuśalārha kaccidasmin /",
  "S03bsa032_u:2740": "api dharmaśarīramavraṇaṃ te vipulairucchvasitīva vākpradānaiḥ //",
  "S03bsa032_u:2741": "Jm_22.67 api rakṣaṇadīkṣitaḥ prajānāṃ samayānugrahavigrahapravṛttyā /",
  "S03bsa032_u:2742": "abhivardhayase svakīrtiśobhamanurāgaṃ jagato hitodayaṃ ca //",
  "S03bsa032_u:2743": "Jm_22.68 api śuddhatayopadhāsvasaktairanuraktairnipuṇakriyairamātyaiḥ /",
  "S03bsa032_u:2744": "samavekṣayase hitaṃ prajānāṃ na ca tatrāsi parokṣabuddhireva //",
  "S03bsa032_u:2745": "Jm_22.69 nayavikramasaṃhṛtapratāpairapi sāmantanṛpaiḥ prayācyamānaḥ /",
  "S03bsa032_u:2746": "upayāsi dayānuvṛttiśobhāṃ na ca viśvāsamayīṃ pramādanidrām //",
  "S03bsa032_u:2747": "Jm_22.70 api dharmasukhārthanirvirodhāstava ceṣṭā naravira sajjaneṣṭāḥ /",
  "S03bsa032_u:2748": "vitatā iva dikṣu kīrtisiddhyā ripubhirniśvasitairasatkriyante //",
  "S03bsa032_u:2749": "athainaṃ sa nṛpatiḥ pramodādabhivyajyamānendriyaprasādaḥ pratyuvāca -",
  "S03bsa032_u:2750": "Jm_22.71 adya me kuśalaṃ haṃsa sarvatra ca bhaviṣyati /",
  "S03bsa032_u:2751": "cirābhilaṣitaḥ prāpto yadayaṃ satsamāgamaḥ //",
  "S03bsa032_u:2752": "Jm_22.72 tvayi pāśavaśaṃ prāpte praharṣaddhatacāpalaḥ /",
  "S03bsa032_u:2753": "kacinnāyamakāriṣītte daṇḍenābhirujan rujam //",
  "S03bsa032_u:2754": "Jm_22.73 evaṃ hyamīṣāṃ jālmānāṃ pakṣiṇāṃ vyasanodaye /",
  "S03bsa032_u:2755": "praharṣākulitā buddhirāpatatyeva kalmaṣam //",
  "S03bsa032_u:2756": "[Vaidya_145]",
  "S03bsa032_u:2757": "bodhisattva uvāca -",
  "S03bsa032_u:2758": "Jm_22.74 kṣemamāsīnmahārāja satyāmapyevamāpadi /",
  "S03bsa032_u:2759": "na cāyaṃ kiṃcidasmāsu śatruvatpratyapadyata //",
  "S03bsa032_u:2760": "Jm_22.75 abaddhaṃ baddhavadayaṃ matsnehātsumukhaṃ sthitam /",
  "S03bsa032_u:2761": "dṛṣṭvābhāṣata sāmnaiva sakautūhalavismayaḥ //",
  "S03bsa032_u:2762": "Jm_22.76 sūnṛtairasya vacanairathāvarjitamānasaḥ /",
  "S03bsa032_u:2763": "māmayaṃ vyamucatpāśādvinayadanumānayan //",
  "S03bsa032_u:2764": "Jm_22.77 ataśca sumukhenedaṃ hitamasya samīhitam /",
  "S03bsa032_u:2765": "ihāgamanamasmakaṃ syadasyāpi sukhodayam //",
  "S03bsa032_u:2766": "nṛpatiruvāca -",
  "S03bsa032_u:2767": "Jm_22.78 ākāṅkṣitābhigamayoḥ svāgataṃ bhavatoriha /",
  "S03bsa032_u:2768": "atīva prīṇitaścāsmi yuṣmatsaṃdarśanotsavāt //",
  "S03bsa032_u:2769": "Jm_22.79 ayaṃ ca mahatārthena naiṣādo 'dya sameṣyati /",
  "S03bsa032_u:2770": "ubhayeṣāṃ priyaṃ kṛtvā mahadarhatyayaṃ priyam //",
  "S03bsa032_u:2771": "ityuktvā sa rājā taṃ naiṣādaṃ mahatā dhanavistarapradānena samānya punarhaṃsarājamuvāca -",
  "S03bsa032_u:2772": "Jm_22.80 imaṃ svamāvāsamupāgatau yuvāṃ visṛjyatāṃ tanmayi yantraṇāvratam /",
  "S03bsa032_u:2773": "prayojanaṃ yena yathā taducyatāṃ bhavatsahāyā hi vibhūtayo mama //",
  "S03bsa032_u:2774": "Jm_22.81 aśaṅkitoktaiḥ praṇayākṣaraiḥ suhṛt karoti tuṣṭiṃ vibhavasthitasya yām /",
  "S03bsa032_u:2775": "na tadvidhāṃ lambhayate sa tāṃ dhanairmahopakāraḥ praṇayaḥ suhṛtsvataḥ //",
  "S03bsa032_u:2776": "atha sa rājā sumukhasaṃbhāṣaṇakutūhalahṛdayaḥ savismayabhivīkṣya sumukhamuvāca -",
  "S03bsa032_u:2777": "Jm_22.82 alabdhagādhā navasaṃstave jane na yānti kāmaṃ praṇayapragalbhatām /",
  "S03bsa032_u:2778": "vacastu dākṣiṇyasamāhitākṣaraṃ na te na jalpantyupacāraśībharam //",
  "S03bsa032_u:2779": "Jm_22.83 saṃbhāṣaṇenāpi yataḥ kartumarhati no bhavān /",
  "S03bsa032_u:2780": "sāphalyaṃ praṇayāśāyāḥ prīteścopacayaṃ hṛdi //",
  "S03bsa032_u:2781": "[Vaidya_146]",
  "S03bsa032_u:2782": "ityukte sumukho haṃsasenāpatirvinayādabhipraṇamyainamuvāca -",
  "S03bsa032_u:2783": "Jm_22.84 mahendrakalpena saha tvayā saṃbhāṣaṇotsavaḥ /",
  "S03bsa032_u:2784": "iti darśitasauhārde kasya nātimanorathaḥ //",
  "S03bsa032_u:2785": "Jm_22.85 saṃbhāṣamāṇe tu narādhipe ca sauhārdaramyaṃ vihagādhipe ca /",
  "S03bsa032_u:2786": "tatsaṃkathāmadhyamupetya dhārṣṭyānnanvakramaḥ preṣyajanasya vaktum //",
  "S03bsa032_u:2787": "Jm_22.86 na heyṣa mārgo vinayabhijātastaṃ caiva jānan kathamabhyupeyām /",
  "S03bsa032_u:2788": "tūṣṇīṃ mahārāja yataḥ sthito 'haṃ tanmarṣaṇīyaṃ yadi marṣaṇīyam //",
  "S03bsa032_u:2789": "ityukte sa rājā sapraharṣavismayavadanaḥ saṃrādhayan sumukhamuvāca -",
  "S03bsa032_u:2790": "Jm_22.87 sthāne bhavadguṇakathā ramayanti lokaṃ sthāne 'si haṃsapatinā gamitaḥ sakhitvam /",
  "S03bsa032_u:2791": "evaṃvidhaṃ hi vinayaṃ nayasauṣṭhavaṃ ca naivākṛtātmahṛdayāni samudvahanti //",
  "S03bsa032_u:2792": "Jm_22.88 tadiyaṃ prastutā prītirvicchidyeta yathā na naḥ /",
  "S03bsa032_u:2793": "tathaiva mayi visrambha ajaryaṃ hyāryasaṃgatam //",
  "S03bsa032_u:2794": "atha bodhisattvastasya rājñaḥ parāṃ prītikāmatāmavetya snehapravṛttisumukhatāṃ ca saṃrādhayannavocadenam -",
  "S03bsa032_u:2795": "Jm_22.89 yatkṛtyaṃ parame mitre kṛtamasmāsu tattvayā /",
  "S03bsa032_u:2796": "saṃstave hi nave 'pyasmin svamāhātmyānuvartinā //",
  "S03bsa032_u:2797": "Jm_22.90 kaśca nāma mahārāja nāvalambyeta cetasi /",
  "S03bsa032_u:2798": "saṃmānavidhinānena yastvayāsmāsu darśitaḥ //",
  "S03bsa032_u:2799": "Jm_22.91 prayojanaṃ nāma kiyatkimeva vā madāśrayaṃ mānada yattvamīkṣase /",
  "S03bsa032_u:2800": "priyātithitva guṇavatsalasya te pravṛttamabhyāsaguṇāditi dhruvam //",
  "S03bsa032_u:2801": "Jm_22.92 na citrametattvayi vā jitātmani prajāhitārthaṃ dhṛtapārthivavrate /",
  "S03bsa032_u:2802": "tapaḥsamādhānapare munāviva svabhāvavṛttyā hi guṇāstvayi sthitāḥ //",
  "S03bsa032_u:2803": "Jm_22.93 iti praśaṃsāsubhagāḥ sukhā guṇā na doṣadurgeṣu vasanti bhūtayaḥ /",
  "S03bsa032_u:2804": "imāṃ viditvā guṇadoṣadharmatāṃ sacetanaḥ kaḥ svahitotpathaṃ bhacet //",
  "S03bsa032_u:2805": "Jm_22.94 na deśamāpnoti parākrameṇa taṃ na kośavīryeṇa na nitīsaṃpadā /",
  "S03bsa032_u:2806": "śramavyayābhyāṃ nṛpatirvinaiva yaṃ guṇābhijātena pathadhigacchati //",
  "S03bsa032_u:2807": "Jm_22.95 surādhipaśrīrapi vīkṣate guṇān guṇoditāneva paraiti saṃnati /",
  "S03bsa032_u:2808": "guṇebhya eva prabhavanti kīrtayaḥ prabhāvamāhātmyamiti śritaṃ guṇān //",
  "S03bsa032_u:2809": "Jm_22.96 amarṣadarpodbhavakarkaśānyapi prarūḍhavairasthiramatsarāṇyapi /",
  "S03bsa032_u:2810": "prasādayantyeva manāṃsi vidviṣāṃ śaśiprakāśādhikakāntayo guṇāḥ //",
  "S03bsa032_u:2811": "Jm_22.97 tadevameva kṣitipāla pālayan mahīṃ pratāpānatadṛptapārthivām /",
  "S03bsa032_u:2812": "amandaśobhairvinayadibhirguṇairguṇānurāgaṃ jagataṃ prabodhaya //",
  "S03bsa032_u:2813": "Jm_22.98 prajāhitaṃ kṛtyatamaṃ mahīpatestadanya panthā hyubhayatra bhūtaye /",
  "S03bsa032_u:2814": "bhavecca tadrājani dharmavatsale nṛpasya vṛttaṃ hi jano 'nuvartate //",
  "S03bsa032_u:2815": "Jm_22.99 praśādhi dharmeṇa vasuṃdharāmataḥ karotu rakṣāṃ tridaśādhipaśca te /",
  "S03bsa032_u:2816": "tvadantikātsaṃśritabhāvanādapi svayūthyaduḥkhaṃ tu vikarṣatīva mām //",
  "S03bsa032_u:2817": "atha sa rājā samabhinandya tattasya vacanaṃ saparṣatkaḥ saṃmānapriyavacanaprayogapuraḥsaraṃ tau haṃsamukhyau visasarja /",
  "S03bsa032_u:2818_0": "atha bodhisattvaḥ samutpatya vimalakhaḍgābhinīlaṃ śaratprasannaśobhaṃ gaganatalaṃ",
  "S03bsa032_u:2818_1": "pratibimbenevānugamyamānaḥ sumukhena haṃsasenāpatinā samupetya haṃsayūthaṃ saṃdarśanādeva",
  "S03bsa032_u:2818_2": "pareṇa praharṣeṇa saṃyojayāmāsa /",
  "S03bsa032_u:2819": "Jm_22.100 kālena copetya nṛpaṃ sa haṃsaḥ parānukampavyasanī sahaṃsaḥ /",
  "S03bsa032_u:2820": "jagāda dharmaṃ kṣitipena tena pratyarcyamāno vinayānatena //",
  "S03bsa032_u:2821": "tadevaṃ vinipātagatānāmapi satāṃ vṛttaṃ nālamanugantumasatpuruṣāḥ prāgeva sugatiṣṭhānāmiti /",
  "S03bsa032_u:2822": "evaṃ kalyāṇī vāgubhayahitāvahā bhavatīti kalyāṇavacanapraśaṃsāyāmapyupaneyam /",
  "S03bsa032_u:2823": "kalyāṇamitravarṇe 'pi vācyam, evaṃ kalyāṇamitravatāṃ kṛcchre 'pyarthāḥ saṃsidhyantīti /",
  "S03bsa032_u:2824": "sthavirāryānandapūrvasabhāgapradarśane ca,",
  "S03bsa032_u:2825": "evamayaṃ sthaviraḥ sahacaritacaraṇo bodhisattvena cirakālābhyastapremabahumāno bhavatīti /",
  "S03bsa032_u:2826": "// iti haṃsajātakaṃ dvāviśatitamam //",
  "S03bsa032_u:2827": "_______________________________________________________________",
  "S03bsa032_u:2828": "[Vaidya_149]",
  "S03bsa032_u:2829": "23. Mahābodhijātakam",
  "S03bsa032_u:2830": "asatkṛtānāmapi satpuruṣāṇāṃ pūrvopakāriṣvanukampā na śithilībhavati kṛtajñatvāt kṣamāsātmyācca /",
  "S03bsa032_u:2831": "tadyathānuśrūyate -",
  "S03bsa032_u:2832": "bodhisattvabhūtaḥ kilāyaṃ bhagavān mahābodhirnāma parivrājako babhūva /",
  "S03bsa032_u:2833_0": "sa gṛhasthabhāva eva parividitakramavyāyāmo lokābhimatānāṃ vidyāsthānānāṃ kṛtajñānakautūhalaścitrāsu",
  "S03bsa032_u:2833_1": "ca kalāsu pravrajyāśrayāllokahitodyogācca viśeṣavattaraṃ dharmaśāstreṣvavahitamatisteṣvācāryakaṃ padamavāpa /",
  "S03bsa032_u:2834_0": "sa kṛtapuṇyatvājjñānamāhātmyāllokajñatayā pratipattiguṇasauṣṭhavācca yatra yatra",
  "S03bsa032_u:2834_1": "gacchati sma tatra tatraiva viduṣāṃ vidvatpriyāṇāṃ ca rājñāṃ brāhmaṇagṛhapatīnāmanyatīrthikānāṃ",
  "S03bsa032_u:2834_2": "ca pravrajitānāmabhigamanīyo bhāvanīyaśca babhūva /",
  "S03bsa032_u:2835": "Jm_23.1 guṇā hi puṇyāśrayalabdhadīptayo gatāḥ priyatvaṃ pratipattiśobhayā /",
  "S03bsa032_u:2836": "api dviṣadbhyaḥ svayaśonurakṣayā bhavanti satkāraviśeṣabhāginaḥ //",
  "S03bsa032_u:2837": "atha sa mahātmā lokānugrahārthamanuvicaran grāmanagaranigamajanapadarāṣṭrarājadhāṇīranyatamasya rājño viṣāyāntaramupajāgāma /",
  "S03bsa032_u:2838": "śrutagunavistaraprabhavastu sa rājā tasyāgamanaṃ dūrata evopalabhya prītamanā ramaṇīye svasminnudyānavanapradeśe tasyāvasathaṃ kārayāmāsa /",
  "S03bsa032_u:2839": "abhyudgamanādisatkārapuraḥsaraṃ cainaṃ praveśya svaviṣayaṃ śiṣya ivācāryaṃ paricaraṇaparyupāsanavidhinā saṃmānayāmāsa /",
  "S03bsa032_u:2840": "Jm_23.2 vibhūtiguṇasaṃpannamupetaḥ praṇayād gṛham /",
  "S03bsa032_u:2841": "gunapriyasya gunavānutsavātiśayo 'tithiḥ //",
  "S03bsa032_u:2842": "bodhisattvo 'pi cainaṃ śrutihṛdayahlādinībhirdharmyābhiḥ kathābhiḥ śreyomārgamanupratipādayamānaḥ pratyahamanujagrāha /",
  "S03bsa032_u:2843": "Jm_23.3 adṛṣṭabhaktiṣvapi dharmavatsalā hitaṃ vivakṣanti parānukampinaḥ /",
  "S03bsa032_u:2844": "ka eva vādaḥ śucibhājanopame hitārthini premaguṇotsuke jane //",
  "S03bsa032_u:2845": "atha tasya rājño 'mātyā labdhavidvatsaṃbhāvanā labdhasaṃmānāśca sadasyāḥ pratyahamabhivardhamānasatkārāṃ bodhisattvasya guṇasamṛddhimīrṣyopahatabuddhitvānna sehire /",
  "S03bsa032_u:2846": "Jm_23.4 svaguṇātiśayoditairyaśobhirjagadāvarjanadṛṣṭaśaktiyogaḥ /",
  "S03bsa032_u:2847": "racanāgunamatrasatkṛteṣu jvalayatyeva pareṣvamarṣavahnim //",
  "S03bsa032_u:2848_0": "prasahya cainaṃ śāstrakathāsvabhibhavitumaśaktā dharmaprasaṅgamamṛṣyamāṇāśca rājñastena",
  "S03bsa032_u:2848_1": "tena krameṇa rājānaṃ bodhisattvaṃ prati vigrāhayāmāsuḥ - nārhati devo bodhiparivrājake viśvāsamupagantum /",
  "S03bsa032_u:2849_0": "vyaktamayaṃ devasya guṇapriyatāṃ dharmābhimukhatāṃ copalabhya vyasanapratāraṇaślakṣṇaṭhamadhuravacanaḥ",
  "S03bsa032_u:2849_1": "pravṛttisaṃcāraṇaheturabhūtaḥ kasyāpi pratyarthino rājño nipuṇaḥ praṇidhiprayogaḥ /",
  "S03bsa032_u:2850": "tathā hi dharmātmako nāma bhūtvā devamekāntena kāruṇyapravṛttau hrīdainye ca samanuśāsti,",
  "S03bsa032_u:2851": "arthakāmoparodhiṣu ca kṣatradharmabāhyeṣvāsannāpanayeṣu dharmasamādāneṣu dayānuvṛttyā ca nāma te kṛtyapakṣamāśvāsanavidhinopagṛṇīte priyasaṃstavaścānyarājadūtaiḥ /",
  "S03bsa032_u:2852": "na cāyamaviditavṛttānto rājaśāstrāṇām /",
  "S03bsa032_u:2853": "ataḥ sāśaṅkānyatra no hṛdayānīti /",
  "S03bsa032_u:2854": "atha tasya rājñaḥ punaḥ punarbhedopasaṃhitaṃ hitamiva bahubhirucyamānasya bodhisattvaṃ prati pariśaṅkāsaṃkocitasnehagauravaprasaramanyādṛśaṃ cittamabhavat /",
  "S03bsa032_u:2855": "Jm_23.5 paisunyavajrāśanisaṃnipāte bhīmasvane cāśanisaṃnipāte /",
  "S03bsa032_u:2856": "visrambhavānmānuṣamātradhairyaḥ syānnirvikāro yadi nāma kaścit //",
  "S03bsa032_u:2857": "atha sa rājā visrambhavirahanmandībhutapremabahumānastasmin mahāsattve na yathāpūrvaṃ satkāraprayogasumukho babhūva /",
  "S03bsa032_u:2858": "bodhisattvo 'pi śuddhasvabhāvatvāt bahukāryavyāsaṅgā rājāna iti tanmanasi cakāra /",
  "S03bsa032_u:2859": "tatsamīpavartināṃ tu vinayopacāraśaithilyasaṃdarśanādviraktahṛdayamavetya rājānaṃ samādāya tridaṇḍāduṇḍikādyāṃ parivrājakabhāṇḍikāṃ prakramaṇasavyāpāraḥ samabhavat /",
  "S03bsa032_u:2860": "tadupaśrutya sa rājā sāvaśeṣasnehatayā dākṣiṇyavinayanuvṛttyā cainamabhigamya pradarśitasaṃbhramo vinivartayitukāma iva tamuvāca -",
  "S03bsa032_u:2861": "Jm_23.6 asmanakasmādapahāya kasmādgantavya eva praṇatā matiste /",
  "S03bsa032_u:2862": "vyalīkaśaṅkājanakaṃ nu kiṃcid dṛṣṭaṃ pramādaskhalitaṃ tvayā naḥ //",
  "S03bsa032_u:2863": "athainaṃ bodhisattva uvāca -",
  "S03bsa032_u:2864": "nākasmiko 'yaṃ gamanodyamo me nāsatkriyāmātrakarūkṣikatvāt /",
  "S03bsa032_u:2865": "Jm_23.7 nākasmiko 'yaṃ gamanodyamo me nāsatkriyāmātrakarūkṣikatvāt /",
  "S03bsa032_u:2866": "[Vaidya_151]",
  "S03bsa032_u:2867": "abhajanatvaṃ tu gato 'si śāṭhyāddharmasya tenāhamito vrajāmi //",
  "S03bsa032_u:2868": "athāsya sarabhasabhaṣitamativivṛtavadanamabhidravantaṃ vallabhaṃ śvānaṃ tatrāgatamabhipradarśayan punaruvāca - ayaṃ cātra mahārāja amānuṣaḥ sākṣinirdeśo dṛśyatām /",
  "S03bsa032_u:2869": "Jm_23.8 ayaṃ hi pūrvaṃ paṭucāṭukarmā bhūtvā mayi śvā bhavato 'nuvṛttyā /",
  "S03bsa032_u:2870": "ākāraguptyajñatayā tvidānīṃ tvadbhāvasūcāṃ bhaṣitaiḥ karoti //",
  "S03bsa032_u:2871": "Jm_23.9 tvattaḥ śrutaṃ kiṃcidanena nūnaṃ madantare bhaktivipattirukṣam /",
  "S03bsa032_u:2872": "ato 'nuvṛttaṃ dhruvamityanena tvatprītihetoranujīvivṛttam //",
  "S03bsa032_u:2873": "atha sa rājā tatpratyadeśād vrīḍāvanāmitavadanastena cāsya matinaipuṇyena samāvarjitamatirjātasaṃvego nedānīṃ śāṭhyānuvṛttikāla iti bodhisattvamabhipraṇamyovāca -",
  "S03bsa032_u:2874": "Jm_23.10 tvadāśrayā kacidabhūtkathaiṣā saṃprastutā naḥ sadasi pragalbhaiḥ /",
  "S03bsa032_u:2875": "upekṣitā kāryavaśānmayā ca tatkṣamyatāṃ tiṣṭha ca sādhu mā gāḥ //",
  "S03bsa032_u:2876": "bodhisattva uvāca - naiva khalvahaṃ mahārāja asatkāraprakṛtatvādakṣamayā vā praṇudyamāṇo gacchāmi /",
  "S03bsa032_u:2877": "na tvayaṃ mahārāja avasthānakāla iti na tiṣṭhāmi / paśyatu bhavān /",
  "S03bsa032_u:2878": "Jm_23.11 vimadhyabhāvādapi hīnaśobhe yāyāṃ na satkāravidhau svayaṃ cet /",
  "S03bsa032_u:2879": "saṅgādagatyā jaḍatābalādvā nanvardhacandrābhinayottaraḥ syām //",
  "S03bsa032_u:2880": "Jm_23.12 prāptakramo 'yaṃ vidhiratra tena yāsyāmi nāprītyabhitaptacittaḥ /",
  "S03bsa032_u:2881": "ekāvamānābhihatā hi satsu pūrvopakārā na samībhavanti //",
  "S03bsa032_u:2882": "asnigdhabhāvastu na paryupāsyastoyārthina śuṣka ivodapānaḥ /",
  "S03bsa032_u:2883": "Jm_23.13 asnigdhabhāvastu na paryupāsyastoyārthina śuṣka ivodapānaḥ /",
  "S03bsa032_u:2884": "[Vaidya_152]",
  "S03bsa032_u:2885": "prayatnasādhyāpi tato 'rthasiddhiryasmādbhavedākaluṣā kṛśā ca //",
  "S03bsa032_u:2886": "Jm_23.14 prasanna eva tvabhigamyarūpaḥ śaradviśuddhāmbumahāhradābhaḥ /",
  "S03bsa032_u:2887": "sukhārthinaḥ kleśaparāṅmukhasya lokaprasiddhaḥ sphuṭa eṣa mārgaḥ //",
  "S03bsa032_u:2888": "Jm_23.15 bhaktyunmukhādyo 'pi parāṅmukhaḥ syātparāṅmukhe cābhimukhatvadīnaḥ /",
  "S03bsa032_u:2889": "pūrvopakārasmaraṇālaso vā narākṛtiścintyaviniścayaḥ saḥ //",
  "S03bsa032_u:2890": "Jm_23.16 asevanā cātyupasevanā ca yācñābhiyogāśca dahanti maitrīm /",
  "S03bsa032_u:2891": "rakṣyaṃ yataḥ prītyavaśeṣametannivāsadoṣāditi yāmi tāvat //",
  "S03bsa032_u:2892": "rājovāca - yadyavaśyameva gantavyamiti niścitātrabhavato matiḥ,",
  "S03bsa032_u:2893": "tatpunarapīdānīmihāgamanenāsmānanugrahītumarhati bhavān /",
  "S03bsa032_u:2894": "asevanādapi hi prītiranurakṣitavyaiva /",
  "S03bsa032_u:2895": "bodhisattva uvāca - bahvantarāyo mahārāja bahūpadravapratyarthikatvāllokasaṃniveśa iti na śakyametadavadhāraṇayā pratijñātumāgamiṣyāmīti /",
  "S03bsa032_u:2896": "sati tvāgamanakāraṇasākalye 'pi nāma punarbhavantaṃ paśyema /",
  "S03bsa032_u:2897": "ityanunīya sa māhatmā taṃ rājānaṃ kṛtābhyanujñāsatkārastena rājñā tadviṣayātpracakrāma /",
  "S03bsa032_u:2898": "sa tena gṛhijanasaṃstavenākulitahṛdayo 'nyatamadaraṇyāyatanamupaśritya dhyānābhiyuktamatistatra viharannacireṇeva catvāri dhyānāni pañcābhijñāḥ pratilebhe /",
  "S03bsa032_u:2899": "tasya samasvāditapraśamasukharasasya smṛtiranukampanusāriṇī taṃ rājānaṃ prati prādurabhūt - kā nu khalu tasya rājño 'vastheti /",
  "S03bsa032_u:2900": "athainaṃ dadarśa tairamātyairyathābhiniviṣṭāni dṛṣṭigatāni prait pratāryamāṇam /",
  "S03bsa032_u:2901": "kaścidenamamātyo durvibhāvyahetubhirnidarśanairahetuvādaṃ prati pracakarṣa -",
  "S03bsa032_u:2902": "Jm_23.17 kaḥ padmanāladalakesarakarṇikānāṃ saṃsthānavarṇaracanāmṛdutādihetuḥ /",
  "S03bsa032_u:2903": "patrāṇi citrayati ko 'tra patatriṇāṃ vā svābhāvikaṃ jagadidaṃ niyataṃ tathaiva //",
  "S03bsa032_u:2904": "[Vaidya_153]",
  "S03bsa032_u:2905": "apara iśvarakāraṇamasmai svabuddhirucitamupavarṇayāmāsa -",
  "S03bsa032_u:2906": "Jm_23.18 nākasmikaṃ bhavitumarhati sarvametadastyatra sarvamadhi kaścidananta ekaḥ /",
  "S03bsa032_u:2907": "svecchāviśeṣaniyamādya imaṃ vicitraṃ lokaṃ karoti ca punaśca samīkaroti //",
  "S03bsa032_u:2908": "sarvamidaṃ pūrvakarmakṛtaṃ sukhāsukham / na prayatnasāmarthyamastītyevamanya enaṃ vigrāhayāmāsa -",
  "S03bsa032_u:2909": "Jm_23.19 evaṃ kariṣyati kathaṃ nu samānakālaṃ bhinnāśrayān bahuvidhānamitāṃśca bhāvān /",
  "S03bsa032_u:2910": "sarvaṃ tu pūrvakṛtakarmanimittametat saukhyaprayatnanipuṇo 'pi hi duḥkhameti //",
  "S03bsa032_u:2911": "apara ucchedavādakathābhirenaṃ kāmabhogaprasaṅga eva pratārayāmāsa -",
  "S03bsa032_u:2912": "Jm_23.20 dārūṇi naikavidhavarṇaguṇākṛtīni karmātmakāni na bhavanti bhavanti caiva /",
  "S03bsa032_u:2913": "naṣṭāni naiva ca yathā punarudbhavanti lokastathāyamiti saukhyaparāyaṇaḥ syāt //",
  "S03bsa032_u:2914": "apara enaṃ kṣatravidyāparidṛṣṭeṣu nītikauṭilyaprasaṅgeṣu nairghṛṇyamalineṣu dharmavirodhiṣvapi rājadharmo 'yamiti samanuśaśāsa -",
  "S03bsa032_u:2915": "Jm_23.21 chāyādrumeṣviva nareṣu kṛtāśrayeṣu tāvatkṛtajñacaritaiḥ svayaśaḥ parīpset /",
  "S03bsa032_u:2916": "nārtho 'ti yāvadupabhoganayena teṣāṃ kṛtye tu yajña iva te paśavo niyojyāḥ //",
  "S03bsa032_u:2917": "iti te 'mātyāstaṃ rājānaṃ tena tena dṛṣṭikṛtonmārgeṇa netumīṣuḥ /",
  "S03bsa032_u:2918": "atha bodhisattvaḥ pāpajanasaṃparkavaśātparapratyayaneyabuddhitvācca dṛṣṭikṛtaprapātābhimukhamavekṣya rājānaṃ tadanukampāsamāvarjitahṛdayastannivartanopāyaṃ vimamarśa /",
  "S03bsa032_u:2919": "Jm_23.22 guṇābhyāsena sādhūnāṃ kṛtaṃ tiṣṭhati cetasi /",
  "S03bsa032_u:2920": "bhraśyatyapakṛtaṃ tasmājjalaṃ padmadalādiva //",
  "S03bsa032_u:2921": "atha bodhisattvaḥ idamatra prāptakālamiti viniścitya svasminnāśramapade mahāntaṃ vānaramabhinirmāya ṛddhiprabhāvāttasya carmāpanīya śeṣamantardhāpayāmāsa /",
  "S03bsa032_u:2922": "sa tannirmitaṃ mahadvānaracarma [Vaidya_154] bibhrattasya nṛpaterbhavanadvāre prādurabhūt /",
  "S03bsa032_u:2923_0": "niveditābhyāgamanaśca dauvārikairyathākramamāyudhīyaguptaparyantāmamātyadvijayodhadūpapauramukhyābhikīrṇāṃ",
  "S03bsa032_u:2923_1": "vinītadhīrodāttaveṣajanāṃ sāsiyaṣṭibhiḥ pratihārairadhiṣṭhitapradvārāṃ siṃhāsanāvaśtitanarādhipāmanākulāṃ",
  "S03bsa032_u:2923_2": "rājaparṣadamavajagāhe /",
  "S03bsa032_u:2924_0": "pratyudgamanādividhinā cātithijanopacāreṇa pratipūjyamānaḥ kṛtapratisaṃmodanakathāsatkārāsanābhinirhāraśca",
  "S03bsa032_u:2924_1": "tena rājñā kautūhalānuvṛttyā vānaracarmapratilambhaṃ pratyanuyuktaḥ - kenedamāryāya",
  "S03bsa032_u:2924_2": "vānaracarmopanayatā mahatānugraheṇātmā saṃyojita iti /",
  "S03bsa032_u:2925": "bodhisattva uvāca - mayaivedaṃ mahārāja svayamadhigataṃ nānyena kenacidupahṛtam /",
  "S03bsa032_u:2926": "kuśatṛṇamātrāstīrṇāyāṃ hi pṛthivyāṃ svabhāvakaṭhināyāṃ niṣaṇṇena svapatā vā pratapyamānaśarīreṇa na sukhaṃ dharmavidhiranuṣṭhiyate /",
  "S03bsa032_u:2927": "ayaṃ ca mayāśramapade mahān vānaro dṛṣṭaḥ /",
  "S03bsa032_u:2928": "tasya me buddhirabhavat - upapannaṃ bata me dharmasādhanamidamasya vānarasya carma /",
  "S03bsa032_u:2929": "śakyamatra niṣaṇṇena svapatā vā parārdhyāstaraṇāstīrṇebhyo rājaśayanebhyo 'pi nivṛttaspṛheṇa svadharmavidhiranuṣṭhātumiti mayā tasyedaṃ carma pragṛhītam /",
  "S03bsa032_u:2930": "sa ca praśamita iti /",
  "S03bsa032_u:2931": "tacchrutvā sa rājā dākṣiṇyavinayānuvṛttyā na bodhisattvaṃ kiṃcitpratyuvāca /",
  "S03bsa032_u:2932": "savrīḍahṛdayastu kiṃcidavāṅmukho babhūva /",
  "S03bsa032_u:2933_0": "atha te 'mātyāḥ pūrvamapi tasmin mahāsattve sāmarṣahṛdayā labdhavacanāvakāśatvātpravikasitavadanā",
  "S03bsa032_u:2933_1": "rājānamūdīkṣya bodhisattvamupadarśayanta ūcuḥ - aho bhagavato dharmanurāgaikarasā matiḥ /",
  "S03bsa032_u:2934": "aho dhairyam /",
  "S03bsa032_u:2935": "aho vyavasāyasādhusāmarthyam /",
  "S03bsa032_u:2936": "āśramapadamabhigata eva mahānnāma vānara ekākinā tapaḥkṣāmaśarīreṇa praśamita ityāścaryam /",
  "S03bsa032_u:2937": "sarvathā tapaḥsiddhirastu /",
  "S03bsa032_u:2938": "athainānasaṃrabdha eva bodhisattvaḥ pratyuvāca - nārhantyatrabhavantaḥ svavādaśobhānirapekṣamityasmān vigarhitum /",
  "S03bsa032_u:2939": "na hyayaṃ kramo vidvadyaśaḥ samudbhābayitum /",
  "S03bsa032_u:2940": "pahsyantvatrabhavantaḥ -",
  "S03bsa032_u:2941": "Jm_23.23 svavādaghnena vacasā yaḥ parān vijugupsate /",
  "S03bsa032_u:2942": "sa khalvātmavadheneva parasyākirtīmicchati //",
  "S03bsa032_u:2943": "iti sa mahātmā tānamātyān sāmānyenopālabhya pratyekaśaḥ punarupālabdhukāmastamahetuvādinamāmantryovāca -",
  "S03bsa032_u:2944": "Jm_23.24 svābhāvikaṃ jagaditi pravikathase tvaṃ tattvaṃ ca tadyadi vikutsayasi kimasmān /",
  "S03bsa032_u:2945": "śākhāmṛge nidhanamāpatite svabhāvāt pāpaṃ kṛto mama yataḥ suhato mayāyam //",
  "S03bsa032_u:2946": "Jm_23.25 atha pāpamasti mama tasya vadhānnanu hetutastaditi siddhamidam /",
  "S03bsa032_u:2947": "tadahetuvādamidamutsṛja vā vada vātra yattava na yuktamiva //",
  "S03bsa032_u:2948": "Jm_23.26 yadi padmanālaracanādi ca yattadahetukaṃ nanu sadaiva bhavet /",
  "S03bsa032_u:2949": "salilādībījakṛtameva tu tat sati tatra saṃbhavati na hyasati //",
  "S03bsa032_u:2950": "api cāyuṣman, samyagupadhāraya tāvat,",
  "S03bsa032_u:2951": "Jm_23.27 na heturastīti vadan sahetukaṃ nanu pratijñā svayameva hāpayet /",
  "S03bsa032_u:2952": "athāpi hetupraṇayālaso bhavet pratijñayā kevalayāsya kiṃ bhavet //",
  "S03bsa032_u:2953": "Jm_23.28 ekatra kvacidanavekṣya yaśca hetuṃ tenaiva pravadati sarvahetvabhāvam /",
  "S03bsa032_u:2954": "prtyakṣaṃ nanu tadavetya hetusāraṃ taddveṣī bhavati virodhaduṣṭavākyaḥ //",
  "S03bsa032_u:2955": "Jm_23.29 na lakṣyate yadi kuhacicca kāraṇaṃ kathaṃ nu tad dṛḍhamasadeva bhāṣase /",
  "S03bsa032_u:2956": "na dṛśyate sadapi hi kāraṇāntarāddinātyaye vimalavivārkamaṇḍalam //",
  "S03bsa032_u:2957": "nanu ca bhoḥ",
  "S03bsa032_u:2958": "Jm_23.30 sukhārthamiṣṭān viṣayān prapadyase niṣevituṃ necchasi tadvirodhinaḥ /",
  "S03bsa032_u:2959": "nṛpasya sevāṃ ca karoṣi tatkṛte na heturastīti ca nāma bhāṣase //",
  "S03bsa032_u:2960": "Jm_23.31 sukhārthamiṣṭān viṣayān prapadyase niṣevituṃ necchasi tadvirodhinaḥ /",
  "S03bsa032_u:2961": "nṛpasya sevāṃ ca karoṣi tatkṛte na heturastīti ca nāma bhāṣase //",
  "S03bsa032_u:2962": "tadevamapi cedbhāvānanupaśyasyahetukān / ahetorvānaravadhe siddhe kiṃ māṃ vigarhase //",
  "S03bsa032_u:2963": "iti sa mahātmā tamahetuvādinaṃ viśadairhetubhirniṣpratibhaṃ kṛtvā tamīśvakāraṇikamamantrayovāca - [Vaidya_156] āyuṣmānapyasmān nārhatyeva vigarhitum /",
  "S03bsa032_u:2964": "īśvaraḥ sarvasya hi te kāraṇamabhimataḥ / paśya -",
  "S03bsa032_u:2965": "Jm_23.32 kurute yadi sarvamīśvaro nanu tenaiva hataḥ sa vānaraḥ /",
  "S03bsa032_u:2966": "tava keyamamaitracittatā paradoṣān mayi yanniṣiñcasi //",
  "S03bsa032_u:2967": "Jm_23.33 atha vānaravīravaiśasaṃ na kṛtaṃ tena dayānurodhinā /",
  "S03bsa032_u:2968": "bṛhadityavaghuṣyate kathaṃ jagataḥ kāraṇamīśvarastvayā //",
  "S03bsa032_u:2969": "api ca bhadra sarvamīśvarakṛtamiti paśyataḥ -",
  "S03bsa032_u:2970": "Jm_23.34 īśvare prasādāśā kā stutipraṇāmādyaiḥ /",
  "S03bsa032_u:2971": "sa svayaṃ svayaṃbhūste yatkaroti tatkarma //",
  "S03bsa032_u:2972": "Jm_23.35 tvatkṛtātha yadījyā na tvasau tadakartā /",
  "S03bsa032_u:2973": "ātmano hi vibhūtyā yaḥ karoti sa karjā //",
  "S03bsa032_u:2974": "Jm_23.36 īśvaraḥ kurute cetpāpakānyakhilāni /",
  "S03bsa032_u:2975": "tatr abhaktiniveśaḥ kaṃ guṇaṃ nu samīkṣya //",
  "S03bsa032_u:2976": "Jm_23.37 tānyadharmabhayādvā yadyayaṃ na karoti /",
  "S03bsa032_u:2977": "tena vaktumayuktaṃ sarvamīśvarasṛṣṭam //",
  "S03bsa032_u:2978": "Jm_23.38 tasya ceśvaratā syāddharmataḥ parato vā /",
  "S03bsa032_u:2979": "dharmato yadi na prāgīśvaraḥ sa tato 'bhūt //",
  "S03bsa032_u:2980": "Jm_23.39 dāsataiva ca sā syādyā kriyeta pareṇa /",
  "S03bsa032_u:2981": "syādathāpi na hetoḥ kasyaneśvaratā syat //",
  "S03bsa032_u:2982": "evamapi tu gate bhaktirāgādavigaṇitayuktāyuktasya -",
  "S03bsa032_u:2983": "Jm_23.40 yadi kāraṇamīśvara eva vibhurjagato nikhilasya tavābhimataḥ /",
  "S03bsa032_u:2984": "nanu nārhasi mayyadhiropayituṃ vihitaṃ vibhunā kapirājavadham //",
  "S03bsa032_u:2985": "[Vaidya_157]",
  "S03bsa032_u:2986": "iti sa mahātmā tamīśvakāraṇikaṃ suśliṣṭairhetubhirmūkatāmivopanīya taṃ pūrvakarmakṛtavādinamāmantraṇāsauṣṭhavenābhimukhīkṛtyovāca - bhavānapyasmānna śobhate vikutsayamānaḥ /",
  "S03bsa032_u:2987": "sarvaṃ hi te pūrvakarmakṛtamityabhimānaḥ /",
  "S03bsa032_u:2988": "tena ca tvāṃ bravīmi -",
  "S03bsa032_u:2989": "Jm_23.41 syātsarvameva yadi pūrvakṛtaprabhāvācchākhāmṛgaḥ suhata eva mayaiṣa tasmāt /",
  "S03bsa032_u:2990": "dagdhe hi pūrvakṛtakarmadavāgnināsmin pāpaṃ kimatra mama yena vigarhase mām //",
  "S03bsa032_u:2991": "Jm_23.42 athāsti pāpaṃ mama vānaraṃ ghnataḥ kṛtaṃ mayā tarhi na pūrvakarmaṇā /",
  "S03bsa032_u:2992": "yadiṣyate karma ca karmahetukaṃ na kaścidevaṃ sati mokṣameṣyati //",
  "S03bsa032_u:2993": "Jm_23.43 bhavecca saukhyaṃ yadi duḥkhahetuṣu sthitasya duḥkhaṃ sukhasādhaneṣu vā /",
  "S03bsa032_u:2994": "ato 'numīyeta sukhāsukhaṃ dhruvaṃ pravartate pūrvakṛtaikahetukam //",
  "S03bsa032_u:2995": "Jm_23.44 na dṛṣṭamevaṃ ca yataḥ sukhāsukhaṃ na pūrvakarmaikamato 'sya kāraṇam /",
  "S03bsa032_u:2996": "bhavedabhāvaśca navasya karmaṇastadaprasiddhau ca purātanaṃ kutaḥ //",
  "S03bsa032_u:2997": "Jm_23.45 pūrvakarmakṛtaṃ sarvamathaivamapi manyase /",
  "S03bsa032_u:2998": "vānarasya vadhaḥ kasmānmatkṛtaḥ parikalpyate //",
  "S03bsa032_u:2999": "iti sa mahātmā niranuyojyairhetubhistasya maunavratamivopadiśya tamucchedavādinaṃ smitapūrvakamuvāca - āyuṣmataḥ ko 'yamatyādaro 'smadvigarhāyāṃ yadi tattvamucchedavādaṃ manyase?",
  "S03bsa032_u:3000": "Jm_23.46 lokaḥ paro yadi na kaścana kiṃ vivarjyaṃ pāpaṃ śubhaṃ prati ca kiṃ bahumānamohaḥ /",
  "S03bsa032_u:3001": "svacchandaramyacarito 'tra vicakṣaṇaḥ syādevaṃ gate suhata eva ca vānaro 'yam //",
  "S03bsa032_u:3002": "Jm_23.47 janavādabhayādathāśubhaṃ parivarjyaṃ śubhamārgasaṃśrayāt /",
  "S03bsa032_u:3003": "svavacaḥpratilomaceṣṭitairjanavādānapi nātiyātyayam //",
  "S03bsa032_u:3004": "Jm_23.48 svakṛtāntapathāgataṃ sukhaṃ na samāpnoti ca lokaśaṅkayā /",
  "S03bsa032_u:3005": "iti niṣphalavādavibhramaḥ paramo 'yaṃ nanu bāliśādhamaḥ //",
  "S03bsa032_u:3006": "yadapi ca bhavānāha -",
  "S03bsa032_u:3007": "Jm_23.49 dārūṇi naikavidhavarṇaguṇākṛtīni karmātmakāni na bhavanti bhavanti caiva /",
  "S03bsa032_u:3008": "naṣṭāni naiva ca yathā punarudbhavanti lokastathāyamiti ko 'tra ca nāma hetuḥ //",
  "S03bsa032_u:3009": "Jm_23.50 ucchedavādavātsalyaṃ syādevamapi te yadi /",
  "S03bsa032_u:3010": "vigarhaṇīyaḥ kiṃ hantā vānarasya narasya vā //",
  "S03bsa032_u:3011_0": "iti sa mahāsattvastamucchedavādinaṃ vispaṣṭaśobhenottarakrameṇa tūṣṇīṃbhāvaparāyaṇaṃ",
  "S03bsa032_u:3011_1": "kṛtvā taṃ kṣatravidyāvidagdhamamātyamuvāca - bhavānapyasmān kasmāditi vikutsayate",
  "S03bsa032_u:3011_2": "yadi nyāyyamarthaśāstraparidṛṣṭaṃ vidhiṃ manyase?",
  "S03bsa032_u:3012": "Jm_23.51 anuṣṭheyaṃ hi tatreṣṭamarthārthaṃ sādhvasādhu vā /",
  "S03bsa032_u:3013": "athoddhṛtya kilātmānamarthairdharmaṃ kariṣyate //",
  "S03bsa032_u:3014": "atastvāṃ bravīmi -",
  "S03bsa032_u:3015": "Jm_23.52 prayojanaṃ prāpya na cedavekṣyaṃ snigdheṣu bandhuṣvapi sādhuvṛttam /",
  "S03bsa032_u:3016": "hate mayā carmaṇi vānare 'smin kā śāstradṛṣṭe 'pi naye vigarhā //",
  "S03bsa032_u:3017": "Jm_23.53 dayāviyogādatha garhaṇīyaṃ karmedṛśaṃ dūḥkhaphalaṃ ca dṛṣṭam /",
  "S03bsa032_u:3018": "yatrābhyanujñātamidaṃ na tantre prapadyase kena mukhena tattvam //",
  "S03bsa032_u:3019": "Jm_23.54 iyaṃ vibhūtiśca nayasya yatra tatrānayaḥ kidṛśavibhramaḥ syāt /",
  "S03bsa032_u:3020": "aho pragalbhaiḥ paribhūya lokamunnīyate śāstrapathairadharmaḥ //",
  "S03bsa032_u:3021": "Jm_23.55 adṛṣṭamevātha tavaitadiṣṭaṃ śāstre kila spaṣṭapathopadiṣṭam /",
  "S03bsa032_u:3022": "śāstraprasiddhena nayena gacchan na garhaṇīyo 'smi kapervadhena //",
  "S03bsa032_u:3023_0": "iti sa mahātmā jitaparṣatkān paricitaprāgalbhyānapi ca tānamātyān prasahyābhibhūya",
  "S03bsa032_u:3023_1": "samāvarjitahṛdayāṃ ca sarājikāṃ parṣadamavetya teṣāṃ vānaravadhahṛllekhavinayanārthaṃ",
  "S03bsa032_u:3023_2": "rājānamābabhāṣe - naiva ca khalvahaṃ mahārāja prāṇinaṃ vānaraṃ hatavān /",
  "S03bsa032_u:3024": "nirmāṇavidhirayam /",
  "S03bsa032_u:3025": "nirmitasya hi vānarasyedaṃ carma mayā gṛhītamasyaiva kathākramasya prastāvārtham /",
  "S03bsa032_u:3026": "tadalaṃ māmanyathā pratigrahītum /",
  "S03bsa032_u:3027": "ityuktvā tamṛddhyābhisaṃskāraṃ pratisaṃhṛtya parayā ca mātrayābhiprasāditamānasaṃ rājānaṃ saparṣatkamavetyovāca -",
  "S03bsa032_u:3028": "Jm_23.56 saṃpaśyan hetutaḥ siddhiṃ svatantraḥ paralokavit /",
  "S03bsa032_u:3029": "sādhupratijñaḥ saghṛṇaḥ prāṇinaṃ ko haniṣyati //",
  "S03bsa032_u:3030": "paśya mahārāja,",
  "S03bsa032_u:3031": "Jm_23.57 ahetuvādī paratantradṛṣṭiranāstikaḥ kṣatranayānugo vā /",
  "S03bsa032_u:3032": "kuryānna yannāma yaśolavārthaṃ tannyāyavādī kathamabhyupeyāt //",
  "S03bsa032_u:3033": "Jm_23.58 dṛṣṭirnaraśreṣṭha śubhāśubhā vā sabhāgakarmapratipattihetuḥ /",
  "S03bsa032_u:3034": "dṛṣṭyanvayaṃ hi pravikalpya tattadvāgbhiḥ kriyābhiśca vidarśayanti //",
  "S03bsa032_u:3035": "Jm_23.59 saddṛṣṭirasmācca niṣevitavyā tyājyā tvasaddṛṣṭiranarthavṛṣṭiḥ /",
  "S03bsa032_u:3036": "labhyaśca satsaṃśrayiṇā kramo 'yamasajjanāddūracareṇa bhutvā //",
  "S03bsa032_u:3037": "asaṃyatāḥ saṃyataveṣadhāriṇaścaranti kāmaṃ bhuvi bhikṣurākṣasāḥ /",
  "S03bsa032_u:3038": "Jm_23.60 asaṃyatāḥ saṃyataveṣadhāriṇaścaranti kāmaṃ bhuvi bhikṣurākṣasāḥ /",
  "S03bsa032_u:3039": "[Vaidya_160]",
  "S03bsa032_u:3040": "vinirdahantaḥ khalu bāliśaṃ janaṃ kudṛṣṭibhirdṛṣṭiviṣā ivoragāḥ //",
  "S03bsa032_u:3041": "Jm_23.61 ahetuvādādivirūkṣavāśitaṃ śṛgālavattatra viśeṣalakṣaṇam /",
  "S03bsa032_u:3042": "ato na tānarhati sevituṃ budhaścarettadarthaṃ tu parākrame sati //",
  "S03bsa032_u:3043": "Jm_23.62 loke virūḍhayaśasāpi tu naiva kāryā kāryārthamapyasadṛśena janena maitrī /",
  "S03bsa032_u:3044": "hemantadurdinasamāgamadūṣito hi saubhāgyahānimupayāti niśākaro 'pi //",
  "S03bsa032_u:3045": "Jm_23.63 tadvarjanād guṇavivarjayiturjanasya saṃsevanācca guṇasevanapaṇḍitasya /",
  "S03bsa032_u:3046": "svāṃ kirtimujjvalaya saṃjanayan prajānāṃ doṣānurāgavilayaṃ guṇasauhṛdaṃ ca //",
  "S03bsa032_u:3047": "Jm_23.64 tvayi ca carati dharma bhūyasāyaṃ nṛlokaḥ sucaritasumukhaḥ syātsvargamārgapratiṣṭhaḥ /",
  "S03bsa032_u:3048": "jagadidamanupālyaṃ caivamabhyudyamaste vinayaruciramārgaṃ dharmamasmādbhajasva //",
  "S03bsa032_u:3049": "Jm_23.65 śīlaṃ viśodhaya samarjaya dātṛkīrtiṃ maitraṃ manaḥ kuru jane svajane yathaiva /",
  "S03bsa032_u:3050": "dharmeṇa pālaya mahīṃ ciramapramādādevaṃ sameṣyasi sukhaṃ tridivaṃ yaśaśca //",
  "S03bsa032_u:3051": "Jm_23.66 kṛṣipradhānān paśupālanodyatān mahīruhān puṣpaphalānvitāniva /",
  "S03bsa032_u:3052": "apālayañjānapadān balipradān nṛpo hi sarvauṣadhibhirvirudhyate //",
  "S03bsa032_u:3053": "Jm_23.67 vicitrapaṇyakrayavikrayāśrayaṃ vaṇigjanaṃ paurajanaṃ tathā nṛpaḥ /",
  "S03bsa032_u:3054": "na pāti yaḥ śulkapathopakāriṇaṃ virodhamāyāti sa kośasaṃpadā //",
  "S03bsa032_u:3055": "adṛṣṭadoṣaṃ yudhi dṛṣṭavikramaṃ tathā balaṃ yaḥ prathitāsrakauśalam /",
  "S03bsa032_u:3056": "Jm_23.68 adṛṣṭadoṣaṃ yudhi dṛṣṭavikramaṃ tathā balaṃ yaḥ prathitāsrakauśalam /",
  "S03bsa032_u:3057": "[Vaidya_161]",
  "S03bsa032_u:3058": "vimānayed bhūpatiradhyupekṣayā dhruvaṃ viruddhaḥ sa raṇe jayaśriyā //",
  "S03bsa032_u:3059": "Jm_23.69 tathaiva śīlaśrutayogasādhuṣu prakāśamāhātmyaguṇeṣu sādhuṣu /",
  "S03bsa032_u:3060": "carannavajñāmalinena vartmanā narādhipaḥ svargasukhervirudhyate //",
  "S03bsa032_u:3061": "Jm_23.70 drumadyathāmaṃ pracinoti yaḥ phalaṃ sa hanti bījaṃ na rasaṃ ca vindati /",
  "S03bsa032_u:3062": "adharmyamevaṃ balimuddharannṛpaḥ kṣiṇoti deśaṃ na ca tena nandati //",
  "S03bsa032_u:3063": "Jm_23.71 yathā tu saṃpūrṇaguṇo mahoruhaḥ phalodayaṃ pākavaśātprayacchati /",
  "S03bsa032_u:3064": "tathaiva deśaḥ kṣitipābhirakṣito yunakti dharmārthasukhairnarādhipam //",
  "S03bsa032_u:3065": "Jm_23.72 hitānamātyānnipuṇārthadarśinaḥ śucīni mitrāṇi janaṃ svameva ca /",
  "S03bsa032_u:3066": "badhāna cetassu tadiṣṭayā girā dhanaiśca saṃmānanayopapāditaiḥ //",
  "S03bsa032_u:3067": "Jm_23.73 tasmāddharmaṃ tvaṃ puraskṛtya nityaṃ śreyaḥprāptau yuktacetāḥ prajānām /",
  "S03bsa032_u:3068": "rāgadveṣonmuktayā daṇḍanītyā rakṣaṃllokānātmano rakṣa lokān //",
  "S03bsa032_u:3069_0": "iti sa mahātmā taṃ rājānaṃ dṛṣṭikṛtakāpathādvivecya samavatārya ca sanmārgaṃ saparṣatkaṃ",
  "S03bsa032_u:3069_1": "tata eva gaganatalaṃ samutpatya prāñjalinā tena janena sabahumānapraṇatena pratyarcyamānastadevāraṇyāyatanaṃ pratijagāma /",
  "S03bsa032_u:3070": "tadevamasatkṛtānāmapi satpuruṣāṇāṃ pūrvopakāriṣvanukampā na śithilībhavati kṛtajñatvātkṣamāsātmyācca /",
  "S03bsa032_u:3071": "iti nāsatkāramātrakeṇa pūrvakṛtaṃ vismartavyam /",
  "S03bsa032_u:3072": "evaṃ sa bhagavānanabhisaṃbuddho 'pi paravādānabhibhūya sattvavinayaṃ kṛtavāniti buddhavarṇe 'pi vācyam /",
  "S03bsa032_u:3073": "evaṃ mithyādṛṣṭirananuyogakṣamānupāśrayatvādasevyā ceti mithyādṛṣṭivigarhāyāmapyupaneyam /",
  "S03bsa032_u:3074": "viparyayeṇa samyagdṛṣṭipraśaṃsāyāmiti /",
  "S03bsa032_u:3075": "// iti mahābodhijātakaṃ trayoviṃśatitamam /",
  "S03bsa032_u:3076": "_______________________________________________________________",
  "S03bsa032_u:3077": "[Vaidya_162]",
  "S03bsa032_u:3078": "24. Mahākapijātakam",
  "S03bsa032_u:3079": "nātmaduḥkhena tathā santaḥ saṃtapyante yathāpakāriṇāṃ kuśalapakṣahānyā / tadyathānuśrūyate -",
  "S03bsa032_u:3080_0": "bodhisattvaḥ kila śrīmati himavatpārśve vividhadhāturuciracitrāṅgarāge nīlakauśeyaprāvārakṛtottarāsaṅga",
  "S03bsa032_u:3080_1": "iva vanagahanalakṣmyā prayatnaracitairivānekavarṇasaṃsthānavikalpairvaiṣamyabhakticitrairvibhūṣitataṭāntadeśe",
  "S03bsa032_u:3080_2": "pravisṛtanaikaprasravaṇajale gambhīrakandarāntaraprapātasaṃkule paṭutaramadhukaranināde",
  "S03bsa032_u:3080_3": "manojñamārutopavījyamānavicitrapuṣpaphalapādape vidyādharākrīḍabhute mahākāyaḥ kapirekacaro babhuva /",
  "S03bsa032_u:3081": "tadavasthamapi cainamapariluptadharmasaṃjñaṃ kṛtajñamakṣudrasvabhāvaṃ dhṛtyā mahatyā samanvitamanurāgavaśādiva karuṇā naiva mumoca /",
  "S03bsa032_u:3082": "Jm_24.1 sakānanā sādrivarā sasāgarā gatā vināśaṃ śataśo vasuṃdharā /",
  "S03bsa032_u:3083": "yugāntakāle salilānalānilairna bodhisattvasya mahākṛpālutā //",
  "S03bsa032_u:3084": "atha sa mahātmā tāpasa iva vanaruparṇaphalamātravṛttiranukampamānastena tena vidhinā gocarapatitān prāṇinastamaraṇyapradeśamadhyavasati sma /",
  "S03bsa032_u:3085": "athānyatamaḥ puruṣo gāṃ pranaṣṭāmanveṣituṃ kṛtodyogaḥ samantato 'nuvicaran mārgāpranaṣṭo digbhāgasaṃmūḍhamatiḥ paribhramaṃstaṃ deśamupajagāma /",
  "S03bsa032_u:3086_0": "sa kṣutpipāsādharmaśramaparimlānatanurdaurmanasyavahninā cāntaḥpradīpyamāno viṣādātibhārādivānyatamasmin",
  "S03bsa032_u:3086_1": "vṛkṣamūle niṣaṇṇo dadarśa paripākavaśādvicyutāni paripiñjarāṇi katicittindukīphalāni /",
  "S03bsa032_u:3087_0": "sa tānyāsvādya kṣutparikṣāmatayā paramasvādūni manyamānastatprabhavānveṣaṇaṃ pratyabhivṛddhotsāhaḥ",
  "S03bsa032_u:3087_1": "samantato 'nuvilokayan dadarśa prapātataṭāntavirūḍhaṃ paripakkaphalānamitapiñjarāgraśākhaṃ tindukīvṛkṣam /",
  "S03bsa032_u:3088": "sa tatphalatṛṣṇayākṛṣyamāṇastaṃ giritaṭamadhiruhya tasya tindukīvṛkṣasya phaliniṃ śākhāṃ prapātābhinatāmadhyāruroha phalalobhena cāsyāḥ prāntamupajagāma /",
  "S03bsa032_u:3089": "Jm_24.2 śākhātha sā tasya mahīruhasya bhārātiyogānnamitā kṛśatvāt /",
  "S03bsa032_u:3090": "paraśvadheneva nikṛttamūlā saśabdabhaṅgaṃ sahasā papāta //",
  "S03bsa032_u:3091": "sa tayā sārdhaṃ mahati giridurge samantataḥ śailabhittiparikṣipte kūpa iva nyapatat /",
  "S03bsa032_u:3092": "parṇasaṃcayaguṇāttvasya gāmbhīryācca salilasya na kiṃcidaṅgamabhajyata /",
  "S03bsa032_u:3093": "sa tasmāduttīrya salilātsamantataḥ parisarpanna kutaściduttaraṇamārgaṃ dadarśa /",
  "S03bsa032_u:3094": "sa nispratīkāraṃ martavyamiha mayā nacirāditi visrasyamānajīvitāśaḥ śokāśrupariṣiktadīnavadanastrīvreṇa daurmanasyaśalyena pratudyamānaḥ kātarahṛdayastattadārtivaśād vilalāp /",
  "S03bsa032_u:3095": "Jm_24.3 kāntāre durge 'smijanasaṃpātarahite nipatitaṃ mām /",
  "S03bsa032_u:3096": "yatnādapi parimṛgayan mṛtyoranyaḥ ka iva paśyet //",
  "S03bsa032_u:3097": "Jm_24.4 bandhujanamitravarjitamekanipānīkṛtaṃ maśakasaṃghaiḥ /",
  "S03bsa032_u:3098": "avapātānanamagnaṃ mṛgamiva ko 'bhyuddhariṣyati mām //",
  "S03bsa032_u:3099": "Jm_24.5 udyānakānanavimānasaridvicitraṃ tārāvikīrṇamaṇiratnavirājitābhram /",
  "S03bsa032_u:3100": "tāmisrapakṣarajanīva ghanāndhakārā kaṣṭaṃ jaganmama tiraskurute 'ntarātriḥ //",
  "S03bsa032_u:3101": "iti sa puruṣastattadvilapaṃstena salilena taiśca sahanipatitaistindukaphalairvartayamānaḥ katiciddināni tatrāvasat /",
  "S03bsa032_u:3102": "atha sa mahākapirāhārahetostadvanamanuvicarannāhūyamān iva mārutākampitābhistasya tindukīvṛkṣasyāgraśākhābhistaṃ pradeśamabhijagāma /",
  "S03bsa032_u:3103": "abhiruhya cainaṃ tatprapātamavalokayan dadarśa taṃ puruṣaṃ kṣutparikṣāmanayanavadanaṃ paripāṇḍukṛśadīnagātraṃ paryutsukaṃ tatra viceṣṭamānam /",
  "S03bsa032_u:3104": "sa tasya paridyūnatayā samāvajitānukampo mahākapirnikṣiptāhāravyāpārastaṃ puruṣaṃ pratataṃ bikṣamāṇo mānuṣīṃ vācamuvāca -",
  "S03bsa032_u:3105": "Jm_24.6 mānuṣāṇāmagamye 'smin prapāte parivartase /",
  "S03bsa032_u:3106": "vaktumahaṃsi tatsādhu ko bhavāhina vā kutaḥ //",
  "S03bsa032_u:3107": "atha sa puruṣastaṃ mahākapimārtatayā samabhipraṇamyodvīkṣamāṇaḥ sāñjaliruvāca -",
  "S03bsa032_u:3108": "Jm_24.7 mānuṣo 'smi mahābhāga pranaṣṭo vicaran vane /",
  "S03bsa032_u:3109": "phalārthī pādapādasmādimāmāpadamāgamam //",
  "S03bsa032_u:3110": "Jm_24.8 tatsuhṛdvandhuhīnasya prāptasya vyasanaṃ mahat /",
  "S03bsa032_u:3111": "nātha vānarayūthānāṃ mamāpi śaraṇaṃ bhava //",
  "S03bsa032_u:3112": "tacchrutvā sa mahāsattvaḥ parāṃ karuṇāmupajagāma /",
  "S03bsa032_u:3113": "Jm_24.9 āpadgato bandhusuhṛdvihīnaḥ kṛtāñjalirdīnamudīkṣamāṇaḥ /",
  "S03bsa032_u:3114": "karoti śatrūnapi sānukampānākampayatyeva tu sānukampān //",
  "S03bsa032_u:3115": "athainaṃ bodhisattvaḥ karuṇāyamāṇastatkāladurlabhena snigdhena vacasā samāśvāsayāmāsa -",
  "S03bsa032_u:3116": "prapātasaṃkṣiptaparākramo 'hamabāndhavo veti kṛthāḥ śucaṃ mā /",
  "S03bsa032_u:3117": "Jm_24.10 prapātasaṃkṣiptaparākramo 'hamabāndhavo veti kṛthāḥ śucaṃ mā /",
  "S03bsa032_u:3118": "[Vaidya_164]",
  "S03bsa032_u:3119": "yadbandhukṛtyaṃ tava kiṃcidatra kartāsmi tatsarvamalaṃ bhayena //",
  "S03bsa032_u:3120": "iti sa mahāsattvastaṃ puruṣamāśvāsya tataścāsmai tindukānyaparāṇi ca phalāni samupahṛtya taduddharaṇayogyayā puruṣabhāragurvyā śilayānyatra yogyāṃ cakāra /",
  "S03bsa032_u:3121": "tataścātmano balapramāṇamavagamya śakto 'hamenametasmātprapātādurddhartumiti niścitamatiravatīrya prapātaṃ karuṇayā paricodyamānastaṃ puruṣamuvāca -",
  "S03bsa032_u:3122": "Jm_24.11 ehi pṛṣṭhaṃ mamāruhya sulagno 'stu bhavān mayi /",
  "S03bsa032_u:3123": "yāvadabhyuddharāmi tvāṃ svadehātsārameva ca //",
  "S03bsa032_u:3124": "Jm_24.12 asārasya śarīrasya sāro hyeṣa mataḥ satām /",
  "S03bsa032_u:3125": "yatpareṣāṃ hitārtheṣu sādhanīkriyate budhaiḥ //",
  "S03bsa032_u:3126": "sa tatheti pratiśrutyābhipraṇasya cainamadhyāruroha /",
  "S03bsa032_u:3127": "Jm_24.13 athābhirūḍhaḥ sa nareṇa tena bharātiyogena vihanyamānaḥ /",
  "S03bsa032_u:3128": "sattvaprakarṣādaviprannadhairyaḥ pareṇa duḥkhena tamujjahāra //",
  "S03bsa032_u:3129": "Jm_24.14 uddhṛtya cainaṃ paramapratītaḥ khedātparivyākulakhelagāmī /",
  "S03bsa032_u:3130": "śilātalaṃ toyadharābhinīlaṃ viśrāmahetoḥ śayanīcakāra //",
  "S03bsa032_u:3131": "atha bodhisattvaḥ śuddhasvabhāvatayā kṛtopakāratvācca tasmātpuruṣādapāyanirāśaṅko visrambhādenamuvāca -",
  "S03bsa032_u:3132": "Jm_24.15 avyāhatavyālamṛgapraveśe vanapradeśe 'tra samantamārge /",
  "S03bsa032_u:3133": "khedaprasuptaṃ sahasā nihanti kaścitpurā māṃ svahitodayaṃ ca //",
  "S03bsa032_u:3134": "Jm_24.16 yato bhavān dikṣuṃ vikīrṇacakṣuḥ karotu rakṣāṃ mama cātmanaśca /",
  "S03bsa032_u:3135": "dṛḍhaṃ śrameṇāsmi parītamūrtistatsvaptumicchāmi muhūrtamātram //",
  "S03bsa032_u:3136": "[Vaidya_165]",
  "S03bsa032_u:3137": "atha sa mithyāvinayapragalbhaḥ - svapitu bhavān yathākāmaṃ sukhaprabodhāya,",
  "S03bsa032_u:3138": "sthito 'haṃ tvatsaṃrakṣaṇāyetyasmai pratiśuśrāva /",
  "S03bsa032_u:3139": "atha sa puruṣastasmin mahāsattve śramabalānnidrāvaśamupagate cintāmaśivāmāpede -",
  "S03bsa032_u:3140": "Jm_24.17 mūlaiḥ prayatnātiśayādhigamyairvanyairyadṛcchādhigataiḥ phalairvā /",
  "S03bsa032_u:3141": "evaṃ parikṣīṇatanoḥ kathaṃ syādyātrāpi tāvatkuta eva puṣṭiḥ //",
  "S03bsa032_u:3142": "Jm_24.18 idaṃ ca kāntāramasupratāraṃ kathaṃ tariṣyāmi balena hīnaḥ /",
  "S03bsa032_u:3143": "paryāptarūpaṃ tvidamasya māṃsaṃ kāntāradurgottaraṇāya me syāt //",
  "S03bsa032_u:3144": "Jm_24.19 kṛtopakāro 'pi ca bhakṣya eva nisargayogaḥ sa hi tādṛśo 'sya /",
  "S03bsa032_u:3145": "āpatprasiddhaśca kilaiṣa dharmaḥ pātheyatāmityupaneya eṣaḥ //",
  "S03bsa032_u:3146": "Jm_24.20 yāvacca visrambhasukhaprasuptastāvanmayā śakyamayaṃ nihantum /",
  "S03bsa032_u:3147": "imaṃ hi yuddhābhimukhaṃ sametya siṃho 'pi saṃbhāvyaparājayaḥ syāt //",
  "S03bsa032_u:3148_0": "tannāyaṃ vilambituṃ me kāla iti viniścitya sa durātmā lobhadoṣavyāmohitamatirakṛtajño",
  "S03bsa032_u:3148_1": "vipannadharmasaṃjñaḥ pranaṣṭakāruṇyasaumyasvabhāvaḥ paridurbalo 'pyakāryātirāgānmahatīṃ",
  "S03bsa032_u:3148_2": "śilāmudyamya tasya mahākapeḥ śirasi mumoca /",
  "S03bsa032_u:3149": "Jm_24.21 śilātha sā durbalavihvalena kāryātirāgāttvaritena tena /",
  "S03bsa032_u:3150": "atyantanidropagamāya muktā nidrāpravāsāya kaperbabhūva //",
  "S03bsa032_u:3151": "Jm_24.22 sarvātmanā sā na samāsasāda mūrdhānamasmānna vinispipeṣa /",
  "S03bsa032_u:3152": "koṭyekadeśena tu taṃ rujantī śīlā tale sāśanivatpapāta //",
  "S03bsa032_u:3153": "Jm_24.23 śīlābhighātādavabhinnamūrdhā vegādavaplutya ca bodhisattvaḥ /",
  "S03bsa032_u:3154": "kenāhato 'smīti dadarśa nānyaṃ tameva tu hrītamukhaṃ dadarśa //",
  "S03bsa032_u:3155": "Jm_24.24 vailakṣyapītaprabhamapragalbhaṃ viṣādadainyātparibhinnavarṇam /",
  "S03bsa032_u:3156": "trāsodayādāgatakaṅṭhaśoṣaṃ svedārdramudvīkṣitumapyaśaktam //",
  "S03bsa032_u:3157_0": "atha sa mahākapirasyaiva tatkarmeti niscitamatiḥ svamabhighātaduḥkhamacintayitvā",
  "S03bsa032_u:3157_1": "tena tasyātmahitanirapekṣeṇātikaṣṭena karmaṇā samupajātasaṃvegakāruṇyaḥ parityattakrodhasaṃrambhadoṣaḥ",
  "S03bsa032_u:3157_2": "sabāspayanayanastaṃ puruṣamavekṣya samanuśocannuvāca -",
  "S03bsa032_u:3158": "Jm_24.25 mānuṣeṇa satā bhadra tvayedaṃ kṛtamīdṛśam /",
  "S03bsa032_u:3159": "kathaṃ nāma vyavasitaṃ prārabdhaṃ kathameva vā //",
  "S03bsa032_u:3160": "Jm_24.26 madabhidrohasaṃrabdhaṃ tvaṃ nāmāpatitaṃ param /",
  "S03bsa032_u:3161": "vinivāraṇaśauṭīravikramo roddhumarhasi //",
  "S03bsa032_u:3162": "Jm_24.27 duṣkaraṃ kṛtavānasmītyabhūnmānonnatirmama /",
  "S03bsa032_u:3163": "tvayāpaviddhā sā duramatiduṣkarakāriṇā //",
  "S03bsa032_u:3164": "Jm_24.28 paralokādivānīto mṛtyorvaktrāntarādiva /",
  "S03bsa032_u:3165": "prapātāduddhṛto 'nyasmādanyatra patito hyasi //",
  "S03bsa032_u:3166": "Jm_24.29 dhigaho bata durvṛttamajñānamatidāruṇam /",
  "S03bsa032_u:3167": "yatpātayati duḥkheṣu sukhāśākṛpaṇaṃ jagat //",
  "S03bsa032_u:3168": "Jm_24.30 pātito durgatāvātmā kṣiptaḥ śokānalo mayi /",
  "S03bsa032_u:3169": "nimīlitā yaśolakṣmīrguṇamaitrī virodhitā //",
  "S03bsa032_u:3170": "Jm_24.31 gatvā dhigvādalakṣatvaṃ hatā viśvasanīyatā /",
  "S03bsa032_u:3171": "kā nu khalvarthanispattirevamākāṅkṣitā tvayā //",
  "S03bsa032_u:3172": "Jm_24.32 dunoti māṃ naiva tathā tviyaṃ rujā yathaitadevātra manaḥ kṣiṇoti mām /",
  "S03bsa032_u:3173": "gato 'smi pāpe tava yannimittatāṃ na cāhamenastadapohituṃ prabhuḥ //",
  "S03bsa032_u:3174": "Jm_24.33 saṃdṛśyamānavapureva tu pārśvato māṃ tatsādhvanuvraja dṛḍhaṃ hyasi śaṅkanīyaḥ /",
  "S03bsa032_u:3175": "yāvadbahupratibhayādgahanāditastvāṃ grāmāntapaddhatimanupratipādayāmi //",
  "S03bsa032_u:3176": "Jm_24.34 ekākinaṃ kṣāmaśarīrakaṃ tvāṃ mārganabhijñaṃ hi vane bhramantam /",
  "S03bsa032_u:3177": "kaścitsamāsādya purā karoti tvatpīḍaṇādvyarthapariśramaṃ mām //",
  "S03bsa032_u:3178": "iti sa mahātmā taṃ puruṣamanuśocañjanāntamānīya pratipādya cainaṃ tanmārgaṃ punaruvāca -",
  "S03bsa032_u:3179": "Jm_24.35 prāpto janāntamasi kānta vanāntametat kāntāradurgabhayamutsṛja gaccha sādhu /",
  "S03bsa032_u:3180": "pāpaṃ ca karma parivarjayituṃ yatethā duḥkho hi tasya niyamena vipākakālaḥ //",
  "S03bsa032_u:3181": "iti sa mahākapistaṃ puruṣamanukampayā śiṣyamivānuśiṣya tameva vanapradeśaṃ pratijagāma /",
  "S03bsa032_u:3182_0": "atha sa puruṣastadatikasṭaṃ pāpaṃ kṛtvā paścāttāpavahninā saṃpradīpyamānacetāmahatā",
  "S03bsa032_u:3182_1": "kuṣṭhavyādhinā rūpāntaramupanītaḥ kilāsacitracchaviḥ prabhidyamānavraṇavisravārdragātraḥ",
  "S03bsa032_u:3182_2": "paramadurgandhaśarīraḥ sadyaḥ samapadyata /",
  "S03bsa032_u:3183_0": "sa yaṃ yaṃ deśamabhijagāma tatastata evainamatibībhatsavikṛtataradarśanaṃ mānuṣa",
  "S03bsa032_u:3183_1": "ityaśraddheyarūpaṃ bhinnadīnasvaramabhivīkṣya puruṣāḥ sākṣadayaṃ pāṣmeti manyamānāḥ",
  "S03bsa032_u:3183_2": "samudyataloṣṭadaṇḍā nirbhartsanaparuṣavacasaḥ pravāsayāmāsuḥ /",
  "S03bsa032_u:3184": "athainamanyatamo rājā mṛgayāmanuvicaran pretamivāraṇye paribhramantaṃ prakṣīṇamalinavasanaṃ nātipracchannakaupīnamatidurdaśanamabhivīkṣya sasādhvasakautūhalaḥ papraccha -",
  "S03bsa032_u:3185": "Jm_24.36 virūpitatanuḥ kuṣṭhaiḥ kilāsaśabalacchaviḥ /",
  "S03bsa032_u:3186": "pāṇḍuḥ kṛśatanurdīno rajorūkṣaśiroruhaḥ //",
  "S03bsa032_u:3187": "Jm_24.37 kastvaṃ pretaḥ piśāco vā mūrtaḥ pāṣmātha pūtanaḥ /",
  "S03bsa032_u:3188": "anekarogasaṃghātaḥ katamo vāsi yakṣmaṇām //",
  "S03bsa032_u:3189": "sa taṃ dīnena kaṇṭhena samabhipraṇamannuvāca - mānuso 'smi mahārāja, nāmānuṣa iti /",
  "S03bsa032_u:3190": "tatkathamimāmavasthāmanuprāpto 'sīti ca paryanuyukto rājñā tadasmai svaṃ duścaritamāviṣkṛtyovāca -",
  "S03bsa032_u:3191": "Jm_24.38 mitradrohasya tasyedaṃ puṣpaṃ tāvadupasthitam /",
  "S03bsa032_u:3192": "ataḥ kaṣṭhataraṃ vyaktaṃ phalamanyadbhaviṣyati //",
  "S03bsa032_u:3193": "Jm_24.39 tasmānmitreṣvabhidrohaṃ śatruvad draṣṭumarhasi /",
  "S03bsa032_u:3194": "bhāvasnigdhamavekṣasva bhāvasnigdhaṃ suhṛjjanam //",
  "S03bsa032_u:3195": "Jm_24.40 mitreṣvamitracaritaṃ parigṛhya vṛttamevaṃbidhāṃ samupayānti daśāmihaiva /",
  "S03bsa032_u:3196": "lobhādidoṣamalinīkṛtamānasānāṃ mitradruhāṃ gatirataḥ parato 'numeyā //",
  "S03bsa032_u:3197": "Jm_24.41 vātsalyasaumyahṛdayastu suhṛtsu kīrtiṃ viśvāsabhāvamupakārasukhaṃ ca tebhyaḥ /",
  "S03bsa032_u:3198": "prāpnoti saṃnatiguṇaṃ manasaḥ praharṣaṃ durdharṣatāṃ ca pirubhistridaśālayaṃ ca //",
  "S03bsa032_u:3199": "Jm_24.42 imaṃ viditvā nṛpa mitrapakṣe prabhāvasiddhī sadasatpravṛttyoḥ /",
  "S03bsa032_u:3200": "bhajasva mārga sujanābhipannaṃ tena prayātamanuyāti bhūtiḥ //",
  "S03bsa032_u:3201": "tadevaṃ nātmaduḥkhena tathā santaḥ saṃtapyante yathāpakāriṇāṃ kuśalapakṣahānyā /",
  "S03bsa032_u:3202": "iti tathāgatamāhātmye vācyam /",
  "S03bsa032_u:3203": "satkṛtya dharmaśravaṇe kṣāntikathāyāṃ mitrānabhidrohe pāpakarmādinavapradarśane ceti /",
  "S03bsa032_u:3204": "iti mahākapijātakaṃ catuviṃśatitamam /",
  "S03bsa032_u:3205": "_______________________________________________________________",
  "S03bsa032_u:3206": "[Vaidya_169]",
  "S03bsa032_u:3207": "25. Śarabhajātakam",
  "S03bsa032_u:3208": "jighāṃsumapyāpadgatamanukampanta eva mahākārūṇikā nopekṣante / tadyathānuśrūyate -",
  "S03bsa032_u:3209_0": "bodhisattvaḥ kilānyatamasminnaraṇyavanapradeśe nirmānuṣasaṃpātanīrave vividhamṛgakulādhivāse",
  "S03bsa032_u:3209_1": "tṛṇagahananimagnamūlavṛkṣakṣupabahule pathikayānavāhanacaraṇairavinyastamārgasimāntalekhe",
  "S03bsa032_u:3209_2": "salilamārgavalmīkaśvabhraviṣamabhūbhāge balajavavarṇasattvasaṃpannaḥ saṃhananavatkāyopapannaḥ",
  "S03bsa032_u:3209_3": "śarabho mṛgo babhūva /",
  "S03bsa032_u:3210": "sa kāruṇyābhyāsādanabhidrugdhacittaḥ sattveṣu tṛṇaparṇasalilamātravṛttiḥ saṃtoṣaguṇādaraṇyavāsaniratamatiḥ pravivekakāma iva yogī tamaraṇyapradeśamabhyalaṃcakāra /",
  "S03bsa032_u:3211": "Jm_25.1 mṛgākṛtirmānuṣadhīracetāstapasvivatprāṇiṣu sānukampaḥ /",
  "S03bsa032_u:3212": "cacāra tasmin sa vane vivikte yogīva saṃtuṣṭamatistṛṇāgraiḥ //",
  "S03bsa032_u:3213_0": "atha kadācidanyatamo rājā tasya viṣayasyādhipatisturagavarādhirūḍhaḥ sajyacāpabāṇavyagrapāṇirmṛgeṣvastrakauśalamātmano",
  "S03bsa032_u:3213_1": "jijñāsamānaḥ saṃrāgavaśājjavena mṛgānanupatannuttamajavena vājinā dūrādapasṛtahastyaśvarathapadātikāyastaṃ pradeśamupajagāma /",
  "S03bsa032_u:3214": "dūradeva cālokya taṃ mahāsattvaṃ hantumutpatitaniścayaḥ samutkṛṣṭaniśitasāyako yataḥ sa mahātmā tena turagavaraṃ saṃcodayāmāsa /",
  "S03bsa032_u:3215": "atha bodhisattvaḥ samālokyaiva turagavaragataṃ sāyudhamabhipatantaṃ taṃ rājānaṃ śaktimānapi pratyavasthātuṃ nivṛttasāhasasaṃrambhatvātpareṇa javātiśayena samutpapāta /",
  "S03bsa032_u:3216": "so 'nugamyamānastena turaṃgameṇānumārgāgataṃ mahacchvabhraṃ goṣpadamiva javena laṅghayitvā pradudrāva /",
  "S03bsa032_u:3217": "atha turagavarastenaiva mārgeṇa taṃ śarabhamanupatannuttamena javapramāṇena tacchvabhramāsādya laṅgayitumanadhyavasitamatiḥ sahasā vyatiṣṭhata /",
  "S03bsa032_u:3218": "Jm_25.2 athāśvapṛṣṭhādudgīrṇaḥ sāyudhaḥ sa mahīpatiḥ /",
  "S03bsa032_u:3219": "papāta mahati svabhre daityayodha ivodadhau //",
  "S03bsa032_u:3220": "Jm_25.3 nibaddhacakṣuḥ śarabhe sa tasmin saṃlakṣayāmāsa na taṃ prapātam /",
  "S03bsa032_u:3221": "visrambhadoṣāccalitāsano 'tha drutāśvavegoparamātpapāta //",
  "S03bsa032_u:3222_0": "atha bodhisattvasturagakhuraśabdapraśamātkiṃ nu khalu pratinivṛttaḥ syādayaṃ rājeti",
  "S03bsa032_u:3222_1": "samutpannavitarkaḥ paścādāvarjitāvadanaḥ samālokayan dadarśa tamaśvamanārohakaṃ tasmin",
  "S03bsa032_u:3222_2": "prapātoddeśe 'vasthitam /",
  "S03bsa032_u:3223": "tasya buddhirabhavat - niyatamatra prapāte nipatitaḥ sa rājā /",
  "S03bsa032_u:3224": "na hyatra kiṃcidviśramahetoḥ saṃśrayaṇīyarūpaṃ ghanapracchāyaṃ vṛkṣamūlamasti nīlotpaladalanīlavimalasalilamavagāhayogyaṃ vā saraḥ /",
  "S03bsa032_u:3225": "na caiva vyālamṛgānuvicaritamaraṇyavanamavagāḍhena yatra kvacidupasṛjya turagavaraṃ [Vaidya_170] viśramyate mṛgayā vānuṣṭhiyate /",
  "S03bsa032_u:3226": "na cātra kiṃcittṛṇagahanamapi tadvidhaṃ yatra nilīnaḥ syāt /",
  "S03bsa032_u:3227": "tadvyaktamātra śvabhre nipatitena tena rājñā bhavitavyamiti /",
  "S03bsa032_u:3228": "tataḥ sa mahātmā niścayamupetya vadhake 'pi tasmin parāṃ karuṇāmupajagāma /",
  "S03bsa032_u:3229": "Jm_25.4 adyaiva citradhvajabhūṣaṇena vibhrājamānāvaraṇāyudhena /",
  "S03bsa032_u:3230": "rathāśvapattidviradākulena vāditracitradhvaninā balena //",
  "S03bsa032_u:3231": "Jm_25.5 kṛtānuyātro rucirātapatraḥ parisphuraccāmarahāraśobhaḥ /",
  "S03bsa032_u:3232": "devendravatprāñjalibhirjanaughairabhyarcito rājasukhānyavāpya //",
  "S03bsa032_u:3233": "Jm_25.6 adyaiva magno mahati prapāte nipātavegādabhirugṇagātraḥ /",
  "S03bsa032_u:3234": "murchānvitaḥ śokaparāyaṇo vā kaṣṭaṃ bata kleśamayaṃ prapannaḥ //",
  "S03bsa032_u:3235": "Jm_25.7 kiṇāṅkitānīva manāṃsi duḥkhairna hīnavargasya tathā vyathante /",
  "S03bsa032_u:3236": "adṛṣṭaduḥkhānyatisaukumāryādyathottamānāṃ vyasanāgameṣu //",
  "S03bsa032_u:3237": "na cāyamataḥ śakṣyatei svayamuttartum /",
  "S03bsa032_u:3238": "yadyapi sāvaśeṣaprāṇastannāyamupekṣituṃ yuktamiti vitarkayan sa mahātmā karuṇayā samākṛṣyamāṇahṛdayastaṃ prapātataṭāntamupajagāma /",
  "S03bsa032_u:3239": "dadarśa cainaṃ tatra reṇusaṃsargānmṛditavārabāṇaśobhaṃ vyākulitoṣṇīṣavasanasaṃnāhaṃ prapātapatananighātasaṃjānītābhirvedanābhirāpīḍyamānahṛdayamāpatitavaitānyaṃ viceṣṭamānam /",
  "S03bsa032_u:3240": "Jm_25.8 dṛṣṭvāya taṃ tatra viceṣṭamānaṃ narādhipaṃ bāṣpaparītanetraḥ /",
  "S03bsa032_u:3241": "kṛpāvaśādvismṛtaśatrusaṃjñastadduḥkhasāmānyamupājagāma //",
  "S03bsa032_u:3242": "Jm_25.9 uvāca cainaṃ vinayābhijātamudbhāvayan sādhujanasvabhāvam /",
  "S03bsa032_u:3243": "āśvāsayan spaṣṭapadena sāmnā śiṣṭopacāreṇa manohareṇa //",
  "S03bsa032_u:3244": "Jm_25.10 kaccinmahārāja na pīḍito 'si prapātapātālamidaṃ prapannaḥ /",
  "S03bsa032_u:3245": "kaccinna te vikṣatamatra gātraṃ kaccidrujaste tanutāṃ gacchanti //",
  "S03bsa032_u:3246": "Jm_25.11 nāmānuṣaścāsmi manuṣyavarya mṛgo 'pyahaṃ tvadviṣayāntavāsī /",
  "S03bsa032_u:3247": "vṛddhamastvadīyena tṛṇodakena visrambhamityarhasi mayyupetum //",
  "S03bsa032_u:3248": "Jm_25.12 prapātapātādadhṛtiṃ ca mā gāḥ śakto 'hamuddhartumito bhavantam /",
  "S03bsa032_u:3249": "visrambhitavyaṃ mayi manyase cettatkipramājñāpaya yāvadaimi //",
  "S03bsa032_u:3250": "atha sa rājā tena tasyādbhatenābhivyāhāreṇa vismayāvarjitahṛdayaḥ saṃjāyamānavrīḍo niyatamiti cintāmāpede -",
  "S03bsa032_u:3251": "Jm_25.13 dṛṣṭāvadāne dviṣati kā nāmāsya dayā mayi /",
  "S03bsa032_u:3252": "mama vipratipattiśca keyamasminnanāgasi //",
  "S03bsa032_u:3253": "Jm_25.14 aho madhuratīkṣṇena pratyādiṣṭo 'smi karmaṇā /",
  "S03bsa032_u:3254": "ahameva mṛgo gaurvā ko 'pyayaṃ śarabhākṛtiḥ //",
  "S03bsa032_u:3255": "tadarhatyayaṃ praṇayapratigrahasaṃpūjanamiti viniścityainamuvāca -",
  "S03bsa032_u:3256": "Jm_25.15 vārabāṇāvṛtamidaṃ gātraṃ me nātivikṣatam /",
  "S03bsa032_u:3257": "prapātaniṣpeṣakṛtāḥ sahyā eva ca me rujaḥ //",
  "S03bsa032_u:3258": "Jm_25.16 prapātapanakleśānna tvahaṃ pīḍitastathā /",
  "S03bsa032_u:3259": "iti kalyāṇahṛdaye tvayi praskhalanādyathā //",
  "S03bsa032_u:3260": "Jm_25.17 ākṛtipratyayādyacca dṛṣṭo 'si mṛgavanmayā /",
  "S03bsa032_u:3261": "avijñāya svabhāvaṃ te tacca mā hṛdaye kṛthāḥ //",
  "S03bsa032_u:3262_0": "atha śarabhastasya rājñaḥ prītisūcakena tenābhivyāhāreṇānumatamuddharaṇamavetya puruṣabhāragurvyā",
  "S03bsa032_u:3262_1": "śīlayā taduddharaṇayogyāṃ kṛtvā viditātmabalapramāṇastaṃ nṛpatimuddhartuṃ vyavasitamatiravatīrya",
  "S03bsa032_u:3262_2": "taṃ prapātaṃ savinayamabhigamyovāca -",
  "S03bsa032_u:3263": "madgātrasaṃsparśamimaṃ muhūrtaṃ kāryānurodhāttvamanukṣamasva /",
  "S03bsa032_u:3264": "Jm_25.18 madgātrasaṃsparśamimaṃ muhūrtaṃ kāryānurodhāttvamanukṣamasva /",
  "S03bsa032_u:3265": "[Vaidya_172]",
  "S03bsa032_u:3266": "yāvatkaromi svahitābhipattyā prītiprasādābhimukhaṃ mukhaṃ te //",
  "S03bsa032_u:3267": "tadārohatu matpuṣṭhaṃ mahārājaḥ sulagnaśca mayi bhavatviti /",
  "S03bsa032_u:3268": "sa tatheti pratiśrutyainamaśvavadāruroha /",
  "S03bsa032_u:3269": "Jm_25.19 tataḥ samabhyunnatapūrvakāyastenādhirūḍhaḥ sa narādhipena /",
  "S03bsa032_u:3270": "samutpatannuttamasattvavegaḥ khe toraṇavyālakavad babhāse //",
  "S03bsa032_u:3271": "Jm_25.20 uddhṛtya durgādatha taṃ narendraṃ prītaḥ samānīya turaṃgameṇa /",
  "S03bsa032_u:3272": "nivedya cāsmai svapurāya mārgaṃ vanaprayāṇābhimukho babhūva //",
  "S03bsa032_u:3273": "atha sa rājā kṛtajñatvāttena tasya vinayamadhureṇopacāreṇa samāvartitahṛdayaḥ saṃpariṣvajya śarabhamuvāca -",
  "S03bsa032_u:3274": "Jm_25.21 prāṇā amī me śarabha tvadīyāḥ prāgeva yatrāsti mama prabhutvam /",
  "S03bsa032_u:3275": "tadarhasi draṣṭumidaṃ puraṃ me satyāṃ rucau tatra ca te 'stu vāsaḥ //",
  "S03bsa032_u:3276": "Jm_25.22 vyādhābhikīrṇe sabhaye vane 'smin śītoṣṇavarsādyupasargaduḥkhe /",
  "S03bsa032_u:3277": "hitvā bhavantaṃ mama nanvayuktamekasya gehābhimukhasya gantum //",
  "S03bsa032_u:3278": "tadehi gacchāva iti / athainaṃ bodhisattvaḥ savinayamadhuropacāraṃ saṃrādhayan pratyuvāca -",
  "S03bsa032_u:3279": "Jm_25.23 bhavadvidheṣveva manuṣyavarya yuktaḥ kramo 'yaṃ guṇavatsaleṣu /",
  "S03bsa032_u:3280": "abhyāsayogena hi sajjanasya svabhāvatāmeva guṇā vrajanti //",
  "S03bsa032_u:3281": "Jm_25.24 anugrahītavyamavaiṣi yattu vanocitaṃ māṃ bhavanāśrayeṇa /",
  "S03bsa032_u:3282": "tenālamanyaddhi sukhaṃ narāṇāmanyādṛśaṃ jātyucitaṃ mṛgāṇām //",
  "S03bsa032_u:3283": "Jm_25.25 cikīrṣite te yadi matpriyaṃ tu vyādhavrataṃ vīra vimuñca tasmāt /",
  "S03bsa032_u:3284": "tiryaktvabhavājjaḍacetaneṣu kṛpaiva śocyeṣu mṛgeṣu yuktā //",
  "S03bsa032_u:3285": "Jm_25.26 sukhāśraye duḥkhavinodane ca samānacittānavagaccha sattvān /",
  "S03bsa032_u:3286": "ityātmanaḥ syādanabhīpsitaṃ yanna tatpareṣvācarituṃ kṣamaṃ te //",
  "S03bsa032_u:3287": "Jm_25.27 kīrtikṣayaṃ sādhujanādvigarhāṃ duḥkhaṃ ca pāpaprabhavaṃ viditvā /",
  "S03bsa032_u:3288": "pāpaṃ dviṣatpakṣamivoddharasva nopekṣituṃ vyādhiriva kṣamaṃ te //",
  "S03bsa032_u:3289": "Jm_25.28 lakṣmīniketaṃ yadapāśrayeṇa prāpto 'si lokābhimataṃ nṛpatvam /",
  "S03bsa032_u:3290": "tānyeva puṇyāni vivardhayethā na karśanīyo hyupakāripakṣaḥ //",
  "S03bsa032_u:3291": "Jm_25.29 kālopacārasubhagairvipulaiḥ pradānaiḥ śīlena sādhujanasaṃgataniścayena /",
  "S03bsa032_u:3292": "bhūteṣu cātmani yathā hitabuddhisiddhyā puṇyāni saṃcinu yaśaḥ sukhasādhanāni //",
  "S03bsa032_u:3293": "iti sa mahātmā taṃ rājānaṃ dṛḍhaṃ sāṃparāyikeṣvartheṣvanugṛhya saṃpratigṛhītavacanastena rājñā sabahumānamabhivīkṣyamāṇastameva vanāntaṃ praviveśa /",
  "S03bsa032_u:3294": "tadevaṃ jighāṃsumapyāpadgatamanukampanta eva mahākārūṇikā nopekṣanta iti karuṇāvarṇe 'pi vācyam /",
  "S03bsa032_u:3295": "tathāgatamahātmye satkṛtya dharmaśravaṇe /",
  "S03bsa032_u:3296": "avaireṇa vairapraśamananidarśane ca kṣāntikathāyāmapyupaneyam /",
  "S03bsa032_u:3297": "evaṃ tiryaggatānāmapi mahātmanāṃ vadhakeṣvapi sānukrodhā pravṛttirdṛṣṭā /",
  "S03bsa032_u:3298": "ko manuṣyabhūtaḥ pravrajitapratijño vā sattveṣvanukrośavikalaṃ śobheteti prāṇiṣu sānukrośenāryeṇa bhavitavyam /",
  "S03bsa032_u:3299": "iti śarabhajātakaṃ pañcaviṃśatitamam /",
  "S03bsa032_u:3300": "_______________________________________________________________",
  "S03bsa032_u:3301": "[Vaidya_174]",
  "S03bsa032_u:3302": "26. Rurujātakam",
  "S03bsa032_u:3303": "paraduḥkhameva duḥkhaṃ sāghūnām / taddhi na sahante nātmaduḥkham / tadyathānuśrūyate -",
  "S03bsa032_u:3304_0": "Jm_26.1 bodhisattvaḥ kila sālabakulapiyālahintālatamālanaktamālavidulaniculakṣipabahule",
  "S03bsa032_u:3304_1": "śiṃśapātiniśaśamīpalāśaśākakuśavaṃśaśaravaṇagahane kadambasarjārjunadhavakhadirakuṭajanicite",
  "S03bsa032_u:3304_2": "vividhavallīpratānāvaguṇṭhitabahutaruviṭape rurupṛṣatasṛmaracamaragajagavaya mahiṣahariṇanyaṅkuvarāhadvīpitarakṣuvyāghravṛkasiṃharkṣādimṛgavicarite",
  "S03bsa032_u:3304_3": "manuṣyasaṃpātavirahite mahatyaraṇyavanapradeśe tatpakāñcanojjvalavarṇaḥ sukumāraromā",
  "S03bsa032_u:3304_4": "nānāvidhapadmarāgendranīlamarakatavaiḍūryaruciravarṇabinduvidyotitavicitragātraḥ",
  "S03bsa032_u:3304_5": "snigdhābhinīlavimalavipulanayano manīmayairivāparuṣaprabhairviṣāṇakṣurapradeśaiḥ",
  "S03bsa032_u:3304_6": "paramadarśanīyarūpo ratnākara iva pādacārī rurumṛgo babhūva /",
  "S03bsa032_u:3305": "sa jānānaḥ svasya vapuṣo 'tilobhanīyatāṃ tanukāruṇyatāṃ ca janasya nirjanasaṃpāteṣu vanagahaneṣvabhireme,",
  "S03bsa032_u:3306_0": "paṭuvijñānatvācca tatra tatra vyādhajanaviracitāni yantrakūṭavāgurāpāśāvapātalepakāṣṭhanivāpabhojanāni",
  "S03bsa032_u:3306_1": "samyak pariharannanugāminaṃ ca mṛgasārthamavabodhayannācārya iva piteva ca mṛgāṇāmādhipatyaṃ cakāra /",
  "S03bsa032_u:3307": "rūpavijñānasaṃpattiḥ kriyāsauṣṭhavasaṃskṛtā /",
  "S03bsa032_u:3308": "svahitānveṣiṇi jane kutra nāma na pūjyate //",
  "S03bsa032_u:3309": "atha sa kadācinmahātmā tasmin vanagahane vāsopagatastatsamīpavāhinyā navāmbupurṇayā mahavegayā nadyā hriyamāṇasya puruṣasyākranditaśabdaṃ śuśrāva /",
  "S03bsa032_u:3310": "Jm_26.2 hriyamāṇamanāthamaplavaṃ saritodīrṇajalaughavegayā /",
  "S03bsa032_u:3311": "abhidhāvata dīnavatsalāḥ kṛpaṇaṃ tārayituṃ javena mām //",
  "S03bsa032_u:3312": "Jm_26.3 na vilambitumatra śakyate śramadoṣavidheyabāhunā /",
  "S03bsa032_u:3313": "na ca gādhamavāpyate kvacittadayaṃ māṃ samayo 'bhidhāvitum //",
  "S03bsa032_u:3314_0": "atha bodhisattvastena tasya karuṇenākranditaśabdena hṛdiva samabhihanyamāno mā bhairmā",
  "S03bsa032_u:3314_1": "bhairiti janmaśatābhyastāṃ bhayaviṣādadainyaśramāpanodinīmāmreḍitābhiniṣpīḍitaspaṣṭapadāmuccairmānuṣīṃ",
  "S03bsa032_u:3314_2": "vācaṃ visṛjaṃstasmādvanagahanādviniṣpapāt /",
  "S03bsa032_u:3315": "dūrata eva ca taṃ puruṣamiṣṭamivopāyanamānīyamānaṃ salilaughena dadarśa /",
  "S03bsa032_u:3316": "Jm_26.4 tatastaduttāraṇaniścitātmā svaṃ prāṇasaṃdehamacintayitvā /",
  "S03bsa032_u:3317": "sa tāṃ nadīṃ bhīmarayāṃ jagāhevimokṣobhayan vīra ivārisenām //",
  "S03bsa032_u:3318": "Jm_26.5 āvṛtya mārga vapuṣātha tasya māmāśrayasveti tamabhyuvāca /",
  "S03bsa032_u:3319": "trāsāturatvācchramavihvalāṅgaḥ sa pṛṣṭhamevādhiruroha tasya //",
  "S03bsa032_u:3320": "Jm_26.6 saṃsādyamāno 'pi nareṇa tena vivartyamāno 'pi nadīrayeṇa /",
  "S03bsa032_u:3321": "sattvocchrayādaskhalitoruvīryaḥ kūlaṃ yayau tasya manonukūlam //",
  "S03bsa032_u:3322": "Jm_26.7 prāpayya tīramatha taṃ puruṣaṃ pareṇa prītyudgamena vinivartitakhedaduḥkham /",
  "S03bsa032_u:3323": "svenoṣmaṇā samapanīya ca śītamasya gaccheti taṃ sa visasarja nivedya mārgam //",
  "S03bsa032_u:3324_0": "atha sa puruṣaḥ snigdhabāndhavasuhṛjjanadurlabhena tena tasyādbhutenābhyupapattisaumukheyan",
  "S03bsa032_u:3324_1": "samāvarjitahṛdayastayā cāsya rūpaśobhayā samutthāpyamānavismayabahumānaḥ praṇamyainaṃ tattatpriyamuvāca -",
  "S03bsa032_u:3325": "Jm_26.8 ā bālyātsaṃbhṛtasnehaḥ suhṛdvāndhava eva vā /",
  "S03bsa032_u:3326": "nālaṃ kartumidaṃ karma madarthe yatkṛtaṃ tvayā //",
  "S03bsa032_u:3327": "Jm_26.9 tvadīyāstadime prāṇāstvadarthe yadi nāma me /",
  "S03bsa032_u:3328": "svalpe 'pi viniyujyeran sa me syadatyanugrahaḥ //",
  "S03bsa032_u:3329": "Jm_26.10 tadājñāsaṃpradānena kartumarhasyanugraham /",
  "S03bsa032_u:3330": "viniyogakṣamatvaṃ me bhavān yatrāvagacchati //",
  "S03bsa032_u:3331": "athainaṃ bodhisattvaḥ saṃrādhayān pratyuvāca -",
  "S03bsa032_u:3332": "Jm_26.11 na citrarūpā sujane kṛtajñatā nisargasiddhaiva hi tasya sā sthitiḥ /",
  "S03bsa032_u:3333": "jagattu dṛṣṭvā samudīrṇavikriyaṃ kṛtajñatāpyadya guṇeṣu gaṇyate //",
  "S03bsa032_u:3334": "[Vaidya_176]",
  "S03bsa032_u:3335": "yatastvāṃ bravīmi kṛtamidamanusmaratā bhavatā nāyamarthaḥ kasmaicinnivedyaḥ īdṛśenāsmi sattvaviśeṣeṇottārita iti /",
  "S03bsa032_u:3336": "āmiṣabhūtamatilobhanīyamidaṃ hi me rūpam /",
  "S03bsa032_u:3337": "paśya /",
  "S03bsa032_u:3338": "tanughṛṇāni bahulaulyādanibhṛtāni ca prāyeṇa mānuṣahṛdayāni /",
  "S03bsa032_u:3339": "Jm_26.12 tadātmani guṇāṃścaiva māṃ ca rakṣitumarhasi /",
  "S03bsa032_u:3340": "na hi mitreṣvabhidrohaḥ kvacidbhavati bhūtaye //",
  "S03bsa032_u:3341": "mā caivamucyamāno manyupraṇayavirasaṃ hṛdayaṃ kārṣiḥ /",
  "S03bsa032_u:3342": "mṛgā hi vayamanabhyastamānusopacāraśāṭhyāḥ / api ca /",
  "S03bsa032_u:3343": "Jm_26.13 tatkṛtaṃ vañcanādakṣairmithyāvinayapaṇḍitaiḥ /",
  "S03bsa032_u:3344": "yena bhāvavinīto 'pi janaḥ sāśaṅkamīkṣyate //",
  "S03bsa032_u:3345": "tadetatpriyaṃ bhavatā saṃpādyamānamicchāmīti /",
  "S03bsa032_u:3346": "sa tatheti pratiśrutya praṇamya pradakṣiṇīkṛtya ca taṃ mahāsattvaṃ svagṛhamabhyajagāma /",
  "S03bsa032_u:3347": "tena khalu samayena tatrānyatamasya rājño devī satyasvapnā babhūva /",
  "S03bsa032_u:3348": "sā yaṃ yamātiśayikaṃ svapnaṃ dadarśa, sa tathaivābhavat /",
  "S03bsa032_u:3349_0": "sā kathācinnidrāvaśamupagatā pratyuṣasamaye svapnaṃ paśyati sma sarvaratnasamāhāramiva",
  "S03bsa032_u:3349_1": "śriyā jvalantaṃ siṃhāsanasthaṃ rurumṛgaṃ sarājikayā parṣadā parivṛtaṃ vispaṣṭākṣarapadanyasena",
  "S03bsa032_u:3349_2": "mānuṣeṇa vacasā dharmaṃ deśayantam /",
  "S03bsa032_u:3350": "vismayā kṣiptahṛdayā ca bhartuḥ prabodhapaṭahadhvaninā saha sā vyabudhyata /",
  "S03bsa032_u:3351": "yathāprastāvaṃ ca samupetya rājānaṃ labdhaprasarapraṇayasaṃmānā -",
  "S03bsa032_u:3352": "Jm_26.14 sā mismayotphullatarekṣaṇaśrīḥ prītyā samutkampikapolaśobhā /",
  "S03bsa032_u:3353": "upāyaneneva nṛpaṃ dadarśa tenādbhutasvapnanivedanena //",
  "S03bsa032_u:3354": "nivedya ca taṃ svapnātiśayaṃ rājñe sādaraṃ punaruvāca -",
  "S03bsa032_u:3355": "Jm_26.15 tatsādhu tāvatkiryatāṃ mṛgasya tasyopalambhaṃ prati deva yatnaḥ /",
  "S03bsa032_u:3356": "antaḥpuraṃ ratnamṛgeṇa tena tārāmṛgeṇeva nabho virājet //",
  "S03bsa032_u:3357": "atha sa rājā dṛṣṭapratyayastasyāḥ svapnadarśanasya pratigṛhya tadvacanaṃ tatpriyakāmyayā ratnamṛgādhigamalobhācca tasya mṛgasyānveṣaṇārthaṃ sarvaṃ vyādhagaṇaṃ samādideśa /",
  "S03bsa032_u:3358": "pratyahaṃ ca puravare goṣaṇāmiti kārayāmāsa -",
  "S03bsa032_u:3359": "Jm_26.16 hemacchavirmaṇiśatairiva citragātraḥ khyāto mṛgaḥ śrutiṣu dṛṣṭacaraśca kaiścit /",
  "S03bsa032_u:3360": "yastaṃ pradarśayati tasya dadāti rājā grāmottamaṃ paridaśā rucirāḥ striyaśca //",
  "S03bsa032_u:3361": "atha sa puruṣastāṃ ghoṣaṇāṃ punaḥ punarupaśrutya -",
  "S03bsa032_u:3362": "Jm_26.17 dāridryaduḥkhagaṇanaparikhinnacetāḥ smṛtvā ca taṃ rurumṛgasya mahopakāram /",
  "S03bsa032_u:3363": "lobhena tena ca kṛtena vikṛṣyamāṇo dolāyamānahṛdayo vimamarśa tattat //",
  "S03bsa032_u:3364": "kiṃ nu khalu karomi?",
  "S03bsa032_u:3365": "guṇaṃ paśyāmyuta dhanasamṛddhim?",
  "S03bsa032_u:3366": "kṛtamanupālayāmyuta kuṭumbatantram?",
  "S03bsa032_u:3367": "paralokamudbhāvayāmyatheyamam?",
  "S03bsa032_u:3368": "sadvṛttamanugacchāmyutāho lokavṛttam?",
  "S03bsa032_u:3369": "śriyamanugacchāmyutāhosvitsādhudayitāṃ śriyam?",
  "S03bsa032_u:3370": "tadātvaṃ paśyāmyutāyatimiti /",
  "S03bsa032_u:3371": "athāsya lobhākulitamaterevamabhūt - śakyamadhigatavipuladhanasamṛddhinā svajanamitrātithipraṇayijanasaṃmānanapareṇa sukhānyanubhavatā paro 'pi lokaḥ saṃpādayitum /",
  "S03bsa032_u:3372": "iti niścitamatirvismṛtya taṃ rurumṛgasyopakāraṃ samupetya rājānamuvāca - ahaṃ deva taṃ mṛgavaramadhivāsaṃ cāsya jānāmi /",
  "S03bsa032_u:3373": "tadājñāpaya kasmai pradarśayāmyenamiti /",
  "S03bsa032_u:3374_0": "tacchrutvā sa rājā pramuditamanāḥ - mamaivainaṃ bhadra pradarśayetyuktvā mṛgayāprayāṇānurūpaṃ",
  "S03bsa032_u:3374_1": "veṣamāsthāya mahatā balakāyena parivṛtaḥ puravarānnirgamya tena puruṣeṇādeśyamānamārgastaṃ",
  "S03bsa032_u:3374_2": "nadītīramupajagāma /",
  "S03bsa032_u:3375": "parikṣipya ca tadvanagahanaṃ samagreṇa balakāyena dhanvī hastāvāpi vyavasitāptapuruṣaparivṛtaḥ sa rājā tenaiva puruṣeṇādeśyamānamārgastadvanagahanamanupraviveśa /",
  "S03bsa032_u:3376": "atha sa puruṣastaṃ rurumṛgaṃ viśvastasthitamālokya pradarśayāmāsa rājñe - ayamayaṃ deva sa mṛgavaraḥ /",
  "S03bsa032_u:3377": "paśyatvenaṃ devaḥ, prayatnaśca bhavatviti /",
  "S03bsa032_u:3378": "Jm_26.18 tasyonnāmayato bāhuṃ mṛgasaṃdarśanādarāt /",
  "S03bsa032_u:3379": "prakoṣṭhānnyapatatpāṇirvinikṛtta ivāsinā //",
  "S03bsa032_u:3380": "Jm_26.19 āsādya vastūni hi tādṛśāni kriyāviśeṣairabhisaṃskṛtāni /",
  "S03bsa032_u:3381": "labdhaprayāmāṇi vipakṣamāndyātkarmāṇi sadyaḥ phalatāṃ vrajanti //",
  "S03bsa032_u:3382": "atha sa rājā tatpradarśitena mārgeṇa rurusaṃdarśanakutūhale nayane vicikṣepa /",
  "S03bsa032_u:3383": "vane 'tha tasminnavameghanīle jvalattanuṃ ratnanidhānalakṣmyā /",
  "S03bsa032_u:3384": "Jm_26.20 vane 'tha tasminnavameghanīle jvalattanuṃ ratnanidhānalakṣmyā /",
  "S03bsa032_u:3385": "[Vaidya_178]",
  "S03bsa032_u:3386": "guṇairuruṃ taṃ sa ruruṃ dadarśa śātahnadaṃ vahnimivābhramakṣe //",
  "S03bsa032_u:3387": "Jm_26.21 tadrūpaśobhāhṛtamānaso 'tha sa bhūmipastadgrahaṇātilobhāt /",
  "S03bsa032_u:3388": "kṛtvā dhanurbāṇavidaṣṭamaurvi bibhitsayā cainamupāruroha //",
  "S03bsa032_u:3389_0": "atha bodhisattvaḥ samantato janakolāhalamupaśrutya vyaktaṃ samantātparivṛtto 'smīti",
  "S03bsa032_u:3389_1": "niścitamatirvyaddhukāmamupārūḍhaṃ cāvetya rājānaṃ nāyamapayānakāla iti viditvā viśadapadākṣareṇa",
  "S03bsa032_u:3389_2": "mānuṣeṇa vacasā rājānamābabhāṣe -",
  "S03bsa032_u:3390": "Jm_26.22 tiṣṭha tāvanmahārāja mā māṃ vyātsīrnararṣabha /",
  "S03bsa032_u:3391": "kautūhalamidaṃ tāvadvinodayitumarhasi //",
  "S03bsa032_u:3392": "Jm_26.23 asminnirjanasaṃpāte nirataṃ gahane vane /",
  "S03bsa032_u:3393": "asāvatra mṛgo 'stīti ko nu te māṃ nyavedayat //",
  "S03bsa032_u:3394": "atha sa rājā tasyādbhūtena mānuṣeṇābhivyāhāreṇa bhṛśataramāvarjitahṛdayastamasmai puruṣaṃ śarāgreṇa nirdideśa - ayamasyātyadbhutasya no darśayiteti /",
  "S03bsa032_u:3395": "atha bodhisattvastaṃ puruṣaṃ pratyabhijñāya vigarhamāṇa uvāca - kaṣṭaṃ bhoḥ /",
  "S03bsa032_u:3396": "Jm_26.24 satya eva pravādo 'yamudakaughagataṃ kila /",
  "S03bsa032_u:3397": "dārveva varamuddhatu nākṛtajñamatiṃ janam //",
  "S03bsa032_u:3398": "Jm_26.25 pariśramasya tasyeyamodṛśī pratyupakriyā /",
  "S03bsa032_u:3399": "ātmano 'pi na dṛṣṭo 'yaṃ hitasyāpanayaḥ katham //",
  "S03bsa032_u:3400": "atha sa rājā kiṃ nu khalvayamevaṃ vijugupsata iti samutpannakautūhalaḥ sāvegastaṃ rurumuvāca -",
  "S03bsa032_u:3401": "Jm_26.26 anirbhinnārthagambhīramanārabhyavigarhitam /",
  "S03bsa032_u:3402": "tvadidaṃ samupaśrutya sākampamiva me manaḥ //",
  "S03bsa032_u:3403": "Jm_26.27 mṛgātiśaya tadbrūhi kamārabhyeti bhāṣase /",
  "S03bsa032_u:3404": "manuṣyamamanuṣyaṃ vā pakṣiṇaṃ mṛgameva vā //",
  "S03bsa032_u:3405": "bodhisattva uvāca -",
  "S03bsa032_u:3406": "Jm_26.28 nāyaṃ vigarhādara eva rājan kutsārhametattvavagamya karma /",
  "S03bsa032_u:3407": "nāyaṃ punaḥ kartumiti vyavasyettīkṣṇākṣaraṃ tena mayaivamuktam //",
  "S03bsa032_u:3408": "Jm_26.29 ko hi kṣate kṣāramivāvasiñced rūkṣākṣaraṃ viskhaliteṣu vākyam /",
  "S03bsa032_u:3409": "priye tu putre 'pi cikitsakasya pravartate vyādhivaśāccikitsā //",
  "S03bsa032_u:3410": "Jm_26.30 yamuhyamānaṃ salilena hāriṇā kṛpavaśadabhyupapannavāhanam /",
  "S03bsa032_u:3411": "tato bhayaṃ māṃ nṛvaredamāgataṃ na khalvasatsaṃgatamasti bhūtaye //",
  "S03bsa032_u:3412": "atha sa rājā taṃ puruṣaṃ tīkṣṇayā dṛṣṭyā nirbhartsanarūkṣamavekṣyovāca - satyamare re purā tvamanenaivamāpanno 'bhyuddhṛta iti?",
  "S03bsa032_u:3413": "atha sa puruṣaḥ samāpatitabhayaviṣādasvedavaivarṇyadainyo hrīmandaṃ satyamityavocat /",
  "S03bsa032_u:3414": "atha sa rājā dhik tvāmityenamavabhartysayan dhanuṣi śaraṃ saṃdhāyābravīt - mā tāvadbhoḥ",
  "S03bsa032_u:3415": "Jm_26.31 evaṃvidhenāpi pariśrameṇa mṛdūkṛtaṃ yasya na nāma cetaḥ /",
  "S03bsa032_u:3416": "tulyākṛtīnāmayaśodhvajena kiṃ jīvatānena narādhamena //",
  "S03bsa032_u:3417": "ityuktvā muṣṭimābadhya tadvadhārthaṃ dhanuḥ pracakarṣa /",
  "S03bsa032_u:3418": "atha bodhisattvaḥ karuṇayā mahatyā samuparudhyamānahṛdayastadantarā sthitvā rājānamuvāca - alamalaṃ mahārāja hataṃ hatvā /",
  "S03bsa032_u:3419": "Jm_26.32 yadeva lobhadviṣataḥ pratāraṇāṃ vigarhitāmapyayamabhyupeyivān /",
  "S03bsa032_u:3420": "hatastadeveha yaśaḥparikṣayād dhruvaṃ paratrāpi ca dharmasaṃkṣayāt //",
  "S03bsa032_u:3421": "Jm_26.33 asahyaduḥkhodayapītamānasāḥ patanti caivaṃ vyasaneṣu mānuṣāḥ /",
  "S03bsa032_u:3422": "pralobhyamānāḥ phalasampadāśayā pataṃgamūrkhā iva dīpaśobhayā //",
  "S03bsa032_u:3423": "Jm_26.34 ataḥ kṛpāmatra kurūṣva mā ruṣaṃ yadīpsitaṃ caivamanena kiṃcana /",
  "S03bsa032_u:3424": "kiruṣva tenainamavandhyasāhasaṃ sthitaṃ tvadājñāpravaṇaṃ hi me śiraḥ //",
  "S03bsa032_u:3425": "[Vaidya_180]",
  "S03bsa032_u:3426": "atha sa rājā tena tasyāpakāriṇyapi sadayatvenākṛtakena ca tatpratyupakārādareṇa paramavismitamatirjātaprasādaḥ sabahumānamudīkṣamāṇastaṃ ruruvaramuvāca - sādhu sādhu mahābhāga",
  "S03bsa032_u:3427": "Jm_26.35 pratyakṣogrāpakāre 'pi dayā yasyeyamīdṛśī /",
  "S03bsa032_u:3428": "guṇato mānuṣastvaṃ hi vayamākṛtimānuṣāḥ //",
  "S03bsa032_u:3429": "Jm_26.36 yenānukampyastu tavaiṣa jālmo hetuśca naḥ sajjanadarśanasya /",
  "S03bsa032_u:3430": "dadāmi tenepsitamarthamasmai rājye tavāsmiṃśca yatheṣṭacāram //",
  "S03bsa032_u:3431": "rururuvāca - pratigṛhīto 'yaṃ mayāvandhyo mahārājaprasādaḥ /",
  "S03bsa032_u:3432": "tadājñāpaya yāvadiha saṃgamanaprayojanena tavopayogaṃ gacchāma iti /",
  "S03bsa032_u:3433_0": "atha sa rājā taṃ ruruṃ gurumiva rathavaramāropya mahatā satkāreṇa puravaraṃ praveśya",
  "S03bsa032_u:3433_1": "kṛtātithisatkāraṃ mahati siṃhāsane niveśya samutsāhayamānaḥ sāntaḥpuro 'mātyagaṇaparivṛtaḥ",
  "S03bsa032_u:3433_2": "prītibahumānasaumyamudīkṣamāṇo dharmaṃ papraccha -",
  "S03bsa032_u:3434": "Jm_26.37 dharmaṃ prati manuṣyāṇāṃ bahudhā buddhayo gatāḥ /",
  "S03bsa032_u:3435": "niścayastava dharme tu yathā taṃ vaktumarhasi //",
  "S03bsa032_u:3436": "atha bodhisattvastasya rājñaḥ saparṣatkasya sphuṭamadhuracitrākṣareṇa vacasā dharmaṃ deśayāmāsa -",
  "S03bsa032_u:3437": "Jm_26.38 dayāṃ sattveṣu manye 'haṃ dharmaṃ saṃkṣepato nṛpa /",
  "S03bsa032_u:3438": "hiṃsāsteyanivṛttyādiprabhedaṃ vividhakriyam //",
  "S03bsa032_u:3439": "paśya mahārāja,",
  "S03bsa032_u:3440": "Jm_26.39 ātmanīva dayā syāccetsvajane vā yathā jane /",
  "S03bsa032_u:3441": "kasya nāma bhaveccittamadharmapraṇayāśivam //",
  "S03bsa032_u:3442": "Jm_26.40 dayāviyogāttu janaḥ paramāmeti vikriyām /",
  "S03bsa032_u:3443": "manovākkāyavispandaiḥ svajane 'pi jane yathā //",
  "S03bsa032_u:3444": "Jm_26.41 dharmārthī na tyajedasmād dayāmiṣṭaphalodayām /",
  "S03bsa032_u:3445": "suvṛṣṭiriva sasyāni guṇān sā hi prasūyate //",
  "S03bsa032_u:3446": "dayākrāntaṃ cittaṃ na bhavati paradroharabhasaṃ",
  "S03bsa032_u:3447": "śucau tasmin vāṇī vrajati vikṛtaṃ naiva ca tanuḥ /",
  "S03bsa032_u:3448": "vivṛddhā tasyaivaṃ parahitaruciḥ prītyanusṛtān",
  "S03bsa032_u:3449": "pradānakṣāntyādīñjanayati guṇān kīrtyanuguṇān //",
  "S03bsa032_u:3450": "[Vaidya_181]",
  "S03bsa032_u:3451": "dayālurnodvegaṃ janayati pareṣāmupaśamād",
  "S03bsa032_u:3452": "dayāvān viśvāsyo bhavati jagatāṃ bāndhava iva /",
  "S03bsa032_u:3453": "na saṃrambhakṣobhaḥ prabhavati dayādhīrahṛdaye",
  "S03bsa032_u:3454": "na kopāgniścitte jvalati hi dayātoyaśiśire //",
  "S03bsa032_u:3455": "saṃkṣepeṇa dayāmataḥ sthiratayā paśyanti dharmaṃ buddhāḥ",
  "S03bsa032_u:3456": "ko nāmāsti guṇaḥ sa sādhudayito yo nānuyāto dayām /",
  "S03bsa032_u:3457": "tasmātputra ivātmanīva ca dayāṃ nītvā prakarṣaṃ jane",
  "S03bsa032_u:3458": "sadvṛttena haranmanāṃsi jagatāṃ rājatvamudbhāvaya //",
  "S03bsa032_u:3459": "atha sa rājā samabhinandya tattasya vacanaṃ sayaurajānapado dharmaparāyaṇo babhūva /",
  "S03bsa032_u:3460": "abhayaṃ ca sarvamṛgapakṣiṇāṃ dattvān /",
  "S03bsa032_u:3461": "tadevaṃ paraduḥkhameva duḥkhaṃ sādhūnām /",
  "S03bsa032_u:3462": "taddhi na sahante nātmaduḥkhamiti /",
  "S03bsa032_u:3463": "karuṇāvarṇe 'pi vācyam /",
  "S03bsa032_u:3464": "sajjanamāhātmye khalajanakutsāyāmapyupaneyamiti /",
  "S03bsa032_u:3465": "// iti rurujātakaṃ ṣaḍiṃvaśatitamam //",
  "S03bsa032_u:3466": "_______________________________________________________________",
  "S03bsa032_u:3467": "[Vaidya_182]",
  "S03bsa032_u:3468": "27. Mahākapijātakam",
  "S03bsa032_u:3469": "dviṣatāmapi mānasānyāvarjayanti sadvṛttānuvartinaḥ / tadyathānuśrūyate -",
  "S03bsa032_u:3470_0": "bodhisattvaḥ kila śrīmati himavatkukṣau vividharasaviryavipākaguṇairbahubhiroṣadhiviśeṣaiḥ",
  "S03bsa032_u:3470_1": "parigṛhītabhūmibhāge nāṇāvidhapuṣpaphalapallavapatraviṭaparaparacanairmahīruhaśatairākīrṇe",
  "S03bsa032_u:3470_2": "sphaṭikadalāmalasalilaprasravaṇe vividhapakṣigaṇanādanādite vānarayūthādhipatirbabhūva /",
  "S03bsa032_u:3471": "tadavasthamapi cainaṃ tyāgakāruṇyābhyāsātpratipakṣasevāvirodhitānīverṣyāmātsaryakrauryāṇi nopajagmuḥ /",
  "S03bsa032_u:3472_0": "sa tatra mahāntaṃ nyagrodhapādapaṃ parvataśikharamiva vyomollikhantamadhipatimiva",
  "S03bsa032_u:3472_1": "tasya vanasya meghasaṃghātamiva pratyandhakāraviṭapamākīrṇaparṇatayā tālaphalādhikatarapramāṇaiḥ",
  "S03bsa032_u:3472_2": "paramasvādubhirmanojñavarṇagandhaiḥ phalaviśeṣairānamyamānaśākhaṃ niśritya vijahāra /",
  "S03bsa032_u:3473": "Jm_27.1 tiryaggatānāmapi bhāgyaśeṣaṃ satāṃ bhavatyeva sukhāśrayāya /",
  "S03bsa032_u:3474": "kartavyasaṃbandhi suhṛjjanānāṃ videśagānāmiva vittaśeṣam //",
  "S03bsa032_u:3475": "tasya tu vanaspaterekā śākhā tatsamīpagāṃ nimnagāmabhi praṇatābhavat /",
  "S03bsa032_u:3476": "atha bodhisattvo dīrghadarśitvāttadvānarayūthaṃ samanuśaśāsa - asyāṃ nyogrodhaśākhāyāmaphalāyāmakṛtāyāṃ na vaḥ kena cidanyataḥ phalamupabhoktavyamiti /",
  "S03bsa032_u:3477": "atha kadācittasyāṃ śākhāyāṃ pipīlikābhiḥ parṇapuṭāvacchāditaṃ taruṇatvānnātimahadekaṃ phalaṃ na te vānarā dadṛśuḥ /",
  "S03bsa032_u:3478": "tatkrameṇābhivardhamānaṃ varṇagandharasamārdavopapannaṃ paripākavaśācchithilabandhanaṃ tasyāṃ nadyāṃ nipapāta /",
  "S03bsa032_u:3479": "anupūrveṇa vāhyamāna nadīstrotasā 'nyatamasya rājñaḥ sāntaḥpurasya tasyāṃ nadyāṃ salilakrīḍāmanubhavato jālakaraṇḍakapārśve vyāsajyata /",
  "S03bsa032_u:3480": "Jm_27.2 tatsnānamālyāsavavāsagandha saṃśleṣasaṃpiṇḍitamaṅganānām /",
  "S03bsa032_u:3481": "visarpiṇā svena tiraścakāra ghrāṇābhirāmeṇa guṇodayena //",
  "S03bsa032_u:3482": "Jm_27.3 tadgandhamattāḥ kṣāṇamaṅganāstā dīrghīkṛtocchvāsavikuñcitākṣyaḥ /",
  "S03bsa032_u:3483": "bhutvātha kautūhalacañcalāni vicikṣipurdikṣu vilocanāni //",
  "S03bsa032_u:3484": "[Vaidya_183]",
  "S03bsa032_u:3485_0": "kaūtuhalaprasṛtalolataranayanāstu tā yoṣitastannyagrodhaphalaṃ paripakvatālaphalādhikatarapramāṇaṃ",
  "S03bsa032_u:3485_1": "jālakaraṇḍakapārśvato vilagnamavekṣya kimidamiti tadāvarjitanayanāḥ samapdyanta saha rājñā /",
  "S03bsa032_u:3486": "atha sa rājā tatphalamānāyya prātyayikavaidyajanaparidṛṣṭaṃ svayamāsvādayāmāsa /",
  "S03bsa032_u:3487": "Jm_27.4 adbhūtena rasenātha nṛpastasya visiṣmiye /",
  "S03bsa032_u:3488": "adbhūtena raseneva prayogaguṇahāriṇā //",
  "S03bsa032_u:3489": "Jm_27.5 apūrvavarṇagandhābhyāṃ tasyākalitavismayaḥ /",
  "S03bsa032_u:3490": "yayau tadrasasaṃrāgātparāṃ vismayavikriyām //",
  "S03bsa032_u:3491": "atha tasya rājñaḥ svādurasabhojanasamucitasyāpi tadrasasaṃrāgavaśagasyaitada bhavat -",
  "S03bsa032_u:3492": "Jm_27.6 yo nāma nāmūni phalāni bhuṅkte sa kāni rājyasya phalāni bhuṅkte /",
  "S03bsa032_u:3493": "yasyānnametattu ca eva rājā vinaiva rājatvapariśrameṇa //",
  "S03bsa032_u:3494_0": "sa tatprabhavānveṣaṇakṛtamatiḥ svabuddhyā vimamarśavyaktamayaṃ taruvara ito nātidūre",
  "S03bsa032_u:3494_1": "nadītīrasaṃniviṣṭaśca yasyedaṃ phalaṃ tathā hyanupahatavarṇagandharasamadīrghakālasalilasaṃparkādaparikṣatamajarjaraṃ",
  "S03bsa032_u:3494_2": "ca yataḥ śakyamasya prabhavo 'dhigantumiti niścayamupetya tadrasatṛṣṇayā ākṛṣyamāṇo",
  "S03bsa032_u:3494_3": "viramya jalakrīḍāyāḥ samyak puravare sve rakṣāvidhānaṃ saṃdiśya yātrāsajjena mahatā",
  "S03bsa032_u:3494_4": "balakāyena parivṛtastāṃ nadīmanusasāra /",
  "S03bsa032_u:3495_0": "krameṇa cotsādayan saśvāpadagaṇāni vanagahanāni samanubhavaṃ ścatrāṇi rasāntarāṇi",
  "S03bsa032_u:3495_1": "paśyannakṛtrimaramaṇīyaśobhāni vanāntarāṇi saṃtrāsayan paṭaharasitairavanyagajamṛgān",
  "S03bsa032_u:3495_2": "mānuṣajanadurgamaṃ tasya vanaspateḥ samīpamupajagāma /",
  "S03bsa032_u:3496": "Jm_27.7 taṃ meghavṛndamiva toyabharāvasannamāsannaśailamapi śailavadīkṣyamāṇam /",
  "S03bsa032_u:3497": "dūrāddadarśa nṛpatiḥ sa vanaspatīndramullokyamānamadhirājamivānyavṛkṣaiḥ //",
  "S03bsa032_u:3498": "paripakvasahakāraphalasurabhitareṇa ca nirhāriṇā atimanojñena gandhena pratyudgata iva tasya pādapasya ayaṃ sa vanaspatiriti niścayamupajagāma /",
  "S03bsa032_u:3499": "samupetya cainaṃ dadarśa tatphalopabhogavyāpṛtairanekavānaraśatairākīrṇaviṭapam /",
  "S03bsa032_u:3500": "atha sa rājā samabhilaṣitārthavipralopinastān vānarān pratyabhikruddhamatiḥ - hata hataitān /",
  "S03bsa032_u:3501": "vidhvaṃsayata vināśayata sarvān vānarajālmāniti saparuṣākṣaraṃ svān puruṣānādideśa /",
  "S03bsa032_u:3502": "atha te rājapuruṣāḥ sajyacāpabāṇavyagrakarāgrā vānarāvabhartsanamukharāḥ samudyataloṣṭadaṇḍaśastrāścāpare [Vaidya_184] paradurgamivābhiroddhukāmāstaṃ vanaspatimabhisasruḥ /",
  "S03bsa032_u:3503_0": "atha bodhisattvastumulaṃ tadrājabalamanilajavākalitamivārṇavajalamanibhṛtakalakalārāvamabhipatadālokyāśanivarṣeṇeva",
  "S03bsa032_u:3503_1": "samantato vikīryamāṇaṃ taruvaraṃ śaraloṣṭadaṇḍaśastravarṣeṇa bhayavirasavirāvamātraparāyaṇaṃ",
  "S03bsa032_u:3503_2": "ca vikṛtadīnamukhamunmukhaṃ vānaragaṇamavekṣya mahatyā karuṇayā samākramyamāṇacetāstyaktaviṣādadainyasaṃtrāsaḥ",
  "S03bsa032_u:3503_3": "samāśvāsya tadvānarayūthaṃ tatparitrāṇavyavasitamatirabhiruhya tasya vanaspateḥ śikharaṃ",
  "S03bsa032_u:3503_4": "tatsamāsannaṃ giritaṭaṃ laṅghayitumiyeṣa /",
  "S03bsa032_u:3504": "athānekapraskandanakramaprāpyamapi taṃ giritaṭaṃ sa mahāsattvaḥ svavīryātiśayātkhaga ivādhiruroha /",
  "S03bsa032_u:3505": "Jm_27.8 dvābhyāmapi laṅghanakramābhyāṃ gamyaṃ naiva tadanyavānarāṇām /",
  "S03bsa032_u:3506": "vegena yadantaraṃ tarasvī pratatārālpamivaikavikrameṇa //",
  "S03bsa032_u:3507": "Jm_27.9 kṛpayābhivivardhitaḥ sa tasya vyavasāyaḥ paṭutāṃ jagāma śauryāt /",
  "S03bsa032_u:3508": "sa ca yatnaviśeṣamasya cakre manasaivātha jagāma yatnataikṣṇyāt //",
  "S03bsa032_u:3509": "adhiruhya ca gireruccataraṃ tātapradeśaṃ tadantarālādhikapramāṇayā mahatyā virūḍhayā 'śithilamūlayā dṛḍhayā vetralatayā gāḍhamābadhya caraṇau punastaṃ vanaspatiṃ pracaskandaḥ /",
  "S03bsa032_u:3510": "viprakṛṣṭatvāttu tasyāntarālasya caraṇabandhanavyākulatvācca sa mahāsattvaḥ kathaṃcittasya vanaspateragraśākhāṃ karābhyāṃ samāsasāda /",
  "S03bsa032_u:3511": "Jm_27.10 tataḥ samālambya dṛḍhaṃ sa śākhāmātatya tāṃ vetralatāṃ ca yatnāt /",
  "S03bsa032_u:3512": "svasaṃjñayā yūthamathādideśa drumādataḥ śighramabhirpayāyāt //",
  "S03bsa032_u:3513": "atha te vānarā bhayāturatvādapayānamārgamāsādya capalataragatayastadākramaṇanirviśaṅkāstayā svastyapacakramuḥ /",
  "S03bsa032_u:3514": "Jm_27.11 bhayāturaistasya tu vānaraistairākramyamāṇaṃ caraṇaiḥ prasaktam /",
  "S03bsa032_u:3515": "gātraṃ yayau svaiḥ piśitairviyogaṃ na tveva dhairyātiśayena cetaḥ //",
  "S03bsa032_u:3516": "[Vaidya_185]",
  "S03bsa032_u:3517": "taddṛṣṭvā sa rājā te ca rājapuruṣāḥ parāṃ vismayavaktavyatāmupajagmuḥ /",
  "S03bsa032_u:3518": "Jm_27.12 evaṃvidhā vikramabuddhisampadātmānapekṣā ca dayā pareṣu /",
  "S03bsa032_u:3519": "āścaryabuddhiṃ janayecchrutāpi pratyakṣataḥ kiṃ punarīkṣyamāṇā //",
  "S03bsa032_u:3520_0": "atha sa rājā tān puruṣān samādideśabhayodbhrāntavānaragaṇacaraṇakṣobhitakṣataśarīraściramekakramāvasthānācca",
  "S03bsa032_u:3520_1": "dṛḍhaṃ pariśrānto vyaktamayaṃ vānarādhipatiḥ na cāya mataḥ śakṣyati svayamātmānaṃ saṃhartum,",
  "S03bsa032_u:3521": "tacchrīghramasyādhaḥ paṭavitānaṃ vitatya vitralateyaṃ ca nyagrodhaśākhā śārābhyāṃ yugapatpracchidyetāmiti /",
  "S03bsa032_u:3522": "te tathā cakruḥ /",
  "S03bsa032_u:3523": "athainaṃ sa rājā śanakairvitānādavatārya murchayā vraṇavedanāklamopajātayā samākramyamāṇacetasaṃ mṛduni śayanīye saṃveśayāmāsa /",
  "S03bsa032_u:3524": "sadyaḥkṣatapraśamanayogyaiśca sarpirādibhirasya vraṇānyabhyajya mandībhūtapariśramaṃ samāśvastamenamabhyupagamya sa rājā sakautūhalavismayabahumānaḥ kuśalaparipraśnapūrvakamuvāca -",
  "S03bsa032_u:3525": "Jm_27.13 gatvā svayaṃ saṃkramatāmamīṣāṃ svajīvite tyaktadayena bhutvā /",
  "S03bsa032_u:3526": "samuddhṛtā ye kapayastvayeme ko nu tvameṣāṃ tava vā ka ete //",
  "S03bsa032_u:3527": "Jm_27.14 śrotuṃ vayaṃ cedidamarharūpāstattāvadācakṣva kapipradhāna /",
  "S03bsa032_u:3528": "na hyalpasauhārdanibandhanānāmevaṃ manāṃsi prataranti kartum //",
  "S03bsa032_u:3529": "atha bodhisattvastasya rājñastadabhyupapattisaumukhyaṃ pratipūjayannātmanivedanamanuguṇena krameṇa cakāra -",
  "S03bsa032_u:3530": "Jm_27.15 ebhirmadājñāpratipattidakṣairāropito mayyadhipatvabhāraḥ /",
  "S03bsa032_u:3531": "putreṣvivaitesṣvavabaddhahārdastaṃ voḍhumevāhamabhiprapannaḥ //",
  "S03bsa032_u:3532": "Jm_27.16 iyaṃ mahārāja samaṃ mamaibhiḥ saṃbandhajātiścirakālarūḍhā /",
  "S03bsa032_u:3533": "samānajātitvamayī ca maitrī jñāteyajātā sahavāsayogāt //",
  "S03bsa032_u:3534": "[Vaidya_186]",
  "S03bsa032_u:3535": "tacchrutvā sa rājā paraṃ vismayamupetya punarenamuvāca -",
  "S03bsa032_u:3536": "Jm_27.17 adhipārthamamātyādi na tadarthaṃ mahīpatiḥ /",
  "S03bsa032_u:3537": "iti kasmātsvabhṛtyārthamātmānaṃ tyaktavān bhavān //",
  "S03bsa032_u:3538": "Jm_27.18 bodhisattva uvāca - kāmamevaṃ pravṛttā, mahārāja, rājanītiḥ / duranuvartyā tu māṃ pratibhāti /",
  "S03bsa032_u:3539": "asaṃstutasyāpyaviṣahyatīvramupekṣituṃ duḥkhamatīva duḥkham /",
  "S03bsa032_u:3540": "prāgeva bhaktyunmukhamānasamya gatasya bandhupriyatāṃ janasya //",
  "S03bsa032_u:3541": "Jm_27.19 idaṃ ca dṛṣṭvā vyasanārtidainyaṃ śākhāmṛgān pratyabhivardhamānam /",
  "S03bsa032_u:3542": "svakāryacintāvasaroparodhi prādudruvanmāṃ sahasaiva duḥkham //",
  "S03bsa032_u:3543": "Jm_27.20 ānamyamānāni dhanūṃsi dṛṣṭvā viniṣpataddīptaśilīmukhāni /",
  "S03bsa032_u:3544": "bhīmasvanajyānyavicintya vegādasmāttaroḥ śailamimaṃ gato 'smi //",
  "S03bsa032_u:3545": "Jm_27.21 vaiśeṣikatrāsaparītacittairākṛṣyamāṇo 'hamatha svayūthyaiḥ /",
  "S03bsa032_u:3546": "ālakṣitāyāmaguṇāṃ sumūlāṃ svapādayorvetralatāṃ nibadhya //",
  "S03bsa032_u:3547": "Jm_27.22 prāskandamasmātpunareva śailādimaṃ drumaṃ tārayituṃ svayūthyān /",
  "S03bsa032_u:3548": "tataḥ karābhyāṃ samavāpamasya prasāritaṃ prasāritaṃ pāṇimivāgraśākhām //",
  "S03bsa032_u:3549": "Jm_27.23 samātatāṅgaṃ latayā tayā ca śākṣāgrahastena ca pādapasya /",
  "S03bsa032_u:3550": "amī madadhyākramaṇe viśaṅkā niśritya māṃ svasti gatāḥ svayūthyāḥ //",
  "S03bsa032_u:3551": "atha sa rājā pramodyajātaṃ tasyāmapyavasthāyāṃ taṃ mahāsattvamavekṣya paraṃ vismayamudvahan punarenamuvāca -",
  "S03bsa032_u:3552": "Jm_27.24 paribhūyātmanaḥ saukhyaṃ paravyasanamāpatat /",
  "S03bsa032_u:3553": "ityātmani samāropya prāptaḥ ko bhavatā guṇaḥ //",
  "S03bsa032_u:3554": "bodhisattva uvāca -",
  "S03bsa032_u:3555": "Jm_27.25 kāmaṃ śarīraṃ kṣitipa kṣataṃ me manaḥ parasvāsthyamupāgataṃ tu /",
  "S03bsa032_u:3556": "akāri yeṣāṃ ciramādhipatyaṃ teṣāṃ mayārtirvinivartiteti //",
  "S03bsa032_u:3557": "Jm_27.26 jitvāhave vidviṣataḥ sadarpān gātreṣvalaṃkāravadudvahanti /",
  "S03bsa032_u:3558": "vīrā yathā vikramacihnaśobhāṃ prītyā tathemāṃ rujamudvahāmi //",
  "S03bsa032_u:3559": "Jm_27.27 praṇāmasatkārapuraḥsarasya bhaktiprayuktasya samānajātyaiḥ /",
  "S03bsa032_u:3560": "eśvaryalabdhasya sukhakramasya saṃprāptāmānṛṇyamidaṃ mayādya //",
  "S03bsa032_u:3561": "Jm_27.28 tanmāṃ tapatyeṣa na duḥkhayogaḥ suhṛdviyogaḥ sukhaviplavo vā /",
  "S03bsa032_u:3562": "krameṇa cānena amabhyupeto mahotsavābhyāgama eṣa mṛtyuḥ //",
  "S03bsa032_u:3563": "Jm_27.29 pūrvopakārānṛṇatātmatuṣṭiḥ saṃtāpaśāntirvimalaṃ yaśaśca /",
  "S03bsa032_u:3564": "pūjā nṛpānnirbhayatā ca mṛtyoḥ kṛtajñabhāvād grahaṇaṃ ca satsu //",
  "S03bsa032_u:3565": "Jm_27.30 ete guṇāḥ sadguṇavāsavṛkṣa prāptā mayaitad vyasanaṃ prapadya /",
  "S03bsa032_u:3566": "eṣāṃ vipakṣāṃstu samabhyupaiti dayāvihīno nṛpatiḥ śriteṣu //",
  "S03bsa032_u:3567": "Jm_27.31 guṇairvihīnasya vipannakīrterdoṣodayairāvasathīkṛtasya /",
  "S03bsa032_u:3568": "gatirbhavettasya ca nama kānyā jvālākulebhyo narakānalebhyaḥ //",
  "S03bsa032_u:3569": "Jm_27.32 taddarśito 'yaṃ guṇadoṣayoste mayā prabhāvaḥ prathitaprabhāva /",
  "S03bsa032_u:3570": "dharmeṇa tasmādanuśādhi rājyaṃ strīcañcalapremaguṇā hi lakṣmīḥ //",
  "S03bsa032_u:3571": "Jm_27.33 yugyaṃ balaṃ jānapadānamātyān paurānanāthāñchramaṇān dvijātīn /",
  "S03bsa032_u:3572": "sarvān sukhena prayateta yoktuṃ hitānukūlena piteva rājā //",
  "S03bsa032_u:3573": "Jm_27.34 evaṃ hi dharmārthayaśaḥsamṛddhiḥ syātte sukhāyeha paratra caiva /",
  "S03bsa032_u:3574": "prajānukampārjitayā tvamasmādrājarṣilakṣmyā nararāja rāja //",
  "S03bsa032_u:3575": "Jm_27.35 iti nṛpamanuśiṣya śisyavad bahumatavākprayatena tena saḥ /",
  "S03bsa032_u:3576": "rugabhibhavanasaṃhṛtakriyāṃ tanumapahāya yayau triviṣṭapam //",
  "S03bsa032_u:3577": "tedevaṃ dviṣatāmapi manāṃsyāvarjayanti sadvṛttānuvartinaḥ,",
  "S03bsa032_u:3578": "iti lokaṃ samāvarjayitukāmena sadvṛttānuvartinā bhavitavyam /",
  "S03bsa032_u:3579": "na samarthāstathā svārthamapi pratipattuṃ sattvā yathā parārthaṃ pratipannavān sa bhagavāniti tathāgatavarṇe 'pi vācyam /",
  "S03bsa032_u:3580": "satkṛtya dharmaśravaṇe karuṇāvarṇe rājāvavāde ca /",
  "S03bsa032_u:3581": "evaṃ rājñā prajāsu dayāpannena bhavitavyam /",
  "S03bsa032_u:3582": "kṛtajñakathāyāmapyupaneyam /",
  "S03bsa032_u:3583": "evaṃ kṛtajñāḥ santo bhavantīti /",
  "S03bsa032_u:3584": "// iti mahākapijātakaṃ saptaviṃśatitamam //",
  "S03bsa032_u:3585": "_______________________________________________________________",
  "S03bsa032_u:3586": "[Vaidya_189]",
  "S03bsa032_u:3587": "28. Kṣāntijātakam",
  "S03bsa032_u:3588": "sātmībhūtakṣamāṇāṃ pratisaṃkhyānamahatāṃ nāviṣahyaṃ nāma kiṃcidasti / tadyathānuśrūyate -",
  "S03bsa032_u:3589_0": "bodhisattvaḥ kilānekadoṣavyasanopasṛṣṭamarthakāmapradhānatvādanaupaśamikaṃ rāgadveṣamohāmarṣasaṃrambhamadamānamātsaryādidoṣarajasāmāpātaṃ",
  "S03bsa032_u:3589_1": "pātanaṃ hrīdharmaparigrahasyāyatana lobhāsadgrāhasya kukāryasaṃbādhatvātkṛśavakāśaṃ",
  "S03bsa032_u:3589_2": "dharmasyāvetya gṛhavāsaṃ parigrahaviṣayaparivarjanācca taddoṣavivekasukhāṃ pravrajyāmanupaśyan",
  "S03bsa032_u:3589_3": "śīlaśrutapraśamavinayaniyamānasastāpaso babhūva /",
  "S03bsa032_u:3590": "tamaskhalitasamādānaṃ kṣāntivarṇavādinaṃ tadanurūpadharmākhyānakramaṃ vyatītya sve nāmagotre kṣāntivādinamityeva lokaḥ svabuddhipūrvakaṃ saṃjajñe /",
  "S03bsa032_u:3591": "Jm_28.1 eśvaryavidyātapasāṃ samṛddhirlabdhaprayāmaśca kalāsu saṅgaḥ /",
  "S03bsa032_u:3592": "śarīravākceṣṭitavikriyāśca nāmāparaṃ saṃjanayanti puṃsām //",
  "S03bsa032_u:3593": "Jm_28.2 jānan sa tu kṣāntiguṇaprabhāvaṃ tenātmavallokamalaṃkariṣyan /",
  "S03bsa032_u:3594": "cakāra yatkṣāntikathāḥ prasaktaṃ tatkṣāntivādīti tato vijajñe //",
  "S03bsa032_u:3595": "Jm_28.3 svabhāvabhūtā mahatī kṣamā ca parāpakāreṣvavikāradhīrā /",
  "S03bsa032_u:3596": "tadarthayuktāśca kathāviśeṣāḥ kīrtyā muniṃ taṃ prathayāṃbabhūvuḥ //",
  "S03bsa032_u:3597": "atha sa mahātmā praviviktaramaṇīyaṃ samartusulabhapuṣpaphalaṃ padmotpalālaṃkṛtavimalasalilāśayamudyānaramyaśobhaṃ vanapradeśamadhyāsanāttapovanamaṅgalyatāmānināya /",
  "S03bsa032_u:3598": "Jm_28.4 nivasanti hi yatraiva santaḥ sadguṇabhūṣaṇāḥ /",
  "S03bsa032_u:3599": "tanmaṅgalyaṃ manojñaṃ ca tattīrthaṃ tattapovanam //",
  "S03bsa032_u:3600_0": "sa tatra bahumanyamānastadadhyuṣitairdevatāviśeṣairabhigamyamānaśca śreyobhilāṣiṇāguṇavatsalena",
  "S03bsa032_u:3600_1": "janena kṣāntipratisaṃyuktābhiḥ śrutihṛdayalhādinībhirdharmyābhiḥ kathābhisatasya",
  "S03bsa032_u:3600_2": "janakāyasya paramanugrahaṃ cakāra /",
  "S03bsa032_u:3601": "atha kadācittatastyo rājā grīṣmakālaprabhāvādabhilaṣaṇīyatarāṃ salilakrīḍāṃ prati samutsukamatirudyānaguṇātiśayaniketabhūtaṃ taṃ vanapradeśaṃ sāntaḥpuraḥ samabhijagāma /",
  "S03bsa032_u:3602": "sa tadvanaṃ nandanaramyaśobhamākīrṇamantaḥpurasundarībhiḥ /",
  "S03bsa032_u:3603": "Jm_28.5 sa tadvanaṃ nandanaramyaśobhamākīrṇamantaḥpurasundarībhiḥ /",
  "S03bsa032_u:3604": "[Vaidya_190]",
  "S03bsa032_u:3605": "alaṃcakāreva caran vilāsī vibhūtimatyā lalitānuvṛttyā //",
  "S03bsa032_u:3606": "Jm_28.6 vimānadeśeṣu latāgṛheṣu latāgṛheṣu puṣpaprahāseṣu mahīruheṣu /",
  "S03bsa032_u:3607": "toyeṣu conmīlitapaṅkajeṣu reme svabhāvātiśayairvadhūnām //",
  "S03bsa032_u:3608": "Jm_28.7 mālyāsavasnānavilepanānāṃ saṃmodagandhākulitairdvirephaiḥ /",
  "S03bsa032_u:3609": "dadarśa kāsāṃcidupohyamānā jātasmitastrāsavilāsaśobhāḥ //",
  "S03bsa032_u:3610": "Jm_28.8 pratyagraśobhairapi karṇapūraiḥ paryāptamālyairapi mūrdhajaiśca /",
  "S03bsa032_u:3611": "tṛptiryathāsītkusumairna tāsāṃ tathaiva nāsāṃ lalitairnṛpasya //",
  "S03bsa032_u:3612": "Jm_28.9 vimānadeśeṣu viṣajyamānā vilambamānāḥ kamalākareṣu /",
  "S03bsa032_u:3613": "dadarśa rājā bhramarāyamāṇāḥ puṣpadrumeṣu pramadākṣimālāḥ //",
  "S03bsa032_u:3614": "Jm_28.10 madapragalbhānyapi kokilānāṃ rutāni nṛtyāni ca barhiṇānām /",
  "S03bsa032_u:3615": "dvirephagītāni ca nābhirejustatrāṅganājalpitanṛttagītaiḥ //",
  "S03bsa032_u:3616": "Jm_28.11 payodadhīrastanitairmṛdaṅgairudīrṇakekāstatabarhacakrāḥ /",
  "S03bsa032_u:3617": "natā iva svena kalaguṇena cakrurmayūrāḥ kṣitipasya sevām //",
  "S03bsa032_u:3618": "sa tatra sāntaḥpura udyānavanavihārasukhaṃ prakāmamanubhūya krīḍāprasaṅgaparikhedānmadapariṣvaṅgācca śrīmati vimānapradeśe mahārhaśayanīyavaragato nidrāvaśamupajagāma /",
  "S03bsa032_u:3619_0": "atha tā yoṣitaḥ prastāvāntaragatamavetya rājānaṃ vanaśobhābhirākṣipyamāṇahṛdayāstaddarśanāvitṛptā",
  "S03bsa032_u:3619_1": "yathāprītikṛtasamavāyāḥ samākulabhūṣaṇatinādasaṃmiśrakalapralāpāḥ samantataḥ prasasruḥ /",
  "S03bsa032_u:3620": "Jm_28.12 tāścchatravālavyajanāsanādyaiḥ preṣyādhṛtaiḥ kāñcanabhakticitraiḥ /",
  "S03bsa032_u:3621": "eśvaryacihnairanugamyamānāḥ striyaḥ svabhāvānibhṛtaṃ viceruḥ //",
  "S03bsa032_u:3622": "Jm_28.13 tāḥ prāpya rūpāṇi mahīruhāṇāṃ puṣpāṇi cārūṇi ca pallavāni /",
  "S03bsa032_u:3623": "preṣyāprayatnānatipatya lobhādālebhire svena parākrameṇa //",
  "S03bsa032_u:3624": "Jm_28.14 mārgopalabdhān kusumābhirāmān gulmāṃścalatpallavinaśca vṛkṣān /",
  "S03bsa032_u:3625": "paryāptapuṣpābharaṇasrajo 'pi lobhādanālupya na tā vyatīyuḥ //",
  "S03bsa032_u:3626": "atha tā vanaramaṇīyatayākṣipyamāṇahṛdayā rājayoṣitastadvanamanuvicarantyaḥ kṣāntivādina āśramapadamupajagmuḥ /",
  "S03bsa032_u:3627": "viditatapaḥprabhāvamāhātmyāstu tasya muneḥ strījanādhikṛtā rājño vāllabhyād durāsadatvācca tāsāṃ naināstato vārayituṃ prasehire /",
  "S03bsa032_u:3628_0": "abhisaṃskāraramaṇīyatarayā cāśramapadaśriyā samākṛṣyamāṇā iva tā yoṣitaḥ praviśyāśramapadaṃ",
  "S03bsa032_u:3628_1": "dadṛśustatra taṃ munivaraṃ praśamasaumyadarśanamatigāmbhīryātiśayād durāsadamabhijvalantamiva",
  "S03bsa032_u:3628_2": "tapaḥśriyā dhyānābhiyogādudāraviṣayasaṃnikarṣe 'pyakṣubhitendriyanaibhṛtyaśobhaṃ",
  "S03bsa032_u:3628_3": "sākṣāddharmamiva maṅgalyaṃ puṇyadarśanaṃ vṛkṣamūle baddhāsanamāsīnam /",
  "S03bsa032_u:3629": "atha tā rājastriyastasya tapastejasākrāntasattvāḥ saṃdarśanādeva tyaktavibhramavilāsauddhatyā vinayanibhṛtamabhigamyainaṃ paryupāsāṃcakrire /",
  "S03bsa032_u:3630_0": "sa tāsāṃ svāgatādipriyavacanapuraḥsaramatithijanamanoharamupacāravidhiṃ pravartya",
  "S03bsa032_u:3630_1": "tatparipraśnopapāditaprastāvābhiḥ strījanasukhagrahaṇārthābhirdṛṣṭāntavatībhiḥ kathābhirdharmātithyamāsāṃ cakāra /",
  "S03bsa032_u:3631": "Jm_28.15 agarhitāṃ jātimavāpya mānūṣīmanūnabhāvaṃ paṭubhistathendriyaiḥ /",
  "S03bsa032_u:3632": "avaśyamṛtyurna karoti yaḥ śubhaṃ pramādabhākpratyahameṣa vañcyate //",
  "S03bsa032_u:3633": "Jm_28.16 kulena rūpeṇa vayoguṇena vā balaprakarṣeṇa dhanodayena vā /",
  "S03bsa032_u:3634": "paratra nāpnoti sukhāni kaścana pradānaśīlādiguṇairasaṃskṛtaḥ //",
  "S03bsa032_u:3635": "Jm_28.17 kulādihīno 'pi hi pāpaniḥspṛhaḥ pradānaśīlādiguṇābhipattimān /",
  "S03bsa032_u:3636": "paratra saukhyairabhisāryate dhruvaṃ ghanāgame sindhujalairivārṇavaḥ //",
  "S03bsa032_u:3637": "Jm_28.18 kulasya rūpasya vayoguṇasya vā balaprakarṣasya dhanocchrayasya vā /",
  "S03bsa032_u:3638": "ihāpyalaṃkāravidhirguṇādaraḥ samṛddhisūcaiva tu hemamālikā //",
  "S03bsa032_u:3639": "Jm_28.19 alaṃkriyante kusumairmahīruhāstaḍidguṇaistoyavilambino ghanāḥ /",
  "S03bsa032_u:3640": "sarāṃsi mattabhramaraiḥ saroruhairguṇairviśeṣādhigataistu dehinaḥ //",
  "S03bsa032_u:3641": "Jm_28.20 arogatāyurdhanarūpajātibhirnikṛṣṭamadhyottamabhedacitratā /",
  "S03bsa032_u:3642": "janasya ceyaṃ na khalu svabhāvataḥ parāśrayādvā trividhā tu karmaṇaḥ //",
  "S03bsa032_u:3643": "Jm_28.21 avetya caivaṃ niyatāṃ jagatsthitiṃ calaṃ vināśapravaṇaṃ ca jīvitam /",
  "S03bsa032_u:3644": "jahīta pāpāni śubhakramāśayādayaṃ hi panthā yaśase sukhāya ca //",
  "S03bsa032_u:3645": "Jm_28.22 manaḥpradoṣastu parātmanorhitaṃ vinirdahannagniriva pravartate /",
  "S03bsa032_u:3646": "ataḥ prayatnena sa pāpabhīruṇā janena varjyaḥ pratipakṣaśaṃśrayāt //",
  "S03bsa032_u:3647": "Jm_28.23 yathā sametya jvalito 'pi pāvakastaṭāntasaṃsaktajalāṃ mahānadīm /",
  "S03bsa032_u:3648": "praśāntimāyātimanojvalastathā śritasya lokadvitayakṣamāṃ kṣamām //",
  "S03bsa032_u:3649": "iti kṣāntyā pāpaṃ pariharati taddhetvabhibhavād",
  "S03bsa032_u:3650": "ataścāyaṃ vairaṃ na janayati maitryāśrayabalāt /",
  "S03bsa032_u:3651": "[Vaidya_193]",
  "S03bsa032_u:3652": "Jm_28.24 priyaḥ pūjyaścāsmādbhavati sukhabhāgeva ca tataḥ",
  "S03bsa032_u:3653": "prayātyante ca dyāṃ svagṛhamiva puṇyāśrayaguṇāt //",
  "S03bsa032_u:3654": "api ca bhavatyaḥ kṣāntirnāmaiṣā -",
  "S03bsa032_u:3655": "Jm_28.25 śubhasvabhāvātiśayaḥ prasiddhaḥ puṇyena kīrtyā ca parā vivṛddhiḥ /",
  "S03bsa032_u:3656": "atoyasaṃparkakṛtā viśuddhistaistairguṇaughaiśca parā samṛddhiḥ //",
  "S03bsa032_u:3657": "Jm_28.26 paroparodheṣu sadānabhijñā vyavasthitiḥ sattvavatāṃ manojñā /",
  "S03bsa032_u:3658": "guṇābhinirvārtitacārusaṃjñā kṣameti lokārthakarī kṛpājñā //",
  "S03bsa032_u:3659": "Jm_28.27 alaṃkriyā śaktisamanvitānāṃ tapodhanānāṃ balasapadagryā /",
  "S03bsa032_u:3660": "vyāpādadāvānalavāridhārā pretyeha ca kṣāntiranarthaśāntiḥ //",
  "S03bsa032_u:3661": "Jm_28.28 kṣamāmaye varmaṇi sajjanānāṃ vikuṇṭhitā durjanavākyabāṇāḥ /",
  "S03bsa032_u:3662": "prāyaḥ praśaṃsākusumatvametya tatkīrtimālāvayavā bhavanti //",
  "S03bsa032_u:3663": "Jm_28.29 hantīti yā dharmavipakṣamāyāṃ prāhuḥ sukhaṃ civa vimokṣamāyām /",
  "S03bsa032_u:3664": "tasmānna kuryātka iva kṣamāyāṃ prayatnamekāntahitakṣamāyām //",
  "S03bsa032_u:3665": "iti sa mahātmā tāsāṃ dharmātithyaṃ cakāra /",
  "S03bsa032_u:3666": "atha sa rājā nidrāklamavinodanātprativibuddhaḥ sāvaśeṣamadagurunayano madanānuvṛttyā kutra devya iti śayanapālikāḥ sabhrūkṣepaṃ paryapṛcchat /",
  "S03bsa032_u:3667_0": "etā deva vanāntarāṇyupaśobhayamānāstadvibhūtiṃ paśyantīti copalabhya śayanapālikābhyaḥ",
  "S03bsa032_u:3667_1": "sa rājā devījanasya visrambhaniryantraṇahasitakathitadravaviceṣṭitadarśanotsukamatirutthāya",
  "S03bsa032_u:3667_2": "śayanādyuvatidhṛtacchatravyajanottarīyakhaṅgaḥ sakañcukairvetradaṇḍapāṇibhirantapurāvacaraiḥ",
  "S03bsa032_u:3667_3": "kṛtānuyātrastadvanamanuvicacāra /",
  "S03bsa032_u:3668": "sa tatra yuvatijanānaibhṛtyaviracitāṃ vividhakusumastabakapallavanikaprapaddhatiṃ tāmbūlarasarāgavicitrāmanusaraṃstadāśramapadamabhijagāma /",
  "S03bsa032_u:3669": "dṛṣṭaiva tu sa rājā kṣāntivādinaṃ tamṛṣivaraṃ devijanaparivṛtaṃ pūrvavairānuśayadoṣānmadaparibhramitasmṛtitvādīrṣyāparābhūtamatitvācca paraṃ kopamupajagāma /",
  "S03bsa032_u:3670_0": "pratisaṃkhyānabalavaikalyācca [Vaidya_194] bhraṣṭavinayopacārasauṣṭhavaḥ saṃrambhapāpmābhibhavādāpatitasvedavaivarṇyavepathurbhrūbhaṅgajihmavivṛttasthirābhitāmranayano",
  "S03bsa032_u:3670_1": "viraktakāntilāvaṇyaśobhaḥ pracalatkanakavalayau parimṛdnan sāṅgalivibhūṣaṇau pāṇī",
  "S03bsa032_u:3670_2": "tamṛṣivaramadhikṣipaṃstattaduvāca / haṃho -",
  "S03bsa032_u:3671": "Jm_28.30 asmattejaḥ khalīkṛtya paśyannantaḥpurāṇi naḥ /",
  "S03bsa032_u:3672": "muniveṣapraticchannaḥ ko 'yaṃ vaitaṃsikāyate //",
  "S03bsa032_u:3673": "tacchrutvā varṣavarāḥ sasaṃbhramāvegā rājanamūcuḥ - deva mā maivam /",
  "S03bsa032_u:3674": "cirakālasaṃbhṛtavrataniyamatapobhāvitātmā munirayaṃ kṣāntivādī nāmeti /",
  "S03bsa032_u:3675": "upahatādhyāśayatvāttu sa rājā tatteṣāṃ vacanamapratigṛhṇannuvāca - kaṣṭaṃ bhoḥ",
  "S03bsa032_u:3676": "Jm_28.31 cirātprabhṛti kolo 'yamevametena vañcyate /",
  "S03bsa032_u:3677": "kuhanājihmabhāvena tāpasākumbhasātmanā //",
  "S03bsa032_u:3678": "tadayamasya tāpasanepathyāvacchāditaṃ māyaśāṭhyasaṃbhṛtaṃ kuhakasvabhāvaṃ prakāṣayāmītyuktvā pratihārīhastādasimādāya hantumutpatitaniścayastamṛṣivaraṃ sapatnavacabhijagāma /",
  "S03bsa032_u:3679_0": "atha tā devyaḥ parijananiveditābhyagamanamālokya rājānaṃ krodhasaṃkṣiptasaumyabhāvaṃ",
  "S03bsa032_u:3679_1": "vitānībhūtahṛdayāḥ sasaṃbhramāvegacañcalanayanāḥ samutthāyābhivādya ca tamṛṣivaraṃ",
  "S03bsa032_u:3679_2": "samudyatāñjalikuḍmalāḥ śarannalinya iva samudgataikapaṅkajānanamukulā rājānamabhijagmuḥ /",
  "S03bsa032_u:3680": "Jm_28.32 tattāsāṃ samudācāralīlāvinayasauṣṭham /",
  "S03bsa032_u:3681": "na tasya śamayāmāsa krodhāgnijvalitaṃ manaḥ //",
  "S03bsa032_u:3682_0": "labdhataraprāṇaprasarāstu tā devyaḥ sasaṃrambhavikārasamudācārarūkṣakramaṃ sāyudhamabhipatantaṃ",
  "S03bsa032_u:3682_1": "tamudīkṣya rājānaṃ tamṛṣivaraṃ prati vivartitābhinivisṭadṛṣṭiṃ samāvṛṇvatya ūcuḥ",
  "S03bsa032_u:3682_2": "- deva mā mā khalu sāhasaṃ kārṣīḥ /",
  "S03bsa032_u:3683": "kṣāntivādī bhagavānayamiti /",
  "S03bsa032_u:3684_0": "praduṣṭabhāvāttu sa rājā samāvarjitabhāvā nūnamanenemā iti suṣṭhutaraṃ kopamupetya",
  "S03bsa032_u:3684_1": "sphuṭaraṃ bhrūbhaṅgairasūyāsamāveśatīkṣṇaistiryagavekṣitaistattāsāṃ praṇayaprāgalbhyamavabhartsya",
  "S03bsa032_u:3684_2": "saroṣamavekṣamāṇaḥ strījanādhikṛtāñchiraḥkampādākampamānakuṇḍalamukuṭaviṭapastā yoṣito",
  "S03bsa032_u:3684_3": "'bhivīkṣamāṇa uvāca -",
  "S03bsa032_u:3685": "Jm_28.33 vadatyeva kṣamāmeṣa na tvenāṃ pratipadyate /",
  "S03bsa032_u:3686": "tathā hi yoṣitsaṃparkatṛṣṇā na kṣāntavānayam //",
  "S03bsa032_u:3687": "Jm_28.34 vāganyathānyaiva śarīreceṣṭā duṣṭāśayaṃ mānasamanyathaiva /",
  "S03bsa032_u:3688": "tapovane ko 'yamasaṃyatātmā dambhavratāḍambaradhīramāste //",
  "S03bsa032_u:3689": "[Vaidya_195]",
  "S03bsa032_u:3690_0": "atha tā devyastasmin rājani krodhasaṃrambhakarkaśahṛdaye pratyāhatapraṇayāḥ prajānānāśca",
  "S03bsa032_u:3690_1": "tasya rājñaścaṇḍatāṃ duranuneyatāṃ ca vaimanasyadainyākrāntamanasaḥ strījanādhikṛtairbhayaviṣādavyākulitairhastasaṃjñābhirapasāryamāṇā",
  "S03bsa032_u:3690_2": "vrīḍāvanatavadanāstamṛṣivaryaṃ samanuśocantyastato 'pacakramuḥ /",
  "S03bsa032_u:3691": "Jm_28.35 asmannimittamaparādhavivarjite 'pi dānte tapasvini guṇapratite 'pyamuṣmin /",
  "S03bsa032_u:3692": "ko vetti kāmapi vivṛtya vikāralīlaṃ kenāpi yāsyapi pathā kṣitipasya roṣaḥ //",
  "S03bsa032_u:3693": "Jm_28.36 kṣitīśavṛttiṃ pratilabdhakīrtiṃ tanuṃ munerasya tapastanuṃ ca /",
  "S03bsa032_u:3694": "amūnyanāgāṃsi ca no manāṃsi tulyaṃ hi hanyādapi nāma rājā //",
  "S03bsa032_u:3695": "iti tāsu devīṣvanuśocitaviniḥśvasitamātraparāyaṇāsvapayātāsu sa rājā tamṛṣīvaraṃ saṃtarjayan roṣavaśanniṣkṛṣya khaṅgaṃ svayameva cchettumupacakrame /",
  "S03bsa032_u:3696": "nirvikāradhīramasaṃbhrāntasvasthaceṣṭitaṃ ca taṃ mahāsattvamāsādyamānamapyavekṣya saṃrambhitaramenamuvāca -",
  "S03bsa032_u:3697": "Jm_28.37 dāṇḍājinikatānena prakarṣaṃ gamitā yathā /",
  "S03bsa032_u:3698": "udvahan kapaṭāṭopaṃ munivanmāmapīkṣate //",
  "S03bsa032_u:3699_0": "atha bodhisattvaḥ kṣāntiparicayādavicalitadhṛtistenāsatkāraprayogeṇa taṃ rājānaṃ",
  "S03bsa032_u:3699_1": "roṣasaṃrambhavirūpaceṣṭitaṃ bhraṣṭavinayopacāraśriyaṃ vismṛtātmahitāhitapathamāgatavismayaḥ",
  "S03bsa032_u:3699_2": "kṣaṇamabhivīkṣya karūṇāyamānaḥ samuneṣyanniyatamīdṛśaṃ kiṃciduvāca -",
  "S03bsa032_u:3700": "Jm_28.38 bhāgyāparādhajanito 'pyapamānayogaḥ saṃdṛśyate jagati tena na me 'tra cintā /",
  "S03bsa032_u:3701": "dūḥkhaṃ tu me yaducitābhigatesu vṛttirvācāpi na tvayi mayā kriyate yathārham //",
  "S03bsa032_u:3702": "api ca mahārāja,",
  "S03bsa032_u:3703": "Jm_28.39 asatpravṛttān pathi saṃniyokṣyatā bhavadvidhānāṃ jagadarthakāriṇām /",
  "S03bsa032_u:3704": "na yuktarūpaṃ sahasā pravartituṃ vimarśamārgo 'pyanugamyatāṃ yataḥ //",
  "S03bsa032_u:3705": "Jm_28.40 ayuktavatsādhvapi kiṃcidīkṣyate prakāśate 'sādhvapi kiṃcidanyathā /",
  "S03bsa032_u:3706": "na kāryatattvaṃ sahasaiva lakṣyate vimarśamaprāpya viśeṣahetubhiḥ //",
  "S03bsa032_u:3707": "Jm_28.41 vimṛśya kāryaṃ tvavagamya tattvataḥ prapadya dharmeṇa ca nītivartmanā /",
  "S03bsa032_u:3708": "mahānti dharmārthasukhāni sādhayajanasya taireva na hīyate nṛpaḥ //",
  "S03bsa032_u:3709": "Jm_28.42 vinīya tasmādaticāpalānmati yaśasyamevārhasi karma sevitum /",
  "S03bsa032_u:3710": "abhiprathante hyabhilakṣitātmanāmadṛṣṭapūrvāścariteṣvatikramāḥ //",
  "S03bsa032_u:3711": "Jm_28.43 tapovane tvadbhujavīryarakṣite pareṇa yannāma kṛtaṃ na marṣayeḥ /",
  "S03bsa032_u:3712": "hitakramonmāthi yadāryagarhitaṃ svayaṃ mahīnātha kathaṃ vyavasyasi //",
  "S03bsa032_u:3713": "Jm_28.44 striyo 'bhiyātā yadi te mamāśramaṃ yadṛcchayāntaḥpuraraikṣibhiḥ saha /",
  "S03bsa032_u:3714": "vyatikramastatra ca no bhavetkiyān ruṣāyadevaṃ gamito 'si vikriyām //",
  "S03bsa032_u:3715": "Jm_28.45 athāpyayaṃ syādaparādha eva me kṣamā tu śobheta tathāpi te nṛpa /",
  "S03bsa032_u:3716": "kṣamā hi śaktasya paraṃ vibhūṣaṇaṃ guṇānurakṣānipūnatvasūcanāt //",
  "S03bsa032_u:3717": "Jm_28.46 kapolaloladyutinīlakuṇḍale na mauliratnadyutayaḥ pṛthagvidhāḥ /",
  "S03bsa032_u:3718": "tathābhyalaṃkartumalaṃ nṛpānyathā kṣameti naināmavamantumarhasi //",
  "S03bsa032_u:3719": "Jm_28.47 tyajākṣamāṃ nityamasaṃśrayakṣamāṃ kṣamāmivārakṣitumarhasi kṣamām /",
  "S03bsa032_u:3720": "tapodhaneṣvabhyuditā hi vṛttayaḥ kṣitīśvarāṇāṃ bahumānapeśalāḥ //",
  "S03bsa032_u:3721": "[Vaidya_197]",
  "S03bsa032_u:3722": "ityanunīyamāno 'pi sa rājā tena munivareṇānārjavopahatamatistamanyathaivābhiśaṅkamānaḥ punaruvāca -",
  "S03bsa032_u:3723": "Jm_28.48 na tāpasacchadma bibharti cedbhavān sthito 'si vā sve niyamavrate yadi /",
  "S03bsa032_u:3724": "kṣamopadeśavyapadeśasaṃgataṃ kimarthamasmādabhayaṃ prayācase //",
  "S03bsa032_u:3725": "bodhisattva uvāca - śrūyatāṃ mahārāja yadartho 'yaṃ mama prayatnaḥ /",
  "S03bsa032_u:3726": "Jm_28.49 anāgasaṃ pravrajitamavadhīd brāhmaṇaṃ nṛpaḥ /",
  "S03bsa032_u:3727": "iti te matkṛte mā bhūdyaśo vācyavijarjaram //",
  "S03bsa032_u:3728": "Jm_28.50 martavyamiti bhūtānāmayaṃ naiyamiko vidhiḥ /",
  "S03bsa032_u:3729": "iti me na bhayaṃ tasmātsvaṃ vṛttaṃ canupaśyataḥ //",
  "S03bsa032_u:3730": "Jm_28.51 sukhodarkasya dharmasya pīḍā mā bhuttathaiva tu /",
  "S03bsa032_u:3731": "kṣamāmityavadaṃ tubhyaṃ śreyobhigamanakṣamām //",
  "S03bsa032_u:3732": "Jm_28.52 guṇānāmākaratvācca doṣāṇāṃ ca nivāraṇāt /",
  "S03bsa032_u:3733": "prābhṛtātiśayaprītyā kathayāmi kṣamāmaham //",
  "S03bsa032_u:3734_0": "atha sa rājā sūnṛtānyapi tānyanādṛtya tasya munervacanakusumāni sāsūyaṃ tamṛṣivaramuvāca",
  "S03bsa032_u:3734_1": "- drakṣyāma idānīṃ te kṣāntyanurāgamityuktvā nivāraṇārthamiṣadabhiprasāritamabhyucchritapratanudīrghāṅgaliṃ",
  "S03bsa032_u:3734_2": "tasya munerdakṣiṇaṃ pāṇiṃ niśitenāsinā kamalamiva nāladeśād vyayojayat /",
  "S03bsa032_u:3735": "Jm_28.53 chinne 'grahaste 'pi tu tasya nāsīdduḥkhaṃ tathā kṣāntidṛḍhavratasya /",
  "S03bsa032_u:3736": "sukhocitasyāpratikāraghoraṃ chetturyathāgāmi samīkṣya duḥkham //",
  "S03bsa032_u:3737": "atha bodhisattvaḥ kaṣṭamatikrānto 'yaṃ svahitamaryādāmapātrībhūto 'nunayasyeti vaidya pratyākhyātamānuramivainaṃ samanuśocaṃstūṣṇīṃbabhūva /",
  "S03bsa032_u:3738": "athainaṃ sa rājā saṃtarjayan punaruvāca -",
  "S03bsa032_u:3739": "Jm_28.54 evaṃ cācchidyamānasya nāśameṣyati te tanuḥ /",
  "S03bsa032_u:3740": "muñca dambhavrataṃ cedaṃ khalabuddhipralambhanam //",
  "S03bsa032_u:3741": "bodhisattvastvanunayākṣamamenaṃ viditvāyaṃ ca nāmāsya nirbandha iti nainaṃ kiṃciduvāca /",
  "S03bsa032_u:3742": "atha sa rājā tasya mahātmano dvitīyaṃ pāṇibhūmau bāhu karṇanāsaṃ caraṇau tathaiva nicakarta /",
  "S03bsa032_u:3743": "Jm_28.55 patati tu niśite 'pyasau śarīre na munivaraḥ sa śuśoca no cukopa /",
  "S03bsa032_u:3744": "parividitaśarīrayantraniṣṭhaḥ paricitayā ca jane kṣamānuvṛttyā //",
  "S03bsa032_u:3745": "Jm_28.56 gātracchede 'pyakṣatakṣāntidhīraṃ cittaṃ tasya prekṣamāṇasya sādhoḥ /",
  "S03bsa032_u:3746": "nāsīd duḥkhaṃ prītiyogānnṛpaṃ tu bhraṣṭaṃ dharmādvikṣya saṃtāpamāpa //",
  "S03bsa032_u:3747": "Jm_28.57 pratisaṃkhyānamahatāṃ na tathā karuṇātmanām /",
  "S03bsa032_u:3748": "bādhate duḥkhamutpannaṃ parāneva yathāśritam //",
  "S03bsa032_u:3749": "Jm_28.58 ghoraṃ tu tatkarmaḥ nṛpaḥ sa kṛtvā sadyo jvareṇānugato 'gnineva /",
  "S03bsa032_u:3750": "vinirgataścopavanāntadeśād gāṃ cāvadīrṇāṃ sahasā viveśa //",
  "S03bsa032_u:3751_0": "nimagne tu tasmin rājani bhīmaśabdamavadīrṇāyāṃ vahnijvālākulāyāṃ samudbhūte mahati",
  "S03bsa032_u:3751_1": "kolāhale samantataḥ prakṣubhite vyākule rājakule tasya rājño 'mātyā jānānāstasya",
  "S03bsa032_u:3751_2": "munestapaḥprabhāvamāhātmyaṃ tatkṛtaṃ ca rājño dharaṇītalanimajjanaṃ manyamānāḥ purāyamṛṣivarastasya",
  "S03bsa032_u:3751_3": "rājño doṣātsarvamidaṃ janapadaṃ nirdahatīti jātabhayāśaṅkāḥ samabhigamya tamṛṣivaramabhipraṇamya",
  "S03bsa032_u:3751_4": "kṣamayamāṇāḥ kṛtāñjalayo vijñāpayāmāsuḥ -",
  "S03bsa032_u:3752": "Jm_28.59 imāmavasthāṃ gamito 'si yena nṛpeṇe mohādaticāpalena /",
  "S03bsa032_u:3753": "śāpānalasyendhanatāṃ sa eva prayātu te mā puramasya kṣākṣīḥ //",
  "S03bsa032_u:3754": "Jm_28.60 strībālavṛddhāturavipradīnānanāgaso nārhasi dagdhumatra /",
  "S03bsa032_u:3755": "tatsādhu deśaṃ kṣitipasya tasya svaṃ caiva dharmaṃ guṇapakṣa rakṣa //",
  "S03bsa032_u:3756": "athaitān bodhisattvaḥ samāśvāsayannuvāca - mā bhaiṣṭa āyuṣmantaḥ /",
  "S03bsa032_u:3757": "Jm_28.61 sapāṇipādamasinā karṇanāsamanāgasaḥ /",
  "S03bsa032_u:3758": "chinnavān yo 'pi tāvanme vane nivasata sataḥ //",
  "S03bsa032_u:3759": "Jm_28.62 kathaṃ tasyāpi duḥkhāya cintayedapi madvidhaḥ /",
  "S03bsa032_u:3760": "ciraṃ jīvatvasau rājā mā cainaṃ pāpamāgamat //",
  "S03bsa032_u:3761": "Jm_28.63 maraṇavyādhiduḥkhārte lobhadveṣavaśīkṛte /",
  "S03bsa032_u:3762": "dagdhe duścaritaiḥ śocye kaḥ kopaṃ kartumarhati //",
  "S03bsa032_u:3763": "syāllabhyarūpastu yadi kramo 'yaṃ mayyeva pacyeta tadasya pāpam /",
  "S03bsa032_u:3764": "Jm_28.64 syāllabhyarūpastu yadi kramo 'yaṃ mayyeva pacyeta tadasya pāpam /",
  "S03bsa032_u:3765": "[Vaidya_199]",
  "S03bsa032_u:3766": "duḥkhānubandho hi sukhocitānāṃ bhavatyadīrgho 'pyaviṣahyatīkṣṇaḥ //",
  "S03bsa032_u:3767": "Jm_28.65 trātuṃ na śakyastu mayā yadevaṃ vinirdahannātmahitaṃ sa rājā /",
  "S03bsa032_u:3768": "utsṛjya tāmātmagatāmaśaktiṃ rājñe kariṣyāmi kimityasūyām //",
  "S03bsa032_u:3769": "Jm_28.66 ṛte 'pi rājño maraṇādiduḥkhaṃ jātena sarveṇa niṣevitavyam /",
  "S03bsa032_u:3770": "janmaiva tenātra na marṣaṇīyaṃ tannāsti cetkiṃ ca kutaśca duḥkham //",
  "S03bsa032_u:3771": "Jm_28.67 kalpānanalpān bahudhā vinaṣṭaṃ śarīrakaṃ janmaparaṃparāsu /",
  "S03bsa032_u:3772": "jahyāṃ kathaṃ tatpralaye titikṣāṃ tṛṇasya hetoriva ratnajāṭam //",
  "S03bsa032_u:3773": "Jm_28.68 vane vasan pravrajitapratijñaḥ kṣamābhidhāyī nacirānmariṣyan /",
  "S03bsa032_u:3774": "kimakṣamāyāṃ praṇayaṃ kariṣye tadbhaiṣṭa mā svasti ca vo 'stu yāt //",
  "S03bsa032_u:3775": "Jm_28.69 iti sa munivaro 'nuśiṣya tān samamupanīya ca sādhuśiṣyatām /",
  "S03bsa032_u:3776": "avicalitadhṛtiḥ kṣamāśrayātsamadhiruroha divaṃ kṣamāśrayāt //",
  "S03bsa032_u:3777": "tadevaṃ sātmībhūtakṣamāṇāṃ pratisaṃkhyānamahatāṃ nāviṣahyaṃ nāmāstīti kṣāntiguṇasaṃvarṇane munimupanīya vācyam /",
  "S03bsa032_u:3778": "cāpalākṣāntidoṣanidarśane rājānamupanīya kāmādinavakathāyāmapi vācyam - evaṃ kāmahetorduścaritamāsevya vinipātabhāgino bhavantīti /",
  "S03bsa032_u:3779": "saṃpadāmanityatāsaṃdarśane ceti /",
  "S03bsa032_u:3780": "// iti kṣāntijātakamaṣṭāviṃśatitamam //",
  "S03bsa032_u:3781": "_______________________________________________________________",
  "S03bsa032_u:3782": "[Vaidya_200]",
  "S03bsa032_u:3783": "29. Brahmajātakam",
  "S03bsa032_u:3784": "mithyādṛṣṭiparamāṇyavadyānīti viśesānukampyāḥ satāṃ dṛṣṭivyasanagatāḥ / tadyathānuśrūyate -",
  "S03bsa032_u:3785": "bodhisattvaḥ kilāyaṃ bhagavān dhyānābhyāsopacitasya kuśalasya karmaṇo vipākaprabhāvād brahmaloke janma pratilebhe /",
  "S03bsa032_u:3786": "tasya tanmahadapi dhyānaviśeṣādhigataṃ brāhmaṃ sukhaṃ pūrvajanmasu kāruṇyaparicayānnaiva parahitakaraṇavyāpāranirutsukaṃ manaścakāra /",
  "S03bsa032_u:3787": "Jm_29.1 viṣayasukhenāpi parāṃ pramādavaktavyatāṃ vrajati lokaḥ /",
  "S03bsa032_u:3788": "dhyānasukhairapi tu satāṃ na tiraskriyate parahitecchā //",
  "S03bsa032_u:3789_0": "atha kadācitsa mahātmā karuṇāśrayabhūtaṃ vividhadūḥkhavyasanaśatopasṛṣṭamutkliṣṭavyāpādavihiṃsākāmadhātuṃ",
  "S03bsa032_u:3789_1": "kāmadhātuṃ vyalokayan dadarśa videharājamaṅgadinnaṃ nāma kumitrasaṃparkadoṣādasanmanaskāraparicayācca",
  "S03bsa032_u:3789_2": "mithyādṛṣṭigahane paribhramantam /",
  "S03bsa032_u:3790": "nāsti paralokaḥ,",
  "S03bsa032_u:3791_0": "kutaḥ śubhaśubhānāṃ karmaṇāṃ vipāka ityevaṃ sa niścayamupetya praśāntadharmakriyautsukyaḥ",
  "S03bsa032_u:3791_1": "pradānaśīlādisukṛtapratipattivimukhaḥ saṃrūḍhaparibhavabuddhirdhārmikeṣvaśraddhārūkṣamatirdharmaśāstreṣu",
  "S03bsa032_u:3791_2": "parihāsacittaḥ parlokakathāsu śithilavinayopacāragauravabahumānaḥ śramaṇabrāhmaṇeṣu",
  "S03bsa032_u:3791_3": "kāmasukhaparāyaṇo babhūva /",
  "S03bsa032_u:3792": "Jm_29.2 śubhāśubhaṃ karma sukhāsukhodayaṃ dhruvaṃ paratreti virūḍhaniścayaḥ /",
  "S03bsa032_u:3793": "apāsya pāpa yatate śubhāśrayo yatheṣṭamaśraddhatayā tu gamyate //",
  "S03bsa032_u:3794_0": "atha sa mahātmā devarṣistasya rājñastena dṛṣṭivyasanopanipātenāpāyikena lokānarthākarabhūtena",
  "S03bsa032_u:3794_1": "samāvarjitānukampastasya rājño viṣayasukhākalitamateḥ śrīmati pravivikte vimānadeśe",
  "S03bsa032_u:3794_2": "'vatiṣṭhamānasyābhijvalan brahmalokātpurastātsamavatatāra /",
  "S03bsa032_u:3795_0": "atha sa rājā tamagniskandhamiva jvalantaṃ vidyutsamūhamiva cāvabhāsamānaṃ dinakarakīraṇasaṃghātamiva",
  "S03bsa032_u:3795_1": "ca parayā dīptyā virocamānamabhivīkṣya tattejasābhibhūtamatiḥ sasaṃbhramaḥ prāñjalirena",
  "S03bsa032_u:3795_2": "pratyutthāya sabahumānamudīkṣamāṇa ityuvāca -",
  "S03bsa032_u:3796": "Jm_29.3 karoti te bhūriva saṃparigrahaṃ nabho 'pi padmopamapāda pādayoḥ /",
  "S03bsa032_u:3797": "vibhāsi saurīmiva codvahan prabhāṃ vilocanānandanarūpa ko bhavān //",
  "S03bsa032_u:3798": "bodhisattva uvāca -",
  "S03bsa032_u:3799": "jitvā dṛptau śāstravamukhyāviva saṃkhye rāgadveṣau cittasamādānabalena /",
  "S03bsa032_u:3800": "Jm_29.4 jitvā dṛptau śāstravamukhyāviva saṃkhye rāgadveṣau cittasamādānabalena /",
  "S03bsa032_u:3801": "[Vaidya_201]",
  "S03bsa032_u:3802": "brāhmaṃ lokaṃ ye 'bhigatā bhūmipa teṣāṃ devarṣīṇāmanyatamaṃ māṃ tvamavehi //",
  "S03bsa032_u:3803": "ityukte sa rājā svāgatādipriyavacanapuraḥsaraṃ pādyārghyasatkāramasmai samupahṛtya savismayamenamabhivīkṣamāṇa uvāca - āścaryarūpaḥ khalu te maharṣe ṛddhiprabhāvaḥ /",
  "S03bsa032_u:3804": "Jm_29.5 prāsādabhittiṣvaviṣajyamānaścaṃkramyase vyomni yathaiva bhūmau /",
  "S03bsa032_u:3805": "śatahradonmeṣasamṛddhadīpte pracakṣva tatkena taveyamṛddhiḥ //",
  "S03bsa032_u:3806": "bodhisattva uvāca -",
  "S03bsa032_u:3807": "Jm_29.6 dhyānasya śīlasya ca nirmalasya varasya caivendriyasaṃvarasya /",
  "S03bsa032_u:3808": "sātmīkṛtasyānyabhaveṣu rājannevaṃprakārā phalasiddhireṣā //",
  "S03bsa032_u:3809": "rājovāca - kiṃ satyamevedamasti paraloka iti? brahmovāca - āma /",
  "S03bsa032_u:3810": "asti mahārāja paralokaḥ /",
  "S03bsa032_u:3811": "rājovāca - kathaṃ punaridaṃ mārṣa śakyamasmābhirapi śraddhātuṃ syāt?",
  "S03bsa032_u:3812": "bodhisattva uvāca - sthūlametanmahārāja pratyakṣādipramāṇayuktigrāhyamāptajananidarśitakramaṃ parīkṣākramagamyaṃ ca / paśyatu bhavān /",
  "S03bsa032_u:3813": "Jm_29.7 candrārkanakṣatravibhūṣaṇā dyaustiryagvikalpāśca bahuprakārāḥ /",
  "S03bsa032_u:3814": "pratyakṣarūpaḥ paraloka eṣa mā te 'tra saṃdehajaḍā matirbhūt //",
  "S03bsa032_u:3815": "Jm_29.8 jātismarāḥ santi ca tatra tatra dhyānābhiyogātsmṛtipāṭavācca /",
  "S03bsa032_u:3816": "ato 'pi lokaḥ parato 'numeyaḥ sākṣyaṃ ca nanvatra kṛtaṃ mayaiva //",
  "S03bsa032_u:3817": "Jm_29.9 yadbuddhipūrvaiva ca buddhisiddhirlokaḥ paro 'stīti tato 'pyavehi /",
  "S03bsa032_u:3818": "ādyā hi yā garbhagatasya buddhiḥ sānantaraṃ pūrvakajanmabuddheḥ //",
  "S03bsa032_u:3819": "jñeyāvabodhaṃ ca vadanti buddhiṃ janmādibuddherviṣayo 'sti tasmāt /",
  "S03bsa032_u:3820": "Jm_29.10 jñeyāvabodhaṃ ca vadanti buddhiṃ janmādibuddherviṣayo 'sti tasmāt /",
  "S03bsa032_u:3821": "[Vaidya_202]",
  "S03bsa032_u:3822": "na caihiko 'sau nayanādyabhāvātsiddhau yadiyastu paraḥ sa lokaḥ //",
  "S03bsa032_u:3823": "Jm_29.11 pitryaṃ svabhāvaṃ vyatiricya dṛṣṭaḥ śīlādibhedaśca yataḥ prajānām /",
  "S03bsa032_u:3824": "nākasmikasyāsti ca yatprasiddhirjātyantarābhyāsamayaḥ sa tasmāt //",
  "S03bsa032_u:3825": "Jm_29.12 paṭutvahīne 'pi matiprabhāve jaḍaprakāreṣvapi cendriyeṣu /",
  "S03bsa032_u:3826": "vinopadeśātpratipadyate yatprasūtamātraḥ stanapānayatnam //",
  "S03bsa032_u:3827": "Jm_29.13 āhārayogyāsu kṛtaśramatvaṃ taddarśayatyasya bhavāntareṣu /",
  "S03bsa032_u:3828": "abhyāsasiddhirhi paṭukaroti śikṣāgaṇaṃ karmasu teṣu teṣu //",
  "S03bsa032_u:3829": "tatra cetparalokasaṃpratyayāparicayātsyādiyamāśaṅkā bhavataḥ -",
  "S03bsa032_u:3830": "Jm_29.14 yatsaṃkucanti vikasanti ca apṅkajāti kāmaṃ tadanyabhavaceṣṭisiddhireṣā /",
  "S03bsa032_u:3831": "no cettadiṣṭamatha kiṃ stanapānayatnaṃ jātyantarīyakapariśramajaṃ karoṣi //",
  "S03bsa032_u:3832": "sā cāśaṅkā nānuvidheyā niyamāniyamadarśanātprayatnānupapattyupapattibhyāṃ ca /",
  "S03bsa032_u:3833": "Jm_29.15 dṛṣṭo hi kālaniyamaḥ kamalaprabodhe saṃmīlane ca na punaḥ stanapānayatne /",
  "S03bsa032_u:3834": "yatnaśca nāsti kamale stanape tu dṛṣṭaḥ sūryaprabhāva iti padmavikāsahetuḥ //",
  "S03bsa032_u:3835": "tadevaṃ mahārāja samyagupaparīkṣamāṇena śakyametacchraddhātum - asti paraloka iti /",
  "S03bsa032_u:3836": "atha sa rājā mithyādṛṣṭiparigrahābhiniviṣṭabuddhitvādupacitapāpatvācca tāṃ paralokakathāṃ śrutvā asukhāyamāna uvāca - bho maharṣe,",
  "S03bsa032_u:3837": "Jm_29.16 lokaḥ paro yadi na bālavibhīṣikaiṣā grāhyaṃ mayaitaditi vā yadi manyase tvam /",
  "S03bsa032_u:3838": "teneha naḥ pradiśa niṣkaśatāni pañca tatte sahasramahamanyabhave pradāsye //",
  "S03bsa032_u:3839": "[Vaidya_203]",
  "S03bsa032_u:3840": "atha bodhisattvastadasya prāgalbhyaparicayanirviśaṅkaṃ mithyādṛṣṭiviṣodgārabhūtamasamudācāravacanaṃ yukteneva krameṇa pratyuvāca -",
  "S03bsa032_u:3841": "Jm_29.17 ihāpi tāvaddhanasaṃpadarthinaḥ prayuñjate naiva dhanaṃ durātmani /",
  "S03bsa032_u:3842": "na ghasmare nānipuṇe na cālase gataṃ hi yattatra tadantameti tat //",
  "S03bsa032_u:3843": "Jm_29.18 yameva paśyanti tu savyapatrapaṃ śamābhijātaṃ vyavahāranaipuṇam /",
  "S03bsa032_u:3844": "ṛṇaṃ prayacchanti raho 'pi tadvidhe tadarpaṇaṃ hyabhyudayāvahaṃ dhanam //",
  "S03bsa032_u:3845": "Jm_29.19 kramaśca tāvadvidha eva gamyatāmṛṇaprayoge nṛpa pāralaukike /",
  "S03bsa032_u:3846": "tvayi tvasaddarśanaduṣṭaceṣṭite dhanaprayogasya gatirna vidyate //",
  "S03bsa032_u:3847": "Jm_29.20 kudṛṣṭidoṣaprabhavairhi dāruṇairnipātitaṃ tvāṃ narake svakarmabhiḥ /",
  "S03bsa032_u:3848": "vicetasaṃ niṣkasahasrakāraṇādrujāturaṃ kaḥ praticodayettataḥ //",
  "S03bsa032_u:3849": "Jm_29.21 na tatra candrārkakarairdigaṅganā vibhānti saṃkṣiptatamo 'vaguṇṭhanāḥ /",
  "S03bsa032_u:3850": "na caiva tārāgaṇabhūṣaṇaṃ nabhaḥ saraḥ prabuddhaiḥ kumudairivekṣyate //",
  "S03bsa032_u:3851": "Jm_29.22 paratra yasminnivasanti nāstikā ghanaṃ tamastatra himaśca mārutaḥ /",
  "S03bsa032_u:3852": "karoti yo 'stīnyapi dārayan rujaṃ tamātmavān kaḥ praviśeddhanepsayā //",
  "S03bsa032_u:3853": "Jm_29.23 dhanāndhakāre paṭudhūmadurdine bhramanti kecinnarakodare ciram /",
  "S03bsa032_u:3854": "svavadhracīrapravikarṣaṇāturāḥ parasparapraskhalanārtanādinaḥ //",
  "S03bsa032_u:3855": "Jm_29.24 viśīryamāṇaiścarṇairmuhurmahurjvalatkukūle narake tathāpare /",
  "S03bsa032_u:3856": "diśaḥ pradhāvanti tadunmumukṣayā na cāntamāyāntyaśubhasya nāyuṣaḥ //",
  "S03bsa032_u:3857": "Jm_29.25 ātakṣya takṣāṇa ivāpareṣāṃ gātrāni raudrā viniyamya yāmyāḥ /",
  "S03bsa032_u:3858": "nistakṣṇuvantyeva śitāgraśastrāḥ sārdreṣu dāruṣviva labdhaharṣāḥ //",
  "S03bsa032_u:3859": "Jm_29.26 samutkṛttasarvatvaco vedanārtā vimāṃsīkṛtāḥ kecidapyasthiśeṣāḥ /",
  "S03bsa032_u:3860": "na cāyānti nāśaṃdhṛtā duṣkṛtaiḥ svaistathā cāpare khaṇḍaśaśchidyamānāḥ //",
  "S03bsa032_u:3861": "Jm_29.27 jvalitapṛthukhalīnapūrṇavaktrāḥ sthiradahanāsu mahīṣvayomayīṣu /",
  "S03bsa032_u:3862": "jvalanakapilayoktratotravaśyāściramapare valato rathān vahanti //",
  "S03bsa032_u:3863": "Jm_29.28 saṃghātaparvatasamāgamapiṣṭadehāḥ / kecittadākramaṇacūrṇitamūrtayo 'pi /",
  "S03bsa032_u:3864": "duḥkhe mahatyavikale 'pi ca no mriyante yāvatparikṣayamupaiti na karma pāpam //",
  "S03bsa032_u:3865": "Jm_29.29 droṇiṣu kecijjvalanojjvalāsu lauhairmahadbhirmusalairjvaladbhiḥ /",
  "S03bsa032_u:3866": "samāni pañcāpi samāśatāni saṃcūrṇyamānā visṛjanti nāsūn //",
  "S03bsa032_u:3867": "Jm_29.30 tīkṣṇāyasajvalitakaṇṭakakarkaśeṣu tapteṣu vidrumanibheṣvapare drumeṣu /",
  "S03bsa032_u:3868": "pāṭyanta ūrdhvamadha eva ca kṛṣyamāṇāḥ krūrai ravairapuruṣaiḥ puruṣairyamasya //",
  "S03bsa032_u:3869": "Jm_29.31 jvaliteṣu taptatapanīyanibheṣvaṅgārarāśiṣu mahatsvapare /",
  "S03bsa032_u:3870": "upabhuñjate svacaritasya phalaṃ vispanditārasitamatrabalāḥ //",
  "S03bsa032_u:3871": "Jm_29.32 kecittīkṣṇaiḥ śaṅkaśatairātatajihvā jvālāmālādīptatarāyāṃ vasudhāyām /",
  "S03bsa032_u:3872": "rāraṭyante tīvrarujāviṣṭaśarīrāḥ pratyāyyante te ca tadānīṃ paralokam //",
  "S03bsa032_u:3873": "Jm_29.33 āveṣṭyante lohapaṭṭairjvaladbhirniṣkāthyante lohakumbhīṣvathānye /",
  "S03bsa032_u:3874": "kecittīkṣṇaiḥ śastravarṣaiḥ kṣatāṅgā nistvaṅmāṃsā vyālasaṃghaiḥ kriyante //",
  "S03bsa032_u:3875": "Jm_29.34 kecitklāntā vahnisaṃsparśatīkṣṇaṃ kṣāraṃ toyaṃ vaitaraṇyāṃ viśanti /",
  "S03bsa032_u:3876": "saṃśīryante yatra māṃsāni teṣāṃ no tu prāṇā duṣkṛtairdhāryamāṇā //",
  "S03bsa032_u:3877": "Jm_29.35 aśucikuṇapamabhyupeyivāṃso hradamiva dāhapariśramārtacittāḥ /",
  "S03bsa032_u:3878": "atulamanubhavanti tatra duḥkhaṃ krimiśatajarjaritāsthibhiḥ śarīraiḥ //",
  "S03bsa032_u:3879": "Jm_29.36 jvalanaparigatā jvalaccharīrāściramapare 'nubhavanti dāhaduḥkham /",
  "S03bsa032_u:3880": "jvalanaparigatāyasaprakāśāḥ svakṛtadhṛtā na ca bhasmasādbhavanti //",
  "S03bsa032_u:3881": "pāṭyante krakacairjvaladbhirapare kecinniśātaiḥ kṣuraiḥ",
  "S03bsa032_u:3882": "kecinmudgaravegapiṣṭaśirasaḥ kūjanti śokāturāḥ /",
  "S03bsa032_u:3883": "pacyante pṛthuśūlabhinnavapuṣaḥ kecidvidhūme 'nale",
  "S03bsa032_u:3884": "pāyyante jvalitāgnivarṇamapare lauhaṃ rasanto rasam //",
  "S03bsa032_u:3885": "Jm_29.38 apare śvabhirbhṛśabalaiḥ śabalairabhipatya tīkṣṇadaśanairdaśanaiḥ /",
  "S03bsa032_u:3886": "pariluptamāṃsatanavastanavaḥ prapatanti dīnavirutā virutāḥ //",
  "S03bsa032_u:3887": "evaṃprakāramasukhaṃ nirayeṣu ghoraṃ prāpto bhaviṣyati (bhavān) svakṛtapraṇunnaḥ /",
  "S03bsa032_u:3888": "Jm_29.39 evaṃprakāramasukhaṃ nirayeṣu ghoraṃ prāpto bhaviṣyati (bhavān) svakṛtapraṇunnaḥ /",
  "S03bsa032_u:3889": "[Vaidya_206]",
  "S03bsa032_u:3890": "śokāturaṃ śramaviṣādaparītacittaṃ yācedṛṇaṃ ka iva nāma tadā bhavantam //",
  "S03bsa032_u:3891": "Jm_29.40 lauhīṣu durjanakalevarasaṃkulāsu kumbhīṣvabhijvalitavahnidurāsadāsu /",
  "S03bsa032_u:3892": "prakvāthavegavaśagaṃ vivaśaṃ bhramantaṃ yācedṛṇaṃ ka iva nāma tadā bhavantam //",
  "S03bsa032_u:3893": "Jm_29.41 yaccāyasajvalitakilanibaddhadehaṃ nirdhūmavahnikapile vasudhātale vā /",
  "S03bsa032_u:3894": "nirdahyamānavapuṣaṃ karuṇaṃ rudantaṃ yācedṛṇaṃ ka iva nāma tadā bhavantam //",
  "S03bsa032_u:3895": "Jm_29.42 prāptaṃ parābhavaṃ taṃ duḥkhāni mahānti kastadānubhavantam /",
  "S03bsa032_u:3896": "yācedṛṇaṃ bhavantaṃ prativacanamapi pradātumaprabhavantam //",
  "S03bsa032_u:3897": "Jm_29.43 viśasyamānaṃ himamārutena vā nikūjitavye 'pi vipannavikramam /",
  "S03bsa032_u:3898": "vidāryamāṇa bhṛśamārtinādinaṃ paratra kastvārhati yācituṃ dhanam //",
  "S03bsa032_u:3899": "Jm_29.44 vihiṃsyamāna puruṣairyamasya vā viceṣṭamānaṃ jvalite 'thavānale /",
  "S03bsa032_u:3900": "śvavāyasairvyāhṛtamāṃsaśoṇitaṃ paratra kastvā dhanayācñayā tudet //",
  "S03bsa032_u:3901": "Jm_29.45 vadhavikartanatāḍanapāṭanairdahanatakṣaṇapeṣāṇabhedanaiḥ /",
  "S03bsa032_u:3902": "viśasanairvividhaiśca sadāturaḥ kathamṛṇaṃ pratidāsyasi me tadā //",
  "S03bsa032_u:3903": "atha sa rājā,",
  "S03bsa032_u:3904": "tāṃ nirayakathāmatibhīṣaṇāṃ samupaśrutya jātasaṃvegastyaktamithyādṛṣṭyanurāgo labdhasaṃpratyayaḥ paraloke,",
  "S03bsa032_u:3905": "tamṛṣivaraṃ praṇamyovāca -",
  "S03bsa032_u:3906": "Jm_29.46 niśamya tāvannareṣu yātanāṃ bhayādidaṃ vidravatīva me manaḥ /",
  "S03bsa032_u:3907": "kathaṃ bhaviṣyāmi na tāṃ sameyivān vitakravahnirdahatīva māṃ punaḥ //",
  "S03bsa032_u:3908": "Jm_29.47 mayā hyasaddarśananaṣṭacetasā kuvarmanā yātamadīrghadarśinā /",
  "S03bsa032_u:3909": "tadatra me sādhugatirgatirbhavān parāyaṇaṃ tvaṃ śaraṇaṃ ca me mune //",
  "S03bsa032_u:3910": "Jm_29.48 yathaiva me dṛṣṭitamastvayoddhṛtaṃ divākareṇeva samudyatā tamaḥ /",
  "S03bsa032_u:3911": "tathaiva mārgaṃ tvamṛṣe pracakṣva me bhajeya yenāhamito na durgatim //",
  "S03bsa032_u:3912": "athainaṃ bodhisattvaḥ saṃvignamānasamṛjūbhūtadṛṣṭiṃ dharmapratipattipātrabhūtamavekṣya piteva putramācārya iva ca śiṣyamanukampamāna iti samanuśaśāsa -",
  "S03bsa032_u:3913": "Jm_29.49 suśiṣyavṛttyā śramaṇadvijeṣu pūrve guṇaprema yathā vicakruḥ /",
  "S03bsa032_u:3914": "nṛpāḥ svavṛttyā ca dayāṃ prajāsu kīrtikṣamaḥ sa tridivasya panthāḥ //",
  "S03bsa032_u:3915": "Jm_29.50 adharmamasmād bhṛśadurjayaṃ jayan kadaryabhāvaṃ ca durutaraṃ taran /",
  "S03bsa032_u:3916": "upaihi ratnātiśayojjvalaṃ jvalan divaspateḥ kāñcanagopuraṃ puram //",
  "S03bsa032_u:3917": "Jm_29.51 manasyasaddarśanasaṃstute 'stu te rucisthiraṃ sajjanasaṃmataṃ matam /",
  "S03bsa032_u:3918": "jahīhi taṃ bāliśarañjanaijanaiḥ pravedito 'dharmaviniścayaśca yaḥ //",
  "S03bsa032_u:3919": "Jm_29.52 tvayā hi saddarśanasādhunādhunā narendra vṛttena yiyāsatā satā /",
  "S03bsa032_u:3920": "yadaiva citte guṇarūkṣatā kṣatā tadaiva te mārgakṛtāspadaṃ padam //",
  "S03bsa032_u:3921": "Jm_29.53 kuruṣva tasmād guṇasādhanaṃ dhanaṃ śivāṃ ca loke svahitodayāṃ dayām /",
  "S03bsa032_u:3922": "sthiraṃ ca śīlendriyasaṃvaraṃ varaṃ paratra hi syādaśivaṃ na tena te //",
  "S03bsa032_u:3923": "Jm_29.54 svapuṇyalakṣmyā nṛpa dīptayāptayā sukṛtsu śuklatvamanojñayājñayā /",
  "S03bsa032_u:3924": "carātmano 'rthapratisaṃhitaṃ hitaṃ jagadvyathāṃ kīrtimanoharaṃ haran //",
  "S03bsa032_u:3925": "Jm_29.55 tvamatra sanmānasasārathī rathī sva eva deho guṇasūratho rathaḥ /",
  "S03bsa032_u:3926": "arūkṣatākṣo damadānacakravān samanvitaḥ puṇyamanīṣayeṣayā //",
  "S03bsa032_u:3927": "Jm_29.56 yatendriyāśvaḥ smṛtiraśmisaṃpadā matipratodaḥ śrutivistarāyudhaḥ /",
  "S03bsa032_u:3928": "hrayupaskaraḥ saṃnaticārukūbaraḥ kṣamāyugo dākṣagatirdhṛtisthiraḥ //",
  "S03bsa032_u:3929": "Jm_29.57 asadvacaḥsaṃyamanādakūjano manojñavāṅ mandagabhīranisvanaḥ /",
  "S03bsa032_u:3930": "amuktasaṃdhirniyamāvikhaṇḍanādasatkriyājihmavivarjanārjavaḥ //",
  "S03bsa032_u:3931": "Jm_29.58 anena yānena yaśaḥpatākinā dayānuyātreṇa śamoccaketunā /",
  "S03bsa032_u:3932": "caran parātmārthamamohabhāsvatā na jātu rājannirayaṃ gamiṣyasi //",
  "S03bsa032_u:3933": "iti sa mahātmā tasya rājñastadasaddarśanāndhakāraṃ bhāsvarairvacanakiraṇairvyavadhūya prakāśya cāsmai sugatimārgaṃ tatraivāntardadhe /",
  "S03bsa032_u:3934": "atha sa rājā samupalabdhaparalokavṛttāntatattvaḥ pratilabdhasamyagdarśanacetāḥ sāmātyapaurajānapado dānadamasaṃyamaparāyaṇo babhūva /",
  "S03bsa032_u:3935": "tadevaṃ mithyādṛṣṭiparamāṇyavadyānīti viśeṣeṇānukampyāḥ satāṃ dṛṣṭivyasanagatāḥ /",
  "S03bsa032_u:3936": "evaṃ saddharmaśravaṇaṃ paripūrṇāṃ śraddhāṃ paripūrayatītyevamapyupaneyam /",
  "S03bsa032_u:3937": "evaṃ parato dharmaśravaṇaṃ samyagdṛṣṭyutpādapratyayo bhavatītyevamapyupaneyam /",
  "S03bsa032_u:3938": "evamāsādanāmapi santastaddhitopadeśena pratinudanti kṣamāparicayānna pāruṣyeṇeti satpraśaṃsāyāṃ kṣāmāvarṇe 'pi vācyam /",
  "S03bsa032_u:3939": "saṃvegādevamāśu śreyobhimukhatā bhavatīti saṃvegakathāyāmapi vācyamiti /",
  "S03bsa032_u:3940": "// iti brahmajātakamekonatriṃśattamam //",
  "S03bsa032_u:3941": "_______________________________________________________________",
  "S03bsa032_u:3942": "[Vaidya_209]",
  "S03bsa032_u:3943": "30. Hastijātakam",
  "S03bsa032_u:3944": "parahitodarkaṃ duḥkhamapi sādhavo lābhamiva bahu manyante / tadyathānuśrūyate -",
  "S03bsa032_u:3945_0": "bodhisattvaḥ kila anyatamasmin nāgavane puṣpaphalapallavālakṣitaśikharairalaṃkṛta",
  "S03bsa032_u:3945_1": "iva tatra taruvarataruṇairvividhavīruttarutṛṇapihitabhūmibhāge vanarāmaṇīyakanibaddhahṛdayairanutkaṇṭhitamadhyāsyamāna",
  "S03bsa032_u:3945_2": "iva parvatasthalairāśrayabhūte vanacarāṇāṃ gambhīravipulasalilāśayasanāthe mahatā",
  "S03bsa032_u:3945_3": "nirvṛkṣakṣupasalilena kāntāreṇa samantatastiraskṛtajanānte mahākāya ekacaro hastī babhūva /",
  "S03bsa032_u:3946": "Jm_30.1 sa tatra taruparṇena bisena salilena ca /",
  "S03bsa032_u:3947": "abhireme tapasvīva saṃtoṣeṇa śamena ca //",
  "S03bsa032_u:3948": "atha kadācitsa mahāsattvastasya vanasya paryante vicaran yatastatkāntāraṃ tato janaśabdamupaśuśrāva /",
  "S03bsa032_u:3949": "tasya cintā prādurabhūt - kiṃ nu khalvidam? na tāvadanena pradeśena kaściddeśāntaragāmī mārgo 'sti /",
  "S03bsa032_u:3950": "evaṃ mahatkāntāraṃ ca vyatītya mṛgayāpi na yujyate prāgeva mahāsamārambhaparikhedamasmatsayūthyagrahaṇam /",
  "S03bsa032_u:3951": "Jm_30.2 vyaktaṃ tvete paribhraṣṭā mārgādvā mūḍhadaiśikā /",
  "S03bsa032_u:3952": "nirvāsitā vā kruddhena rājñā svenānayena vā //",
  "S03bsa032_u:3953": "Jm_30.3 tathā hyamanojasko naṣṭaharṣoddhavadravaḥ /",
  "S03bsa032_u:3954": "kevalārtibalaḥ śabdaḥ śrūyate rudatāmiva //",
  "S03bsa032_u:3955": "tajjñāsyāmi tāvadenamiti sa mahāsattvaḥ karuṇayā samākṛṣyamāṇo yataḥ sa jananirghoṣo babhūva tataḥ prasasāra /",
  "S03bsa032_u:3956": "viṣpaṣṭataravilāpaṃ ca viṣādadainyavirasaṃ tamākranditaśabdamupaśṛṇvan kāruṇyaparyutsukamanāḥ sa mahātmā drutataraṃ tato 'bhyagacchat /",
  "S03bsa032_u:3957": "nirgamya ca tasmādvanagahanānnirvṛkṣakṣupatvāttasya deśasya dūra evāvalokayan dadarśa saptamātrāṇi puruṣaśatāni kṣuttarṣapariśramamandāni tadvanamabhimukhāni prārthayamānāni /",
  "S03bsa032_u:3958": "te 'pi ca puruṣāstaṃ mahāsattvaṃ dadṛśurjaṅgamamiva himagiriśikharaṃ hīnārapuñjamiva śaradvalāhakamiva pavanabalāvarjitamabhimukhamāyāntam /",
  "S03bsa032_u:3959": "dṛṣṭvā ca viṣādadainyaparītā hantedānīṃ naṣṭā vayamiti bhayagrastamanaso 'pi kṣuttarṣapariśramavihatotsāhā nāpayānaprayatnaparā babhūvuḥ /",
  "S03bsa032_u:3960": "Jm_30.4 te viṣādaparītatvātkṣuttarṣaśramavihvalāḥ /",
  "S03bsa032_u:3961": "nāpayānasamudyogaṃ bhaye 'pi pratipedire //",
  "S03bsa032_u:3962": "atha bodhisattvo bhītānavetyaitān - mā bhaiṣṭa,",
  "S03bsa032_u:3963": "bhaiṣṭa na vo bhayamasti matta iti samucchritena snigdhābhitāmrapṛthupuṣkareṇa kareṇa samāśvāsayannabhigamya karuṇāyamāṇaḥ papraccha - ke 'trabhavantaḥ?",
  "S03bsa032_u:3964": "kena cemāṃ daśāmanuprāptāḥ stha?",
  "S03bsa032_u:3965": "Jm_30.5 rajaḥsūryāṃśusaṃparkādvivarṇākṛtayaḥ kṛśāḥ /",
  "S03bsa032_u:3966": "śokaklamārtāḥ ke yūyamiha cābhigatāḥ kutaḥ //",
  "S03bsa032_u:3967": "atha te puruṣāstasya tena mānuṣeṇābhivyāhāreṇābhayapradānābhivyañjakena cābhyupapattisaumukhyena pratyāgatahṛdayāḥ samabhipraṇamyainamūcuḥ -",
  "S03bsa032_u:3968": "Jm_30.6 kopotpātānileneha kṣiptāḥ kṣitipatervayam /",
  "S03bsa032_u:3969": "paśyatāṃ śokadīnānāṃ bandhūnāṃ dviradādhipa //",
  "S03bsa032_u:3970": "Jm_30.7 asti no bhāgyaśeṣastu lakṣmībhimukhī dhruvam /",
  "S03bsa032_u:3971": "suhṛdvandhuviśiṣṭena yad dṛṣṭā bhavatā vayam //",
  "S03bsa032_u:3972": "Jm_30.8 nistīrṇāmāpadaṃ cemāṃ vidmastvaddarśanotsavāt /",
  "S03bsa032_u:3973": "svapne 'pi tvadvidhaṃ dṛṣṭvā ko hi nāpadamuttaret //",
  "S03bsa032_u:3974": "athainān sa dviradavara uvāca - atha kiyanto 'trabhavanta iti? manuṣyā ūcuḥ -",
  "S03bsa032_u:3975": "Jm_30.9 sahasrametadvasudhādhipena tyaktaṃ nṛṇāmatra manojñagātra /",
  "S03bsa032_u:3976": "adṛṣṭaduḥkhā bahavastatastu kṣuttarṣaśokābhibhavādvinaṣṭāḥ //",
  "S03bsa032_u:3977": "Jm_30.10 etāni tu syurdviradapradhāna saptāvaśeṣāṇi nṛṇāṃ śatāni /",
  "S03bsa032_u:3978": "nimajjatāṃ mṛtyumukhe tu yeṣāṃ mūrtastvamāśvāsa ivābhyupetaḥ //",
  "S03bsa032_u:3979": "tacchrutvā tasya mahāsattvasya kāruṇyaparicayādaśrūṇi prāvartanta /",
  "S03bsa032_u:3980": "samanuśocaṃścainānniyatamīdṛśaṃ kiṃ ciduvāca - kaṣṭaṃ bhoḥ /",
  "S03bsa032_u:3981": "Jm_30.11 ghṛṇāvimuktā bata nirvyapatrapā nṛpasya buddhiḥ paralokanirvyathā /",
  "S03bsa032_u:3982": "aho taḍiccañcalayā nṛpaśriyā hṛtendriyāṇāṃ svahitānavekṣitā //",
  "S03bsa032_u:3983": "Jm_30.12 avaiti manye na sa mṛtyumagrataḥ śṛṇoti pāpasya na vā durantatām /",
  "S03bsa032_u:3984": "aho batānāthatamā narāḍhipā vimarśamāndyādvacanakṣamā na ye //",
  "S03bsa032_u:3985": "Jm_30.13 dehasyaikasya nāmarthe rogabhūtasya nāśinaḥ /",
  "S03bsa032_u:3986": "idaṃ sattveṣu nairghṛṇyaṃ dhigaho bata mūḍhatām //",
  "S03bsa032_u:3987_0": "atha tasya dviradapatestān puruṣān karuṇāsnigdhamavekṣamāṇasya cintā prādurabhūt",
  "S03bsa032_u:3987_1": "evamamī kṣuttarṣaśramapīḍitāḥ paridurbalaśarīrā nirudakamapracchāyamanekayojanāyānaṃ",
  "S03bsa032_u:3987_2": "kāntāramapathyādanāḥ kathaṃ vyatiyāsyanti?",
  "S03bsa032_u:3988": "nāgavane 'pi ca kiṃ tadasti yenaiṣāmekāhamapi tāvadaparikleśena vārtā syāt?",
  "S03bsa032_u:3989": "śakyeyuḥ punarete madīyāni māṃsāni pātheyatāmupanīya dṛtibhiriva ca mamāntraiḥ salilamādāya kāntārametannistarituṃ nānyathā /",
  "S03bsa032_u:3990": "Jm_30.14 karomi tadidaṃ dehaṃ bahurogaśatālayam /",
  "S03bsa032_u:3991": "eṣāṃ duḥkhaparītānāmāpaduttaraṇaplavam //",
  "S03bsa032_u:3992": "Jm_30.15 svargamokṣasukhaprāptisamarthaṃ janma mānuṣam /",
  "S03bsa032_u:3993": "durlabhaṃ ca tadeteṣāṃ maivaṃ vilayamāgamat //",
  "S03bsa032_u:3994": "Jm_30.16 svagocarastasya mamābhyupetā dharmeṇa ceme 'tithayo bhavanti /",
  "S03bsa032_u:3995": "āpadgatā bandhuvivarjitāśca mayā viśeṣeṇa yato 'nukampyāḥ //",
  "S03bsa032_u:3996": "Jm_30.17 cirasya tāvadvahurogabhājanaṃ sadāturatvādvividhaśramāśrayaḥ /",
  "S03bsa032_u:3997": "śarīrasaṃjño 'yamanarthavistaraḥ parārthakṛtye viniyogameṣyati //",
  "S03bsa032_u:3998": "athainamanye kṣuttarṣaśramadharmaduḥkhāturaśarīrāḥ kṛtāñjalayaḥ sāśrunayanāḥ samabhipraṇamyārtatayā hastasaṃjñābhiḥ pānīyamayācanta /",
  "S03bsa032_u:3999": "Jm_30.18 tvaṃ no bandhurabandhūnāṃ tvaṃ gatiḥ śaraṇaṃ ca naḥ /",
  "S03bsa032_u:4000": "yathā vetsi mahābhāga tathā nastrātumarhasi //",
  "S03bsa032_u:4001": "ityenamanye sakaruṇamūcuḥ /",
  "S03bsa032_u:4002": "apare tvenaṃ dhīrataramanasaḥ salilapradeśaṃ kāntāradurgottāraṇāya ca mārgaṃ papracchuḥ -",
  "S03bsa032_u:4003": "Jm_30.19 jalāśayaḥ śītajalā saridvā yadyatra vā nairjharamasti toyam /",
  "S03bsa032_u:4004": "chāyādrumaḥ śādvalamaṇḍalaṃ vā tannod vipānāmadhipa pracakṣva //",
  "S03bsa032_u:4005": "Jm_30.20 kāntāraṃ śakyametacca nistartuṃ manyase yataḥ /",
  "S03bsa032_u:4006": "anukampāṃ puraskṛtya tāṃ diśaṃ sādhu nirdiśa //",
  "S03bsa032_u:4007": "saṃbahulāni hi dinānyatra naḥ kāntāre paribhramatām / tadarhasi naḥ svāminnistārayitumiti /",
  "S03bsa032_u:4008": "atha sa mahātmā taiḥ karuṇaiḥ prayācitaisteṣāṃ bhṛśataramākleditahṛdayo yatastatkāntāraṃ śakyaṃ nistartu babhūva,",
  "S03bsa032_u:4009": "tata esāṃ parvatasthalaṃ saṃdarśayannabhyucchritena bhujagavarabhogapīvareṇa kareṇovāca - asya parvatasthalasyādhastātpadmotpalālaṃkṛtavimalasalilamasti mahatsaraḥ /",
  "S03bsa032_u:4010": "tadanena mārgeṇa gacchata /",
  "S03bsa032_u:4011": "tatna ca vyapanītagharmatarṣaklamāstasyaiva nātīdūre 'smātparvatasthalātpatitasya hastinaḥ śarīraṃ drakṣyatha /",
  "S03bsa032_u:4012": "tasya māṃsāni pātheyatāmānīya dṛtibhiriva tasyāntraiḥ salilamupagṛhyānayaiva diśā yātavyam /",
  "S03bsa032_u:4013": "evamalpakṛcchreṇa kāntāramidaṃ vyatiyāsyatha /",
  "S03bsa032_u:4014_0": "iti sa mahātmā tān puruṣān samāśvāsanapūrvakaṃ tataḥ prasthāpya tato drutataramanyena",
  "S03bsa032_u:4014_1": "mārgeṇa tadgiriśikharamāruhya tasya janakāyasya nistāraṇāpekṣayā svaśarīraṃ tato",
  "S03bsa032_u:4014_2": "mumukṣurniyatamiti praṇidhimupabṛṃhayāmāsa -",
  "S03bsa032_u:4015": "Jm_30.21 nāyaṃ prayatnaḥ sugatiṃ mamāptuṃ naikātapatrāṃ manujendralakṣmīm /",
  "S03bsa032_u:4016": "sukhaprakarṣaikarasāṃ na ca dyāṃ brāhmīṃ śriyaṃ naiva na mokṣasaukhyam //",
  "S03bsa032_u:4017": "Jm_30.22 yatvasti puṇyaṃ mama kiṃcidevaṃ kāntāramagnaṃ janamujjihīrṣoḥ /",
  "S03bsa032_u:4018": "saṃsārakāntāragatasya tena lokasya nistārayitā bhaveyam //",
  "S03bsa032_u:4019": "iti viniścitya sa mahātmā pramodādagaṇitaprapātaniṣpeṣamaraṇaduḥkhaṃ svaśarīraṃ tasmād giritaṭādyathoddeśaṃ mumoca -",
  "S03bsa032_u:4020": "Jm_30.23 reje tataḥ sa nipatañcharadīva meghaḥ paryastabimba iva cāstagireḥ śaśāṅkaḥ /",
  "S03bsa032_u:4021": "tārkṣyasya pakṣapavanograjavāpaviddhaṃ śṛṇgaṃ gireriva ca tasya himottarīyam //",
  "S03bsa032_u:4022": "Jm_30.24 ākampayannatha dharāṃ dharaṇīdharāṃśca mārasya ca prabhumadādhyuṣitaṃ ca cetaḥ /",
  "S03bsa032_u:4023": "nirghātapiṇḍitaravaṃ nipapāta bhūmāvāvarjayan vanalatā vanadevatāśca //",
  "S03bsa032_u:4024": "Jm_30.25 asaṃśayaṃ tadvanasaṃśrayāstadā manassu visphāritavismayāḥ surāḥ /",
  "S03bsa032_u:4025": "vicikṣipurvyomni mudottanūruhāḥ samucchritaikāṅgulipallavān bhujān //",
  "S03bsa032_u:4026": "Jm_30.26 sugandhibhiścandanacūrṇarañjitaiḥ prasaktamanye kusumairavākiran /",
  "S03bsa032_u:4027": "atāntavaiḥ kāñcanabhaktirājitaistamuttarīyairapare vibhūṣaṇaiḥ //",
  "S03bsa032_u:4028": "Jm_30.27 stavaiḥ prasādagrathitaistathāpare samudyataiścāñjalipadmakuḍmalaiḥ /",
  "S03bsa032_u:4029": "śirobhirāvarjitacārumaulibhirnamaskiryābhiśca tamabhyapūjayan //",
  "S03bsa032_u:4030": "Jm_30.28 sugandhinā puṣparajovikarṣaṇāttaraṃgamālāracanena vāyunā /",
  "S03bsa032_u:4031": "tamavyajan kecidathāmbare 'pare vitānamasyopadadhurghanairghanaiḥ //",
  "S03bsa032_u:4032": "Jm_30.29 tamarcituṃ bhaktivaśena kecana vyarāsayan dyāṃ suradundubhisvanaiḥ /",
  "S03bsa032_u:4033": "akālajaiḥ puṣpaphalaiḥ sapallavairvyabhūṣayaṃstatra tarūnathāpare //",
  "S03bsa032_u:4034": "Jm_30.30 diśaḥ saratkāntimayīṃ dadhuḥ śriyaṃ raveḥ karāḥ prāṃśutarā ivābhavan /",
  "S03bsa032_u:4035": "mudābhigantuṃ tamivāsa cārṇavaḥ kutūhalotkampitavīcivibhramaḥ //",
  "S03bsa032_u:4036": "atha te puruṣāḥ krameṇa tatsaraḥ samupetya tasmin vinītadharmatarṣaklamā yathākathitaṃ tena mahātmanā tadavidūre hastiśarīraṃ naciramṛtaṃ dadṛśuḥ /",
  "S03bsa032_u:4037": "teṣāṃ buddhirabhavat - aho yathāyaṃ sadṛśastasya dviradapaterhastī /",
  "S03bsa032_u:4038": "bhrātā nu tasyaiṣa mahādvipasya syād bāndhavo vānyatamaḥ suto vā /",
  "S03bsa032_u:4039": "Jm_30.31 bhrātā nu tasyaiṣa mahādvipasya syād bāndhavo vānyatamaḥ suto vā /",
  "S03bsa032_u:4040": "[Vaidya_214]",
  "S03bsa032_u:4041": "tasyaiva khalvasya sitādriśobhaṃ saṃcūrṇitasyāpi vibhāti rūpam //",
  "S03bsa032_u:4042": "Jm_30.32 kumudaśrīrivaikasya jyotsnā puñjīkṛteva ca /",
  "S03bsa032_u:4043": "chāyeva khalu tasyeyamādarśatalasaṃśritā //",
  "S03bsa032_u:4044_0": "atha tatraikeṣāṃ nipuṇataramanupaśyatāṃ buddhirabhavat - yathā paśyāmaḥ sa eva khalvayaṃ",
  "S03bsa032_u:4044_1": "digvāreṇendrapratispardhirūpātiśayaḥ kuñjaravara āpadgatānāmabandhusuhṛdāmasmākaṃ",
  "S03bsa032_u:4044_2": "nistāraṇāpekṣayā giritaṭādasmānnipatita iti /",
  "S03bsa032_u:4045": "Jm_30.33 yaḥ sa nirghatavadabhūtkampayanniva medinīm /",
  "S03bsa032_u:4046": "vyaktamasyaiva patataḥ sa cāsmābhirdhvaniḥ śrutaḥ //",
  "S03bsa032_u:4047": "Jm_30.34 etadvapuḥ khalu tadeva mṛṇālagauraṃ candraṃśuśuklatanujaṃ tanubinducitram /",
  "S03bsa032_u:4048": "kūrmopamāḥ sitanakhāścaraṇāsta ete vaṃśaḥ sa eva ca dhanurmadhurānato 'yam //",
  "S03bsa032_u:4049": "Jm_30.35 tadeva cedaṃ madarājirājitaṃ sugandhivāyvāyatapīṇamānanam /",
  "S03bsa032_u:4050": "samunnataṃ śrimadanarpitāṅkaśaṃ śirastadetacca bṛhacchirodharam //",
  "S03bsa032_u:4051": "Jm_30.36 viṣāṇayugmaṃ tadidaṃ madhuprabhaṃ sadarpacihnaṃ taṭareṇunāruṇam /",
  "S03bsa032_u:4052": "ādeśayan mārgamimaṃ ca yenaḥ sa eṣa dīrghāṅgalipuṣkaraḥ karaḥ //",
  "S03bsa032_u:4053": "āścaryamatyadbhutarūpaṃ bata khalvidam /",
  "S03bsa032_u:4054": "Jm_30.37 adṛṣṭapūrvānvayaśīlabhaktiṣu kṣateṣu bhāgyairapariśruteṣvapi /",
  "S03bsa032_u:4055": "suhṛttvamasmāsu batedamīdṛśaṃ suhṛtsu vā bandhuṣu vāsya kīdṛśam //",
  "S03bsa032_u:4056": "sarvathā namo 'stvasmai mahābhāgāya /",
  "S03bsa032_u:4057": "āpatparītān bhayaśokadīnānasmadvidhānabhyupapadyamānaḥ /",
  "S03bsa032_u:4058": "Jm_30.38 āpatparītān bhayaśokadīnānasmadvidhānabhyupapadyamānaḥ /",
  "S03bsa032_u:4059": "[Vaidya_215]",
  "S03bsa032_u:4060": "ko 'pyeṣa manye dviradāvabhāsaḥ siṣatsatāmudvahatīva vṛttam //",
  "S03bsa032_u:4061": "Jm_30.39 kva śikṣito 'sāvatibhadratāmimāmupāsitaḥ ko nvamunā gururvane /",
  "S03bsa032_u:4062": "na rūpaśobhā ramate vinā guṇairjano yadityāha tadetadīkṣyate //",
  "S03bsa032_u:4063": "Jm_30.40 aho svabhāvātiśayasya saṃpadā vidarśitānena yathārhabhadratā /",
  "S03bsa032_u:4064": "himādriśobhena mṛto 'pi khalvayaṃ kṛtātmatuṣṭirhasatīva varṣmaṇā //",
  "S03bsa032_u:4065": "tatka idānīmasya snigdhabāndhavasuhṛtprativiśiṣṭavātsalyasyaivamabhyupapattisumukhasya svaiḥ prāṇairapyasmadarthamupakartumabhipravṛttasyāṭisādhuvṛttasya māṃsamupabhoktuṃ śakṣyati?",
  "S03bsa032_u:4066": "yuktaṃ tvasmābhiḥ pūjāvidhipūrvakamagnisatkāreṇāsyānṛṇyamupagantumiti /",
  "S03bsa032_u:4067_0": "atha tān bandhuvyasan eva śokānuvṛttipravaṇahṛdayān sāśrunayanān gadgadāyamānakaṇṭhānavekṣya",
  "S03bsa032_u:4067_1": "kāryāntaramavekṣamāṇā dhīrataramanasa ūcuranye - na khalvevamasmābhirayaṃ dviradavaraḥ",
  "S03bsa032_u:4067_2": "saṃpūjitaḥ satkṛto vā syāt /",
  "S03bsa032_u:4068": "abhiprāyasaṃpādanena tvayamasmābhiryuktaḥ pūjayitumiti paśyāmaḥ /",
  "S03bsa032_u:4069": "Jm_30.41 āsmannistāraṇāpekṣī sa hyasaṃstutabāndhavaḥ /",
  "S03bsa032_u:4070": "śarīraṃ tyaktavānevamiṣṭamiṣṭatarātithiḥ //",
  "S03bsa032_u:4071": "Jm_30.42 abhiprāyamatastvasya yuktaṃ samanuvartitum /",
  "S03bsa032_u:4072": "anyathā hi bhavedvyartho nanu tasyāyamudyamaḥ //",
  "S03bsa032_u:4073": "Jm_30.43 snehādudyatamātithyaṃ sarvasvaṃ tena khalvidam /",
  "S03bsa032_u:4074": "apratigrahaṇādvyarthāṃ kuryātko nvasya satkriyām //",
  "S03bsa032_u:4075": "Jm_30.44 guroriva yatastaya vacasaḥ saṃpratigrahāt /",
  "S03bsa032_u:4076": "satkriyāṃ kartumarhāmaḥ kṣemamātmana eva ca //",
  "S03bsa032_u:4077": "Jm_30.45 nistīrya cedaṃ vyasanaṃ samagraiḥ pratyekaśo vā punarasya pūjā /",
  "S03bsa032_u:4078": "kariṣyate nāgavarasya sarvaṃ bandhoratītasya yathaiva kṛtyam //",
  "S03bsa032_u:4079": "[Vaidya_216]",
  "S03bsa032_u:4080_0": "atha te puruṣāḥ kāntāranistāraṇāpekṣayā tasya dviradapaterabhiprāyamanusmarantastadvacanamapratikṣipya",
  "S03bsa032_u:4080_1": "tasya mahāsattvasya māṃsānyādāya dṛtibhiriva ca tadantraiḥ salilaṃ tatpradarśitayā",
  "S03bsa032_u:4080_2": "diśā svasti tasmātkāntārādviniryayuḥ /",
  "S03bsa032_u:4081": "tadevaṃ parihitodarkaṃ duḥkhamapi sādhavo lābhamiva bahu manyante,",
  "S03bsa032_u:4082": "iti sādhu janapraśaṃsāyāṃ vācyam /",
  "S03bsa032_u:4083": "tathāgatavarṇe 'pi,",
  "S03bsa032_u:4084": "satkṛtya dharmaśravaṇe ca bhadraprakṛtiniṣpādanavarṇe 'pi vācyam - evaṃ bhadrā prakṛtirabhyastā janmāntareṣvanuvartata iti /",
  "S03bsa032_u:4085": "tyāgaparicayaguṇanidarśane 'pi vācyam - evaṃ dravyatyāgaparicayādātmasnehaparityāgamapyakṛcchreṇa karotīti /",
  "S03bsa032_u:4086": "yaccoktaṃ bhagavata parinirvāṇasamaye samupasthiteṣu divyakusumavāditrādiṣu - na khalu punarānanda etāvatā tathāgataḥ satkṛto bhavatīti,",
  "S03bsa032_u:4087": "taccaivaṃ nidarśayitavyam /",
  "S03bsa032_u:4088": "evamabhiprāyasaṃpādanātpūjā kṛtā bhavati na gandhamālyādyabhihāreṇeti /",
  "S03bsa032_u:4089": "// iti hastijātakaṃ triṃśattamam //",
  "S03bsa032_u:4090": "_______________________________________________________________",
  "S03bsa032_u:4091": "[Vaidya_217]",
  "S03bsa032_u:4092": "31. Sutasomajātakam",
  "S03bsa032_u:4093": "śreyaḥ samādhatte yathātathāpyupanataḥ satsaṃgama iti sajjanāpāśrayeṇa śreyo 'rthinā bhavitavyam /",
  "S03bsa032_u:4094": "tadyathānuśrūyate -",
  "S03bsa032_u:4095": "bodhisattvabhūtaḥ kilāyaṃ bhagavān yaśaḥprakāśavaṃśe guṇaparigrahaprasaṅgātsātmībhūtaprajānurāge pratāpānatadṛptasāmante śrīmati kauravyarājakule janma pratilebhe tasya /",
  "S03bsa032_u:4096": "guṇaśatakiraṇamālinaḥ somapriyadarśanasya sutasya sutasoma ityevaṃ pitā nāma cakre /",
  "S03bsa032_u:4097_0": "sa śuklapakṣacandramā iva pratidinamabhivardhamānakāntilāvaṇyaḥ kālakramādavāpya",
  "S03bsa032_u:4097_1": "sāṅgeṣu sopavedeṣu ca vedeṣu vaicakṣaṇyaṃ dṛṣṭakramaḥ sottarakalānāṃ kalānāṃ lokyānāṃ",
  "S03bsa032_u:4097_2": "lokapremabahumānaniketabhūtaḥ samyagabhyupapattisaumukhyādabhivardhamānādarātparipālananiyamācca",
  "S03bsa032_u:4097_3": "bandhuriva guṇānāṃ babhūva /",
  "S03bsa032_u:4098": "Jm_31.1 śīlaśrutatyāgadayādamānāṃ tejaḥkṣamādhīdhṛtisaṃnatīnām /",
  "S03bsa032_u:4099": "anunnatihrīmatikāntikīrtidākṣiṇyamedhābalaśuklatānām //",
  "S03bsa032_u:4100": "Jm_31.2 teṣāṃ ca teṣāṃ sa guṇodayānāmalaṃkṛtānāmiva yauvanena /",
  "S03bsa032_u:4101": "viśuddhataudāryamanoharāṇāṃ candraḥ kalānāmiva saṃśrayo 'bhūt //",
  "S03bsa032_u:4102": "ataścainaṃ sa rājā lokaparipālanasāmarthyādakṣudrabhadraprakṛtitvācca yauvarājyavibhūtyā saṃyojayāmāsa /",
  "S03bsa032_u:4103": "Jm_31.3 vidvattayā tvāsuratīva tasya priyāṇi dharmyāṇi subhāṣitāni /",
  "S03bsa032_u:4104": "ānarca pūjātiśayairatastaṃ subhāṣitairenamupāgamadyaḥ //",
  "S03bsa032_u:4105_0": "atha kadācitsa mahātmā kusumamāsaprabhāvaviracitakisalayalakṣmīmādhuryāṇi pravikasatkusumamanojñaprahasitāni",
  "S03bsa032_u:4105_1": "pravitatanavaśādvalakuthāstaraṇasanāthadharaṇītalāni kamalotpaladalāstīrṇanirmalanīlasalilāni",
  "S03bsa032_u:4105_2": "bhramadbhramaramadhukarīgaṇopagītānyanibhṛtaparabhṛtabarhigaṇāni mṛdusurabhiśiśirasukhapavanāni",
  "S03bsa032_u:4105_3": "manaḥprasādodbhāvanāni nagaropavanānyanuvicaran anyatamamudyānavanaṃ nātimahatā balakāyena",
  "S03bsa032_u:4105_4": "parivṛtaḥ krīḍārthamupanirjagāma /",
  "S03bsa032_u:4106": "Jm_31.4 sa tatra puṃskokilanādite vane manoharodyānavimānabhūṣite /",
  "S03bsa032_u:4107": "cacāra puṣpānatacitrapādape priyāsahāyaḥ sukṛtīva nandane //",
  "S03bsa032_u:4108": "Jm_31.5 gītasvanairmadhuratūryaravānuviddhairnṛtyaiśca hāvacaturairlalitāṅgahāraiḥ /",
  "S03bsa032_u:4109": "strīṇāṃ madopahṛtayā ca vilāsalakṣmyā reme sa tatra vanacārutayā tayā ca //",
  "S03bsa032_u:4110": "tatrasthaṃ cainamanyatamaḥ subhāṣitākhyāyī brāhmaṇaḥ samabhijagāma /",
  "S03bsa032_u:4111": "kṛtopacārasatkāraśca tadrūpaśobhāpahṛtamanāstatropaviveśa /",
  "S03bsa032_u:4112_0": "iti sa mahāsattvo yauvanānuvṛttyā puṇyasamṛddhiprabhāvopanataṃ krīḍāvidhimanubhavaṃstadāgamanādutpannabahumāna",
  "S03bsa032_u:4112_1": "eva tasmin brāhmaṇe subhāṣitaśravaṇādanavāptāgamanaphale sahasaivotpatitaṃ gītavāditrasvanoparodhi",
  "S03bsa032_u:4112_2": "kriḍāprasaṅgajanitapraharṣopahantṛ pramadājanabhayaviṣādajananaṃ kolāhalamupaśrutya",
  "S03bsa032_u:4112_3": "jñāyatāṃ kimetamditi sādaramantaḥ purāvacarān samādideśa /",
  "S03bsa032_u:4113_0": "athāsya dauvārikā bhayaviṣādadinavadanāḥ sasaṃbhramaṃ drutataramupetya nyavedayanta",
  "S03bsa032_u:4113_1": "- eṣa sa deva puruṣādaḥ kalmāṣavādaḥ saudāsaḥ sākṣādivāntako naraśatakadanakaraṇaparicayādrākṣasādhikakrūrataramatiratimānuṣabalavīryadarpo",
  "S03bsa032_u:4113_2": "rakṣaḥpratibhayaraudramūrtimūrtimāniva jagatsaṃtrāsa iti evābhivartate /",
  "S03bsa032_u:4114": "vidrutaṃ ca nastatsaṃtrāsagrastadhairyamudbhrāntarathaturagadviradavyākulayodhaṃ balam /",
  "S03bsa032_u:4115": "yataḥ pratiyatno bhavatu devaḥ, prāptakālaṃ vā saṃpradhāryatāmiti /",
  "S03bsa032_u:4116": "atha sutasomo jānāno 'pi tānuvāca - bhoḥ ka eṣa saudāso nāma?",
  "S03bsa032_u:4117": "te taṃ procuḥ - kimetaddevasya na viditaṃ yathā sudāso nāma rājā babhūva /",
  "S03bsa032_u:4118": "sa mṛgayānirgato 'śvenāpahṛto vanagahanamanupraviṣṭaḥ siṃhyā sārdhaṃ yogamagamat /",
  "S03bsa032_u:4119": "āpannasattvā ca sā siṃhī saṃvṛttā /",
  "S03bsa032_u:4120": "kālāntareṇa ca kumāraṃ prasuṣuve /",
  "S03bsa032_u:4121": "sa vanacarairgṛhītaḥ sudāsāyopanītaḥ /",
  "S03bsa032_u:4122": "aputro 'hamiti ca kṛtvā sudāsena saṃvardhitaḥ /",
  "S03bsa032_u:4123": "pitari ca surapuramupagate svaṃ rājyaṃ pratilebhe /",
  "S03bsa032_u:4124": "sa mātṛdoṣādāmiṣeṣvabhisaktaḥ /",
  "S03bsa032_u:4125": "idamidaṃ rasavaraṃ māṃsamiti sa mānuṣaṃ māṃsamāsvādya svapaurāneva ca hatvā hatvā bhakṣayitumupacakrame /",
  "S03bsa032_u:4126": "atha paurāstadvadhāyodyogaṃ cakruḥ /",
  "S03bsa032_u:4127": "yato 'sau bhītaḥ saudāso nararudhirapiśitabalibhugbhyo bhutebhya upaśuśrāva - asmātsaṃkaṭānmukto 'haṃ rājñāṃ kumāraśatena bhūtayajñaṃ kariṣyāmīti /",
  "S03bsa032_u:4128": "so 'yaṃ tasmātsaṃkaṭānmuktaḥ /",
  "S03bsa032_u:4129": "prasahya prasahya cānena rājakumārāpaharanaṃ kṛtam /",
  "S03bsa032_u:4130": "so 'yaṃ devamapyapahartuṃmāyātaḥ /",
  "S03bsa032_u:4131": "śrutvā devaṃ pramāṇamiti /",
  "S03bsa032_u:4132_0": "atha sa bodhisattvaḥ pūrvameva viditaśīladoṣavibhramaḥ saudāsasya kāruṇyāttaccikitsāvahitamatirāśaṃsamānaścātmani",
  "S03bsa032_u:4132_1": "tacchīlavikṛtapraśamanasāmarthyaṃ priyākhyāna iva ca saudāsābhiyānanivedane prītiṃ",
  "S03bsa032_u:4132_2": "pratisaṃvedayanniyatamityuvāca -",
  "S03bsa032_u:4133": "Jm_31.6 rājyāccyute 'sminnaramāṃsalobhādunmādavaktavya ivāsvatantre /",
  "S03bsa032_u:4134": "tyaktasvadharme hatapuṇyakīrtau śocyāṃ daśāmityanuvartamāne //",
  "S03bsa032_u:4135": "Jm_31.7 ko vikramasyātra mamāvakāśa evaṃgatādvā bhayasaṃbhramasya /",
  "S03bsa032_u:4136": "ayatnasaṃrambhaparākrameṇa pāpmānamasya prasabhaṃ nihanmi //",
  "S03bsa032_u:4137": "Jm_31.8 gatvāpi yo nāma mayānukampyo madgocaraṃ sa svayamabyupetaḥ /",
  "S03bsa032_u:4138": "yuktaṃ mayātithyamato 'sya kartumevaṃ hi santo 'tithiṣu pravṛttāḥ //",
  "S03bsa032_u:4139": "tadyathādhikāramatrāvahitā bhavanti bhavantaḥ /",
  "S03bsa032_u:4140_0": "iti sa tānantaḥ purāvacarānanuśiṣya viṣādavipulatarapāriplavākṣamāgadgadavilulitakaṅṭhaṃ",
  "S03bsa032_u:4140_1": "mārgāvaraṇasodyamamāśvāsanapūrvakaṃ vinivartya yuvatijanaṃ yatastatkolāhalaṃ tataḥ prasasāra /",
  "S03bsa032_u:4141_0": "dṛṣṭvaiva ca vyāyatābaddhamalinavasanaparikaraṃ valkalapaṭṭaviniyataṃ reṇuparuṣapralambavyākulaśiroruhe",
  "S03bsa032_u:4141_1": "praruḍhaśmaśrujālāvanaddhāndhakāravadanaṃ roṣasaṃrambhavyāvṛttaraudranayanamudyatāsimacarmāṇaṃ",
  "S03bsa032_u:4141_2": "saudāsaṃ vidravadanupatantaṃ rājabalaṃ vigatabhayasādhvasaḥ samājuhāva - ayamahamare sutasomaḥ /",
  "S03bsa032_u:4142": "ita eva nivartasva /",
  "S03bsa032_u:4143": "kimanena kṛpaṇajanakadanakaraṇaprasaṅgeneti /",
  "S03bsa032_u:4144": "tatsamāhvānaśabdākalitadarpastu saudāsaḥ siṃha iva tato nyavartata /",
  "S03bsa032_u:4145_0": "nirāvaraṇapraharaṇamekākinaṃ prakṛtisaumyadarśanamabhivīkṣya ca bodhisattvamahamapi",
  "S03bsa032_u:4145_1": "tvāmeva mṛgayāmītyuktvā niviśaṅka sahasā saṃrambhadrutataramabhisṛtyainaṃ skandhamāropya pradudrāva /",
  "S03bsa032_u:4146": "bodhisattvo 'pi cainaṃ saṃrambhadarpoddhatamānasaṃ sasaṃbhramākulitamatiṃ rājabalavidrāvaṇāduparūḍhapraharṣāvalepaṃ sābhiśaṅkamavetya nāyamasyānuśiṣṭikāla ityupekṣāṃcakre /",
  "S03bsa032_u:4147": "saudāso 'pyabhimatārthaprasiddhyā paramiva lābhabhadhigamya pramuditamanāḥ svamāvāsadurgaṃ praviveśa /",
  "S03bsa032_u:4148": "Jm_31.9 hatapuruṣakalevarākulaṃ rudhirasamukṣitaraudrabhūtalam /",
  "S03bsa032_u:4149": "puruṣamiva ruṣāvabhartsayatsphuṭadahanairaśivaiḥ śivārutaiḥ //",
  "S03bsa032_u:4150": "gṛdhradhvāṅkṣādhyāsanarūkṣāruṇaparṇaiḥ kīrṇaṃ vṛkṣairnaikacitādhūmavivarṇaiḥ /",
  "S03bsa032_u:4151": "Jm_31.10 gṛdhradhvāṅkṣādhyāsanarūkṣāruṇaparṇaiḥ kīrṇaṃ vṛkṣairnaikacitādhūmavivarṇaiḥ /",
  "S03bsa032_u:4152": "[Vaidya_220]",
  "S03bsa032_u:4153": "rakṣaḥpretānartanabibhatsamaśāntaṃ dūrād dṛṣṭaṃ trāsajaḍaiḥ sārthikanetraiḥ //",
  "S03bsa032_u:4154": "samavatārya ca tatra bodhisattvaṃ tadrūpasaṃpadā vinibadhyamānanayanaḥ pratataṃ vīkṣamāṇo viśaśrāma /",
  "S03bsa032_u:4155": "atha bodhisattvasya subhāṣitopāyanābhigataṃ brāhmaṇamakṛtasatkāraṃ tadudyānavinivartanapratīkṣiṇamāśāvabaddhahṛdayamanusmṛtya cintā prādurabhūt - kaṣṭaṃ bhoḥ",
  "S03bsa032_u:4156": "Jm_31.11 ubhāṣitopāyanavānāśayā duramāgataḥ /",
  "S03bsa032_u:4157": "sa maṃ hṛtamupaśrutya vipraḥ kiṃ nu kariṣyati //",
  "S03bsa032_u:4158": "Jm_31.12 āśāvighātāgniparītacetā vaitānyatīvreṇa pariśrameṇa /",
  "S03bsa032_u:4159": "viniśvasiṣyatyanuśocya vā māṃ svabhāgyanindāṃ pratipatsyate vā //",
  "S03bsa032_u:4160": "iti vicintayatastasya mahāsattvasya tadīyaduḥkhābhitaptamanasaḥ kāruṇyaparicayādaśrūṇi prāvartanta /",
  "S03bsa032_u:4161": "atha saudāsaḥ sāśrūnayanamabhivīkṣya bodhisattvaṃ samabhiprahasannuvācamā tavadbhoḥ /",
  "S03bsa032_u:4162": "Jm_31.13 dhīra ityasi vikhyātastaistaiśca bahubhirguṇaiḥ /",
  "S03bsa032_u:4163": "atha cāsmadvaśaṃ prāpya tvamapyaśrūṇi muñcasi //",
  "S03bsa032_u:4164": "suṣṭhu khalvidamucyate -",
  "S03bsa032_u:4165": "Jm_31.14 āpatsu viphalaṃ dhairyaṃ śoke śrutamapārthakam /",
  "S03bsa032_u:4166": "na hi tadvidyate bhūtamāhataṃ yuanna kampate //",
  "S03bsa032_u:4167": "iti / tatsatyaṃ tāvad brūhi -",
  "S03bsa032_u:4168": "Jm_31.15 prāṇān priyānatha dhanaṃ sukhasādhanaṃ vā bandhūnnarādhipatitāmathavānuśocan /",
  "S03bsa032_u:4169": "putrapriyaṃ pitaramaśrumukhān sutān vā smṛtveti sāśrūnayanatvamupāgato 'si //",
  "S03bsa032_u:4170": "bodhisattva uvāca -",
  "S03bsa032_u:4171": "na prāṇān pitarau na caiva tanayān bandhūnna dārānna ca",
  "S03bsa032_u:4172": "naivaiśvaryasukhāni saṃsmṛtavato bāṣpodgamo 'yaṃ mama /",
  "S03bsa032_u:4173": "āśāvāṃstu subhāṣitairabhigataḥ śrutvā hṛtaṃ māṃ dvijo",
  "S03bsa032_u:4174": "nairāśyena sa dahyate dhruvamiti smṛtvāsmi sāsrekṣaṇaḥ //",
  "S03bsa032_u:4175": "Jm_31.17 tasmādvisarjayitumarhasi tasya yāvadāśāvighātamathitaṃ hṛdayaṃ dvijasya /",
  "S03bsa032_u:4176": "saṃmānanāmbupariṣekanavikaromi tasmātsubhāṣitamadhūni ca saṃbibharmi //",
  "S03bsa032_u:4177": "Jm_31.18 prāpyaivamānṛṇyamahaṃ divjasya gantāsmi bhūyo 'nṛṇatāṃ tavāpi /",
  "S03bsa032_u:4178": "ihāgamātprītikṛtakṣaṇābhyāṃ nirīkṣyamāṇo bhavadīkṣaṇābhyām //",
  "S03bsa032_u:4179": "Jm_31.19 mā cāpayātavyanayo 'yamasyetyevaṃ viśaṅkākulamānaso bhūḥ /",
  "S03bsa032_u:4180": "anyo hi mārgo nṛpa madvidhānāmanyādṛśastvanyajanābhipannaḥ //",
  "S03bsa032_u:4181": "saudāsa uvāca -",
  "S03bsa032_u:4182": "Jm_31.20 idaṃ tvayā hyādṛtamucyamānaṃ śraddheyatāṃ naiva kathaṃcideti /",
  "S03bsa032_u:4183": "ko nāma mṛtyorvadanādvimuktaḥ svasthaḥ sthitastatpunarabhyupeyām //",
  "S03bsa032_u:4184": "Jm_31.21 duruttaraṃ mṛtyubhayaṃ vyatītya sukhe sthitaḥ śrīmati veśmani sve /",
  "S03bsa032_u:4185": "kiṃ nāma tatkāraṇamasti yena tvaṃ matsamīpaṃ punarabhyupeyāḥ //",
  "S03bsa032_u:4186": "bodhisattva uvāca - kathamevaṃ mahadapi mamāgamanakāraṇamatrabhavānnābabhudhyate?",
  "S03bsa032_u:4187": "nanu mayā pratipannamāgamiṣyāmīti /",
  "S03bsa032_u:4188": "tadalaṃ māṃ khalajanasamatayaivaṃ pariśaṅkitum /",
  "S03bsa032_u:4189": "sutasomaḥ khalvaham /",
  "S03bsa032_u:4190": "Jm_31.22 lobhena mṛtyośca bhayena satyaṃ satyaṃ yadeke tṛṇavattyajanti /",
  "S03bsa032_u:4191": "satāṃ tu satyaṃ vasu jīvitaṃ ca kṛcchre 'pyatastanna parityajanti //",
  "S03bsa032_u:4192": "Jm_31.23 na jīvitaṃ yatsukhamaihikaṃ vā satyāccyutaṃ rakṣati durgatibhyaḥ /",
  "S03bsa032_u:4193": "satyaṃ vijahyāditi kastadarthaṃ yaccākaraḥ stutiyaśaḥsukhānām //",
  "S03bsa032_u:4194": "Jm_31.24 saṃdṛśyamānavyabhicāramārge tvadṛṣṭakalyāṇaparākrame vā /",
  "S03bsa032_u:4195": "śraddheyatāṃ naiti śubhaṃ tathā ca kiṃ vīkṣya śaṅkā tava mayyapīti //",
  "S03bsa032_u:4196": "Jm_31.25 tvatto bhayaṃ yadi ca nāma mamābhaviṣyat saṅgaḥ sukheṣu karuṇāvikalaṃ mano vā /",
  "S03bsa032_u:4197": "vikhyātaraudracaritaṃ nanu vīramānī tvāmudyatapraharaṇāvaraṇo 'bhyupaiṣyam //",
  "S03bsa032_u:4198": "Jm_31.26 tvatsaṃstavastvayamabhīpsita eva me syāt tasya dvijasya saphalaśramatāṃ vidhāya /",
  "S03bsa032_u:4199": "eṣyāmyahaṃ punarapi svayamantikaṃ te nāsmadvidhā hi vitathāṃ giramudgiranti //",
  "S03bsa032_u:4200": "atha saudāsastad bodhisattvavacanaṃ vikalpitamivāmṛṣyamāṇaścintāmāpede - suṣṭhu khalvayaṃ satyavāditayā ca dharmikatayā ca vikatthate /",
  "S03bsa032_u:4201": "tatpaśyāmi tāvadasya satyānurāgaṃ dharmapriyatāṃ ca /",
  "S03bsa032_u:4202": "kiṃ ca tāvanmamānena naṣṭenāpi syāt?",
  "S03bsa032_u:4203": "asti hi me svabhujavīryapratāpādvaśīkṛtaṃ śatamātraṃ kṣatriyakumārāṇām /",
  "S03bsa032_u:4204": "tairyathopayācitaṃ bhūtayajñaṃ kariṣyāmīti vicintya bodhisattvamuvāca - tena hi gaccha /",
  "S03bsa032_u:4205": "drakṣyāmaste satyapratijñatāṃ dhārmikatāṃ ca /",
  "S03bsa032_u:4206": "Jm_31.27 gatvā kṛtvā ca tasya tvaṃ dvijasya yadabhīpsitam /",
  "S03bsa032_u:4207": "śīghramāyāhi yāvatte citāṃ sajjīkaromyaham //",
  "S03bsa032_u:4208": "atha bodhisattvastathetyasmai pratiśrutya svabhavanamabhigataḥ pratinandyamānaḥ svena janena tamāhūya brāhmaṇaṃ tasmād gāthācatuṣṭayaṃ śuśrāva /",
  "S03bsa032_u:4209": "tacchrutvā subhāṣitābhiprasāditamanāḥ sa mahāsattvaḥ saṃrādhayan priyavacanasatkārapuraḥsaraṃ sāhasrikīṃ gāthāṃ kṛtvā samabhilaṣitenārthena taṃ brāhmaṇaṃ pratipūjayāmāsa /",
  "S03bsa032_u:4210": "athainaṃ tasya pitā asthānātivyayanivāraṇodyatamatiḥ prastāvakramāgataṃ sānunayamityuvāca - tāta subhāṣitapratipūjane sādhu mātrāṃ jñātumarhasi /",
  "S03bsa032_u:4211": "mahājanaḥ khalu te bhartavyaḥ, kośasaṃpadapekṣiṇī ca rājaśrīḥ /",
  "S03bsa032_u:4212": "ataśca tvāṃ bravīmi -",
  "S03bsa032_u:4213": "Jm_31.28 śatena saṃpūjayituṃ subhāṣitaṃ paraṃ pramāṇaṃ na tataḥ paraṃ kṣamam /",
  "S03bsa032_u:4214": "atipradāturhi kiyacciraṃ bhaveddhaneśvarasyāpi dhaneśvaradyutiḥ //",
  "S03bsa032_u:4215": "samarthamarthaḥ paramaṃ hi sādhanaṃ na tadvirodhena yataścaretpriyam /",
  "S03bsa032_u:4216": "Jm_31.29 samarthamarthaḥ paramaṃ hi sādhanaṃ na tadvirodhena yataścaretpriyam /",
  "S03bsa032_u:4217": "[Vaidya_223]",
  "S03bsa032_u:4218": "narādhipaṃ śrīrna hi kośasaṃpadā vivarjitaṃ veśavadhūrivekṣate //",
  "S03bsa032_u:4219": "bodhisattva uvāca -",
  "S03bsa032_u:4220": "Jm_31.30 arghapramāṇaṃ yadi nāmaṃ kartuṃ śakyaṃ bhaveddeva subhāṣitānām /",
  "S03bsa032_u:4221": "vyaktaṃ na te vācyapathaṃ vrajeya tanniṣkrayaṃ rājyamapi prayacchan //",
  "S03bsa032_u:4222": "Jm_31.31 śrutvaiva yannāma manaḥ prasādaṃ śreyo 'nurāgaḥ sthiratāṃ ca yāti /",
  "S03bsa032_u:4223": "prajñā vivṛddhyā vitamaskatāṃ ca krayyaṃ nanu syādapi tatsvamāṃsaiḥ //",
  "S03bsa032_u:4224": "Jm_31.32 dīpaḥ śrutaṃ mohatamaḥpramāthī caurādyahāryaṃ paramaṃ dhanaṃ ca /",
  "S03bsa032_u:4225": "saṃmohaśatruvyathanāya śastraṃ nayopadeṣṭā paramaśca mantrī //",
  "S03bsa032_u:4226": "Jm_31.33 āpadgatasyāpyavikāri mitramapīḍanīśokarujaścikitsā /",
  "S03bsa032_u:4227": "balaṃ mahaddoṣabalāvamardi paraṃ nidhānaṃ yaśasaḥ śriyaśca //",
  "S03bsa032_u:4228": "Jm_31.34 satsaṃgame prābhṛtaśībharasya sabhāsu vidvajjanarañjanasya /",
  "S03bsa032_u:4229": "parapravādadyutibhāskarasya spardhāvatāṃ kīrtimadāpahasya //",
  "S03bsa032_u:4230": "Jm_31.35 prasannanetrānanavarṇarāgairasaṃskṛtairapyatiharṣalabdhaiḥ /",
  "S03bsa032_u:4231": "saṃrādnanavyagrakarāgradeśairvikhyāpyamānātiśayakramasya //",
  "S03bsa032_u:4232": "Jm_31.36 vispaṣṭahetvarthanidarśanasya vicitraśāstrāgamapeśalasya /",
  "S03bsa032_u:4233": "mādhuryasaṃskāramanoharatvādakliṣṭamālyaprakaropamasya //",
  "S03bsa032_u:4234": "Jm_31.37 vinītadīptapratibhojjvalasya prasahya kīrtipratibodhanasya /",
  "S03bsa032_u:4235": "vāksauṣṭhavasyāpi viśeṣaheturyogātprasannārthagatiḥ śrutaśrīḥ //",
  "S03bsa032_u:4236": "Jm_31.38 śrutvā ca vairodhikadoṣamuktaṃ trivagamārgaṃ samupāśrayante /",
  "S03bsa032_u:4237": "śrutānusārapratipattisārāstarantyakṛcchreṇa ca janmadurgam //",
  "S03bsa032_u:4238": "Jm_31.39 guṇairanekairiti viśrutāni prāptānyahaṃ prābhṛtavacchrutāni /",
  "S03bsa032_u:4239": "śaktaḥ kathaṃ nāma na pūjayamājñāṃ kathaṃ vā tava laṅghayeyam //",
  "S03bsa032_u:4240": "Jm_31.40 yāsyāmi saudāsasamīpamasmādartho na me rājyapariśrameṇa /",
  "S03bsa032_u:4241": "nivṛttasaṃketaguṇopamarde labhyaśca yo doṣapathānuvṛttyā //",
  "S03bsa032_u:4242": "athainaṃ pitā snehātsamutpatitasaṃbhramaḥ sādaramuvāca - tavaiva khalu tāta hitāvekṣiṇā mayaivamabhihitam /",
  "S03bsa032_u:4243": "tadalamatra te manyuvaśamanubhavitum /",
  "S03bsa032_u:4244": "dviṣantaste saudāsavarśaṃ gamiṣyanti /",
  "S03bsa032_u:4245": "athāpi pratijñātaṃ tvayā tatsamīpopagamanam,",
  "S03bsa032_u:4246": "ataḥ satyānurakṣī tatsaṃpādayitumicchasi,",
  "S03bsa032_u:4247": "tadapi te nāhamanujñāsyāmi /",
  "S03bsa032_u:4248": "apātakaṃ hi svaprāṇaparirakṣānimittaṃ gurujanārthaṃ cānṛtamārgo vedavihita iti /",
  "S03bsa032_u:4249": "tatparihāraśrameṇa tava ko 'rthaḥ?",
  "S03bsa032_u:4250": "arthakāmābhyāṃ ca virodhidṛṣṭaṃ dharmasaṃśrayamanayamiti vyasanamiti ca rājñāṃ pracakṣate nītikuśalāḥ /",
  "S03bsa032_u:4251": "tadalamanenāsmanmanastāpinā svārthanirapekṣeṇa te nirbandhena /",
  "S03bsa032_u:4252": "athāpyayaśasyaṃ mārṣa dharmavirodhi ceti pratijñāvisaṃvādanamanucitatvānna vyavasyati te matiḥ,",
  "S03bsa032_u:4253": "evamapīdaṃ tvadvimokṣaṇārthaṃ samudyaktaṃ sajjameva no hastyaśvarathapattikāyaṃ saṃpannamanuraktaṃ kṛtāstraśūrapuruṣamanekasamaranīrājitaṃ mahanmahaughabhīmaṃ balam /",
  "S03bsa032_u:4254": "tadanena parivṛtaḥ samabhigamyainaṃ vaśamānaya, antakavaśaṃ vā prāpaya /",
  "S03bsa032_u:4255": "evamavyarthapratijñatā saṃpāditā syādātmarakṣā ceti /",
  "S03bsa032_u:4256": "bodhisattva uvāca - notsahe deva anyathā pratijñātumanyathā kartuṃ śocyeṣu vā vyasanapaṅkanimagneṣu narakābhimukheṣu suhṛtsu svajanapartiyakteṣvanātheṣu ca tadvidheṣu prahartum /",
  "S03bsa032_u:4257": "api ca,",
  "S03bsa032_u:4258": "Jm_31.41 dukṣaraṃ puruṣādo 'sāvudāraṃ cākaronmayi /",
  "S03bsa032_u:4259": "madvacaḥpratyayādyo māṃ vyasṛjadvaśamāgatam //",
  "S03bsa032_u:4260": "Jm_31.42 labdhaṃ tatkāraṇāccedaṃ mayā tāta subhāṣitam /",
  "S03bsa032_u:4261": "upakārī viśeṣeṇa so 'nukampyo mayā yataḥ //",
  "S03bsa032_u:4262": "alaṃ cātra devasya madatyayāśaṅkayā /",
  "S03bsa032_u:4263": "kā hi tasya śaktirasti māmevamabhigataṃ vihiṃsitumiti /",
  "S03bsa032_u:4264_0": "evamanunīya ca mahatmā pitaraṃ vinivāraṇasodyamaṃ ca vinivartya praṇayyijanamanuraktaṃ",
  "S03bsa032_u:4264_1": "ca balakāyamekākī vigatabhayadainayaḥ satyānurakṣī lokahitārthaṃ saudāsamabhivineṣyaṃstanniketamabhijagāma /",
  "S03bsa032_u:4265": "dūrādevāvalokya saudāsastaṃ mahāsattvamativismayādabhivṛddhabahumānaprasādaścirābhyāsavirūḍhakruratāmalinamatirapi vyaktamiti cintāmāpede - ahahahaha",
  "S03bsa032_u:4266": "Jm_31.43 āścaryāṇāṃ batāścaryamadbhutānāṃ tathādbhatam /",
  "S03bsa032_u:4267": "satyaudāryaṃ nṛpasyedamatimānuṣadaivatam //",
  "S03bsa032_u:4268": "Jm_31.44 mṛtyuraudrasvabhāvaṃ māṃ vinītabhayasaṃbhramaḥ /",
  "S03bsa032_u:4269": "iti svayamupeto 'yaṃ hī dhairyaṃ sādhu satyatā //",
  "S03bsa032_u:4270": "Jm_31.45 sthāne khalvasya vikhyātaṃ satyavāditayā yaśaḥ /",
  "S03bsa032_u:4271": "iti prāṇān svarājyaṃ ca satyārthaṃ yo 'yamatyajat //",
  "S03bsa032_u:4272": "atha bodhisattvaḥ samabhigamyainaṃ vismayabahumānāvarjitamānasamuvāca -",
  "S03bsa032_u:4273": "Jm_31.46 prāptaṃ subhāṣitadhanaṃ pratipūjito 'rthī prītiṃ manaśca gamitaṃ bhavataḥ prabhāvāt /",
  "S03bsa032_u:4274": "prāptastadasmyayamaśāna yathepsitaṃ māṃ yajñāya vā mama paśuvratamādiśa tvam //",
  "S03bsa032_u:4275": "saudāsa uvāca -",
  "S03bsa032_u:4276": "Jm_31.47 nātyeti kālo mama khādituṃ tvāṃ dhūmākulā tāvadiyaṃ citāpi /",
  "S03bsa032_u:4277": "vidhūmapakvaṃ viśitaṃ ca hṛdyaṃ śṛṇmastadetāni subhāṣitāni //",
  "S03bsa032_u:4278": "bodhisattva uvāca kastavārtha itthaṃgatasya subhāṣitaśravanena?",
  "S03bsa032_u:4279": "Jm_31.48 imāmavasthāmudarasya hetoḥ prāpto 'si saṃtyaktaghṛṇaḥ prajāsu /",
  "S03bsa032_u:4280": "imāśca dharmaṃ pravadanti gāthāḥ sametyadharmeṇa yato na dharmaḥ //",
  "S03bsa032_u:4281": "Jm_31.49 rakṣovikṛtavṛttasya saṃtyaktāryapathasya te /",
  "S03bsa032_u:4282": "nāṣti satyaṃ kuto dharmaḥ kiṃ śrutena kariṣyasi //",
  "S03bsa032_u:4283": "[Vaidya_226]",
  "S03bsa032_u:4284": "atha saudāsastāmavasādanāmamṛṣyamāṇaḥ pratyuvāca - mā tāvadbhoḥ",
  "S03bsa032_u:4285": "Jm_31.50 ko 'sau nṛpaḥ kathaya yo na samudyatāstraḥ krīḍāvane vanamṛgīdayitānnihanti /",
  "S03bsa032_u:4286": "tdvannihanmi manujān yadi vṛttihetorādharmikaḥ kila tato 'smi na te mṛgaghnāḥ //",
  "S03bsa032_u:4287": "bodhisattva uvāca -",
  "S03bsa032_u:4288": "Jm_31.51 dharme sthitā na khalu te 'pi namanti yeṣāṃ bhītadruteṣvapi mṛgeṣu śarāsanāni /",
  "S03bsa032_u:4289": "tebhyo 'pi nindyatama eva narāśanastu jātyucchritā hi puruṣā na ca bhakṣaṇīyāḥ //",
  "S03bsa032_u:4290": "atha saudāsaḥ parikarkaśākṣaramapyabhidhīyamāno bodhisattvena tanmaitrīguṇaprabhāvādabhibhūtaraudrasvabhāvaḥ sukhāyamāna eva tadvacanamabhiprahasannuvāca - bhoḥ sutasoma",
  "S03bsa032_u:4291": "Jm_31.52 mukto mayā nāma sametya gehaṃ samantato rājyavibhūtiramyam /",
  "S03bsa032_u:4292": "yanmatsamīpaṃ punarāgatastvaṃ na nītimārge kuśalo 'si tasmāt //",
  "S03bsa032_u:4293": "bodhisattva uvāca - naitadasti / ahameva tu kuśalo nītimārge yadenaṃ na pratipattumicchāmi /",
  "S03bsa032_u:4294": "Jm_31.53 yaṃ nāma pratipannasya dharmādaikāntikī cyutiḥ /",
  "S03bsa032_u:4295": "na tu prasiddhiḥ saukhyasya tatra kiṃ nāma kauśalam //",
  "S03bsa032_u:4296": "kiṃ ca bhūyaḥ,",
  "S03bsa032_u:4297": "Jm_31.54 ye nītimārgapratipattidhīrāḥ prāyeṇa te pretya patantyapāyān /",
  "S03bsa032_u:4298": "apāsya jihmāniti nītimārgān satyānurakṣī punarāgato 'smi //",
  "S03bsa032_u:4299": "Jm_31.55 ataśca nītau kuśalo 'hameva tyaktvānṛtaṃ yo 'bhirato 'smi satye /",
  "S03bsa032_u:4300": "na tatsunītaṃ hi vadanti rajjñā yannānubadhnanti yaśaḥsukhārthāḥ //",
  "S03bsa032_u:4301": "saudāsa uvāca -",
  "S03bsa032_u:4302": "prāṇān priyān svajanamaśrumukhaṃ ca hitvā rājyāśrayāṇi ca sukhāni mahoharāṇi /",
  "S03bsa032_u:4303": "Jm_31.56 prāṇān priyān svajanamaśrumukhaṃ ca hitvā rājyāśrayāṇi ca sukhāni mahoharāṇi /",
  "S03bsa032_u:4304": "[Vaidya_227]",
  "S03bsa032_u:4305": "kāmarthasiddhimanupaśyasi satyavākye tadrakṣaṇārthamapi māṃ yadupāgato 'si //",
  "S03bsa032_u:4306": "bodhisattva uvāca - bahavaḥ satyavacanāśrayā guṇātiśayāḥ / saṃkṣepastu śrūyatām -",
  "S03bsa032_u:4307": "Jm_31.57 malyaśriyaṃ hṛdyatayātiśete sarvān rasān svādutayā ca satyam /",
  "S03bsa032_u:4308": "śramādṛte puṇyaguṇaprasiddhyā tapāṃsi tīrthābhigamaśramāṃśca //",
  "S03bsa032_u:4309": "Jm_31.58 kīrterjagadvyāptikṛtakṣaṇāyā mārgastrilokākramaṇāya satyam /",
  "S03bsa032_u:4310": "dvāraṃ praveśāya surālayasya saṃsāradurgottaraṇāya setuḥ //",
  "S03bsa032_u:4311": "atha saudāsaḥ sādhu yuktamityabhipraṇamyainaṃ savismayamabhivīkṣamāṇaḥ punaruvāca -",
  "S03bsa032_u:4312": "Jm_31.59 anye na rā madvaśagā bhavanti dainyārpaṇāttrāsaviluptadhairyaḥ /",
  "S03bsa032_u:4313": "saṃtyajyase tvaṃ tu na dhairyalakṣmyā manye na te mṛtyubhayaṃ narendra //",
  "S03bsa032_u:4314": "bodhisattva uvāca -",
  "S03bsa032_u:4315": "Jm_31.60 mahatāpi prayatnena yacchaktyaṃ nātivartitum /",
  "S03bsa032_u:4316": "pratīkārāsamarthena bhayaklaibyena tatra kim //",
  "S03bsa032_u:4317": "iti parigaṇitalokasthitayo 'pi tu kāpuruṣāḥ",
  "S03bsa032_u:4318": "Jm_31.61 pāpaprasaṅgādanutapyamānāḥ śubheṣu karmasvakṛtaśramaśca /",
  "S03bsa032_u:4319": "āśaṅkamānāḥ paralokaduḥkhaṃ martavyasaṃtrāsajaḍā bhavanti //",
  "S03bsa032_u:4320": "Jm_31.62 tadeva kartuṃ na tu saṃsmarāmi bhavedyato me manaso 'nutāpaḥ /",
  "S03bsa032_u:4321": "sātmīkṛtaṃ karma ca śuklamasmāddharmasthitaḥ ko maraṇādvibhīyāt //",
  "S03bsa032_u:4322": "na ca smarāmyarthijanopayānaṃ yanna praharṣāya mamārthināṃ vā /",
  "S03bsa032_u:4323": "Jm_31.63 na ca smarāmyarthijanopayānaṃ yanna praharṣāya mamārthināṃ vā /",
  "S03bsa032_u:4324": "[Vaidya_228]",
  "S03bsa032_u:4325": "iti pradānaiḥ samavāptatuṣṭirdharme sthitaḥ ko maraṇādbibhīyāt //",
  "S03bsa032_u:4326": "Jm_31.64 ciraṃ vicintyāpi ca naiva pāpe manaḥpadanyāsamapi smarāmi /",
  "S03bsa032_u:4327": "viśodhitasvargapatho 'hamevaṃ mṛtyoḥ kimarthaṃ bhayamabhyupeyām //",
  "S03bsa032_u:4328": "Jm_31.65 vipreṣu bandhuṣu suhṛtsu samāṣriteṣu dīne jane yadiṣu cāśramabhūṣaṇeṣu /",
  "S03bsa032_u:4329": "nyastaṃ mayā bahu dhanaṃ dadatā yathārhaṃ kṛtyaṃ ca yasya yadabhūttadakāri tasya //",
  "S03bsa032_u:4330": "Jm_31.66 śrīmanti kīrtanaśatāni niveśitāni / satrājirāśramapadāni sabhāḥ prapāśca /",
  "S03bsa032_u:4331": "mṛtyorna me bhayamatastadavāptatuṣṭeryajñāya tatsamupaklpaya bhauṅkṣva vā mām //",
  "S03bsa032_u:4332": "tadupaśrutya saudāsaḥ prasādāśruvyāptanayanaḥ samudbhiyamānaromāñcapiṭako vismṛtapāpasvabhāvatāmisraḥ sabahumānamavekṣya bodhisattvamuvāca - śāntaṃ pāpam /",
  "S03bsa032_u:4333": "Jm_31.67 adyādviṣaṃ sa khalu hāhahalaṃ prajānannāśīviṣaṃ prakupitaṃ jvaladāyasaṃ vā /",
  "S03bsa032_u:4334": "mūrdhāpi tasya śatadhā hṛdayaṃ ca yāyād yastvadvidhasya nṛpapuṃgava pāpamicchet //",
  "S03bsa032_u:4335": "tadarhati bhavāṃstānyapi me subhāṣitāni vaktum /",
  "S03bsa032_u:4336": "anena hi te vacanakusumavarṣeṇābhiprasāditamanasaḥ suṣṭutaramabhivṛddhaṃ ca teṣu me kautūhalam / api ca bhoḥ /",
  "S03bsa032_u:4337": "Jm_31.68 dṛṣṭvā me caritacchāyāvairūpyaṃ dharmadarpaṇe /",
  "S03bsa032_u:4338": "api nāmāgatāvegaṃ syanme dharmotsukaṃ manaḥ //",
  "S03bsa032_u:4339": "athainaṃ bodhisattvaḥ patrīkṛtāśayaṃ dharmaśravaṇapravaṇamānasamavetyovāca - tena hi dharmārthinā tadanurūpasamudācārasauṣṭhavena dharmaḥ śrotuṃ yuktam / paśya /",
  "S03bsa032_u:4340": "Jm_31.69 nīcaistarāsanasthānadvibodhya vinayaśriyam /",
  "S03bsa032_u:4341": "prītyarpitābhyāṃ cakṣurbhyāṃ vāṅmadhvāsvādayannivi //",
  "S03bsa032_u:4342": "Jm_31.70 gauravāvarjitaikāgraprasannāmalamānasaḥ /",
  "S03bsa032_u:4343": "satkṛtya dharmaṃ śṛṇuyādbhiṣagvākyamivāturaḥ //",
  "S03bsa032_u:4344": "[Vaidya_229]",
  "S03bsa032_u:4345_0": "atha saudāsaḥ svenottarīyeṇa samāstīryoccaistaraṃ śilātalaṃ tatra cādhiropya bodhisattvaṃ",
  "S03bsa032_u:4345_1": "svayamanāstaritāyamupaviśya bhūmau bodhisattvasya purastādānanodvīkṣaṇavyāpṛtanirīkṣaṇarataṃ",
  "S03bsa032_u:4345_2": "mahāsattvamuvāca - brūhīdānīṃ mārṣeti /",
  "S03bsa032_u:4346": "atha bodhisattvo navāmbhodharaninadamadhureṇa gambhīreṇāpūrayanniva tadvanaṃ vyāpinā svareṇovāca /",
  "S03bsa032_u:4347": "Jm_31.71 yadṛcchayāpyupānītaṃ sakṛtsajjanasaṃgatam /",
  "S03bsa032_u:4348": "bhavatyacalamatyantaṃ nābhyāsakramamīkṣate //",
  "S03bsa032_u:4349": "tadupaśrutya saudāsaḥ sādhu sādhviti svaśiraḥ prakampyāṅgalīvīkṣepaṃ bodhisattvamuvāca - tatastataḥ?",
  "S03bsa032_u:4350": "atha bodhisattvo dvitīyāṃ gāthāmudājahāra -",
  "S03bsa032_u:4351": "Jm_31.72 na sajjanād duracaraḥ kvacidbhavedbhajeta sādhūn vinayakramānugaḥ /",
  "S03bsa032_u:4352": "spṛśantyayatnena hi tatsamīpagaṃ visarpiṇastadguṇapuṣpareṇavaḥ //",
  "S03bsa032_u:4353": "saudāsa uvāca -",
  "S03bsa032_u:4354": "Jm_31.73 subhāṣitānyarcayatā sādho sarvātmanā tvayā /",
  "S03bsa032_u:4355": "sthāne khalu niyukto 'rthaḥ sthāne nāvekṣitaḥ śramaḥ //",
  "S03bsa032_u:4356": "tatastataḥ? bodhisattva uvāca -",
  "S03bsa032_u:4357": "Jm_31.74 rathā nṛpāṇāṃ maṇihemabhūṣaṇā vrajanti dehāśca jarāvirūpatām /",
  "S03bsa032_u:4358": "satāṃ tu dharmaṃ na jarābhivartate sthirānurāgā hi guṇeṣu sādhavaḥ //",
  "S03bsa032_u:4359": "amṛtavarṣaṃ khalvidam / aho saṃtarpitāḥ smaḥ / tatastataḥ? bodhisattva uvāca -",
  "S03bsa032_u:4360": "Jm_31.75 nabhaśca dure vasudhātalācca pārādavāraṃ ca mahārṇavasya /",
  "S03bsa032_u:4361": "astācalendrādudayastato 'pi dharmaḥ satāṃ dūratare 'satāṃ ca //",
  "S03bsa032_u:4362": "atha saudāsaḥ prasādavismayābhyāmāvarjitapremabahumāno bodhisattvamuvāca -",
  "S03bsa032_u:4363": "citrābhidhānātiśayojjvalārthā gāthāstvadetā madhurā niśamya /",
  "S03bsa032_u:4364": "Jm_31.76 citrābhidhānātiśayojjvalārthā gāthāstvadetā madhurā niśamya /",
  "S03bsa032_u:4365": "[Vaidya_230]",
  "S03bsa032_u:4366": "ānanditastatpratipūjanārthaṃ varānahaṃ te caturo dadāmi //",
  "S03bsa032_u:4367": "tad vṛṇīṣva yadyanmatto 'bhikāṅkṣasīti /",
  "S03bsa032_u:4368": "athainaṃ bodhisattvaḥ savismayabahumāna uvāca kastvaṃ varapradānasya?",
  "S03bsa032_u:4369": "Jm_31.77 yasyāsti nātmanayapi te prabhutvamakāryasaṃrāgaparājitasya /",
  "S03bsa032_u:4370": "sa tvaṃ varaṃ dāsyasi kaṃ parasmai śubhapravṛterapavṛttabhāvaḥ //",
  "S03bsa032_u:4371": "Jm_31.78 ahaṃ ca dehīti varaṃ vadeyaṃ manaśca ditsāthiśilaṃ tava syāt /",
  "S03bsa032_u:4372": "tamatyayaṃ kaḥ saghṛṇo 'bhyupeyādetāvadevālamalaṃ yato naḥ //",
  "S03bsa032_u:4373": "atha saudāsaḥ kiṃcid vrīḍāvanatavadano bodhisattvamuvāca - alamatrabhavato māmevaṃ viśaṅkitum /",
  "S03bsa032_u:4374": "Jm_31.79 prāṇānapi parityajya dāsyāmyetānahaṃ varān /",
  "S03bsa032_u:4375": "visrabdhaṃ tad vṛṇīṣva tvaṃ yadyādicchasi bhūmipa //",
  "S03bsa032_u:4376": "bodhisattva uvāca - tena hi",
  "S03bsa032_u:4377": "Jm_31.80 satyavarato bhava visarjaya sattvahiṃsāṃ bandīkṛtaṃ janamaśeṣamimaṃ vimuñca /",
  "S03bsa032_u:4378": "adyā na caiva naravīra manuṣyamāṃsametān varānanavarāṃścaturaḥ prayaccha //",
  "S03bsa032_u:4379": "saudāsa uvāca -",
  "S03bsa032_u:4380": "Jm_31.81 dadāmi pūrvān bhavate varāṃstrīnanyaṃ caturthaṃ tu varaṃ vṛṇīṣva /",
  "S03bsa032_u:4381": "avaiṣi kiṃ na tvamidaṃ yathāhamīśo virantuṃ na manuṣyamāṃsāt //",
  "S03bsa032_u:4382": "bodhisattva uvāca - hanta tavaitatsaṃvṛttam / nanūktaṃ mayā kastvaṃ varapradānasyeti? api ca bhoḥ?",
  "S03bsa032_u:4383": "Jm_31.82 satyavratatvaṃ ca kathaṃ syadahiṃsakatā ca te /",
  "S03bsa032_u:4384": "aparityajato rājan manuṣyapaiśitāśitām //",
  "S03bsa032_u:4385": "[Vaidya_231]",
  "S03bsa032_u:4386": "āha -",
  "S03bsa032_u:4387": "Jm_31.83 nanūktaṃ bhavatā pūrvaṃ dāsyāmyetānahaṃ varān /",
  "S03bsa032_u:4388": "prāṇānapi parityajya tadidaṃ jāyate 'nyathā //",
  "S03bsa032_u:4389": "Jm_31.84 ahiṃsakatvaṃ ca kuto māṃsārthaṃ te ghnato narān /",
  "S03bsa032_u:4390": "satyevaṃ katame dattā bhavatā syurvarāstrayaḥ //",
  "S03bsa032_u:4391": "saudāsa uvāca -",
  "S03bsa032_u:4392": "Jm_31.85 tyaktvā rājyaṃ vane kleśo yasya heturtādhṛto mayā /",
  "S03bsa032_u:4393": "hato dharmaḥ kṣatā kīrtistyakṣyāmi tadahaṃ katham //",
  "S03bsa032_u:4394": "bodhisattva uvāca - ata eva tadbhavāṃstyaktumarhati /",
  "S03bsa032_u:4395": "Jm_31.86 dharmādarthātsukhātkīrtebhraṣṭo yasya kṛte bhavān /",
  "S03bsa032_u:4396": "anarthāyatanaṃ tādṛkkathaṃ na tyaktumarhasi //",
  "S03bsa032_u:4397": "Jm_31.87 dattānuśayitā ceyamanaudāryahate jane /",
  "S03bsa032_u:4398": "nīcata sā kathaṃ nāma tvāmapyabhibhavediti //",
  "S03bsa032_u:4399": "tadalaṃ te pāpmānamevānubhrāmitum / avaboddhumarhasyātmānam / saudāsaḥ khalvatrabhavān /",
  "S03bsa032_u:4400": "Jm_31.88 vaidyekṣitāni kuśalairupakalpitāni grāmyāṇyanūpajalajānyatha jāṅgalāni /",
  "S03bsa032_u:4401": "māṃsāni santi kuru tairhṛdayasya tuṣṭiṃ nindāvahādvirama sādhu manuṣyamāṃsāt //",
  "S03bsa032_u:4402": "Jm_31.89 tūryasvanāna sajalatoyadanādadhīrān gītasvanaṃ ca niśi rājyasukhaṃ ca tattat /",
  "S03bsa032_u:4403": "bandhūn sutān parijanaṃ ca manonukūlaṃ hitvā kathaṃ nu ramase 'tra vane vivikte //",
  "S03bsa032_u:4404": "Jm_31.80 cittasya nārhasi narendra vaśena gantuṃ dharmārthayoranuparodhapathaṃ bhajasva /",
  "S03bsa032_u:4405": "eṃko nṛpān yudhi vijitya samastasainyān mā cittavigrahavidhau parikātaro bhūḥ //",
  "S03bsa032_u:4406": "Jm_31.91 lokaḥ paro 'pi manujādhipa nanvavekṣyastasmātpriyaṃ yadahitaṃ ca na tanniṣevyam /",
  "S03bsa032_u:4407": "yatsyāttu kīrtyanuparodhi manojñamārgaṃ tadvipriyaṃ sadapi bheṣajavadbhajasva //",
  "S03bsa032_u:4408": "[Vaidya_232]",
  "S03bsa032_u:4409": "atha saudāsaḥ prasādāśruvyāptanayano gadgadāyamānakaṅṭhaḥ samabhisṛtyaiva bodhisattvaṃ pādayoḥ saṃpariṣvajyovāca -",
  "S03bsa032_u:4410": "Jm_31.92 guṇakusumarajobhiḥ puṇyagandhiḥ samantājjagadidamavakīrṇaṃ kāraṇe tvadyaśobhiḥ /",
  "S03bsa032_u:4411": "iti vicarati pāpe mṛtyudūtogravṛttau tvamiva hi ka ivānyaḥ sānukampo mayi syāt //",
  "S03bsa032_u:4412": "Jm_31.93 śastā guruśca mama daivatameva ca tvaṃ mūrdhnā vacāṃsyahamamūni tavārcayāmi /",
  "S03bsa032_u:4413": "bhokṣye na caiva sutasoma manuṣyamāṃsaṃ yanmāṃ yathā vadasi tacca tathā kariṣye //",
  "S03bsa032_u:4414": "Jm_31.94 nṛpātmajā yaṅanimittamāhṛtā mayā ca ye bandhanakhedapīḍitāḥ /",
  "S03bsa032_u:4415": "hatatviṣaḥ śokaparītamānasāstadehi muñcāva sahaiva tānapi //",
  "S03bsa032_u:4416": "atha bodhisattvastathetyasmai pratiśrutya yatra te nṛpasutāstenāvaruddhāstatraivābhijagāma /",
  "S03bsa032_u:4417": "dṛṣṭai va ca te nṛpasutāḥ sutasomaṃ hanta muktā vayamiti paraṃ harṣamupajagmuḥ /",
  "S03bsa032_u:4418": "Jm_31.95 virejire te sutasomadarśanānnarendraputrāḥ sphuṭahāsakāntayaḥ /",
  "S03bsa032_u:4419": "śaranmukhe candrakaropabṛhitā vijṛmbhamāṇāḥ kumudākarā iva //",
  "S03bsa032_u:4420_0": "athainānabhigamya bodhisattvaḥ samāśvāsayan priyavacanapuraḥsaraṃ ca pratisaṃmodya",
  "S03bsa032_u:4420_1": "saudāsasyādrohāya śapathaṃ kārayitvā bandhanādvimucya sārdhaṃ saudāsena taiśca nṛpatiputrairanugamyamānaḥ",
  "S03bsa032_u:4420_2": "svaṃ rājyamupetya yathārhakṛtasaṃskārāṃstān rājaputrān saudāsaṃ ca sveṣu sveṣu rājyeṣu pratiṣṭhāpayāmāsa /",
  "S03bsa032_u:4421": "tadevaṃ śreyaḥ samādhatte yathātathāpyupanataḥ satsaṃgama iti śreyo 'rthinā sajjanasamāśrayeṇa bhavitavyam /",
  "S03bsa032_u:4422": "evamasaṃstutahṛtpūrvajanmasvapyupakāraparatvād buddho bhagavāniti tathāgatavarṇe 'pi vācyam /",
  "S03bsa032_u:4423": "evaṃ saddharmaśravaṇaṃ doṣāpacayāya guṇasamādhānāya ca bhavatīti saddharmaśravaṇe 'pi vācyam /",
  "S03bsa032_u:4424": "śrutapraśaṃsāyāmapi vācyam - evamanekānuśaṃsaṃ śrutamiti /",
  "S03bsa032_u:4425": "satyakathāyāmapi vācyam - evaṃ sajjaneṣṭaṃ puṇyakīrtyākaraṃ satyavacanamityevaṃ svaprāṇasukheśvaryanirapekṣāḥ satyamanurakṣanti satpuruṣā iti /",
  "S03bsa032_u:4426": "satyapraśaṃsāyāmapyupaneyaṃ karuṇāvarṇe 'pi ceti /",
  "S03bsa032_u:4427": "// iti sutasomajātakamekatriṃśattamam //",
  "S03bsa032_u:4428": "_______________________________________________________________",
  "S03bsa032_u:4429": "[Vaidya_233]",
  "S03bsa032_u:4430": "32. Ayogṛhajātakam",
  "S03bsa032_u:4431": "rājalakṣmīrapi śreyomārgaṃ nāvṛṇoti saṃvignamānasānāmiti saṃvegaparicayaḥ kāryaḥ /",
  "S03bsa032_u:4432": "tadyathānuśrūyate -",
  "S03bsa032_u:4433_0": "bodhisattvabhūtaḥ kilāyaṃ bhagavān vyādhijarāmaraṇapriyaviprayogādivyasanaśatopanipātaṃ",
  "S03bsa032_u:4433_1": "duḥkhitamanāthamatrāṇamapariṇāyakaṃ lokamavekṣya karuṇayā samutsāhyamānastatparitrāṇavyavasitamatiratisādhusvabhāvastattatsaṃpādayamāno",
  "S03bsa032_u:4433_2": "vimukhasyāsaṃstutasyāpi ca lokasya hitaṃ sukhaviśeṣa ca kadācidanyatamasmin rājakule",
  "S03bsa032_u:4433_3": "prajānurāgasaumukhyādaskhalitābhivṛddhyā ca samṛddhyā samānatadṛptasāmantayā cābhivyajyamānamahābhāgye",
  "S03bsa032_u:4433_4": "vinayaślāghini janma pratilebhe /",
  "S03bsa032_u:4434": "sa jāyamāna eva tadrājakulaṃ tatsamānasukhaduḥkhaṃ ca puravaraṃ parayābhyudayaśriyā samyojayāmāsa /",
  "S03bsa032_u:4435": "Jm_32.1 pratigrahavyākulatuṣṭavipraṃ madoddhatābhyujjvalaveṣabhṛtyam /",
  "S03bsa032_u:4436": "anekatūryasvanapūrṇakūjamānandanṛttānayavṛttābhāvam //",
  "S03bsa032_u:4437": "Jm_32.2 saṃsaktagītadravahāsanādaṃ parasparāśleṣavivṛddhaharṣam /",
  "S03bsa032_u:4438": "naraiḥ priyākhyānakadānatuṣṭairāśāsyamānābhyudayaṃ nṛpasya //",
  "S03bsa032_u:4439": "Jm_32.3 vighaṭṭitadvāravimuktabandhanaṃ samuchritāgradhvajacitracatvaram /",
  "S03bsa032_u:4440": "vicūrṇapuṣpāsavasiktabhūtalaṃ babhāra ramyāṃ puramutsavaśriyam //",
  "S03bsa032_u:4441": "Jm_32.4 mahāgṛhebhyaḥ pravikīryamāṇairhiraṇyavastrābharaṇādivarṣaiḥ /",
  "S03bsa032_u:4442": "lokaṃ tadā vyāptumivodyatā śrīrunmattagaṅgālalitaṃ cakāra //",
  "S03bsa032_u:4443": "tena ca samayena tasya rājño jātā jātāḥ kumārā mriyante sma /",
  "S03bsa032_u:4444_0": "sa taṃ vidhimamānuṣakṛtamiti manyamānastasya tanayasya rakṣārthaṃ maṇikāñcanarajatabhakticitre",
  "S03bsa032_u:4444_1": "śrīmati sarvāyase prasūtibhavane bhūtavidyāparidṛṣṭena vedavihitena ca krameṇa vihitarakṣodhnapratīkāre",
  "S03bsa032_u:4444_2": "samucitaiśca kautukamaṅgalaiḥ kṛtasvastyayanaparigrahe jātakarmādisaṃskāravidhiṃ",
  "S03bsa032_u:4444_3": "saṃvardhanaṃ ca kārayāmāsa /",
  "S03bsa032_u:4445": "[Vaidya_234] tamapi ca mahāsattvaṃ sattvasaṃpatteḥ puṇyopacayaprabhāvātsusaṃvihitatvācca rakṣāyā nāmānuṣāḥ prasehire /",
  "S03bsa032_u:4446_0": "sa kālakramādavāptasaṃskārakarmā śrutābhijanācāramahadbhyo labdhavidvadyaśaḥsaṃmānanebhyaḥ",
  "S03bsa032_u:4446_1": "praśamavinayamedhāguṇāvarjitebhyo gurubhyaḥ samadhigatānekavidyaḥ pratyahamāpūryamāṇamūrtiryauvanakāntyā",
  "S03bsa032_u:4446_2": "nisargasiddhena ca vinayānurāgeṇa paraṃ premāspadaṃ svajanasya janasya ca babhūva /",
  "S03bsa032_u:4447": "Jm_32.5 asaṃstutamasaṃbandhaṃ durasthamapi sajjanam /",
  "S03bsa032_u:4448": "jano 'nveti suhṛtprītyā guṇaśrīstatra karaṇam //",
  "S03bsa032_u:4449": "Jm_32.6 hāsabhūtena nabhasaḥ śaradvikacaraśminā /",
  "S03bsa032_u:4450": "saṃbandhasiddhirlokasya kā hi candramasā saha //",
  "S03bsa032_u:4451_0": "atha sa mahāsattvaḥ puṇyaprabhāvasukhopanatairdivyakalpairanalpairapi ca viṣayairupalālyamānaḥ",
  "S03bsa032_u:4451_1": "snehabahumānasumukhena ca pitrā viśvāsananirviśaṅkaṃ dṛśyamānaḥ kadācitsvasmin puravare",
  "S03bsa032_u:4451_2": "pravitataramaṇīyaśobhāṃ kalakramopanatāṃ kaumudīvibhūtiṃ didṛkṣuḥ kṛtābhyanujñaḥ",
  "S03bsa032_u:4451_3": "pitrā kāñcanamaṇirajatabhakticitrālaṃkāraṃ samucchritanānāvidharāgapracalitojjvalapatākadhvajaṃ",
  "S03bsa032_u:4451_4": "haimabhāṇḍābhyalaṃkṛtavinītacaturaturaṃgaṃ dakṣadākṣiṇyanipuṇaśucivinītadhīrasārathiṃ",
  "S03bsa032_u:4451_5": "citrojjvalaveṣapraharaṇāvaraṇānuyātraṃ rathavaramadhiruhya manoṅatūryasvanapuraḥsarastatpuravaramanuvicaraṃstaddarśanākṣiptahṛdayasya",
  "S03bsa032_u:4451_6": "kautūhalalolacakṣuṣaḥ stutisabhājanāñjalipragrahapraṇāmāśīrvacanaprayogasavyāparasyotsavaramyataraveṣaracanasya",
  "S03bsa032_u:4451_7": "paurajānapadasya samudayaśobhāmālokya labdhapraharṣāvakāśe 'pi manasi kṛtasaṃvegaparicayatvātpūrvajanmasu smṛtiṃ pratilebhe /",
  "S03bsa032_u:4452": "Jm_32.7 kṛpaṇā bata lokasya calatvavirasā sthitiḥ /",
  "S03bsa032_u:4453": "yadiyaṃ kaumudīlakṣmīḥ smartavyaiva bhaviṣyati //",
  "S03bsa032_u:4454": "Jm_32.8 evaṃvidhāyāṃ ca jagatpravṛttāvaho yathā nirbhayatā janānām /",
  "S03bsa032_u:4455": "yanmṛtyunādhiṣṭhitasarvamārgā niḥsaṃbhramā harṣamanubhramanti //",
  "S03bsa032_u:4456": "Jm_32.9 avāryavīryeṣvariṣu sthiteṣu jighāṃsayā vyādhijarāntakeṣu /",
  "S03bsa032_u:4457": "avaśyagamye paralokadurge harṣāvakāśo 'tra sacetasaḥ kaḥ //",
  "S03bsa032_u:4458": "Jm_32.10 svanānukṛtyeva mahārṇavānāṃ saṃrambharaudrāṇi jalāni kṛtvā /",
  "S03bsa032_u:4459": "meghāstaḍidbhāsurahemamālāḥ saṃbhūya bhūyo vilayaṃ vrajanti //",
  "S03bsa032_u:4460": "Jm_32.11 taṭaiḥ samaṃ tadvinibaddhamūlān hṛtvā tarūṃllabdhajavaiḥ payobhiḥ /",
  "S03bsa032_u:4461": "bhavanti bhūyaḥ saritaḥ kramena śokopatāpādiva dinarūpāḥ //",
  "S03bsa032_u:4462": "Jm_32.12 hṛtvāpi śṛṅgāṇi mahīdharāṇāṃ vegena vṛndāni ca toyadānām /",
  "S03bsa032_u:4463": "vighūrṇya codvartya ca sāgarāmbhaḥ prayāti nāśa pavanaprabhāvaḥ //",
  "S03bsa032_u:4464": "Jm_32.13 diptoddhatārcirvikasatsphuliṅgaḥ saṃkṣipya kakṣaṃ kṣayameti vahniḥ /",
  "S03bsa032_u:4465": "krameṇa śobhāśca vanāntarāṇāmudyanti bhūyaśca tirobhavanti //",
  "S03bsa032_u:4466": "Jm_32.14 kaḥ saṃprayogo na viyoganiṣṭhaḥ kāḥ saṃpado yā na vipatparaiti /",
  "S03bsa032_u:4467": "jagatpravṛttāviti cañcalāyāmapratyavekṣyaiva janasya harṣaḥ //",
  "S03bsa032_u:4468_0": "iti sa parigaṇayan mahātmā saṃvegādvyāvṛttapramodauddhavena manasā ramaṇīyeṣvapi",
  "S03bsa032_u:4468_1": "puravaravibhūṣārthamabhiprasāriṣu lokacitreṣvaviṣajyamānabuddhiḥ krameṇa svabhavanamanuprāptamevātmānamapaśyat /",
  "S03bsa032_u:4469": "tadabhivṛddhasaṃvegaśca viṣayasukheṣvanāstho dharma ekaḥ śaraṇamiti tatpratipattiniścitamatiryathāprastāvamabhigamya rājānaṃ kṛtāñjalistapovanagamanāyānujñāmayācata -",
  "S03bsa032_u:4470": "Jm_32.15 pravrajyāsaṃśrayātkartumicchāmi hitamātmanaḥ /",
  "S03bsa032_u:4471": "kṛtāṃ tatrābhyanujñāṃ ca tvayānugrahapaddhatim //",
  "S03bsa032_u:4472": "Jm_32.16 tacchratvā priyatanayaḥ sa tasya rājā digdhena dvirada iveṣuṇābhividdhaḥ /",
  "S03bsa032_u:4473": "gambhīro 'pyudadhirivānilāvadhūtastacchokavyathitamanāḥ samācakampe //",
  "S03bsa032_u:4474": "Jm_32.17 nivārayiṣyannatha taṃ sa rājā snehātpaṣvajya sabāṣpakaṇṭhaḥ /",
  "S03bsa032_u:4475": "uvāca kasmātsahasaiva tāta saṃtyaktumasmān matimityakārṣīḥ //",
  "S03bsa032_u:4476": "Jm_32.18 tvadapriyeṇātmavināśahetuḥ kenāyamityākalitaḥ kṛtāntaḥ /",
  "S03bsa032_u:4477": "śokāśruparyākulalocanāni bhavantu kasya svajanānanāni //",
  "S03bsa032_u:4478": "Jm_32.19 athāpi kiṃcitpariśaṅkitaṃ vā mayi vyalīkaṃ samupaśrutaṃ vā /",
  "S03bsa032_u:4479": "tadbrūhi yāvadviramāmi tasmātpaśyāmi na tvātmani kiṃcidīdṛk //",
  "S03bsa032_u:4480": "bodhisattva uvāca -",
  "S03bsa032_u:4481": "Jm_32.20 ityabhisnehasumukhe vyalīkaṃ nāma kiṃ tvayi /",
  "S03bsa032_u:4482": "vipriyeṇa samarthaḥ syānmāmāsādayituṃ ca kaḥ //",
  "S03bsa032_u:4483": "atha kiṃ tarhi naḥ parityuaktumicchasīti cābhihitaḥ sāśrunayanena rājñā sa mahāsattvastamuvāca - mṛtyubhayāt / paśyatu devaḥ,",
  "S03bsa032_u:4484": "Jm_32.21 yāmeva rātriṃ prathamāmupaiti garbhe nivāsaṃ naravīra lokaḥ /",
  "S03bsa032_u:4485": "tataḥ prabhṛtyaskhalitaprayāṇaḥ sa pratyahaṃ mṛtyusamīpameti //",
  "S03bsa032_u:4486": "Jm_32.22 nītau suyukto 'pi bale sthito 'pi nātyeti kaścinmaraṇaṃ jarāṃ vā /",
  "S03bsa032_u:4487": "upadrutaṃ sarvamitīdamābhyāṃ dharmārthamasmādvanamāśrayiṣye //",
  "S03bsa032_u:4488": "Jm_32.23 vyūḍhānyudīrṇanaravājirathadvipāni sainyāni darparabhasāḥ kṣitipā jayanti /",
  "S03bsa032_u:4489": "jetuṃ kṛtā taripumekamapi tvaśaktāstanme matirbhavati dharmamabhiprapattum //",
  "S03bsa032_u:4490": "Jm_32.24 hṛṣṭāśvakuñjarapadātirathairanīkairguptā vimokṣamupayāni nṛpā dviṣadbhyaḥ /",
  "S03bsa032_u:4491": "sārdhaṃ balairatibalasya tu mṛtyuśatrormanvādayo 'pi vivaśā vaśamabhyupetāḥ //",
  "S03bsa032_u:4492": "Jm_32.25 saṃcūrṇya dantamusalaiḥ puragopurāṇi mattā dvipā yudhi rathāṃśca narān dvīpāṃśca /",
  "S03bsa032_u:4493": "naivāntakaṃ pratimukhābhigataṃ nudanti vaprāntalabdhavijayairapi tairviṣāṇaiḥ //",
  "S03bsa032_u:4494": "Jm_32.26 dṛḍhacitravarmakavacāvaraṇān yudhi dārayantyapi vidūracarān /",
  "S03bsa032_u:4495": "iṣubhistadastrakuśalā dviṣataściravairiṇaṃ na tu kṛtāntamarim //",
  "S03bsa032_u:4496": "Jm_32.27 siṃhā vikartanakarairnakharairdvipānāṃ kumbhāgramagnaśikharaiḥ praśamayya tejaḥ /",
  "S03bsa032_u:4497": "bhittvaiva ca śrutamanāṃsi ravaiḥ pareṣāṃ mṛtyuṃ sametya hatadarpabalāḥ svapanti //",
  "S03bsa032_u:4498": "Jm_32.28 doṣānurūpaṃ praṇayanti daṇḍaṃ kṛtāparādheṣu nṛpāḥ pareṣu /",
  "S03bsa032_u:4499": "mahāparādhe yadi mṛtyuśatrau na daṇḍanītipravaṇā bhavanti //",
  "S03bsa032_u:4500": "Jm_32.29 nṛpāśca sāmādibhirapyupāyaiḥ kṛtaparādhaṃ vaśamānayanti /",
  "S03bsa032_u:4501": "raudraścirābhyāsadṛḍhāvalepo mṛtyuḥ punarnānunayādisādhyaḥ //",
  "S03bsa032_u:4502": "Jm_32.30 krodhānalajvalitaghoraviṣāgnigarbhairdaṃṣṭrāṅkarairabhidaśanti narān bhujaṃgāḥ /",
  "S03bsa032_u:4503": "daṃṣṭavyayatnavidhurāstu bhavanti mṛtyau vadhye 'pi nityamapakāravidhānadakṣe //",
  "S03bsa032_u:4504": "Jm_32.31 daṣṭasya koparabhasairapi pannagaiśca mantrairviṣaṃ praśamayantyagadaiśca vaidyāḥ /",
  "S03bsa032_u:4505": "āśīviṣastvativīṣo 'yamariṣṭadaṃṣṭro mantragadādibhirasādhyabalaḥ kṛtāntaḥ //",
  "S03bsa032_u:4506": "pakṣānilairlalitamīnakulaṃ vyudasya meghaughabhīmarasitaṃ jalamarṇavebhyaḥ /",
  "S03bsa032_u:4507": "Jm_32.32 pakṣānilairlalitamīnakulaṃ vyudasya meghaughabhīmarasitaṃ jalamarṇavebhyaḥ /",
  "S03bsa032_u:4508": "[Vaidya_238]",
  "S03bsa032_u:4509": "sarpān haranti vitatagrahaṇāḥ suparṇā mṛtyuṃ punaḥ pramathituṃ na tathotsahante //",
  "S03bsa032_u:4510": "Jm_32.33 bhītadrutānapi javātiśayena jitvā saṃsādya caikabhujavajravilāsavṛttyā /",
  "S03bsa032_u:4511": "vyāghrāḥ pibanti rudhirāṇi vane mṛgāṇāṃ naivaṃpravṛttipaṭavastu bhavanti mṛtyau //",
  "S03bsa032_u:4512": "Jm_32.34 daṣṭrākarālamapi nāma mṛgaḥ sametya vaiyāghramānanamupaiti punarvimokṣam /",
  "S03bsa032_u:4513": "mṛtyormukhaṃ tu pṛthurogajarārtidaṃṣṭraṃ prāptasya kasya ca punaḥ śivatātirasti //",
  "S03bsa032_u:4514": "Jm_32.35 pibanti nṝṇāṃ vikṛtogravigrahā śaujasāyūṃṣi dṛḍhagrahā grahāḥ /",
  "S03bsa032_u:4515": "bhavanti tu prastutamṛtyuvigrahā vipannadarpotkaṭatāparigrahāḥ //",
  "S03bsa032_u:4516": "Jm_32.36 pūjāratadrohakṛte 'bhyupetān grahānniyacchanti sa siddhavidyāḥ /",
  "S03bsa032_u:4517": "tapobalasvastyayanauṣadhaiśca mṛtyugrahastvaprativāryaṃ eva //",
  "S03bsa032_u:4518": "Jm_32.37 māyāvidhijñāśca mahāsamāje janasya cakṣuṃṣi vimohayanti /",
  "S03bsa032_u:4519": "ko 'pi prabhāvastvayamantakasyayadbhrāmyate tairapi nāsya cakṣuḥ //",
  "S03bsa032_u:4520": "Jm_32.38 hatvā viṣāṇi ca tapobalasiddhamantrā vyādhīnnṛṇāmupaśamayya ca vaidyavaryāḥ /",
  "S03bsa032_u:4521": "dhanvantariprabhṛtayo 'pi gatā vināśaṃ dharmāya me namati tena matirvanānte //",
  "S03bsa032_u:4522": "Jm_32.39 āvirbhavanti ca punaśca tirobhavanti gacchanti vānilapathena mahīṃ viśanti /",
  "S03bsa032_u:4523": "vidyādharā vividhamantrabalaprabhāvā mṛtyuṃ sametya tu bhavanti hataprabhāvāḥ //",
  "S03bsa032_u:4524": "Jm_32.40 dṛptānapi pratinudantyasurān surendrā dṛptānapi pratinudantyasurāḥ surāṃśca /",
  "S03bsa032_u:4525": "mānādhirūḍhamatibhiḥ sumudīrṇasainyaistaiḥ saṃhatairapi tu mṛtyurajayya eva //",
  "S03bsa032_u:4526": "Jm_32.41 imāmavetyāprativāryaraudratāṃ kṛtāntaśatrorbhavane na me matiḥ /",
  "S03bsa032_u:4527": "na manyunā snehaparikṣayeṇa vā prayāmi dharmāya tu niścito vanam //",
  "S03bsa032_u:4528": "rājovāca - atha vane tava ka āśvāsaḥ evamapratikriye mṛtyubhaye sati dharmaparigrahe ca /",
  "S03bsa032_u:4529": "Jm_32.42 kiṃ tvā vane na samupaiṣyati mṛtyuśatrurdharme sthitāḥ kimṛṣayo na vane vinaṣṭāḥ /",
  "S03bsa032_u:4530": "sarvatra nāma niyataḥ krama eṣa tatra ko 'rtho vihāya bhavanaṃ vanasaṃśrayeṇa //",
  "S03bsa032_u:4531": "bodhisattva uvāca -",
  "S03bsa032_u:4532": "Jm_32.43 kāmaṃ sthiteṣu bhavane ca vane ca mṛtyurdharmātmakesu viguṇeṣu ca tulyavṛttiḥ /",
  "S03bsa032_u:4533": "dharmātmanāṃ bhavati na tvanutāpahetudharmaśca nāma vana eva sukha prapattum //",
  "S03bsa032_u:4534": "paśyatu devaḥ,",
  "S03bsa032_u:4535": "Jm_32.44 pramādamadakandarpalobhadveṣāspade gṛhe /",
  "S03bsa032_u:4536": "tadviruddhasya dharmasya ko 'vakāśaparigrahaḥ //",
  "S03bsa032_u:4537": "Jm_32.45 vikṛṣyamāṇo bahubhiḥ kukarmabhiḥ parigrahopārjanarakṣaṇākulaḥ /",
  "S03bsa032_u:4538": "aśāntacetā vyasanodayāgamaiḥ kadā gṛhasthaḥ śamamārgameṣyati //",
  "S03bsa032_u:4539": "Jm_32.46 vane tu saṃtyaktakukāryavistaraḥ parigrahakleśavivarjitaḥ sukhī /",
  "S03bsa032_u:4540": "śamaikakāryaḥ parituṣṭamānasaḥ sukhaṃ ca dharmaṃ ca yaśāṃsi cārcchati //",
  "S03bsa032_u:4541": "Jm_32.47 dharmaśca rakṣati naraṃ na dhanaṃ balaṃ vā dharmaḥ sukhāya mahate na vibhutisiddhiḥ /",
  "S03bsa032_u:4542": "dharmātmanaśca mudameva karoti mṛtyurna hyasti durgatibhayaṃ niratasya dharme //",
  "S03bsa032_u:4543": "Jm_32.48 kriyāviśeṣaśca yathā vyavasthitaḥ śubhasya pāpasya ca bhinnalakṣaṇaḥ /",
  "S03bsa032_u:4544": "tathā vipāko 'pyaśubhasya durgatiścitrasya dharmasya sukhāśrayā gatiḥ //",
  "S03bsa032_u:4545": "ityanunīya sa mahātmā pitaraṃ kṛtābhyanujñaḥ pitrā tṛṇavadapāsya rājyalakṣmīṃ tapovanāśrayaṃ cakāra /",
  "S03bsa032_u:4546": "tatra ca dhyānānyapramāṇāni cotpādya teṣu ca pratiṣṭhāpya lokaṃ brahmalokamadhiroha /",
  "S03bsa032_u:4547": "tadevaṃ saṃvignamanasāṃ rājalakṣmīrapi śreyomārgaṃ nāvṛṇotīti saṃvegaparicayaḥ kāryaḥ /",
  "S03bsa032_u:4548": "maraṇasaṃjñāvarṇe 'pi vācyam - evamāśumaraṇasaṃjñā saṃvegāya bhavatīti /",
  "S03bsa032_u:4549": "tathā maraṇānusmṛtivarṇe 'nityatākathāyāmapyupaneyam - evamanityāḥ sarvasaṃskārā iti /",
  "S03bsa032_u:4550": "tathā sarvaloke 'nabhiratisaṃjñāyām - evamanāśvāsikaṃ saṃskṛtamiti /",
  "S03bsa032_u:4551": "evamatrāṇo 'yamasahāyaśca loka ityevamapi vācyam /",
  "S03bsa032_u:4552": "evaṃ vane dharmaḥ sukhaṃ pratipattuṃ na geha ityevamapyunneyam /",
  "S03bsa032_u:4553": "// iti ayogṛhajātakaṃ dvātriṃśattamam //",
  "S03bsa032_u:4554": "_______________________________________________________________",
  "S03bsa032_u:4555": "[Vaidya_241]",
  "S03bsa032_u:4556": "33. Mahiṣajātakam",
  "S03bsa032_u:4557": "sati kṣantavye kṣamā syānnāsatītyapakāriṇāmapi sādhavo lābhamiva bahu manyante /",
  "S03bsa032_u:4558": "tadyathānuśrūyate -",
  "S03bsa032_u:4559": "bodhisattvaḥ kilānyatamasminnaraṇyapradeśe paṅkasaṃparkātparuṣavapurṇīlameghaviccheda iva pādacārī vanamahiṣavṛṣo babhūva /",
  "S03bsa032_u:4560": "sa tasyāṃ durlabhadharmasaṃjñāyāṃ saṃmohabahulāyāmapi tiryaggatau vartamānaḥ paṭuvijñānatvānna dharmacaryānirudyogamatirbabhūva /",
  "S03bsa032_u:4561": "Jm_33.1 cirānuvṛttyevaḥ nibaddhabhāvā na taṃ kadācitkaruṇā mumoca /",
  "S03bsa032_u:4562": "ko 'pi prabhāva sa tu karmaṇo vā tasyaiva vā yatsa tathā babhūva //",
  "S03bsa032_u:4563": "Jm_33.2 ataśca nūnaṃ bhagavānavocadacintyatāṃ karmavipākayukteḥ /",
  "S03bsa032_u:4564": "kṛpātmakaḥ sannapi yatsa bheje tiryaggatiṃ tatra ca dharmasaṃjñām //",
  "S03bsa032_u:4565": "Jm_33.3 vinā na karmāsti gatiprabandhaḥ śubhaṃ na cāniṣṭavipākamasti /",
  "S03bsa032_u:4566": "sa dharmasaṃjñīpi tu karmaleśāṃstāṃstān samāsādya tathā tathāsīt //",
  "S03bsa032_u:4567_0": "athānyatamo duṣṭavānarastasya kālāntarābhivyaktāṃ prakṛtibhadratāṃ dayānuvṛttyā ca",
  "S03bsa032_u:4567_1": "vigatakrodhasaṃrambhatāmavetya nāsmādbhayamastīti taṃ mahāsattvaṃ tena tena vihiṃsākrameṇa",
  "S03bsa032_u:4567_2": "bhṛśataramabādhata /",
  "S03bsa032_u:4568": "dayāmṛduṣu durjanaḥ paṭutarāvalepodbhavaḥ",
  "S03bsa032_u:4569": "parāṃ vrajati vikriyāṃ na hi bhayaṃ tataḥ paśyati /",
  "S03bsa032_u:4570": "yatastu bhayaśaṅkayā sukṛśayāpi saṃspṛśyate",
  "S03bsa032_u:4571": "vinīta iva nīcakaiścarati tatra śāntoddhavaḥ //",
  "S03bsa032_u:4572": "sa kadācittasya mahāsattvasya visrabdhaprasuptasya nidrāvaśādvā pracalāyataḥ sahasaivopari nipatati sma /",
  "S03bsa032_u:4573": "drumamiva kadācidenamadhiruhya bhṛśaṃ saṃcālayāmāsa /",
  "S03bsa032_u:4574": "kṣudhitasyāpi kadācidasya mārgamāvṛtya vyatiṣṭhata /",
  "S03bsa032_u:4575": "kāṣtheṇāpyenamekadā śravaṇayorghaṭṭayāmāsa /",
  "S03bsa032_u:4576": "salilāvagāhanasamutsukasyāpyasya kadācicchiraḥ samabhiruhya pāṇibhyāṃ nayane samāvavre /",
  "S03bsa032_u:4577": "apyenamadhiruhya samudyatadaṇḍaḥ [Vaidya_242] prasahyaiva vāhayan yamasya līlāmanucakāra /",
  "S03bsa032_u:4578": "bodhisattvo 'pi mahasattvaḥ sarvaṃ tadasyāvinayaceṣṭitamupakāramiva manyamāno niḥsaṃkṣobhasaṃrambhamanyurmarṣayāmāsa /",
  "S03bsa032_u:4579": "Jm_33.5 svabhāva eva pāpānāṃ vinayonmārgasaṃśrayaḥ /",
  "S03bsa032_u:4580": "abhyāsāttatra ca satāmupakāra iva kṣamā //",
  "S03bsa032_u:4581_0": "atha kilānyatamo yakṣastamasya paribhavamamṛṣyamāno bhāvaṃ vā jijñāsamānastasya mahāsattvasya",
  "S03bsa032_u:4581_1": "tena duṣṭakapinā vāhyamānaṃ taṃ mahiṣavṛṣabhaṃ mārge sthitvedamuvācamā tāvadbhoḥ",
  "S03bsa032_u:4581_2": "kiṃ parikrīto 'syanena duṣṭakapinā?",
  "S03bsa032_u:4582": "atha dyūte parājitaḥ?",
  "S03bsa032_u:4583": "utāho bhayamasmātkiṃcidāśaṅkase?",
  "S03bsa032_u:4584": "utāho balamātmagataṃ nāveṣi yadevamanena paribhūya vāhyase? nanu bhoḥ",
  "S03bsa032_u:4585": "Jm_33.6 vegāviddhaṃ tvadviṣāṇāgravajraṃ vajraṃ bhindyādvajravadvā nagendrān /",
  "S03bsa032_u:4586": "pādāśceme roṣasaṃrambhamuktā majjeyuste paṅkavacchailapṛṣṭhe //",
  "S03bsa032_u:4587": "Jm_33.7 idaṃ ca śailopamasaṃhatasthiraṃ samagraśobhaṃ balasaṃpadā vapuḥ /",
  "S03bsa032_u:4588": "svabhāvasaujaskanirīkṣitorjitaṃ durāsadaṃ kesariṇo 'pi te bhavet //",
  "S03bsa032_u:4589": "Jm_33.8 mathāna dhṛtvā tadimaṃ kṣureṇa vā viṣāṇakoṭyā madamasya voddhara /",
  "S03bsa032_u:4590": "kimasya jālamasya kaperaśaktavatprabādhanāduḥkhamidaṃ titikṣase //",
  "S03bsa032_u:4591": "Jm_33.9 asajjanaḥ kutra yathā cikitsyate guṇānuvṛttyā sukhaśīlasaumyayā /",
  "S03bsa032_u:4592": "kaṭuṣṇarūkṣākṣi hi yatra siddhaye kaphātmako roga iva prasarpati //",
  "S03bsa032_u:4593": "atha bodhisattvastaṃ yakṣamavekṣamāṇaḥ kṣamāpakṣapatitamarūkṣākṣaramityuvāca -",
  "S03bsa032_u:4594": "Jm_33.10 avaimyenaṃ calaṃ nūnaṃ sadā cāvinaye ratam /",
  "S03bsa032_u:4595": "ata eva mayā tvasya yuktaṃ marṣayituṃ nanu //",
  "S03bsa032_u:4596": "Jm_33.11 pratikartumaśaktasya kṣamā kā hi balīyasi /",
  "S03bsa032_u:4597": "vinayācāraśīreṣu kṣantavyaṃ kiṃ ca sādhuṣu //",
  "S03bsa032_u:4598": "Jm_33.12 śakta eva titikṣate durbalaskhalitaṃ yataḥ /",
  "S03bsa032_u:4599": "varaṃ paribhavastasmānna guṇānāṃ parābhavaḥ //",
  "S03bsa032_u:4600": "Jm_33.13 asatkriyā hīnabalāścca nāma nirdeśakālaḥ paramo guṇānām /",
  "S03bsa032_u:4601": "guṇapriyastatra kimityapekṣya svadhairyabhedāya parākrameta //",
  "S03bsa032_u:4602": "Jm_33.14 nityaṃ kṣamāyāśca nanu kṣamāyāḥ kālaḥ parāyattayā durāpaḥ /",
  "S03bsa032_u:4603": "pareṇa tasminnupapādite ca tatraiva kopapraṇa kopapraṇakramaḥ kaḥ //",
  "S03bsa032_u:4604": "Jm_33.15 svāṃ dharmapīḍāmavicintya yo 'yaṃ matpāpaśuddhyarthimiva pravṛttaḥ /",
  "S03bsa032_u:4605": "na cetkṣamāmapyahamatra kuryāmanya kṛtaghno bata kīdṛśaḥ syāt //",
  "S03bsa032_u:4606": "yakṣa uvāca - tena hi na tvamasyāḥ kacācitprabādhanāyā mokṣyase -",
  "S03bsa032_u:4607": "Jm_33.16 guṇeṣvabahumānasya durjanasyāvinītatām /",
  "S03bsa032_u:4608": "kṣamānairbhṛtyamatyaktvā kaḥ saṃkocayituṃ prabhuḥ //",
  "S03bsa032_u:4609": "bodhisattva uvāca -",
  "S03bsa032_u:4610": "Jm_33.17 parasya pīḍāpraṇayena yatsukhaṃ nivāraṇaṃ syādasukhodayasya vā /",
  "S03bsa032_u:4611": "sukhārthinastanna niṣevituṃ kṣamaṃ na tadvipāko hi sukhaprasiddhaye //",
  "S03bsa032_u:4612": "Jm_33.18 kśamāśrayādevamasau mayarthataḥ prabodhyamāno yadi nāvagacchati /",
  "S03bsa032_u:4613": "nivārayiṣyanti ta enamutpathādamarṣiṇo yānayamabhyupaiṣyati //",
  "S03bsa032_u:4614": "asatkriyāṃ prāpya ca tadvidhājjanānna mādṛśe 'pyevamasau kariṣyati /",
  "S03bsa032_u:4615": "Jm_33.19 asatkriyāṃ prāpya ca tadvidhājjanānna mādṛśe 'pyevamasau kariṣyati /",
  "S03bsa032_u:4616": "[Vaidya_244]",
  "S03bsa032_u:4617": "na labdhadoṣo hi punastathācaredataśca muktirmama sā bhaviṣayti //",
  "S03bsa032_u:4618": "atha yakṣastaṃ mahāsattvaṃ prasādavismayabahumānāvarjitamatiḥ sādhu sādhviti saśiraḥprakampāṅgalivikṣepamabhisaṃrādhya tattatpriyamuvāca -",
  "S03bsa032_u:4619": "Jm_33.20 kutastiraścāmiyamīdṛśī sthitirguṇeṣvasau cādaravistaraḥ kutaḥ /",
  "S03bsa032_u:4620": "kayāpi buddhyā tvidamāsthito vapustapovane ko 'pi bhavāṃstapasyati //",
  "S03bsa032_u:4621": "ityenamabhipraśasya taṃ cāsya duṣṭavānaraṃ pṛṣṭhādavadhūya samādiśya cāsya rakṣāvidhānaṃ tatraivāntardadhe /",
  "S03bsa032_u:4622": "tadevaṃ sati kṣantavye kṣamā syānnāsatītyapakāriṇamapi sādhavo lābhamiva bahu manyante iti kṣāntikathāyāṃ vācyam /",
  "S03bsa032_u:4623": "evaṃ tiryaggatānāṃ bodhisattvānāṃ pratisaṃkhyānasauṣṭhavaṃ dṛṣṭam /",
  "S03bsa032_u:4624": "ko nāma manuṣyabhūtaḥ pravrajitapratijño vā tadvikalaḥ śobheta? ityevamapi vācyam /",
  "S03bsa032_u:4625": "tathagatavarṇe satkṛtya dharmaśravaṇe ceti /",
  "S03bsa032_u:4626": "iti mahiṣajātakaṃ trayastriṃśattamam //",
  "S03bsa032_u:4627": "_______________________________________________________________",
  "S03bsa032_u:4628": "[Vaidya_245]",
  "S03bsa032_u:4629": "34. Śatapatrajātakam",
  "S03bsa032_u:4630": "protsāhyamāno 'pi sādhurnālaṃ pāpe pravartitumanabhyāsāt / tadyathānuśrūyate -",
  "S03bsa032_u:4631": "bodhisattvaḥ kilānyatamasmin vanapradeśe nānāvidharāgaruciracitrapatraḥ śatapatro babhūva /",
  "S03bsa032_u:4632": "karuṇāparicayācca tadavastho 'pi na prāṇihiṃsākaluṣāṃ śatapatravṛttimanuvavarta /",
  "S03bsa032_u:4633": "Jm_34.1 bālaiḥ pravālaiḥ sa mahīruhāṇāṃ puṣpādhivāsairmadhubhiśca hyadyaiḥ /",
  "S03bsa032_u:4634": "phalaiśca nānārasagandhavarṇaiḥ saṃtoṣavṛttiṃ vibharāṃcakāra //",
  "S03bsa032_u:4635": "Jm_34.2 dharmaṃ parebhyaḥ pravadan yathārhamārtān yathāśakti samuddharaṃśca /",
  "S03bsa032_u:4636": "nivārayaṃścāvinayādanāryānudbhāvayāmāsa parārthacaryām //",
  "S03bsa032_u:4637": "iti paripālyamānastena mahāsattvena tasmin vanapradeśe sattvakāyaḥ sācāryaka iva bandhumāniva savidya iva rājanvāniva sukhamabhyavardhata /",
  "S03bsa032_u:4638": "Jm_34.3 dayāmahattvātparipālyamāno vṛddhiṃ yathāsau guṇato jagāma /",
  "S03bsa032_u:4639": "sa sattvakāyo 'pi tathaiva tena saṃrakṣyamāṇo guṇavṛddhimāpa //",
  "S03bsa032_u:4640_0": "atha kadācitsa mahāsattvaḥ sattvānukampayā vanāntarāṇi samanuvicaraṃstīvravedanābhibhavādviceṣṭamānaṃ",
  "S03bsa032_u:4640_1": "digdhaviddhamivānyatamasmin vanapradeśe reṇusaṃparkavyākulamalinake sarasaṭaṃ sihaṃ dadarśa /",
  "S03bsa032_u:4641": "samabhigamya cainaṃ karuṇayā paricodyamānaḥ papraccha - kimidaṃ mṛgarāja?",
  "S03bsa032_u:4642": "bāḍhaṃ khalvakalyaśarīraṃ tvāṃ paśyāmī /",
  "S03bsa032_u:4643": "Jm_34.4 dvipeṣu darpātirasānuvṛttyā javaprasaṅgādathavā mṛgeṣu /",
  "S03bsa032_u:4644": "kṛtaṃ tavāsvāsthyamidaṃ śrameṇa vyādheṣuṇā vā rujayā kayācit //",
  "S03bsa032_u:4645": "Jm_34.5 tad brūhi vācyaṃ mayi cedidaṃ te yadeva vā kṛtyamihocyatāṃ tat /",
  "S03bsa032_u:4646": "mamāsti yā mitragatā ca śaktistatsādhyasaukhyasya bhavān sukhī ca //",
  "S03bsa032_u:4647": "[Vaidya_246]",
  "S03bsa032_u:4648": "siṃha uvāca - sādho pakṣivara na me śramajātamidamasvāsthyaṃ rujayā vyādheṣuṇā vā /",
  "S03bsa032_u:4649": "idaṃ tvasthiśakalaṃ galāntare vilagnaṃ śalyamiva māṃ bhṛśaṃ dunoti /",
  "S03bsa032_u:4650": "na hyenacchaknomya bhyavahartumudgarituṃ vā /",
  "S03bsa032_u:4651": "tadeṣa kālaḥ suhṛdām /",
  "S03bsa032_u:4652": "yathedānīṃ jānāsi, tathā māṃ sukhinaṃ kuruṣveti /",
  "S03bsa032_u:4653": "atha bodhisattvaḥ paṭuvijñānatvādvicintya śalyoddharaṇopāyaṃ tadvacanaviṣkambhapramāṇaṃ kāṣṭhamādāya taṃ siṃhamuvāca - yā te śaktistayā samyak tāvatsvamukhaṃ nirvyādehīti /",
  "S03bsa032_u:4654": "sa tathā cakāra /",
  "S03bsa032_u:4655_0": "atha bodhisattvastadasya kāṣṭhaṃ dantapālyorantare samyagniveśya praviśya cāsya galamūlaṃ",
  "S03bsa032_u:4655_1": "tattiryagavasthitimasthiśakalaṃ vadanāgreṇābhihṛtyaikasmin pradeśe samutpāditaśaithilyamitarasmin",
  "S03bsa032_u:4655_2": "parigṛhya paryante vicakarṣa /",
  "S03bsa032_u:4656": "nirgacchanneva tattasya vadanaviṣkambhaṇakāṣṭhaṃ nipātayāmāsa /",
  "S03bsa032_u:4657": "Jm_34.6 sudṛṣṭakarmā nipuṇo 'pi śalyahṛnna tatprayatnādapi śalyamuddharet /",
  "S03bsa032_u:4658": "yadujjahārānabhiyogasiddhayā sa medhayā janmaśatānubaddhayā //",
  "S03bsa032_u:4659": "Jm_34.7 uddhṛtya śalyena sahaiva tasya duḥkhaṃ ca tatsaṃjanitāṃ śucaṃ ca /",
  "S03bsa032_u:4660": "prītaḥ sa śalyoddharaṇādyathāsīt prītaḥ saśalyoddharaṇāttathāsīt //",
  "S03bsa032_u:4661": "dharmatā hyeṣā sajjanasya /",
  "S03bsa032_u:4662": "Jm_34.8 prasādhya saukhyaṃ vyasanaṃ nivartya vā sahāpi duḥkhena parasya sajjanaḥ /",
  "S03bsa032_u:4663": "upaiti tāṃ prītiviśeṣasaṃpadaṃ na yāṃ svasaukhyeṣu sukhāgateṣvapi //",
  "S03bsa032_u:4664": "iti sa mahāsattvastasya tadduḥkhamupaśamayya prītahṛdayastamāmantrya siṃhaṃ pratinanditastena yatheṣṭaṃ jagāma /",
  "S03bsa032_u:4665_0": "atha sa kadācitpravitataruciracitrapatraḥ śatapatraḥ paribhraman kiṃcitkvacit tadvidhamāhārajātamanāsādya",
  "S03bsa032_u:4665_1": "kṣudagniparigatatanustameva siṃhamacirahastasya hariṇataruṇasya māṃsamupabhuñjānaṃ",
  "S03bsa032_u:4665_2": "tadrudhirānurañjitavadananakharakesarāgraṃ saṃdhyāprabhāsamālabdhaṃ śaranmeghavicchedamiva dadarśa /",
  "S03bsa032_u:4666": "Jm_34.9 kṛtopakāro 'pi tu na prasehe vaktuṃ sa yācñāvirasākṣaraṃ tam /",
  "S03bsa032_u:4667": "viśāradasyāpi hi tasya lajjā tatkālamaunavratamādideśa //",
  "S03bsa032_u:4668": "kāryānurodhāttu tathāpi tasya cakṣuṣpathe hrīvidhuraṃ cacāra /",
  "S03bsa032_u:4669": "Jm_34.10 kāryānurodhāttu tathāpi tasya cakṣuṣpathe hrīvidhuraṃ cacāra /",
  "S03bsa032_u:4670": "[Vaidya_247]",
  "S03bsa032_u:4671": "sa cānupaśyannapi taṃ durātmā nimantraṇāmapyakaronna tasya //",
  "S03bsa032_u:4672": "Jm_34.11 śilātale bījamiva prakīrṇaṃ hutaṃ ca śāntoṣmaṇi bhasmapuñje /",
  "S03bsa032_u:4673": "samaprakāraṃ phalayogakāle kṛtaṃ kṛtaghne vidule ca puṣpam //",
  "S03bsa032_u:4674": "atha bodhisattvo nūnamayaṃ māṃ na pratyabhijānīta iti nirviśaṅkataraḥ samabhigamyainamarthivṛttyā prayuktayuktāśīrvādaḥ saṃvibhāgamayācata -",
  "S03bsa032_u:4675": "Jm_34.12 pathyamastu mṛgendrāya vikramārjitavṛttaye /",
  "S03bsa032_u:4676": "arthisaṃmānamicchāmi tvadyaśaḥpuṇyasādhanam //",
  "S03bsa032_u:4677_0": "ityāśīrvādamadhuramapyucyamāno 'tha siṃhaḥ krauryamātsaryaparicayādanucitāryavṛttiḥ",
  "S03bsa032_u:4677_1": "kopāgnidīptayātipiṅgalayā didhakṣanniva vivartitayā dṛṣṭyā bodhisattvamīkṣamāṇa uvāca - mā tavadbhoḥ /",
  "S03bsa032_u:4678": "Jm_34.13 dayāklaibyaṃ na yo veda khādana visphurato mṛgān /",
  "S03bsa032_u:4679": "praviśya tasya me vaktraṃ yajjīvasi na tadbahu //",
  "S03bsa032_u:4680": "Jm_34.14 māṃ punaḥ paribhūyaivamāsādayasi yācñayā /",
  "S03bsa032_u:4681": "jīvitena nu khinno 'si paraṃ lokaṃ didṛkṣase //",
  "S03bsa032_u:4682": "atha bodhisattvastena tasya rūkṣākṣarakrameṇa pratyākhyānavacasā samupajātavrīḍastatraiva nabhaḥ samutpapāta /",
  "S03bsa032_u:4683": "pakṣiṇo vayamityarthataḥ pakṣavisphāraṇaśabdenainamuktvā pracakrāma /",
  "S03bsa032_u:4684": "athānyatamā vanadevatā tasya tamasatkāramasahamānā dhairyaprayāmajijñāsayā vā samutpatya taṃ mahāsattvamuvāca - pakṣivara,",
  "S03bsa032_u:4685": "kasmādimamasatkāramasya durātmanaḥ kṛtopakāraḥ /",
  "S03bsa032_u:4686": "san saṃvidyamānāyāṃ śaktāvapi marṣayasi? ko 'rthaḥ kṛtaghnenānenaivamupekṣitena?",
  "S03bsa032_u:4687": "Jm_34.15 śaktastvamasya nayane vadanābhighātād visphūrjitaḥ pramathituṃ balaśālino 'pi /",
  "S03bsa032_u:4688": "daṃṣṭrāntarasthamapi cāmiṣamasya hartuṃ tanmṛṣyate kimayamasya balāvalepaḥ //",
  "S03bsa032_u:4689": "Jm_34.16 atha bodhisattvastathāpyasatkāraviprakṛtaḥ protsāhyamāno 'pi tayā vanadevatayā svāṃ prakṛtibhadratāṃ pradarśayannuvāca - alamalamanena krameṇa /",
  "S03bsa032_u:4690": "naiṣa mārgo 'smadvidhānām /",
  "S03bsa032_u:4691": "ārte pravṛttiḥ sādhūnāṃ kṛpayā na tu lipsayā /",
  "S03bsa032_u:4692": "tāmavaitu paro mā vā tatra kopasya ko vidhiḥ //",
  "S03bsa032_u:4693": "Jm_34.17 vañcanā sā ca tasyaiva yanna vetti kṛtaṃ paraḥ /",
  "S03bsa032_u:4694": "ko hi pratyupakārārthī tasya bhūyaḥ kariṣyati //",
  "S03bsa032_u:4695": "Jm_34.18 upakartā tu dharmeṇa paratastatphalena ca /",
  "S03bsa032_u:4696": "yogamāyāti niyamādihāpi yaśasaḥ śiryā //",
  "S03bsa032_u:4697": "Jm_34.19 kṛtaśceddharma ityeva kastatrānuśayaḥ punaḥ /",
  "S03bsa032_u:4698": "atha pratyupakārārthamṛṇadānaṃ na tatkṛtam //",
  "S03bsa032_u:4699": "Jm_34.20 upakṛtaṃ kila vetti na me parastadapakāramiti prakaroti yaḥ /",
  "S03bsa032_u:4700": "nanu viśodhya guṇaiḥ sa yaśastanuṃ dviradavṛttimabhipratipadyate //",
  "S03bsa032_u:4701": "Jm_34.21 na vetti cedupakṛtamāturaḥ paro na yokṣyate 'pi sa guṇakāntayā śriyā /",
  "S03bsa032_u:4702": "sacetasaḥ punaratha ko bhavetkramaḥ samucchritaṃ pramathitumātmano yaśaḥ //",
  "S03bsa032_u:4703": "idaṃ tvatra me yuktarūpaṃ pratibhāti -",
  "S03bsa032_u:4704": "Jm_34.22 yasmin sādhūpacīrṇe 'pi mitradharmo na lakṣyate /",
  "S03bsa032_u:4705": "aniṣṭhuramasaṃrabdhamapayāyācchanaistataḥ //",
  "S03bsa032_u:4706": "atha sā devatā tatsubhāṣitaprasāditamanāḥ sādhu sādhviti punaruktamabhipraśasya tattatpriyamuvāca -",
  "S03bsa032_u:4707": "Jm_34.23 ṛte jaṭāvalkaladhāraṇaśramādbhavānṛṣistvaṃ viditāyatiryatiḥ /",
  "S03bsa032_u:4708": "na veṣamātraṃ hi munitvasiddhaye guṇairupetastviha tattvato muniḥ //",
  "S03bsa032_u:4709": "ityabhilakṣya pratipūjyainaṃ tatraivāntardadhe /",
  "S03bsa032_u:4710": "tadevaṃ protsāhyamāno 'pi sādhurnālaṃ pāpe pravartitumanabhyāsāditi sajjanapraśaṃsāyāṃ vācyam /",
  "S03bsa032_u:4711": "evaṃ kṣāntikathāyāmapyupaneyam - evaṃ kṣamāparicayānna vairabahulo bhavati,",
  "S03bsa032_u:4712": "nāvadyabahulo bahujanapriyo manoṅaśceti /",
  "S03bsa032_u:4713": "evaṃ pratisaṃkhyānabahulāḥ svāṃ guṇaśobhāmanurakṣanti paṇḍitā iti pratisaṃkhyānavarṇe vācyam /",
  "S03bsa032_u:4714": "tathāgatamāhātmye ca bhadraprakṛtyabhyāsavarṇe ca - evaṃ bhadraprakṛtirabhyastā tiryaggatānāmapi na nivartata iti /",
  "S03bsa032_u:4715": "// iti śatapatrajātakaṃ catustriṃśattamam //",
  "S03bsa032_u:4716": "// kṛtiriyamāryaśūrapādānām //"
}