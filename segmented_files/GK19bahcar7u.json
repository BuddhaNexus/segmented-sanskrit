{
    "GK19bahcar7u:0": "saptama ucchvāsaḥ aṅganavedī vasudhā kulyā jaladhiḥ sthalī ca pātālam /",
    "GK19bahcar7u:1": "valmīkaśca sumeruḥ kṛtapratijñasya vīrasya // 7.1 //",
    "GK19bahcar7u:2": "dhṛtadhanuṣi bāhuśālini śailā na namanti yattadāścaryam /",
    "GK19bahcar7u:3": "ripusaṃjñakeṣu gaṇanā kaiva varākeṣu kākeṣu // 7.2 //",
    "GK19bahcar7u:4_0": "atha vyīteṣu ca keṣuciddivaseṣu mauhūrtikamaṇḍalena śataśaḥ sugaṇite supraśaste 'hani datte catasṛṇāmapi diśāṃ vijayayogye",
    "GK19bahcar7u:4_1": "daṇḍayātrālagne salilamokṣaviśāradaiḥ śāradairivāmbhodharaiḥ kāladhautaiḥ śātakaumbhaiśca kumbhaiḥ snātvā viracayya paramayā",
    "GK19bahcar7u:4_2": "bhaktyā bhagavato nīlalohitasyārcāmudarciṣaṃ hutvā pradakṣiṇāvartaśikhākalāpamāśuśukṣaṇiṃ,",
    "GK19bahcar7u:5_0": "dattvā dvijebyo ratnavanti rājatāni jātarūpamayāni ca sahasraśastilapātrāṇi kanakapatralatālaṅkṛtaśaphaśṛṅgaśikharā gāścārbudaśaḥ,",
    "GK19bahcar7u:5_1": "samupaviśya vitatavyāghracarmaṇi bhadrāsane vilipya prathamaviliptāyudho nijayaśodhavalenācaraṇataścandanena śarīraṃ,",
    "GK19bahcar7u:6_0": "paridhāya rājahaṃsamithunalakṣmaṇī sadṛśe dukūle, parameśvaracihnabhūtāṃ śaśikalāmiva kalpayitvā sitakusumamuṇḍamālikāṃ śirasi,",
    "GK19bahcar7u:6_1": "nītvā karṇābharaṇamarakatamayūkhamiva karṇagocaratāṃ gorocanācchuritamabhinavaṃ",
    "GK19bahcar7u:7": "dūrvāpallavaṃ, vinyasya saha śāsanavalayena gamanamahgalapratisaraṃ",
    "GK19bahcar7u:8": "prakoṣṭhe,",
    "GK19bahcar7u:9_0": "paripūjitaprahṛṣṭapurohitakaraprakīryamāṇaśāntisalilasīkaranikarābhyukṣitaśirāḥ saṃpreṣya mahārhāṇi vāhanāni bahalaratnālokaliptakakubhi",
    "GK19bahcar7u:9_1": "ca bhūṣaṇāni bhūbhujāṃ savibhajya, kliṣṭakārpaṭikakulaputralokamocitaiḥ prasādadānaiśca vimucya bandhanāni sakalāni, niyujya",
    "GK19bahcar7u:9_2": "tatkālasmaraṇasphuraṇena kathitātmānamiva cāṣṭādaśadvīpajetavyādhikāre dakṣiṇaṃ",
    "GK19bahcar7u:10_0": "bhujastambhamahamahamikayā sevakairiva sanimittairapi samagrairagrato bhavadbhiḥ pramuditaprajājanyamānajayaśabdakolāhalo",
    "GK19bahcar7u:10_1": "hiraṇyagarbha iva brahnāṇḍātkṛtayugakaraṇāya bhavanānnirjagāma /",
    "GK19bahcar7u:11": "nātidūre ca nagarādupasarasvati nirmite mahati tṛṇamaye,",
    "GK19bahcar7u:12": "samuttambhitatuṅgatoraṇe, vedīvinihitapallavalalāmahemakalaśe,",
    "GK19bahcar7u:13": "baddhavanamālādāmni, dhavaladhvajasālini, bhramacchuklavāsasi,",
    "GK19bahcar7u:14": "paṭhaddvijanmani mandire prasthānamakarot /",
    "GK19bahcar7u:15_0": "tatrasthasya cāsya grāmākṣapaṭalikaḥ sakalakaraṇiparikaraḥ “karotu devo divasagrahaṇamadyaivāvandhyaśāsanaḥ śāsanānām' ityabhidhāya",
    "GK19bahcar7u:15_1": "vṛṣāṅkāmabhinavaghaṭitāṃ hāṭakamayīṃ mudrāṃ samupaninye /",
    "GK19bahcar7u:16": "jagrāha ca tāṃ rājā /",
    "GK19bahcar7u:17": "samupasthāpite ca prathamata eva mṛtpiṇḍe paribhraśya karakamalādadhomukhī mahītale papāta mudrā /",
    "GK19bahcar7u:18": "mandāśyānapaṅkapaṭale mṛdumṛdi sarasvatītīre parisphuṭaṃ vyarājanta rājayo varṇānām /",
    "GK19bahcar7u:19": "amaṅgalāśaṅkini ca viṣīdati parijane",
    "GK19bahcar7u:20": "narapatirakaronmanasyetat--”atattvadarśinyo hi bhavantyavidagdhānāṃ dhiyaḥ",
    "GK19bahcar7u:21": "tathā hi--ekaśāsanamudrāṅkā bhūrbhavato bhaviṣyatīti niveditamapi",
    "GK19bahcar7u:22": "nimittenānyathā gṛhṇanti grāmyāḥ' /",
    "GK19bahcar7u:23": "ityabhinandya manasā mahānimittaṃ tatsīrasahasrasaṃmitasīmnāṃ grāmāṇāṃ śatamadād dvijebhyaḥ",
    "GK19bahcar7u:24": "nināya ca tatra taṃ divasam /",
    "GK19bahcar7u:25": "pratipannāyāṃ sarvaryāṃ saṃmānitasarvarājalokaḥ suṣvāpa /",
    "GK19bahcar7u:26": "atha galati tṛtīye yāme suptasamastasanattvaniḥśabde dikkuñjarajṛmbhamāṇagambhīradhvaniratāḍhyata prayāṇapaṭahaḥ /",
    "GK19bahcar7u:27": "agrataḥ sthitvā ca muhūrtamiva punaḥ prayāṇakrośasaṃkhyāpakāḥ spaṣṭamaṣṭāvadīyanta prahārāḥ paṭahe paṭīyāṃsaḥ /",
    "GK19bahcar7u:28_0": "atha galati tṛtīye yāme suptasamastasattvaniḥśabde dikkuñjarajṛmbhamāṇagambhīradhvaniratāḍyata prayāṇapaṭahaḥ agrataḥ sthitvā",
    "GK19bahcar7u:28_1": "ca muhūrtamiva punaḥ prayāṇakrīśasaṃkhyāpakāḥ spaṣṭamaṣṭāvadīyanta prahārāḥ paṭahe paṭīyāṃsaḥ /",
    "GK19bahcar7u:29": "tato raṭatpaṭahe, nandannāndīke, guñjadguñje, kūjatkāhale,",
    "GK19bahcar7u:30": "śabdāyamānaśaṅkhe, kramopacīyamānakaṭakakalakale,",
    "GK19bahcar7u:31": "parijanotthāpanavyāpṛtavyavahāriṇi,",
    "GK19bahcar7u:32": "drutadrughaṇaghātaghaṭyamānakoṇikākīlakolāhalakalitakakubhi,",
    "GK19bahcar7u:33": "balādhikṛtabadhyamānapāṭīpatipeṭake,",
    "GK19bahcar7u:34": "janajvalitolkāsahasrālokalupyamānatriyāmātamasi,",
    "GK19bahcar7u:35": "yāmaceṭīcaraṇacalanotthāpyamānakāmimithune,",
    "GK19bahcar7u:36": "kaṭukakaṭukanirdeśanaśyannidronmiṣanniṣādini,",
    "GK19bahcar7u:37": "prabuddhahāstikaśūnyīkriyamāṇaśayyāgṛhe, suptotthitāśvīyavidhūyamānasaṭeṣa",
    "GK19bahcar7u:38": "raṭatkaṭakamukharakhanitrakhanyamānakṣoṇīpāśe,",
    "GK19bahcar7u:39": "samutkīlyamānakīlaśiñjānāhiñjīre,",
    "GK19bahcar7u:40": "upanīyamānanigaḍatālakalaravottālaturaṅgataraṅgyamāṇakhurapuṭe,",
    "GK19bahcar7u:41": "leśikamucyamānamadasyandidantisaṃdānaśṛṅkhalākhanakhananinādanirbharabharitadaśadiśi,",
    "GK19bahcar7u:42": "bhāsapūlakaprahārapramṛṣṭapāṃsulakaripṛṣṭhatrasāryamāṇaprasphoṭitapramṛṣṭacarmaṇi,",
    "GK19bahcar7u:43": "gṛhacintakaceṭakasaṃveṣṭyamānapaṭapuṭīkāṇḍapaṭamaṇḍapaparivastrāvitānake,",
    "GK19bahcar7u:44": "kīlakalāpāpūryamāṇacipiṭacarmapuṭe, saṃbhāṇḍāyamānabhāṇḍāgāriṇi,",
    "GK19bahcar7u:45": "bhāṇḍāgāravahanasaṃvāhyamānabahunālīvāhike,",
    "GK19bahcar7u:46": "niṣādiniścalānekānekapāropyamāṇakośakalaśapīḍāpīḍasaṃkaṭāyamānasāmantaukasi,",
    "GK19bahcar7u:47": "dūragatadakṣadāserakakṣipraprakṣipyamāṇopakaraṇasaṃbhārabhriyamāṇaduṣṭadantini,",
    "GK19bahcar7u:48": "tiryagānamajjāghanikarakṛcchrākṛṣṭalambamānaparatantratundilacundījanajanitajanahāse,",
    "GK19bahcar7u:49": "pīḍyamānaśāraśārivaratrāguṇagrāhitagātravihārabṛṃhadbahubṛhadunmadakariṇi,",
    "GK19bahcar7u:50": "karighaṭāghaṭamānaghaṇṭāṭāṅkārakriyamāṇakarṇajvare,",
    "GK19bahcar7u:51": "pṛṣṭhapratiṣṭhāpyamānakaṇṭhālakakadarthitakūjatkarabhe,",
    "GK19bahcar7u:52": "abhijātarājaputrapreṣyamāṇa kupyayuktākulakulīnakulaputrakalatravāhane,",
    "GK19bahcar7u:53": "gamanavelāvipralabdhavāraṇādhoraṇānviṣyamāṇanavasevake,",
    "GK19bahcar7u:54": "prasādavittapattinīyamānanarapativallabhavāravājini,",
    "GK19bahcar7u:55": "cārucārabhaṭasanyanyasyamānanāsīramaṇḍalāḍambarasthūlasthāsake,",
    "GK19bahcar7u:56": "sthānapālaparyamāṇalambamānalavaṇakalāyīkiṅkiṇīnālīsanāthasaṃkalitatalasārake,",
    "GK19bahcar7u:57": "kuṇḍalīkṛtāvarakṣaṇījālajaṭilavallabhapālāśvadhaṭāniveśyamānasākhāmṛge,",
    "GK19bahcar7u:58": "parivardhakākṛṣyamāṇārdhajandhaprābhātikayogyāśanaprārohake,",
    "GK19bahcar7u:59": "vyakrośīvijṛmbhamāṇaghāsikaghoṣe,",
    "GK19bahcar7u:60": "gamanasaṃbhramabhraṣṭabhramaduttuṇḍataruṇaturaṅgamatanyamānānekamandurāvimarde,",
    "GK19bahcar7u:61": "sajjīkṛtakareṇukārohāhvānasatvarasundarīdīyamānamukhālepane,",
    "GK19bahcar7u:62": "calitamātaṅgaturaṅgapradhāvitaprākṛtaprātiveśikalokaluṇṭhyamānanirghāsasasyasaṃcaye,",
    "GK19bahcar7u:63": "saṃcaraccelacakrākāntacakrīvati,",
    "GK19bahcar7u:64": "cakracītkārigantrīgaṇagṛhyamāṇaprahatavartmani,",
    "GK19bahcar7u:65": "akāṇḍakoḍḍīyamānabhāṇḍabharitānaḍuhi,",
    "GK19bahcar7u:66": "nikaṭaghāsalābhalubhyallambamānaprathamaprasāryamāṇasārasaurabheye,",
    "GK19bahcar7u:67": "pramukhapravartyamānamahāsamāmantamahānase, puraḥpradhāvaddhvajavāhini,",
    "GK19bahcar7u:68": "priyaśatopalabhyamānasaṃkaṭakuṭīrakāntarālaniḥsaraṇe,",
    "GK19bahcar7u:69": "karicaraṇadalitamaṭhikotthitalokaloṣṭahanyamānameṇṭhakriyamāṇāsannasākṣiṃṇi,",
    "GK19bahcar7u:70": "saṃghaṭṭavighaṭṭamānavyāghrapallīpalāyamānakṣudrakuṭumbake,",
    "GK19bahcar7u:71": "kalakalopadravadravaddraviṇabalīvardavidrāṇavaṇiji,",
    "GK19bahcar7u:72": "puraḥsaradīpikālokaviralāyamānalokotpīḍāprasthitāntaḥpurakariṇīkadambake,",
    "GK19bahcar7u:73": "hayārohāhūyamānalambitaśuni,",
    "GK19bahcar7u:74": "sarabhasacaraṇanipatananiścalagamanasukhāyamānakhakkhaṭastūyamānatuṅgataṅgaṇaguṇe,",
    "GK19bahcar7u:75": "srastavesaravisaṃvādisīdaddākṣiṇātyasādini, rojajagdhajagati",
    "GK19bahcar7u:76": "prayāṇasamaye,",
    "GK19bahcar7u:77": "pratidiśamāgacchadbhirgajavadhūsamārūḍhairādhoraṇairūrdhvadhriyamāṇahemapatrabhaṅgaśāraśārṅgaiḥ,",
    "GK19bahcar7u:78": "antarāsanāsīnāntaraṅgagṛhītāsibhiḥ, tāmbūlikavidhūyamānacāmarapallavaiḥ,",
    "GK19bahcar7u:79": "paścimāsanikārpitabhastrābharaṇabhindipālapūliṅkaiḥ,",
    "GK19bahcar7u:80": "patralatākuṭilakaladhautanalakapallavitaparyāṇaiḥ,",
    "GK19bahcar7u:81": "paryāṇapakṣakaparikṣepapaṭṭikābandhaniścalapaṭṭopadhānasthirāvadhānaiḥ,",
    "GK19bahcar7u:82": "pracalapādaphalikāsphālanasphāyamānapadabandhamaṇiśilāśabdaiḥ,",
    "GK19bahcar7u:83": "uccitranetrasukumārasvasthānasthagitajaṅghākāṇḍaiśca",
    "GK19bahcar7u:84": "kārdamikapaṭakalmāṣitapiśaṅgapiṅgaiḥ,",
    "GK19bahcar7u:85": "alinīlamasṛṇasatulāsamutpāditasitāsamāyogaparabhāgaiścāvadātadehavaṇarvirājamānarājāvartamecakaiḥ,",
    "GK19bahcar7u:86": "kañcukaiścāpacitacīnacolakaiśca tāramuktāstabakitastavarakavārabāṇaiśca nānākaṣāyakarburakūpasikaiśya śukapicchacchāyācchādanakaiśca vyāyāmolluptapārśvapraviṣṭacāruśastraśca",
    "GK19bahcar7u:87": "gativaśavellitahāralatāgalallolakuṇḍalonmocanapradhāvitaparijanaiḥ,",
    "GK19bahcar7u:88_0": "cāmīkarapatrāṅkurakarṇapūrakavighaṭṭamānavācālavālapāśaiścoṣṇīṣapaṭṭāvaṣṭabdhakarṇotpalanālaiśca kuṅkumarāgakomalottarīyāntaritottamāhgaiśca",
    "GK19bahcar7u:88_1": "cūḍāmaṇikhaṇḍakhacitakṣaumacolaiśya māyūrātapatrāyamāṇaśekharaṣaṭpadapaṭalaiśca mārgāgataśārikaśārivāhavegadaṇḍaiḥ,",
    "GK19bahcar7u:89": "punaścañcaccāmarakirmīrakārdaraṅgacarmamaṇḍalamaṇḍanoḍḍīyamānacaṭulaḍāmaracārabhaṭabharitabhuvanāntaraiḥ,",
    "GK19bahcar7u:90": "āskandatkāmbojavājiśataśiñjānajātarūpāyānaravamukharitadiṅmukhaiśca",
    "GK19bahcar7u:91": "nirdayaprahatalambāpaṭahaśatapaṭuravabadhirīkṛtaśravaṇavivaraiḥ,",
    "GK19bahcar7u:92": "udghoṣyamāṇanāmabhiḥ, unmukhapādātapratipālyamānājñāpātai rājabhirāpupūre rājadvāram /",
    "GK19bahcar7u:93": "udite ca bhagavati dinakṛti rājñaḥ samāyogagrahaṇasamayaśaṃsī sasvāna saṃjñāśaṅkho muhurmuhuḥ",
    "GK19bahcar7u:94": "atha na cirādiva prathamaprayāṇa eva digvijayāya diggajasamāgamamiva gamanavilolakarṇatāladolāvilāsaiḥ kurvāṇayā kareṇukayā",
    "GK19bahcar7u:95": "siddhayātrayohyamānaḥ, vaidūryadaṇḍavikaṭenopari pratyuptapajharāgakhaṇḍamayūkhakhacitatayā",
    "GK19bahcar7u:96_0": "lohitāyatayā dhriyamāṇena maṅgalātapatreṇa kadalīgarbhābhyadhikamradimnā navanetranirmitena dvitīya iva bhogināmadhipatiraṅgalagnena",
    "GK19bahcar7u:96_1": "kañcukenāmṛtamathanadivasa iva kṣīrodaphenapaṭaladhavalāmbaravāhī, bāla eva pārijātapādapa ivākhaṇḍalabhūmimārūḍhaḥ,",
    "GK19bahcar7u:97_0": "vidhūyamānacāmaramarudvidhūtakarṇapūrakusumamañjarīrajasā sakalabhuvanavaśīkaraṇacūrṇenevadiśaśchurayannabhimukhacūḍāmaṇighaṭamānapāṭalapratibimbamudayamānaṃ",
    "GK19bahcar7u:97_1": "savitāramapi pibanniva tejasā bahalatāmbūlasindūracchuritayā vilabhamāna iva dvīpāntarāṇyoṣṭhamudrayānurāgasya sphuranmahāhāramarīcicakravālāni",
    "GK19bahcar7u:98": "cāmarāṇīva diśo 'pi grāhayan, rājakekṣaṇotkṣiptatribhāgayā trīnapi lokān",
    "GK19bahcar7u:99_0": "karadānāyājñāpayanniva savibhramaṃ bhrūlatayā drāghīyasā bāhuprākāreṇa parikṣipanniva rirakṣayā saptāpi sāgaramahākhātānakhilamiva",
    "GK19bahcar7u:99_1": "kṣorodamādhuryamādāyodgatayā lakṣmyā samupagūḍhaḥ, gāḍhamamṛtamaya iva pīyamānaḥ kutūhalottānakaṭakalokalocanasahasraaiḥ",
    "GK19bahcar7u:99_2": "snehārdreṣu rājñāṃ hṛdayeṣu guṇagauraveṇa majjanniva, limpannivasaubhāgyadraveṇa",
    "GK19bahcar7u:100": "draṣṭṝṇāmamarapatirivāgrajavadhakalahkaprakṣālanākulaḥ, pṛthuriva",
    "GK19bahcar7u:101": "pṛthivīpariśodhanāvadhānasaṃkalitasakalamahībhṛtsamutsāraṇaḥ,",
    "GK19bahcar7u:102": "puraḥsarairālokakārakaiḥ sahasrasaṃkhyairarka iva kiraṇairadhikāracāturyacañcalacaraṇairvyavasthāsthāpananiṣṭhuraiḥ bhayapalāyamānalokotpīḍāntaritā dasāpi diśo grāhayadbhiriva,",
    "GK19bahcar7u:103": "calitakadalikāsaṃpātapītapracāraṃ pavanamapi vinaye sthāpayadbhiriva,",
    "GK19bahcar7u:104": "drutacaraṇoddhūtadhūlipaṭalāvadhūtān dinakarakilaṇānapyutsārayadbhiriva,",
    "GK19bahcar7u:105": "kanakavetralatālokavikṣipyamāṇaṃ dinamapi dūrīkurvadbhiriva,",
    "GK19bahcar7u:106": "daṇḍibhiritastataḥ samutsāryamāṇajanasamūho nirjagāma narapatiḥ /",
    "GK19bahcar7u:107": "avanamati ca vinayanamitavapuṣi, bhayacakitamanasi,",
    "GK19bahcar7u:108": "calanaśithilamaṇikanakamukuṭakiraṇanikaraparikararuciraśirasi,",
    "GK19bahcar7u:109": "vilulitakusumaśekhararajasi rājacakre, prabhāmucāṃ cūḍāmaṇīnāmavāñcastiryañca udañcaśca cañcanto marīcayaścāparāśaya iva",
    "GK19bahcar7u:110": "suśakunasaṃpādanāya celuḥ /",
    "GK19bahcar7u:111": "meghāyamānareṇumeduraṃ mandiraśikhaṇḍina iva khamuḍḍīyamānāḥ komalakalpapādapapallavavandanamālāḥ kalāpā ivābadhyanta digdvāreṣu dikpālaiḥ /",
    "GK19bahcar7u:112_0": "praṇamyamānaśca netravibhāgaiścakaṭākṣaiśca samagrekṣitairbhrūvañcitaiścārdhasmitaiśca parihāsaiśca chekālāpaiśca kuśalapraśnaiśca",
    "GK19bahcar7u:112_1": "pratipraṇāmaiśconmattabhrūvīkṣitaiścājñādānaiścākrīṇanniva mānamayān prāṇān praṇayadānaiḥ pravīrāṇāṃ vīro yathānurūpaṃ vibabhāja",
    "GK19bahcar7u:112_2": "rājakam /",
    "GK19bahcar7u:113": "atha prasthite rājani bahalakalakalatrastadiṅnāgaśūtkārarava ivetastatastastāra tāratarastūryāṇāṃ pratidhvanirāśātaṭeṣu /",
    "GK19bahcar7u:114": "diggajebhyaḥ prakupitānāṃ triprasrutānāṃ kariṇāṃ madaprasravaṇavīthībhiralikulakālībhiḥ kālindīveṇikāsahasrāṇīva",
    "GK19bahcar7u:115": "sindūrareṇurāśibhiraruṇāyamānabimbe ravāvastamayasamayaṃ śaśaṅkire śakunayaḥ /",
    "GK19bahcar7u:116": "kariṇāṃ ṣaṭpadakolāhalamāṃsalaiḥ karṇatālaniḥsvanaistirodadhire dundubhidhvanayaḥ /",
    "GK19bahcar7u:117": "dodhūyamānaśca sacarācaramācacāma cāmarasaṃghāto viśvam /",
    "GK19bahcar7u:118": "aśvīyaśvāsanikṣiptaiḥ śiśvinde sitasindhuvāradāmaśucibhirnirantaramantarikṣaṃ phenipaṇḍaiḥ",
    "GK19bahcar7u:119": "piṇḍībhūtatagarastabakapāṇḍurāṇi papuriva parasparasaṃghaṭṭanaṣṭāṣṭadiśaṃ divasamuccacāmīkaradaṇḍānyātapatravanāni",
    "GK19bahcar7u:120": "rajorajanīnimīlito mukuṭamaṇiśilāvalībālātapena vicakāsa vāsaraḥ /",
    "GK19bahcar7u:121": "rājatairhiraṇyaiśca maṇḍanakabhāṇḍamaṇḍalairhradamānairhiratīkṛtāḥ parihrādā harito badhiratāṃ dadhuḥ /",
    "GK19bahcar7u:122": "aripratāpānalanirmūlanāyeva madoṣmaśīkaraiḥ śiśekire kariṇaḥ kakubhāṃ cakram /",
    "GK19bahcar7u:123": "cakṣuṣāmunmeṣaṃ mumuṣustaḍiccañcalāni cūḍāmaṇīnāmarcīṣi /",
    "GK19bahcar7u:124": "svayamapi visiṣmiye balānāṃ bhūpālaḥ sarvatovikṣiptacakṣuścādrākṣīdāvāsasthānasakāśāt pratiṣṭhamānaṃ",
    "GK19bahcar7u:125": "svandhāvāram, adhokṣajakukṣeriva yugādau niṣpatantaṃ jīvalokam,",
    "GK19bahcar7u:126": "ambhonidhimiva kumbhabhuvo vadanāt plāvitabhuvanamudbhavantam,",
    "GK19bahcar7u:127": "arjunabāhudaṇḍasahasrasaṃpiṇḍitonmuktamiva sahasradhā pravartamānaṃ pravāhaṃ narmadāyāḥ /",
    "GK19bahcar7u:128": "“prasara tāta /",
    "GK19bahcar7u:129": "bhāva, kiṃ vilambase? laṅghati turaṅgamaḥ /",
    "GK19bahcar7u:130": "bhadra, bhagnacaraṇa iva saṃcarasiyāvadamī puraḥsarāḥ sarabhasamupari patanti /",
    "GK19bahcar7u:131": "vāhayasi kimuṣṭram? na paśyasi nirdaya, niḥśūkaśiśukaṃ śayānam? vatsa",
    "GK19bahcar7u:132": "rāmila, rajasi yathā na nasyasi tathā samīpe bhava, kiṃ na paśyasi galati",
    "GK19bahcar7u:133": "śaktuprasevakaḥ? kimevamitvara, tvarase /",
    "GK19bahcar7u:134": "saurabheya, saraṇimapahāya hayamadhyaṃ dhāvasi? dhīvari, viśasi, gantukāmā",
    "GK19bahcar7u:135": "mātahgi, mātaṅgamārgam /",
    "GK19bahcar7u:136": "aṅga, galati tiraścīnā caṇakagoṇī /",
    "GK19bahcar7u:137": "gaṇayasi na māmāraṭantam? avaṭamataṭenāvatarasi /",
    "GK19bahcar7u:138": "sukhamāssva svairiṇi /",
    "GK19bahcar7u:139": "sauvīraka, kumbho bhagnaḥ /",
    "GK19bahcar7u:140": "mantharaka khādiṣyasi gataḥ sannikṣum /",
    "GK19bahcar7u:141": "ukṣāṇaṃ prasādaya /",
    "GK19bahcar7u:142": "kiyacciramuccinoṣi ceṭa, badarāṇi? dūraṃ gantavyam /",
    "GK19bahcar7u:143": "kimadyaiva vidrāsi droṇaka, drāghīyasī daṇḍayātrā, vinaikena niṣṭhurakeṇa niṣkreyamasmākam",
    "GK19bahcar7u:144": "agrataḥ panthāḥ sthapuṭaka, sthāvara, yathā na bhanakṣi phaṇitasthālīṃ,",
    "GK19bahcar7u:145": "garīyān gaṇḍakataṇḍulabhārako na nirvahati damyaḥ /",
    "GK19bahcar7u:146": "dāsaka, māṣīṇāmamuto drāgdātreṇa mukhaghāsapūlakaṃ lunīhi /",
    "GK19bahcar7u:147": "ko jānāti yavasagataṃ gatānām /",
    "GK19bahcar7u:148": "dhava, vāraya balīvardān, vāhīkarakṣitaṃ kṣetramidam /",
    "GK19bahcar7u:149": "lambitā śakaṭī /",
    "GK19bahcar7u:150": "śākkaraṃ dhurandharaṃ dhuri dhavalaṃ niyuṅkṣva /",
    "GK19bahcar7u:151": "yakṣapālita, pramadāḥ pinakṣi /",
    "GK19bahcar7u:152": "akṣiṇī kiṃ te sphuṭite /",
    "GK19bahcar7u:153": "hata hastipaka, nedīyasi karikaradaṇḍe samadaḥsaṃmardakardame skhalasi /",
    "GK19bahcar7u:154": "bhrātarbhāvavidhurabandho, uddhara paṅkādanaḍvāham /",
    "GK19bahcar7u:155": "ita ehi māṇavaka, ghanebhaghaṭāsaṃghaṭṭasaṃkaṭe nāsti nistaraṇasaraṇiḥ' /",
    "GK19bahcar7u:156_0": "ityevamādipravartamānānekasaṃlāpaṃ vkacit svecchāmṛditoddāmasasyaghāsavighasasukhasaṃpannānnapuṣṭaiḥ kelikalaiḥ kilakilāyamānairmeṇṭhavaṇṭhavaṭharalambanaleśikaluṇṭhakaceṭaśāṭacaṇḍālamaṇḍalairāṇḍīraiḥ",
    "GK19bahcar7u:157": "stūyamānam, vkavidasahāyaiḥ kleśārjitakugrāmakuṭumbisaṃpāditasīdatsaurabheyaśambalasaṃvāhanāyāsāvegāgatasaṃyogaiḥ svayaṃ gṛhītagṛhopaskaraṇaiḥ “iyamekā kathañciddaṇḍayātrā yātu /",
    "GK19bahcar7u:158": "yātu pātālatalaṃ tṛṣṇa bhūterabhavaniḥ /",
    "GK19bahcar7u:159": "bhavatu śivam /",
    "GK19bahcar7u:160": "sevāṃ karotu /",
    "GK19bahcar7u:161": "svasti sarvaduḥkhakūṭāya kaṭakāya' iti",
    "GK19bahcar7u:162": "durvidhavṛddhakulaputrakairnindyamānam,",
    "GK19bahcar7u:163_0": "vkacidatitīkṣṇasalilasrotaḥpātinaugatairiva grathitairiva paṅktibhūtairjanairatidrutam, dravadbhiḥ kṛṣṇakaṭhinaskandhagurulaguḍairgṛhītasauvarṇapādapīṭhīkarahkakalaśapatadgrahāvagrāhaiḥ",
    "GK19bahcar7u:163_1": "pratyāsannapārthivopakaraṇagrahaṇagarvadurvāraiḥ savaṃmeva bahiḥ",
    "GK19bahcar7u:164_0": "kārayadbhirbhūpatibhṛtakabhārikairmahānasopakaraṇavāhibhiśca baddhavarāhavardhravārdhīṇasairlambamānahariṇacaṭukacaṭakajūṭajaṭi",
    "GK19bahcar7u:164_1": "laiḥ śiśuśaśakaśākapatravetrāgrasaṃgrahasaṃgrāhibhiḥ śuklakarpaṭaprāvṛtamukhaikadeśadatārdramudrāguptagorasabhaṇḍaistalakatāpakatāpikāhastakatāmracarukakaṭāhasaṃkaṭapiṭakabhārikaiḥ",
    "GK19bahcar7u:164_2": "samutsāryamāṇapurovartijanam, vkacit “klośo 'smākam /",
    "GK19bahcar7u:165": "phalakāle 'nya eva viṭāḥ samupasthāsyante' iti mukharaiḥ pade pade patatāṃ durbalabalīvardānāṃ niyuktaiḥ skhalane khalaceṭakeḥ",
    "GK19bahcar7u:166": "khedyamānāṃsaṃvibhaktakulaputralokam,",
    "GK19bahcar7u:167": "kvacinnarapatidarśanakutūhalādubhayataḥ",
    "GK19bahcar7u:168": "prajavitapradhāvitagrāmeyakajanapadam,",
    "GK19bahcar7u:169_0": "mārgagrāmanirgatairāgrahārikajālmaiśca puraḥsarajaranmahattarottambhitāmbhaḥkumbhairupāyanīkṛtadadhiguḍakhaṇḍakusumakaraṇḍakairghaṭitapeṭakaiḥ",
    "GK19bahcar7u:169_1": "sarabhasaṃ samutsarpadbhiḥ prakupitapracaṇjadaṇjivitrāsanavidrutairdūragatairapi skhaladbhirapi patadbhirapi narendranihitadṛṣṭibhirasato",
    "GK19bahcar7u:169_2": "'pi",
    "GK19bahcar7u:170": "pūrvabhogapatidoṣānudbhāvayadbhiradhikrāntāyuktakaśatāni ca śaṃsadbhiścirantanacāṭāparādhāścābhidadhānairuddhūyamānadhūlipaṭalam,",
    "GK19bahcar7u:171": "kvacidekāntapravṛttāśvavāracakracarvyamāṇāgāmigauḍavimṛgyamāṇasasyasaṃrakṣaṇam,",
    "GK19bahcar7u:172": "aparairādiṣṭaparipālakapuruṣaparituṣṭaiḥ “dharmaḥpratyakṣo devaḥ' iti",
    "GK19bahcar7u:173_0": "stutīrātanghadbiḥ, aparairlūyamānaniṣpannasasyaprakaṭitaviṣādaiḥ kṣetraśucā sakuṭumbakaireva nirgataiḥ prarūḍhaprāṇacchedaiḥ",
    "GK19bahcar7u:173_1": "paritāpatyājitabhayaiḥ “vka rājā, kuto rājā? ko dṛśo vā rājā?' iti",
    "GK19bahcar7u:174": "prārabdhanaranāthanindam, śaśakaiśca kaiścitpade pade",
    "GK19bahcar7u:175": "prajavipracamḍadaṇḍapāṇipeṭakānubaddhairgiriguḍakairiva hanyamānairitastataḥ saṃcaradbhiḥ,",
    "GK19bahcar7u:176_0": "aparairyugapatparāpatitamahājanagrastaistilaśo vilupyamānairanekajantujahghāntarālaniḥsaraṇakuśalibhiḥ kuṭilikāvyaṃsitasādibahuśvabhiḥ",
    "GK19bahcar7u:176_1": "patalloṣṭalaguḍakoṇakuṭhārakīla kuddālkhanitradātrayaṣṭivṛṣṭibhirapi niḥsaradbhirāyuṣo balātkṛtakalakalam,",
    "GK19bahcar7u:177_0": "anyatra saṃghaśo ghāsikairbusadhūlidhūsaritaghāsajālajālakitajaghanaiśca purāṇaparyāṇaikadeśadolāyamānadātraiśca sīrṇorṇāśakalaśithilamalinamalakuthaiśca",
    "GK19bahcar7u:177_1": "prabhuprasādīkṛtapāṭitapaṭaccaracalaccolakadhāribhiśca",
    "GK19bahcar7u:178": "dāvamānairuddhūyamānadhūlipaṭalam,",
    "GK19bahcar7u:179": "vkacidekāntapravṛttāsvavāracakracarcyamānāgāmigauḍavigraham,",
    "GK19bahcar7u:180": "vkacitpaṅkitapradeśapūraṇādeśākulasakalalokalūyamānatṛṇapūlakam,",
    "GK19bahcar7u:181": "vkacittalavartivetrivetravitrāsyamānaśākhiśikharagatavikrośādvivādibrāhnaṇam,",
    "GK19bahcar7u:182": "vkacitkuluṇṭhakapāśaviveṣṭyamānagrāmīṇagrāmākṛṣṭakauleyakam,",
    "GK19bahcar7u:183": "vkacidanyonyavibhavasparthoddhurarājaputravāhyamānavājisaṃghaṭṭamaṇḍitam,",
    "GK19bahcar7u:184_0": "anekavṛttāntatayā kautukajananam, pralayajaladhimiva jagadgrāsagrahaṇāya pravṛttam, pātālamiva mahrābhogināṃ guptaye samutpāditam,",
    "GK19bahcar7u:184_1": "kailāsamiva parameśvaravasataye sṛṣṭam, dṛsyamānasakalaprāṇiparyāyaṃ caturyugasargakośamiva prajāpatīnāṃ kleśabahulamapi",
    "GK19bahcar7u:184_2": "tapaḥkaraṇamitra kramakāriṇaṃ kalyāṇānām, evaṃ ca vīkṣyamāṇaḥ kaṭakaṃ jagāṃma /",
    "GK19bahcar7u:185": "āsannavartināṃ ca “tatrabhavatā māndhātrā pravartitāḥ panthāno digvijayāya",
    "GK19bahcar7u:186": "apratihataratharaṃhasā raghuṇā laghunaiva kālenākāri kakubhāṃ prasādanam /",
    "GK19bahcar7u:187": "śarāsanadvitīyaḥ karadīcakāra cakraṃ kramāgatabhujabalābhijanadhanamadāvaliptānāṃ bhūbhujāṃ pāṇḍuḥ /",
    "GK19bahcar7u:188": "pāṇḍavaḥ savyasācī jīnaviṣayamatikramyarājasūyasaṃpade krudhyadgandharvadhanuṣkoṭiṭāṅkārakūjitakuñjaṃ hemakūṭaparvataṃ parājaiṣṭa",
    "GK19bahcar7u:189": "saṃkalpāntarito vijayastarasvinām /",
    "GK19bahcar7u:190": "sahimahimavadvyavahito 'pyuvāha bāhubalavyatikarakātaraḥ karaṃ kauraveśvarasya kiṅkara ivākṛtī drumaḥ /",
    "GK19bahcar7u:191": "nātijigīṣavaḥ khalu pūrve yenālpa eva bhūbhāge bhūyāṃso bhagadattadantavakrakrāthakarṇakau ravaśiśupālasālvajarāsaṃdhasindhurājaprabhṛtayo 'bhavan bhūpatayaḥ /",
    "GK19bahcar7u:192": "saṃtuṣṭo rājā yudhiṣṭhiro yo hyasahata samīpa eva dhanañjayajayajanitajagatkampaḥ kiṃpuruṣāṇāṃ rājyam /",
    "GK19bahcar7u:193": "alasaścaṇḍakośo yo na prāvikṣat kṣmāṃ jitvā strīrājyam /",
    "GK19bahcar7u:194": "hrasīya evāntaraṃ tuṣāragirigandhamādanayoḥ utsāhinaḥ /",
    "GK19bahcar7u:195": "kiṣkuḥ turuṣkaviṣayaḥ /",
    "GK19bahcar7u:196": "prādeśaḥ pārasīkadeśaḥ /",
    "GK19bahcar7u:197": "śaśapadaṃ śakaśthānam /",
    "GK19bahcar7u:198": "adṛśyamānapratihāre pāriyātre yātraiva śithilā /",
    "GK19bahcar7u:199": "śauryaśulkaḥ sulabho dakṣiṇāpathaḥ /",
    "GK19bahcar7u:200": "dakṣiṇārṇavakallolānilacalitacandanalatāsaurabhasundarīkṛtadarīmand irāddardurādadrernedīyasi malayo malayalagna eva ca mahendraḥ' /",
    "GK19bahcar7u:201": "ityevaṃprāyānudyogadyotakānāmālāpān pārthivakumārāṇāṃ bāhuśālināṃ śṛṇvannevāsasādāvāsam /",
    "GK19bahcar7u:202": "mandiradvāri cobhayataḥ sabahumānaṃ brūlatābhyāṃ visarjitarājalokaḥ praviśya cāvatatāra bāhyāsthānamaṇḍapasthāpitamāsanamācakrāma",
    "GK19bahcar7u:203": "apāstasamāyogaśca kṣaṇamāsiṣṭa /",
    "GK19bahcar7u:204": "atha tatra pratīhāraḥ pṛthivīpṛṣṭhapratiṣṭhāpitapāṇipallavo",
    "GK19bahcar7u:205": "vijñāpitavān--”deva! prāgjyotiṣeśvareṇa kumāreṇa prahito haṃsaveganāmā dūto 'ntaraṅgastoraṇamadhyāste' iti /",
    "GK19bahcar7u:206": "rājā tu “tamāśu praveśaya' iti sādaramādideśa /",
    "GK19bahcar7u:207": "atha dakṣatayā kṣitipālādarācca pratīhāraḥ svayameva niragāt /",
    "GK19bahcar7u:208_0": "anantaraṃ ca haṃsavegaḥ savinayamākṛtyaiva nayanānandasaṃpādanasubhagābhogabhadratayā samullaṅghyamānaguṇagarimā prabhūtaprābhṛtabhṛtāṃ",
    "GK19bahcar7u:208_1": "puruṣāṇāṃ samūhena mahatānugamyamānaḥ praviveśa rājamandiram /",
    "GK19bahcar7u:209": "ārādeva pañcāhgāliṅgitāṅganaḥ praṇāmamakarot /",
    "GK19bahcar7u:210": "“ehyehi' iti sabahumānamāhūtaśca pradāvito 'pasṛtaḥ",
    "GK19bahcar7u:211": "pādapīṭhaluṭhitalalāṭalekho nyastahastaḥ pṛṣṭhe pārthivenopasṛtya bhūyo namaścakre /",
    "GK19bahcar7u:212": "snigdhanarendaradṛṣṭyā nirdiṣṭamaviprakṛṣṭaṃ sa pradeśamadhyāste /",
    "GK19bahcar7u:213": "tato rājā tiraścīṃ tanumīṣadiva dadhānaścāmaragrāhiṇīmantarālavartinīṃ samutsārya saṃmukhīnastaṃ sapraśrayaṃ papraccha--”haṃsavega!",
    "GK19bahcar7u:214": "śrīmānkaccitkuśalī kumāraḥ?' iti /",
    "GK19bahcar7u:215": "sa tamanvavādīt--”adya kuśalī yenaivaṃ snehasnapitayā sauhārdadravārdrayā sagauravaṃ girā pṛcchati devaḥ' iti /",
    "GK19bahcar7u:216_0": "sthitvā ca muhūrttamiva punaḥ sa caturamuvāca--”caturambhodhibhogabhūtibhājanabhūtasya devasya sadbhāvagarbhamapahāya hṛdayamekamanyadanurūpaṃ",
    "GK19bahcar7u:216_1": "prābhṛtameva durlabhaṃ loke tathāpyasmatsvāminā saṃdeśamaśūnyatāṃ nayatā pūrvajopārjitaṃ vāruṇātapatramābhogākhyamanurūpasthānanyāsena",
    "GK19bahcar7u:216_2": "kṛtārthīkṛtametat /",
    "GK19bahcar7u:217": "asya ca kutūhalakṛnti bahūnyāścaryāṇi dṛsyante /",
    "GK19bahcar7u:218": "tathā hi--pratidivasaṃ praviśati śaityahetośchāyāyāḥ kiraṇasahasrādekaikaḥ",
    "GK19bahcar7u:219": "somasya raśmirasmin /",
    "GK19bahcar7u:220": "yasminpraviṣṭe pradhyānānantaraṃ svādavo dantavīṇopadeśācāryāścyotanticandrabhāsāmambhasāṃ maṇiśalākābhyo yāvadicchamacchā dhārāḥ /",
    "GK19bahcar7u:221": "pracetā iva yaścaturṇāmarṇavānāmadhipatirbhūto bhāvī vā tamidamanugṛhṇāti cchāyayā netaram",
    "GK19bahcar7u:222": "idaṃ ca na saptārcirdahati, na pṛṣadaśvo harati, nodakamārdrayati, na rajāṃsi malinayanti, na jarā jarjarayatīti /",
    "GK19bahcar7u:223": "etattāvadanugṛhṇātu dṛśā devaḥ saṃdeśamapi visrabdhaṃ śroṣyati' /",
    "GK19bahcar7u:224": "ityevamabhidhāya vivṛtyātmīyaṃ puruṣamabhyadhāt--”uttiṣṭha! darśaya",
    "GK19bahcar7u:225": "devasya' iti /",
    "GK19bahcar7u:226": "sa ca vacanānantaramutthāya pumānūrdhvīcakāra taddhautadukūlakalpitācca nicolakādakoṣīt /",
    "GK19bahcar7u:227": "ākṛṣyamāṇa eva ca yasminnatisitamahasi sarabhasamahāsīva hareṇa,",
    "GK19bahcar7u:228": "rasātalādudalāsīva śeṣaphaṇiphaṇāphalakamaṇḍalena, asthāyīva cakrībhūyāntarikṣe kṣīrodena, aghaṭīva gaganāṅgane gīṣṭhībandhaḥ śāradena",
    "GK19bahcar7u:229": "balāhakavyahaina, viśrāntamiva vitatapakṣatinā viyati",
    "GK19bahcar7u:230_0": "pātāmahavimānahaṃsayūthena, atrinetranirgatasya dhavaladhāmamaṇḍalamanoharo dṛṣṭa iva janena janmadivasaḥ kumudabandhoḥ pratyakṣīkṛta",
    "GK19bahcar7u:230_1": "ivodgamanakṣaṇo nārāyaṇanābipuṇḍarīkasya, āhiteva",
    "GK19bahcar7u:231": "kīmudīpradoṣadarśanānandatṛptirakṣṇām, udamāṅkṣīdiva mandākinīpulinamaṇḍalaṃ mahadambarodare, parivartita iva divasaḥ",
    "GK19bahcar7u:232": "paurṇamāsīniśayā, mandaṃmandamindūdayasaṃdehadūyamānamānasairvighaṭitaṃ",
    "GK19bahcar7u:233": "ghaṭamānacañcucyutamṛṇālakoṭibhirāsannakamalinīcakravākamithunaiḥ,",
    "GK19bahcar7u:234": "śarajjaladharapaṭalāśaṅkāsaṃkocitakekāravamūkamukhapuṭaiḥ parāṅmukhībhūtaṃ bhavanaśikhaṇḍimaṇḍalaiḥ,",
    "GK19bahcar7u:235": "prabuddhamābaddhacandrānandoddāmoddaladdalapuṭāṭṭahāsaviśadaṃ kumudaṣaṇḍaiḥ /",
    "GK19bahcar7u:236": "citrīyamāṇacetāśca sarājako rājā daṇḍānusārādhirohiṇyā dṛṣṭyā sādaramaikṣiṣṭa tattiṃlakamiva tribhuvanasya, śaiśavamiva śvetadvīpasya,",
    "GK19bahcar7u:237": "aṃśāvatāramiva śaradindoḥ, hṛdayamiva dharmasya, niveśamiva śaśilokasya,",
    "GK19bahcar7u:238": "dantamaḍalakadyutidhavalaṃ mukhamiva cakravartitvasya,",
    "GK19bahcar7u:239": "mauktikajālaparikarasitaṃ sīmantacakramiva divaḥ,",
    "GK19bahcar7u:240": "bahalajyotsnāśuklodaramaindavamiva pariveṣavalayaṃ śauklyāpahasitaśaṅkhaśrīkaṃ śravaṇamaṇḍalamiva",
    "GK19bahcar7u:241": "gatamairāvatasya, śvetagaṅgāvartapāṇḍuraṃ padamiva tribhuvanavandanīyaṃ",
    "GK19bahcar7u:242": "trivikramasya, pracetasaścūḍāmaṇimarīciśikhābhiriva",
    "GK19bahcar7u:243_0": "śliṣṭhābhirmānasabisatantumayībhiścāmarikāvalībhirviracitapariveṣam, upari cakravartilakṣmīnūpurasvanaśravaṇadohadaniścaleneva",
    "GK19bahcar7u:243_1": "lakṣmaṇā vitatapatreṇa haṃsena sanāthīkṛtaśikharam, sparśavatā ca prabhāvastambhitena",
    "GK19bahcar7u:244": "mandākinīmṛṇālena mukulitaphaṇena vāsukineva nītena daṇḍatāṃ dyotamānam,",
    "GK19bahcar7u:245": "dhavalimnā kṣālayadiva nakṣatrapatham, prabāpravāhaprathimnā prāvṛṇvadiva divasam, samucchrāyeṇādhaḥkurvadiva divam, uparisthitamiva",
    "GK19bahcar7u:246": "sarvamaṅgalānām, śvetamaṇḍapamiva śriyaḥṣa stabakamiva brahnastambasya,",
    "GK19bahcar7u:247": "nābhimaṇḍalamiva jyotsnāyāḥ, viśadahāsamiva kīrteḥ, phenarāśimiṃva",
    "GK19bahcar7u:248": "khaḍgadhārājalānām, yaśaḥ paṭalamiva śauryaśālitāyāḥ, trailaukyādbhutaṃ mahacchatram /",
    "GK19bahcar7u:249": "dṛṣṭe tasmin rājñā prathame śeṣamapi prābhṛtaṃ prakāśayāñcakruḥ krameṇa kārmāḥ /",
    "GK19bahcar7u:250": "tadyathā parārdhyaratnāṃśuśoṇīkṛtadigbhāgān,",
    "GK19bahcar7u:251": "bhagadattaprabhṛtikhyātapārthivaparāgatānāhatalakṣaṇānalaṅkārān,",
    "GK19bahcar7u:252": "prabālepināṃ ca cūḍāmaṇīnāṃ samutkarṣān, kṣīrodadherdhavalatāhetūniva",
    "GK19bahcar7u:253_0": "hārān, anekarāgaruciravetrakaraṇḍakuṇḍalīkṛtāni śaraccandramarīciruñci śaucakṣamāṇi kṣaumāṇi, kuśalaśilpilokollikhitānāṃ",
    "GK19bahcar7u:253_1": "ca śuktiśaṅkhagalvarkapramukhānāṃ pānabājanānāṃ nicayān, nicolakarakṣitarucāṃ ca rucirakāñcanapatrabhaṅgabhaṅgurāṇāmatibandhurapariveśānāṃ",
    "GK19bahcar7u:254": "kārdaraṅgacarmaṇāṃ saṃbhārān, bhūrjatvakkomalāḥ sparśavatīrjātīpaṭṭikāḥ,",
    "GK19bahcar7u:255": "citrapaṭānāṃ ca mradīyasāṃ samūrukopadhānādīn vikārān,",
    "GK19bahcar7u:256": "priyaṅguprasavapiṅgalatvañci cāsanāni vetramayānyaguruvalkalakalpitasañcayāni ca subhāṣitabhāñji",
    "GK19bahcar7u:257_0": "pariṇatapāṭalapaṭolatviṃṣi ca taruṇahārītaharinti kṣīrakṣārīṇi ca pūgānāṃ pallavavalambīni sarasāni phalāni, sahakāralatārakānāṃ",
    "GK19bahcar7u:257_1": "ca kṛṣṇāgurutailasya ca kupitakapikapolakapilakāpotikāpalāśakośīkavacitāṅgīḥ",
    "GK19bahcar7u:258": "sthavīyasīrvaiṇavīrnāḍośca paṭṭasūtraprasevakārpitāṃśca bhinnāñjanavarṇasya kṛṣṇāguruṇo guruparitāpamuṣaśca",
    "GK19bahcar7u:259": "tuṣāraśilāśakalaśiśirasvacchasitasya ca karpūrasya, kastūrikākośakānāṃ ca pakkaphalajūṭajaṭilānāṃ ca kakkolapallavānām, lavaṅgapuṣpamañjarīṇāṃ jātīphalastabakānāṃ ca rāśīn,",
    "GK19bahcar7u:260": "atimadhuramadhurasāmodanirhāriṇīśvollakakalaśīḥ sitāsitasya ca cāmarajātasya nicayān, avalambamānatūlikālābukāṃsca",
    "GK19bahcar7u:261_0": "likhitānekalekhyaphalakasaṃpuṭān, kutūhalakṛnti ca kanakaśṛṅkhalāniyamitagrīvāṇāṃ kiṃnnarāṇāṃ ca vanamānuṣāṇāṃ ca jīvañjīvakānāṃ",
    "GK19bahcar7u:261_1": "ca jalamānuṣāṇāṃ ca mithunāni, parimalāmoditakakubhaśca",
    "GK19bahcar7u:262_0": "kastūrikākuraṅgān, gehaparisaraṇaparicitāśca camarīḥ cāmīkararasacitravetrapañjarāntargatāṃśca bahusubhāṣitajalpākajihvāṃśca",
    "GK19bahcar7u:262_1": "sukaśārikāprabhṛtīnpakṣiṇaḥ pravālapañjaragatāṃśca cakorān",
    "GK19bahcar7u:263": "jalahastināmudagrakumbhamuktāphaladāmadanturāṇi ca dantakāṇḍakuṇḍalāni /",
    "GK19bahcar7u:264": "rājā tu chatradarśanātprahṛṣṭahṛdayaḥ prathamaprayāṇe śobhananimitamiti manasā jagrāha /",
    "GK19bahcar7u:265": "haṃsavegaṃ ca prīyamāṇo babhāṣe--”bhadra! sakalaratnadhāmnaḥ paramesvaraśirodhāraṇārhasyāsya mahātapatrasya mahārṇavādiva kumudabāndhavasya kumārāllābho na vismāya /",
    "GK19bahcar7u:266": "bālavidyāḥ khalu mahatāmupakṛtayaḥ' iti /",
    "GK19bahcar7u:267": "apanīte ca tasmātpradeśātprābhṛtasaṃbhāre kṣaṇamiva sthitvā “haṃsavega!",
    "GK19bahcar7u:268": "viśramyatām' iti pratīhārabhavanaṃ visarjayāṃbabhūva /",
    "GK19bahcar7u:269": "svayamapyutthāya snātvā maḍgalākāṅkṣī prāṅmukhaḥ prāviśadābhogasya chāyām",
    "GK19bahcar7u:270_0": "atha viśata evāsya chāyājanmanā jaḍimnā cūḍhāmaṇitāmanīyateva śaśibimbamambubindumucaścucumburiva candrakāntamaṇayo lalāṭataṭaṃ",
    "GK19bahcar7u:270_1": "karpūrareṇava iva vyalīyanta locanayūgale gale galattuhinakaṇanikarakṛtanīhārā hārā ivāvabadhyanta haricandanarasāsāreṇevāpāti",
    "GK19bahcar7u:270_2": "saṃtatamurasi kumudamayamiva hṛdayamabhavadatiśiśiramantarhitahimaśileva vilīyamānā vyalimpadaṅgāni /",
    "GK19bahcar7u:271": "jātavismayaścākaronmanasi “ekamajaryaṃ saṃgatamapahāya kāstyānyā pratikauśalike'ti /",
    "GK19bahcar7u:272_0": "āhārakāle ca hasavegāya dhavalakarpaṭaprāvṛtadhautanālikeraparigṛhītaṃ viliptaśeṣaṃ candanamahgaspṛṣṭe ca vāsasī śarattārakākāratāramuktāstabakitapadaṃ",
    "GK19bahcar7u:272_1": "pariveśaṃ nāma kaṭisūtrakam atimahārhapajharāgālokalohitīkṛtadivasaṃ ca taraṅgakaṃ nāma karṇābharaṇaṃ prabūtaṃ ca bhojyajātaṃ",
    "GK19bahcar7u:272_2": "prāhiṇot /",
    "GK19bahcar7u:273": "evaṃprāyeṇa ca krameṇa jagāma divasaḥ /",
    "GK19bahcar7u:274": "tataḥ kaṭakasthalabalabahaladhūlidhūsaritavapuraṃśumālī malīmasamaṅgamivakṣālayitumaparajalanidhimavātarat",
    "GK19bahcar7u:275": "ābhogātapatrapradānavārtāmiva nivedayituṃ varuṇāya vāruṇīṃ diśamayāsīt /",
    "GK19bahcar7u:276": "mukulāyamānasakalakamalavanā pramukha eva baddhasevāñjalipuṭeva sadvīpā bhūrabhūd bhūpateḥ",
    "GK19bahcar7u:277": "bhūpālānurāgamya iva nikhilajīvalokalokāñjalibaddhabandurjagajjagrāha saṃdhyārāgaḥ /",
    "GK19bahcar7u:278": "gauḍāparādhaśaṅkinīva śyāmatāṃ prapede dikprācī /",
    "GK19bahcar7u:279": "pracitatimiranivahā nirvāṇānyanṛpapratāpānalakalāpeva kālimānamatānīnmedinī /",
    "GK19bahcar7u:280": "medinīśapradhoṣāsthānapuṣpanikaramiva vikacatagararuciramavacakaruruḍunikaramaviralaṃ kakubhaḥ",
    "GK19bahcar7u:281": "skandhāvāragandhagajamadāmodadhāvitasyeva mārgo viyati virarāja rajaḥpāṇḍurairāvatasya /",
    "GK19bahcar7u:282": "kupitanṛpavyāghrāghrātāmupasṛṣṭāmiva pauruṣṭutīṃ vihāya vihāyastalamāruroha rohiṇīramaṇaḥ",
    "GK19bahcar7u:283": "prayāṇavārtā iva māninīnāṃ hṛdayabhedinyo yayurindudīdhitayo daśa diśaḥ /",
    "GK19bahcar7u:284": "navanṛpadaṇḍayātrātrāsāturā iva taralitasattvavṛttayaścukṣubhuḥ patayo vāhinīnām /",
    "GK19bahcar7u:285": "cinteva bhūbhṛtāṃ hṛdayāni viveśa guhāvivarāṇi vimuktasarvāśātimirasaṃtatiḥ /",
    "GK19bahcar7u:286": "pratisāmantacakṣuṣāmiva nanāśa nidrā kumudavanānām /",
    "GK19bahcar7u:287": "asyāṃ ca velāyāṃ vitatavitānatalavartī narendro “yāta tāvat' iti visarjyānujīvino haṃsavegamādiṣṭavān--”kathaya saṃdeśam' iti /",
    "GK19bahcar7u:288": "praṇamya sa kathayituṃ prāstāvīt--”deva! purā mahāvarāhasaṃparkasaṃbhūtagarbhayā bhagavatyā bhuvā narako nāma sūnurasāvi rasātale /",
    "GK19bahcar7u:289": "vīrasya sayasyābhavanbhālya eva pādapraṇāmapraṇayinaścūḍāmaṇayo lokapālānām /",
    "GK19bahcar7u:290": "yasya ca tribhuvanabhujo bhujaśauṇḍasya bhavanakamalinīcakravākīkopakuṭilakaṭākṣekṣito 'pi",
    "GK19bahcar7u:291": "bhayacakitāruṇaparivartitaratho nājñayā vinā ravirastamavrājīt /",
    "GK19bahcar7u:292": "yaśca varuṇasya bahirvṛtti hṛdayamidamātapatramahārṣīt /",
    "GK19bahcar7u:293_0": "mahātmanastasyānvaye bhagadattapuṣpadattavajradattaprabhṛtiṣu vyatīteṣu bahuṣu merūpameṣu mahatsu mahīpāleṣu pramautro mahārājabhūtivarmaṇaḥ",
    "GK19bahcar7u:293_1": "pautraścandramukhavarmaṇaḥ putro devasya kailāsasthirasthiteḥ sthitivarmaṇaḥ susthiravarmā nāma mahārājādhirājo jajñe tejasāṃ",
    "GK19bahcar7u:293_2": "rāśirmṛgāṅka iti yaṃ janā jaguḥ /",
    "GK19bahcar7u:294": "yo 'yamagrajenevājāyata sahaivāhaṅkāreṇa /",
    "GK19bahcar7u:295": "yaśca bāla eva prītyā dvijātīnaprītyā cārātīnsamagrānpratigrahānagrāhayat",
    "GK19bahcar7u:296": "yatra cātidurlabhaṃ lavaṇālayasaṃbhūtāyāḥ paraṃ mādhuryamabhūllakṣmyāḥ /",
    "GK19bahcar7u:297": "tathā ca yo vāhinīnāthānāṃ śaṅkhāñjahāra na ratnāni, pṛthivyāḥ sthairyaṃ jagrāha na karam, avanibhṛtāṃ gauravamādatta na naiṣṭhuryam /",
    "GK19bahcar7u:298": "tasya ca sugṛhītanāmno devasya devyāṃ śyāmādevyāṃ bhāskaradyutirbhāskaravarmāparanāmā tanayaḥ saṃtanorbāgīrathyāṃ bhīṣma iva kumāraḥ samabhavat /",
    "GK19bahcar7u:299_0": "ayamasya ca śaiśavādārabya saṃkalpaḥ stheyānsthāṇupādāravindadvayādṛte nāhamanyaṃ namaskuryāmitir idṛśaścāyaṃ manorathastribhuvanadurlabhastrayāṇāmanyatamena",
    "GK19bahcar7u:299_1": "saṃpadyate sakalabuvanavijayena vā mṛtyunā vā yadi vā",
    "GK19bahcar7u:300": "prajaṇḍapratāpajvalanajanitadigdāhena jagatyekavīreṇa devopamena mitreṇa /",
    "GK19bahcar7u:301": "maitrī ca prāyaḥ kāryavyapekṣiṇī kṣeṇībhṛtām /",
    "GK19bahcar7u:302": "kāryaṃ ca kīdṛśaṃ nāma tadbhavedyadupanyasyamānamupanayenmitratāṃ devam /",
    "GK19bahcar7u:303": "devasya hi yaśāṃsi sañcicīṣato bahiraṅgabhūtāni dhanāni /",
    "GK19bahcar7u:304": "bāhāveva ca kevale niṣaṇṇasya śeṣāvayavānāmapi sāhāyakasaṃpādanamanoratho niravakāśaḥ kimuta bāhyajanasya /",
    "GK19bahcar7u:305": "catuḥsāgaragrāmagrahaṇaghasmarasya pṛthivyekadeśadānopanyāsenāpi kā tuṣṭiḥ",
    "GK19bahcar7u:306": "abhirūpakanyāviśrāṇanavilobhanamapi lakṣmīmukhāravindadarśanadurlalitadṛṣṭerakiñcitkaram /",
    "GK19bahcar7u:307": "evamaghaṭamānasakalopāyasaṃpāditapadārthe 'sminprārthanāmātrakameva",
    "GK19bahcar7u:308": "kevalamanurudhyamānaḥ śṛṇotu devaḥ /",
    "GK19bahcar7u:309": "prāgjyotiṣesvaro hi devena sahaikapiṅga ivānahgadviṣā, daśaratha iva gotrabhidā, dhanañjaya iva puṣkarākṣeṇa, vakartana iva duryodhanena,",
    "GK19bahcar7u:310": "malayānila iva mādhavena, ajaryaṃ saṃgatamicchati /",
    "GK19bahcar7u:311_0": "yadi ca devasyāpi maitrīyati hṛdayamavagacchati ca paryāyāntaritaṃ dāsyamanutiṣṭhanti suhṛda iti tataḥ kimāsyate samājñāpyatāmanubhavatu",
    "GK19bahcar7u:311_1": "viṣṇormandaragiririva vikaṭakeyūrakoṭimaṇivighaṭṭanavkaṇitakaṭakamaṇiśilāśakalāni gāḍhopagūḍhāni devasya kāmarūpādhipatiḥ /",
    "GK19bahcar7u:312": "asminnātṛpteranavaratavimalalāvaṇyasaubhāgyasudhānirjhariṇi mukhaśaśini cirāccakṣuṣī lālayatu prāgjyotiṣeśvaraśrīḥ /",
    "GK19bahcar7u:313": "nābhinandati ceddevaḥ praṇayamājñāpayatu kiṃ kathanīyaṃ mayā svāmina' iti",
    "GK19bahcar7u:314_0": "viratavacasi tasminbhūpālaḥ pūrvopalabdhaireva gurubhirguṇairāropitabahumānaḥ kumāre sudūramābhogātapatravyatikareṇa tu parāṃ",
    "GK19bahcar7u:314_1": "koṭimāropite premṇi lajjamāna iva sādaraṃ jagāda--”haṃsavega!",
    "GK19bahcar7u:315": "kathamiva tādṛśi mahātmani mahābhijane puṇyarāśau guṇīnāṃ prāgrahare parokṣasuhṛdi snihyati madvidhasyānyathā svapne 'pi pravarteta manaḥ /",
    "GK19bahcar7u:316": "sakalajagaduttāpanapaṭavo 'pi śiśirāyante tribuvananayanānandakare kamalākare karāstigmatejasaḥ. subahuguṇakrītāsca ke vayaṃ sakhyasya /",
    "GK19bahcar7u:317": "sajjanamādhuryāṇāmabhṛtadāsyo daśa diśaḥ /",
    "GK19bahcar7u:318": "ekāntāvadātottānasvabhāvasaṃbhṛtasādṛśyasya kumudasya kṛte kenābhihitaḥ śiśiraraśmiḥ /",
    "GK19bahcar7u:319": "śreyāṃśca saṃkalpaḥ kumārasya svayaṃ bāhuśālī mayi ca samālambitaśarāsane suhṛdi harādṛte kamanyaṃ namasyati /",
    "GK19bahcar7u:320": "saṃvardhitā me prītiramunā saṃkalpena /",
    "GK19bahcar7u:321": "avalepini paśāvapi kesariṇi bahumāno hṛdayasya kiṃ punaḥ suhṛdi /",
    "GK19bahcar7u:322": "tattathā yateṣāḥ yathā na ciramiyamasmānkleśayati kumāradarśanotkaṇṭhā' iti /",
    "GK19bahcar7u:324": "haṃsavegastu vijñāpayāṃbabhūva--”deva! kimaparamidānīṃ kleśayatyabhijātamabhihitaṃ deveva",
    "GK19bahcar7u:325": "sevābhīravo hi santaḥ, tatrāpi viśeṣeṇāyamahaṅkāradhano vaiṣṇavo vaṃśaḥ /",
    "GK19bahcar7u:326": "āstāṃ tāvadasmatsvāmivaṃśaḥ /",
    "GK19bahcar7u:327": "paśyatu devaḥ puruṣasya hi sevāṃ prati durjananyevātivṛddhayā durgatyā vābhimukhīkriyamāṇasya, kuṭumbinyevāsaṃtuṣṭayā tṛṣṇayā vā preryamāṇasya,",
    "GK19bahcar7u:328": "durapatyairiva",
    "GK19bahcar7u:329": "yauvanajanitairnānābhilāṣibhirasatsaṃkalpairvākulīkriyamāṇasya,",
    "GK19bahcar7u:330": "jaratkumārīmiva paramārgaṇayogyāmatimahatīṃ vā avasthāṃ paśyataḥ, stagṛhe durbandhubhiriva duḥsthitaiḥ samagrairgrahairvā grāhyamāṇasyābhiyogaṃ,",
    "GK19bahcar7u:331": "purātanairatidustyajairbhṛtyairiva malinaiḥ karmabhirvānuvartyamānasya,",
    "GK19bahcar7u:332_0": "sakalaśarīrasaṃtāpakaraṃ karīṣāgnimiva duṣkṛtinaḥ kṛtacittsya saṃpraveṣṭuṃ rājakulamupahatasakalendriyaśakteriva mithyaiva",
    "GK19bahcar7u:332_1": "hṛdayagataviṣayagrāmagrahaṇābhilāṣasya, prathamameva toraṇatale vantanamālākisalayasyeva śuṣyato dvārarakṣibhirniruddhasya,",
    "GK19bahcar7u:332_2": "pīḍitasya praviśato dvāre hariṇasyevāparairhanyamānasya, karikarmacarmapuṭasyeva muhurmuhuḥ pratihāramaṇḍalakaraprahārairnirasyamānasya,",
    "GK19bahcar7u:333": "nidhipādapaprarohasyeva draviṇābilāṣādadhomukhībhavataḥ,",
    "GK19bahcar7u:334": "dūramamārgaṇasyāpyativiprakṛṣṭavivṛtavisarjitasyodvegaṃ vrajataḥ,",
    "GK19bahcar7u:335": "akaṇṭakasyāpi caraṇatalalagnasyākṛṣya kṣepīyaḥ kṣipyamāṇasya,",
    "GK19bahcar7u:336": "amakaraketorapyakālopasarpaṇāprakupiteśvaradṛṣṭidagdhasya,",
    "GK19bahcar7u:337": "pralayamupagacchataḥ kaperiva kopanirbhartsitasyāpyabhinnamukharāgasya,",
    "GK19bahcar7u:338": "brahnagna iva pratidivasavandanodghṛṣṭaśiraḥkapālasya,",
    "GK19bahcar7u:339": "sparśarahitasyāśubhakarmāṇi nirvahataḥ, triśaṅkorivobhayalokabhraṣṭasya",
    "GK19bahcar7u:340": "naktandinamavākśirasastiṣṭhataḥ, vājina iva kavalavaśena",
    "GK19bahcar7u:341": "sukhavāhyamātmānaṃ vidadhānasya, anaśanaśāyina iva hṛdayasthāpitajīvanāśasya, śarīraṃ kṣapayataḥ śuna iva",
    "GK19bahcar7u:342": "nijadāraparāhmukhasya, jaghanyakarmalagnamā mānaṃ tāḍayataḥ,",
    "GK19bahcar7u:343": "pretasyevānucitabhūmidīyamānānnapiṇḍasya, balibhuja iva jihvālaulyopayuktapuruṣavarcaso vṛthā vihitāyuṣo jīvitaḥ,",
    "GK19bahcar7u:344_0": "śmaśānapādapāniva piśācaraya dagdhabhūtyā paruṣīkṛtānrājavallabhānupasarpataḥ viparītajihvājanitamādhuryairoṣṭhamātraprakaṭitarāgai",
    "GK19bahcar7u:344_1": "rājaśukālāpaiḥ śiśoriva mugdhavilobhyamānasya, vetālasyeva narendraprabhāvāviṣṭasya na",
    "GK19bahcar7u:345": "kiñcinnācarataḥ, citradhanuṣa ivālīkaguṇādhyāropaṇaikakriyānityanamrasya nirvāṇatejasaḥ, saṃmārjanīsamupārjitarajaso 'vakarakūṭasyeva",
    "GK19bahcar7u:346": "nirmālyavāhinaḥ, kaphavikāriṇa iva dine dine kaṭukairudvejyamānasya,",
    "GK19bahcar7u:347": "saugatasyevārthaśūnyavijñaptijanitavairāgyasya kāṣāyāṇyabhilaṣataḥ,",
    "GK19bahcar7u:348": "niśāsvapi mātṛbalipiṇḍasyeva dikṣu vikṣipyamāṇasya, aśaucagatasyeva",
    "GK19bahcar7u:349": "kuśayanacanitasamadhikataraduḥkhavṛtteḥ, tulāyantrasyeva paścātkṛtagauravasya toyārthamapi namataḥ, atikṛpaṇasya śirasā kevalenāsaṃtuṣṭasya vacasāpi pādau spṛśataḥ,",
    "GK19bahcar7u:350": "nirdayavetrivetratāḍanatrastayeva trapayātyaktasya,",
    "GK19bahcar7u:351": "dainyasaṃkocitahṛdayahṛtāvakāśayevāhopuruṣikayā parivarjitasya,",
    "GK19bahcar7u:352": "kutsitakarmā ṅgīkaraṇakupitayevonnatyā viyuktasya, dhanaśraddhayā",
    "GK19bahcar7u:353": "kleśānupārjayataḥ. svavṛddhibuddhyāvamānaṃ saṃvardhayato mūḍhasya, satyapi vividhakusumādhivāsasurabhiṇi vane tṛṣṇāyāñjalimuparacayataḥ,",
    "GK19bahcar7u:354": "kulaputrasyāpi kṛtāgasa iva bhītabhītasya samīpamupasarpataḥ,",
    "GK19bahcar7u:355": "darśanīyasyāpyālekhyakusumasyeva niṣphalajanmanaḥ, viduṣo 'pi",
    "GK19bahcar7u:356": "vedheyasyevāpaśabdamukhasya, śaktimato 'pi śvitriṇa iva saṃkocitakarayugalasya, samasamutkarṣeṣu",
    "GK19bahcar7u:357": "nīcasamīkaraṇeṣu nirucchvāsaṃmriyamāṇasya, paribhavaistṛṇīkṛtasya,",
    "GK19bahcar7u:358": "duḥkhānilenānirvṛterjvalataḥ, bhaktasyāpyabhaktasya, nirūṣmaṇaḥ saṣantāpayato bandhūn, vimānasyāpyagatikasya,",
    "GK19bahcar7u:359": "gacchataḥ, niḥsattvasyāpi mahāmāṃsavikrayaṃ kurvataḥ,",
    "GK19bahcar7u:360": "nirmadasyāpyasvatantravṛtteḥ, ayogino 'pi dhyānavaśokṛtātmanaḥ,",
    "GK19bahcar7u:361": "śayyotthāyaṃ praṇamato dagdhamuṇḍasya, gotravidūṣakasya naktandinaṃ nṛtyato manasvijanaṃ hāsayataḥ, kulāhgārasya vaṃśaṃ dahataḥ, nṛpaśostṛṇe",
    "GK19bahcar7u:362": "'pi labde kandharāmavanamayataḥ, jaṭharaparipūraṇamātraprayojanajanmano māṃsapiṇḍasya garbharogasyamātuḥ, apuṇyānāṃ kamaṇāmācaraṇād bhṛtakasya kiṃ",
    "GK19bahcar7u:363": "prāyaścittam, kā pratipattikriyā, vka gatasya śāntiḥ, kīdṛśaṃ jīvitam, kaḥ",
    "GK19bahcar7u:364_0": "puruṣābhimānaḥ, kiṃnāmāno vilāsāḥ, kīdṛśo bhogaśraddhā, prabalapaṅka iva sarvamadhastānnayati dāruṇo dāsaśabdaḥ dhiktaducchvasitamupayātu",
    "GK19bahcar7u:364_1": "nidhanaṃ dhanam, abhavanirbhūterastu tasyā namo bhagavadbhyastebhyaḥ sukhebhyastasyāyamañjaliraiśvaryasya tiṣṭhatu dūra eva",
    "GK19bahcar7u:364_2": "sā śrīḥ śivaṃ sa",
    "GK19bahcar7u:365_0": "paricchadaḥ karotu yadarthamuttamāṅgaṃ gā gamiṣyatyaśāpānugrahakṣamastapasvī mukhapriyarataḥ klībo pūtimāṃsamayaḥ kṛmiragaṇyamāno",
    "GK19bahcar7u:365_1": "narakaḥ, pādarajodhūsarottamāhgo jaṅgamaḥ pādapīṭhaḥ",
    "GK19bahcar7u:366": "puṃskokilaḥ kākuvkaṇiteṣu, śikhī mukhakarakekāsu, sthūlakūrma",
    "GK19bahcar7u:367": "kroḍakaṣaṇeṣu, śvā nīcacāṭukaraṇeṣu, kṛkalāsaḥ śiroviḍambanāsu, jāhaka",
    "GK19bahcar7u:368": "ātmasaṃkocaneṣu, veṇurmūrcchanāsu, veśyākāyaḥ karaṇabandhakleśeṣu, palālaṃ",
    "GK19bahcar7u:369": "sattvaśāliṣu, pratipādakaḥ pādasaṃvāhanāsu, kandukaḥ karatalatāḍaneṣu,",
    "GK19bahcar7u:370": "vīṇādaṇḍaḥ koṇābighāteṣu, varākaḥ sevako 'pi martyamadhye rājilo 'pi vā",
    "GK19bahcar7u:371": "bhogī, pulāko 'pi vā kalamo, varaṃ kṣaṇamapi kṛtā mānavatā mānavatā na",
    "GK19bahcar7u:372": "mato namatastrailokyādhirājyopabhogo 'pi manasvinaḥ /",
    "GK19bahcar7u:373": "tadevamabhinanditāsmadīyapraṇayo devo 'pi divasaiḥ katipayaireva parāgataḥ",
    "GK19bahcar7u:374": "prāgjyotiṣeśvara iti karotu cetasi' ityuktvā tūṣṇīmabhūt /",
    "GK19bahcar7u:375": "cirācca namaskṛtya nirjagāma /",
    "GK19bahcar7u:376": "rājāpi rajanīṃ tāṃ kumāradarśanautsukyasvīkṛtahṛdayaḥ samanaiṣīt /",
    "GK19bahcar7u:377": "ātmārpaṇaṃ hi mahatāmamūlamantramayaṃ vaśīkaraṇam /",
    "GK19bahcar7u:378": "prabāte ca prabhūtaṃ pratiprābhṛtaṃ pradhānapratidūtādhiṣṭhitaṃ dattvā haṃsavegaṃ prāhiṇot",
    "GK19bahcar7u:379": "ātmanāpi tataḥ prabhṛti prayāṇakairanavaratairabhyamitraṃ prāvartata /",
    "GK19bahcar7u:380": "kadācittu rājyavardhanabhujabalopārjitamaśeṣaṃ mālavarājasādhanamādāyāgataṃ samīpa evāvāsitaṃ lekhahārakādbhaṇḍimaśṛṇot /",
    "GK19bahcar7u:381_0": "śrutvā cābhinavībhūtabhrātṛśokahutāśanastaddarśanakātarahṛdayo babhūva mūrcchāndhakāramiva viveśātiṣṭhacca samutsṛṣṭasakalavyāpāraḥ",
    "GK19bahcar7u:381_1": "pratīhāranivāraṇanibhṛtaniḥśabdaparijane nijamandire sarājakaparivārastadāgamanamudīkṣamāṇo muhūrtam /",
    "GK19bahcar7u:382_0": "atha bhaṇḍirekenaiva vājinā katipayakulaputraparivṛto malinavāsā ripuśaraśalyapūritena nikhātabahulohakīlakaparikararakṣitasphuṭaneneva",
    "GK19bahcar7u:382_1": "hṛdayena, hṛdayalagnaiḥ svāmisatkṛtairiva śmaśrubhiḥ, śucaṃ samupadarśayandūrīkṛtavyāyāmaśithilabhujadaṇḍadolāyamānamaṅgalavalayaikaśeṣālahkṛtiranādaropayuktatāmbūlaviralarāgeṇa",
    "GK19bahcar7u:382_2": "śokadahanadahyamānasya hṛdayasyāṅgāreṇeva,",
    "GK19bahcar7u:383_0": "dīrghaniḥśvāsaveganirgatenādhareṇa śuṣyatā svāmivirahavidhṛtajīvitāparādhavailakṣyādiva, bāṣpavāripaṭalena paṭeneva prāvṛtavadanaḥ,",
    "GK19bahcar7u:383_1": "viśanniva durbalībhūtaiḥ svāhgamapatrapayāhgairvamanniva",
    "GK19bahcar7u:384": "ca vṣathībhūtabhujoṣmāṇamāyatairniḥśvasitaiḥ, pātakīva, aparādhīva,",
    "GK19bahcar7u:385": "drohīva, muṣita iva, chalita iva, yūthapatipatanaviṣaṇṇa iva vegadaṇḍavāraṇaḥ, sūryāstamayaniḥśrīka iva kamalākaraḥ,",
    "GK19bahcar7u:386": "duryodhananidhanadurmanā iva drauṇiḥ, apahṛtaratna iva sāgaro",
    "GK19bahcar7u:387": "rājadvāramājagāma /",
    "GK19bahcar7u:388": "avatīrya ca turahgamādavanatamukho viveśa rājamandiram /",
    "GK19bahcar7u:389": "dūrādeva ca vimuktākrandaḥ papāta pādayoḥ /",
    "GK19bahcar7u:390": "avanipatirapi dṛṣṭvā tamutthāya praviralaiḥ padaiḥ pratyudgamyotthāpya ca gāḍhamupagūhya kaṇṭhe karuṇamaticiraṃ ruroda /",
    "GK19bahcar7u:391": "śithilībhūtamanyuveghaśca pureva punarāgatya nijāsane niṣasāda /",
    "GK19bahcar7u:392": "prathamaprakṣālitamukhe ca bhaṇḍau mukhamakṣālayat /",
    "GK19bahcar7u:393": "samatikrānte ca kiyatyapi kālakalākalāpe bhrātṛmaraṇavṛttāntamaprākṣīt /",
    "GK19bahcar7u:394": "athākathayacca yathāvṛttamakhilaṃ bhaṇḍiḥ /",
    "GK19bahcar7u:395": "atha narapatistamuvāca--”rājyaśrīvyatikaraḥ kaḥ?' iti /",
    "GK19bahcar7u:396_0": "sa punaravādīt--”deva! deva bhūyaṃ gate deve rājyavardhane guptanāmnā ca gṛhīte kuśasthale devī rājyaśrīḥ paribhraśya bandhanādvindhyāṭavīṃ",
    "GK19bahcar7u:396_1": "saparivārā praviṣṭeti lokato vārtāmaśṛṇavam anveṣṭārastu tāṃ prati prabhūtāḥ prahitā janā nādyāpi nivartante' iti /",
    "GK19bahcar7u:397": "taccākarṇya bhūpatirabravīt--”kimanyairanupadibiḥ yatra sā tatra",
    "GK19bahcar7u:398": "parityaktānyakṛtyaḥ svayamevāhaṃ yāsyāmi /",
    "GK19bahcar7u:399": "bhavānapi kaṭakamādāya pravartatāṃ gauḍābhimukham' /",
    "GK19bahcar7u:400": "ityuktvā cotthāya snānabhuvamagāt /",
    "GK19bahcar7u:401": "kāritaśokaśmaśruvapanakarmaṇā ca mahāpratīhārabhavanasnātena,",
    "GK19bahcar7u:402": "śārīrikavasanakusumāṅgarāgālaṅkārapreṣaṇaprakaṭitaprasādeva bhaṇḍinā sārdhamabhukta, nināya ca tenaiva saha vāsaram /",
    "GK19bahcar7u:403": "athāparedyuruṣasyeva bhaṇḍirbhūpālamupasṛtya vyajñāpayat--”paśyatu devaḥ śrīrājyavardhanabhujabalārjitaṃ sādhanaṃ saparibarhaṃ mālavarājasya' iti /",
    "GK19bahcar7u:404": "narapatinā sa “evaṃ kriyatām' ityabhyanujñāto darśayābabhūva /",
    "GK19bahcar7u:405": "tadyāthā--anavaratagalitamadamadirāmodamukharamadhukarajūṭajaṭilakaraṭapaṭṭapaṅkilagaṇḍān,",
    "GK19bahcar7u:406": "gaṇḍaśailāniva jahgamān, gambhīragarjitaravāñjaladharāniva",
    "GK19bahcar7u:407": "mahīmavatīrṇānutphullasaptacchadavanāmodamucaḥ, śaraddivasāniva",
    "GK19bahcar7u:408": "puñjabhūtān, anekasahasrasaṃkhyānkariṇaḥ,",
    "GK19bahcar7u:409": "cārucāmīkaracitracāmaramaṇḍalamanoharāṃśca hariṇaraṃhaso harīn,",
    "GK19bahcar7u:410": "bālātapavisaravarṣiṇāṃ ca kriraṇairanekendrāyudhīkṛtadaśadiśāmalaṅkārāṇāṃ",
    "GK19bahcar7u:411_0": "viśeṣān, vismayakṛtaḥ smaronmāditamālavīkucaparimaladurlalitāṃśca nijajyotsnāpūraplāvitadigantānapi tārānhārān, uḍupatipādasaṃcayaśūcīni",
    "GK19bahcar7u:411_1": "nijayaśāṃsīva bālavyajanāni, jātarūpamayanālaṃ ca nivāsapuṇḍarīkamiva",
    "GK19bahcar7u:412": "śriyaḥ śvetamātapatram, apsarasa iva bahusamararasasāhasānurāgāvatīrṇā",
    "GK19bahcar7u:413": "vāravilāsinīḥ, siṃhāsanaśayanāsandīprabhṛtīni rājyopakaraṇāni,",
    "GK19bahcar7u:414": "kālāyasaniśyalīkṛtacaraṇayugalaṃ ca sakalaṃ mālavarājalokam, aśeṣāṃśca",
    "GK19bahcar7u:415": "sasaṃkhyālekhyapatrān, sālaṅkārāpīḍapīḍān kośakalaśān /",
    "GK19bahcar7u:416": "athālocya tatsarvamavanipālaḥ svīkartuṃ yathādhikāramādiśadadhyakṣān anyasmiṃścāhani hayaireva svasāramanveṣṭumuccacāla vindhyāṭavīmavāpa ca parimitaireva prayāṇakaistām /",
    "GK19bahcar7u:417": "atha praviśandūrādeva dahyamānaṣaṣṭikabusavisaravisārivibhāvasūnāṃ vanyadhānyabījadhānīnāṃ dhūmena dhūsarimāṇamādadhānaiḥ",
    "GK19bahcar7u:418": "śuṣkaśākhāsaṃcayaracitagovāṭaveṣṭitavikaṭavaṭaiḥ,",
    "GK19bahcar7u:419": "vyāpāditavatsarūpakaroṣāviṣṭagopālakalpitavyāgramantraiḥ,",
    "GK19bahcar7u:420": "ayantritavanapālahaṭhahriyamāṇaparagrāmīṇakāṣṭhikakuṭhāraiḥ,",
    "GK19bahcar7u:421": "gahanatarukhaṇḍanirmitacāmuṇḍāmaṇḍapairvanapradeśaiḥ,",
    "GK19bahcar7u:422_0": "prakāsyamānamaṭavīprāyaprāntatayā kuṭumbabharaṇākulaiḥ kuddālaprāyakṛṣibhiḥ kṛṣīvalairabalavadbhiruccabhāgabāṣitena bhajyamānabhūriśālikhalakṣetrakhaṇḍalakamalpāvakāśaiśca",
    "GK19bahcar7u:422_1": "kāpitaiḥ,",
    "GK19bahcar7u:423": "kālāyasairiva kṛṣṇamṛttikākaṭhinaiḥ,",
    "GK19bahcar7u:424": "sthānasthānaskathāpitasthāṇūtthitasthūlapallavaiḥ",
    "GK19bahcar7u:425": "durupagamaśyāmākaprarūḍhibhiralambusabahulaiḥ,",
    "GK19bahcar7u:426": "avirahitakokilākṣakṣupairviralaviralaiḥ kedāraiḥ,",
    "GK19bahcar7u:427": "kṛcchrātkṛṣyamāṇairnātiprabhūtapravṛttagatāgatāprahatabhuvamupakṣetramuparacitairuccairmañcaiśca",
    "GK19bahcar7u:428": "sūcyamānaśvāpadopadravaṃ, diśi diśi ca pratimārgadrumakṛtānāṃ",
    "GK19bahcar7u:429": "pathikapādaprasphoṭanadhūlidhūsarairnavapallavairlāñjhitacchāyānām,",
    "GK19bahcar7u:430": "aṭavīsulabhasālakusumastabakāñcitanavakhātakūpikopakaṇṭhapratiṣṭhitanāśasphuṭānāmacchidrakaṭakalpitakuṭīrakāṇām,",
    "GK19bahcar7u:431": "kuṭilakīṭaveṇīveṣṭyamānasaktuśāraśarāvaśreṇīśritānām,",
    "GK19bahcar7u:432": "adhvagajanajagdhajambūphalāsthiśabalasamīpabhuvām,",
    "GK19bahcar7u:433": "uddhūlitadhūlīkadambastabakaprakarapulakinīnām,",
    "GK19bahcar7u:434": "kaṇṭakitakarkarīcakrākrāntakāṣṭhamañcikāmuṣitatṛṣām,",
    "GK19bahcar7u:435": "timyattalaśītalasikatilakalaśīśamitaśramāṇām,",
    "GK19bahcar7u:436": "āśyānaśaivalaśyāmalitāliñjarajāyamānajalajaḍimnām,",
    "GK19bahcar7u:437": "udakumbhākṛṣṭapāṭalaśarkarāśakalaśiśirīkṛtadiśām,",
    "GK19bahcar7u:438": "ghaṭamukhaghaṭitakaṭahārapāṭalapuṣpapuṭānām,",
    "GK19bahcar7u:439": "śīkarapulakitapallavapūlīpālyamānaśoṣyasarasaśiśusahakāraphalajūṭījaṭilasthāṇūnām,",
    "GK19bahcar7u:440_0": "viśrāmyatkārpaṭikapeṭakaparipāṭīpīyamānapayasāmaṭavīpraveśaprapāṇāṃ śaityena tyājayantamiva graiṣmamūṣmaṇāṃ vkacidanyatra",
    "GK19bahcar7u:440_1": "grāhayantamivāṅgārīyadārusaṃgrahadāhibhiḥ vyokāraiḥ, sarvataśca prātiveśyaviṣayavāsinā samāsannagrāmagṛhasthagṛhasthāpitasthaviraparipālyamānapātheyasthagitena",
    "GK19bahcar7u:440_2": "kṛtadāruṇadāruvyāyāmayogyāṅgābyaṅgena skandhādyāsitakaṭhorakuṭhārakaṇṭhalambamānaprātarāśapuṭena pāṭaccarapratyavāyapratipannapaṭaccareṇa",
    "GK19bahcar7u:440_3": "kālavetrakatriguṇavratativalayapāśagrathitagrīvāgrathitaiḥ",
    "GK19bahcar7u:441": "patravīṭāvṛtamukhaiḥ, boṭakūṭairūḍhavāriṇā puraḥsarabaladbalīvardayugasareṇa naikaṭikakuṭumbikalokena",
    "GK19bahcar7u:442": "kāṣṭhasaṃgrahārthamaṭavīṃ praviśatā svāpadavyadhanavyavadhānabahalīsamāropitakuṭīkṛtakūṭapāśaiśca",
    "GK19bahcar7u:443": "gṛhītamṛgatantutantrījālavalayavāguraiḥ,",
    "GK19bahcar7u:444": "bahirvyādairvicaradbhiraṃsāvasaktavītaṃsavyālambamānabālapāśikaiśca saṃgṛhītagrāhakakrakarakapiñjalādipañjarakaiḥ",
    "GK19bahcar7u:445": "saṃcaradbhiścyutalāsakaleśalipralatāvadhūlaṭvālampaṭānāṃ capeṭakaiḥ,",
    "GK19bahcar7u:446_0": "pāśakaśiśūnāmaṭadbhiḥ tṛṇastambāntaritatittiritaralāyamānakauleyakakulacāṭukāraiścaladviṃhagamṛgayāṃ mṛgayuyuvabhiḥ krīḍadbhiḥ,",
    "GK19bahcar7u:446_1": "puriṇatacakravākakaṇṭhakaṣāyarucāṃ śīdhavyānāṃ valkalānāṃ kalāpān, nāticiroddhṛtānāṃ ca dhātutviṣāṃ dhātakīkusumānāṃ goṇīragaṇitāḥ",
    "GK19bahcar7u:446_2": "picavyānāṃ cātasīgaṇapaṭṭamūlakānāṃ puṣkalānsaṃbārān,",
    "GK19bahcar7u:447_0": "bhārāṃśca madhuno mākṣikasya mayūrāṅgajasyākliṣṭamadhūcchiṣṭacakramālānāṃ lambamānalāmajjakamuñjajūṭajaṭānāmapatvacāṃ khadirakāṣṭhānāṃ",
    "GK19bahcar7u:447_1": "kuṣṭhasya kaṭhorakesarisaṭābhārababhruṇaśca rodhrasya bhūyaso bhārakān, lokenādāya vrajatā pravicitavividhavanaphalapūritapiṭakamastakābhiścābhyarṇagrāmagatvarībhistvaramāṇābhirvikrayacintāvyagrābhirgrāmeyakābhirvyāptadigantaramitastataśca",
    "GK19bahcar7u:447_2": "yuktaśūraśakuraśāvkarāṇāṃ purāṇapāṃsūtkirakarīṣakūṭavāhinīnāṃ",
    "GK19bahcar7u:448": "dhūrgatadhūlidhūsarasairibhasaroṣasvarasāryamāṇānāṃ saṃkrīḍaccaṭulacakracītkāriṇīnāṃ śakaṭaśreṇīnāṃ",
    "GK19bahcar7u:449": "saṃpādyamānadurbalorvīvirūkṣakṣetrasaṃskāramārakṣakṣiptadāntavāhakadaṇḍoḍḍīyamānahariṇahelālaṅghitatuṅgavaiṇavavṛtibhiśca",
    "GK19bahcar7u:450": "nikātagaurakaraṅkaśaṅkhuśaṅkitaśaśakaśakalitatuṅgaśuṅgaiḥ,",
    "GK19bahcar7u:451": "prayatnaprabhṛtaviśaṅkaṭavicapairvācairaikṣavaiḥ,",
    "GK19bahcar7u:452": "kārmukakarmaṇyavaṃśaviṭapasaṃkaṭaiḥ, kaṇṭakitakarañjarājiduṣpraveśyaiḥ,",
    "GK19bahcar7u:453": "urubūkavacāvaṅgakasurasasūraṇaśigrugranthiparṇagavedhukāgarmudgulmagahanagṛhavāṭikaiḥ,",
    "GK19bahcar7u:454": "nikhātoccakāṣṭhāropitakāṣṭhālukalatāpratānavihitacchāyaiḥ,",
    "GK19bahcar7u:455": "parimaṇḍalabadarīmaṇḍapakatalanikhātakhādirakīlabaddhavatsarūpaiḥ,",
    "GK19bahcar7u:456": "kathamapi kukkuṭaraṭitānumīyamānasaṃniveśairahganāgastistambhatalaviracitapakṣi pūpikāvāpikairvikīrṇabadarapāṭalapaṭalaiḥ,",
    "GK19bahcar7u:457": "veṇupoṭadalanalakalitaśaramayavṛtivihitabhittibhiḥ,",
    "GK19bahcar7u:458": "kiṃśukagorocanāracitamaṇḍalamaṇḍapabalvajabaddhāṅgārarāśibhiḥ,",
    "GK19bahcar7u:459": "śālmalīphalatūlasaṃcayabahulaiḥ,",
    "GK19bahcar7u:460": "saṃnihitanalaśāliśālūkakhaṇḍakumudabījaveṇutaṇḍulaiḥ,",
    "GK19bahcar7u:461": "saṃgṛhītatamālabījaiḥ,",
    "GK19bahcar7u:462": "bhasmamalinamlānakāśmaryakūṭvayādhṛtakaṭairāśyānarājādanamadanaphalasphītairmadhūkāsavamadyaprāyaiḥ,",
    "GK19bahcar7u:463": "kusumbhakumbhagaṇḍakusūlairavirahitarājamāṣatrapuṣakarkaṭikākūṣmāṃṇḍālābubījaiḥ,",
    "GK19bahcar7u:464": "poṣyamāṇavanabiḍālamāludhānanakulaśālijātajātakādibhiraṭavīkuṭumbināṃ gṛhairupetaṃ vanagrāmakaṃ dadarśa /",
    "GK19bahcar7u:465": "tatraiva ca taṃ divasamatyavāhayaditi /",
    "GK19bahcar7u:466": "iti śrīmahākavibāṇabhaṭṭakṛtau harṣacarite chatralabdhirnāma saptama ucchvāsa"
}