{
  "GK16rnatc__u:0": "Nāṭakacandrikā",
  "GK16rnatc__u:1": "śrī-śrī-kṛṣṇa-caitanya-candrāya namaḥ /",
  "GK16rnatc__u:2": "vīkṣya bharata-muni-śāstraṃ rasapūrvasudhākaraṃ ca ramaṇīyam /",
  "GK16rnatc__u:3": "lakṣaṇam ati-saṃkṣepād vilikhyate nāṭakasyedam // RNc_1 //",
  "GK16rnatc__u:4": "nātīva-saṅgatatvād bharata-muner mata-virodhāc ca /",
  "GK16rnatc__u:5": "sāhitya-darpaṇīyā na gṛhītā prakriyā prāyaḥ // RNc_2 //",
  "GK16rnatc__u:6": "divyena divyādivyena tathā'divyena vā yutam /",
  "GK16rnatc__u:7": "dhīreṇāḍhyam udāttena kṛṣṇaś ca lalitena ca // RNc_3 //",
  "GK16rnatc__u:8": "śṛṅgāra-vīrānyatara-mukhyaṃ ramye'nivṛttayuk /",
  "GK16rnatc__u:9": "prastāvanānta-sambandhaṃ sandhi-sandhy-aṅga-saṅgatam // RNc_4 //",
  "GK16rnatc__u:10": "sandhyantaraikaviṃśatyā ṣaṭ-triṃśad-bhūṣaṇair yutam /",
  "GK16rnatc__u:11": "patākā-sthānakair yuktam athopekṣepakais tathā // RNc_5 //",
  "GK16rnatc__u:12": "bhāṣāvidhāna-saṃyuktaṃ satkāvya-guṇa-garbhitam /",
  "GK16rnatc__u:13": "nāṭakaṃ doṣa-rahitaṃ sarvāmanda-pradāyakam // RNc_6 //",
  "GK16rnatc__u:14": "tatra nāyakaḥ --",
  "GK16rnatc__u:15": "svayaṃ prakaṭitaiśvaryo divyaḥ kṛṣṇādir īritaḥ /",
  "GK16rnatc__u:16": "divyo'pi nara-ceṣṭatvād divyādivyo raghūdvahaḥ // RNc_7 //",
  "GK16rnatc__u:17": "adivyo dharma-putrādir eṣu kṛṣṇo guṇādhikaḥ /",
  "GK16rnatc__u:18": "nāyakānāṃ guṇāḥ sarve yatra sarva-vidhāḥ smṛtāḥ // RNc_8 //",
  "GK16rnatc__u:19": "lālityaudattyayor atra vyaktā śobhābharo'dhikaḥ /",
  "GK16rnatc__u:20": "tenaiṣa nāyako yuktaḥ śṛṅgārottara-nāṭake // RNc_9 //",
  "GK16rnatc__u:21": "yat-paroḍhopapatyos tu gauṇatvaṃ kathitaṃ budhaiḥ /",
  "GK16rnatc__u:22": "tat tu kṛṣṇaṃ ca gopīś ca vineti pratipāditam // RNc_10 //",
  "GK16rnatc__u:23": "tathā coktam rasa-vilāse (sudeva-kṛte) --",
  "GK16rnatc__u:24": "neṣṭā yad aṅgini rase kavibhiḥ paroḍhā",
  "GK16rnatc__u:25": "tad gokulāmbuja-dṛśāṃ kulam antareṇa /",
  "GK16rnatc__u:26": "āśaṃsayā rasa-vidher avatārikāṇāṃ",
  "GK16rnatc__u:27": "kaṃsāriṇā rasika-maṇḍala-śekhareṇa // RNc_11 //",
  "GK16rnatc__u:28": "atha rasāḥ --",
  "GK16rnatc__u:29": "rasāḥ śṛṅgāra-vīrādyā jñeyā rasa-sudhārṇave /",
  "GK16rnatc__u:30": "anye hāsyādayaḥ kāryā asminn aṅgatayā budhaiḥ // RNc_12 //",
  "GK16rnatc__u:31": "athetivṛttam --",
  "GK16rnatc__u:32": "itivṛttaṃ bhavet khyātaṃ k ptaṃ miśram iti tridhā /",
  "GK16rnatc__u:33": "śāstra-prasiddhaṃ khyātaṃ syāt k ptaṃ kavi-vinirmitam /",
  "GK16rnatc__u:34": "tayoḥ saṅkulatā miśraṃ k ptaṃ ramyaṃ tu nāṭake /",
  "GK16rnatc__u:35": "nāṭakaṃ khyāta-vṛttaṃ syāt k pta-vṛttā tu nāṭikā /",
  "GK16rnatc__u:36": "īhāmṛgo miśra-vṛtta iti nāṭyāṅga-bhāṣitam //",
  "GK16rnatc__u:37": "atha prastāvanā --",
  "GK16rnatc__u:38": "athāsya pratipādyasya tīrthaṃ prastāvanocyate /",
  "GK16rnatc__u:39": "prastāvanāyāṃ tu mukhe nāndī kāryā śubhāvahā //",
  "GK16rnatc__u:40": "āśīrnamaskriyā-vastunirdeśānyatamānvitā /",
  "GK16rnatc__u:41": "aṣṭabhir daśabhir yuktā kiṃ vā dvādaśabhiḥ padaiḥ //",
  "GK16rnatc__u:42": "candranāmāṅkitā prāyo maṅgalārtha-padojjvalā /",
  "GK16rnatc__u:43": "maṅgalaṃ cakra-kamala-cakrora-kumudādikam //",
  "GK16rnatc__u:44": "tatrāśīr-anvitā,",
  "GK16rnatc__u:45": "yathā lalita-mādhave (1.1) --",
  "GK16rnatc__u:46": "suraripu-sudṛśāṃm uroja-kokān",
  "GK16rnatc__u:47": "mukha-kamalāni ca khedayan nakhaṇḍaḥ /",
  "GK16rnatc__u:48": "ciram akhila-suhṛt cakoranandī",
  "GK16rnatc__u:49": "diśatu mukunda-yaśaḥ-śaśī mudaṃ vaḥ //",
  "GK16rnatc__u:50": "namaskriyānvitā,",
  "GK16rnatc__u:51": "yathā tatraiva (1.2)",
  "GK16rnatc__u:52": "aṣṭau prokṣya dig-aṅganā ghana-rasaiḥ patrāṅkurāṇāṃ śriyā",
  "GK16rnatc__u:53": "kurvan-mañjulatā-bharasya ca sadā rāmāvalī-maṇḍanam /",
  "GK16rnatc__u:54": "yaḥ pīne hṛdi bhānujām atulabhāṃ candrākṛtiṃ cojjvalāṃ",
  "GK16rnatc__u:55": "rundhānaḥ kramate tam atra mudiraṃ kṛṣṇaṃ namaskurmahe //",
  "GK16rnatc__u:56": "vastu-nirdeśānvitā cātraiva aṣṭau prokṣya digaṅganā ityādir eva /",
  "GK16rnatc__u:57": "aṣṭapada-yuktā yathā vīra-carite prathamāṅke (prastāvanāyāḥ prathamaḥ",
  "GK16rnatc__u:58": "ślokaḥ)-",
  "GK16rnatc__u:59": "antaḥ-svacchāya nityāya devāya hṛta-pāpmane /",
  "GK16rnatc__u:60": "tyakta-krama-vibhāgāya caitanya-jyotiṣe namaḥ //",
  "GK16rnatc__u:61": "kaścid aṣṭa-padāṃ pādair aṣṭabhiḥ padyayor jagau // RNc_17 //",
  "GK16rnatc__u:62": "daśapadānvitā yathā abhirāma-rāghave --",
  "GK16rnatc__u:63": "kriyāsu kalyāṇaṃ bhujaga-śayanād utthitavataḥ /",
  "GK16rnatc__u:64": "kaṭākṣāḥ kāruṇya-prasara-rasa-veṇī-laharayaḥ /",
  "GK16rnatc__u:65": "harer lakṣmī-līlā-kamala-dala-saubhāgya-suhṛdaḥ",
  "GK16rnatc__u:66": "sudhāsāra-smerāḥ sucarita-viśeṣaika-sulabhāḥ //",
  "GK16rnatc__u:67": "dvādaśa-padānvitā yathā sura-ripu-sudṛśām uroja-kokān ityādi (LalM 1.1) /",
  "GK16rnatc__u:68": "atraiva candra-nāmāṅkitā maṅgalārthatā cāsti /",
  "GK16rnatc__u:69": "bhāraty atrocitā vṛttir eṣā tu caturaṅgikā /",
  "GK16rnatc__u:70": "prarocanā mukhe caiva vīthī-prahasane tathā // RNc_18 //",
  "GK16rnatc__u:71": "tatra prarocanā --",
  "GK16rnatc__u:72": "deśa-kāla-kathā-nātha-sabhyādīnāṃ praśaṃsayā /",
  "GK16rnatc__u:73": "śrotṝṇām unmukhīkāraḥ kathiteyaṃ prarocanā // RNc_19 //",
  "GK16rnatc__u:74": "yathā lalita-mādhave (1.7) --",
  "GK16rnatc__u:75": "sūtradhāraḥ /",
  "GK16rnatc__u:76": "kim ity evam ucyate /",
  "GK16rnatc__u:77": "paśya paśya --",
  "GK16rnatc__u:78": "cakāsti śarad-utsavaḥ sphurati vaiṣṇavānāṃ sabhā",
  "GK16rnatc__u:79": "cirasya girir utdgiraty amala-kīrtidhārāṃ hareḥ /",
  "GK16rnatc__u:80": "kim anyad iha mādhavo madhura-mūrtir udbhāsate",
  "GK16rnatc__u:81": "tad eṣa paraodayas tava viśuddha-puṇya-śriyaḥ //",
  "GK16rnatc__u:82": "atha āmukham --",
  "GK16rnatc__u:83": "sūtradhāro naṭīṃ brūte svakāryaṃ prati yuktitaḥ /",
  "GK16rnatc__u:84": "prastutākṣepi citroktyā yat tad āmukham īritam // RNc_20 //",
  "GK16rnatc__u:85": "yad āmukham iti proktaṃ saiva pratsāvanocyate /",
  "GK16rnatc__u:86": "pañcāmukhāṅgāny ucyante kathodghātaḥ pravartakam // RNc_21 //",
  "GK16rnatc__u:87": "prayogātiśayaś ceti tathā vīthy-aṅga-yugmakam /",
  "GK16rnatc__u:88": "udghātyakāvalagita-saṅgakaṃ muninoditam // RNc_22 //",
  "GK16rnatc__u:89": "tatra kathodghātaḥ --",
  "GK16rnatc__u:90": "sūtrivākyaṃ tad-arthaṃ vā svetivṛttasamaṃ yadā /",
  "GK16rnatc__u:91": "svīkṛtya praviśet pātraṃ kathodghātaḥ sa kīrtitaḥ // RNc_23 //",
  "GK16rnatc__u:92": "yathā harivilāse --",
  "GK16rnatc__u:93": "nirupama-mahima-dhurāṇāṃ jagatī-durbodha-bhāvānām /",
  "GK16rnatc__u:94": "lokottara-caritānāṃ hṛdayaṃ ko jñātum īśati //",
  "GK16rnatc__u:95": "(nepathye) hanta bhoḥ satyam āttha lokottara-caritānāṃ hṛdayaṃ ko jñātum",
  "GK16rnatc__u:96": "īśatīti //",
  "GK16rnatc__u:97": "atha pravartakam --",
  "GK16rnatc__u:98": "ākṣiptaṃ kāla-sāmyena pravṛttiḥ syāt pravartakam // RNc_24 //",
  "GK16rnatc__u:99": "yathā keśava-carite --",
  "GK16rnatc__u:100": "ullāsayan sumanasāṃ paritaḥ kalāpaṃ",
  "GK16rnatc__u:101": "saṃvardhayan sapadi vaibhavam uddhavasya /",
  "GK16rnatc__u:102": "dhīraṃ numer api mano madayan samantād",
  "GK16rnatc__u:103": "ānandano milati sundari mādhavo'yam //",
  "GK16rnatc__u:104": "iti niṣkrāntau tataḥ praviśati mādhavaḥ /",
  "GK16rnatc__u:105": "yathā vā vidagdha-mādhave (1.10) --",
  "GK16rnatc__u:106": "so'yaṃ vasanta-samayaḥ samiyāya yasmin",
  "GK16rnatc__u:107": "pūrṇaṃ tam īśvaram upoḍha-navānugāgam /",
  "GK16rnatc__u:108": "gūḍha-grahā rucirayā saha rādhayāsau",
  "GK16rnatc__u:109": "raṅgāya saṅgamayitā niśi paurṇamāsī //",
  "GK16rnatc__u:110": "atha prayogātiśayaḥ --",
  "GK16rnatc__u:111": "eṣo'yam ity upakṣepāt sūtradhāra-prayogataḥ /",
  "GK16rnatc__u:112": "preveśa-sūcanaṃ yatra prayogātiśayo hi saḥ // RNc_25 //",
  "GK16rnatc__u:113": "yathā lalita-mādhave (4.16) garbhāṅke --",
  "GK16rnatc__u:114": "vṛddhayā śaśvad-ārabdha-nirodhām api rādhikām /",
  "GK16rnatc__u:115": "nirābādhaṃ sadā sādhu ramayaty eṣa mādhavaḥ //",
  "GK16rnatc__u:116": "athodghātyakam --",
  "GK16rnatc__u:117": "padāni tv agatārthāni tad-artha-gataye narāḥ /",
  "GK16rnatc__u:118": "yojayanti padair anyais tad udghātyakam ucyate // RNc_26 //",
  "GK16rnatc__u:119": "yathā lalita-mādhave (1.11) --",
  "GK16rnatc__u:120": "naṭatā kirāta-rājaṃ nihatya raṅga-sthale kalānidhinā /",
  "GK16rnatc__u:121": "samaye tena vidheyaṃ guṇavati tārā-kara-grahaṇam //",
  "GK16rnatc__u:122": "(nepathye) hanta rādhā-mādhavayoḥ pāṇibandhaṃ kaṃsa-bhūpater bhayād",
  "GK16rnatc__u:123": "abhivyaktam udāhartum asamartho naṭatā kirāta-rājam ity upadeśena bodhayan",
  "GK16rnatc__u:124": "dhanyaḥ ko'yaṃ cintā-viklavāṃ mām āśvāsayatīti tatra paurṇamāsī-praveśaḥ //",
  "GK16rnatc__u:125": "athāvalagitam --",
  "GK16rnatc__u:126": "yatraikasmin samāveśya kāryam anyat prasādhyate /",
  "GK16rnatc__u:127": "purānurodhāt taj jñeyaṃ nāmnāvagalitaṃ budhaiḥ // RNc_27 //",
  "GK16rnatc__u:128": "yathā kaṃsa-vadhe --",
  "GK16rnatc__u:129": "naṭarāja-puruṣottama kathaṃ vilambase /",
  "GK16rnatc__u:130": "(nepathye) bhoḥ kas tvam asi yad atra māṃ tvarayasi /",
  "GK16rnatc__u:131": "sūtradhāraḥ -- katham ayaṃ gopāla-veśo bhagavān upasthita eva paśya paśya",
  "GK16rnatc__u:132": "ityādi //",
  "GK16rnatc__u:133": "śṛṅgāra-pracure nāṭye yuktam āmukham eva hi /",
  "GK16rnatc__u:134": "vīthī prahasanaṃ ceti dvividhe nātra lakṣite // RNc_28 //",
  "GK16rnatc__u:135": "ata evāmukhaṃ tatra bhavel lalita-mādhave /",
  "GK16rnatc__u:136": "prastāvanā-sthāpane dve āmukhasyāpare bhide /",
  "GK16rnatc__u:137": "ity ākhyāya sphuṭaṃ kecit tayoḥ kurvanti lakṣaṇam // RNc_29 //",
  "GK16rnatc__u:138": "yathā -",
  "GK16rnatc__u:139": "naṭī-vidūṣaka-naṭa-sūtra-saṃlāpa-saṅgatam /",
  "GK16rnatc__u:140": "stoka-vīthyādi-sahitaṃ bhavet prastāvanāmukham //",
  "GK16rnatc__u:141": "sarva-vīthyādi-sahitaṃ tad eva sthāpanocyate /",
  "GK16rnatc__u:142": "vīrādbhutādi prāyeṣu bhavet prastāvanocitā //",
  "GK16rnatc__u:143": "hāsya-bībhatsa-raudrādau prāyeṇa sthāpanā mateti /",
  "GK16rnatc__u:144": "vīthī-prahasane dve tu rūpakāṇāṃ bhide smṛte //",
  "GK16rnatc__u:145": "atha sandhiḥ --",
  "GK16rnatc__u:146": "ekaikasyās tv avasthāyāḥ prakṛtyā caikayaikayā /",
  "GK16rnatc__u:147": "yogaḥ sandhir iti jñeyo nāṭya-vidyā-viśāradaiḥ // RNc_30 //",
  "GK16rnatc__u:148": "tatra prakṛtiḥ --",
  "GK16rnatc__u:149": "pāñcavidhyāt kathāyās tu prakṛtiḥ pañcadhā smṛtā /",
  "GK16rnatc__u:150": "bījaṃ binduḥ patākā ca prakarī kāryam eva ca // RNc_31 //",
  "GK16rnatc__u:151": "tatra bījam --",
  "GK16rnatc__u:152": "yat tu svalpam upakṣiptaṃ bahudhā vistṛtiṃ gatam /",
  "GK16rnatc__u:153": "kāryasya kāraṇaṃ dhīrais tad bījam iti kathyate // RNc_32 //",
  "GK16rnatc__u:154": "yathā lalita-mādhave prathama-dvitīyayor aṅkayoḥ kalpite mukha-sandhau nirūḍho",
  "GK16rnatc__u:155": "rādhā-mādhavayor anurāgo bījam ucyate /",
  "GK16rnatc__u:156": "atha binduḥ --",
  "GK16rnatc__u:157": "phale pradhāne bījasya prasaṅgoktaiḥ phalāntaraiḥ /",
  "GK16rnatc__u:158": "vicchinne yad aviccheda-kāraṇaṃ bindur ucyate // RNc_33 //",
  "GK16rnatc__u:159": "yathā tatraive tṛtīya-caturthayoḥ kalpita pratimukha-sandhau",
  "GK16rnatc__u:160": "kṛṣṇa-pura-gamanādinā mukhya-phale vicchinne tenaiva samāśāsanaṃ etās tūrṇaṃ",
  "GK16rnatc__u:161": "nayata kiyatīḥ ity ādi sūrya-vākya-śravaṇa-janita-kṛṣṇa-pratyāśāṃ nīre",
  "GK16rnatc__u:162": "maṅkṣu-mimaṅkṣum (4.10)",
  "GK16rnatc__u:163": "ityādyuktyā garbhāṅkaś ca binduḥ /",
  "GK16rnatc__u:164": "atha patākā --",
  "GK16rnatc__u:165": "yat pradhānopakaraṇaṃ prasaṅgāt svārtham ṛcchati /",
  "GK16rnatc__u:166": "sā patākā budhaiḥ proktā yādavāmātya-vṛttavat // RNc_34 //",
  "GK16rnatc__u:167": "yathā tatraiva pañcama-ṣaṣṭhyoḥ kalpite garbha-sandhau",
  "GK16rnatc__u:168": "paurṇamāsy-uddhava-vṛttaṃ patākā /",
  "GK16rnatc__u:169": "atha prakarī --",
  "GK16rnatc__u:170": "yat kevalaṃ parārthasya sādhakaṃ ca pradeśa-bhāk /",
  "GK16rnatc__u:171": "prakarī sā samuddiṣṭā nava-vṛndādi-vṛttavat // RNc_35 //",
  "GK16rnatc__u:172": "yathā tatraiva saptamāṣṭayoḥ kalpite vimarṣa-sandhau yathā",
  "GK16rnatc__u:173": "nava-vṛndādi-kulādi-vṛttaṃ prakarī //",
  "GK16rnatc__u:174": "atha kāryaṃ --",
  "GK16rnatc__u:175": "vastunas tu samastasya sādhyaṃ kāryam iti smṛtam /",
  "GK16rnatc__u:176": "rādhā-mādhavayoḥ saṅgo yathā lalita-mādhave // RNc_36 //",
  "GK16rnatc__u:177": "yathātra navama-daśamayoḥ kalpite nirvahaḥaṇa-sandhau rādhā-mādhavayoḥ",
  "GK16rnatc__u:178": "punaḥ saṅgama-puraḥsara-krīḍādi //",
  "GK16rnatc__u:179": "pradhānam aṅgam iti ca tat tu syād dvividhaṃ punaḥ /",
  "GK16rnatc__u:180": "pradhānaṃ netṛ-caritaṃ vyāpi kṛṣṇasya ceṣṭitam // RNc_37 //",
  "GK16rnatc__u:181": "nāyakārthaṃ kṛdaṅgaṃ syāt nāyaketara-ceṣṭitm /",
  "GK16rnatc__u:182": "nityaṃ patākā prakarī cāṅgaṃ bījādayaḥ kvacit // RNc_38 //",
  "GK16rnatc__u:183": "bījatvād bījam ādau syāt phalatvāt kāryam antataḥ /",
  "GK16rnatc__u:184": "tayoḥ sandhāna-hetutvāt madhye binduṃ muhuḥ kṣipet // RNc_39 //",
  "GK16rnatc__u:185": "yathāyogaṃ patākāyāḥ prakāryāś ca niveśanam // RNc_40 //",
  "GK16rnatc__u:186": "ataeva bindur,",
  "GK16rnatc__u:187": "yathā pañcame (LalM 5.23) --",
  "GK16rnatc__u:188": "sphuran-maṇi-sarādhikaṃ navatamāla-nīlaṃ harer",
  "GK16rnatc__u:189": "udūḍha-nava-kuṅkumaṃ jayati hāri bakṣaḥ-sthalam /",
  "GK16rnatc__u:190": "uḍu-stavakitaṃ sadā taḍid-udīrṇa-lakṣmī-bharaṃ",
  "GK16rnatc__u:191": "yad abhram iva līlayā sphuṇam adabhram udbhrājate //",
  "GK16rnatc__u:192": "evaṃ ṣaṣṭha-saptamādiṣv api bindur draṣṭavyaḥ //",
  "GK16rnatc__u:193": "athāvasthā --",
  "GK16rnatc__u:194": "kāryasya pañcadhāvasthā nāyakādi-kriyā-vaśāt /",
  "GK16rnatc__u:195": "ārambha-yatna-prāpty-āśā-niyatāpti-phalāgamāḥ // RNc_41 //",
  "GK16rnatc__u:196": "tatrārambhaḥ --",
  "GK16rnatc__u:197": "budhair mukhya-phalodyoga ārambha iti kathyate /",
  "GK16rnatc__u:198": "yathā lalita-mādhave mukha-sandhau rādhā-mādhavayor anyonya-saṅgamāya",
  "GK16rnatc__u:199": "vyavasāya ārambhaḥ /",
  "GK16rnatc__u:200": "atha yatnaḥ --",
  "GK16rnatc__u:201": "yatnas tu tat-phala-prāptāv autsukyena tu vartanam // RNc_42 //",
  "GK16rnatc__u:202": "yathā tatraiva pratimukha-sandhau rādhayā kṛṣṇasyānveṣaṇe kṛṣṇena ca",
  "GK16rnatc__u:203": "gandharva-kṛta-nṛtyādau rādhāvalokāyodyamo yatnaḥ /",
  "GK16rnatc__u:204": "atha prāpty-āśā",
  "GK16rnatc__u:205": "prāpty-āśā tu nijārthasya siddhi-sambhāvanā matā //",
  "GK16rnatc__u:206": "[*NOTE: siddha-sad-bhāvanā matā.]",
  "GK16rnatc__u:207": "tathā ca munināpy (19.11) uktam --",
  "GK16rnatc__u:208": "īṣat prāptir yadā kācit phalasya parikalpyate /",
  "GK16rnatc__u:209": "bhāva-mātreṇa taṃ prāhur vidhijñāḥ prāpti-sambhavam //",
  "GK16rnatc__u:210": "yathā, tatraiva garbha-sandhau rādhāyāḥ satrājiti samarpaṇ kṛṣṇasya ca",
  "GK16rnatc__u:211": "lalitā-śaṅkhacūḍa-ratnādi-lābhādinā sambhāvanāyogyatvāt prāptyāśā /",
  "GK16rnatc__u:212": "atha niyatāptiḥ --",
  "GK16rnatc__u:213": "niyatāptir avighnena kārya-saṃsiddhi-niścayaḥ /",
  "GK16rnatc__u:214": "yathā, tatraiva vimarśa-sandhau rādhā-darśanād avighnena phala-saṃsiddhi-niśayān",
  "GK16rnatc__u:215": "niyatāptiḥ /",
  "GK16rnatc__u:216": "atha phalāgamaḥ --",
  "GK16rnatc__u:217": "nijābhīṣṭa-phalāvāptir bhaved eva phalāgamaḥ // RNc_43 //",
  "GK16rnatc__u:218": "yathā tatraiva nirvahaṇa-sandhau",
  "GK16rnatc__u:219": "vraja-bandhu-samāgama-rādhā-lābha-ratnābhiṣekādiḥ phalāgamaḥ /",
  "GK16rnatc__u:220": "patākāyās tv avasthānaṃ kvacid asti na vā kvacit /",
  "GK16rnatc__u:221": "patākayā vihīne tu bīja-bindū niveśayet // RNc_44 //",
  "GK16rnatc__u:222": "atha sandhy-aṅgāni --",
  "GK16rnatc__u:223": "mukhya-prayojana-vaśāt kathāṅg.nāṃ samanvaye /",
  "GK16rnatc__u:224": "avāntarārtha-sambandhaḥ sandhoḥ sandhāna-rūpakaḥ // RNc_45 //",
  "GK16rnatc__u:225": "mukha-pratimukhe garbha-vimarśāv upasaṃhṛtiḥ /",
  "GK16rnatc__u:226": "pañcaite sandhayas teṣu mukha-lakṣaṇam ucyate // RNc_46 //",
  "GK16rnatc__u:227": "atha mukham --",
  "GK16rnatc__u:228": "mukhaṃ bīja-samutpattir nānārtha-rasa-sambhavā /",
  "GK16rnatc__u:229": "atra tu dvādaśāṅgāni bījārambhānurodhataḥ // RNc_47 //",
  "GK16rnatc__u:230": "rādhā-mādhavayor atra prema-bīja-samudbhavaḥ /",
  "GK16rnatc__u:231": "sūcitaḥ sauṣṭavāt tatra yathā lalita-mādhave // RNc_48 //",
  "GK16rnatc__u:232": "upakṣepaḥ parikaraḥ parinyāso vilobhanam /",
  "GK16rnatc__u:233": "yuktiḥ prāptiḥ samādhānaṃ vidhānaṃ paribhāvanā // RNc_49 //",
  "GK16rnatc__u:234": "udbheda-bheda-karaṇāny eṣāṃ lakṣaṇam ucyate /",
  "GK16rnatc__u:235": "tatropakṣepaḥ --",
  "GK16rnatc__u:236": "upakṣepas tu bījasya sūcanaṃ kathyate budhaiḥ // RNc_50 //",
  "GK16rnatc__u:237": "yathā lalita-mādhave prathame'ṅke (1.14)",
  "GK16rnatc__u:238": "paurṇamāsī -- (hanta rādhā-mādhavayor iti paṭhitvā)",
  "GK16rnatc__u:239": "vatse gārgi śrūyatām /",
  "GK16rnatc__u:240": "kṛṣṇāpāṅga-taraṅgita-dyumaṇijāsambheda-veṇīkṛte",
  "GK16rnatc__u:241": "rādhāyāḥ smita-candrikā-suradhunī-pure nipīyāmṛtam /",
  "GK16rnatc__u:242": "antas toṣa-tuṣāra-sampravalava-vyālīḍhatāpoccayāḥ",
  "GK16rnatc__u:243": "krāntvā sapta jaganti samprati vayaṃ sarvordhvam adhyāsmahe //",
  "GK16rnatc__u:244": "atra rādhā-mādhavayor anurāga-bījasya sūcanam upakṣepaḥ /",
  "GK16rnatc__u:245": "atha parikaraḥ --",
  "GK16rnatc__u:246": "bījasya bahulīkāro jñeyaḥ parikaro budhaiḥ /",
  "GK16rnatc__u:247": "yathā tatraiva (1.24) --",
  "GK16rnatc__u:248": "gārgī (saṃskṛtena)",
  "GK16rnatc__u:249": "hriyam avagṛhya gṛhebhyaḥ karṣati rādhāṃ vanāya yā nipuṇā /",
  "GK16rnatc__u:250": "sā jayati nisṛṣṭārthī vara-vaṃśaja-kākalī dūtī //",
  "GK16rnatc__u:251": "atra vanākarṣaṇādinā anurāga-bījasya bahulīkaraṇāt parikaraḥ //",
  "GK16rnatc__u:252": "atha parinyāsaḥ --",
  "GK16rnatc__u:253": "bīja-niṣpatti-kathanaṃ parinyāsa itīryate // RNc_52 //",
  "GK16rnatc__u:254": "yathā tatraiva prathame'ṅke --",
  "GK16rnatc__u:255": "rādhā (saromāñcam)",
  "GK16rnatc__u:256": ": lalide kā kkhu kahnatti sunīadi jeṇa kealaṃ kaṇṇassa jjea",
  "GK16rnatc__u:257": "adidhīhonteṇa ummatīkijjahmi //",
  "GK16rnatc__u:258": "[lalite, kaḥ khalu kṛṣṇa iti śrūyate?",
  "GK16rnatc__u:259": "Yena kevalaṃ",
  "GK16rnatc__u:260": "karṇasyaiva atithībhavatā unmattīkriye'ham /]",
  "GK16rnatc__u:261": "atra unmattīkaraṇena bīja-niṣpattikathanāt parinyāsaḥ /",
  "GK16rnatc__u:262": "atha vilobhanam --",
  "GK16rnatc__u:263": "nāyakādi-guṇānāṃ yad varṇanaṃ tad vilobhanam /",
  "GK16rnatc__u:264": "yathā tatraiva prathame'ṅke --",
  "GK16rnatc__u:265": "tatra kṛṣṇaḥ (sannidhāya)",
  "GK16rnatc__u:266": "samīkṣya tava rādhike vadana-bimbam udbhāsvaraṃ",
  "GK16rnatc__u:267": "trapā-bhara-parīta-dhīḥ śrayitum asya tulya-śriyam /",
  "GK16rnatc__u:268": "śaśī kila kṛsībhavan suradhunī-taraṅgokṣitāṃ",
  "GK16rnatc__u:269": "tapasyati kapardinaḥ sphuṭa-jaṭāṭavīm āsthitaḥ //",
  "GK16rnatc__u:270": "tatra rādhā-saundarya-guṇa-varṇanād vilobhanam /",
  "GK16rnatc__u:271": "atha yuktiḥ --",
  "GK16rnatc__u:272": "samyak prayojanānāṃ hi nirṇayo yuktir iṣyate // RNc_54 //",
  "GK16rnatc__u:273": "yathā tatraiva (para 1.111-2)--",
  "GK16rnatc__u:274": "yaśodā -- bhaadi candāalī ṇomāliā rāhā māharia sabbāo maha āsāo",
  "GK16rnatc__u:275": "guṇāsohara-pūreṇa purei /",
  "GK16rnatc__u:276": "tatthabi baccho bia baccā laiī ṇetta-bhiṅgaṃ",
  "GK16rnatc__u:277": "sondara-marandeṇa āṇandei //",
  "GK16rnatc__u:278": "[bhagavati candrāvalī nava-mālikā rādhā mādhavī",
  "GK16rnatc__u:279": "ca sarvathā mama āśā guṇa-saurabha-pūreṇa pūrayati /",
  "GK16rnatc__u:280": "tatrāpi vatsa iva vatsā",
  "GK16rnatc__u:281": "laghvī netra-bhṛṅgaṃ saundarya-makarandena ānandayati / ]",
  "GK16rnatc__u:282": "bhagavatī: gokuleśvari /",
  "GK16rnatc__u:283": "sarveṣāṃ gokula-vāsināṃ īdṛg eva samudācāra iti /",
  "GK16rnatc__u:284": "atra rādhāyāṃ sarvato'dhikānāṃ guṇotkarṣāṇāṃ nirṇayo yuktiḥ /",
  "GK16rnatc__u:285": "atha prāptiḥ --",
  "GK16rnatc__u:286": "prājñaiḥ sukhasya samprāptiḥ prāptir ity abhidhīyate // RNc_55 //",
  "GK16rnatc__u:287": "yathā tatraiva (1.51) --",
  "GK16rnatc__u:288": "tatra kṛṣṇaḥ (punar utkarṇo bhavan sapulakam)",
  "GK16rnatc__u:289": "madhurima-laharībhiḥ stambhayaty ambare yā",
  "GK16rnatc__u:290": "smara-mada-sarasānāṃ sārasānāṃ rutāni /",
  "GK16rnatc__u:291": "iyam udayati rādhā-kiṅkinī-jhaṅkṛtir me",
  "GK16rnatc__u:292": "hṛdi pariṇamayantī vikriyāḍambarāṇi //",
  "GK16rnatc__u:293": "atra rādhā-jhaṅkṛti-śravaṇāt kṛṣṇasya sukha-samprāptiḥ prāptiḥ /",
  "GK16rnatc__u:294": "atha samādhānaṃ --",
  "GK16rnatc__u:295": "bījasya punar ādhānaṃ samādhānam ihocyate // RNc_56 //",
  "GK16rnatc__u:296": "yathā tatraiva --",
  "GK16rnatc__u:297": "rādhā (sāsraṃ)",
  "GK16rnatc__u:298": ": kundalaie, abi ṇāma imassa ekassa bi hadaṇttassa maggaṃ kkhaṇaṃ",
  "GK16rnatc__u:299": "bi ārohissadi so maha dhaṇṇassa kaṇṇassa adidhī /",
  "GK16rnatc__u:300": "[kundalate/ api nāma",
  "GK16rnatc__u:301": "tasyaikasyāpi hata-netrasya mārgaṃ kṣaṇam api ārohiṣyati sa me dhanyasya",
  "GK16rnatc__u:302": "karṇasyātithiḥ /]",
  "GK16rnatc__u:303": "atra svayaṃ rādhayā punar anurāga-bījasyādhānāt samādhānam /",
  "GK16rnatc__u:304": "atha vidhānaṃ --",
  "GK16rnatc__u:305": "sukha-duḥkha-karaṃ yat tu tad-vidhānaṃ budhā viduḥ // RNc_57 //",
  "GK16rnatc__u:306": "yathā tatraiva dvitīyāṅke --",
  "GK16rnatc__u:307": "rādhikā - (dūrataḥ kṛṣṇam īṣad avalokya,",
  "GK16rnatc__u:308": "janāntikaṃ saṃskṛtena)",
  "GK16rnatc__u:309": "sahacari nirātaṅkaḥ ko'yaṃ yuvā mudira-dyutir",
  "GK16rnatc__u:310": "vraja-bhuvi kutaḥ prāpto mādyan-mataṅgaja-vibhramaḥ /",
  "GK16rnatc__u:311": "ahaha caṭulair utsarpadbhir dṛga-aṅcala-taskarair",
  "GK16rnatc__u:312": "mama dhṛtir-dhanaṃ cetaḥ-koṣād viluṇṭhayatīha yaḥ // (2.11)",
  "GK16rnatc__u:313": "(punar avekṣya)",
  "GK16rnatc__u:314": "haddhī haddhī ppamādo,",
  "GK16rnatc__u:315": "lalide pekkha pekkha eṇaṃ bamhaāriṇaṃ",
  "GK16rnatc__u:316": "daṭṭhūṇa vikkhuhidaṃ maha hadahiaam /",
  "GK16rnatc__u:317": "tā imassa mahāpābassa aggippaveso jebba",
  "GK16rnatc__u:318": "parāacittam /",
  "GK16rnatc__u:319": "[ha dhik hā dhik pramādaḥ /",
  "GK16rnatc__u:320": "lalite prekṣya prekṣya / etaṃ",
  "GK16rnatc__u:321": "brahmacāriṇaṃ dṛṣṭvā vikṣbdhaṃ me hata-hṛdayam /",
  "GK16rnatc__u:322": "tad etasya mahā-pāpasya",
  "GK16rnatc__u:323": "agni-praveśa eva prāyaścittam /]",
  "GK16rnatc__u:324": "lalitā : halā,",
  "GK16rnatc__u:325": "saccaṃ kadhesi /",
  "GK16rnatc__u:326": "tā ṇūṇaṃ sabaṇṇataṇaṃ bhāmedi /",
  "GK16rnatc__u:327": "[halā, satyaṃ",
  "GK16rnatc__u:328": "kathayasi, tan nūnaṃ savarṇatvaṃ bhramayati /]",
  "GK16rnatc__u:329": "rādhikā : (punar nibhālya,",
  "GK16rnatc__u:330": "saṃskṛtena) -",
  "GK16rnatc__u:331": "sahacari harir eṣa brahma-veśaṃ prapannaḥ",
  "GK16rnatc__u:332": "kim ayam itarathā me vidravaty antarātmā /",
  "GK16rnatc__u:333": "śaśadhara-maṇi-vedī sveda-dhārāṃ prasūte",
  "GK16rnatc__u:334": "na kila kumuda-bandhoḥ kaumudīm antareṇa // (2.12)",
  "GK16rnatc__u:335": "atra rādhāyāḥ kṛṣṇa-buddhyā viprabuddhyā ca sukha-duḥkha-kathanād vidhānam /",
  "GK16rnatc__u:336": "atha paribhāvanā -",
  "GK16rnatc__u:337": "ślāghyaiś citta-camatkāro guṇaughaiḥ paribhāvanā // RNc_58 //",
  "GK16rnatc__u:338": "yathā tatraiva prathame'ṅke --",
  "GK16rnatc__u:339": "rādhā (sacamatkāraṃ saṃskṛtena) -",
  "GK16rnatc__u:340": "kula-varatanu-dharma-grāva-vṛndāni bhindan",
  "GK16rnatc__u:341": "sumukhi niśita-dīrghāpāṅga-ṭaṅka-cchaṭābhiḥ",
  "GK16rnatc__u:342": "yugapad ayam apūrvaḥ kaḥ puro viśva-karmā",
  "GK16rnatc__u:343": "marakata-maṇi-lakṣair goṣṭha-kakṣāṃ cinoti // 52 //",
  "GK16rnatc__u:344": "lalitā: halā,",
  "GK16rnatc__u:345": "so eso de parāṇa-nādho /",
  "GK16rnatc__u:346": "[halā, sa eṣa te prāṇanāthaḥ /]",
  "GK16rnatc__u:347": "rādhā: (sonmādaṃ punaḥ saṃskṛtena)",
  "GK16rnatc__u:348": "sa eṣa kim u gopikā-kumudinī-sudhā-dīdhitiḥ",
  "GK16rnatc__u:349": "sa eṣa kim u gokula-sphurita-yauvarājyotsavaḥ /",
  "GK16rnatc__u:350": "sa eṣa kim u man-manaḥ-pika-vinoda-puṣpākaraḥ",
  "GK16rnatc__u:351": "kṛśodari dṛśor dvaīm amṛta-vīcibhiḥ siñcati // (1.53)",
  "GK16rnatc__u:352": "atra kṛṣṇasya vaidagdha-saundaryādi-guṇa-nidarśanena ca",
  "GK16rnatc__u:353": "rādhā-camatkāra-kathanāt paribhāvanā /",
  "GK16rnatc__u:354": "athodbhedaḥ -",
  "GK16rnatc__u:355": "bījasya tu ya udghātaḥ sa udbheda iti smṛtaḥ // RNc_59 //",
  "GK16rnatc__u:356": "yathā tatraiva dvitīyāṅke -",
  "GK16rnatc__u:357": "rādhikā (apavārya,",
  "GK16rnatc__u:358": "saṃskṛtena)",
  "GK16rnatc__u:359": "calākṣi-guru-lokataḥ sphurati tāvad antarbhayaṃ",
  "GK16rnatc__u:360": "kula-sthitir alaṃ tu me manasi tāvad unmīlati /",
  "GK16rnatc__u:361": "calan-makara-kuṇḍala-sphurita-phulla-gaṇḍa-sthalaṃ",
  "GK16rnatc__u:362": "na yāvad aparokṣatām idam apaiti vaktrāmbujam // (2.26)",
  "GK16rnatc__u:363": "atrādau saṃvṛttasyānurāga-bījasya svamukhenaivodhghātanād udbhedaḥ /",
  "GK16rnatc__u:364": "atha bhedaḥ",
  "GK16rnatc__u:365": "bījasyottejanaṃ bhedo yad vā saṅghāta-bhedanam // RNc_60 //",
  "GK16rnatc__u:366": "yathā tatraiva -",
  "GK16rnatc__u:367": "kundalatā - rāhe,",
  "GK16rnatc__u:368": "akkhalidaṃ tumha sadībbadaṃ,",
  "GK16rnatc__u:369": "tā alaṃ saaṃ vikkhābideṇa / [rādhe,",
  "GK16rnatc__u:370": "jāne saskhalitaṃ tava satī-vrataṃ,",
  "GK16rnatc__u:371": "tad alaṃ svayaṃ vikhyāpitena / ]",
  "GK16rnatc__u:372": "viśākhā - (sa-praṇayābhyasūyam) kundalade/",
  "GK16rnatc__u:373": "kā kkhu abarā tumaṃ bia vaṃsīe",
  "GK16rnatc__u:374": "tiṇṇi-sañjhaṃ āaḍḍhīadi ?",
  "GK16rnatc__u:375": "[rādhe, kā khalv aparā tvām iva vaṃśyā trisandhyam",
  "GK16rnatc__u:376": "ākṛṣyate /]",
  "GK16rnatc__u:377": "kundalatā (sanarma-smitaṃ,",
  "GK16rnatc__u:378": "saṃskṛtena) -",
  "GK16rnatc__u:379": "dadāmi sadayaṃ sadā viśada-buddhi-rāśīḥ-śataṃ",
  "GK16rnatc__u:380": "bhavādṛśi pativratā-vratam akhaṇḍitaṃ tiṣṭhatu /",
  "GK16rnatc__u:381": "śrutair nikhila-mādhurī-pariṇate'pi veṇu-dhvanau",
  "GK16rnatc__u:382": "manaḥ sakhi manāg api tyajati vo na dhairyaṃ yathā // (2.20)",
  "GK16rnatc__u:383": "atra kundalatayā rādhādi-premasyottejanād bhedanāc cātmanas tābhyo bhedaḥ /",
  "GK16rnatc__u:384": "atha karaṇam -",
  "GK16rnatc__u:385": "prastutārtha-samārambhaṃ karaṇaṃ paricakṣate // RNc_61 //",
  "GK16rnatc__u:386": "yathā, tatraiva -",
  "GK16rnatc__u:387": "kundalatā -(saṃskṛtena)",
  "GK16rnatc__u:388": "trapāṃ tyaja kuḍaṅgakaṃ praviśa santu te maṅgalā-",
  "GK16rnatc__u:389": "ny anaṅga-samarāṅgaṇe parama-sāṃyugīnā bhava /",
  "GK16rnatc__u:390": "vivasvad-udaye bhavad-vijaya-kīrti-gāthāvalī",
  "GK16rnatc__u:391": "puraḥ skahi muradviṣaḥ sahacarībhir udgīyatām // 2.24 //",
  "GK16rnatc__u:392": "atra prastutasya krīḍārūpasyārthasya samārambha-kathanāt karaṇam /",
  "GK16rnatc__u:393": "atha pratimukha-sandhiḥ -",
  "GK16rnatc__u:394": "bhavet pratimukhaṃ dṛśyaṃ bīja-prakāśanam /",
  "GK16rnatc__u:395": "bindu-prayatnopagamād aṅgāny asya trayodaśa // RNc_62 //",
  "GK16rnatc__u:396": "viṣamātyanta-viśleṣād rādhāmādhavayor iha /",
  "GK16rnatc__u:397": "dṛśyādṛśyaṃ prema-bījaṃ yathā lalita-mādhave // RNc_63 //",
  "GK16rnatc__u:398": "vilāsaḥ parisarpaś ca vidhutaṃ śamanarmaṇī /",
  "GK16rnatc__u:399": "narma-dyutiḥ pragamanaṃ virodhaḥ paryupāsanam /",
  "GK16rnatc__u:400": "puṣpaṃ vajram upanyāso varṇa-saṃhāra ity api // RNc_64 //",
  "GK16rnatc__u:401": "tatra vilāsaḥ -",
  "GK16rnatc__u:402": "vilāsaḥ saṅgamārthas tu vyāpāraḥ parikīrtitaḥ // RNc_65 //",
  "GK16rnatc__u:403": "yathā tatraiva caturthāṅke -",
  "GK16rnatc__u:404": "mādhavaḥ - (adhare veṇuṃ vinyasya) -",
  "GK16rnatc__u:405": "akṣṇor bandhuṃ hari-haya-harin-nāgari-prāg-ariktāṃ",
  "GK16rnatc__u:406": "rogeṇāviṣkuru guru-rucaṃ bhānavīyāṃ navīnām /",
  "GK16rnatc__u:407": "cakrābhikhyaḥ kim api virahād ākulaḥ kākū-lakṣaṃ",
  "GK16rnatc__u:408": "kurvan mukhyas tvayi sa vayasām arthibhāvaṃ tanoti //4.22//",
  "GK16rnatc__u:409": "atra mādhavasya saṅgamārtha-vyāpāra-kathanād vilāsaḥ /",
  "GK16rnatc__u:410": "atha parisarpaḥ -",
  "GK16rnatc__u:411": "smṛtir naṣṭasya bījasya parisarpa iti smṛtaḥ // RNc_66 //",
  "GK16rnatc__u:412": "yathā tatraiva -",
  "GK16rnatc__u:413": "kṛṣṇaḥ - sakhe satyam āśayaiva kadarthyamāno'smi / yataḥ -",
  "GK16rnatc__u:414": "nīre maṅkṣu-mimaṅkṣum ārta-mukharām uddiśya caṇḍa-dyuter",
  "GK16rnatc__u:415": "dūrān maṇḍalataḥ kṛpāturatayā yat prādurāsīt tadā /",
  "GK16rnatc__u:416": "hā dhig vāg-amṛtena tena janitas tasyāḥ punaḥ saṅgama-",
  "GK16rnatc__u:417": "pratyāśāṅkura uccakair mama sakhe svāntaṃ haṭhād vidhyati //10//",
  "GK16rnatc__u:418": "atra rādhā-tirodhānān naṣṭasyānurāga-bījasya punaḥ sūrya-vacanenānusmaraṇāt",
  "GK16rnatc__u:419": "parisarpaḥ /",
  "GK16rnatc__u:420": "atha vidhutam -",
  "GK16rnatc__u:421": "vidhutaṃ kathitaṃ duḥkham abhīṣṭārthān avāptitaḥ /",
  "GK16rnatc__u:422": "athavānunayādīnāṃ vidhutaṃ syān nirākṛtiḥ // RNc_67 //",
  "GK16rnatc__u:423": "yathā tatraiva tṛtīyāṅke -",
  "GK16rnatc__u:424": "rādhā (sākrandam) -",
  "GK16rnatc__u:425": "nipītā na svairaṃ śruti-puṭikayā narma-bhaṇitir",
  "GK16rnatc__u:426": "na dṛṣṭā niḥśaṅkaṃ sumukhi mukha-paṅkeruha-rucaḥ /",
  "GK16rnatc__u:427": "harer vakṣaḥ-pīṭhaṃ na kila ghanam āliṅgitam abhūd",
  "GK16rnatc__u:428": "iti dhyāyaṃ dhyāyaṃ sphuṭati luṭhad antar mama manaḥ // (3.26)",
  "GK16rnatc__u:429": "atra prakaṭam eva duḥkhaṃ vidhutam /",
  "GK16rnatc__u:430": "yathā vā tatraiva -",
  "GK16rnatc__u:431": "paurṇamāsī:",
  "GK16rnatc__u:432": "samākarṇaya vara-varṇinī-varṇitam (nepathye) -",
  "GK16rnatc__u:433": "nāśvāsanaṃ viracaya tvam idaṃ hatāśo",
  "GK16rnatc__u:434": "śuṣyan-mukhī mama guṇaṃ parikīrtayantī /",
  "GK16rnatc__u:435": "dūrād amārdava-bhṛto'pi muhuḥ kṣamāyāḥ",
  "GK16rnatc__u:436": "kukṣiṃ vidārayati paśya rathāṅga-nemiḥ // (3.17)",
  "GK16rnatc__u:437": "atra viśākhā-kṛtānunayasya rādhayā grahaṇād vidhutam /",
  "GK16rnatc__u:438": "atha śamaḥ -",
  "GK16rnatc__u:439": "arateḥ śamanaṃ dhīraiḥ śama ity abhidhīyate // RNc_68 //",
  "GK16rnatc__u:440": "yathā tatraiva caturthe'ṅke -",
  "GK16rnatc__u:441": "vṛndā - nāgarendra/",
  "GK16rnatc__u:442": "muñca vaimanasyam /",
  "GK16rnatc__u:443": "sāmprataṃ bhavad-abhīṣṭa-siddhaye",
  "GK16rnatc__u:444": "śārikāmukhena lalitāṃ sandiśya viśākhayā bhavantaṃ nivedayiṣyāmi /",
  "GK16rnatc__u:445": "atra jaṭilayā rādhāyāṃ nītāyāṃ vṛndayā mādhavasyārati-śamanāc chamaḥ /",
  "GK16rnatc__u:446": "apaṭhitvā śamaṃ kaścit sa paṭhaty atra tāpanam /",
  "GK16rnatc__u:447": "tathā hi (Sāhitya-darpaṇam 6.91),",
  "GK16rnatc__u:448": "upāyādarśanaṃ yat tu tāpanaṃ nāma tad bhavet // iti /",
  "GK16rnatc__u:449": "yathā tṛtīye'ṅke -",
  "GK16rnatc__u:450": "vṛndā - hā dhik,",
  "GK16rnatc__u:451": "hā hā dhik / paśya -",
  "GK16rnatc__u:452": "na vaktuṃ nāvaktuṃ pura-gamana-vārtāṃ murabhidaḥ",
  "GK16rnatc__u:453": "kṣamante rādhāyai katham api viśākhā-prabhṛtayaḥ /",
  "GK16rnatc__u:454": "samantād ākrāntā niviḍa-jaḍima-śreṇibhir imāḥ",
  "GK16rnatc__u:455": "paraṃ karṇākarṇi-vyavasitim adhīro vidadhati // (3.12)",
  "GK16rnatc__u:456": "atropāya-darśanaṃ prakaṭam eva /",
  "GK16rnatc__u:457": "atha narma -",
  "GK16rnatc__u:458": "parihāsa-pradhānaṃ yad vacanaṃ narma tad viduḥ // RNc_69 //",
  "GK16rnatc__u:459": "yathā tatraiva caturthe'ṅke -",
  "GK16rnatc__u:460": "jaṭilā (nāsikāgre tarjanīṃ vinyasya sthitā dhunvantī sāścaryam) are",
  "GK16rnatc__u:461": "bāliā-bhujaṅga/",
  "GK16rnatc__u:462": "kaṃ ḍaṃsiduṃ ettha bhammasi /",
  "GK16rnatc__u:463": "[are bālikā-bhujaṅga/ kāṃ",
  "GK16rnatc__u:464": "ḍaṃśitum atra bhrāmyasi /]",
  "GK16rnatc__u:465": "mādhavaḥ - lamboṣṭhi/",
  "GK16rnatc__u:466": "bhavatīm eva goṣṭha-piśācīm /",
  "GK16rnatc__u:467": "atra prakaṭam eva narma /",
  "GK16rnatc__u:468": "atha narma-dyutiḥ -",
  "GK16rnatc__u:469": "narma-jātā ruciḥ prājñaiḥ narma-dyutir udāhṛtā // RNc_70 //",
  "GK16rnatc__u:470": "yathā tatraiva -",
  "GK16rnatc__u:471": "lalitā (smitvā)",
  "GK16rnatc__u:472": "api sarale, tujjha hiae katthūriāpattabhaṃgaṃ lihantīe mae",
  "GK16rnatc__u:473": "paccakkhīkidā siviṇa-saṃgiṇāara-kuṃjara bibbhamāsi /",
  "GK16rnatc__u:474": "tā phuḍaṃ kadhehi,",
  "GK16rnatc__u:475": "taiajaṇasaṃgajogge tasmiṃ osare dīhasuttā nīvī-sahaarī jhatti ṇikkantā ṇa vetti / [ayi",
  "GK16rnatc__u:476": "sarale/ tava hṛdaye kastūrikāpatra-bhaṅgaṃ likhantyā mayā pratyakṣīkṛtā",
  "GK16rnatc__u:477": "svapna-saṅgināgara-kuñjara-vibhramāsi /",
  "GK16rnatc__u:478": "tat sphuṭaṃ kathaya /",
  "GK16rnatc__u:479": "tṛtīya-jana-saṃyogye",
  "GK16rnatc__u:480": "tasminn avasare dīrgha-sūtrā nīvī-sahacarī jhaṭiti niṣkrāntā na veti ]",
  "GK16rnatc__u:481": "rādhikā (svagatam)",
  "GK16rnatc__u:482": "kadhaṃ takkidaṃ akkhidhuttāe / (prakāśam,",
  "GK16rnatc__u:483": "sa-bhrū-bhaṅgam)",
  "GK16rnatc__u:484": "vāme, kitti aliaṃ āsaṃkasi?",
  "GK16rnatc__u:485": "[kathaṃ tarkitam atidhūrtayā? vāme,",
  "GK16rnatc__u:486": "kim ity alīkam āśaṅkase?] (Act 4, paras. 92-93)",
  "GK16rnatc__u:487": "atra lalitā-narma-jātayā rādhāyā rucyā dhṛtyā vā narma-dyutiḥ /",
  "GK16rnatc__u:488": "atha pragamaṇam -",
  "GK16rnatc__u:489": "uttarottara-vākyaṃ tu bhavet pragamanaṃ punaḥ // RNc_71 //",
  "GK16rnatc__u:490": "yathā tatraiva -",
  "GK16rnatc__u:491": "rādhā -",
  "GK16rnatc__u:492": "baa-ṇaravaī-ṇandaṇaṃ sabandhuṃ,",
  "GK16rnatc__u:493": "raha-pabarobari pekkhia phphurantam /",
  "GK16rnatc__u:494": "[vraja-nṛpati-nandanaṃ sabandhuṃ",
  "GK16rnatc__u:495": "ratha-pravaropari prekṣya sphurantam]",
  "GK16rnatc__u:496": "skhalati mama vapuḥ kathaṃ dharitrī",
  "GK16rnatc__u:497": "bhramati kutaḥ kim amī naṭanti nīpāḥ // (3.14)",
  "GK16rnatc__u:498": "lalitā - sahi rāhe, mā visīda /",
  "GK16rnatc__u:499": "pabbada-parikkamobakkamo eso /",
  "GK16rnatc__u:500": "[sakhi rādhe, mā",
  "GK16rnatc__u:501": "viṣīda, parvata-parikramopakrama eṣaḥ /]",
  "GK16rnatc__u:502": "rādhikā -",
  "GK16rnatc__u:503": "sahacari, parijñātaṃ sadya samastam idaṃ mayā",
  "GK16rnatc__u:504": "paṭima-pañalais tvaṃ nihnotuṃ kiyat prabhaviṣyasi /",
  "GK16rnatc__u:505": "virama kṛpaṇe bhāvī nāyaṃ harer viraha-klamo",
  "GK16rnatc__u:506": "mama kim abhavan kaṇṭhe prāṇā muhur nirapatrapāḥ // (3.15)",
  "GK16rnatc__u:507": "ity atra rādhā-lalitayor uttarottaraṃ pragamanam /",
  "GK16rnatc__u:508": "atha virodhaḥ -",
  "GK16rnatc__u:509": "yatra vyasanam āyāti virodhaḥ sa nigadyate // RNc_72 //",
  "GK16rnatc__u:510": "yathā tatraiva -",
  "GK16rnatc__u:511": "rādhikā -",
  "GK16rnatc__u:512": "cetaḥ khinna-jane hareḥ pariṇataṃ kāruṇya-vīcī-bharair",
  "GK16rnatc__u:513": "ity ābhīra-nata-bhruvāṃ tvai bhavad āloka-sambhāvanā /",
  "GK16rnatc__u:514": "marma-grantha-vikṛntana-vyasaninī taṃ tādṛśaṃ vairiṇī",
  "GK16rnatc__u:515": "krūreyaṃ viraha-vyathā na sahate mad-bhāga-dheyotsavam // (3.27)",
  "GK16rnatc__u:516": "atra spaṣṭa eva rādhāgamanena virodhaḥ /",
  "GK16rnatc__u:517": "atha paryupāsanam",
  "GK16rnatc__u:518": "ruṣṭasyānunayo dhīraiḥ paryupāsanam īritam // RNc_73 //",
  "GK16rnatc__u:519": "yathā tatraiva caturthe -",
  "GK16rnatc__u:520": "jaṭilā - ai ahisārasaggāvejjhāiṇi lalide,",
  "GK16rnatc__u:521": "eṇhiṃ puttau me ahimaṇṇu bidūre gadotthi,",
  "GK16rnatc__u:522": "tā suṇṇaṃ gharaṃ mukkia kīsa tue āṇīdā bahuḍī /",
  "GK16rnatc__u:523": "[ayi abhisāra-mārgopādhyāyini",
  "GK16rnatc__u:524": "lalite/ idānīṃ putrako me'bhimanyur vidūre gato'sti /",
  "GK16rnatc__u:525": "tat śūnyaṃ gṛhaṃ muktvā",
  "GK16rnatc__u:526": "kasmāt tvayā nītātra vadhūṭī ?]",
  "GK16rnatc__u:527": "lalitā (saśaṅkam ātma-gatam)",
  "GK16rnatc__u:528": "haddhī, ḍāinīe aḍāhiṇa-paidīe ḍdahiṭhammi",
  "GK16rnatc__u:529": "buṭhṭhiāe / (prakāśam)",
  "GK16rnatc__u:530": "ayye gaggīe bhaṇidaṃ ajja māhabīpupphehiṃ pūido sūro",
  "GK16rnatc__u:531": "surahikoḍppado hodutti māhabī-maṇḍabaṃ laṃhikhadā mae rāhiā, tā ppasīda",
  "GK16rnatc__u:532": "ppasīda / [hā dhik/",
  "GK16rnatc__u:533": "ḍākinyā dakṣiṇa-pravṛttyā dagdhāsmi vṛddhayā /",
  "GK16rnatc__u:534": "ārye, gārgyā",
  "GK16rnatc__u:535": "bhaṇitam, adya mādhavī-puṣpaiḥ pūjitaḥ sūryaḥ surabhi-koṭi-prado bhavati / iti",
  "GK16rnatc__u:536": "mādhavī-maṇḍapaṃ lambhitā mayā rādhikā /",
  "GK16rnatc__u:537": "tat prasīda prasīda /",
  "GK16rnatc__u:538": "atra ruṣṭāyā jaṭilāyā lalitayāpy anunayāt paryupāsanam /",
  "GK16rnatc__u:539": "atha puṣpam -",
  "GK16rnatc__u:540": "pariśeṣo vidhānaṃ yat puṣpaṃ tad iti saṃjñitam // RNc_74 //",
  "GK16rnatc__u:541": "yathā tatraiva tṛtīye -",
  "GK16rnatc__u:542": "vidūre kaṃsārir mukuṭita-śikhaṇḍāvalir asau",
  "GK16rnatc__u:543": "pure gaurāṅgībhiḥ kalita-parirambho vilasati /",
  "GK16rnatc__u:544": "(iti sābhyasūyaṃ punar nirūpya, sakhedam)",
  "GK16rnatc__u:545": "na kānto'yaṃ śaṅke surapatidhanur dhāma-madhuras",
  "GK16rnatc__u:546": "taḍil-lekhāhārī girim avalalambe jaladharaḥ // (3.40)",
  "GK16rnatc__u:547": "atra punar jaladharatayā viśeṣa-jñānāt puṣpam /",
  "GK16rnatc__u:548": "atha vajram --",
  "GK16rnatc__u:549": "vajraṃ tad iti vijñeyaṃ sākṣān niṣṭhura-bhāṣaṇam // RNc_75 //",
  "GK16rnatc__u:550": "yathā tatraiva caturthe -",
  "GK16rnatc__u:551": "jaṭilā (pṛṣṭhataḥ parikramya putrasya hastam ākarṣantī sākṣepam) re",
  "GK16rnatc__u:552": "goula-kisorī-laṃpaḍao,",
  "GK16rnatc__u:553": "are paraghara-laṇṭhanao /",
  "GK16rnatc__u:554": "kahaṃ tumaṃ bi appaṇo puttaṃ",
  "GK16rnatc__u:555": "maṇṇissadi jaḍilā ?",
  "GK16rnatc__u:556": "[re gokula-kiśorī-lampaṭa,",
  "GK16rnatc__u:557": "are paragṛha-luṇṭhaka / kathaṃ",
  "GK16rnatc__u:558": "tvām apy ātmanaḥ putraṃ maṃsyati jaṭilā /]",
  "GK16rnatc__u:559": "atra jaṭilāyāḥ putraṃ prati niṣṭhura-bhāṣaṇaṃ vajram /",
  "GK16rnatc__u:560": "athopanyāsaḥ -",
  "GK16rnatc__u:561": "yuktibhiḥ sahito yo'rthaḥ upanyāsaḥ sa ucyate // RNc_76 //",
  "GK16rnatc__u:562": "yathā tatraiva tṛtīye -",
  "GK16rnatc__u:563": "(nepathye)",
  "GK16rnatc__u:564": "adya prāṇa-parārdhato'pi dayite dūraṃ prayāte harau",
  "GK16rnatc__u:565": "hā dhig duḥsaha-śoka-śaṅkubhir abhūd viddhāntarā rādhikā /",
  "GK16rnatc__u:566": "tenāsyāḥ pratiṣedham artha-carite tvaṃ mā kṛthā mā kṛthāḥ",
  "GK16rnatc__u:567": "kṣīṇeyaṃ kṣaṇam atra suṣṭhu viluṭhaty ārta-svaraṃ roditum // (3.29)",
  "GK16rnatc__u:568": "atra yukti-sahitārthatā prakaṭaiva /",
  "GK16rnatc__u:569": "kecit upanyāsaḥ prasādanam iti (SāhD 6.93)",
  "GK16rnatc__u:570": "vadanti / tatrodāharaṇaṃ caturthe -",
  "GK16rnatc__u:571": "jaṭilā - kulaputti,",
  "GK16rnatc__u:572": "sireṇa me sābidāsi /",
  "GK16rnatc__u:573": "[kulaputri, śirasā me śāpitāsi /]",
  "GK16rnatc__u:574": "atra jaṭilāyāḥ rādhā-prasādanam /",
  "GK16rnatc__u:575": "atha varṇa-saṃhāraḥ -",
  "GK16rnatc__u:576": "savarṇopagamanaṃ varṇa-saṃhāra iṣyate // RNc_77 //",
  "GK16rnatc__u:577": "yathā tatraiva, caturthe -",
  "GK16rnatc__u:578": "daityācāryas tad-āsye vikṛtim aruṇatāṃ malla-varyāḥ sakhāyo",
  "GK16rnatc__u:579": "gaṇḍaunnatyaṃ khaleśāḥ pralayam ṛṣi-gaṇā dhyāna-muñcāsram ambā /",
  "GK16rnatc__u:580": "romāñcaṃ sāṃyugīnāḥ kam api nava-camatkāram antaḥ surendrāḥ",
  "GK16rnatc__u:581": "lāsyaṃ dāsāḥ kaṭākṣaṃ yayur asita-dṛśāṃ prekṣya raṅge mukundam // (4.4)",
  "GK16rnatc__u:582": "atra daityācārya-nāradādayaḥ brāhmaṇāḥ kṣitīśa-sāṃyugīnādayaḥ kṣatriyāḥ,",
  "GK16rnatc__u:583": "mallā dāsādayo vaiśyāḥ śūdrādayaś ca iti varṇa-saṃhāraḥ /",
  "GK16rnatc__u:584": "atha garbha-sandhiḥ -",
  "GK16rnatc__u:585": "dṛṣṭādṛṣṭasya bījasya garbho hāsa-gaveṣaṇāt /",
  "GK16rnatc__u:586": "dvādaśāṅgo bhaved eṣa patākāṃśānusārataḥ // RNc_78 //",
  "GK16rnatc__u:587": "rājendratā prasaṅgena hāso vandi-janoktitaḥ /",
  "GK16rnatc__u:588": "punar anveṣaṇaṃ jātaṃ prasenānveṣaṇāt // RNc_79 //",
  "GK16rnatc__u:589": "hrāsodbhūḥ punar anveṣṭir lalitā-darśanād abhūt /",
  "GK16rnatc__u:590": "hareḥ praṇaya-bījasya yathā lalita-mādhave // RNc_80 //",
  "GK16rnatc__u:591": "abhūtāharaṇaṃ mārgo rūpodāharaṇe kramaḥ /",
  "GK16rnatc__u:592": "saṅgrahaś cānumānaṃ ca toṭakādhibale tathā // RNc_81 //",
  "GK16rnatc__u:593": "udvegaḥ sambhramāksepāveṣāṃ lakṣaṇam ucyate /",
  "GK16rnatc__u:594": "tatrābhūtāharaṇam -",
  "GK16rnatc__u:595": "abhūtāharaṇam tat syād vākyaṃ yat-kapaṭāśrayam // RNc_82 //",
  "GK16rnatc__u:596": "yathā tatraiva pañcame'ṅke -",
  "GK16rnatc__u:597": "viracayan janaīm ativismitāṃ",
  "GK16rnatc__u:598": "bhuja-catusṭayavān ajaniṣṭa yaḥ /",
  "GK16rnatc__u:599": "sa bhaginīṃ tava śūrasutātmajo",
  "GK16rnatc__u:600": "yadu-varaḥ pariṇeṣyati rukmiṇīm // (5.9)",
  "GK16rnatc__u:601": "atha kapaṭa-vākyam idam abhūtāharaṇam /",
  "GK16rnatc__u:602": "atha mārgaḥ -",
  "GK16rnatc__u:603": "mārgas tattvārtha-kathanam...",
  "GK16rnatc__u:604": "yathā tatraiva -",
  "GK16rnatc__u:605": "kṛṣṇaḥ (patrikāṃ vācayitvā)",
  "GK16rnatc__u:606": "[*v.l. for kṛṣṇaḥ: nāradaḥ]",
  "GK16rnatc__u:607": "nikhilā śikhini nayann api sukhāni jātyāsitāpāṅgī /",
  "GK16rnatc__u:608": "ramayati kṛṣṇaḥ sughano vṛndāvana-gandhinīr eva // (5.10)",
  "GK16rnatc__u:609": "atra hariṇā hṛdayatva-prakaṭanān mārgaḥ /",
  "GK16rnatc__u:610": "atha rūpam -",
  "GK16rnatc__u:611": "... rūpaṃ vākyaṃ vitarkavat // RNc_83 //",
  "GK16rnatc__u:612": "yathā tatraiva -",
  "GK16rnatc__u:613": "kṛṣṇaḥ (sānandam)",
  "GK16rnatc__u:614": "- sakhe, katham anubhūta-pūrveva kāpi śiñjita-saraṇī prasahya",
  "GK16rnatc__u:615": "mām ādrīkaroti /",
  "GK16rnatc__u:616": "[*NOTE: kṛṣṇaḥsāśaṅkam]",
  "GK16rnatc__u:617": "atra candrāvalī-nūpurādi-śiṅjita-śravaṇāt kṛṣṇasya vitarko rūpam /",
  "GK16rnatc__u:618": "athodāharaṇam -",
  "GK16rnatc__u:619": "sotkarṣaṃ vacanaṃ yat tu tad udāharaṇaṃ matam // RNc_84 //",
  "GK16rnatc__u:620": "yathā tatraiva -",
  "GK16rnatc__u:621": "suparṇāḥ (nirvarṇya savismayam) -",
  "GK16rnatc__u:622": "saundaryāmbu-nidher vidhāya mathanaṃ dambhena dugdhāmbudher",
  "GK16rnatc__u:623": "gīrvāṇair udahāri hāri parito yā sāra-sampan-mayī /",
  "GK16rnatc__u:624": "sā lakṣmīr api cakṣuṣāṃ cira-camatkāra-kriyā-cāturīṃ",
  "GK16rnatc__u:625": "dhatte hanta tathā na kāntibhir iyaṃ rājñaḥ kumārī yathā // (5.30)",
  "GK16rnatc__u:626": "atra candrāvalī-rūpotkarṣa-kathanam udāharaṇam /",
  "GK16rnatc__u:627": "atha kramaḥ -",
  "GK16rnatc__u:628": "bhāva-jñānaṃ kramo yad vā cintyamānārtha-saṅgatiḥ // RNc_85 //",
  "GK16rnatc__u:629": "yathā ṣaṣṭhe -",
  "GK16rnatc__u:630": "navavṛndā (svagatam) -",
  "GK16rnatc__u:631": "janita-kamala-lakṣmī-vibhrame netravīthīṃ",
  "GK16rnatc__u:632": "gatavati cira-kālād aṃśuke kaṃsa-hantuḥ /",
  "GK16rnatc__u:633": "alaghubhir api yatnair dustarāṃ saṃvarītuṃ",
  "GK16rnatc__u:634": "vikṛtim atula-bādhāṃ hanta rādhā dadhāti // (6.25)",
  "GK16rnatc__u:635": "atra nava-vṛndāyā rādhāyā bhāva-jñānāt citnyamāna-hari-cihnasya rādhayā",
  "GK16rnatc__u:636": "darśanād vā kramaḥ /",
  "GK16rnatc__u:637": "atha saṅgrahaḥ -",
  "GK16rnatc__u:638": "saṅgrahaḥ sāmadānārtha-saṃyogaḥ parikīrtitaḥ // RNc_86 //",
  "GK16rnatc__u:639": "yathā tatraiva pañcame -",
  "GK16rnatc__u:640": "bhīṣmaḥ (sānandam) -",
  "GK16rnatc__u:641": "[*NOTE: bhīṣmakaḥ (sādaram)]",
  "GK16rnatc__u:642": "aviditas tanayām anayān nayann",
  "GK16rnatc__u:643": "upakṛtiṃ kṛtavān mama jāmbavān /",
  "GK16rnatc__u:644": "muni-manaḥ-praṇidheya-padāmbujas",
  "GK16rnatc__u:645": "tvam asi yena varo duhitur varaḥ // (5.37)",
  "GK16rnatc__u:646": "atra sāmanimittakanyāsam arpaṇādinā saṅgrahaḥ /",
  "GK16rnatc__u:647": "athānumānam -",
  "GK16rnatc__u:648": "liṅgād ūho'numānatā...",
  "GK16rnatc__u:649": "yathā tatraiva ṣaṣṭhe -",
  "GK16rnatc__u:650": "candrāvalī (saṃskṛtena) -",
  "GK16rnatc__u:651": "sādharmyaṃ madhuripu-viprayoga-bhājāṃ",
  "GK16rnatc__u:652": "tanvaṅgī muhur iyam aṅgakais tanoti /",
  "GK16rnatc__u:653": "ākṛtyā śriyam api mādhavīṃ kim enāṃ",
  "GK16rnatc__u:654": "dainye'pi prathayitum ārtayaḥ kṣamante // (6.23)",
  "GK16rnatc__u:655": "atra dainye'pi mādhurī-darśanena liṅgena",
  "GK16rnatc__u:656": "kṛṣṇa-viprayoga-bhāktvasyābhyūho'numānam /",
  "GK16rnatc__u:657": "atha toṭakam -",
  "GK16rnatc__u:658": "... vacaḥ saṃrambhi toṭakam // RNc_87 //",
  "GK16rnatc__u:659": "yathā tatraiva ṣaṣṭhe -",
  "GK16rnatc__u:660": "nāradaḥ --",
  "GK16rnatc__u:661": "maṇīndraṃ pārīndra-pravaram aharan nighna-tanayaṃ",
  "GK16rnatc__u:662": "vinighnante taṃ ca prabalam atha bhallūka-nṛpatiḥ /",
  "GK16rnatc__u:663": "parābhūya svairī tam api mura-vairī tava dhanaṃ",
  "GK16rnatc__u:664": "tad-āhartā pāpa tvam asi patitas tāpa-jaladhau // (6.15)",
  "GK16rnatc__u:665": "atra saṃrambhena toṭakaṃ prakaṭam eva /",
  "GK16rnatc__u:666": "athādhibalam -",
  "GK16rnatc__u:667": "budhair adhibalaṃ proktaṃ kapaṭenādhivañcanam // RNc_88 //",
  "GK16rnatc__u:668": "yathā tatraiva pañcame -",
  "GK16rnatc__u:669": "śrī-kṛṣṇaḥ -",
  "GK16rnatc__u:670": "paryaśīli paśubāla-ghaṭāyāṃ",
  "GK16rnatc__u:671": "keli-raṅga-ghaṭanāya mayā yaḥ /",
  "GK16rnatc__u:672": "suṣṭhu so'yam akaort para-durge",
  "GK16rnatc__u:673": "vaiśayan sacivatāṃ naṭa-veṣaḥ // (5.27)",
  "GK16rnatc__u:674": "atra naṭa-veṣa-kapaṭena para-vañcanam adhibalam /",
  "GK16rnatc__u:675": "athodvegaḥ -",
  "GK16rnatc__u:676": "śatru-vairādi-sambhūtaṃ bhayam udvega ucyate // RNc_89 //",
  "GK16rnatc__u:677": "yathā tatraiva ṣaṣṭhe -",
  "GK16rnatc__u:678": "candrāvalī (janāntikam)",
  "GK16rnatc__u:679": "sahi māhavi /",
  "GK16rnatc__u:680": "pekkha /",
  "GK16rnatc__u:681": "eso ajja-uttassa sacca-saṃkappidā",
  "GK16rnatc__u:682": "seibimaddaṇo saccabhāmāe sondera-pūro dhīraṃ bi maṃ āndoledi /",
  "GK16rnatc__u:683": "[sakhi mādhavi,",
  "GK16rnatc__u:684": "paśya / eṣa āryaputrasya satya-saṅkalpitā setu-vimardanaḥ satyabhāmāyāḥ",
  "GK16rnatc__u:685": "saundarya-pūro dhīrām api mām āndolayati /]",
  "GK16rnatc__u:686": "atrāvirbhūta-sapatnī-darśanāc candrāvalyā udvegaḥ /",
  "GK16rnatc__u:687": "atha sambhramaḥ -",
  "GK16rnatc__u:688": "śatru-vyāghrādi-sambhūtā śaṅkā syād iha sambhramaḥ // RNc_90 //",
  "GK16rnatc__u:689": "yathā tatraiva pañcame -",
  "GK16rnatc__u:690": "(nepathye)",
  "GK16rnatc__u:691": "saptiḥ saptī ratha iha rathaḥ kuñjaro me",
  "GK16rnatc__u:692": "tūṇas tūṇo dhanur uta dhanur bhoḥ kṛpāṇī kṛpāṇī /",
  "GK16rnatc__u:693": "kā bhĪḥ kā bhīr ayam ayam ahaṃ hā tvaradhvaṃ tvaradhvaṃ",
  "GK16rnatc__u:694": "rājñaḥ putrī bata hṛta-hṛtā kāminā vallavena //(5.30)",
  "GK16rnatc__u:695": "atra spaṣṭa eva sambhramaḥ /",
  "GK16rnatc__u:696": "athākṣepaḥ -",
  "GK16rnatc__u:697": "garbha-bīja-samutkṣepam ākṣepaṃ paricakṣate // RNc_91 //",
  "GK16rnatc__u:698": "yathā tatraiva ṣaṣṭhe -",
  "GK16rnatc__u:699": "kṛṣṇaḥ (savaiklavyam) -",
  "GK16rnatc__u:700": "nikhila-suhṛdām arthārambhe vilambita-cetasā",
  "GK16rnatc__u:701": "masṛṇita-śikho yaḥ prāptodbhūd manāg iva mārdavam /",
  "GK16rnatc__u:702": "sa khalu lalitāsāndrasrehaprasaṅga-ghanībhavan",
  "GK16rnatc__u:703": "punar api balād indhe rādhā-viyoga-mayaḥ śikhī // (6.43)",
  "GK16rnatc__u:704": "asya suhṛdartha-sampādane garbhitasya punaḥ lalitā-darśanenotkṣepād ākṣepaḥ /",
  "GK16rnatc__u:705": "atha vimarśa-sandhiḥ -",
  "GK16rnatc__u:706": "yatra pralobhana-krodhay-vyasanādyair vimṛśyate /",
  "GK16rnatc__u:707": "bījavān garbha-nirbhinnaḥ sa vimarśa itīryate // RNc_92 //",
  "GK16rnatc__u:708": "prakarī-niyatāptānuguṇyād atrāṅga-kalpanam /",
  "GK16rnatc__u:709": "bakulā-nava-vṛndādi-pralobhana-vaśād yathā // RNc_93 //",
  "GK16rnatc__u:710": "devī śaṅkāditaś cātra prema-bīja-vimarśanam /",
  "GK16rnatc__u:711": "rādhā-mādhavayoḥ proktaṃ sphuṭaṃ lalita-mādhave // RNc_94 //",
  "GK16rnatc__u:712": "avavādo'yaṃ sampheṭo vidrava-drava-śaktayaḥ /",
  "GK16rnatc__u:713": "dyuti-prasaṅgaś chalanaṃ vyavasāyo virodhanam /",
  "GK16rnatc__u:714": "prarocanā vivalanam ādānaṃ syus trayodaśa // RNc_95 //",
  "GK16rnatc__u:715": "athāvavādaḥ -",
  "GK16rnatc__u:716": "doṣa-prakhyāvavādaḥ syāt...",
  "GK16rnatc__u:717": "yathā tatraiva saptame -",
  "GK16rnatc__u:718": "rādhikā - (savyatham)",
  "GK16rnatc__u:719": "cirād adya svapne mama vividha-yatnād upagate",
  "GK16rnatc__u:720": "prapede govindaḥ sakhi nayanayor akṣaṇabhuvam /",
  "GK16rnatc__u:721": "gṛhītvā hā hanta tvaritam atha tasminn api rathaṃ",
  "GK16rnatc__u:722": "kathaṃ pratyāsannaḥ sa khalu puruṣo rāja-puruṣaḥ // (7.22)",
  "GK16rnatc__u:723": "atrāturasya kraurya-kīrtanād avavādaḥ /",
  "GK16rnatc__u:724": "atha sampheṭaḥ -",
  "GK16rnatc__u:725": "sampheṭo roṣa-bhāṣaṇam /",
  "GK16rnatc__u:726": "yathā tatraiva -",
  "GK16rnatc__u:727": "rādhikā (saṃskṛtena)",
  "GK16rnatc__u:728": "śāstu dvāravatī-patiṃs trijagatīṃ saundarya-paryācitaḥ",
  "GK16rnatc__u:729": "kiṃ nas tena viramyatāṃ katham asau śokāgnir ujjvālyate /",
  "GK16rnatc__u:730": "yuṣmābhiḥ sphuṭayukti-koṭi-garima-vyāhāriṇībhir balād",
  "GK16rnatc__u:731": "ākarṣṭuṃ vraja-rāja-nandana-padāmbhojān na śakyā vayam // 7.2 //",
  "GK16rnatc__u:732": "atra bakulāṃ prati gūḍha-doṣoktyā sampheṭaḥ /",
  "GK16rnatc__u:733": "atha vidravaḥ -",
  "GK16rnatc__u:734": "vidravo vadha-bandhādiḥ...",
  "GK16rnatc__u:735": "yathā tatraivāṣṭame -",
  "GK16rnatc__u:736": "kṛṣṇaḥ - priye,",
  "GK16rnatc__u:737": "yuṣmākam adbhutam ākarṇyatāṃ sāmpratam ahaṃ",
  "GK16rnatc__u:738": "sūra-saugandhikam āhariṣyan pāṇḍavena saha khāṇḍavāḍavīṃ prāviśam / tatra",
  "GK16rnatc__u:739": "mṛgān āhaṇḍino gāṇḍīvinaḥ śyenābhyāṃ nigṛhītayoḥ pakṣiṇor ekaḥ prāhety ādi /",
  "GK16rnatc__u:740": "atra pakṣi-nigrahādinā vidravaḥ /",
  "GK16rnatc__u:741": "atha dravaḥ -",
  "GK16rnatc__u:742": "...dravo guru-tiriskriyā // RNc_96 //",
  "GK16rnatc__u:743": "yathā tatraiva -",
  "GK16rnatc__u:744": "mādhavī - bhaṭṭo-dārie kāsāre pasāridaṇi abbadaṃ vagīṃ samaria hasāmi /",
  "GK16rnatc__u:745": "[bhartṛ-dārike kāsāre prasārita-nija-vratāṃ bakīṃ smṛtvā hasāmi /]",
  "GK16rnatc__u:746": "atra svāminyā rādhāyā upahāsena dravaḥ /",
  "GK16rnatc__u:747": "atha śaktiḥ -",
  "GK16rnatc__u:748": "virodha-śamanaṃ śaktiḥ...",
  "GK16rnatc__u:749": "yathā tatraiva",
  "GK16rnatc__u:750": "nava-vṛndā (latāntare sthitvā)",
  "GK16rnatc__u:751": "hanta katham aṅgīkṛta-rādhā-prasādhanā devīyam",
  "GK16rnatc__u:752": "upalabdhā / tad eṣa mādhavo yāvad enāṃ rādhikāṃ pratītya na pramādam",
  "GK16rnatc__u:753": "ādadhāti tāvad ahaṃ padyam ekaṃ hārītena hārayāmīti /",
  "GK16rnatc__u:754": "atra rādhātvena candrāvalī-jñānād utpannasya virodhasya śamanāt śaktiḥ /",
  "GK16rnatc__u:755": "atha dyutiḥ -",
  "GK16rnatc__u:756": "...tarjanodvejane dyutiḥ // RNc_97 //",
  "GK16rnatc__u:757": "yathā tatraiva -",
  "GK16rnatc__u:758": "rādhā (sabhayam)",
  "GK16rnatc__u:759": "hanta, caṃcala caṃcarīa ciṭṭha ciṭṭha /",
  "GK16rnatc__u:760": "esā līlā-kamaleṇa",
  "GK16rnatc__u:761": "tāḍemi tumaṃ dhiṭhṭhaṃ /",
  "GK16rnatc__u:762": "[cañcala cañcarīka tiṣṭha tiṣṭha /",
  "GK16rnatc__u:763": "eṣā līlā-kamalena",
  "GK16rnatc__u:764": "tāḍayāmi tvāṃ dhṛṣṭam /]",
  "GK16rnatc__u:765": "ity atra bhramarādy-udvegena bhramaraṃ prati tarjanena ca dyutiḥ /",
  "GK16rnatc__u:766": "atha prasaṅgaḥ -",
  "GK16rnatc__u:767": "prastutārthasya śamanaṃ prasaṅgaḥ parikīrtitaḥ /",
  "GK16rnatc__u:768": "prasaṅgaṃ kathayanty anye gurūṇāṃ parikīrtanam // RNc_98 //",
  "GK16rnatc__u:769": "tatrādyaṃ, yathā tatraivāṣṭame -",
  "GK16rnatc__u:770": "carcāṃ siñcati śoṣayaty api mitho vispardhate vāsakṛt",
  "GK16rnatc__u:771": "netra-dvandvam uraś ca yad-virahato bāṣpāyamāṇaṃ mama /",
  "GK16rnatc__u:772": "hanta svapna-śate'pi durlabhatara-prekṣyotsavā preyasī",
  "GK16rnatc__u:773": "prāpyotsaṅgam atarkitaṃ mama kathaṃ sā rādhikā vartate // 8.3 //",
  "GK16rnatc__u:774": "atra prastutasya viraha-duḥkhasya śamāt prasaṅgaḥ /",
  "GK16rnatc__u:775": "dvitīyaṃ yathā saptame -",
  "GK16rnatc__u:776": "rādhā (saṃskṛtena) -",
  "GK16rnatc__u:777": "khelan-mañjula-veṇu-maṇḍita-mukhī sāci-bhramaṃl locanā",
  "GK16rnatc__u:778": "mugdhe mūrdhni śikhaṇḍinī dhṛta-vapur bhaṅgī-trayāṅgī-kṛtiḥ /",
  "GK16rnatc__u:779": "kaiśore kṛta-saṅgatiḥ suramuner ārādhyate śāsanād",
  "GK16rnatc__u:780": "asmābhiḥ pitur ālaye jaladhara-śyāma-cchavir devatā // 7.24 //",
  "GK16rnatc__u:781": "atreṣṭa-deva-nāradayoḥ pituś ca kīrtanād guru-kīrtanam /",
  "GK16rnatc__u:782": "atha chalanam -",
  "GK16rnatc__u:783": "apamānādi-karaṇaṃ chalanaṃ parikīrtitam // RNc_99 //",
  "GK16rnatc__u:784": "yathāṣṭame -",
  "GK16rnatc__u:785": "kṛṣṇaḥ - hanta kali-kaṇḍūla-tuṇḍa-mātra-sarvasve tamomayi mādhavike/",
  "GK16rnatc__u:786": "viramyatām /",
  "GK16rnatc__u:787": "dvayoḥ paraṃ jetum aśakyeyaṃ candrāvalī /",
  "GK16rnatc__u:788": "atra mādhavī-bhartsanāpamānāc chalanam /",
  "GK16rnatc__u:789": "atha vyavasāyaḥ -",
  "GK16rnatc__u:790": "vyavasāyas tu sāmarthyasyākhyāpanam udīryate // RNc_100 //",
  "GK16rnatc__u:791": "yathā saptame -",
  "GK16rnatc__u:792": "rādhikā (sannivṛtya salajjaṃ saṃskṛtena) -",
  "GK16rnatc__u:793": "kaṃsārer avaloka-maṅgala-vinābhāvād adhanyedhunā",
  "GK16rnatc__u:794": "bibhrāṇā hata-jīvite praṇayitāṃ nāhaṃ sakhi prāṇimi /",
  "GK16rnatc__u:795": "krūreyaṃ na virodhinī yadi bhaved āśāmayī śṛṅkhalā",
  "GK16rnatc__u:796": "prāṇānāṃ dhruvam arbudāny api tasya tyaktuṃ sukhenotsahe // 7.13 //",
  "GK16rnatc__u:797": "atra prāṇārbuda-tyāgārtha-sāmānya-kathanād vyavasāyaḥ /",
  "GK16rnatc__u:798": "kaścit tu, vyavasāyas tu vijñeyaḥ pratijñā-hetu-sambhavaḥ // ity āha (SāhD 6.103) /",
  "GK16rnatc__u:799": "yathā tatraiva saptame -",
  "GK16rnatc__u:800": "yasyottaṃsaḥ sphurati cikure keki-patra-praṇīto",
  "GK16rnatc__u:801": "hāraḥ kaṇṭhe viluṭhati kṛtaḥ sthūla-guñjāvalībhiḥ /",
  "GK16rnatc__u:802": "veṇur vaktre racayati ruciṃ hanta cetas tato me",
  "GK16rnatc__u:803": "rūpaṃ viśvottaram api harer nānyad aṅgīkaroti // (7.6)",
  "GK16rnatc__u:804": "atha virodhanam -",
  "GK16rnatc__u:805": "virodhanaṃ virodhoktiḥ saṃrabdhānāṃ parasparam // RNc_101 //",
  "GK16rnatc__u:806": "yathāṣṭame -",
  "GK16rnatc__u:807": "candrāvalī (solluṇṭha-smitam)",
  "GK16rnatc__u:808": "ai loluhe āli,",
  "GK16rnatc__u:809": "kīsa maṃ anāpekkhia taṃ",
  "GK16rnatc__u:810": "ṇiamahābbadaṃ tue suṭṭhu paḍiṭṭhidam /",
  "GK16rnatc__u:811": "[ayi lolupe āli,",
  "GK16rnatc__u:812": "kasmān mām anāpṛcchya",
  "GK16rnatc__u:813": "tan nija-mahā-vrataṃ tvayā suṣṭhu pratiṣṭhitam /]",
  "GK16rnatc__u:814": "rādhikā - dei,",
  "GK16rnatc__u:815": "saraṇṇassa jaṇassa saṃrakkhaṇe akkhamāsi tahabi parihasesi / ṇūṇaṃ",
  "GK16rnatc__u:816": "īsarīṇāṃ kkhu juttaṃ edaṃ /",
  "GK16rnatc__u:817": "[devi, śaraṇyasya janasya saṃrakṣaṇe akṣamāsi tathāpi",
  "GK16rnatc__u:818": "parihasasi /",
  "GK16rnatc__u:819": "nūnaṃ īśvarīṇāṃ khalu yuktam etat /]",
  "GK16rnatc__u:820": "atra nigūḍha-saṃrambhayoś candrāvalīrādhayoḥ virodhoktyā virodhanam /",
  "GK16rnatc__u:821": "atha prarocanā -",
  "GK16rnatc__u:822": "siddhavad bhāvino'rthasya sūcanāt syāt prarocanā // RNc_102 //",
  "GK16rnatc__u:823": "yathā tatraiva saptame -",
  "GK16rnatc__u:824": "nava-vṛndā -",
  "GK16rnatc__u:825": "alaṃ vilāpaiḥ samaya-kramasya",
  "GK16rnatc__u:826": "durūha-rūpā gatayo bhavanit /",
  "GK16rnatc__u:827": "śaran-mukhe paśya saras-taṭīṣu",
  "GK16rnatc__u:828": "khelanty akasmāt khalu khañjarīṭāḥ // 7.5 //",
  "GK16rnatc__u:829": "ity atra kañjarīṭa-dṛṣṭāntena bhāvi-kṛṣṇa-saṅgamasya sūcanāt prarocanā /",
  "GK16rnatc__u:830": "yad vā tatraiva -",
  "GK16rnatc__u:831": "rādhā (saṃskṛtena) -",
  "GK16rnatc__u:832": "ajani saphalaḥ saukhyaṃ bhūyān kalevara-dhāraṇe",
  "GK16rnatc__u:833": "sahacari parikleśo yo'bhūn mayā kila sevitaḥ /",
  "GK16rnatc__u:834": "ahaha yad imāḥ śyāma-śyāmā puro mama vallavī-",
  "GK16rnatc__u:835": "kula-kumudinī-bandhos tās tāḥ sphuranti marīcayaḥ // 7.27 //",
  "GK16rnatc__u:836": "atra pratimā-sandarśanānandena bhāvi-kṛṣṇa-saṅgamanasya siddhavat sūcanāt",
  "GK16rnatc__u:837": "prarocanā /",
  "GK16rnatc__u:838": "atha vivalanam -",
  "GK16rnatc__u:839": "ātma-ślāghā vivalanam /",
  "GK16rnatc__u:840": "yathā tatraivāṣṭame -",
  "GK16rnatc__u:841": "kṛṣṇaḥ (savismayam)",
  "GK16rnatc__u:842": "ko'yaṃ mādhuryeṇa mamāpi mano haran maṇi-kuḍyam",
  "GK16rnatc__u:843": "avaṣṭambya puro virājate /",
  "GK16rnatc__u:844": "(punar nibhālya)",
  "GK16rnatc__u:845": "hanta katham atrāham eva",
  "GK16rnatc__u:846": "pratibimbito'smi /",
  "GK16rnatc__u:847": "(iti sautsukyam)",
  "GK16rnatc__u:848": "aparikalita-pūrvaḥ kaś camatkāra-kārī",
  "GK16rnatc__u:849": "sphurati mama garīyān eṣa mādhurya-pūraḥ /",
  "GK16rnatc__u:850": "ayam aham api hanta prekṣya yaṃ lubdha-cetāḥ",
  "GK16rnatc__u:851": "sarabhasam upabhoktuṃ kāmaye rādhikeva //8.34/",
  "GK16rnatc__u:852": "atra vismayena nija-rūpa-ślāghanaṃ vivalanam /",
  "GK16rnatc__u:853": "athādānaṃ -",
  "GK16rnatc__u:854": "ādānaṃ kārya-saṅgrahaḥ // RNc_103 //",
  "GK16rnatc__u:855": "yathā tatraivāṣṭame -",
  "GK16rnatc__u:856": "navavṛndā (rādhām avekṣya)",
  "GK16rnatc__u:857": "hanta hanta/",
  "GK16rnatc__u:858": "āloke kamaleṣaṇasya sajalāsāre dṛśau na kṣame",
  "GK16rnatc__u:859": "nāśleṣe kila śaktibhāg atipṛthu-stambhā bhujā-vallarī /",
  "GK16rnatc__u:860": "vāṇī gadgada-kuṇṭhitottara-vidhau nālaṃ ciropasthite",
  "GK16rnatc__u:861": "vṛttiḥ kāpi babhūva saṅgamanaye vighnaḥ kuraṅgī-dṛśaḥ // 8.11 //",
  "GK16rnatc__u:862": "atra kṛṣṇa-darśanādi-rūpa-kārya-saṅgrahād ādānam /",
  "GK16rnatc__u:863": "kaścit tu vidrava-vivalana-chalanādy atra na paṭhitvā kheda-pratiṣedha-chādanāni",
  "GK16rnatc__u:864": "paṭhanti lakṣayanti ca /",
  "GK16rnatc__u:865": "tatra khedaḥ -",
  "GK16rnatc__u:866": "manaś-ceṣṭā-samutpannaḥ śramaḥ kheda itīryate // RNc_104 //",
  "GK16rnatc__u:867": "yathā tatraiva saptame -",
  "GK16rnatc__u:868": "rādhikā (saṃskṛtena) -",
  "GK16rnatc__u:869": "mamāyāsīd dūre dig api hari-saṅga-praṇayinī",
  "GK16rnatc__u:870": "prapede khedena truṭir api mahā-kalpa-padavīm /",
  "GK16rnatc__u:871": "dahaty āśā-sarpir viracita-pada-prāṇa-dahano",
  "GK16rnatc__u:872": "balān māṃ durlīlaḥ kam iva karavai hanta śaraṇam // 7.1 //",
  "GK16rnatc__u:873": "atha pratiṣedhaḥ -",
  "GK16rnatc__u:874": "īpsitārtha-pratīghātaḥ pratiṣedha itīryate // RNc_105 //",
  "GK16rnatc__u:875": "yathā tatraiva -",
  "GK16rnatc__u:876": "rādhā (samīkṣya sakhedam ātmagatam)",
  "GK16rnatc__u:877": "- kahaṃ iṃdīareṇa rahaṃgīe",
  "GK16rnatc__u:878": "saṃgamiṭṭhaṃ ahiṇaṃdide maccharā kalahaṃsī milidā /",
  "GK16rnatc__u:879": "[kathaṃ indīvareṇa",
  "GK16rnatc__u:880": "rahaṅgyā saṅgamituṃ abhinandite matsarā kalahaṃsī militā /",
  "GK16rnatc__u:881": "atra devyāgamanāt kṛṣṇa-saṅga-pratīghātaḥ /",
  "GK16rnatc__u:882": "atha chādanam -",
  "GK16rnatc__u:883": "kāryārtham apamānādeḥ sahanaṃ chādanaṃ matam /",
  "GK16rnatc__u:884": "yathā saptame nava-vṛndā (praviśya)",
  "GK16rnatc__u:885": "sakhi, mā viṣādaṃ kṛthāḥ paśya -",
  "GK16rnatc__u:886": "pāde nipatya badarīm avalambamānā",
  "GK16rnatc__u:887": "kāntaṃ rasālam anuvindati mādhavīyam /",
  "GK16rnatc__u:888": "prāṇeśa-saṅgama-vidhau viniviṣṭa-cittā",
  "GK16rnatc__u:889": "no pāravaśyakadanaṃ manute hi sādhvī // (7.3)",
  "GK16rnatc__u:890": "spaṣṭam eva chādanam /",
  "GK16rnatc__u:891": "atha nirvahaṇa-sandhiḥ -",
  "GK16rnatc__u:892": "mukha-sandhyādayo yatra vikīrṇā bīja-saṃyutāḥ /",
  "GK16rnatc__u:893": "mahat-prayojanaṃ yānti tan-nirvahaṇam ucyate // RNc_107 //",
  "GK16rnatc__u:894": "atrāṅga-kalpanākārya-phalāgama-samāgamāt /",
  "GK16rnatc__u:895": "rādhādīnāṃ tu sarvāsāṃ kumārīṇām avāptitaḥ // RNc_108 //",
  "GK16rnatc__u:896": "udvāhādy-utsavaḥ prokto yathā lalita-mādhave /",
  "GK16rnatc__u:897": "sandhir virodho grahtanaṃ nirṇayaḥ paribhāṣaṇam // RNc_109 //",
  "GK16rnatc__u:898": "prasādānanda-samayāḥ kṛtir bhāṣopagūhane /",
  "GK16rnatc__u:899": "pūrva-bhāvopasaṃhārau praśastiś ca manīṣibhiḥ // RNc_110 //",
  "GK16rnatc__u:900": "iti nirvahaṇasyāṅgāny uktāny asya caturdaśa /",
  "GK16rnatc__u:901": "tatra sandhiḥ -",
  "GK16rnatc__u:902": "bījopagamanaṃ sandhiḥ...",
  "GK16rnatc__u:903": "yathā tatraiva navame'ṅke -",
  "GK16rnatc__u:904": "nihnūtāmṛta-mādhurī-parimalaḥ kalyāṇi bimbādharau",
  "GK16rnatc__u:905": "vaktraṃ paṅkaja-saurabhaṃ kuharita-ślāghābhidas te giraḥ /",
  "GK16rnatc__u:906": "aṅkaś candana-śītalas tanur iyaṃ saundarya-sarvasva-bhāk",
  "GK16rnatc__u:907": "tvām āsādya mamedam indriya-kulaṃ rādhe muhur modate // (9.9)",
  "GK16rnatc__u:908": "atrānurāga-bījopagamanāt sandhiḥ /",
  "GK16rnatc__u:909": "atha virodhaḥ -",
  "GK16rnatc__u:910": "... virodhaḥ kārya-mārgaṇam // RNc_111 //",
  "GK16rnatc__u:911": "yathā tatraiva navamāṅke nava-vṛndā --",
  "GK16rnatc__u:912": "mādhavī-virahitāṃ madhuvīraḥ",
  "GK16rnatc__u:913": "kuṇḍineśvara-sutāṃ niśamayya /",
  "GK16rnatc__u:914": "nandayan sphurad-amanda-vilāsair",
  "GK16rnatc__u:915": "hāsakandala-lasan-mukham āha // (9.7)",
  "GK16rnatc__u:916": "satyākhyasya vilokāya lokasyātma-bhuvārthitaḥ /",
  "GK16rnatc__u:917": "pratiṣṭhāsurahaṃ devi tatrānujñā vidhīyatām // (9.8)",
  "GK16rnatc__u:918": "atra rādhā-saṅgama-kāryasya māraṇād virodhaḥ /",
  "GK16rnatc__u:919": "atha grathanam -",
  "GK16rnatc__u:920": "grathanaṃ sad-upekṣepaḥ...",
  "GK16rnatc__u:921": "yathā tatraiva rādhikā (kṛṣṇaṃ paśyantī)",
  "GK16rnatc__u:922": "aṃjalim ettaṃ salilaṃ sabharīe ahilasaṃtīe /",
  "GK16rnatc__u:923": "obari saaṃ ṇaajaladā dhārāvarisī samullasaī // 9.19",
  "GK16rnatc__u:924": "[añjali-mātraṃ salilaṃ śapharyā ahilaṣantyā /",
  "GK16rnatc__u:925": "upari svayaṃ navajalado dhārāvarṣī samullasati //]",
  "GK16rnatc__u:926": "atra punaḥ sahasā kṛṣṇa-darśana-rūpasya sad-arthasyopakṣepād grathanam /",
  "GK16rnatc__u:927": "atha nirṇayaḥ -",
  "GK16rnatc__u:928": "nirṇayas tv anubhūtoktiḥ // RNc_112 //",
  "GK16rnatc__u:929": "yathā tatraiva kṛṣṇaḥ -",
  "GK16rnatc__u:930": "nava-madana-vinodaiḥ keli-kuñjeṣu rādhe",
  "GK16rnatc__u:931": "nimiṣavad uparāmaṃ kāma āseduṣīṇām /",
  "GK16rnatc__u:932": "upacita-paritoṣa-proṣitāpatrapāṇāṃ",
  "GK16rnatc__u:933": "smarasi kim iva tāsāṃ śāradīnāṃ kṣapāṇām // (9.47)",
  "GK16rnatc__u:934": "atra spaṣṭa eva nirṇayaḥ /",
  "GK16rnatc__u:935": "atha paribhāṣaṇam -",
  "GK16rnatc__u:936": "paribhāṣā mitho jalpaḥ parivādo'thavā bhavet // RNc_113 //",
  "GK16rnatc__u:937": "tatrādyaṃ yathā tatraiva -",
  "GK16rnatc__u:938": "madhumaṅgalaḥ -bhodi kiṃ ti āadāsi?",
  "GK16rnatc__u:939": "[bhavati kim ity āgatāsi?]",
  "GK16rnatc__u:940": "sukaṇṭhī - imassa paṇhottarassa sadikkhaṃ aṇṇaṃ bi mahuraṃ suṇidum / [asya",
  "GK16rnatc__u:941": "praśnottarasya sadṛkṣam anyad api madhuraṃ śrotum /]",
  "GK16rnatc__u:942": "madhumaṅgalaḥ -bhodi paṇṇottaraṃ bi tue suṇidam?",
  "GK16rnatc__u:943": "[bhavati praśnottaram api",
  "GK16rnatc__u:944": "tvayā śrutam]",
  "GK16rnatc__u:945": "sukaṇṭhī - ṇa keaṇaṃ idaṃ jjeba /",
  "GK16rnatc__u:946": "[na kevalam idam eva /]",
  "GK16rnatc__u:947": "madhumaṅgalaḥ -abaraṃ kiṃ? [aparaṃ kim ?]",
  "GK16rnatc__u:948": "sukaṇṭhī - jā kiṃ pi diṭhṭhaṃ taṃ gadua deie ṇivedissaṃ /",
  "GK16rnatc__u:949": "[yat kim api dṛṣṭaṃ tad",
  "GK16rnatc__u:950": "gatvā devyai nivedayiṣyāmi /]",
  "GK16rnatc__u:951": "atra vidūṣaka-sukaṇṭhyor mitho jalpaḥ /",
  "GK16rnatc__u:952": "dvitīyo yathā tatraiva -",
  "GK16rnatc__u:953": "madhumaṅgalaḥ -(saṃskṛtena)",
  "GK16rnatc__u:954": "asi viṣakaṇṭhī-kaṭhine kim iti sukaṇṭhīti bhaṇyate ceṭi /",
  "GK16rnatc__u:955": "athavā kā mama śastā bhadrety abhidhīyate viṣṭiḥ // 9.21",
  "GK16rnatc__u:956": "atra sukaṇṭhyāḥ doṣa-darśanāt parīvādaḥ /",
  "GK16rnatc__u:957": "atha prasādaḥ -",
  "GK16rnatc__u:958": "śuśrūṣādy-upasampannā yat prasādaḥ prasannatā // RNc_114 //",
  "GK16rnatc__u:959": "yathā navame -",
  "GK16rnatc__u:960": "kṛṣṇaḥ (saharṣam)",
  "GK16rnatc__u:961": "sukaṇṭhike/",
  "GK16rnatc__u:962": "bāḍham asminn arthe duṣkaras te mayā",
  "GK16rnatc__u:963": "niṣkrayaḥ /",
  "GK16rnatc__u:964": "atra śrī-kṛṣṇasya prasādaḥ spaṣṭa eva /",
  "GK16rnatc__u:965": "athānandaḥ -",
  "GK16rnatc__u:966": "ānando'bhīṣṭa-samprāptiḥ...",
  "GK16rnatc__u:967": "yathā tatraiva daśame -",
  "GK16rnatc__u:968": "nayanayoḥ stanayor api yugmataḥ",
  "GK16rnatc__u:969": "paripatadbhir asau payasāñjhiraiḥ /",
  "GK16rnatc__u:970": "ahaha vallava-rāja-gṛheśvarī",
  "GK16rnatc__u:971": "svatanayaṃ praṇayād abhiṣiñcati //(10.14)//",
  "GK16rnatc__u:972": "atra yaśodāyā ānandaḥ /",
  "GK16rnatc__u:973": "yathā vā tatraiva -",
  "GK16rnatc__u:974": "kṛṣṇaḥ (sānandam)",
  "GK16rnatc__u:975": "cireṇādya gokula-vāsinām ivātmānam abhimanyamānaḥ",
  "GK16rnatc__u:976": "pramoda-mugdho'smi /",
  "GK16rnatc__u:977": "atra kṛṣṇasyānandaḥ /",
  "GK16rnatc__u:978": "atha samayaḥ -",
  "GK16rnatc__u:979": "samayo duḥkha-saṅkṣayaḥ // RNc_115 //",
  "GK16rnatc__u:980": "yathā tatraiva daśame -",
  "GK16rnatc__u:981": "rādhikā (mukhād añcalam apāsya,",
  "GK16rnatc__u:982": "savikrośam)",
  "GK16rnatc__u:983": "hā hā kadhaṃ piasahī me lalidā /",
  "GK16rnatc__u:984": "hā kadhaṃ baccalā bhaavadī /",
  "GK16rnatc__u:985": "hā kadhaṃ ajjiā muharā /",
  "GK16rnatc__u:986": "[hā hā kathaṃ priyasakhī",
  "GK16rnatc__u:987": "me lalitā / hā kathaṃ vatsahā bhagavatī /",
  "GK16rnatc__u:988": "hā kathaṃ āryā mukharā /",
  "GK16rnatc__u:989": "] (ity ānandena",
  "GK16rnatc__u:990": "ghūrṇantī bhūmau skhalati /)",
  "GK16rnatc__u:991": "atra suhṛd-darśanād rādhāyā duḥkha-saṅkṣayaḥ /",
  "GK16rnatc__u:992": "atha kṛtiḥ",
  "GK16rnatc__u:993": "labdhārthasya kṛtiḥ sthairyam ...",
  "GK16rnatc__u:994": "yathā tatraiva candrāvalī (janāntikam) -",
  "GK16rnatc__u:995": "bhaavadi bahiṇīe karaṃ geṇhiduṃ maha baaṇeṇa abbhatthīadu... ajja-utto /",
  "GK16rnatc__u:996": "[bhagavati bhaginyāḥ karaṃ grahītuṃ mama vacanena abhyarthyatām āryaputraḥ /]",
  "GK16rnatc__u:997": "atra yaśodādi-samāgamāl labdhyasya rādhikā-rūpārthasya candrāvalī-prārthanena",
  "GK16rnatc__u:998": "sthairya-kṛtiḥ /",
  "GK16rnatc__u:999": "atha bhāṣaṇam -",
  "GK16rnatc__u:1000": "mānādyāptiś ca bhāṣaṇam // RNc_116 //",
  "GK16rnatc__u:1001": "yathā tatraiva -",
  "GK16rnatc__u:1002": "(bhaginyau paurṇamāsīm antarākṛtya gopendraṃ praṇamataḥ)",
  "GK16rnatc__u:1003": "nandaḥ - vatse,",
  "GK16rnatc__u:1004": "parasparasya prāṇādhikyaṃ bhajantyau saubhāgyavatyau bhūyāsam /",
  "GK16rnatc__u:1005": "atra nanda-kṛtāśīrvādādimāna-prāptyā bhāṣaṇam /",
  "GK16rnatc__u:1006": "athopagūhanam -",
  "GK16rnatc__u:1007": "adbhutārtha-pariprāptir upagūhanam ucyate // RNc_117 //",
  "GK16rnatc__u:1008": "yatha tatraiva -",
  "GK16rnatc__u:1009": "rādhā (sarvāsāṃ pādān abhivādya sotkaṇṭham)",
  "GK16rnatc__u:1010": "-- kusaliṇī kiṃ me bahiṇī",
  "GK16rnatc__u:1011": "candāalī / [kuśalinī kiṃ me bhaginī candrāvalī /]",
  "GK16rnatc__u:1012": "candrāvalī (gāḍhaṃ pariṣvajya)",
  "GK16rnatc__u:1013": "- bahiṇī esāmhi dujjaṇī-hata-candāaliā / [bhaginī,",
  "GK16rnatc__u:1014": "eṣāsmi durjanī hata-candrāvalikā /] (iti roditi)",
  "GK16rnatc__u:1015": "rādhikā (sānandaṃ sasambhramaṃ pādayoḥ patantī)",
  "GK16rnatc__u:1016": "haddhi haddhi,",
  "GK16rnatc__u:1017": "biḍambidahmi",
  "GK16rnatc__u:1018": "hada-debbeṇa /",
  "GK16rnatc__u:1019": "[hā dhik/",
  "GK16rnatc__u:1020": "hā dhik/",
  "GK16rnatc__u:1021": ", viḍambitāsmi hata-daivena /]",
  "GK16rnatc__u:1022": "atrādṛṣṭa-pūrva-bhaginyoḥ parasparāliṅganādy-adbhutārtha-pariprāptir",
  "GK16rnatc__u:1023": "upagūhanam /",
  "GK16rnatc__u:1024": "atha pūrva-bhāvaḥ -",
  "GK16rnatc__u:1025": "mukhya-kāryasya saṃsargaḥ pūrva-bhāvaḥ prakīrtitaḥ // RNc_118 //",
  "GK16rnatc__u:1026": "yathā tatraiva -",
  "GK16rnatc__u:1027": "paurṇamāsī - yaśodā-mātaḥ,",
  "GK16rnatc__u:1028": "upasthito'yaṃ sarvo'bhiṣeka-sambhāraḥ / tad",
  "GK16rnatc__u:1029": "alaṅkriyatāṃ prathamaṃ rādhayā saha parva-vedī tataḥ krameṇa kumārībhiś ca /",
  "GK16rnatc__u:1030": "atra mukhya-kāryasya rādhā-mādhavayoḥ pariṇaya-mahotsavasya saṃsargāt",
  "GK16rnatc__u:1031": "pūrva-bhāvaḥ /",
  "GK16rnatc__u:1032": "kecit pūrva-vākyaṃ kecit pūrva-bhāṣām iti paṭhanto lakṣayanti",
  "GK16rnatc__u:1033": "(SāhD 6.113) - pūrva-vākyaṃ tu vijñeyaṃ yathoktārthopadarśanam /",
  "GK16rnatc__u:1034": "yathā tatraiva",
  "GK16rnatc__u:1035": "(nepathye) -",
  "GK16rnatc__u:1036": "vinīte rādhāyāḥ pariṇaya-vidhānānumatibhiḥ",
  "GK16rnatc__u:1037": "svayaṃ devyā tasmin pitur iha nibandhe muditayā /",
  "GK16rnatc__u:1038": "kumārīṇāṃ tāsām ayam upanayan ṣoḍaśa kṛtī",
  "GK16rnatc__u:1039": "sahasrāṇi smeraḥ praviśati śatāḍhyāni garuḍaḥ // (10.31)",
  "GK16rnatc__u:1040": "atra pūrvaṃ kṛṣṇena tṛtīyāṅke yad uktaṃ etās tūrṇaṃ nayata kiyatīr ity ādinā",
  "GK16rnatc__u:1041": "punaḥ svayaṃ gamanaṃ tasyaivopadarśanam /",
  "GK16rnatc__u:1042": "athopasaṃhāraḥ -",
  "GK16rnatc__u:1043": "kṛtārthatopasaṃhāraḥ sarvābhīṣṭopalaksitaḥ // RNc_119 //",
  "GK16rnatc__u:1044": "yathā tatraiva daśame -",
  "GK16rnatc__u:1045": "kṛṣṇaḥ (sarvam abhinandya janāntikam)",
  "GK16rnatc__u:1046": "prāṇeśvari rādhe prārthayasva kim ataḥ",
  "GK16rnatc__u:1047": "paraṃ te priyaṃ karavāṇi /",
  "GK16rnatc__u:1048": "(ity ārabhya)",
  "GK16rnatc__u:1049": "rādhikā (sānandam saṃskṛtena) -",
  "GK16rnatc__u:1050": "sakhyas tā militā nisarga-madhura-premābhirāmīkṛtā",
  "GK16rnatc__u:1051": "yāmī me samagaṃs tu saṃstavavatī śvaśrūś ca goṣṭheśvarī /",
  "GK16rnatc__u:1052": "vṛndāraṇya-nikuñja-dhāmni bhavatā saṅgo'yaṃ raṅgavān",
  "GK16rnatc__u:1053": "saṃvṛttaḥ kim ataḥ paraṃ priyataraṃ kartavyam atrāsmi me // (10.36) //",
  "GK16rnatc__u:1054": "atra prakaṭam evopasaṃhāraḥ /",
  "GK16rnatc__u:1055": "atha praśastiḥ -",
  "GK16rnatc__u:1056": "maṅgalāśaṃsanaṃ samyak praśastir abhidhīyate // RNc_120 //",
  "GK16rnatc__u:1057": "yathā tatraiva -",
  "GK16rnatc__u:1058": "tathāpīdam astu -",
  "GK16rnatc__u:1059": "cirād āśā-mātraṃ tvayi viracayantu sthira-dhiyo",
  "GK16rnatc__u:1060": "vidadhyur ye vāsaṃ madhurima-gabhīre madhupure /",
  "GK16rnatc__u:1061": "dadhānaḥ kaiśore vayasi sakhitāṃ gokula-pateḥ",
  "GK16rnatc__u:1062": "prapadyethās teṣāṃ paricayam avaśyaṃ nayanayoḥ // 10.37 //",
  "GK16rnatc__u:1063": "atra māthura-mañjula-nibaddha-vāsānāṃ netra-pathe",
  "GK16rnatc__u:1064": "kṛṣṇāvāpti-rūpa-maṅgalāśaṃsanāt praśastiḥ /",
  "GK16rnatc__u:1065": "pañcānām eva sandhīnāṃ catuṣaṣṭiḥ kramād iha /",
  "GK16rnatc__u:1066": "kīrtirāni mayāṅgāni samyag lalita-mādhave // RNc_121 //",
  "GK16rnatc__u:1067": "rasa-bhāvānubodhena prayojanam avekṣa ca /",
  "GK16rnatc__u:1068": "sāphalyaṃ kāryam aṅgānām ity ācāryāḥ pracakṣate // RNc_122 //",
  "GK16rnatc__u:1069": "keṣāṃcid eṣām aṅgānāṃ vaiphalyaṃ kecid ūcire /",
  "GK16rnatc__u:1070": "daśarūpaka-kārādyās tat sarveṣāṃ na sammatam // RNc_123 //",
  "GK16rnatc__u:1071": "mukhādi-sandhiṣv aṅgānāṃ kramo'yaṃ na vivakṣitaḥ /",
  "GK16rnatc__u:1072": "kramasyānādarādādyaiḥ lakṣyeṣu vyutkramād api // RNc_124 //",
  "GK16rnatc__u:1073": "aṅgān niṣpādayed etān nāyakā pratināyakā /",
  "GK16rnatc__u:1074": "tad-abhāve patākādyās tad-abhāve tathetaraḥ // RNc_125 //",
  "GK16rnatc__u:1075": "atha sandhy-antarāṇi -",
  "GK16rnatc__u:1076": "sukhādi-sandhiṣv aṅgānām aśaithilyāya sarvadā /",
  "GK16rnatc__u:1077": "sandhy-antarāṇi yojyāni tac ca tatraikaviṃśatiḥ // RNc_126 //",
  "GK16rnatc__u:1078": "sāma-dāne bheda-daṇḍau pratyutpanna-matir vadhaḥ /",
  "GK16rnatc__u:1079": "gotra-skhalitam ojaś ca dhīḥ krodhaḥ sāhasaṃ bhayam // RNc_127 //",
  "GK16rnatc__u:1080": "māyā ca saṃvṛtir bhrāntir dūtyaṃ hetv-avadhāraṇam /",
  "GK16rnatc__u:1081": "svapna-lekhau madaś citram eṣāṃ lakṣaṇam ucyate // RNc_128 //",
  "GK16rnatc__u:1082": "tatra sāma -",
  "GK16rnatc__u:1083": "bhavet sāma priyaṃ vākyaṃ svānuvṛtti-prakāśanam // RNc_129 //",
  "GK16rnatc__u:1084": "yathā lalita-mādhave daśame'ṅke -",
  "GK16rnatc__u:1085": "kṛṣṇaḥ - priye maivaṃ bravīḥ -",
  "GK16rnatc__u:1086": "santu bhrāmyad-apāḍga-bhaṅgi-khuralī-khelābhuvaḥ subhruvaḥ",
  "GK16rnatc__u:1087": "svasti syān madirekṣaṇe kṣaṇam api tvām antarā me kutaḥ /",
  "GK16rnatc__u:1088": "tārāṇāṃ nikurumbakena vṛtayā śliṣṭe'pi somābhayā",
  "GK16rnatc__u:1089": "nākāśe vṛṣabhānujāṃ śriyam ṛte niṣpadyate svaś-chaṭā // (10.10)",
  "GK16rnatc__u:1090": "atha dānaṃ -",
  "GK16rnatc__u:1091": "dānaṃ tu kathitaṃ dhīraiḥ priayavastu-samarpaṇam // RNc_130 //",
  "GK16rnatc__u:1092": "yathā tatraiva aṣṭame -",
  "GK16rnatc__u:1093": "mādhavī - bhaṭṭi-dārie sahattheṇa tue gaṃṭhidā esā sūrasoaṃdhia-mālā /",
  "GK16rnatc__u:1094": "[bhartṛ-dārike,",
  "GK16rnatc__u:1095": "svahastena tvayā grathitaiṣā sūra-saugandhika-mālā /] 21",
  "GK16rnatc__u:1096": "candrāvalī (mālām ādāya)",
  "GK16rnatc__u:1097": "ajja-utta, esā kautthuhassa sahabāsiṇī hodu /",
  "GK16rnatc__u:1098": "[ārya-putra, eṣā kaustubhasya saha-vāsinī bhavatu /",
  "GK16rnatc__u:1099": "] (iti vakṣasi vinyasyati /) 22",
  "GK16rnatc__u:1100": "atha bhedaḥ -",
  "GK16rnatc__u:1101": "bhedas tu kapaṭālāpaiḥ suhṛdāṃ bheda-kalpanā // RNc_131 //",
  "GK16rnatc__u:1102": "yathā caturthe -",
  "GK16rnatc__u:1103": "jaṭilā - (apavārya,",
  "GK16rnatc__u:1104": "sālīka-sneham)",
  "GK16rnatc__u:1105": "ayi bacche, sadā maṃ palohia lalidā ahisāredi tti",
  "GK16rnatc__u:1106": "maha puttassa purado bahūḍiā aliaṃ jebba tumaṃ sandūsedi /",
  "GK16rnatc__u:1107": "tā kitti lāhavaṃ sahesi /",
  "GK16rnatc__u:1108": "[ayi vatse, sadā māṃ pralobhya lalitā abhisārayati iti mama putrasya purato",
  "GK16rnatc__u:1109": "vadhūṭikālīkam eva tvāṃ dūṣayati /",
  "GK16rnatc__u:1110": "tat kim iti lāghavaṃ sahase? /] 105",
  "GK16rnatc__u:1111": "atra jaṭilayā kapaṭena lalitāyā bhedaḥ kṛtaḥ /",
  "GK16rnatc__u:1112": "atha daṇḍaḥ -",
  "GK16rnatc__u:1113": "daṇḍas tv avinayādīnāṃ dṛṣṭyā śrutyā ca tarjanam // RNc_132 //",
  "GK16rnatc__u:1114": "yathā dvitīye -",
  "GK16rnatc__u:1115": "kṛṣṇaḥ (sāṭopam) re re duṣṭa/",
  "GK16rnatc__u:1116": "rādhāparādhini muhus tvayi yan na śastaṃ",
  "GK16rnatc__u:1117": "śakṣyāmi kartum akhilāṃ gurur eṣa khedaḥ /",
  "GK16rnatc__u:1118": "sarvāṅgileyam abhidhāvati lupta-dharmā",
  "GK16rnatc__u:1119": "tvāṃ mukti-kāla-rajanī bata kiṃ kariṣye // 2.28 //",
  "GK16rnatc__u:1120": "atra śaṅkha-cūḍa-tarjanaṃ daṇḍaḥ /",
  "GK16rnatc__u:1121": "atha pratyutpanna-matiḥ -",
  "GK16rnatc__u:1122": "tāt-kālikī ca pratibhā pratyutpanna-matir matā // RNc_133 //",
  "GK16rnatc__u:1123": "yathā tatraiva dvitīye -",
  "GK16rnatc__u:1124": "lalitā - kundalade,",
  "GK16rnatc__u:1125": "assudapubbā esā kīrisī ricā bahueṇa paḍijjai / [kundalate,",
  "GK16rnatc__u:1126": "aśruta-pūrvaiṣā kīdṛśī ṛg baḍukena paṭhyate /]",
  "GK16rnatc__u:1127": "madhumaṅgalaḥ (sāṭṭahāsam)",
  "GK16rnatc__u:1128": "buṭṭie, āhīrīmuddhiā tumaṃ rī rī gīdaṃ ccea",
  "GK16rnatc__u:1129": "jāṇāsi / amhaa vedassa tumaṃ kāsi /",
  "GK16rnatc__u:1130": "tā suṇāhi kosum esvaīe sāhāe taia vaggassa",
  "GK16rnatc__u:1131": "lalaṇāsuhaarī ricā esā /",
  "GK16rnatc__u:1132": "[vṛddhe, ābhīrī-mugdhikā tvam,",
  "GK16rnatc__u:1133": "rī rī gītam eva jānāsi /",
  "GK16rnatc__u:1134": "asmad-vedasya tvaṃ kāsi /",
  "GK16rnatc__u:1135": "tat śṛṇu kausumeṣavyāḥ śākhāyās tṛtīya-vargasya",
  "GK16rnatc__u:1136": "lalanāśubhakarī ṛg eṣā /]",
  "GK16rnatc__u:1137": "atra madhumaṅgalasya pratibhā /",
  "GK16rnatc__u:1138": "atha vadhaḥ -",
  "GK16rnatc__u:1139": "vadhas tu jīvita-droha-kriyā syād ātatāyinaḥ // RNc_134 //",
  "GK16rnatc__u:1140": "yathā dvitīye - (nepathye)",
  "GK16rnatc__u:1141": "muṣṭinā jhaṭiti puṇajano'yaṃ",
  "GK16rnatc__u:1142": "hanta pāpa-viniveśita-cetāḥ /",
  "GK16rnatc__u:1143": "puṇḍarīka-nayanena sakhelaṃ",
  "GK16rnatc__u:1144": "daṇḍitaḥ sakala-jīvita-vittam // (2.30)",
  "GK16rnatc__u:1145": "atha gotra-skhalitam -",
  "GK16rnatc__u:1146": "tad-gotra-skhalitaṃ yat tu nāma-vyatyaya-bhāṣaṇam // RNc_135 //",
  "GK16rnatc__u:1147": "yathā saptame -",
  "GK16rnatc__u:1148": "candrāvalī - kaṇha (ity ardhokte salajjam) ajjautta/",
  "GK16rnatc__u:1149": "kṛṣṇaḥ (sānanda-smitam) priye/",
  "GK16rnatc__u:1150": "diṣṭyā sudhādhārāṃ pāyito'smi / tad alam",
  "GK16rnatc__u:1151": "āryaputreti kūpāmbunā /",
  "GK16rnatc__u:1152": "atra candrāvalyāḥ samayollaṅghanād gotra-skhalitam /",
  "GK16rnatc__u:1153": "athaujaḥ -",
  "GK16rnatc__u:1154": "ojas tu vāg-upanyāso nija-śakti-prakāśakaḥ // RNc_136 //",
  "GK16rnatc__u:1155": "yathā pañcame -",
  "GK16rnatc__u:1156": "suparṇaḥ - deva bāḍham ātapatra-phaṇāpaṭalīla-dhīyasaḥ kiṅkarasyāsya",
  "GK16rnatc__u:1157": "garutmataḥ sakṛt-pakṣa-vikṣepa-kelaye'pi na paryāptim eṣyati,",
  "GK16rnatc__u:1158": "dūre viśrāmyatu",
  "GK16rnatc__u:1159": "sakhā me sudarśanaḥ kalpānta-kuśalaḥ /",
  "GK16rnatc__u:1160": "atra garuḍena sva-śakti-prakāśanād ojaḥ /",
  "GK16rnatc__u:1161": "atha dhīḥ -",
  "GK16rnatc__u:1162": "iṣṭārtha-siddhi-paryantā cintā dhīr iti kathyate // RNc_137 //",
  "GK16rnatc__u:1163": "yathā dvitīye --",
  "GK16rnatc__u:1164": "rādhikā - kundalade/",
  "GK16rnatc__u:1165": "ppasīda anukampehi /",
  "GK16rnatc__u:1166": "ajja sā kkhu sāmalā komudī jeṇa",
  "GK16rnatc__u:1167": "pīdā / tā jebba puṇṇavantaṃ appaṇo vāmaloaṇaṃcalaṃ ettha khiṇṇe manda-bhāiṇi",
  "GK16rnatc__u:1168": "jaṇe khaṇaṃ appehi /",
  "GK16rnatc__u:1169": "[kundalate/",
  "GK16rnatc__u:1170": "prasīda anukampaya /",
  "GK16rnatc__u:1171": "adya sā khalu śyāmalā",
  "GK16rnatc__u:1172": "kaumudī yena pītā /",
  "GK16rnatc__u:1173": "tam eva puṇyavantam ātmano vāmalocanāñcalam etasmin",
  "GK16rnatc__u:1174": "khinne manda-bhāgini jane kṣaṇam arpaya /] 38",
  "GK16rnatc__u:1175": "kundalatā - (sāsūyam ivālokya)",
  "GK16rnatc__u:1176": "alaṃ para-purise giñcantīhiṃ tumhehiṃ",
  "GK16rnatc__u:1177": "saṃbhāsaṇeṇa (iti dhāvantī jaṭilām upetya) ajje/",
  "GK16rnatc__u:1178": "kahaṃ paḍhamaṃ brahmaṇaṃ ṇa",
  "GK16rnatc__u:1179": "maggesi, jo kkhu suraṃ puābaissadi /",
  "GK16rnatc__u:1180": "[alaṃ para-puruṣe gṛdhyantībhir yuṣmābhiḥ",
  "GK16rnatc__u:1181": "sambhāṣaṇena /",
  "GK16rnatc__u:1182": "ārye kathaṃ prathamaṃ brāhmaṇaṃ na mṛgayase,",
  "GK16rnatc__u:1183": "yaḥ khalu sūryaṃ",
  "GK16rnatc__u:1184": "pūjāpayiṣyati /] 39",
  "GK16rnatc__u:1185": "jaṭilā - bacche,",
  "GK16rnatc__u:1186": "saccaṃ kahesi /",
  "GK16rnatc__u:1187": "tā pasīda /",
  "GK16rnatc__u:1188": "āṇehi ekkaṃ biakkhaṇaṃ bamhaṇam /",
  "GK16rnatc__u:1189": "[vatse, satyaṃ kathayasi /",
  "GK16rnatc__u:1190": "tasmāt prasīda /",
  "GK16rnatc__u:1191": "ānayaikaṃ vicakṣaṇaṃ brāhmaṇam /] 40",
  "GK16rnatc__u:1192": "atra rādhikotkaṇṭhātiśaya-darśanena jaṭilā-samaksam eva vipraveśena",
  "GK16rnatc__u:1193": "kṛṣṇa-praveśa-cintanaṃ kundalatāyāḥ dhīḥ /",
  "GK16rnatc__u:1194": "atha krodhaḥ -",
  "GK16rnatc__u:1195": "krodhas tu manaso dīptir aparādhādi-darśanāt // RNc_138 //",
  "GK16rnatc__u:1196": "yathā dvitīye (nepathye) -",
  "GK16rnatc__u:1197": "phullaty ārān nava-vicakile keli-kuñjeṣu phullā",
  "GK16rnatc__u:1198": "śephālīnāṃ skhalati kusume hanta caskhāla bālā /",
  "GK16rnatc__u:1199": "mīlaty uccaiḥ kuvalaya-vane mīlitākṣī kilāsīt",
  "GK16rnatc__u:1200": "vācyaṃ kiṃ vā param upahasīr mā praṇāma-cchalena // (2.7)",
  "GK16rnatc__u:1201": "atra padmā-sakhīnāṃ haraye roṣaḥ /",
  "GK16rnatc__u:1202": "atha sāhasam -",
  "GK16rnatc__u:1203": "svajīvita-nirākāṅkṣo vyāpāraḥ sāhasaṃ bhavet // RNc_139 //",
  "GK16rnatc__u:1204": "yathā daśame -",
  "GK16rnatc__u:1205": "rādhikā (sakhedam ātmagatam)",
  "GK16rnatc__u:1206": "sāhu re kīra sāhu /",
  "GK16rnatc__u:1207": "bāṭṭhaṃ aṇuggahidamhi, tā",
  "GK16rnatc__u:1208": "dāṇiṃ dullahā-hiṭṭhadāṇadacchiṇaṃ titthavaraṃ kāliadehaṃ ppavisiya appāṇaṃ",
  "GK16rnatc__u:1209": "sappāṇaṃ turiaṃ ubahirassam /",
  "GK16rnatc__u:1210": "[sādhu re kīra sādhu /",
  "GK16rnatc__u:1211": "bāḍhaṃ anugṛhītāsmi, tad",
  "GK16rnatc__u:1212": "idānīṃ durlabhābhīṣṭha-dāna-dakṣiṇaṃ tīrtha-varaṃ kāliya-hradaṃ praviśya",
  "GK16rnatc__u:1213": "ātmānaṃ sarpebhyas tvaritam upahariṣyāmi /] 98",
  "GK16rnatc__u:1214": "atra rādhāyāḥ kāliya-hrada-praveśaḥ sāhasam /",
  "GK16rnatc__u:1215": "atha bhayam -",
  "GK16rnatc__u:1216": "bhayaṃ tv ākasmika-trāsaḥ...",
  "GK16rnatc__u:1217": "yathā navame citra-darśane -",
  "GK16rnatc__u:1218": "madhumaṅgalaḥ - eso saṃkhaūḍo /",
  "GK16rnatc__u:1219": "[eṣa śaṅkhacūḍaḥ /]",
  "GK16rnatc__u:1220": "rādhā (sabhayam)",
  "GK16rnatc__u:1221": "- parittāhi parittāhi (iti kṛṣṇam āliṅgati) /",
  "GK16rnatc__u:1222": "atra śaṅkhacūḍa-prasaṅgena rādhā-trāso bhayam /",
  "GK16rnatc__u:1223": "atha māyā -",
  "GK16rnatc__u:1224": "... māyā kaitava-kalpanā // RNc_140 //",
  "GK16rnatc__u:1225": "yathā caturthe -",
  "GK16rnatc__u:1226": "vṛndā (sānandam)",
  "GK16rnatc__u:1227": "kiṃ nāma rādhā-sakhīnāṃ dhiyām akṣuṇṇaṃ paśya paśya /",
  "GK16rnatc__u:1228": "mandā sāndhya-payoda-sodara-ruciḥ saivābhimanyos tanur",
  "GK16rnatc__u:1229": "vaktraṃ hanta tad eva kharvaṭa-ghaṭī-ghoṇaṃ vigāḍhekṣaṇam /",
  "GK16rnatc__u:1230": "vyastā saiva gatiḥ karīra-kusuma-cchāyaṃ tad evāmbaraṃ",
  "GK16rnatc__u:1231": "mudrā kāpi tathāpy asau piśunayaty asya svarūpa-cchaṭām // (4.33)",
  "GK16rnatc__u:1232": "atra saṃvṛttiḥ -",
  "GK16rnatc__u:1233": "saṃvṛttiḥ svayam uktasya svayam ācchādanā bhavet // RNc_141 //",
  "GK16rnatc__u:1234": "yathā navame -",
  "GK16rnatc__u:1235": "kṛṣṇaḥ (vṛndām avalokya)",
  "GK16rnatc__u:1236": "satyabhāmā,",
  "GK16rnatc__u:1237": "mayi katham (ity ardhokteḥ / navavṛndā",
  "GK16rnatc__u:1238": "dṛśaṃ kūṇayati /)",
  "GK16rnatc__u:1239": "candrāvalī (sakhedaṃ nīcaiḥ)",
  "GK16rnatc__u:1240": "viṇṇādaṃ pemma-goravam / [vijñātaṃ",
  "GK16rnatc__u:1241": "prema-gauravam /]",
  "GK16rnatc__u:1242": "kṛṣṇaḥ (vibhāvya, svagatam)",
  "GK16rnatc__u:1243": "hanta, katham asau devī /",
  "GK16rnatc__u:1244": "bhavatu saṃvarītuṃ",
  "GK16rnatc__u:1245": "prayatiṣye / (prakāśam)",
  "GK16rnatc__u:1246": "satī katham asau bhāmā devī nādya prasīdati /",
  "GK16rnatc__u:1247": "nidānam avidaṃ sadyaḥ khidyate hṛdayaṃ mama // (9.59)",
  "GK16rnatc__u:1248": "atra svayam uktasya satyabhāmety asya śabdasya satī katham abhāmā ity",
  "GK16rnatc__u:1249": "arthāntareṇa saṃvaraṇāt saṃvṛttiḥ /",
  "GK16rnatc__u:1250": "atha bhrāntiḥ -",
  "GK16rnatc__u:1251": "bhrāntir viparyaya-jñānaṃ prasaṅgasyāpi niścayāt // RNc_142 //",
  "GK16rnatc__u:1252": "yathā navame kṛṣṇaḥ -",
  "GK16rnatc__u:1253": "atra bhāvi nirātaṅka-māro me ramaṇaṃ mama /",
  "GK16rnatc__u:1254": "duratyante kuśasthalyā yadi darbhāṅgabhūr iyam // (9.58)",
  "GK16rnatc__u:1255": "candrāvalī - māhavi,",
  "GK16rnatc__u:1256": "ṇūṇaṃ diṭṭhahmi jaṃ vidabbhaṃgabhutti bāharīadi /",
  "GK16rnatc__u:1257": "[mādhavi nūnaṃ dṛṣṭāsmi,",
  "GK16rnatc__u:1258": "yad vidarbhaāṅga-bhūr iti vyāhriyate /]",
  "GK16rnatc__u:1259": "atra vidarbhāṅgabhūr ity asya vigata-darbha-bhūmitvājñānaṃ devyāḥ bhrāntiḥ /",
  "GK16rnatc__u:1260": "bhrāntis tu kecid icchanti bhṛṅga-bādhā-viceṣṭitam /",
  "GK16rnatc__u:1261": "atha dūtyam -",
  "GK16rnatc__u:1262": "dūtyaṃ tu sahakāritvaṃ durghaṭe kārya-vastuni // RNc_143 //",
  "GK16rnatc__u:1263": "yathā prathame, kundalatā -",
  "GK16rnatc__u:1264": "tihṇāulā caūrī pañjariā-sañjadā ciraṃ jalai /",
  "GK16rnatc__u:1265": "pāaṃ baṃjula-kuñje tārāhī sappadhārehi // (1.58)",
  "GK16rnatc__u:1266": "[tṛṣṇākulā cakorī pañjarikā-saṃyatā ciraṃ jvalati /",
  "GK16rnatc__u:1267": "pādaṃ bañjula-kuñje tārādhīśa prasāraya //]",
  "GK16rnatc__u:1268": "atra jaṭilā-prātikūlyena kundalatāyā durghaṭe rādhā-saṅgama-kārye sahakāritvaṃ",
  "GK16rnatc__u:1269": "dūtyam /",
  "GK16rnatc__u:1270": "atha hetv-avadhāraṇam -",
  "GK16rnatc__u:1271": "niścayo hetunārthasya mataṃ hetv-avadhāraṇam // RNc_144 //",
  "GK16rnatc__u:1272": "yathā dvitīye -",
  "GK16rnatc__u:1273": "vṛndā - sthāne khalv iyaṃ tava cintā /",
  "GK16rnatc__u:1274": "tathyam eṣā duṣṭenākrāntā trilokīm eva",
  "GK16rnatc__u:1275": "santāpayet / yataḥ -",
  "GK16rnatc__u:1276": "vidyotante guṇa-parimalair yāḥ samastopariṣṭāt",
  "GK16rnatc__u:1277": "tāḥ kasyārtaṃ dadhati na khal-sparśa-dagdhās taruṇyaḥ /",
  "GK16rnatc__u:1278": "bhūyo bhūyaḥ svayam anupamāṃ klāntim āsādayantī",
  "GK16rnatc__u:1279": "mandākrāntā bhavati jagataḥ kleśa-dātrī hi cintā // (2.9)",
  "GK16rnatc__u:1280": "atra citra-nidarśanopabṛṃhitena sarva-guṇottama-strī-duḥkha-rūpeṇa hetunā",
  "GK16rnatc__u:1281": "sarva-jana-duḥkhasya niścayād dhetv-avadhāraṇam /",
  "GK16rnatc__u:1282": "atha svapnaḥ -",
  "GK16rnatc__u:1283": "svapno nidrāntare kiñcij jalpitaṃ paricakṣate // RNc_145 //",
  "GK16rnatc__u:1284": "yathā saptame -",
  "GK16rnatc__u:1285": "nava-vṛndā -",
  "GK16rnatc__u:1286": "śvāphalkeḥ saphalībabhūva lalite hṛl-lālasā-vallarī",
  "GK16rnatc__u:1287": "hā dhik paśya murāntako'yam urarīcakre rathārohaṇam /",
  "GK16rnatc__u:1288": "itthaṃ te karuṇa-svara-stavakitaṃ svapnāyitaṃ śṛṇvatī",
  "GK16rnatc__u:1289": "manye tanvi patat tuṣāra-kapaṭāc cakranda yāminy api // (7.10)",
  "GK16rnatc__u:1290": "atra rādhāyāḥ svapnāyitam /",
  "GK16rnatc__u:1291": "atha lekhaḥ -",
  "GK16rnatc__u:1292": "vivakṣitārtha-kalitā patrikā lekha īritaḥ // RNc_146 //",
  "GK16rnatc__u:1293": "yathā pañcame -",
  "GK16rnatc__u:1294": "paurṇamāsī -",
  "GK16rnatc__u:1295": "aciraṃ nirasya rasitaiḥ pratipakṣaṃ rājahaṃsa-nikurambam /",
  "GK16rnatc__u:1296": "kṛṣṇa-ghanas tvām amṛtais tṛṣitāṃ candrakavatīṃ siñca // (5.7)",
  "GK16rnatc__u:1297": "ity asau candrāvalī-patrikā-lekhaḥ /",
  "GK16rnatc__u:1298": "atha madaḥ -",
  "GK16rnatc__u:1299": "madas tu madyajaḥ...",
  "GK16rnatc__u:1300": "yathā pañcame -",
  "GK16rnatc__u:1301": "bhīṣmaḥ (punar avadhāya, sasmitam)",
  "GK16rnatc__u:1302": "bile kva nu vililyire nṛpa-pipīlikāḥ pīḍitāḥ",
  "GK16rnatc__u:1303": "pinasmi jagadaṇḍakaṃ nanu hariḥ krudhaṃ dhāsyati /",
  "GK16rnatc__u:1304": "śacī-gṛha-kuraṅga re hasasi kiṃ tvam ity unnadann",
  "GK16rnatc__u:1305": "udeti mad-aḍambara-skhalita-cūḍam agre halī //(5.41)//",
  "GK16rnatc__u:1306": "atra baladevasya madaḥ /",
  "GK16rnatc__u:1307": "atha citram -",
  "GK16rnatc__u:1308": "citraṃ tv ākārāṇāṃ vilokanam // RNc_147 //",
  "GK16rnatc__u:1309": "yathā navame -",
  "GK16rnatc__u:1310": "nava-vṛndā (praviśya)",
  "GK16rnatc__u:1311": "samīkṣyatāṃ vicitram idaṃ citram /",
  "GK16rnatc__u:1312": "atra māthura-caritraṃ citra-likhitam /",
  "GK16rnatc__u:1313": "sandhyantarāṇāṃ vijñeyaḥ prayogas tv avibhāgataḥ /",
  "GK16rnatc__u:1314": "tathaiva darśanād eṣām anaiyatyena sandhiṣu // RNc_148 //",
  "GK16rnatc__u:1315": "atha vibhūṣaṇāni -",
  "GK16rnatc__u:1316": "evam aṅgair upāṅgaiś ca suśliṣṭaṃ rūpaka-śriyaḥ /",
  "GK16rnatc__u:1317": "śarīraṃ vas tv alaṅkuryāt ṣaḍ-triṃśad bhūṣaṇaiḥ sphuṭam // RNc_149 //",
  "GK16rnatc__u:1318": "bhūṣaṇākṣara-saṅghātau hetuḥ prāptir udāhṛtiḥ /",
  "GK16rnatc__u:1319": "śobhā-saṃśaya-dṛṣṭāntāv abhiprāyo nidarśanam // RNc_150 //",
  "GK16rnatc__u:1320": "siddhi-prasiddhir dākṣiṇyam arthāpattir vibhūṣaṇam /",
  "GK16rnatc__u:1321": "padoccayas tulyatarko vicāras tad-viparyayaḥ // RNc_151 //",
  "GK16rnatc__u:1322": "guṇātipāto'tiśayo niruktaṃ guṇa-kīrtanam /",
  "GK16rnatc__u:1323": "garhaṇānunayau bhraṃśo leśaḥ kṣobho manorathaḥ // RNc_152 //",
  "GK16rnatc__u:1324": "anukti-siddhiḥ sārūpyaṃ mālā madhura-bhāṣaṇam /",
  "GK16rnatc__u:1325": "pṛcchopadiṣṭa-dṛṣṭāni ṣaḍ-triṃśad-bhūṣaṇāni hi // RNc_153 //",
  "GK16rnatc__u:1326": "tatra bhūṣaṇam -",
  "GK16rnatc__u:1327": "guṇālaṅkāra-bahulaṃ bhāṣaṇaṃ bhūṣaṇaṃ smṛtam // RNc_154 //",
  "GK16rnatc__u:1328": "yathā navame -",
  "GK16rnatc__u:1329": "kṛṣṇaḥ (samantād avalokya)",
  "GK16rnatc__u:1330": "lakṣmīḥ kairava-kānaneṣu paritaḥ śuddheṣu vidyotate",
  "GK16rnatc__u:1331": "san-mārga-druhi sarva-śārvara-kule pronmīlati kṣīṇatā /",
  "GK16rnatc__u:1332": "nakṣatreṣu kilodbhavaty apacitiḥ kṣudrātmasu prāyikī",
  "GK16rnatc__u:1333": "śaṅke śaṅkara-maulir abhyudayate rājā purastād diśi //9.10//",
  "GK16rnatc__u:1334": "atra prasāda-mādhuryādi-guṇānām anuprāsa-śleṣānumānādy-alaṅkārāṇāṃ ca",
  "GK16rnatc__u:1335": "sattayā bhūṣaṇam /",
  "GK16rnatc__u:1336": "athākṣara-saṅghātaḥ -",
  "GK16rnatc__u:1337": "vākyam akṣara-saṅghāto bhinnārthaṃ śliṣṭa-śabdakam // RNc_155 //",
  "GK16rnatc__u:1338": "yathā pañcame -",
  "GK16rnatc__u:1339": "suparṇaḥ - deva/",
  "GK16rnatc__u:1340": "paśya paśya -",
  "GK16rnatc__u:1341": "vaktrāṇi bhānti parito hariṇekṣaṇānām",
  "GK16rnatc__u:1342": "āruḍha-harmya-śirasāṃ bhavad-īkṣaṇāya /",
  "GK16rnatc__u:1343": "yair nirmitāni tarasā sarasīruhākṣa",
  "GK16rnatc__u:1344": "candrāvalī-paricitāni nabhas-talāni // (5.32)",
  "GK16rnatc__u:1345": "atra candrāṇām āvalyā paricitānīty atra candrāvalī nāma pratibhānād",
  "GK16rnatc__u:1346": "akṣara-saṅghātaḥ /",
  "GK16rnatc__u:1347": "atha hetuḥ -",
  "GK16rnatc__u:1348": "sa hetur iti nirdiṣṭo yat sādhyārtha-prasādhakam // RNc_156 //",
  "GK16rnatc__u:1349": "yathā saptame -",
  "GK16rnatc__u:1350": "madhumaṅgalaḥ (nirīkṣya) piabaassa/",
  "GK16rnatc__u:1351": "pekkha kāe bi aṇurāiṇīe sevā kidatthi /",
  "GK16rnatc__u:1352": "[priya-vayasya,",
  "GK16rnatc__u:1353": "paśya kayāpy anurāgiṇyā sevā kṛtāsti /]",
  "GK16rnatc__u:1354": "kṛṣṇaḥ - sakhe/",
  "GK16rnatc__u:1355": "sādhu lakṣitam /",
  "GK16rnatc__u:1356": "asau vyastanyāsā viśadayati mālā vivaśatāṃ",
  "GK16rnatc__u:1357": "vibhakteyaṃ carcā nayana-jala-vṛṣṭiṃ kathayati /",
  "GK16rnatc__u:1358": "karotkampaṃ tasyā vadati tilakaṃ kuñcitam idaṃ",
  "GK16rnatc__u:1359": "kṛśāṅgyāḥ premāṇaṃ varivasitam eva prathayati // (7.32)",
  "GK16rnatc__u:1360": "atrānurāga-sādhanāya vivaśatvādi-hethetūnāṃ kathanād ayaṃ hetuḥ /",
  "GK16rnatc__u:1361": "atha prāptiḥ -",
  "GK16rnatc__u:1362": "eka-deśa-vilokena prāptiḥ śeṣābhiyojanam // RNc_157 //",
  "GK16rnatc__u:1363": "yathā navame -",
  "GK16rnatc__u:1364": "kṛṣṇaḥ (parikramya)",
  "GK16rnatc__u:1365": "labdhā kuraṅgi nava-jaṅgama-hema-vallī",
  "GK16rnatc__u:1366": "ramyā sphuṭaṃ vipinasīmani rādhikātra /",
  "GK16rnatc__u:1367": "asyās tvayā sakhi guror yad iyaṃ gṛhītā",
  "GK16rnatc__u:1368": "mādhurya-vallita-vilocana-keli-dīkṣā // 9.17 //",
  "GK16rnatc__u:1369": "atra locanasaundarya-dīkṣā-lālasasya ekadeśasya tvayi vilokanena sālaṃ tvayā",
  "GK16rnatc__u:1370": "labdheti viśeṣārthasya yojanāt prāptiḥ /",
  "GK16rnatc__u:1371": "athodāharaṇam -",
  "GK16rnatc__u:1372": "vākyaṃ yad-gūḍha-tulyārthaṃ tad udāharaṇaṃ matam // RNc_158 //",
  "GK16rnatc__u:1373": "yathā dvitīye -",
  "GK16rnatc__u:1374": "kundalatā (sasmitam)",
  "GK16rnatc__u:1375": "rāhi, dehi me pāritosiaṃ,",
  "GK16rnatc__u:1376": "yaṃ suṭṭhu dullahaṃ de",
  "GK16rnatc__u:1377": "abbhatthidaṃ mae ṇibbāhidam /",
  "GK16rnatc__u:1378": "[rādhe, dehi me pāritoṣikam /",
  "GK16rnatc__u:1379": "yat suṣṭhu durlabhaṃ",
  "GK16rnatc__u:1380": "te'bhyarthitaṃ mayā nirvāhitam /] 80",
  "GK16rnatc__u:1381": "rādhikā (vakram avekṣya)",
  "GK16rnatc__u:1382": "kundaladie,",
  "GK16rnatc__u:1383": "kiṃ me abbhatthidaṃ?",
  "GK16rnatc__u:1384": "[kundalate, kiṃ",
  "GK16rnatc__u:1385": "me'bhyarthitam?] 81",
  "GK16rnatc__u:1386": "kundalatā - aī,",
  "GK16rnatc__u:1387": "kīsa bhuaṃ bhaṃguresi,",
  "GK16rnatc__u:1388": "jaa sūrārāhaṇaṃ bhaṇāmi / [ayi, kasmād",
  "GK16rnatc__u:1389": "bhruvaṃ bhaṅgurayasi,",
  "GK16rnatc__u:1390": "yat sūryārādhanaṃ bhaṇāmi /] 82",
  "GK16rnatc__u:1391": "atra kundalatā bhaṇitasya sābhiprāya-gūḍhārthatayā udāharaṇam /",
  "GK16rnatc__u:1392": "yatra tulyārtha-yuktena vākyenābhipradarśanāt /",
  "GK16rnatc__u:1393": "sādhyate'bhimataś cārthas tad-udāharaṇaṃ matam // iti (SāhD 6.117)",
  "GK16rnatc__u:1394": "tad yathā, ṣaṣṭhe -",
  "GK16rnatc__u:1395": "nāradaḥ - tatas tenoktam -",
  "GK16rnatc__u:1396": "jvalito janaḥ kṛśānau śāmyati taptaḥ kṛśānunaivāyam /",
  "GK16rnatc__u:1397": "bhagavati kṛtāgaso me bhagavān evādhunā śaraṇam // (6.17)",
  "GK16rnatc__u:1398": "atha śobhā -",
  "GK16rnatc__u:1399": "śobhā svabhāva-prākaṭyaṃ yūnor anyonyam ucyate /",
  "GK16rnatc__u:1400": "yathā caturthe -",
  "GK16rnatc__u:1401": "rādhikā (mādhavam avalokya,",
  "GK16rnatc__u:1402": "sānandam ātmagatam)",
  "GK16rnatc__u:1403": "bho bhaavaṃ,",
  "GK16rnatc__u:1404": "āṇanda-pajjaṇṇa,",
  "GK16rnatc__u:1405": "ṇa kkhu rundhīai jalāsāreṇa ukkaṃṭhidā tavassiṇīhi me",
  "GK16rnatc__u:1406": "diṭṭhīcaurī /",
  "GK16rnatc__u:1407": "kkhaṇaṃ pibedu esā dullahaṃ imassa muhacandassa joṇham / [bho",
  "GK16rnatc__u:1408": "bhagavan, ānanda-parjanya,",
  "GK16rnatc__u:1409": "na khalu rundhyatāṃ jalāsāreṇotkaṇṭhitā tapasvinī me",
  "GK16rnatc__u:1410": "dṛṣṭ-cakorī /",
  "GK16rnatc__u:1411": "kṣaṇaṃ pibatv eṣā durlabhām asya mukha-candrasya jyotsnam /] 99",
  "GK16rnatc__u:1412": "kṛṣṇaḥ (rādhām avekṣya, saharṣam) -",
  "GK16rnatc__u:1413": "dhāvaty ākramituṃ muhuḥ śravaṇayoḥ sīmānam akṣṇor dvayī",
  "GK16rnatc__u:1414": "pauṣkalyaṃ harataḥ kucau bali-guṇair ārabdhamānaṃ tataḥ /",
  "GK16rnatc__u:1415": "muṣṇītaś calatāṃ bhruvau caraṇayor udyad-dhanur bibhrame",
  "GK16rnatc__u:1416": "rādhāyāḥ tanu-pattane narapatau bālyābhidhe śīryati // (4.27) 101",
  "GK16rnatc__u:1417": "atra paraspara-bhāva-prākaṭyāc chobhā / kaiścit tu -",
  "GK16rnatc__u:1418": "siddhair arthaiḥ samaṃ yatrāprasiddho'rthaḥ prakāśate /",
  "GK16rnatc__u:1419": "śliṣṭa-lakṣaṇa-citrārthā sā śobhety abhidhīyate // ity āha / (SāhD 6.176)",
  "GK16rnatc__u:1420": "yathā navame -",
  "GK16rnatc__u:1421": "navavṛndā - (puro'valokya, saharṣam)",
  "GK16rnatc__u:1422": "nirmita-bhuvana-viśuddhir vidhur madhurāloka-sādhane nipuṇā /",
  "GK16rnatc__u:1423": "ullasita-paramahaṃsā bhaktir iveyaṃ śaran miliati // 9.1 //",
  "GK16rnatc__u:1424": "atha saṃśayaḥ -",
  "GK16rnatc__u:1425": "aniścayāt tu yad vākyaṃ sandehasya nigadyate // RNc_159 //",
  "GK16rnatc__u:1426": "yathā dvitīye (nepathye) -",
  "GK16rnatc__u:1427": "sthūlas tāla-bhujonnatir giri-taṭī-vakṣāḥ kva yakṣādhamaḥ",
  "GK16rnatc__u:1428": "kvāyaṃ bāla-tamāla-kandala-mṛduḥ kandarpa-kāntaḥ śiśuḥ /",
  "GK16rnatc__u:1429": "nāsty anyaḥ sahakāritā-paṭur iha prāṇī na jānīmahe",
  "GK16rnatc__u:1430": "hā goṣṭheśvari kīdṛg adya tapasāṃ pākas tavonmīlati // (2.29)",
  "GK16rnatc__u:1431": "atra saṃśayenaiva vākya-samāpter ayaṃ saṃśayaḥ /",
  "GK16rnatc__u:1432": "atha dṛṣṭāntaḥ -",
  "GK16rnatc__u:1433": "sva-pakṣe darśanaṃ hetor dṛṣṭāntaḥ sādhya-siddhaye // RNc_160 //",
  "GK16rnatc__u:1434": "yathā navame -",
  "GK16rnatc__u:1435": "kṛṣṇaḥ (vimṛśya) athavā -",
  "GK16rnatc__u:1436": "dhīraḥ prakṛtyāpi janaḥ kadācid",
  "GK16rnatc__u:1437": "dhatte vikāraṃ samayānurodhāt /",
  "GK16rnatc__u:1438": "kṣāntiṃ hi muktvā balavac calantī",
  "GK16rnatc__u:1439": "sarvaṃsahā bhūr api bhūri dṛṣṭā // (9.20)",
  "GK16rnatc__u:1440": "atra dhīre'pi jane vikāra-sad-bhāve sādhye tat-sādhakasya calana-rūpa-vikārasya",
  "GK16rnatc__u:1441": "hetoḥ sarvaṃsahāyāṃ bhuvi darśitatvād dṛṣṭāntaḥ /",
  "GK16rnatc__u:1442": "athābhiprāyaḥ -",
  "GK16rnatc__u:1443": "abhiprāyas tv abhūtārtho hṛdyaḥ sāmyena kalpitaḥ /",
  "GK16rnatc__u:1444": "abhiprāyaṃ pare prāhur mamatāṃ hṛdy avastuni // RNc_161 //",
  "GK16rnatc__u:1445": "yathā caturthe -",
  "GK16rnatc__u:1446": "kṛṣṇaḥ (sotsukaṃ romāñcam unmīlya)",
  "GK16rnatc__u:1447": "udgīrṇādbhuta-mādhurī-parimalasyābhīra-līlasya me",
  "GK16rnatc__u:1448": "dvaitaṃ hanta samakṣayan muhur asau citrīyate cāraṇaḥ /",
  "GK16rnatc__u:1449": "cetaḥ keli-kutūhalottaralitāṃ sadyaḥ sakhe māmakaṃ",
  "GK16rnatc__u:1450": "yasya prekṣya surūpatāṃ vraja-vadhū-sārūpyam anviṣyati // (4.19)",
  "GK16rnatc__u:1451": "atrābhūtārtha-rūpasya bhagavad-dvitīyatvasya naṭe kalpanam abhiprāyaḥ / hṛdy",
  "GK16rnatc__u:1452": "avastuni sva-saundarye bhogecchayā mamatā vā /",
  "GK16rnatc__u:1453": "atha nidarśanaṃ-",
  "GK16rnatc__u:1454": "yathārthānāṃ prasiddhānāṃ kriyate parikīrtanam /",
  "GK16rnatc__u:1455": "paropekṣāvyudāsārthaṃ tan nidarśanam ucyate // RNc_162 //",
  "GK16rnatc__u:1456": "yathā caturthe -",
  "GK16rnatc__u:1457": "gārgī (saṃskṛtena) -",
  "GK16rnatc__u:1458": "kāmaṃ sarvābhīṣṭa-kandaṃ mukundaṃ",
  "GK16rnatc__u:1459": "yā nirbandhāt prāhiṇod indhanāya /",
  "GK16rnatc__u:1460": "ācāryānī sā karoti sma paṇyaṃ",
  "GK16rnatc__u:1461": "piṇyākārthaṃ hanta cintāmaṇīndram // (4.6)",
  "GK16rnatc__u:1462": "atra bimbānubimba-vastu-bodhanāt nidarśanam /",
  "GK16rnatc__u:1463": "atha siddhiḥ -",
  "GK16rnatc__u:1464": "atarkitopapannaḥ syāt siddhir iṣṭārtha-saṅgamaḥ /",
  "GK16rnatc__u:1465": "yathā ṣaṣṭhe -",
  "GK16rnatc__u:1466": "kṛṣṇaḥ (yathā kṛtvā sagadgadam)",
  "GK16rnatc__u:1467": "upataru lalitāṃ tāṃ pratyabhikṣāya sadyaḥ",
  "GK16rnatc__u:1468": "prakṛti-madhura-rūpāṃ vīkṣya rādhākṛtiṃ ca /",
  "GK16rnatc__u:1469": "maṇim api paricinvan śaṅkha-cūḍāvataṃsaṃ",
  "GK16rnatc__u:1470": "muhur aham udghūrṇaṃ bhūriṇā sambhrameṇa // (6.40)",
  "GK16rnatc__u:1471": "atra iṣṭasya lalitā-darśanasyātarkitopapannatvāt siddhiḥ /",
  "GK16rnatc__u:1472": "kaścit tu bahūnāṃ",
  "GK16rnatc__u:1473": "kīrtanaṃ siddhir abhipretārtha-siddhaye ity (SāhD 6.186) āha /",
  "GK16rnatc__u:1474": "tad yathā daśame",
  "GK16rnatc__u:1475": "--",
  "GK16rnatc__u:1476": "kṛṣṇaḥ - priye tvad-āsyaṃ paśyato me nopamāna-vastūni hṛdayam ārohanti naḥ /",
  "GK16rnatc__u:1477": "yataḥ -",
  "GK16rnatc__u:1478": "dhatte na sthiti-yogyatāṃ caraṇayor aṅke'pi paṅkeruhaṃ",
  "GK16rnatc__u:1479": "nāpy aṅguṣṭha-nakhasya ratna-mukuraḥ kakṣāsu dakṣāyate /",
  "GK16rnatc__u:1480": "caṇḍi tvan-mukha-maṇḍalasya parito nirmañchane'py añjasā",
  "GK16rnatc__u:1481": "naucityaṃ bhajane samujjvala-kalā sāndrāpi candrāvalī // (10.11)",
  "GK16rnatc__u:1482": "atra spaṣṭaṃ guṇa-kīrtanam /",
  "GK16rnatc__u:1483": "atha prasiddhiḥ -",
  "GK16rnatc__u:1484": "prasiddhir loka-vikhyātair arthaiḥ svārtha-prasādhanam // RNc_163 //",
  "GK16rnatc__u:1485": "yathā ṣaṣṭhe -",
  "GK16rnatc__u:1486": "nava-vṛndā (svagatam)",
  "GK16rnatc__u:1487": "vasantī śuddhānte madhurima-parītā madhuripor",
  "GK16rnatc__u:1488": "iyaṃ tanvī sadyaḥ svayam iha bhavitrī karagatā /",
  "GK16rnatc__u:1489": "vṛtāṅgīm uttuṅgair avikalamadhūlī-parimalaiḥ",
  "GK16rnatc__u:1490": "praphullāṃ rolambe nava-kamalinīṃ kaḥ kathayati // (6.28)",
  "GK16rnatc__u:1491": "atra loka-vikhyātasya praphulla-kamalinī-rolamba-saṅgamasya kathanena svārthasya",
  "GK16rnatc__u:1492": "rādhā-mādhavayoḥ saṅgamasya sādhanaṃ prasiddhiḥ /",
  "GK16rnatc__u:1493": "atha dāksiṇyam -",
  "GK16rnatc__u:1494": "dākṣiṇyaṃ tu bhaved vācā paracittānuvartanam // RNc_164 //",
  "GK16rnatc__u:1495": "yathā dvitīye --",
  "GK16rnatc__u:1496": "lalitā (sālīkam)",
  "GK16rnatc__u:1497": "ajje, pekkha /",
  "GK16rnatc__u:1498": "eso kaṇho moṭṭimaṃ ahma viḍambaṇaṃ karedi /",
  "GK16rnatc__u:1499": "[ārye, paśya / eṣa kṛṣṇaḥ balād asmad-viḍambanaṃ karoti /] 117",
  "GK16rnatc__u:1500": "atra lalitayā mukharāyāḥ cittānuvṛttir dākṣiṇyam /",
  "GK16rnatc__u:1501": "athārthāpattiḥ -",
  "GK16rnatc__u:1502": "uktārthānupapattyā'nyo yasminn arthaḥ prakalpate /",
  "GK16rnatc__u:1503": "vākyān mādhurya-saṃyuktāt sārthāpattir udāhṛtā // RNc_165 //",
  "GK16rnatc__u:1504": "yathā navame -",
  "GK16rnatc__u:1505": "navavṛndā -",
  "GK16rnatc__u:1506": "kundadanti dṛśor dvandvaṃ candrakāntamayaṃ tava /",
  "GK16rnatc__u:1507": "udeti hari-vaktrendau syandate katham anyathā // 9.13",
  "GK16rnatc__u:1508": "atra syandanānyathānupapattyā netrasya candrakāntamayatvaa-kalpanād iyam",
  "GK16rnatc__u:1509": "arthāpattiḥ /",
  "GK16rnatc__u:1510": "yathā vā daśame -",
  "GK16rnatc__u:1511": "candrāvalī - dea/",
  "GK16rnatc__u:1512": "tuhma vilāsa sokkhāṇaṃ bāhādeṇa kida mahāparāhamhi / tā",
  "GK16rnatc__u:1513": "kāruṇṇeṇa āṇabehi jadhā goṭhṭhabaiṇo goṭṭhaṃ gadua basaṃtī tumaṃ suhiṇaṃ",
  "GK16rnatc__u:1514": "karemi / [deva/",
  "GK16rnatc__u:1515": "tava vilāsasaukhyānāṃ vyāghātena kṛta-mahāparādhāsmi / tat",
  "GK16rnatc__u:1516": "kāruṇyena ājñāpaya yathā goṣṭhapater goṣṭhaṃ gatvā vasantī tvāṃ sukhinaṃ",
  "GK16rnatc__u:1517": "karomi / 102",
  "GK16rnatc__u:1518": "atra goṣṭha-gamanārthasyānupapattyā satyā-saṅgama-niṣedhaḥ prakalpyate /",
  "GK16rnatc__u:1519": "atha viśeṣaṇam -",
  "GK16rnatc__u:1520": "siddhān bahūn pradhānārthān uktvā yatra prayuñjate /",
  "GK16rnatc__u:1521": "viśeṣa-yuktaṃ vacanaṃ vijñeyaṃ tad viśeṣaṇam // RNc_166 //",
  "GK16rnatc__u:1522": "yathā caturthe, kṛṣṇaḥ -",
  "GK16rnatc__u:1523": "lakṣmīvān iha dakṣiṇānila-sakhaḥ sākṣān madhur modate",
  "GK16rnatc__u:1524": "mādyad bhṛṅga-vihaṅga-hāri-vihasaty atrāpi vṛndāvanam /",
  "GK16rnatc__u:1525": "rādhā yady abhisāram atra kurute so'yaṃ mahān eva me",
  "GK16rnatc__u:1526": "sāndrānanda-vilāsa-sindhu-laharī-hindola-kolāhalaḥ // (4.17)",
  "GK16rnatc__u:1527": "atra prasiddhārthān madhu-vṛndāvanādīn uktvā rādhābhisārasya",
  "GK16rnatc__u:1528": "vaiśiṣya-kathanād viśeṣaṇam /",
  "GK16rnatc__u:1529": "kaścit tu lekhiṣyamāṇaṃ",
  "GK16rnatc__u:1530": "nava-nava-sudhā-sambandho'pi (1.33)",
  "GK16rnatc__u:1531": "ity ādi-padyam atrodāharati /",
  "GK16rnatc__u:1532": "[*NOTE: Full verse given below,",
  "GK16rnatc__u:1533": "at 171 (atiśayaḥ).]",
  "GK16rnatc__u:1534": "atha padoccayaḥ -",
  "GK16rnatc__u:1535": "bahūnāṃ tu prayuktānāṃ padānāṃ bahubhiḥ padaiḥ /",
  "GK16rnatc__u:1536": "uccayaḥ sadṛśārtho yaḥ sa vijñeyaḥ padoccayaḥ // RNc_167 //",
  "GK16rnatc__u:1537": "yathā caturthe, kṛṣṇaḥ -",
  "GK16rnatc__u:1538": "matir aghūrṇata sārdham ali-vrajaiḥ",
  "GK16rnatc__u:1539": "dhṛtir abhūn madhubhiḥ saha vicyutā /",
  "GK16rnatc__u:1540": "vyakasad utkalikā kalikālibhiḥ",
  "GK16rnatc__u:1541": "samam iha priyayā viyutasya me // (4.21)",
  "GK16rnatc__u:1542": "atra matyādīnāṃ ghūrṇādi-kriyāsu alivrajādibhiḥ samāveśād ayaṃ padoccayaḥ /",
  "GK16rnatc__u:1543": "kaścit tu uccayo'rthānurūpo yaḥ padānāṃ sa padoccayaḥ ity (SāhD 6.180) āha /",
  "GK16rnatc__u:1544": "yathā daśame -",
  "GK16rnatc__u:1545": "[*NOTE: saṃcayo]",
  "GK16rnatc__u:1546": "sutanu kiñcid udañcaya locane",
  "GK16rnatc__u:1547": "cala-cakora-camatkṛti-cumbinī /",
  "GK16rnatc__u:1548": "smita-sudhāṃ ca sudhākara-mādhavī",
  "GK16rnatc__u:1549": "vidhurato vidhaye'tra dhurandharām //10.8//",
  "GK16rnatc__u:1550": "atha tulyārthakaḥ -",
  "GK16rnatc__u:1551": "rūpakair upamābhir vā tulyārthābhiḥ prayojitaḥ /",
  "GK16rnatc__u:1552": "apratyakṣārtha-saṃsparśaḥ tulya-tarka itīritaḥ // RNc_168 //",
  "GK16rnatc__u:1553": "yathā tatraiva navame, kṛṣṇaḥ -",
  "GK16rnatc__u:1554": "kadarthanād apy urubālya-cāpalair",
  "GK16rnatc__u:1555": "utsarpato sneha-bhareṇa viklavām /",
  "GK16rnatc__u:1556": "vilokamānasya mamādya mātaraṃ",
  "GK16rnatc__u:1557": "havir vilāyaṃ hṛdayaṃ vilīyate // (9.26)",
  "GK16rnatc__u:1558": "atra havir vilāyam iti luptopamayā'pratyakṣasya citta-dravasya kathanaṃ",
  "GK16rnatc__u:1559": "tulya-tarkaḥ /",
  "GK16rnatc__u:1560": "kaścit tu tulyatarko yad arthena tarkaḥ prakṛta-gāminā ity (SāhD",
  "GK16rnatc__u:1561": "6.180) āha / yathā caturthe -",
  "GK16rnatc__u:1562": "jaṭilā - ṇūṇaṃ nūurasahena āhaḍiṭṭā ede haṃsā haṃsaṇaṃdi-ṇījalādo vaṇe",
  "GK16rnatc__u:1563": "dhāanti / tā bahūḍiā ṇādidūre habissadi /",
  "GK16rnatc__u:1564": "[nūnaṃ nūpura-śabdena ākarṣitā ete",
  "GK16rnatc__u:1565": "haṃsā haṃsa-nandinī-jalāt vane dhāvanti /",
  "GK16rnatc__u:1566": "tad vadhūṭikā nātidūre bhaviṣyati /]",
  "GK16rnatc__u:1567": "atha vicāraḥ -",
  "GK16rnatc__u:1568": "vicāras tv eka-sādhyasya bahu-sādhana-varṇanam /",
  "GK16rnatc__u:1569": "yathā prathame, kṛṣṇaḥ --",
  "GK16rnatc__u:1570": "sakhe, madhumaṅgala, paśya -",
  "GK16rnatc__u:1571": "atanu-tṛṇa-kadambāsv>ada-śaithilya-bhājām",
  "GK16rnatc__u:1572": "aviralatara-haṃbhārambhatāmyanmukhīyam /",
  "GK16rnatc__u:1573": "caṭulita-nayana-śrīr avalī naicikīnāṃ",
  "GK16rnatc__u:1574": "pathi suvalita-kaṇṭhī gokulotkaṇṭhitābhūt // (1.28)",
  "GK16rnatc__u:1575": "atrotkaṇṭhitasyaa sādhyasya sādhanāni tṛṇāsvāda-śaithilyādīni / yad vā agre",
  "GK16rnatc__u:1576": "lekhyaṃ śaraṇam iha yo bhrātuḥ (5.25)",
  "GK16rnatc__u:1577": "ity ādi padyam atrodāharaṇaṃ jñeyam /",
  "GK16rnatc__u:1578": "kaścit tu vicāro yukti-vākyair yad apratyakṣārtha-darśanam ity (SāhD 6.182) āha /",
  "GK16rnatc__u:1579": "atroktam udāharaṇam api saṅgacchate /",
  "GK16rnatc__u:1580": "atha tad-viparyayaḥ -",
  "GK16rnatc__u:1581": "vicārasyānyathābhāvo vijñeyas tad-viparyayaḥ // RNc_169 //",
  "GK16rnatc__u:1582": "yathā ṣaṣṭhe -",
  "GK16rnatc__u:1583": "rādhā (savyatham ākāśe saṃskṛtam āśritya) -",
  "GK16rnatc__u:1584": "vicitrāyāṃ kṣauṇyām ajaniṣata kanyāḥ kati na vā",
  "GK16rnatc__u:1585": "kaṭhorāṅgī nānyā nivasati mayā kāpi sadṛśī /",
  "GK16rnatc__u:1586": "mukundaṃ yan muktvā samayam aham adyāpi gamaye",
  "GK16rnatc__u:1587": "dhig astu pratyāśām ahaha dhig asūn dhiṅ mama dhiyam // (6.21)",
  "GK16rnatc__u:1588": "atrodvegātiśayena pratyāśādhikaraṇād viparyayaḥ /",
  "GK16rnatc__u:1589": "atha guṇātipātaḥ -",
  "GK16rnatc__u:1590": "guṇātipāto vyatyasta-guṇākhyānam udāhṛtaḥ // RNc_170 //",
  "GK16rnatc__u:1591": "yathā caturthe -",
  "GK16rnatc__u:1592": "jaṭilā (solluṇṭhaṃ vihasya,",
  "GK16rnatc__u:1593": "saṃskṛtena)",
  "GK16rnatc__u:1594": "vrajeśvara-sutasya kaḥ paravadhūvinoda-kriyā-",
  "GK16rnatc__u:1595": "praśasti-bhara-bhūṣitaṃ guṇam avaiti nāsya kṣitau /",
  "GK16rnatc__u:1596": "yad eṣa rati-taskaraḥ pathi nirudhya sādhvīr balāt",
  "GK16rnatc__u:1597": "tadīya-kuca-kuṭmale karajam oṃ namo viṣṇave // (4.31)",
  "GK16rnatc__u:1598": "atra prakaṭaś ca guṇātipātaḥ /",
  "GK16rnatc__u:1599": "kaścit tu guṇātipātaḥ kārye yad viparītaṃ guṇān",
  "GK16rnatc__u:1600": "prati ity āha (SāhD 6.184)",
  "GK16rnatc__u:1601": ", yathā pañcame candrāvalī (saṃskṛtena) -",
  "GK16rnatc__u:1602": "śaraṇam iha yo bhrātus tasya pratīpa-vidhāyinā",
  "GK16rnatc__u:1603": "hita-kṛd api tā devyās tasyāḥ samagram upekṣaṇam /",
  "GK16rnatc__u:1604": "gatir avikalo yo me tasya priyasya ca vismṛtir",
  "GK16rnatc__u:1605": "bata hatavidho vāme sarvaṃ prayāti viparyayam // (5.25)",
  "GK16rnatc__u:1606": "atha atiśayaḥ -",
  "GK16rnatc__u:1607": "bahūn guṇān kīrtayitvā sāmānyena ca saṃśritān /",
  "GK16rnatc__u:1608": "viśeṣaḥ kīrtyate yatra jñeyaḥ so'tiśayo budhaiḥ // RNc_171 //",
  "GK16rnatc__u:1609": "yathā prathame kṛṣṇaḥ -",
  "GK16rnatc__u:1610": "nava-nava-sudhā-sambandho'pi priyo'pi dṛśāṃ sadā",
  "GK16rnatc__u:1611": "sarasija-vanīṃ mlānāṃ kurvann api prabhayā svayā /",
  "GK16rnatc__u:1612": "vidhur api kalā-pūrṇo'py uccaiḥ kuraṅga-dharaḥ śaśī",
  "GK16rnatc__u:1613": "vraja-mṛga-dṛśāṃ vaktrair ebhiḥ suraṅga-dharair jitaḥ // 1.33",
  "GK16rnatc__u:1614": "atra candra-mukhayoḥ sudhā-sambandhatvādi-sāmānya-guṇa-kīrtanānantaraṃ",
  "GK16rnatc__u:1615": "mukheṣu suraṅgatva-kīrtanaṃ viśeṣaḥ /",
  "GK16rnatc__u:1616": "atha niruktam -",
  "GK16rnatc__u:1617": "niruktaṃ niravadyoktir nāmāny artha-prasiddhaye // RNc_172 //",
  "GK16rnatc__u:1618": "yathā prathame kṛṣṇaḥ (candrāvalīm āsādya sānandam) -",
  "GK16rnatc__u:1619": "nītas tanvi mukhena te paribhavaṃ bhrū-kṣepaivikrīḍayā",
  "GK16rnatc__u:1620": "bibhyad viṣṇu-padaṃ jagāma śaraṇaṃ tatrāpy adhairyaṃ gataḥ /",
  "GK16rnatc__u:1621": "āsādya dvija-rājitāṃ vijayinaḥ sevārtham asyojjvalac-",
  "GK16rnatc__u:1622": "candro'yaṃ dvija-rāja-tāpadam agāt tenāsi candrāvalī // (1.40)",
  "GK16rnatc__u:1623": "atra candrāvalī nāma niruktam /",
  "GK16rnatc__u:1624": "atha guṇa-kīrtanam -",
  "GK16rnatc__u:1625": "loke guṇātirikānāṃ bahūnāṃ yatra nāmabhiḥ /",
  "GK16rnatc__u:1626": "ekaḥ saṃśabdyate tat tu vijñeyaṃ guṇa-kīrtanam // RNc_173 //",
  "GK16rnatc__u:1627": "yathā dvitīye,",
  "GK16rnatc__u:1628": "kṛṣṇaḥ (puro rādhāṃ paśyann apavārya) -",
  "GK16rnatc__u:1629": "vihāra suradīrghikā mama manaḥ-karīndrasya yā",
  "GK16rnatc__u:1630": "vilocana-cakorayoḥ śarad-amanda-candra-prabhā /",
  "GK16rnatc__u:1631": "urombara-taṭasya cābharaṇa-cāru-tārāvalī",
  "GK16rnatc__u:1632": "mayonnata-manorathair iyam alambi sā rādhikā // 2.10 //",
  "GK16rnatc__u:1633": "atra sura-dīrghikā-śabdaiḥ rādhā-saṃśabdanaṃ guṇa-kīrtanam /",
  "GK16rnatc__u:1634": "atha garhaṇam -",
  "GK16rnatc__u:1635": "yatra saṅkīrtayan doṣān guṇam arthena darśayet /",
  "GK16rnatc__u:1636": "guṇān vā kīrtayan doṣaṃ darśayed garhaṇaṃ hi tat // RNc_174 //",
  "GK16rnatc__u:1637": "trtrādyaṃ yathā saptame,",
  "GK16rnatc__u:1638": "mādhavī - dea,",
  "GK16rnatc__u:1639": "kaṭorappā esā bhaṭṭi-dāriā suṭṭhu tābaṃ soḍhuṃ pāredi jaṃ",
  "GK16rnatc__u:1640": "tumha paccakkhaṃ ccea caṃdabhāāmaṃdire jalaṃtaṃ jalana-kuṃḍaṃ jala-keli-kuṇḍaṃ",
  "GK16rnatc__u:1641": "biṇṇādabadī /",
  "GK16rnatc__u:1642": "[deva, kaṭhorātmaiṣā bhartṛdārikā suṣṭhu tāpaṃ soḍhuṃ pārayati",
  "GK16rnatc__u:1643": "tat tava pratyakṣam eva candrabhāgā-mandire jvalantaṃ jvalanta-kuṇḍaṃ",
  "GK16rnatc__u:1644": "jala-keli-kuṇḍaṃ vijñātavatī /] 149",
  "GK16rnatc__u:1645": "kṛṣṇaḥ (svagatam)",
  "GK16rnatc__u:1646": "- mādhavi, sādhu sādhu yad atra snehātirekaṃ sūcayantī samaye",
  "GK16rnatc__u:1647": "sakhya-sevāṃ vitanoṣi / 150",
  "GK16rnatc__u:1648": "atra kaṭhorādi-rūpasya doṣasya kathanam api",
  "GK16rnatc__u:1649": "kṛṣṇa-viṣayānurāga-guṇa-kīrtanatayā paryavasitam /",
  "GK16rnatc__u:1650": "dvitīyaṃ yathā caturthe -",
  "GK16rnatc__u:1651": "kundalatā - bīrāhimaṇṇo,",
  "GK16rnatc__u:1652": "puṇṇabadī me sahī rāhā /",
  "GK16rnatc__u:1653": "jāe dakkhiṇā saccabādiṇī",
  "GK16rnatc__u:1654": "siṇiddhā tumha mādā sussū laddhā /",
  "GK16rnatc__u:1655": "[vīrābhimanyo/",
  "GK16rnatc__u:1656": "puṇyavatī me sakhī rādhā,",
  "GK16rnatc__u:1657": "yayā dakṣiṇā satyavādinī snigdhā tava mātā śvaśrūr labdhā /] 133",
  "GK16rnatc__u:1658": "atra guṇakīrtanam apy arthato doṣa iti garhaṇam /",
  "GK16rnatc__u:1659": "athānunayaḥ -",
  "GK16rnatc__u:1660": "abhyarthanā-paraṃ vākyaṃ vijñeyo'nunayo budhaiḥ /",
  "GK16rnatc__u:1661": "yathā pañcame,",
  "GK16rnatc__u:1662": "kṛṣṇaḥ sāsram -",
  "GK16rnatc__u:1663": "ayaṃ kaṇṭhe lagnaḥ śaśimukhi janas te praṇayavān",
  "GK16rnatc__u:1664": "yad-aprāptyā dhanyāṃ tanum atanu-rūpāṃ tṛṇayasi /",
  "GK16rnatc__u:1665": "prasīdādya prāṇeśvari virama māsminn anugate",
  "GK16rnatc__u:1666": "kṛthāḥ patyāvatyāhitam idam uro me vidalati // 5.35 //",
  "GK16rnatc__u:1667": "atra kṛṣṇena candrāvalī-prārthanam anunayaḥ /",
  "GK16rnatc__u:1668": "atha bhraṃśaḥ -",
  "GK16rnatc__u:1669": "patanāt prakṛtād arthād anyasmin bhraṃśa īritaḥ // RNc_175 //",
  "GK16rnatc__u:1670": "yathā navame, mādhavī -",
  "GK16rnatc__u:1671": "dea, imāṇaṃ pemma-komalāṇaṃ akkharāṇaṃ mā kkhu ṇaṃ ahirūbaṃ jāṇāhi / jaṃ",
  "GK16rnatc__u:1672": "esā ṇa hodi / [deva,",
  "GK16rnatc__u:1673": "eṣā prema-komalānām akṣarāṇāṃ mā khalv etām abhirūpāṃ",
  "GK16rnatc__u:1674": "jānīhi / yad eṣā satyā na bhavati /] 194",
  "GK16rnatc__u:1675": "kṛṣṇaḥ - sādhu mādhavike/",
  "GK16rnatc__u:1676": "sādhu /",
  "GK16rnatc__u:1677": "madīya-hṛdayāśaṅkā tvayā nirastā / tad",
  "GK16rnatc__u:1678": "indra-jālābhijñayā nava-vṛndayaiva nirmiteyaṃ māyikī devī rasālamūla-vartinī",
  "GK16rnatc__u:1679": "khalu satyā /",
  "GK16rnatc__u:1680": "atra satyā-śabdasya prakṛtārthaṃ satyabhāmā-rūpaṃ parityajya tathārtha-lakṣaṇasya",
  "GK16rnatc__u:1681": "kathanād bhraṃśaḥ /",
  "GK16rnatc__u:1682": "kaścit tu kathayanti budhāḥ bhraṃśaṃ vācyād anyatarad-vacaḥ",
  "GK16rnatc__u:1683": "ity āha / yathā prathame, kṛṣṇaḥ -",
  "GK16rnatc__u:1684": "[*NOTE: SāhD 6.187 has dṛptādīnāṃ bhavad bhraṃśo vācyād anyatarad vacaḥ /]",
  "GK16rnatc__u:1685": "sarojākṣi parokṣaṃ te kadāpi hṛdayaṃ mama /",
  "GK16rnatc__u:1686": "na spraṣṭum apy alaṃ bādhā rādhā tvākramya gāhate // 1.42",
  "GK16rnatc__u:1687": "atra vācyād rādhāyā asparśād anyad bādhākramaṇaṃ bhraṃśaḥ /",
  "GK16rnatc__u:1688": "atha leśaḥ -",
  "GK16rnatc__u:1689": "leśaḥ syād iṅgita-jñāna-kṛd viśeṣaṇavad vacaḥ //",
  "GK16rnatc__u:1690": "yathā pañcame, bhīṣmakaḥ -",
  "GK16rnatc__u:1691": "ayam iha kila kanyā-bāndhavānāṃ nibandhaḥ",
  "GK16rnatc__u:1692": "samucita iti lakṣmī-kānta vijñāpayāmi /",
  "GK16rnatc__u:1693": "mama duhitur anujñollaṅghanād aṅganāyāḥ",
  "GK16rnatc__u:1694": "katham api na parasyāḥ pāṇisaṅgo vidheyaḥ // 5.38//",
  "GK16rnatc__u:1695": "(ity ādy uktau śrī-kṛṣṇaḥ pauramāsī-mukham īkṣate)",
  "GK16rnatc__u:1696": "paurṇamāsī - mukunda/",
  "GK16rnatc__u:1697": "gokula-kumārī-kulāni candrāvalī-mātrāvaśeṣāṇi",
  "GK16rnatc__u:1698": "durvidagdhena vidhinā kṛtāni /",
  "GK16rnatc__u:1699": "tad atra kā kṣatiḥ?",
  "GK16rnatc__u:1700": "atra candrāvalī-mātrāvaśeṣāṇīti viśeṣaṇavad vacaḥ kṛṣṇeṅgita-jñāpakatayā",
  "GK16rnatc__u:1701": "saṃvṛttam iti leśaḥ /",
  "GK16rnatc__u:1702": "atra kṣobhaḥ",
  "GK16rnatc__u:1703": "kṣobhas tv anya-gate hetāv anyasmin kārya-kalpanaṃ // RNc_176 //",
  "GK16rnatc__u:1704": "yathā saptame, kṛṣṇaḥ -",
  "GK16rnatc__u:1705": "tvad-aṅga-saṅgatair ebhis tapto'smi mihirātapaiḥ /",
  "GK16rnatc__u:1706": "vindantī vandana-cchāyāṃ māṃ devi śiśirīkuru // 7.37 //",
  "GK16rnatc__u:1707": "atra sūryātapeṣu candrāvaly-aṅga-saṅgateṣu tat-kārya-bhūtasya tāpasya kṛṣṇena",
  "GK16rnatc__u:1708": "svasmin kalpanāt kṣobhaḥ /",
  "GK16rnatc__u:1709": "kaścit tu kṣobha-sthāne saṅkṣepaṃ pañhan lakṣayanti -",
  "GK16rnatc__u:1710": "saṅkṣepo yat tu saṅkṣepād ātmāny arthe prayujyate /",
  "GK16rnatc__u:1711": "(SāhD 6.192) yathāṣṭame -",
  "GK16rnatc__u:1712": "kṛṣṇaḥ - devi,",
  "GK16rnatc__u:1713": "triloka-kakṣāsu kiṃ tavābhīṣṭaṃ?",
  "GK16rnatc__u:1714": "tad abhivyajya",
  "GK16rnatc__u:1715": "nija-nideśa-bhājanam anyatayaiva paryāpta-samasta-niśreyase preyasi vidhehi",
  "GK16rnatc__u:1716": "prasāda-mādhurīm /",
  "GK16rnatc__u:1717": "atha manorathaḥ -",
  "GK16rnatc__u:1718": "manorathas tu vyājena vivakṣita-nivedanam // RNc_177 //",
  "GK16rnatc__u:1719": "yathā caturthe --",
  "GK16rnatc__u:1720": "rādhikā - (sautsukyaṃ puro dṛṣṭvā)",
  "GK16rnatc__u:1721": "halā lalide,",
  "GK16rnatc__u:1722": "pekkha pekha dhaṇṇā esā",
  "GK16rnatc__u:1723": "taraṃga-lehā jā khu sevāla-ballī ṇibaddha-pāaṃ ṇaṃ haṃsiaṃ moābedi / tā phuḍaṃ",
  "GK16rnatc__u:1724": "bhisiṇīpattantarideṇa kalahaṃseṇa saṃghaḍaissadi /",
  "GK16rnatc__u:1725": "[halā lalite,",
  "GK16rnatc__u:1726": "paśya paśya dhanyā",
  "GK16rnatc__u:1727": "eṣā taraṅga-lekhā yā khalu śaivāla-vallī-nibaddha-pādām enāṃ haṃsikāṃ",
  "GK16rnatc__u:1728": "mocayati / tat sphuṭaṃ bisinī-patrāntaritena kalahaṃsena saṃghaṭṭiṣyati /] 71",
  "GK16rnatc__u:1729": "atra haṃsī-vyājena rādhāyāḥ kṛṣṇa-saṅgamābhilāṣa-kathanaṃ manorathaḥ /",
  "GK16rnatc__u:1730": "athānukta-siddhiḥ -",
  "GK16rnatc__u:1731": "prastāvanaiva śeṣārtho yatrānukto'pi buddhyate /",
  "GK16rnatc__u:1732": "anukta-siddhir eṣā syād ity āha bharato muniḥ // RNc_178 //",
  "GK16rnatc__u:1733": "[*NOTE: First reference to Bharata,",
  "GK16rnatc__u:1734": "whom he has not been following very closely.",
  "GK16rnatc__u:1735": "Nāṭ 16.169 = prastāvenaiva śeṣo'rthaḥ kṛtsno yan na pratīyate / vacanena",
  "GK16rnatc__u:1736": "vinānukta-siddhiḥ sā parikīrtitā //]",
  "GK16rnatc__u:1737": "yathā caturthe - rādhā",
  "GK16rnatc__u:1738": "halā labaṃga-kuḍuṅge āharantī tumaṃ buṃdāaṇa-bāsiṇā matta-kalahindeṇa āadua",
  "GK16rnatc__u:1739": "hattheṇa gahīdahatthāsi saṃbuttā /",
  "GK16rnatc__u:1740": "tado saṃbhamena ghusmantīe tuha haḍheṇa",
  "GK16rnatc__u:1741": "oṭṭha-pallaaṃ ḍaṃsanteṇa tinā bāme tthabaasmi phurantatikkhakāmaṅkusaṃ",
  "GK16rnatc__u:1742": "kara-pukkharaṃ /",
  "GK16rnatc__u:1743": "[halā lavaṅga-kuñje āharantī tvaṃ vṛndāvana-vāsinā",
  "GK16rnatc__u:1744": "matta-kalabhendreṇa āgatya hastena gṛhīta-hastāsi saṃvṛttā /",
  "GK16rnatc__u:1745": "tataḥ sambhramena",
  "GK16rnatc__u:1746": "ghūrṇantyas tava haṭheṇa oṣṭha-pallavaṃ daṃśatā tena vāme stavake",
  "GK16rnatc__u:1747": "sphurat-tīkṣṇa-kāmāṅkuśaṃ kara-puṣkaram /] 91",
  "GK16rnatc__u:1748": "atrānuktasyāpi stane nakharārpaṇasya bodhād anukta-siddhiḥ /",
  "GK16rnatc__u:1749": "atha sārūpyaṃ -",
  "GK16rnatc__u:1750": "dṛṣṭa-śrutānubhūtārtha-kathanādi-samudbhavam /",
  "GK16rnatc__u:1751": "sādṛśyaṃ yatra saṅkṣobhāt tat sārūpyaṃ nirūpyate // RNc_179 //",
  "GK16rnatc__u:1752": "yathā caturthe -",
  "GK16rnatc__u:1753": "jaṭilā - are āhiṇḍiā kīsa mukhaṃ ḍhakesi?",
  "GK16rnatc__u:1754": "jaṃ de bijjā na bikkāidā /",
  "GK16rnatc__u:1755": "[are āhiṇḍika“",
  "GK16rnatc__u:1756": "kasmān mukham ācchādayasi?",
  "GK16rnatc__u:1757": "yat te vidyā na vikrītā /",
  "GK16rnatc__u:1758": "] (iti prasahya",
  "GK16rnatc__u:1759": "sammukhayati) 126",
  "GK16rnatc__u:1760": "abhimanyuḥ - (svagatam)",
  "GK16rnatc__u:1761": "haddhī haddhī bāuliaāe ammāe lajjāpajjāulo kidamhi /",
  "GK16rnatc__u:1762": "tā ido abakkamissam /",
  "GK16rnatc__u:1763": "[hā dhik, hā dhik/",
  "GK16rnatc__u:1764": "bātūlikayā ambayā lajjā-paryākulaḥ",
  "GK16rnatc__u:1765": "kṛto'smi / tad ito'pakramiṣyāmi /] 127",
  "GK16rnatc__u:1766": "atra sārikā-mukha-śruta-kṛṣṇa-praveśa-saṅkṣobhāj jaṭilāyāḥ sva-putre",
  "GK16rnatc__u:1767": "kṛṣṇa-buddhi-kathanāt sārūpyam /",
  "GK16rnatc__u:1768": "atha mālā -",
  "GK16rnatc__u:1769": "bahūni kāraṇāny eva sā mālety abhidhīyate // RNc_180 //",
  "GK16rnatc__u:1770": "yathā dvitīye -",
  "GK16rnatc__u:1771": "rādhā - lalide ppasīda ppasīda suṭhṭhu saṃkaulamhi /",
  "GK16rnatc__u:1772": "[lalite prasīda prasīda",
  "GK16rnatc__u:1773": "suṣṭhu śaṅkākulāsmi /",
  "GK16rnatc__u:1774": "] (punaḥ saṃskṛtena)",
  "GK16rnatc__u:1775": "gata-prāyaṃ sāyaṃ carita-pariśaṅkī gurujanaḥ",
  "GK16rnatc__u:1776": "parīvādas tuṅgo jagati saralāhaṃ kulavatī /",
  "GK16rnatc__u:1777": "vayasyas te lolaḥ sakala-paśupālī-suhṛd asau",
  "GK16rnatc__u:1778": "tadā namraṃ yāce sakhi rahasi saṅcāraya na mām // 2.19",
  "GK16rnatc__u:1779": "atra sāyaṃ gamanādi-bahu-kāraṇānāṃ sveṣṭa-sañcāraṇābhāvāya kathitatvāt mālā /",
  "GK16rnatc__u:1780": "atha madhura-bhāṣaṇam -",
  "GK16rnatc__u:1781": "yat prasannena manasā pūjyaṃ pūjayitur vacaḥ /",
  "GK16rnatc__u:1782": "stuti-prakāśanaṃ tat tu jñeyaṃ madhura-bhāṣaṇam // RNc_181 //",
  "GK16rnatc__u:1783": "yathā pañcame -",
  "GK16rnatc__u:1784": "nṛpau (sapraśrayam) -",
  "GK16rnatc__u:1785": "ekasminn iha roma-kūpa-kuhare brahmāṇḍa-bhāṇḍāvalī",
  "GK16rnatc__u:1786": "yasya prekṣayate gavākṣa-padavī-ghūrṇat-parāṇūpamā /",
  "GK16rnatc__u:1787": "keyaṃ tasya samṛddhaye tava vibho rājendratā-grāmaṭī",
  "GK16rnatc__u:1788": "śauṭīryeṇa camatkṛtiṃ tad api naḥ kām apy asau puṣyati //(5.17)",
  "GK16rnatc__u:1789": "atra prakaṭam eva madhu-bhāṣaṇam /",
  "GK16rnatc__u:1790": "atha pṛcchā -",
  "GK16rnatc__u:1791": "praśna evottare yatra sā pṛcchā parikīrtitā //",
  "GK16rnatc__u:1792": "yathā navame -",
  "GK16rnatc__u:1793": "kṛṣṇaḥ (puro dāḍimīm upetya)",
  "GK16rnatc__u:1794": "kāntiṃ pītāṃśuka-sphītāṃ bibhratī vikṣitā vane /",
  "GK16rnatc__u:1795": "mayādya mṛgyamāṇā sā tvayā mṛga-vilocanā // (9.18)",
  "GK16rnatc__u:1796": "atra he śuka,",
  "GK16rnatc__u:1797": "pītāṃ kāntiṃ bibhratī mayā mṛgyamāṇā sā dṛṣṭeti praścne, he",
  "GK16rnatc__u:1798": "pītāṃśuka, tvayā mṛgyamāṇā sā mayā dṛṣṭety uttareṇa pṛcchā /",
  "GK16rnatc__u:1799": "athopadiṣṭam -",
  "GK16rnatc__u:1800": "śāstrānusāri yad vākyam upadiṣṭaṃ tad ucyate // RNc_182 //",
  "GK16rnatc__u:1801": "yathā ṣaṣṭhe - nāradaḥ -",
  "GK16rnatc__u:1802": "preyasyaḥ paśupālikā viharato yās tatra vṛndāvane",
  "GK16rnatc__u:1803": "lakṣmī-durlabha-citra-keli-kalikā kāntasya kaṃsa-dviṣaḥ /",
  "GK16rnatc__u:1804": "rādhā tatra varīyasīti nagarīṃ tām āśritāyāṃ kṣitau",
  "GK16rnatc__u:1805": "sevāṃ devi samasta-maṅgala-karī yasyās tvam aṅgīkuru // (6.19)",
  "GK16rnatc__u:1806": "atra hari-priya-jana-sevā samasta-maṅgala-karīti śāstrānusāritvam /",
  "GK16rnatc__u:1807": "atha dṛṣṭam -",
  "GK16rnatc__u:1808": "jātyādi-varṇanaṃ dhīrair dṛṣṭam ity abhidhīyate // RNc_183 //",
  "GK16rnatc__u:1809": "yathā dvitīye -",
  "GK16rnatc__u:1810": "vṛndā (puro dṛṣṭiṃ kṣipantī) -",
  "GK16rnatc__u:1811": "karoti dadhi-manthanaṃ sphuṭa-visarpi-phena-cchaṭā",
  "GK16rnatc__u:1812": "vicitrita-gṛhāṅgaṇaṃ gahana-gargarī-garjitam /",
  "GK16rnatc__u:1813": "muhur guṇa-vikarṣaṇa-pravaṇatā-kramākuñcita-",
  "GK16rnatc__u:1814": "prasārita-kara-dvayī-kvaṇita-kaṅkaṇaṃ mālatī // (2.3)",
  "GK16rnatc__u:1815": "atra dadhi-mathana-kriyā-svabhāva-varṇanaṃ dṛṣṭam //",
  "GK16rnatc__u:1816": "sandhy-antarāṇy anuktvaiva bhūṣaṇaṃ lakṣaṇākhyayā /",
  "GK16rnatc__u:1817": "procyate'nyat traystriṃśat saṅkhyā kaścid vibhūṣaṇam // RNc_184 //",
  "GK16rnatc__u:1818": "muner asammattatvena tat tu sarvam upekṣitam /",
  "GK16rnatc__u:1819": "keṣāñcid atra sandhy-aṅga-guṇālaṅkāra-lakṣmaṇām // RNc_185 //",
  "GK16rnatc__u:1820": "antarbhāve'pi yatnena kartavyatvāya kīrtitam /",
  "GK16rnatc__u:1821": "atha patākā-sthānāni -",
  "GK16rnatc__u:1822": "arthasya tu pradhānasya bhāvyavasthasya sūcakam // RNc_186 //",
  "GK16rnatc__u:1823": "yad-āgantuka-bhāvena patākā-sthānakaṃ hi tat /",
  "GK16rnatc__u:1824": "etad dvidhā tulya-saṃvidhānaṃ tulya-viśeṣaṇam // RNc_187 //",
  "GK16rnatc__u:1825": "tatrādyaṃ triprakāraṃ syād dvitīyaṃ tv ekam eva hi /",
  "GK16rnatc__u:1826": "evaṃ caturvidhaṃ jñeyaṃ patākā-sthānakaṃ budhaiḥ // RNc_188 //",
  "GK16rnatc__u:1827": "tatrādyam -",
  "GK16rnatc__u:1828": "sahasiavārtha-sampattir guṇavaty upacārataḥ /",
  "GK16rnatc__u:1829": "patākā-sthānakam idaṃ prathamaṃ parikīrtitam // RNc_189 //",
  "GK16rnatc__u:1830": "yathā lalita-mādhave saptame -",
  "GK16rnatc__u:1831": "rādhikā (parikramya pītottarīyāñcalaṃ gṛhṇantī sakampam) -",
  "GK16rnatc__u:1832": "dagdhaṃ hanta dadhānayā vapur idaṃ yasyāvalokāśayā",
  "GK16rnatc__u:1833": "soḍhā marma-vipāṭane paṭur iyaṃ pīḍātivṛṣṭir mayā /",
  "GK16rnatc__u:1834": "kālindīya-taṭī-kuṭīra-kuhara-krīḍābhisāra-vratī",
  "GK16rnatc__u:1835": "so'yaṃ jīvita-bandhur indu-vadane bhūyaḥ samāliṅgitaḥ // 7.18 //",
  "GK16rnatc__u:1836": "atra pratibimbe so'yaṃ jīvita-bandhur ity upacāra-prayogeṇa bhāvinaḥ kṛṣṇasya",
  "GK16rnatc__u:1837": "sūcanāt sahasārtha-sampatti-rūpam idaṃ patākā-sthānakam /",
  "GK16rnatc__u:1838": "atha dvitīyam -",
  "GK16rnatc__u:1839": "vacaḥ-sātiśaya-śliṣṭaṃ kāvya-vastu-sāśrayam /",
  "GK16rnatc__u:1840": "patākā-sthānakam idaṃ dvitīyaṃ parikīrtitam // RNc_190 //",
  "GK16rnatc__u:1841": "yathā dvitīye'ṅke - kṛṣṇaḥ -",
  "GK16rnatc__u:1842": "smara-rodhanānubandhī krama-vistārita-kalā-vilāsa-bhavaḥ /",
  "GK16rnatc__u:1843": "kṣaṇadā-patir iva dṛṣṭaḥ kṣaṇa-dāyī rādhikā-saṅgaḥ // (2.17)",
  "GK16rnatc__u:1844": "(nepathye) durlabhaḥ puṇḍarīkākṣa vṛttas te viprakarṣataḥ / 90",
  "GK16rnatc__u:1845": "kṛṣṇaḥ - (savyatham uccaiḥ)",
  "GK16rnatc__u:1846": "bhoḥ ko'yaṃ durlabhaḥ? 91",
  "GK16rnatc__u:1847": "(punar nepathye)",
  "GK16rnatc__u:1848": "yatnād anviṣyamāṇo'pi vallavaiḥ paśu-maṇḍalaḥ // (2.18) 92",
  "GK16rnatc__u:1849": "atra bhaviṣyato rādhā-saṅgama-durlabhatvasya sūcanād idaṃ śliṣṭaṃ nāma",
  "GK16rnatc__u:1850": "dvitīyaṃ patākā-sthānakam /",
  "GK16rnatc__u:1851": "atha tṛtīyam -",
  "GK16rnatc__u:1852": "arthopakṣepaṇaṃ yat tu līnaṃ savinayaṃ bhavet /",
  "GK16rnatc__u:1853": "śliṣṭottara-yutaṃ nāma tṛtīyaṃ parikalpitam // RNc_191 //",
  "GK16rnatc__u:1854": "yathā saptame, kṛṣṇaḥ -",
  "GK16rnatc__u:1855": "(sarvataḥ prekṣya)",
  "GK16rnatc__u:1856": "priya-vayasya/",
  "GK16rnatc__u:1857": "kiyad dūre sā vṛndāṭavī ?",
  "GK16rnatc__u:1858": "madhumaṅgalaḥ (saṃskṛtena) -",
  "GK16rnatc__u:1859": "sphuṭac-caṭula-campaka-prakara-rocir ullāsinī",
  "GK16rnatc__u:1860": "madottarala-kokilāvali-kala-svarālāpinī /",
  "GK16rnatc__u:1861": "marāla-gati-śālinī kalaya kṛṣṇa-sārādhikā",
  "GK16rnatc__u:1862": "(ity ardhokte)",
  "GK16rnatc__u:1863": "kṛṣṇaḥ (sasambhramautsukyam)",
  "GK16rnatc__u:1864": "vatsa kvāsau ?",
  "GK16rnatc__u:1865": "madhumaṅgalaḥ (aṅgulyā darśayan)",
  "GK16rnatc__u:1866": "puraḥ sphurati vallabhā tava -",
  "GK16rnatc__u:1867": "kṛṣṇaḥ (savyagram) vayasya/",
  "GK16rnatc__u:1868": "nāhaṃ paśyāmi /",
  "GK16rnatc__u:1869": "tad āśu darśaya / kva sā me",
  "GK16rnatc__u:1870": "rādhikā ?",
  "GK16rnatc__u:1871": "madhumaṅgalaḥ -- ... mukunda vṛndāṭavī // (7.17)",
  "GK16rnatc__u:1872": "atra sajjalpitena madhu-maṅgala-vākyena bhāvino rādhā-darśanasya",
  "GK16rnatc__u:1873": "sūcanācchliṣṭottaraṃ nāma tṛtīyaṃ patākā-sthānam /",
  "GK16rnatc__u:1874": "atha darśanam -",
  "GK16rnatc__u:1875": "dvyartho vacana-vinyāsaḥ suśliṣṭaḥ kāvya-yojitaḥ /",
  "GK16rnatc__u:1876": "upanyāsena yuktas tu caturthaṃ parikīrtitam // RNc_192 //",
  "GK16rnatc__u:1877": "yathā pañcame suparṇaḥ -",
  "GK16rnatc__u:1878": "nabhasi rabhasavadbhiḥ ślāghamānā munīndrair",
  "GK16rnatc__u:1879": "mahita-kuvalayākṣī kīrti-śubhrāṃśu-vaktrā /",
  "GK16rnatc__u:1880": "nṛpakulam iha hitvā cedi-rāja-pradhānaṃ",
  "GK16rnatc__u:1881": "muradamana gamiṣyaty utsukāṃ tvāṃ jaya-śrīḥ // (5.28)",
  "GK16rnatc__u:1882": "atra suparṇasya dvyartha-vacanena candrāvalī-prāpti-sūcanāt tulya-viśeṣaṇam /",
  "GK16rnatc__u:1883": "athārthopakṣepakāḥ -",
  "GK16rnatc__u:1884": "vastu sarvaṃ dvidhā sūcyam asūcyam iti bhedataḥ /",
  "GK16rnatc__u:1885": "rasa-hīnaṃ bhaved atra vastu tat sūcyam ucyate // RNc_193 //",
  "GK16rnatc__u:1886": "adarśanīyam aṅke tad avaśyaṃ vācyam eva cet /",
  "GK16rnatc__u:1887": "arthopakṣepakair etat sūcayet suṣṭhu paṇḍitaḥ // RNc_194 //",
  "GK16rnatc__u:1888": "viṣkambha-cūlikāṅkāsyāṅkāvatāra-praveśakaiḥ /",
  "GK16rnatc__u:1889": "atha viṣkambhaḥ -",
  "GK16rnatc__u:1890": "bhaved viṣkambhako bhūta-bhāvi-vastv aṃśa-sūcakaḥ // RNc_195 //",
  "GK16rnatc__u:1891": "amukhya-pātraiḥ saṅkṣepād ādāv aṅkasya darśitaḥ /",
  "GK16rnatc__u:1892": "sa śuddho miśra ity u kto miśraḥ syān nīca-madhyamaiḥ // RNc_196 //",
  "GK16rnatc__u:1893": "vidagdha-mādhave yadvad dvitīyāṅka-mukhe kṛtaḥ /",
  "GK16rnatc__u:1894": "mukharāyuktayā nānīdmukhyāsau miśra-saṃjñakaḥ // RNc_197 //",
  "GK16rnatc__u:1895": "śuddhaḥ kevala-madhye'yam ekāneka-kṛto bhavet /",
  "GK16rnatc__u:1896": "vinirmito bahutrāyaṃ tasmin lalita-mādhave // RNc_198 //",
  "GK16rnatc__u:1897": "atha cūlikā -",
  "GK16rnatc__u:1898": "prājñair yavanikāntaḥsthair adṛśyair yā tu nirmitāḥ /",
  "GK16rnatc__u:1899": "ādāv aṅkasya madhye vā cūlikā nāma sā bhavet // RNc_199 //",
  "GK16rnatc__u:1900": "spaṣṭaṃ bahutrodāharaṇam /",
  "GK16rnatc__u:1901": "athāṅkāsyam -",
  "GK16rnatc__u:1902": "yatra syād aṅka ekasminn aṅkānāṃ sūcanākhilā /",
  "GK16rnatc__u:1903": "tad-aṅkāsyam iti prāhur bījārtha-khyāpakaṃ ca yat // RNc_200 //",
  "GK16rnatc__u:1904": "gārgī-saṃyuktayā paurṇamāsyā lalita-mādhave /",
  "GK16rnatc__u:1905": "prathamāṅke yathā suṣṭhu suhitaṃ nikhilaṃ sphuṭam // RNc_201 //",
  "GK16rnatc__u:1906": "kecit tu -",
  "GK16rnatc__u:1907": "pūrvāṅkānte sampraviṣṭaiḥ pātrair bhāvy-aṅka-vastunaḥ /",
  "GK16rnatc__u:1908": "sūcanaṃ tad avicchedyair yat tad aṅkāsyam īritam // RNc_202 //",
  "GK16rnatc__u:1909": "iti lakṣayanti /",
  "GK16rnatc__u:1910": "etad-aṅkāvatāreṇa gatārthatvāt tu kecana /",
  "GK16rnatc__u:1911": "prathamoktārtham evedaṃ vadanty aṅka-mukhaṃ budhāḥ // RNc_203 //",
  "GK16rnatc__u:1912": "athāṅkāvatāraḥ -",
  "GK16rnatc__u:1913": "aṅkāvatāraḥ pātrāṇāṃ pūrvāṅkārthānuvartinām /",
  "GK16rnatc__u:1914": "avibhāgena sarveṣāṃ bhāviny aṅke praveśanam // RNc_204 //",
  "GK16rnatc__u:1915": "spaṣṭam udāharaṇam /",
  "GK16rnatc__u:1916": "atha praveśakaḥ -",
  "GK16rnatc__u:1917": "yan nīcaiḥ kevalaṃ pātrair bhāvibhūtārtha-sūcanam /",
  "GK16rnatc__u:1918": "aṅkayor ubhayor madhye sa vijñeyaḥ praveśakaḥ // RNc_205 //",
  "GK16rnatc__u:1919": "yadā syān nīrasaṃ sūcyam āmukhānantaraṃ tadā /",
  "GK16rnatc__u:1920": "viṣkambho'ṅkāsyakaṃ vā syād āmukhākṣipta-pātrakam // RNc_206 //",
  "GK16rnatc__u:1921": "yadā tu sarasaṃ vastu mūlād eva pravartate /",
  "GK16rnatc__u:1922": "ādāv eva tadāṅkaḥ syād āmukhākṣepa-saṃśrayaḥ // RNc_207 //",
  "GK16rnatc__u:1923": "asūcyaṃ tu śobhodāra-rasa-bhāva-nirantaram /",
  "GK16rnatc__u:1924": "prārambhe yady asūcyaṃ syād aṅkam evātra kalpayet // RNc_208 //",
  "GK16rnatc__u:1925": "asūcyaṃ tu dvidhā dṛśyaṃ śravyaṃ cādyaṃ tu darśayet /",
  "GK16rnatc__u:1926": "dvedhā dvitīyaṃ svagataṃ prakāśaṃ ceti bhedataḥ // RNc_209 //",
  "GK16rnatc__u:1927": "svagataṃ svaika-vijñeyaṃ prakāśaṃ tad dvidhā bhavet /",
  "GK16rnatc__u:1928": "sarva-prakāśaṃ niyata-prakāśaṃ ceti bhedataḥ // RNc_210 //",
  "GK16rnatc__u:1929": "sarva-prakāśaṃ sarveṣāṃ sthitānāṃ śravaṇocitam /",
  "GK16rnatc__u:1930": "dvidhā vibhajyate tac ca janāntam apavāritam // RNc_211 //",
  "GK16rnatc__u:1931": "tripatāka-kareṇānyān apavāryāntarā kathām /",
  "GK16rnatc__u:1932": "yā mithaḥ kriyate dvābhyāṃ taj janāntikam ucyate // RNc_212 //",
  "GK16rnatc__u:1933": "rahasyaṃ kathyate'nyasya parāvṛtyāpavāritam /",
  "GK16rnatc__u:1934": "athāṅka-svarūpam -",
  "GK16rnatc__u:1935": "pratyakṣanetṛ-caritaḥ kṣudra-cūrṇaka-saṃyutaḥ // RNc_213 //",
  "GK16rnatc__u:1936": "nātīvagūḍha-śabdārtho nātipracura-padyavān /",
  "GK16rnatc__u:1937": "ayuto bahubhiḥ kāryair bīja-saṃharaṇena ca // RNc_214 //",
  "GK16rnatc__u:1938": "aneka-dina-nirvartyakathayā ca vivarjitaḥ /",
  "GK16rnatc__u:1939": "dinārdha-dinayor yogya-vastunā parikalpitaḥ // RNc_215 //",
  "GK16rnatc__u:1940": "vadhena dūrāhvānena yuddha-rājyādi-viplavaiḥ /",
  "GK16rnatc__u:1941": "śāpotsarga-vihārābhyāṃ rata-bhojana-mṛtyubhiḥ // RNc_216 //",
  "GK16rnatc__u:1942": "snānānulepa-nidrādyaiś cumbanāliṅganādibhiḥ /",
  "GK16rnatc__u:1943": "vrīḍā-heturbhir anyaiś ca bībhataiś ca vinā kṛtaḥ // RNc_217 //",
  "GK16rnatc__u:1944": "anta-niṣkrānta-nikhila-pātro'ṅka iti kīrtitaḥ /",
  "GK16rnatc__u:1945": "atha garbhāṅkaḥ",
  "GK16rnatc__u:1946": "aṅka-prasaṅgād garbhāṅka-lakṣaṇaṃ vakṣyate mayā // RNc_218 //",
  "GK16rnatc__u:1947": "aṅkasya madhye yo'ṅkaḥ syād asau garbhāṅka īritaḥ /",
  "GK16rnatc__u:1948": "vastu-sūcaka-nāndīko diṅ-mātra-mukha-saṅgataḥ // RNc_219 //",
  "GK16rnatc__u:1949": "arthopakṣepakair hīno yutaḥ pātrais tu pañcaṣaiḥ /",
  "GK16rnatc__u:1950": "anveṣya-vastu-viṣayaḥ svādhārāṅkānta-śobhitaḥ // RNc_220 //",
  "GK16rnatc__u:1951": "nātiprapañcetivṛttaḥ prastutārthānubandhakaḥ/",
  "GK16rnatc__u:1952": "prathamāṅke na kartavyaḥ so'yaṃ kāvya-viśāradaiḥ // RNc_221 //",
  "GK16rnatc__u:1953": "caturthe'ṅke tu garbhāṅko yathā lalita-mādhave /",
  "GK16rnatc__u:1954": "atha sāmānya-nirṇayaḥ -",
  "GK16rnatc__u:1955": "nāṭake'ṅkā na kartavyā pañca-nyūnā daśādhikāḥ // RNc_222 //",
  "GK16rnatc__u:1956": "viṣkambhakādyair api no vadho vācyo'dhikāriṇaḥ /",
  "GK16rnatc__u:1957": "anyonyena tirodhānaṃ na kuryād rasa-vastunoḥ // RNc_223 //",
  "GK16rnatc__u:1958": "yat syād anucitaṃ vastu nāyakasya rasasya vā /",
  "GK16rnatc__u:1959": "viruddhaṃ tat parityājyam anyathā vā prakalpayet // RNc_224 //",
  "GK16rnatc__u:1960": "aviruddhaṃ ca yad vṛttaṃ rasābhivyaktaye'dhikam /",
  "GK16rnatc__u:1961": "tad apy anyathayed dhīmān na vaded vā kadācana // RNc_225 //",
  "GK16rnatc__u:1962": "lāsyāṅgāni daśa tathā vīthy-aṅgāni trayodaśa /",
  "GK16rnatc__u:1963": "aṅkeṣv api nibadhyāni kecid evaṃ pracaksate // RNc_226 //",
  "GK16rnatc__u:1964": "prāyas tāny api santy eva tasmin lalita-mādhave /",
  "GK16rnatc__u:1965": "kvacid atra viniṣpādyaṃ dhīrair ākāśa-bhāṣitam // RNc_227 //",
  "GK16rnatc__u:1966": "anyenānuktam apy anyo vacaḥ śrutvaiva yad vadet /",
  "GK16rnatc__u:1967": "iti kiṃ bhaṇasīty etad bhaved ākāśa-bhāṣitam // RNc_228 //",
  "GK16rnatc__u:1968": "atha bhāṣā-vidhānam -",
  "GK16rnatc__u:1969": "nāṭake tatra pātrāṇāṃ bhāṣā-rūpaṃ nirūpyate /",
  "GK16rnatc__u:1970": "tatra bhāṣā dvidhā bhāṣā vibhāṣā ceti bhedataḥ // RNc_229 //",
  "GK16rnatc__u:1971": "caturdaśa vibhāṣāḥ syuḥ prācyādyā vākya-vṛttibhiḥ /",
  "GK16rnatc__u:1972": "āsāṃ saṃskāra-rāhityād viniyogo na gadyate // RNc_230 //",
  "GK16rnatc__u:1973": "bhāṣā dvidhā saṃskṛtā ca prākṛtī ceti bhedataḥ /",
  "GK16rnatc__u:1974": "tatra saṃskṛtā -",
  "GK16rnatc__u:1975": "saṃskṛtā devatādīnāṃ munīnāṃ nāyakasya ca // RNc_231 //",
  "GK16rnatc__u:1976": "liṅgi-vipra-vaṇik-kṣatra-mantrikañcukinām api /",
  "GK16rnatc__u:1977": "araṇya-devī-gaṇikā-mantrijādhītiyoṣitām // RNc_232 //",
  "GK16rnatc__u:1978": "yoginy-apsarasoḥ śilpa-kāriṇyā api kīrtitā /",
  "GK16rnatc__u:1979": "tatra prākṛtī -",
  "GK16rnatc__u:1980": "ṣoḍhāntimā prākṛtī syāc chaurasenī ca māgadhī // RNc_233 //",
  "GK16rnatc__u:1981": "paiśācī cūlikā-paiśācy-apabhraṃśa iti kramāt /",
  "GK16rnatc__u:1982": "atra tu prākṛtaṃ strīṇāṃ sarvāsāṃ niyataṃ bhavet // RNc_234 //",
  "GK16rnatc__u:1983": "aiśvaryeṇa pramattānāṃ dāridryopahatātmanām /",
  "GK16rnatc__u:1984": "ye nīcāḥ karmaṇā jātyā teṣāṃ ca prākṛtaṃ smṛtam // RNc_235 //",
  "GK16rnatc__u:1985": "tatrāpi nāyikādīnāṃ śaurasenī prakīrtitā /",
  "GK16rnatc__u:1986": "āsām eva tu gāthāsu mahārāṣṭrī smṛtā budhaiḥ // RNc_236 //",
  "GK16rnatc__u:1987": "atroktā māgadhī bhāṣā rājāntaḥpura-cāriṇām /",
  "GK16rnatc__u:1988": "tathā vidūṣakādīnāṃ ceṭānām api kīrtitā // RNc_237 //",
  "GK16rnatc__u:1989": "rakṣaḥ-piśāca-nīceṣu paiśācī-dvitayaṃ bhavet /",
  "GK16rnatc__u:1990": "apabhraṃśas tu caṇḍālayavanādiṣu yujyate // RNc_238 //",
  "GK16rnatc__u:1991": "sarveṣāṃ kāraṇa-vaśāt kāryo bhāṣā-vyatikramaḥ /",
  "GK16rnatc__u:1992": "māhātmyasya paribhraṃśān madasyātiśayāt tathā // RNc_239 //",
  "GK16rnatc__u:1993": "pracchādanaṃ ca vibhrāntir yathālikhita-vācanam /",
  "GK16rnatc__u:1994": "kadācid anuvādaṃ ca kāraṇāni pracakṣate // RNc_240 //",
  "GK16rnatc__u:1995": "nāyikānāṃ sakhī-veśyā-kitavāpsarasāṃ tathā /",
  "GK16rnatc__u:1996": "vaidagdhyārthaṃ prayoktavyaṃ saṃskṛtaṃ cāntarāntarā // RNc_241 //",
  "GK16rnatc__u:1997": "spaṣṭāny eṣām udāharaṇāni /",
  "GK16rnatc__u:1998": "atha vṛttayaḥ -",
  "GK16rnatc__u:1999": "athocyante svabhāvena vṛttayaḥ paramādbhutāḥ /",
  "GK16rnatc__u:2000": "jātā nārāyaṇād etā madhu-kaiṭabhayor vadhe // RNc_242 //",
  "GK16rnatc__u:2001": "netṛ-vyāpāra-rūpās tu rasāvasthāna-sūcikāḥ /",
  "GK16rnatc__u:2002": "catasro vṛttayo dhīraiḥ proktā nāṭyasya mātaraḥ // RNc_243 //",
  "GK16rnatc__u:2003": "bhāraty ārabhaṭī caiva sātvatī kaiśikī tathā /",
  "GK16rnatc__u:2004": "tatra bhāratī -",
  "GK16rnatc__u:2005": "eṣā vāṇī-pradhānatvād bhāratīti nigadyate // RNc_244 //",
  "GK16rnatc__u:2006": "prastāvanopayogitvāt tatraiva parikīrtitā /",
  "GK16rnatc__u:2007": "strī-hīnā puruṣa-śreṣṭha-prayojyā vāk-pradhānikā // RNc_245 //",
  "GK16rnatc__u:2008": "bhāratī saṃskṛtair yuktā vṛttiḥ syāc caturaṅgikā /",
  "GK16rnatc__u:2009": "athārabhaṭī -",
  "GK16rnatc__u:2010": "māyendra-jāla-pracura-citra-yuddha-kriyā-mayā // RNc_246 //",
  "GK16rnatc__u:2011": "āṭopa-cchedya-bhedāḍhyā vṛttir ārabhaṭī matā /",
  "GK16rnatc__u:2012": "aṅgāny asyās tu catvāri saṅkṣiptir avapātanam // RNc_247 //",
  "GK16rnatc__u:2013": "vastūtthāpana-sampheṭāv ity āha bharato muniḥ /",
  "GK16rnatc__u:2014": "tatra saṅkṣiptiḥ -",
  "GK16rnatc__u:2015": "saṅkṣiptir uktā saṅkṣipta-vastu-sṛṣṭir mahādbhutā // RNc_248 //",
  "GK16rnatc__u:2016": "yathā-",
  "GK16rnatc__u:2017": "vidhinā hate śiśu-kule tādṛśam aparaṃ haris tathā vyatanot /",
  "GK16rnatc__u:2018": "viramatu parasya vārtāṃ svayam eva visismaye sa yathā //",
  "GK16rnatc__u:2019": "athāvapātanam -",
  "GK16rnatc__u:2020": "vibhrāntir avapātaḥ syāt praveśa-drava-vidravaiḥ /",
  "GK16rnatc__u:2021": "yathā -",
  "GK16rnatc__u:2022": "nighnan vighnam ivāgrataḥ kuvalayāpīḍaṃ mṛdu-krīḍayā",
  "GK16rnatc__u:2023": "tuṅgāṃ raṅga-bhuvaṃ praviśya tarasā pratyarthināṃ trāsanaḥ /",
  "GK16rnatc__u:2024": "dṛpyan-malla-davāmbudaś cala-dṛśā kṣudrān api drāvayan",
  "GK16rnatc__u:2025": "paśyārād garuḍāyate saruḍayaṃ kaṃsorage keśavaḥ //",
  "GK16rnatc__u:2026": "atha vastūtthāpanam -",
  "GK16rnatc__u:2027": "tad-vastūtthāpanaṃ yat tu vastu māyopakalpitam // RNc_249 //",
  "GK16rnatc__u:2028": "yathā -",
  "GK16rnatc__u:2029": "daurjanyāni hṛdi sphuṭāni kapaṭa-snehena saṃvṛṇvatī",
  "GK16rnatc__u:2030": "māyā-kalpita-sundarī madhurimā lebhe vrajaṃ pūtanā /",
  "GK16rnatc__u:2031": "tasyāḥ suṣṭhu tathā payodhara-rasaḥ prītaḥ śiśu-krīḍayā",
  "GK16rnatc__u:2032": "vaikuṇṭhena haṭhād yathā na sa punaḥ mātus tathā pāsyate //",
  "GK16rnatc__u:2033": "atha sampheṭaḥ -",
  "GK16rnatc__u:2034": "sampheṭaḥ syāt samāghātaḥ kruddha-saṅkruddhayojitaḥ // RNc_250 //",
  "GK16rnatc__u:2035": "yathā -",
  "GK16rnatc__u:2036": "cāṇūra-mallena yathā murārer",
  "GK16rnatc__u:2037": "anyonyam āsīd guru-samprahāraḥ /",
  "GK16rnatc__u:2038": "kaṃsasya yenānakadundubheś ca",
  "GK16rnatc__u:2039": "santāpa-cintābhir uraḥ paphāla //",
  "GK16rnatc__u:2040": "atha sātvatī -",
  "GK16rnatc__u:2041": "sāttvikena guṇenPai tyāga-śauryādinā yutā /",
  "GK16rnatc__u:2042": "harṣa-pradhānā niḥśokā sātvatī parikīrtiāt // RNc_251 //",
  "GK16rnatc__u:2043": "aṅgāny asyās tu catvāri saṃlāpottāpakāv api /",
  "GK16rnatc__u:2044": "saṅghātya-parivartau cety eṣāṃ lakṣaṇam ucyate // RNc_252 //",
  "GK16rnatc__u:2045": "atha saṃlāpaḥ -",
  "GK16rnatc__u:2046": "īrṣyā-krodhādibhir bhāvai rasair vīrādbhutādibhiḥ /",
  "GK16rnatc__u:2047": "parasparaṃ gabhīroktiḥ saṃlāpa iti kīrtyate // RNc_253 //",
  "GK16rnatc__u:2048": "yathā -",
  "GK16rnatc__u:2049": "vayaṃ bālās tulyaiḥ saha racayituṃ yuddham ucitaṃ",
  "GK16rnatc__u:2050": "puro yūyaṃ mallāḥ prakaṭita-karālācala-rucaḥ /",
  "GK16rnatc__u:2051": "madenonmattānāṃ mṛdula-tanubhiḥ kaḥ kalabhakaiḥ",
  "GK16rnatc__u:2052": "karīndrāṇāṃ dhīraḥ pariṇamana-raṅgaṃ racayati //",
  "GK16rnatc__u:2053": "avitatham asi bālaḥ kāla-rūpaṃ vibhindan",
  "GK16rnatc__u:2054": "dvirada-patim udagraṃ bāla-vikrīḍayaiva /",
  "GK16rnatc__u:2055": "iha kila bhuja-yuddha-prastuter uccaleyaṃ",
  "GK16rnatc__u:2056": "tava tanu-kṛta-sakhyā sākṣiṇī bāla-rājiḥ //",
  "GK16rnatc__u:2057": "athotthāpakaḥ -",
  "GK16rnatc__u:2058": "preraṇaṃ yat parasyādau yuddhāyotthāpakas tu saḥ /",
  "GK16rnatc__u:2059": "yathā -",
  "GK16rnatc__u:2060": "luñchann asmi puras triviṣṭapa-purī-saubhāgya-sāra-śryaṃ",
  "GK16rnatc__u:2061": "gīrvāṇśvara-pārijātam amarīkandarpa-sandarpadam /",
  "GK16rnatc__u:2062": "paulomī-kuca-kumbhakeli-makarī-vyāpāra-vaijñānikaḥ",
  "GK16rnatc__u:2063": "pāṇis tena hi dakṣiṇaḥ katham asua dambholim udyac-chate //",
  "GK16rnatc__u:2064": "atha saṅghātyaḥ -",
  "GK16rnatc__u:2065": "prabhāva-mantra-devādyaiḥ saṅghātyaḥ saṅgha-bhedanam // RNc_254 //",
  "GK16rnatc__u:2066": "tatra prabhāvena, yathā -",
  "GK16rnatc__u:2067": "dukūlaṃ dhunvānā jaya-jaya-jayety ucca-bhaṇitiḥ",
  "GK16rnatc__u:2068": "sthitā raṅgābhyarṇe praṇaya-garimoddāmita-mukhī /",
  "GK16rnatc__u:2069": "prabhāvaṃ paśyantī kam api kamanīyādbhuta-rasaṃ",
  "GK16rnatc__u:2070": "hareḥ kaṃsopekṣāṃ vadhita bata sākṣān madhupurī //",
  "GK16rnatc__u:2071": "mantreṇa, yathā -",
  "GK16rnatc__u:2072": "niśamya yuktiṃ danujārdanasya",
  "GK16rnatc__u:2073": "govardhanārādhana-baddha-rāgām /",
  "GK16rnatc__u:2074": "ābhīra-goṣṭhī rabhasena sarvā",
  "GK16rnatc__u:2075": "gīrvāṇa-rājasya makhād vyaraṃsīt //",
  "GK16rnatc__u:2076": "atha parivartakaḥ -",
  "GK16rnatc__u:2077": "prārabdha-kāryād anyasya karaṇaṃ parivartakaḥ /",
  "GK16rnatc__u:2078": "yathā -",
  "GK16rnatc__u:2079": "vrajabhuvi guru-garvāt kurvatas tīvra-vṛṣṭiṃ",
  "GK16rnatc__u:2080": "hṛdi bhavad-anubhāvād adya-bhītir mamāsīt /",
  "GK16rnatc__u:2081": "tvam asi kila kṛpālur dogdhu-kāmo'pi kāmaṃ",
  "GK16rnatc__u:2082": "tad iha mayi śaraṇye gokulendra prasīda //",
  "GK16rnatc__u:2083": "atha kauśikī -",
  "GK16rnatc__u:2084": "nṛtya-gīta-vilāsādi-mṛdu-śṛṅgāra-ceṣṭitaiḥ /",
  "GK16rnatc__u:2085": "samanvitā bhaved vṛttiḥ kaiśikī ślakṣṇa-bhūṣaṇā // RNc_255 //",
  "GK16rnatc__u:2086": "hareḥ keśābhisambandhāt kaiśikīti prathāṃ gatā /",
  "GK16rnatc__u:2087": "aṅgāny asyās tu catvāri narma-tat-pūrvakā ime // RNc_256 //",
  "GK16rnatc__u:2088": "sphañjaḥ sphoṭaś ca garbhaś cety eṣāṃ lakṣaṇam ucyate /",
  "GK16rnatc__u:2089": "tatra narma -",
  "GK16rnatc__u:2090": "śṛṅgāra-rasa-bhūyiṣṭhaḥ priya-cittānurañjakaḥ // RNc_257 //",
  "GK16rnatc__u:2091": "agrāmyaḥ parihāsaḥ syān narma tat tu tridhā matam /",
  "GK16rnatc__u:2092": "śṛṅgāra-hāsyajaṃ śuddha-hāsyajaṃ bhaya-hāsyajam // RNc_258 //",
  "GK16rnatc__u:2093": "śṛṅgāra-hāsyajaṃ narma trividhaṃ parikīrtitam /",
  "GK16rnatc__u:2094": "sambhogecchā-prakaṭanād anurāga-niveśanāt // RNc_259 //",
  "GK16rnatc__u:2095": "tathā kṛtāparādhasya priyasya pratibhedanāt /",
  "GK16rnatc__u:2096": "sambhogecchā-prakaṭanaṃ tridhā vāg-veṣa-ceṣṭitaiḥ // RNc_260 //",
  "GK16rnatc__u:2097": "tatra vācā, yathā padyāvalyām (207)",
  "GK16rnatc__u:2098": "gacchāmy acyuta darśanena bhavataḥ kiṃ tṛptir utpadyate",
  "GK16rnatc__u:2099": "kiṃ tv evaṃ vijana-sthayor hata-janaḥ sambhāvayaty anyathā /",
  "GK16rnatc__u:2100": "ity āmantraṇa-bhaṅgi-sūcita-vṛthāvasthāna-khedāsalām",
  "GK16rnatc__u:2101": "āśliṣyan pulakotkarāñcita-tanur gopīṃ hariḥ pātu vaḥ //",
  "GK16rnatc__u:2102": "veśena yathā rasārṇava-sudhākare (1.273) -",
  "GK16rnatc__u:2103": "abhyudyate śaśini peśala-kānta-dūtī",
  "GK16rnatc__u:2104": "santāpa-saṃvalitamānasa-locanābhiḥ /",
  "GK16rnatc__u:2105": "agrā hi maṇḍana-vidhir viparīta-bhūṣā",
  "GK16rnatc__u:2106": "vinyāsa-hāsita-sakhījanam aṅganābhiḥ //",
  "GK16rnatc__u:2107": "ceṣṭayā, yathā -",
  "GK16rnatc__u:2108": "śyāme yām anurodhasi priya-sakhī-vargāntara-sthāyinī",
  "GK16rnatc__u:2109": "savyāṃ smeramukhī dṛśaṃ madhubhidaḥ smere mukhāmbhoruhe /",
  "GK16rnatc__u:2110": "bhṛṅgodbhāsini dakṣiṇāṃ tu kiratī krīḍā-nikuñje muhuḥ",
  "GK16rnatc__u:2111": "sūrye rajyati sacchalaṃ vicinute tapāya puṣpāvalim //",
  "GK16rnatc__u:2112": "anurāga-prakāśo'pi bhogecchānarmavat tridhā /",
  "GK16rnatc__u:2113": "tatra vācā, yathā -",
  "GK16rnatc__u:2114": "dehi kundam iti devi vakṣyatī",
  "GK16rnatc__u:2115": "yan mukundam avilambam abravīḥ /",
  "GK16rnatc__u:2116": "tāvakīna-kula-pālikā-vrataṃ",
  "GK16rnatc__u:2117": "tena sāmpratam abhūd vikara-svaram //",
  "GK16rnatc__u:2118": "veśena, yathā -",
  "GK16rnatc__u:2119": "yad upahasasi māṃ sadābhisārot-",
  "GK16rnatc__u:2120": "suka-hṛdayām abhitas tad atra yuktam /",
  "GK16rnatc__u:2121": "vapuṣi hari-kathā-prasaṅga-mātre",
  "GK16rnatc__u:2122": "tava ca kathaṃ pulakālir unmimīla //",
  "GK16rnatc__u:2123": "cesṭayā, yathā -",
  "GK16rnatc__u:2124": "sakhi kurvatī vivikte vanamālā-gumphanābhyāsam /",
  "GK16rnatc__u:2125": "viditāsi tvam akhaṇḍita-pātivratye kṛtaṃ bhaṇitaiḥ //",
  "GK16rnatc__u:2126": "tatra vācā, yathā -",
  "GK16rnatc__u:2127": "vraja-rāja-kumāra mā kṛthāḥ",
  "GK16rnatc__u:2128": "stuti-mudrābhir analpa-cāturīm /",
  "GK16rnatc__u:2129": "animitta-viśaṅkitena te",
  "GK16rnatc__u:2130": "vacasāhaṃ guruṇāsmi bodhitā //",
  "GK16rnatc__u:2131": "veśena, yathā lalita-mādhave -",
  "GK16rnatc__u:2132": "candrāvalī (sotprāsa-smitam) -",
  "GK16rnatc__u:2133": "kajjala-sāmala-majjhaṃ pallaa-sāṇujjalaṃ muuṃdassa /",
  "GK16rnatc__u:2134": "guṃjāphallaṃ bba aharaṃ sahi pekkhantī pamodāmi //",
  "GK16rnatc__u:2135": "[kajjala-śyāmala-madhyaṃ pallava-śoṇojjvalaṃ mukundasya /",
  "GK16rnatc__u:2136": "guñjā-phalaṃ ivādharaṃ sakhi paśyantī pramode //] 9.54",
  "GK16rnatc__u:2137": "ceṣṭayā, yathā rasa-sudhākare (1.273) -",
  "GK16rnatc__u:2138": "lola-bhrū-latayā vipakṣa-dig-upanyāse vidhūtaṃ śiras",
  "GK16rnatc__u:2139": "tad vṛndasya niśāmane'kṛta namaskāraṃ vilakṣa-smitam /",
  "GK16rnatc__u:2140": "roṣāt tāmarakapola-kāntini mukhe dṛṣṭyā nataṃ pādayor",
  "GK16rnatc__u:2141": "utsṛṣṭo guru-sannidhāv api vidhir dvābhyāṃ na kālocitaḥ //",
  "GK16rnatc__u:2142": "atha śuddha-hāsyajam -",
  "GK16rnatc__u:2143": "śuddha-hāsyajam apy uktaṃ tadvad eva tridhā budhaiḥ // RNc_262 //",
  "GK16rnatc__u:2144": "tatra vācā, yathā -",
  "GK16rnatc__u:2145": "vṛddhe candra iti pratāraya na mām ajñāsiṣaṃ mad-bhayān",
  "GK16rnatc__u:2146": "nikṣiptaṃ navanīta-piṇḍam upari sthāne'dya rādhāmbayā /",
  "GK16rnatc__u:2147": "gūḍhaṃ pātayitāsmi dīrghatarayā yaṣṭyeti vācaṃ harer",
  "GK16rnatc__u:2148": "indu-nyasta-dṛśo niśamya mukharā kṣemaṃ hasantī kriyāt //",
  "GK16rnatc__u:2149": "veśa-ceṣṭābhyāṃ, yathā -",
  "GK16rnatc__u:2150": "kambala-kṛta-vṛṣa-veṣaṃ bhṛṅgābhṛṅgī praṇīta-saṃrambham /",
  "GK16rnatc__u:2151": "prekṣya hariṃ vidhir ahasīn mudira-cchanno gabhīro'pi //",
  "GK16rnatc__u:2152": "atha bhaya-hāsyajam -",
  "GK16rnatc__u:2153": "hāsyād bhayena janitaṃ kathitaṃ bhaya-hāsyajam /",
  "GK16rnatc__u:2154": "tad dvidhā mukham aṅgaṃ tu tad dvayaṃ pūrvavat tridhā // RNc_263 //",
  "GK16rnatc__u:2155": "mukhyaṃ vācā, yathā -",
  "GK16rnatc__u:2156": "śailendroddhṛti-līlayā kila paritrāte gavāṃ maṇḍale",
  "GK16rnatc__u:2157": "tatra stotra-vidhitsayābhyupagataṃ dṛṣṭvā sahasrekṣaṇam /",
  "GK16rnatc__u:2158": "pratyāsīdati paśya rākṣasa-patiḥ sākṣād ayaṃ pāhi māṃ",
  "GK16rnatc__u:2159": "ity utkrośati mugdha-vallava-śiśau smero hariḥ pātu vaḥ //",
  "GK16rnatc__u:2160": "evaṃ veśa-ceṣṭābhyām apy udāhāryam /",
  "GK16rnatc__u:2161": "athānyāṅgam /",
  "GK16rnatc__u:2162": "tatra vācā, yathā -",
  "GK16rnatc__u:2163": "yady ullaṅghya giraṃ visarpati tataḥ svāṅge vraṇaṃ pāṇijaiḥ",
  "GK16rnatc__u:2164": "kurvann eva kṛtaṃ tvayeti jaratī-laksāya vakṣyāmy aham /",
  "GK16rnatc__u:2165": "ity ukte svaram ākulām iva bhayād ālokya rādhāṃ punaḥ",
  "GK16rnatc__u:2166": "stabdhībhūta-gatiṃ hariḥ smita-mukhaḥ śliṣyan mudaṃ vaḥ kriyāt //",
  "GK16rnatc__u:2167": "veṣeṇa, yathā -",
  "GK16rnatc__u:2168": "rādhā-puraḥ sphurati saṃvihitābhimanyu-",
  "GK16rnatc__u:2169": "veṣe muradviṣi manāg upalabdha-bhītiḥ /",
  "GK16rnatc__u:2170": "naisargikīṃ praṇayataḥ sva-manaḥ-pravṛttiṃ",
  "GK16rnatc__u:2171": "tatrāvadhārya caturā smitam ātatāna //",
  "GK16rnatc__u:2172": "ceṣṭayā, yathā rasa-sudhākare (1.275)",
  "GK16rnatc__u:2173": "prahlāda-vatsala vayaṃ bibhimo vihārād",
  "GK16rnatc__u:2174": "asmād iti dhvanita-narmasu gopikāsu /",
  "GK16rnatc__u:2175": "līlā-mṛdu stana-taṭeṣu nakhāṅkurāṇi",
  "GK16rnatc__u:2176": "vyāpārayann avatu vaḥ śikhi-piccha-mauliḥ //",
  "GK16rnatc__u:2177": "narmedam aṣṭādaśadhā vispaṣñam abhidarśitam /",
  "GK16rnatc__u:2178": "atha narma-sphañjaḥ -",
  "GK16rnatc__u:2179": "narma-sphañjaḥ sukhodyogo bhayārto nava-saṅgamaḥ // RNc_264 //",
  "GK16rnatc__u:2180": "yathā -",
  "GK16rnatc__u:2181": "sāśaṅkaṃ kṣipator dṛśaṃ pratidiśaṃ vrīḍā-jaḍa-svāntayor",
  "GK16rnatc__u:2182": "yātā kvāsi niśīti tīvra-jaratī-vācādhika-trastayoḥ /",
  "GK16rnatc__u:2183": "goṣṭha-dvāri niveśitasya kuhare go-granthi-rāśes tadā",
  "GK16rnatc__u:2184": "rādhā-mādhavayor abhūt kvaṇikaras tasmin navaḥ saṅgamaḥ //",
  "GK16rnatc__u:2185": "atha narma-sphoṭaḥ -",
  "GK16rnatc__u:2186": "narma-sphoṭo bhāva-leśaiḥ sūcito'lpa-raso mataḥ // RNc_265 //",
  "GK16rnatc__u:2187": "yathā vidagdha-mādhave -",
  "GK16rnatc__u:2188": "madhumaṅgalaḥ (kṛṣṇaṃ paśyan svagatam) -",
  "GK16rnatc__u:2189": "phulla-prasā̆na-paṭalais tapanīya-varṇam",
  "GK16rnatc__u:2190": "ālokya campaka-latā kila kampate'sau /",
  "GK16rnatc__u:2191": "śaṅke niraṅka-nava-kuṅkuma-paṅka-gaurī",
  "GK16rnatc__u:2192": "rādhāsya citta-phalake tilakī-babhūva // (2.25)",
  "GK16rnatc__u:2193": "atha narma-garbhaḥ -",
  "GK16rnatc__u:2194": "netur vā nāyikāyā vā vyāpāraḥ svārtha-siddhaye /",
  "GK16rnatc__u:2195": "pracchādana-paro yas tu narma-garbhaḥ sa ucyate // RNc_266 //",
  "GK16rnatc__u:2196": "yathā, rasa-sudhākare (1.279) -",
  "GK16rnatc__u:2197": "śriyo māna-glāner anuśaya-vikalpaiḥ smita-mukhe",
  "GK16rnatc__u:2198": "sakhī-varge gūḍhaṃ kṛtavasatir utthāya sahasā /",
  "GK16rnatc__u:2199": "samaneṣye dhūrtaṃ tam aham iti jalpan nata-mukhīṃ",
  "GK16rnatc__u:2200": "priyāntām āliṅgan harir arati-khedaṃ haratu vaḥ //",
  "GK16rnatc__u:2201": "tisro'rtha-vṛttayaḥ proktā śabda-vṛttis tu bhāratī /",
  "GK16rnatc__u:2202": "athaitāsāṃ catasṝṇāṃrasanaiyatyam ucyate // RNc_267 //",
  "GK16rnatc__u:2203": "śānta-vīrādbhuta-prīta-vatsaleṣu tu sātvatī /",
  "GK16rnatc__u:2204": "preyaḥ śṛṅgāra-hāsyeṣu proktā vṛttis tu kaiśikī // RNc_268 //",
  "GK16rnatc__u:2205": "bībhatse karuṇe cārabhaṭī vīre bhayānake /",
  "GK16rnatc__u:2206": "prāyo raseṣu sarvatra bhāratī karuṇādiṣu // RNc_269 //",
  "GK16rnatc__u:2207": "iti dhvani-prasthāpana-paramācārya-śrīmad-rūpa-gosvāmi-prabhupāda-praṇītā",
  "GK16rnatc__u:2208": "śrī-nāṭaka-candrikā samāptā //"
}