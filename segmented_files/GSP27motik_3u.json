{
    "GSP27motik_3u:0": "3. Prakaraṇa: Utpatti (3,1.1-41; 3,3.13-3,12.4; 3,13.50-3,16.41)",
    "GSP27motik_3u:1": "śrīrāmāya namaḥ / oṃ",
    "GSP27motik_3u:2": "kṛtvā cittaṃ svabodhasmaraṇavinihataṃ prauḍhamohāndhakāraṃ smṛtvā jñānapradāṃ tāṃ sumahitavibhavāṃ śrīguroḥ pādukāṃ ca /",
    "GSP27motik_3u:3": "dhyātvā vighnāntakaṃ taṃ śivasutam anaghaṃ śrīgaṇeśaṃ sureśam utpattyākhyāvagāhiprakaraṇavivṛtis tanyate bhāskareṇa //",
    "GSP27motik_3u:4_0": "evaṃ mumukṣuvyavahārākhye prakaraṇe vakṣyamāṇopadeśādhikāritvasampādananimittaṃ vyavahāraṃ pratipādya tacchravaṇamātreṇa",
    "GSP27motik_3u:4_1": "ca śrīrāmaṃ prāptatadanuṣṭhānaphalaṃ vibhāvya prapañcasyānutpattisatattvotpattijñānam upādeyabhūtamokṣaprāptau mūlakāraṇatayā",
    "GSP27motik_3u:4_2": "niścitya tadupapādakam utpattiprakaraṇam ārabhamāṇaḥ vakṣyamāṇabrahmaikatvāśrayaṇena guruśiṣyabhāvānupapattiṃ puraskṛtya",
    "GSP27motik_3u:4_3": "svavyatiriktaśiṣyopadeśabhāvena paraprayuktaṃ codyam abhiśaṅkamānaḥ taduddhāranimittabhūtaṃ brahmaikatve 'pi svapnadṛṣṭāntena",
    "GSP27motik_3u:4_4": "padārthabhedagrāhakaṃ brahmavidanubhavaṃ prathamaṃ kathayati //",
    "GSP27motik_3u:5": "vāgbhābhir brahmavid brahma bhāti svapna ivātmani / yad-idaṃ-tat-sva-śabdārthair yo yad vetti sa vettu tat //MU_3,1.1//",
    "GSP27motik_3u:6_0": "uttaravākyasthaṃ vettīti padaṃ pūrvavākye 'pi yojanīyaṃ / tenāyam arthaḥ / brahmavit brahmajñānī / vetti anubhavati / kim",
    "GSP27motik_3u:6_1": "iti karmāpekṣāyāṃ paśya mṛgo dhāvatītivat vākyaṃ karmatvena kathayati vāgbhābhir iti / brahma nānāpadārthabhāvena bṛṃhitaṃ",
    "GSP27motik_3u:6_2": "kim api sūkṣmaṃ vastu / bhāti vilasati / sphuratīti yāvat / kaiḥ bhāti / yad-idaṃ-tat-sva-śabdārthaiḥ / yadādisarvanāmaśabdavācyabhūtaiḥ",
    "GSP27motik_3u:6_3": "padārthaiḥ / tadrūpeṇeti yāvat / itthambhāve tṛtīyā / padārthānāṃ ca yadādisarvanāmavācyatvaṃ vastūpalakṣaṇaṃ / yatra sarvanāma",
    "GSP27motik_3u:6_4": "prayujyate dravyam ity ucyate / so 'rthaḥ bhedyatvena vivakṣita ity abhiyuktasmaraṇāt jñeyam / kutrādhāre bhāti / ātmani",
    "GSP27motik_3u:6_5": "svabhittau / tadvyatiriktasya dvitīyasyābhāvāt / idaṃ bhānaṃ ca arthāt jāgratkālīnaṃ jñeyam / svapnasya dṛṣṭāntatayopādānāt",
    "GSP27motik_3u:6_6": "suṣupteḥ śūnyamātrabhānāspadatvāc ca / yad-idaṃ-tat-sva-śabdārthaiḥ kābhiḥ / vāgbhābhiḥ / vāg atra samānaviṣayatvena vikalpaḥ",
    "GSP27motik_3u:6_7": "abhipretaḥ / tena vikalpabhānarūpair ity arthaḥ / bhāsamānā ete padārthāḥ hi svapnapadārthavat vikalparūpā eva / tatsāratayā",
    "GSP27motik_3u:6_8": "sthitasya śuddhacinmātrasyaiva vastutaḥ arthatvāt / kasminn iva bhāti / svapne iva / yathā svapne / brahma svapnapadārthatayā",
    "GSP27motik_3u:6_9": "bṛṃhitam / ātmākhye vastuni / ātmani svabhittau / vāgbhābhiḥ vikalpabhānabhūtaiḥ / yad-idaṃ-tat-sva-śabdārthaiḥ bhāti / tathā",
    "GSP27motik_3u:6_10": "ity arthaḥ / svapne hi ātmabhāvena sthitasya brahmaṇaḥ padārthabhāvena bhānaṃ sarvasākṣikam eva / nanv anye bauddhādayaḥ",
    "GSP27motik_3u:6_11": "sarvathā padārthāpahnavaṃ kurvanti / tat kathaṃ tvayaivam uktam ity āha yo yad iti / yaḥ yaḥ kaścit brahmavidaḥ bauddhādiḥ",
    "GSP27motik_3u:6_12": "yat yat padārthānāṃ sarvathā asattvādi vetti anubhavati / saḥ tat vettu anubhavatu / kim asmākaṃ tadvedanena / brahmavidvedane",
    "GSP27motik_3u:6_13": "eva tātparyāt iti bhāvaḥ / atra ca yacchabdaḥ idamāditrayeṇa saha samānādhikaraṇyadarśanāt sāmānyaniṣṭhaḥ / śiṣṭāḥ idamādayaḥ",
    "GSP27motik_3u:6_14": "trayaḥ viśeṣaniṣṭhāḥ / tatrāpi idaṃśabdaḥ pratyakṣavedyaniṣṭhaḥ iti sarvanāmacatuṣkenaiva sarvapadārthākṣepasiddhāv anupayuktatvād",
    "GSP27motik_3u:6_15": "anyeṣām akathanam iti jñeyam / atha vā brahmavid ity āmantraṇapadaṃ brahmajñānādhikṛte śrīrāme viśiṣṭādhikāritvasūcanāya",
    "GSP27motik_3u:6_16": "prayuktaṃ / tathā ca",
    "GSP27motik_3u:7": "sphuṭa evārthaḥ / nāpi duryojakatvākhyadoṣāpattiḥ //MT_3,1.1//",
    "GSP27motik_3u:8": "proktabrahmavidanubhavāśrayaṇena śaṅkāviṣayīkṛtaṃ paraprayuktaṃ codyaṃ pariharati",
    "GSP27motik_3u:9": "nyāyenānena sarvasmin sarge brahmāmbare sati / kim idaṃ kasya vakṣīti codyacañcur nirākṛtaḥ //MU_3,1.2//",
    "GSP27motik_3u:10_0": "anena nyāyena anayā padārthānāṃ brahmamayatve 'pi bhedasādhikayā brahmavidanubhavarūpayā yuktyā / na tu padārthānāṃ sarvathāpahnavakāriṇyā",
    "GSP27motik_3u:10_1": "bauddhādiyuktyā / sarge sṛjikriyākarmaṇi bhāvajāte / brahmāmbare brahmākāśarūpe / sati / tvam kiṃrūpaḥ / tvam kim idaṃ kiṃrūpam",
    "GSP27motik_3u:10_2": "idaṃ śāstraṃ / kasya kiṃrūpasya śiṣyasya / vakṣi kathayasi / sarvasya brahmaikarūpatvāt / iti evaṃrūpaṃ / yat codyam ākṣepaḥ /",
    "GSP27motik_3u:10_3": "tena cañcuḥ prasiddhaḥ / evaṃrūpacodyakārīti yāvat / nirākṛtaḥ pratikṣiptaḥ bhavati / tena vitta iti cañcuppratyayaḥ / vittaḥ",
    "GSP27motik_3u:10_4": "prasiddha ity arthaḥ / nanu katham etena codyanirāsaḥ / ucyate / brahmavidā paramārthena brahmaikatve 'pi vyavahāradaśāyāṃ",
    "GSP27motik_3u:10_5": "svapnatulyasya śiṣyasya yādṛśo yakṣaḥ tādṛśo balir iti nyāyāśrayaṇena tadrūpopadeśakaraṇaṃ yuktam eva svapnatulyasya jagataḥ",
    "GSP27motik_3u:10_6": "aṅgīkaraṇāt / sarvathā padārthāpahnavakāriṇāṃ bauddhādīnām evedaṃ codyaṃ yuktam iti //MT_3,1.2 //",
    "GSP27motik_3u:11": "evaṃ śaṅkitacodyanirāsaṃ kṛtvā svopadeśaṃ prati śrotṝn saṃmukhīkaroti",
    "GSP27motik_3u:12": "ahaṃ tāvad yathājñānaṃ yathāvastu yathākramam / yathāsvabhāvaṃ vacmīdaṃ tat sarvaṃ śrūyatāṃ budhāḥ //MU_3,1.3//",
    "GSP27motik_3u:13_0": "tāvacchabdaḥ sākalye / ahaṃ vasiṣṭhākhyaḥ guruḥ / idaṃ mokṣopāyābhidhaṃ śāstraṃ / tāvat sākalyena / vacmi kathayāmi / kathaṃ",
    "GSP27motik_3u:13_1": "vacmi / yathājñānam jñānānusāreṇa / tathā yathāvastu vastvanusāreṇa / tadvat yathākramam kramānusāreṇa / punaḥ katham / yathāsvabhāvaṃ",
    "GSP27motik_3u:13_2": "svabhāvānusāreṇa / jñānādayaḥ catvāra eva hi śāstrapravṛttinimittabhūtāḥ / tat tato hetoḥ / he budhāḥ / yuṣmābhiḥ sarvam",
    "GSP27motik_3u:13_3": "śrūyatām śravaṇagocarīkriyatām / budhā ity āmantraṇapadaṃ budhānām evaitacchāstraśravaṇe adhikāritvaṃ sūcayati / sarvam ity",
    "GSP27motik_3u:13_4": "anena sakalam idaṃ śrutvā paramaprayojanāvāptiḥ bhaviṣyatīty ardhād utthāya na gantavyam iti sūcitam //MT_3,1.3 //",
    "GSP27motik_3u:14": "evaṃ śravaṇayogyaṃ budhavargaṃ saṃmukhīkṛtyotpattiprakaraṇatātparyārthaṃ ślokena saṅgṛhya kathayati",
    "GSP27motik_3u:15": "svapnavat paśyati jagac cinnabho dehavinmayam / svapnasaṃsāradṛṣṭāntā ihaivāntaḥ samanvitāḥ //MU_3,1.4//",
    "GSP27motik_3u:16_0": "cetayati pāṣāṇaprakhyaṃ karaṇavargaṃ svāveśena cetanakriyākartṛtve prerayatīti cit sarvāntargataṃ kim api śuddhaṃ tattvaṃ /",
    "GSP27motik_3u:16_1": "atha vā cetatīti cit citikriyākartṛbhūtaṃ kim api tattvam / sā eva nabhaḥ sarvavyāpakatvāt ākāśaṃ / tat cinnabhaḥ cidākāśaḥ /",
    "GSP27motik_3u:16_2": "jagat gamanaśīlam dṛśyaprapañcaṃ / svapnavat paśyati svapnavat svayaṃ kalpayitvā anubhavati / kīdṛśaṃ jagat / dehavinmayaṃ /",
    "GSP27motik_3u:16_3": "dehavit deho 'ham iti jñānam / ahaṅkāra iti yāvat / tasya vikāraḥ dehavinmayaṃ ahaṅkārasvarūpaṃ / na tu śuddham ity arthaḥ /",
    "GSP27motik_3u:16_4": "nanu svapnaḥ kim iha dṛṣṭāntatvena datta ity / atrāha svapneti / svapne dṛṣṭāḥ saṃsārāḥ svapnasaṃsārāḥ / te eva dṛṣṭāntāḥ",
    "GSP27motik_3u:16_5": "nirṇayasthānāni / te svapnasaṃsāradṛṣṭāntāḥ ihaivāsmin jāgratprapañce evāntaḥ / samyak / na tu āmukha eva / anvitāḥ sambaddhāḥ",
    "GSP27motik_3u:16_6": "bhavanti / kalpanāmātrasiddhatvāt / ataḥ svapnasya dṛṣṭāntatvam uktam iti bhāvaḥ //MT_3,1.4 //",
    "GSP27motik_3u:17": "saṅgraheṇoktam arthaṃ mūḍhabuddhiṣu praveśanāya svataḥ sarvajñaṃ śrīrāmaṃ madhyekṛtya vistārayituṃ prastauti",
    "GSP27motik_3u:18_0": "mumukṣuvyavahāroktimayāt prakaraṇāt param / athotpattiprakaraṇaṃ mayedaṃ parikathyate //MU_3,1.5 //mumukṣuvyavahārasyoktiḥ",
    "GSP27motik_3u:18_1": "prācuryeṇa prastutā yasmin / tat mumukṣuvyavahāroktimayaṃ / tādṛśāt prakaraṇāt / mumukṣuvyavahārākhyāt prakaraṇād iti yāvat /",
    "GSP27motik_3u:18_2": "param anyat / parikathyate samyak kathyate //MT_3,1.5 //",
    "GSP27motik_3u:19": "pratijñātaprakaraṇārambhaṃ karoti",
    "GSP27motik_3u:20": "bandho 'yaṃ dṛśyasadbhāvo dṛśyābhāve na bandhanam / na sambhavati dṛśyaṃ tu yathedaṃ tac chṛṇu kramāt //MU_3,1.6//",
    "GSP27motik_3u:21_0": "ayam anubhūyamānaḥ / bandhaḥ dṛśyāsaktatvaṃ / dṛśyasadbhāvaḥ dṛśyena dṛśikriyāviṣayeṇa bhāvajātena / sadbhāvaḥ svarūpalābhaḥ /",
    "GSP27motik_3u:21_1": "draṣṭāraṃ prati sphuraṇam iti yāvat / yasya / saḥ tādṛśaḥ bhavati / dṛśyābhāve sati bandhanaṃ bandhaḥ / na bhavati / na hi",
    "GSP27motik_3u:21_2": "rajjvabhāve bandhanaṃ dṛṣṭam / nanu sato dṛśyasya katham abhāvaḥ setsyatīty / atrāha na sambhavatīti / tuśabdaḥ sambhavinaḥ",
    "GSP27motik_3u:21_3": "śuddhadraṣṭuḥ sakāśāt dṛśyasya vyatirekadyotakaḥ / dṛśyaṃ na sambhavati sambhavanakriyākartṛtvaṃ na bhajati / svapnanyāyena",
    "GSP27motik_3u:21_4": "pratītimātrasiddhatvāt / nanu katham etad ity / atrāha yathedam iti / idaṃ dṛśyāsambhavanaṃ / yathā bhavati / tat kramāt",
    "GSP27motik_3u:21_5": "śṛṇu //MT_3,1.6 //",
    "GSP27motik_3u:22": "nanu kimartham utpattiprakaraṇam eva prathamaṃ kathayasīty apekṣāyām āha",
    "GSP27motik_3u:23": "utpadyate yo jagati sa eva kila vardhate / sa eva mokṣam āpnoti svargaṃ vā narakaṃ ca vā //MU_3,1.7//",
    "GSP27motik_3u:24": "dharmādharmollaṅghanena mokṣam / dharmeṇa svargam / adharmeṇa narakam iti vibhāgaḥ //MT_3,1.7//",
    "GSP27motik_3u:25": "nanu tataḥ kim ity / atrāha",
    "GSP27motik_3u:26": "atas teṣv avabodhārthaṃ tat tāvat kathayāmy aham / utpattiṃ saṃsṛtāv eti pūrvam eva hi yo yathā //MU_3,1.8//",
    "GSP27motik_3u:27_0": "yataḥ utpattyādīnām ekādhikaraṇatvaṃ asti / ataḥ teṣu kramabhāviṣu utpattyādiṣu madhye / avabodhārthaṃ tvajjñānārthaṃ / ihāsmin",
    "GSP27motik_3u:27_1": "prakaraṇe / aham tāvat prathamaṃ / tat kathayāmi / tat kiṃ / yaḥ puruṣaḥ / yathā yena prakāreṇa / saṃsṛtau saṃsaraṇasvabhāve",
    "GSP27motik_3u:27_2": "saṃsāre / pūrvam eva sargādau eva / utpattim eti brahmaṇaḥ vyatiriktatvena sattāṃ bhajati / tato 'nantaraṃ sthitiprakaraṇādau",
    "GSP27motik_3u:27_3": "vardhanādikam api kathayāmīti bhāvaḥ / hiśabdaḥ niścaye / ata evāsya prakaraṇasyotpattiprakaraṇam iti nāmāpi bhavatīti jñeyam //MT_3,1.8 //",
    "GSP27motik_3u:28": "tatra tāvat saṅkṣepakathanaṃ pratijānīte",
    "GSP27motik_3u:29": "idaṃ prakaraṇārthaṃ tvaṃ saṅkṣepāc chṛṇu rāghava / tataḥ prakathayiṣyāmi vistaraṃ te yathepsitam //MU_3,1.9//",
    "GSP27motik_3u:30_0": "he rāghava / tvam idam jagadutpattirūpaṃ / prakaraṇārthaṃ utpattiprakaraṇābhidheyaṃ / saṅkṣepāt saṅkṣepeṇa śṛṇu / tataḥ saṅkṣepānantaram /",
    "GSP27motik_3u:30_1": "yathepsitaṃ īpsitānusāri vistaraṃ kathayiṣyāmi / saṅkṣepakathanena vinā tvatsandehānutthānāt vistareṇa kathanaṃ na sambhavati /",
    "GSP27motik_3u:30_2": "sandehaviṣayatvāt vistarasyeti bhāvaḥ //MT_3,1.9 //",
    "GSP27motik_3u:31_0": "pratijñātāṃ saṅkṣepataḥ jagadutpattiṃ kathayiṣyan prapañcākrāntabuddheḥ śiṣyasya vidhimukhena mūlakāraṇasvarūpakathanam ayuktaṃ",
    "GSP27motik_3u:31_1": "jñātvā sthūṇānikhanananyāyam āśritya jagannāśamukhena mūlakāraṇasvarūpaṃ kathayituṃ prastauti",
    "GSP27motik_3u:32": "yad idaṃ dṛśyate sarvaṃ jagat sthāvarajaṅgamam / / tat suṣupta iva svapnaḥ kalpānte pravinaśyati //MU_3,1.10//",
    "GSP27motik_3u:33_0": "asmābhiḥ yat / idam purovarti / sthāvarajaṅgamaṃ sthāvarajaṅgamasvarūpa / jagat naśvaraṃ bhāvajātaṃ / dṛśyate anubhūyate /",
    "GSP27motik_3u:33_1": "tat kalpānte āntarārthavivakṣāyāṃ sarvadṛśyakṣayarūpāyāṃ turyāvasthāyāṃ viśeṣataḥ tadatītāvasthāyāṃ ca / bāhyārthavivakṣāyāṃ",
    "GSP27motik_3u:33_2": "tu kālāntarabhāvini pralayakāle / pravinaśyati prakarṣeṇa saṃskārākhyāt mūlād ādhārād naśyati / mūlakāraṇabhāvenāvasthānāt",
    "GSP27motik_3u:33_3": "adarśanaṃ yāti / ka iva / svapna iva / yathā suṣupte svapnaḥ naśyati / tathety arthaḥ / nanu suṣuptau jagato bījabhāvenāvasthānāt",
    "GSP27motik_3u:33_4": "anyathā punarbhavāyogāt katham ayam upamānopameyabhāvaḥ siddhyatīti cen / na / staimityākhyasya sāmānyadharmasyobhayatrāpy",
    "GSP27motik_3u:33_5": "avasthānāt sāmānyadharmamātrāśrayaṇenaiva hi upamānopameyabhāvaḥ uttiṣṭhati / iti na ko 'pi virodhaḥ //MT_3,1.10 //",
    "GSP27motik_3u:34": "yatsvarūpaprakaṭanārtham ayaṃ yatnaḥ kṛtaḥ tan mūlakāraṇaṃ śeṣatvena kathayati",
    "GSP27motik_3u:35_0": "tataḥ stimitagambhīraṃ na tejo na tamas tatam / anākhyam anabhivyaktaṃ yat kiñcid avaśiṣyate //MU_3,1.11 //tataḥ prapañcanāśānantaram /",
    "GSP27motik_3u:35_1": "yat kiñcit kenāpi nāmnā vaktum aśākyaṃ kim api sūkṣmaṃ vastu / śiṣyate śeṣatayā tiṣṭhati / tasyāpi nāśe nāśopalabdhur abhāvena",
    "GSP27motik_3u:35_2": "sampanno 'pi prapañcanāśaḥ / asatkalpa eva syād iti bhāvaḥ / nanu nāmataḥ tad vastu kathaṃ noktam ity / atra viśeṣaṇadvāreṇa",
    "GSP27motik_3u:35_3": "hetum āhānākhyam iti / anākhyam ākhyākartṛtvena sthitatvāt ākhyākarmatāṃ netum aśakyam / nanu kathaṃ tad anākhyam astīty /",
    "GSP27motik_3u:35_4": "atrāpi viśeṣaṇadvāreṇa hetum āhānabhivyaktam iti / anabhivyaktam atisūkṣmatvāt / bāhyāntaratvena sthitair indriyair apratyakṣīkṛtam",
    "GSP27motik_3u:35_5": "ity arthaḥ / bāhyāntarendriyāpratyakṣasya cānākhyatvaṃ sphuṭam eva / vāgindriyasyāpi agamyatvāt / nanv anabhivyaktatvam api",
    "GSP27motik_3u:35_6": "kathaṃ tasyāstīty / atrāpi viśeṣaṇadvāreṇa hetum āha na tejo na tama iti / cetyakalitaṃ cinmātraṃ tejaḥ / taccetyaṃ tamaḥ /",
    "GSP27motik_3u:35_7": "atha vā sūryādikaṃ tejaḥ / andhakāraḥ tamaḥ tadvyatiriktasvarūpam ity arthaḥ / tathā ca tasyānabhivyaktatvam eva / tejastamasor",
    "GSP27motik_3u:35_8": "eva abhivyaktiviṣayatvāt / tathāpi śūnyatāpattim āśaṅkya viśeṣaṇam āha tatam iti / sarvatra protasvarūpam ity arthaḥ / śūnyatve",
    "GSP27motik_3u:35_9": "kathaṃ tatatvaṃ syād iti bhāvaḥ / kena svarūpeṇa tasya protatvam astīty / atrāha stimitagambhīram iti / stimitaṃ ca tat gambhīraṃ",
    "GSP27motik_3u:35_10": "ceti stimitagambhīram / cinmātrarūpatvena cetyabhāvarūpasya prasaraṇasyābhāvāt niḥspandam / nirālambanatvena svabhinnasyāvagāḍhuḥ",
    "GSP27motik_3u:35_11": "abhāvāt duravagāhaṃ cety arthaḥ / ataś ca nirālambaśuddhacinmātrarūpatayā protam astīti bhāvaḥ / yady api nāsargaṃ tiṣṭhati /",
    "GSP27motik_3u:35_12": "param iti vakṣyamāṇanītyā tasya tattvasya prapañcodbhāvanaṃ prati sarvadaiva spando vartata eveti / śuddhatayā sthitasya",
    "GSP27motik_3u:35_13": "tasyopalabdhiḥ kadāpi na sambhavaty eva / tathāpi deśād deśāntaraṃ dūram ityādivakṣyamāṇanītyā madhyavṛttiṣu sadā tadupalabdhiḥ",
    "GSP27motik_3u:35_14": "sambhavaty eveti na vimukhena bhavitavyam / videhamuktānāṃ tu sarvadā tanmayatvam api sambhavati / yataḥ asya cinmātratattvasyedṛśa",
    "GSP27motik_3u:35_15": "eva mahimā bhavati / yat sarvadā viśvamayaṃ tad uttīrṇaṃ ca bhavatīti na kiñcid viruddham //MT_3,1.11 //",
    "GSP27motik_3u:36": "nanu yadi tat tattvam anākhyam asti tat kathaṃ budhaiḥ tasya tattvasya ṛtaṃ ātmetyādikāḥ sañjñāḥ kṛtāḥ ity / atrāha",
    "GSP27motik_3u:37": "ṛtam ātmā paraṃ brahma satyam ityādikā budhaiḥ / kalpitā vyavahārārthaṃ yasya sañjñā mahātmanaḥ //MU_3,1.12//",
    "GSP27motik_3u:38_0": "budhaiḥ tatsākṣātkāravadbhiḥ / kalpitāḥ kalpanayā bhāvitāḥ / vyavahārārthaṃ śiṣyopadeśākhyavyavahārasampādanārtham / na tu",
    "GSP27motik_3u:38_1": "kiñcit pravṛttinimittam upādāya ṛtādikāḥ sañjñāḥ tatra pravartante iti bhāvaḥ //MT_3,1.12 //",
    "GSP27motik_3u:39": "nanu tat īdṛśaṃ bhavatu / kiṃ tata ity / atrāha",
    "GSP27motik_3u:40": "sa tathābhūta evātmā svayam anya ivollasan / jīvatām upayātīva bhāvināmakadarthanām //MU_3,1.13//",
    "GSP27motik_3u:41_0": "tathābhūta eva paramārthataḥ proktāt svarūpād apracyuta eva / saḥ ātmā proktaviśeṣaṇayuktam sarvadā bhātatvena sātatyagamanakriyākartṛbhūtaṃ",
    "GSP27motik_3u:41_1": "cinmātrākhyaṃ tattvam / jīvatām sātatyagamanaviruddhasvabhāvaprāṇadhāraṇakriyākartṛbhūtaṃ jīvabhāvam / upayātīva gacchatīva /",
    "GSP27motik_3u:41_2": "saḥ ātmā kim kurvan / anya ivollasan / svayaṃ svaviṣayatāsādanena svavyatiriktaṃ / cetyarūpa iva ullasan / svaparāmarśanamātreṇaiva",
    "GSP27motik_3u:41_3": "hi cinmātrasya cetyarūpo jīvādibhāvaḥ bhavati / tathābhūta iti padam ivaśabdadvayasya yogyatāṃ kathayati / na hi tathābhūtasya",
    "GSP27motik_3u:41_4": "paramārthataḥ atathābhāvo yuktaḥ / na hi sadā jalabhāvāt apracyutasya jalasya taraṅgatāsādane 'pi paramārthataḥ ajalabhāvo",
    "GSP27motik_3u:41_5": "yuktaḥ / jīvatāṃ kathambhūtāṃ / bhāvināmakadarthanām / bhāvinīṃ agre / bhavanaśīlā nāmakadarthanā jīveti nāmarūpā / kadarthanā",
    "GSP27motik_3u:41_6": "mālinyaṃ yasyāḥ / tām / jīveti nāmayogyām ity arthaḥ / bhāvitvaṃ ca nāmnaḥ vaikharīprādurbhāve jñeyam //MT_3,1.13 //",
    "GSP27motik_3u:42": "adhunā tasyaiva jīvatvānantarabhāvinīṃ manastāṃ kathayati",
    "GSP27motik_3u:43": "tataḥ sa jīvaśabdārthakalanākulatāṃ gataḥ / mano bhavati maunātma mananān mantharībhavan //MU_3,1.14//",
    "GSP27motik_3u:44_0": "tataḥ jīvabhāvānantaram / saḥ ātmā / manaḥ bhavati / kīdṛśaṃ manaḥ / maunātma / sahajasvarūpavimarśāsāmarthyaṃ maunaṃ / tadrūpam",
    "GSP27motik_3u:44_1": "kutaḥ bhavatīty / atra hetugarbhaṃ viśeṣaṇam āha / mantharībhavann iti / yataḥ mantharībhavan alasībhavan bhavati ity arthaḥ /",
    "GSP27motik_3u:44_2": "kutaḥ mantharībhavan ity apekṣāyām āha / mananād iti / mananāj jīvatvamananākhyāt dharmāt / mananaparatvenaiva hi ātmā svaparāmarśaṃ",
    "GSP27motik_3u:44_3": "prati mantharībhavati / tataḥ manorūpaṃ bhavati / kathambhūtaḥ saḥ / jīvaśabdārthakalanākulatām / jīvasya vācakaḥ śabdaḥ",
    "GSP27motik_3u:44_4": "jīvaśabdaḥ / tasya yaḥ arthaḥ aṇurūpaḥ jīvaḥ / tasya yaḥ kalanā svarūpatayā parāmarśaḥ / tayā yā ākulatā / tām gataḥ / ayaṃ",
    "GSP27motik_3u:44_5": "bhāvaḥ / sarvathā cetyavyatiriktasvarūpaṃ cinmātraṃ prathamaṃ cittvenāham iti svaparā-marśaṃ karoti / tatra grāhakatayā sthitasya",
    "GSP27motik_3u:44_6": "bhāgasya cid iti nāma / grāhyatayā sthitasya tu jīvatvaṃ / tataḥ tasya jīvasya svasmin aṇutvaparāmarśo bhavati / tad eva",
    "GSP27motik_3u:44_7": "ca tasya manastvam iti //MT_3,1.14 //",
    "GSP27motik_3u:45": "phalitaṃ kathayati",
    "GSP27motik_3u:46": "manaḥ sampadyate tena mahataḥ paramātmanaḥ / susthirād asthirākāras taraṅga iva vāridheḥ //MU_3,1.15//",
    "GSP27motik_3u:47_0": "tena tataḥ hetoḥ / manaḥ aṇurūpaṃ cittaṃ / mahataḥ vyāpakāt / paramātmanaḥ sampadyate prādurbhavati / ka iva / taraṅga iva /",
    "GSP27motik_3u:47_1": "yathā susthirāt vāridheḥ samudrāt / asthirākāraḥ taraṅgaḥ sampadyate / tathety arthaḥ / atra ca susthiratvaṃ taraṅgāpekṣayā",
    "GSP27motik_3u:47_2": "jñeyam //MT_3,1.15 //",
    "GSP27motik_3u:48": "manasaḥ utpattim uktvā tatkāryabhūtasya jagataḥ utpattiṃ kathayati",
    "GSP27motik_3u:49": "tat svayaṃ svairam evāśu saṅkalpayati nityaśaḥ / teneyam indrajālaśrīr vitateva vitanyate //MU_3,1.16//",
    "GSP27motik_3u:50_0": "tat paramātmoktaṃ manaḥ / svayam / na tu anyat kiñcit madhyekṛtya / svairam svecchayā / na tu parapreraṇayā / saṅkalpayati",
    "GSP27motik_3u:50_1": "saṅkalpaṃ karoti / ataḥ tena manasā / iyam anubhūyamānā / indrajālaśrīḥ mithyābhātattvena indrajālavat bhāsamānatvāt indriyajālasampadrūpā",
    "GSP27motik_3u:50_2": "sṛṣṭiḥ / vitanyate vistāryate / kathambhūteva / vitateva vistīrṇā iva / paramārthataḥ aṇusvarūpe manasi sthitatvāt vaitatyarahitetīvaśabdopādānam //MT_3,1.16 //",
    "GSP27motik_3u:51": "paramātmotthān manasaḥ sṛṣṭyutthānakathanaphalam āha",
    "GSP27motik_3u:52": "yathā kaṭakaśabdārthaḥ pṛthaktvārho 'sti kānake / na nāma kaṭake tadvaj jagacchabdārthatā pare //MU_3,1.17//",
    "GSP27motik_3u:53_0": "yathā kaṭakaśabdārthaḥ kaṭakaśabdābhidheyabhūtaḥ sanniveśaviśeṣaḥ / pṛthaktvārhaḥ / arthāt kānakāt pṛthaktvayogyaḥ na bhavati /",
    "GSP27motik_3u:53_1": "kva sthitasya kaṭakaśabdasyārthaḥ / kānake kaṭake kanakanirmite kaṭake ity arthaḥ / tadvat pare jagacchabdārthatā bhavati /",
    "GSP27motik_3u:53_2": "tadvad ity anena dṛṣṭāntagataṃ sarvam ākṣipyate / tenāyam arthaḥ / tadvat tathā / pare / arthāt proktanītyā jagattayā sthite",
    "GSP27motik_3u:53_3": "uttīrṇe cinmātre / sthitasya jagacchabdasyārthaḥ parāt pṛthaktvārhaḥ na bhavati //MT_3,1.17 //",
    "GSP27motik_3u:54": "mūḍhabuddhiṣu saṅkramaṇārthaṃ punar apy etad eva kathayati",
    "GSP27motik_3u:55": "brahmaṇy evāsty ananyātma yathāsthitam idaṃ jagat / na jagacchabdakārtho 'sti hemnīva kaṭakāditā //MU_3,1.18//",
    "GSP27motik_3u:56_0": "yathāsthitam anena prakāreṇaiva sthitaṃ / na tv anyaṃ prakāram āsādyeti yāvat / idaṃ jagat brahmaṇi bṛṃhite cinmātre / ananyātma",
    "GSP27motik_3u:56_1": "ananyasvarūpaṃ asti / tatra jagacchabdakārthaḥ / jagacchabdakasya jagad iti śabdasya / arthaḥ brahmavyatiriktapadārtharacanārūpaṃ",
    "GSP27motik_3u:56_2": "abhidheyam / na bhavati / tattayābhimatasya jagataḥ brahmatvasādhanāt / jagacchabdakārthaḥ kā iva / kaṭakāditā iva / yathā",
    "GSP27motik_3u:56_3": "kaṭakāditā kaṭakādibhāvaḥ / hemni nāsti / tathety arthaḥ //MT_3,1.18 //",
    "GSP27motik_3u:57": "asattvasādhikām ata evoktārthadārḍhyakāriṇīṃ manasaḥ sakāśāt jagadutpattim anuvadati",
    "GSP27motik_3u:58": "asataivāsatī tāpanadyeva laharī calā / manasaivendrajālaśrīr jāgatī pravitanyate //MU_3,1.19//",
    "GSP27motik_3u:59_0": "manasā eva / na tv anyena kenacit / jāgatī jagatsambandhinī / jagatsvarūpeti yāvat / indrajālaśrīḥ indrajālasampat / pravitanyate /",
    "GSP27motik_3u:59_1": "kathambhūtenaiva / asatā eva asatsvarūpeṇaiva / na hi brahmavyatirekeṇa manasaḥ pṛthak sattā asti / kathambhūtendrajālaśrīḥ /",
    "GSP27motik_3u:59_2": "asatī svakāraṇabhūtamanovat asatsvarūpā / manasā kayeva / tāpe bhāsamānā nadī tāpanadī / tayā iva / yathā asatyā tāpanadyā",
    "GSP27motik_3u:59_3": "asatī calā laharī pravitanyate / tathety arthaḥ / nanu kathaṃ pūrvaśloke kanakakaṭakasya dṛṣṭāntatvaṃ iha tāpanadīlaharyāḥ",
    "GSP27motik_3u:59_4": "iti cet / satyam / pūrvaśloke jagataḥ paramārthataḥ brahmarūpatvakathanārthaṃ kanakakaṭakasya dṛṣṭāntatvaṃ / asmin śloke",
    "GSP27motik_3u:59_5": "tu tasyaivānupapattinivāraṇāya brahmavyatirekeṇāsattvakathanārthaṃ tāpanadīlaharyāḥ dṛṣṭāntatvam ity ekaphalasādhakatvān",
    "GSP27motik_3u:59_6": "na dṛṣṭāntadvayasya vaiṣamyam / jagataḥ manonirmāṇatvābhāve hi paramārthasattvaṃ prāpnoti / tathā ca bhinnasattābhājaḥ tasya",
    "GSP27motik_3u:59_7": "brahmatvakathanam ayuktaṃ syāt / na hi ghaṭe paṭo 'yam iti vaktuṃ yuktam / ity anupapattinivāraṇāyāsya ślokasyopanyāsaḥ /",
    "GSP27motik_3u:59_8": "iti tadantargatasya dṛṣṭāntasyāpi tadartham eva saḥ yuktaḥ //MT_3,1.19 //",
    "GSP27motik_3u:60": "jāgatīm indrajālaśriyaṃ viśinaṣṭi",
    "GSP27motik_3u:61": "avidyā saṃsṛtir bandho māyā moho mahat tamaḥ / kalpitānīti nāmāni yasyāḥ sakalavedibhiḥ //MU_3,1.20//",
    "GSP27motik_3u:62": "sakalavedibhiḥ sarvajñaiḥ //MT_3,1.20//",
    "GSP27motik_3u:63_0": "adhunā proktāyāḥ indrajālaśriyāḥ sakāśāt mokṣakāṅkṣiṇaṃ śiṣyaṃ jñātvā mokṣasvarūpanirūpaṇaṃ vinā śiṣyasya mokṣāvāptim ajānan",
    "GSP27motik_3u:63_1": "mokṣasvarūpanirūpaṇam api tadviruddhabandhasvarūpajñānaṃ vināśakyaṃ manyamānaḥ tatsvarūpanirūpaṇaṃ pratijānīte / bandhasyeti /",
    "GSP27motik_3u:64": "bandhasya tāvad rūpaṃ tvaṃ kathyamānam idaṃ śṛṇu / tataḥ svarūpaṃ mokṣasya jñāsyasīndusamānana //MU_3,1.21//",
    "GSP27motik_3u:65_0": "bandhasya indrajālaśrīsvarūpadṛśyāsaktatvasya / anupādeyabandhasvarūpanirūpaṇapratijñayā vyākulībhūtaṃ śiṣyaṃ samāśvāsayati",
    "GSP27motik_3u:65_1": "tata iti / tataḥ bandhasvarūpakathanānantaram / mokṣasya dṛśyanairapekṣasya / heyanirūpaṇānantaram upādeyanirūpaṇasya yuktatvād",
    "GSP27motik_3u:65_2": "iti bhāvaḥ //MT_3,1.21 //",
    "GSP27motik_3u:66": "bandhasvarūpaṃ kathayati",
    "GSP27motik_3u:67": "draṣṭur dṛśyatvasattāṅga bandha ity abhidhīyate / draṣṭā dṛśyavaśād baddho dṛśyābhāvād vimucyate //MU_3,1.22//",
    "GSP27motik_3u:68_0": "he aṅga / paṇḍitaiḥ dṛśyasattā dṛśyasadbhāvaḥ / draṣṭuḥ dṛśikriyākartuḥ / bandhaḥ abhidhīyate / bhāvapratyayaḥ pādapūraṇārthaḥ /",
    "GSP27motik_3u:68_1": "etad evānvayavyatirekābhyāṃ āśvāsayogyaṃ karoti draṣṭeti / dṛśyavaśāt dṛśyavaśena / dṛśyasattāvaśeneti yāvat / dṛśyābhāvāt",
    "GSP27motik_3u:68_2": "dṛśyāsattayā / viṣayasya bhāve viṣayiṇo 'pi bhāvāt / tadabhāve tasyāpy abhāvāt iti hetudvayaṃ vākyadvaye svayaṃ yojyam //MT_3,1.22 //",
    "GSP27motik_3u:69": "tatra dṛśyasvarūpaṃ kathayati",
    "GSP27motik_3u:70": "jagat tvam aham ityādi sargātmā dṛśyam ucyate / yāvad etat sambhavati tāvan mokṣo na vidyate //MU_3,1.23//",
    "GSP27motik_3u:71_0": "jagat bandhahetuḥ dṛśyaprapañcaḥ / tvam tato mokṣākāṅkṣī śiṣyaḥ / aham ity upadeṣṭā / ādiśabdena mokṣasya grahaṇam / tasyāpi",
    "GSP27motik_3u:71_1": "dṛśyatvānapāyāt / paṇḍitaiḥ jagat tvam aham ityādi dṛśyam dṛśikriyākarmocyate / kuta ity ākāṅkṣāyām viśeṣaṇadvāreṇa hetuṃ",
    "GSP27motik_3u:71_2": "kathayati / sargātmeti / sṛjyamānasvarūpa ity arthaḥ / sṛjyamānasya ca dṛśyatvaṃ sphuṭam eva darśanapūrvakatvāt / sarjanasya",
    "GSP27motik_3u:71_3": "ca darśanapūrvakatvaṃ tad aikṣatetyādiśrutisāmarthyāt jñeyam / asya bandhahetutvam anuvadati / yāvad iti / yāvat etat idaṃ",
    "GSP27motik_3u:71_4": "jagadādidṛśyam / sambhavati sattāyuktaṃ bhavati / tāvat mokṣaḥ na vidyate / bandhanimittasya sthitatvāt / sattāmātreṇaiva",
    "GSP27motik_3u:71_5": "ca dṛśyasya bandhanimittatvasvabhāvatvāt //MT_3,1.23 //",
    "GSP27motik_3u:72": "nedam iti vacanakathanamātreṇaiva śāntadṛśyatvābhimānayuktaṃ śiṣyaṃ prati āha",
    "GSP27motik_3u:73": "nedaṃ nedam iti vyarthaiḥ pralāpair nopaśāmyati / saṅkalpajanakair dṛśyavyādhiḥ pratyuta vardhate //MU_3,1.24//",
    "GSP27motik_3u:74_0": "idam anubhūyamānaṃ / idaṃ dṛśyam / na bhavati / idaṃ dṛśyaṃ na bhavati iti evaṃrūpeṇa sthitaiḥ vyarthaiḥ dṛśyaśāntyākhyaphalarahitaiḥ /",
    "GSP27motik_3u:74_1": "tathā saṅkalpajanakaiḥ niṣedhākhyasaṅkalpotpādakaiḥ / pralāpaiḥ unmattapralāpaiḥ / dṛśyavyādhiḥ dṛśyākhyo rogaḥ / nopaśāmyati",
    "GSP27motik_3u:74_2": "niṣedharūpatayā sthitatvāt / pratyuta vardhate vṛddhiṃ yāti / niṣedhākhyasaṅkalpavardhakatvāt / nanu kathaṃ niṣedhasya dṛśyatvaṃ /",
    "GSP27motik_3u:74_3": "satyam / draṣṭṛviṣayatvāt niṣedho 'pi hi draṣṭuḥ svataḥ bhinnatayā bhāti //MT_3,1.24 //",
    "GSP27motik_3u:75": "nanu nedam iti vacanamātreṇa dṛśyaśāntiḥ mā bhavatu / tarkādibhiḥ tacchāntiṃ sādhayāmaḥ ity / atrāha",
    "GSP27motik_3u:76": "na ca tarkabharakṣodair na tīrthaniyamādibhiḥ / sato dṛśyasya jagato yasmād ete vicārakāḥ //MU_3,1.25//",
    "GSP27motik_3u:77_0": "tarkabharāṇāṃ bhedapradhānatvena dṛśyasatyatvāpādakānāṃ tarkasamūhānāṃ / ye kṣodāḥ vicāraṇāni / taiḥ dṛśyavyādhiḥ nopaśāmyati /",
    "GSP27motik_3u:77_1": "tathā tīrthaniyamādibhiḥ dṛśyavyādhiḥ nopaśāmyati / yataḥ ete tarkabharādayaḥ dṛśyasya jagataḥ sataḥ vicārakāḥ satyatvavicārakā",
    "GSP27motik_3u:77_2": "bhavanti / tatra tarkāṇāṃ sākṣād eva padārthasādhakatvaṃ / tīrthādīnāṃ tu svargādiphalaniṣṭhatvāt / na hy asatyaniṣṭhatvaṃ",
    "GSP27motik_3u:77_3": "yuktam //MT_3,1.25 //",
    "GSP27motik_3u:78": "nanu tarkāḥ sad api jagat paryante bhāgataḥ anityatvena kathayantīti teṣām api bhāgataḥ dṛśyaśāntyupapādakatvam asty evety / atrāha",
    "GSP27motik_3u:79": "jagad dṛśyaṃ tu yady asti na śāmyaty eva tat kvacit / nāsato vidyate bhāvo nābhāvo vidyate sataḥ //MU_3,1.26//",
    "GSP27motik_3u:80_0": "dṛśyam dṛśikriyāviṣayībhūtaṃ / jagat naśvarasvabhāvaṃ bhāvajātaṃ / yady asti yadi paramārthasat bhavati / tat tadā / kvacit",
    "GSP27motik_3u:80_1": "kutrāpi deśe kāle vā / na śāmyati śāntiṃ na vrajati / yataḥ asataḥ astikriyākartṛtvam abhajataḥ / bhāvaḥ sattā / na bhavati /",
    "GSP27motik_3u:80_2": "tathā sataḥ astikriyākartṛtvaṃ bhajataḥ / abhāvaḥ asattā / nāsti / svarūpahāniprasaṅgād iti bhāvaḥ //MT_3,1.26 //",
    "GSP27motik_3u:81": "dṛśyaparamārthasattve doṣam āha",
    "GSP27motik_3u:82": "acetyacitsvarūpātmā yatra yatraiṣa tiṣṭhati / draṣṭā tatrāsya dṛśyaśrīḥ samudety apy aṇūdare //MU_3,1.27//",
    "GSP27motik_3u:83_0": "citā svayam āvirbhāvyasvaviṣayīkṛtaṃ bhāvajātaṃ cetyaṃ / avidyamānaṃ cetyaṃ yasyāṃ / sā acetyā / proktasvarūpacetyavyatirikteti",
    "GSP27motik_3u:83_1": "yāvat / tādṛśī yā cit / tatsvarūpaḥ tanmayaḥ / ātmā svarūpaṃ yasya / saḥ acetyacitsvarūpātmā / yatra yatra yasmin yasmin",
    "GSP27motik_3u:83_2": "deśe / yasyāṃ yasyām avasthāyām iti yāvat / tiṣṭhati / aṇūdare 'pi paramasūkṣmodare 'pi / tatra tasmin deśe / asya draṣṭuḥ /",
    "GSP27motik_3u:83_3": "dṛśyaśrīḥ samudeti prādurbhavati / nanu tādṛśe sūkṣmatare deśe 'rme katham etādṛśasya prapañcasyāvasthānaṃ sambhavati / satyam /",
    "GSP27motik_3u:83_4": "sthūladṛśyasaṃskārotpāditayā smṛtyā tatra tasya prādurbhāvaḥ sidhyaty eva [---]tvāt //MT_3,1.27 //",
    "GSP27motik_3u:84": "atha tapodhyānādibhiḥ satyadṛśyaśāntyabhimānagrastān prati kathayati",
    "GSP27motik_3u:85": "draṣṭur asti jagad dṛśyaṃ tat pramṛṣṭam idaṃ mayā / tyaktaṃ tapodhyānajapair iti kāñcikatṛptivat //MU_3,1.28//",
    "GSP27motik_3u:86_0": "draṣṭuḥ dṛśikriyākartuḥ / jagat dṛśyam svabhinnatayā dṛśikriyāviṣayo bhavati / tat jagadrūpaṃ dṛśyaṃ / mayā tapodhyānajapaiḥ",
    "GSP27motik_3u:86_1": "tyaktam śāntiṃ nītam / iti etat / kāñcikatṛptivat kāñcikadravyeṇa mama tṛptir jāteti vacanavat bhavati / yathā tṛptyarthaṃ",
    "GSP27motik_3u:86_2": "bhakṣitena kāñcikadravyeṇa pratyuta kṣut eva jāyate / tathā svabhinnadevatārādhanārtham anuṣṭhitaiḥ tapaḥprabhṛtibhiḥ api",
    "GSP27motik_3u:86_3": "dṛśyavṛddhir eva jāyate iti bhāvaḥ //MT_3,1.28 //",
    "GSP27motik_3u:87_0": "nanu dṛśyaṃ satyaṃ bhavatu / mokṣāvasthāyāṃ dṛśyān nirgatasyāta eva viśeṣaguṇāsaṃvedanapātratāṃ gatasyātisūkṣmasya jīvasyedaṃ",
    "GSP27motik_3u:87_1": "dṛśyaṃ kiṃ karoti / na hi suptasya bāhyajagatkṛtaṃ vyākulatvaṃ dṛśyate ity / atrāha",
    "GSP27motik_3u:88": "yadi nāma jagad dṛśyam asti tat pratibimbati / paramāṇūdare 'py asmiṃś cidādarśe na saṃśayaḥ //MU_3,1.29//",
    "GSP27motik_3u:89_0": "jagat naśvaram dṛśyajātam / yadi nāmāsti yadi nāma paramārthasat bhavati / tadā paramāṇūdare 'pi atisūkṣmamadhye 'pi / asmin",
    "GSP27motik_3u:89_1": "ātmatvena sthite / cidādarśe cinmakure / pratibimbati pratibimbatvena saṅkrāmati //MT_3,1.29 //",
    "GSP27motik_3u:90": "katham etad ity / atrāha",
    "GSP27motik_3u:91": "yatra tatra sthitaṃ rāma yathādarśe prabimbati / adridyūrvīnadīśādi cidādarśe tathaiva hi //MU_3,1.30//",
    "GSP27motik_3u:92_0": "he rāma / hi yasmāt kāraṇāt / yathā yatra tatra sthitaṃ vastu / ādarśe prabimbati pratibimbati / tathaiva tadvat eva / adridyūrvīnadīśādi",
    "GSP27motik_3u:92_1": "adrayaś ca dyauś ca ūrvī ca nadīśāḥ samudrāś ca / te adridyūrvīnadīśāḥ / te ādiḥ yasya jagataḥ / tat adridyūrvīnadīśādi /",
    "GSP27motik_3u:92_2": "tādṛśaṃ jagat / cidādarśe cinmakure / pratibimbati / svabhāvasya tyaktum aśakyatvāt / ayaṃ bhāvaḥ / sphurattā eva hi sattā",
    "GSP27motik_3u:92_3": "bhavati / sā ced dṛśye paramārthataḥ asti tadā sphurattāmātramayī cinmātratvāt / sā svasphurattātvataḥ kadāpi na vyatiriktā",
    "GSP27motik_3u:92_4": "bhavet iti kadāpi cidādarśaḥ dṛśyapratibimbarahito na bhavet iti //MT_3,1.30 //",
    "GSP27motik_3u:93": "tathā ca mokṣābhāvaprasaṅga ity abhiprāyeṇāha",
    "GSP27motik_3u:94": "tatas tatra punar duḥkhaṃ jarā maraṇajanmanī / bhāvābhāvagrahotsargāḥ sthūlasūkṣmacalācalāḥ //MU_3,1.31//",
    "GSP27motik_3u:95_0": "tataḥ yadi cidādarśaḥ dṛśyasadbhāvena punaḥ punaḥ pratibimbayukto bhavet / tadā tatra tasmin cinmātre / punaḥ duḥkhaṃ bhavet /",
    "GSP27motik_3u:95_1": "tathā jarā bhavet / tadvat maraṇajanmanī bhavetāṃ / tathā bhāvābhāvagrahotsargāḥ prādurbhāvanāśādānatyāgāḥ bhaveyuḥ / saṃsārasyaitatsvarūpatvāt /",
    "GSP27motik_3u:95_2": "duḥkhādayaḥ kathambhūtāḥ / sthūlasūkṣmacalācalāḥ / tatra jāgratkālīnānāṃ sthūlatvam acalatvaṃ ca / svapnakālīnānāṃ sūkṣmatvam",
    "GSP27motik_3u:95_3": "calatvaṃ ceti vibhāgaḥ / suṣuptau duḥkhādibhānābhāvāt / tathā ca sthūlasūkṣmaduḥkhādirūpasaṃsāragrastatvena jīvasya kadāpi",
    "GSP27motik_3u:95_4": "muktiḥ na syād iti bhāvaḥ //MT_3,1.31 //",
    "GSP27motik_3u:96": "nanu bhavatu dṛśyaṃ paramārthasat / tathāpi samādhiparāṇām anartham utpādayituṃ kāsya śaktir ity / atrāha",
    "GSP27motik_3u:97": "idaṃ pramārjitaṃ dṛśyaṃ mayā nātrāham āsthitaḥ / etad evākṣayaṃ bījaṃ samādhau saṃsṛtismṛteḥ //MU_3,1.32//",
    "GSP27motik_3u:98_0": "mayā idam dṛśyam pramārjitam samādhyupāyena nāśitam / yataḥ aham atra āsthitaḥ āsthāyuktaḥ nāsmi / etad eva pūrvārdhoktaṃ",
    "GSP27motik_3u:98_1": "vastu eva / samādhau dṛśyoparamasvarūpe samādhāne / saṃsṛtismṛteḥ dṛśyasmṛteḥ / akṣayaṃ bījaṃ syāt / saṃsṛtiviṣayasya dṛśyasya",
    "GSP27motik_3u:98_2": "saṃsṛtiśabdavācyatvaṃ lakṣaṇayā jñeyam / ayaṃ bhāvaḥ / samādhipariṇatasya dṛśyapramārjanaṃ tadanāsthā ca siddhatvena sphurati",
    "GSP27motik_3u:98_3": "na vā / na cet tadā sampannam apy etad dvayam asad eva / sphurattāyāḥ eva paramārthataḥ sattāsvarūpatvāt / sphurati cet tadāsthitā",
    "GSP27motik_3u:98_4": "eva saṃsṛtismṛtiḥ / tadbījasya sphuraṇasya sthitatvāt / nanu tvadabhimate dṛśyātyantābhāve 'pi ayaṃ doṣaḥ prasajati / sphurati",
    "GSP27motik_3u:98_5": "cet dṛśyātyantābhāvaḥ tat sthitam eva dṛśyaṃ / sphuraṇākhyasya bījasya sthitatvāt / na cet tad asann eva dṛśyātyantābhāvaḥ /",
    "GSP27motik_3u:98_6": "iti cen / na / na hi dṛśyātyantābhāvavādinaḥ sarvoparamasvarūpaḥ samādhiḥ dṛśyātyantābhāvatayā abhipretaḥ yena proktadoṣaprasaṅgaḥ",
    "GSP27motik_3u:98_7": "syāt / kiṃ tu dṛśyātyantābhāvaniścayamātram eva tasyopayogi / na hi rajjusarpanivāraṇārthaṃ mantrapaṭhanaṃ yuktam / api tu",
    "GSP27motik_3u:98_8": "nāyaṃ sarpa iti sarpātyantābhāvaniścayamātrasyaiva tatropayogaḥ / atyantābhāvaniścayaś ca guruśāstrasaṅgodbhūtenādhiṣṭhānabhūtacinmātravijñānenaiva",
    "GSP27motik_3u:98_9": "sidhyati / na pāṣāṇabhāvāpādakaiḥ samādhibhir ity alaṃ prapañcena //MT_3,1.32 //",
    "GSP27motik_3u:99": "na kevalaṃ jagatsatyatvavācyabhyupagatadṛśyoparamasvarūpasya samādheḥ dṛśyabījadhāratvamātram evāsty / api tu kāryakaraṇe asāmarthyam apy astīty abhiprāyeṇāha",
    "GSP27motik_3u:100": "sati tv asmiñ jagaddṛśye nirvikalpasamādhinā / na cākṣayasuṣuptatvaṃ turyaṃ vāpy upapadyate //MU_3,1.33//",
    "GSP27motik_3u:101_0": "tu pakṣāntare / asmin jagaddṛśye jagatsvarūpe dṛśye sati / sati paramārthasati sati / nirvikalpasamādhinā sarvoparamasvarūpeṇa",
    "GSP27motik_3u:101_1": "samādhānena / akṣayasuṣuptatvaṃ turyaṃ vāpi nopapadyate na sidhyati / akṣayasuṣuptatvaṃ videhamuktagocarā turyātītāvasthā /",
    "GSP27motik_3u:101_2": "turyaṃ jīvanmuktagocarā turyāvasthā //MT_3,1.33 //",
    "GSP27motik_3u:102": "anupapattim eva sādhayati",
    "GSP27motik_3u:103": "vyutthāne hi samādhīnāṃ suṣuptānta ivākhilam / jagadduḥkham idam bhāti yathāsthitam akhaṇḍitam //MU_3,1.34//",
    "GSP27motik_3u:104_0": "hi yasmāt kāraṇāt / samādhīnāṃ vyutthāne avaśyabhāvini samādhibhyaḥ vyutthāne / samādheḥ vyutthānāvasthāyām iti yāvat / yathāsthitam",
    "GSP27motik_3u:104_1": "pūrvavat sthitam / ata eva akhaṇḍitam kenāpy aṃśena na nyūnam / akhilaṃ samastaṃ / idam jagadduḥkham bhāti sphurati / kasminn",
    "GSP27motik_3u:104_2": "iva / suṣuptānta iva / ayaṃ bhāvaḥ / yathā rātrau suṣuptiṃ gatasyāta eva vismṛtasamastajagatprapañcasya tataḥ prabhāte prabuddhasya",
    "GSP27motik_3u:104_3": "puruṣasya punaḥ api pūrvavat jagatprapañcaḥ sphurati / tathā yena tenopāyena sarvoparamasvarūpasamādhiṃ gatasya puruṣasyāvaśyambhāvini",
    "GSP27motik_3u:104_4": "vyutthānasamaye punar api pūrvavat jagatprapañcaḥ avaśyaṃ sphuraty eva / anyathā asmadabhimatātyantābhāvaprasaṅgāt / tathā",
    "GSP27motik_3u:104_5": "ca mātulānībhakṣaṇavat kṣaṇamātraṃ jagaduparamasādhakena samādhinā sarvadā jagadabhāvasvarūpasya turyasya tadatītasya ca",
    "GSP27motik_3u:104_6": "siddhir na yukteti //MT_3,1.34 //",
    "GSP27motik_3u:105": "etenāyātāṃ samādheḥ niṣphalatāṃ kathayati",
    "GSP27motik_3u:106": "prāptaṃ bhavati he rāma tat kiṃ nāma samādhibhiḥ / bhūyo 'narthanipāte 'pi kṣaṇasāmye hi kiṃ sukham //MU_3,1.35//",
    "GSP27motik_3u:107_0": "kiṃ nāma prāptaṃ bhavati / kiñcid api prāptaṃ na bhavatīty arthaḥ / katham etad ity atrāha bhūya iti / hi yasmāt / bhūyo",
    "GSP27motik_3u:107_1": "'narthapāte / bhūyaḥ anarthanipātaḥ bhedarūpānarthanipātaḥ / yasmin / tādṛśe kṣaṇasāmye 'pi kṣaṇaṃ sphuraṇaśīlāyāṃ samatāyām",
    "GSP27motik_3u:107_2": "api / kiṃ sukhaṃ bhavati / yataḥ kṣaṇabhātaṃ sāmyaṃ sukhadaṃ na bhavati / tataḥ tatprāptyāpi kiñcit prāptaṃ na bhavatīti",
    "GSP27motik_3u:107_3": "bhāvaḥ / apiśabdaḥ sāmyasya asandigdham sukhāspadatvaṃ dyotayati //MT_3,1.35 //",
    "GSP27motik_3u:108": "nanu samādhau satataṃ līnasya vyutthānābhāvena kathaṃ bhūyaḥ jarāduḥkhaprādurbhāvaḥ syād ity / atrāha",
    "GSP27motik_3u:109": "yadi vāpi samādhāne nirvikalpe sthitiṃ vrajet / tad akṣayasuṣuptābhaṃ tan manye nāmalaṃ padam //MU_3,1.36//",
    "GSP27motik_3u:110_0": "puruṣaḥ nirvikalpe samādhāne nirvikalpasamādhau / sthitiṃ satataṃ līnatāṃ / yadi vā vrajet yadi vā gacchet / ahaṃ manye /",
    "GSP27motik_3u:110_1": "tat tadāpi / tat nirvikalpasamādhānam / amalaṃ padam jāḍyamalarahitaṃ śuddhacinmātrākhyaṃ mahāsthānaṃ / na bhavati / dṛśyadarśanāsāmarthyarūpasya",
    "GSP27motik_3u:110_2": "jāḍyākhyasya malasya suptivat sthitatvāt / tat kathambhūtam / akṣayasuṣuptābham turyātītāvasthāvat bhāsamānaṃ / na tu tatsvarūpam /",
    "GSP27motik_3u:110_3": "kālāntare 'vaśyambhāvinaḥ vyutthānasya sthitatvāt / na ca turyātītāvasthāyāḥ vyutthānaṃ kadāpi sambhavati / cinmātre atyantalayībhāvāt //MT_3,1.36 //",
    "GSP27motik_3u:111": "dṛśyasatyatvavādinaḥ nirvikalpasamādhir eva na sambhavati / sthitivrajanasya tu kā kathety abhiprāyeṇāha",
    "GSP27motik_3u:112": "prāpyate sati dṛśye 'smin na ca tan nāma kenacit / yatra tatra kilāyāti cittabhrāntyā jagadbhramaḥ //MU_3,1.37//",
    "GSP27motik_3u:113_0": "nāma niścaye / asmin anubhūyamāne jagati sati / sati paramārthe sati / kenacit kenāpi puruṣeṇa / tat nirvikalpasamādhānaṃ /",
    "GSP27motik_3u:113_1": "na prāpyate / yataḥ yatra tatra sthitasyāpi samādhideśe taditaradeśe vā sthitasya puruṣasya / cittabhrāntyā / citte sthitā",
    "GSP27motik_3u:113_2": "bhrāntiḥ jagatsatyatvabhramaḥ cittabhrāntiḥ / tayā jagadbhramaḥ / kila niścaye / āyāti / ayaṃ bhāvaḥ / yathā dṛśyasatyatāyāṃ",
    "GSP27motik_3u:113_3": "niścitaḥ puruṣaḥ rātrau supto 'pi dṛśyaṃ paśyaty eva / tathā samādhiṃ gato 'pi paśyed eva samānanyāyatvāt / tathā ca dṛśyasatyatvavādinaḥ",
    "GSP27motik_3u:113_4": "nirvikalpasamādhir eva na sambhavati / tatra sthitivrajanasya tu kā katheti //MT_3,1.37 //",
    "GSP27motik_3u:114": "nanu dṛśyasatyatve niścitasyāpi yathā tathā prayuktena dhāraṇopāyena na kiñcid bhānarūpo nirvikalpasamādhiḥ sidhyaty evety / atrāha",
    "GSP27motik_3u:115": "draṣṭātha yadi pāṣāṇarūpatāṃ bhāvayan balāt / kilāste tat tadante 'pi bhūyo 'syodeti dṛśyatā //MU_3,1.38//",
    "GSP27motik_3u:116_0": "draṣṭā pramātā / yadi balāt kenāpi haṭhaprayogena / pāṣāṇarūpatāṃ bhāvayan āste tiṣṭhati / tad api tadāpi / asya svasmin",
    "GSP27motik_3u:116_1": "pāṣāṇabhāvaṃ bhāvayataḥ draṣṭuḥ / tadante avaśyabhāvini pāṣāṇabhāvānte / dṛṣyatā paṭādiviṣayaḥ dṛśyabhāvaḥ / udeti sphurati /",
    "GSP27motik_3u:116_2": "na hi jīvataḥ sarvadā pāṣāṇabhāvabhāvanaṃ śakyaṃ / tathā ca dṛśyatve niścitasya sthiraḥ nirvikalpasamādhiḥ na sidhyaty eveti",
    "GSP27motik_3u:116_3": "bhāvaḥ //MT_3,1.38 //",
    "GSP27motik_3u:117": "pāṣāṇarūpatāgamanasyāsambhavaṃ kathayati",
    "GSP27motik_3u:118": "na ca pāṣāṇatātulyā nirvikalpasamādhayaḥ / keṣāñcit sthitim āyānti sarvair ity anubhūyate //MU_3,1.39//",
    "GSP27motik_3u:119_0": "pāṣāṇatāyāḥ tulyāḥ pāṣāṇatātulyāḥ / vikalparahitā ity arthaḥ / pāṣāṇatābhāvanam eva tasya draṣṭuḥ pāṣāṇabhāvaṃ nāśayati /",
    "GSP27motik_3u:119_1": "na hi pāṣāṇaḥ svaṃ pāṣāṇatvaṃ bhāvayituṃ śaknotīti bhāvaḥ //MT_3,1.39 //",
    "GSP27motik_3u:120": "yathātathāsiddhasyāpi pāṣāṇabhāvasya na paramapadatvaṃ yuktaṃ jaḍatvānapāyād / iti kathayati",
    "GSP27motik_3u:121": "na ca pāṣāṇatātulyā rūḍhiṃ yātāḥ samādhayaḥ / bhavanty agryaṃ padaṃ śāntaṃ cidrūpam ajam avyayam //MU_3,1.40//",
    "GSP27motik_3u:122_0": "rūḍhiṃ pariṇāmam / ayaṃ bhāvaḥ / dṛśyadarśanāsāmarthyena jaḍatvānapāyāt pāṣāṇabhāvasya cinmātratvam ayuktam / cinmātraṃ hi",
    "GSP27motik_3u:122_1": "sarvadā cetyacetanasamartham eva bhavati / svātantryeṇa tu yadi kadācit tac cetanaṃ na karoti tena nāsya jāḍyāpātaḥ / na",
    "GSP27motik_3u:122_2": "hi śaktaḥ puruṣaḥ svātantryeṇa kāryam akurvan aśakta iti vaktuṃ yujyate iti //MT_3,1.40 //",
    "GSP27motik_3u:123": "pūrvoktam upasaṃharati",
    "GSP27motik_3u:124": "tasmād yadīdaṃ sad dṛśyaṃ tan na śāmyet kadācana / śāmyet tapojapadhyānair dṛḍham ity ajñakalpanā //MU_3,1.41//",
    "GSP27motik_3u:125": "tasmāt uktahetoḥ / yadi dṛśyaṃ sat bhavati",
    "GSP27motik_3u:126_0": "yatvena parabodhatvāyogāt / tad eva nirvāṇamātram eva / cittamātraṃ padmajabhāvena sthitaṃ śuddhaṃ cittaṃ / āste / tat cittamātram /",
    "GSP27motik_3u:126_1": "vasudhāditām paramārthasantaṃ pṛthvyādibhāvaṃ / na yāti / nirvāṇasvarūpaśuddhabodhamayatvāt / ata eva padmajasya ādhibhautikadehābhāva",
    "GSP27motik_3u:126_2": "iti bhāvaḥ //MT_3,3.13 //",
    "GSP27motik_3u:127": "nanu pratijīvaṃ manobhedasya sthitatvān nānāvidhāni manāṃsi santi / tat kathaṃ padmajarūpāt manasaḥ eva jagadutpattiḥ uktety / atrāha",
    "GSP27motik_3u:128": "sarveṣāṃ bhūtamanasāṃ saṃsāravyavahāriṇām / prathamo 'sau praticchandaś cittadehaḥ svatodayaḥ //MU_3,3.14//",
    "GSP27motik_3u:129_0": "saṃsāre vyavaharantīti tādṛśānāṃ sarveṣāṃ bhūtamanasāṃ madhye / asau padmajaḥ / prathamaḥ praticchandaḥ bhāvimanaḥsṛṣṭikāraṇaṃ",
    "GSP27motik_3u:129_1": "prathamaṃ pratibhānam bhavati / cinmātrasyeti śeṣaḥ / asau kathambhūtaḥ / cittadehaḥ śuddhamanorūpaḥ / punaḥ kathambhūtaḥ /",
    "GSP27motik_3u:129_2": "svatodayaḥ / svatayā svabhāvena / na tu anyatayā / udayaḥ navīnaḥ prādurbhāvaḥ yasya / saḥ / udayānantaram api pūrvabhāvenaiva",
    "GSP27motik_3u:129_3": "sthita ity arthaḥ / ata eva asmād evotpattikathanam iti bhāvaḥ //MT_3,3.14 //",
    "GSP27motik_3u:130": "prathamapraticchandatvam asya sādhayati",
    "GSP27motik_3u:131": "asmāt pūrvāt praticchandād ananyaitatsvarūpiṇī / iyaṃ pravisṛtā sṛṣṭiḥ spandadṛṣṭir ivānilāt //MU_3,3.15//",
    "GSP27motik_3u:132_0": "asmāt padmajākhyāt / pūrvāt prathamāt / praticchandāt / iyam anubhūyamānā / sṛṣṭiḥ / pravisṛtā prasāraṃ gatā / kathambhūtā /",
    "GSP27motik_3u:132_1": "ananyā etasmād avyatiriktā / ata eva etatsvarūpiṇī etanmayī / kā iva / spandadṛṣṭir iva / yathā spandarūpā dṛṣṭiḥ / spanda",
    "GSP27motik_3u:132_2": "iti yāvat / anilāt pravisṛtā bhavati / tathety arthaḥ / ato 'syaiva prathamapraticchandatvaṃ yuktam iti bhāvaḥ //MT_3,3.15 //",
    "GSP27motik_3u:133": "upasaṃhāraṃ karoti",
    "GSP27motik_3u:134": "pratibhānākṛter asmāt pratibhāmātrarūpadhṛt / vibhāty evam ayaṃ sargaḥ satyānubhavavat sthitaḥ //MU_3,3.16//",
    "GSP27motik_3u:135_0": "evaṃ sati / pratibhānākṛteḥ pratibhānasvarūpāt / asmāt padmajāt / ayaṃ sargaḥ idaṃ sṛjikriyāviṣayo dṛśyamaṇḍalaṃ / pratibhāmātrarūpadhṛt",
    "GSP27motik_3u:135_1": "eva pratibhānamātrarūpadhārī eva / na tu sthūlabhūtamayarūpadhārī / vibhāti sphurati / na hi dravaguṇayuktāt jalāt dravaguṇarahitaḥ",
    "GSP27motik_3u:135_2": "taraṅgaḥ utpadyate / ayaṃ sargaḥ kathambhūtaḥ / sthitaḥ / kathaṃ / satyānubhavavat satyaḥ anubhavaḥ yasya / saḥ satyānubhavaḥ /",
    "GSP27motik_3u:135_3": "sa iva tadvat / paramārthatas tu svapnavat pratibhānamātram eveti vatigrahaṇam //MT_3,3.16 //",
    "GSP27motik_3u:136": "atra dṛṣṭāntadvayaṃ kathayati",
    "GSP27motik_3u:137": "dṛṣṭānto 'tra svapnapuraṃ svapnastrīsurataṃ tathā / asad apy arthasampattyā satyānubhavabhāsvaram //MU_3,3.17//",
    "GSP27motik_3u:138_0": "atrāsmin sthāne / sargasya pratibhānamātrarūpatāyām iti yāvat / svapnapuraṃ svapnadṛṣṭaṃ puraṃ / tathā tadvat / svapnastrīsurataṃ",
    "GSP27motik_3u:138_1": "svapnadṛṣṭastrīsurataṃ / dṛṣṭāntaḥ bhavati / kathambhūtam / asad api pratītimātrasāratvenāsatsvarūpam api / arthasampattyā",
    "GSP27motik_3u:138_2": "arthakriyāsampādanena / satyānubhavabhāsvaram satyānubhavayuktavastuvat bhāsanaśīlam //MT_3,3.17 //",
    "GSP27motik_3u:139": "padmajasya dehābhāve 'pi dehabhānaṃ kathayati",
    "GSP27motik_3u:140": "apṛthvyādimayo bhāti vyomākṛtir adehakaḥ / sadeha iva bhūteśaḥ svātmabhūḥ puruṣākṛtiḥ //MU_3,3.18//",
    "GSP27motik_3u:141_0": "apṛthvyādimayaḥ pṛthvyādivyatiriktasvarūpaḥ / ata eva vyomākṛtiḥ ākāśākṛtiḥ / ata eva ca adehaḥ ādhibhautikadeharahitaḥ /",
    "GSP27motik_3u:141_1": "svātmabhūḥ padmajaḥ / sadeha iva bhāti sphurati / sadehakāryanānāvidhaprapañcakartṛtvāt / svātmabhūḥ kathambhūtaḥ / bhūteśaḥ",
    "GSP27motik_3u:141_2": "sarvabhūtotpādakatvena sarvabhūtasvāmī / punaḥ kathambhūtaḥ / puruṣākṛtiḥ puruṣavat ākṛtiḥ yasya / saḥ tādṛśaḥ / anyathā",
    "GSP27motik_3u:141_3": "śāstreṣu caturmukhatvakalpanāṃ na kuryād ity arthaḥ //MT_3,3.18 //",
    "GSP27motik_3u:142": "asyodayaśāntī tadabhāvaṃ ca kathayati",
    "GSP27motik_3u:143": "sa cit saṅkalparūpatvād udety apy atha śāmyati / svāyattatvāt svabhāvasya nodeti na ca śāmyati //MU_3,3.19//",
    "GSP27motik_3u:144_0": "cit paramārthataḥ citsvarūpaḥ / saḥ padmajaḥ / saṅkalparūpatvāt cinmātrāśrayasvaparāmarśasvarūpasaṅkalparūpatvenodeti prādurbhavati /",
    "GSP27motik_3u:144_1": "atha udayānantaram / upaśāmyaty api śāntiṃ vrajati ca / saṅkalpasyodayaśāntiniyatādhāratvāt / tathā saḥ padmajaḥ / svabhāvasya",
    "GSP27motik_3u:144_2": "cinmātrākhyasya svarūpasya / svāyattatvāt tad evāham iti parāmarśaviṣayatvāt / na udeti na ca śāmyati / na hi svabhāvāparaparyāyasya",
    "GSP27motik_3u:144_3": "sadābhātasya cinmātrasyodayaśāntī yukte iti / tatra svātmatve niścitasya tatsvarūpasya ca padmajasyāpi te na yukte iti bhāvaḥ //MT_3,3.19 //",
    "GSP27motik_3u:145": "athāsyaiva jagatkāraṇatvaṃ kathayati",
    "GSP27motik_3u:146": "brahmā saṅkalparahitaḥ pṛthvyādirahitākṛtiḥ / kevalaś cittamātrātmā kāraṇaṃ trijagatsthiteḥ //MU_3,3.20//",
    "GSP27motik_3u:147_0": "saṅkalparahitaḥ ātivāhikadeharahitaḥ / tathā pṛthvyādirahitākṛtiḥ sthūladeharahitaḥ / ata eva kevalaḥ advitīyaḥ / cinmātrarūpa",
    "GSP27motik_3u:147_1": "iti yāvat / tathātve 'pi cittamātrātmā śuddhasaṅkalparūpaśuddhacittasvarūpaḥ / brahmā padmajaḥ / trijagatsthiteḥ trijagatsattāyāḥ /",
    "GSP27motik_3u:147_2": "kāraṇam bhavati //MT_3,3.20 //",
    "GSP27motik_3u:148": "nanu advitīyāc cinmātrāt kasya preraṇayā śuddhamanorūpaḥ padmajaḥ uttiṣṭhatīty / atrāha",
    "GSP27motik_3u:149": "saṅkalpa eṣa kacati yathā nāma svasambhavaḥ / vyomātmaiṣa tathā bhāti bhavatsaṅkalpaśailavat //MU_3,3.21//",
    "GSP27motik_3u:150_0": "nāma niścaye / yathā eṣaḥ sarvaiḥ anubhūyamānaḥ saṅkalpaḥ / svasambhavaḥ svotthaḥ / na tu parasambhavaḥ / kacati sphurati /",
    "GSP27motik_3u:150_1": "tathā eṣaḥ śuddhamanorūpaḥ padmajaḥ svasambhavaḥ / bhāti sphurati / kathaṃ / bhavatsaṅkalpaśailavat / saṅkalpe dṛṣṭaḥ śailaḥ",
    "GSP27motik_3u:150_2": "saṅkalpaśailaḥ / bhavataḥ saṅkalpaśailaḥ bhavatsaṅkalpaśailaḥ / sa iva bhavatsaṅkalpaśailavat / yathā bhavataḥ saṅkalpaśailaḥ",
    "GSP27motik_3u:150_3": "svasambhavaḥ bhāti / tathety arthaḥ / saṅkalpasya ca svataḥ sphuraṇaṃ sarveṣu prasiddham eveti / sa eva sāmānyaviśeṣabhāvābhyāṃ",
    "GSP27motik_3u:150_4": "dvir upamānatvenopāttaḥ //MT_3,3.21 //",
    "GSP27motik_3u:151": "asya padmajasyādhibhautikadeharāhityaṃ tribhiḥ ślokaiḥ sahetukaṃ kathayati",
    "GSP27motik_3u:152": "ātivāhikataikāntavismṛtyā dṛḍharūḍhayā / ādhibhautikatā yena mudhā bhāti piśācavat //MU_3,3.22//",
    "GSP27motik_3u:153": "idamprathamatodyogasamprabuddhamahāciteḥ /",
    "GSP27motik_3u:154": "nodeti śuddhasaṃvittvād ātivāhikavismṛtiḥ //MT_3,3.23//",
    "GSP27motik_3u:155": "ādhibhautikatā tena nāsyodeti piśācikā / asatyā mṛgatṛṣṇeva mithyā jāḍyabhramapradā //MU_3,3.24//",
    "GSP27motik_3u:156_0": "yena yataḥ hetoḥ / dṛḍharūḍhayā prauḍhiṃ gatayā / ātivāhikataikāntavismṛtyā / ātivāhikatāyāḥ ātivāhikabhāvasya / sūkṣmatāyā",
    "GSP27motik_3u:156_1": "iti yāvat / yā ekāntavismṛtiḥ atyantavismaraṇaṃ / tayā / ādhibhautikatā ādhibhautikabhāvaḥ / sthūlatā iti yāvat / piśācavat",
    "GSP27motik_3u:156_2": "mudhā asatyaṃ / bhāti sphurati / aśuddhasya manasaḥ iti śeṣaḥ / tena tataḥ kāraṇāt / asya śuddhamanorūpasya padmajasya /",
    "GSP27motik_3u:156_3": "piśācikā mithyābhūtapiśācarūpā / ādhibhautikatā ādhibhautikabhāvaḥ / sthūlabhāva iti yāvat / na bhāti na sphurati / ādhibhautikatā",
    "GSP27motik_3u:156_4": "kathambhūtā / jāḍyasya jaḍatāyāḥ / bhramaṃ vaipulyaṃ / prakarṣeṇa dadātīti tādṛśī / ādhibhautikatāsādanena hi manasaḥ jāḍyam",
    "GSP27motik_3u:156_5": "adhikībhavati / ādhibhautikatā punaḥ kathambhūtā / asatyā asatyaṃ bhātety arthaḥ / kā iva / mṛgatṛṣṇā iva / yathā mṛgatṛṣṇā",
    "GSP27motik_3u:156_6": "asatyā bhavati / tathety arthaḥ / nanu ādhibhautikatā ātivāhikatāvismṛtikāraṇikā bhavatu / kathaṃ sā tena śuddhamanorūpe",
    "GSP27motik_3u:156_7": "padmaje na bhavatīty / atra ślokatrayamadhyagaṃ dvitīyaṃ ślokaṃ samarthakatvena kathayati idam iti / idamprathamatayā tatpūrvaṃ /",
    "GSP27motik_3u:156_8": "yaḥ udyogaḥ svaparāmarśaṃ prati ābhimukhyaṃ / tena samprabuddhā svaparāmarśayuktā / yā mahācitiḥ cinmātram / tasya / tatsvarūpasyeti",
    "GSP27motik_3u:156_9": "yāvat / asya śuddhamanorūpasya padmajasya / śuddhasaṃvittvāt bhedamalārūṣitasaṃvidyuktatvena / ātivāhikavismṛtiḥ bhāvapradhānanirdeśāśrayaṇena",
    "GSP27motik_3u:156_10": "ātivāhikatāvismaraṇam / nodeti na sphurati / ata evāsyātivāhikatāvismṛtikāraṇikā ādhibhautikatā na bhavatīti bhāvaḥ / dṛṣṭaṃ",
    "GSP27motik_3u:156_11": "hi svam eva bhedarūṣitasaṃvidaḥ aśuddhasya manasa eva sthūlapurādibhāvena bhānam iti nātrāyastam //MT_3,3.22-24 //",
    "GSP27motik_3u:157": "padmajasya manomātrarūpatvena tatkāryasya jagato 'pi manomātrarūpatvaṃ yogyatayā atidiśati",
    "GSP27motik_3u:158": "manomātraṃ yadā brahmā na pṛthvyādimayātmakaḥ / manomātram ato viśvaṃ yad yatas tat tad eva hi //MU_3,3.25//",
    "GSP27motik_3u:159_0": "yadeti yata ity asyārthe / yadā yataḥ / brahmā padmajaḥ / manomātraṃ śuddhamanomātraṃ bhavati / ataḥ viśvaṃ manomātraṃ bhavati /",
    "GSP27motik_3u:159_1": "yataḥ / yat vastu / yataḥ yasmāt vastunaḥ / bhavati / sattākartṛtāṃ bhajati / tat vastu / tad eva bhavati / mṛdaḥ sattākartṛtvaṃ",
    "GSP27motik_3u:159_2": "bhajataḥ ghaṭasya mṛttvadarśanāt / ato jagataḥ manovat anutpattisatattvā evotpattir iti bhāvaḥ //MT_3,3.25 //",
    "GSP27motik_3u:160_0": "nanu padmajasya svakāraṇabhūtacinmātravyatiriktasahakārikāraṇābhāvena cinmātrasthūlatāmātrarūpam manomātrarūpatvam astu /",
    "GSP27motik_3u:160_1": "tajjasya jagataḥ adṛṣṭādisahakārikāraṇasadbhāvāt kathaṃ manomātrarūpatvaṃ yujyate ity / atrāha",
    "GSP27motik_3u:161": "ajasya sahakārīṇi kāraṇāni na santi yat / tajjasyāpi na santy eva tāni tasmāt tu kānicit //MU_3,3.26//",
    "GSP27motik_3u:162_0": "ajasya padmajasya / yat yataḥ kāraṇāt / sahakārīṇi kāraṇāni na santi / tu niścaye / tasmāt tataḥ kāraṇāt / tajjasya tasmād",
    "GSP27motik_3u:162_1": "utpannasya jagataḥ / kānicit tāni kānicit sahakārīṇi / na santy eva / manaḥkāryāṇām adṛṣṭādīnāṃ manaḥ prati sahakāritvāyogāt /",
    "GSP27motik_3u:162_2": "na hi yo yasmāt utpadyate sa eva tatsahakārī bhavitum arhati / svotpattisamaye svayam asattvāt / anyān praty eva sahakārikāraṇatvābhyupagame",
    "GSP27motik_3u:162_3": "svotpattau sahakārikāraṇāntarāpekṣāyāḥ sthitatvāt / anyathā svasyāpi parān prati sahakārikāraṇatvāyogāt //MT_3,3.26 //",
    "GSP27motik_3u:163": "nanu tato 'pi kim ity / atrāha",
    "GSP27motik_3u:164": "kāraṇāt kāryavaicitryaṃ tenātrāsti na kiñcana / yādṛśaṃ kāraṇaṃ śuddhaṃ kāryaṃ tādṛg iha sthitam //MU_3,3.27//",
    "GSP27motik_3u:165_0": "tena / yataḥ jagataḥ sahakārikāraṇāni na santi / tasmāt / atra padmajajagadviṣaye / kāraṇāt kāryavaicitryaṃ kāryabhedaḥ /",
    "GSP27motik_3u:165_1": "kiñcana leśenāpi / nāsti / daṇḍādisahakārikāraṇasānnidhye eva mṛdo ghaṭākhyakāryavaicitryasya dṛṣṭatvāt / ataḥ iha kāraṇaṃ",
    "GSP27motik_3u:165_2": "yādṛśaṃ śuddhaṃ bhavati / kāryam tādṛk sthitaṃ bhavati / bhinnatāpādakānāṃ sahakārikāraṇānām abhāvāt / ataḥ cinmātram eva",
    "GSP27motik_3u:165_3": "jagad iti bhāvaḥ //MT_3,3.27 //",
    "GSP27motik_3u:166": "phalitaṃ siddhāntaṃ kathayati",
    "GSP27motik_3u:167": "kāryakāraṇatādy atra na kiñcid upapadyate / yādṛg eva paraṃ brahma tādṛg eva jagattrayam //MU_3,3.28//",
    "GSP27motik_3u:168_0": "yataḥ atra cinmātrapadmajayoḥ padmajajagatoś ca / kāryakāraṇatādi kāryakāraṇabhāvādi / kiñcit leśenāpi / nopapadyate / ataḥ",
    "GSP27motik_3u:168_1": "paraṃ brahma śuddhacinmātraṃ / yādṛśaṃ bhavati / jagattrayam padmajādirūpam jagattrayam / tādṛśaṃ bhavati / kāryakāraṇabhāvāder",
    "GSP27motik_3u:168_2": "eva bhedāpādakatvāt //MT_3,3.28 //",
    "GSP27motik_3u:169": "nanu cinmātrād utpannasya śuddhamanorūpasya padmajasya cinmātrarūpatvaṃ bhavatu / śuddhamanorūpāt padmajād utpannasya trailokyasya tu kathaṃ tad yuktam ity / atrāha",
    "GSP27motik_3u:170": "manastām iva yātena brahmaṇā tanyate jagat / ananyad ātmanaḥ śuddhād dravatvam iva vāriṇā //MU_3,3.29//",
    "GSP27motik_3u:171_0": "manastām padmajety aparanāmadheyayuktaśuddhamanobhāvam / yāteneva gateneva / brahmaṇā padārtharūpatayā bṛṃhitena śuddhacinmātreṇa /",
    "GSP27motik_3u:171_1": "śuddhāt ātmanaḥ svasmāt / ananyat abhinnam / idaṃ jagat tanyate vistāryate / svātmani prakaṭīkriyata iti yāvat / keneva /",
    "GSP27motik_3u:171_2": "vāriṇeva yathā vāriṇā / ātmanaḥ ananyat dravatvam ādyaspandanāsamavāyikāraṇabhūtaḥ dravatvākhyaḥ guṇaḥ / vistāryate / tathety",
    "GSP27motik_3u:171_3": "arthaḥ / manastāyām api paramārthataḥ cinmātratvānapāyād ivaśabdopādānam / ataḥ jagato 'pi cinmātrād utpannatvena cinmātratvam",
    "GSP27motik_3u:171_4": "eva yuktam iti bhāvaḥ //MT_3,3.29 //",
    "GSP27motik_3u:172": "nanu tarhi katham ayaṃ bhedo bhāsate ity / atrāha",
    "GSP27motik_3u:173": "manasā tanyate sarvam asad evedam ātatam / yathā saṅkalpanagaraṃ yathā gandharvapattanam //MU_3,3.30//",
    "GSP27motik_3u:174_0": "manasā padmajeti prasiddhena śuddhamanasā / ātataṃ samantāt sphurat / idam tanuḥ bhāsamānaṃ / idaṃ samastaṃ jagat / tanyate",
    "GSP27motik_3u:174_1": "paraṃ brahmaṇaḥ bhinnayā sattayā prakaṭīkriyate / idaṃ sarvaṃ kathambhūtam / asad eva asatsvarūpam eva / na tu satsvarūpaṃ /",
    "GSP27motik_3u:174_2": "kiṃ yathā / saṅkalpanagaraṃ yathā / yathā saṅkalpanagaraṃ asad eva bhavati / tathety arthaḥ / punaḥ kiṃ yathā / gandharvapattanaṃ",
    "GSP27motik_3u:174_3": "yathā / yathā gandharvapattanaṃ / yathā gandharvapattanaṃ sad eva bhavati / tathety arthaḥ / gandharvāḥ hi svāvāsārthaṃ kalpanayā",
    "GSP27motik_3u:174_4": "śūnye nagaraṃ racayanti / tad eva gandharvanagaram ucyate / cinmātrād utthitena manasā eva idaṃ bhinnatayā vistāryate / anyathā",
    "GSP27motik_3u:174_5": "manasaḥ kimartham utthānaṃ syād iti bhāvaḥ //MT_3,3.30 //",
    "GSP27motik_3u:175": "atyantaniścayatvena punar api ādhibhautikatāyāḥ asatyatvaṃ kathayati",
    "GSP27motik_3u:176": "ādhibhautikatā nāsti rajjvām iva bhujaṅgatā / brahmādayaḥ prabuddhās tu kathaṃ tiṣṭhantu tatra te //MU_3,3.31//",
    "GSP27motik_3u:177": "brahmādaya ity / ādiśabdena śuddhabuddhirūpasya viṣṇoḥ śuddhāhaṅkārarūpasya rudrasya ca grahaṇam / prabuddhāḥ atyantaśuddhatvena prakṛṣṭena bodhena yuktāḥ //MT_3,3.31//",
    "GSP27motik_3u:178": "daṇḍāpūpikānyāyenādhibhautikatāyāḥ asatyatāṃ punar api kathayati",
    "GSP27motik_3u:179": "ātivāhika evāsti na prabuddhamateḥ kila / ādhibhautikadehasya carcaivātra kutaḥ kathaṃ //MU_3,3.32//",
    "GSP27motik_3u:180_0": "kileti niścaye / prabuddhamateḥ samyak niścitamateḥ puruṣasya / ātivāhika eva ativahanaśīlaḥ sūkṣmaḥ deha eva / nāsti / svasmin",
    "GSP27motik_3u:180_1": "cinmātrarūpatājñānāt / atrāsmin prabuddhamatau / ādhibhautikadehasya carcā eva kathā eva / kutaḥ syāt / kathaṃ syāt //MT_3,3.32 //",
    "GSP27motik_3u:181": "ādhibhautikadeharahitāt padmajād utpannasya jagataḥ asatyatvaṃ kathayati",
    "GSP27motik_3u:182": "manonāmno manuṣyasya vividhākāradhāriṇaḥ / manorājyaṃ jagad iti satyarūpam iva sthitam //MU_3,3.33//",
    "GSP27motik_3u:183_0": "vividhān ākārān dhārayatīti tādṛśasya manonāmnaḥ mana iti nāmadheyayuktasya / manuṣyasya ādhibhautikadeharahitasya padmajākhyasya",
    "GSP27motik_3u:183_1": "manuṣyasya / manorājyam manaḥkalpanā / jagad iti sthitam jagadrūpeṇa sthitam / bhavati / jagat kathambhūtam iva / satyarūpam",
    "GSP27motik_3u:183_2": "iva / paramārthatas tu kalpanāmātrarūpatvān na satyarūpam itīvaśabdopādānam / svapnasya cātra dṛṣṭāntatvaṃ sphuṭam eveti",
    "GSP27motik_3u:183_3": "nātrāyastam / manonāmnaḥ manuṣyasya manorājyam iti rāhoḥ śira itivaj jñeyam //MT_3,3.33 //",
    "GSP27motik_3u:184": "nanu śāstreṣu caturmukhasya kasyāpi devaviśeṣasyaiva padmajatvam uktam asti / tat kathaṃ tvayā śuddhasya manasa eva tad uktam ity / atrāha",
    "GSP27motik_3u:185": "mana eva viriñcaṃ tvaṃ viddhi saṅkalpanātmakam / svavapuḥ sphāratāṃ nītvā manasedaṃ vitanyate //MU_3,3.34//",
    "GSP27motik_3u:186_0": "tvam / saṅkalpanātmakam cinmātroktasvaparāmarśasvarūpam / manaḥ śuddhaṃ manaḥ / viriñcaṃ padmajaṃ / viddhi jānīhi / yataḥ",
    "GSP27motik_3u:186_1": "svavapuḥ svasvarūpam / sphāratāṃ vistīrṇatāṃ / nītvā / manasā idaṃ jagat / vitanyate vistāryate / utpādyate iti yāvat / viriñcasya",
    "GSP27motik_3u:186_2": "hi viriñcatvam etad eva / yaj jagad utpādyate tac ca manasā eva svapnanyāyena sphuṭam utpādyate / iti tasyaiva viriñcatvam",
    "GSP27motik_3u:186_3": "yuktam / caturmukhadevaviśeṣakalpanā tu sthūladṛṣṭīn praty eveti bhāvaḥ //MT_3,3.34 //",
    "GSP27motik_3u:187": "viriñcamanasoḥ atyantam abhinnatvaṃ kathayati",
    "GSP27motik_3u:188": "viriñco manaso rūpaṃ viriñcasya mano vapuḥ / pṛthvyādi vidyate nātra tena pṛthvyādi kalpitam //MU_3,3.35//",
    "GSP27motik_3u:189_0": "viriñcaḥ padmajaḥ / manasaḥ śuddhasya manasaḥ / rūpaṃ svarūpaṃ / bhavati / manaḥ śuddhaṃ manaḥ / viriñcasya padmajasya /",
    "GSP27motik_3u:189_1": "vapuḥ svarūpaṃ / bhavati / utpādanākhyaikakāryakāritvāt / atrānayoḥ viriñcamanasoḥ / pṛthvyādi na vidyate / śuddhacinmātrotthitatvena",
    "GSP27motik_3u:189_2": "śuddhacinmātratvānapāyāt / tena tataḥ kāraṇāt / pṛthvyādi bhūmyādi / kalpitam kalpanāyām bhāvitaṃ bhavati / svapnavad iti",
    "GSP27motik_3u:189_3": "śeṣaḥ //MT_3,3.35 //",
    "GSP27motik_3u:190": "nanu viriñcarūpaṃ manaḥ upādānakāraṇaṃ vinā kathaṃ jagad utpādayati / na hi kuśalasyāpi kulālasya mṛdākhyam upādānakāraṇaṃ vinā ghaṭodbhāvane śaktir astīty / atrāha",
    "GSP27motik_3u:191": "padmākṣe padminīvāntar manohṛdy asti dṛśyatā / manodṛśyadṛśau bhinne na kadācana kiñcana //MU_3,3.36//",
    "GSP27motik_3u:192_0": "svārthe bhāvapratyayaḥ ārṣaḥ / tenāyam arthaḥ / dṛśyatā dṛśyam / manohṛdi manaso 'ntaḥ / asti tiṣṭhati / sarvaśaktiyuktāc",
    "GSP27motik_3u:192_1": "cinmātrāt tathaivotthānāt / anyathā dṛśyabhāvena sphuraṇāyogāt / kā iva / padminīva / yathā padminī kamalinī / padmākṣe padmabīje /",
    "GSP27motik_3u:192_2": "antaḥ asti / tathety arthaḥ / padminyāś ca padmākṣāntargatatvaṃ tataḥ nirgamenānumeyam / na hi yat yadantar na bhavati tat",
    "GSP27motik_3u:192_3": "tataḥ niryāti / nirjalāt ghaṭād iva jalam / ataḥ manodṛśyadṛśau manodṛk dṛśyadṛk ca / kadācana jātu / kiñcana leśenāpi /",
    "GSP27motik_3u:192_4": "bhinne na bhavataḥ / upādānopādeyabhāvena sthitatvāt / ataḥ svato bhinnasyopādānakāraṇasyātrāpekṣā nāstīti bhāvaḥ //MT_3,3.36 //",
    "GSP27motik_3u:193": "etad eva dṛṣṭāntāntareṇa dṛḍhayati",
    "GSP27motik_3u:194": "tathā cātra bhavatsvapnasaṅkalpaś cittarājyadhīḥ / svānubhūtyaiva dṛṣṭāntas tasmād dhṛdy asti dṛśyabhūḥ //MU_3,3.37//",
    "GSP27motik_3u:195": "spaṣṭam //MT_3,3.37//",
    "GSP27motik_3u:196": "tasmāc cittavikalpasthaḥ piśāco bālakaṃ yathā / vinihanty evam eṣāntar draṣṭāraṃ dṛśyarūpikā //MU_3,3.38//",
    "GSP27motik_3u:197": "draṣṭāram manorūpaṃ draṣṭāram //MT_3,3.38//",
    "GSP27motik_3u:198": "yathāṅkuro 'ntar bījasya saṃsthito deśakālataḥ / karoti bhāsuraṃ dehaṃ tanoty evaṃ hi dṛśyadhīḥ //MU_3,3.39//",
    "GSP27motik_3u:199": "idaṃ ślokatrayaṃ ca prathamasargāntyabhāge gatam iti na punar āyastam //MT_3,3.39//",
    "GSP27motik_3u:200": "sargāntaślokena siddhāntaṃ kathayati",
    "GSP27motik_3u:201_0": "sac cen na śāmyati kadācana dṛśyaduḥkhaṃ dṛśye tv aśāmyati na boddhari kevalatvam / dṛśye tv asambhavati boddhari boddhṛbhāvaḥ",
    "GSP27motik_3u:201_1": "śāmyet sthite 'pi hi tad asya vimokṣam āhuḥ //MU_3,3.40 //",
    "GSP27motik_3u:202_0": "idam anubhūyamānam dṛśyaduḥkham dṛśyākāraṃ duḥkham / sat paramārthasat / cet bhavati / tadā kadācit na śāmyati / nābhāvo",
    "GSP27motik_3u:202_1": "vidyate sata iti nyāyād ity arthaḥ / dṛśye aśāmyati sati / boddhari draṣṭari / kevalatvaṃ kevalībhāvaḥ / aboddhṛrūpateti",
    "GSP27motik_3u:202_2": "yāvat / na bhavati / svavyatiriktasya dṛśyasthabodhyatayā sthitatvāt / mokṣābhāvaprakāram uktvā mokṣaṃ kathayati / dṛśya",
    "GSP27motik_3u:202_3": "iti / tu pakṣāntare / dṛśye asambhavati sati / uktanyāyena anutpattisatattvotpattiyukte sati / boddhari draṣṭari / boddhṛbhāvaḥ",
    "GSP27motik_3u:202_4": "śāmyet śāntiṃ vrajet / na hi dṛśyarahitasya draṣṭuḥ draṣṭṛtvaṃ nāma kiñcid asti / dṛśye kathambhūte 'pi / sthite 'pi / bhāsamānatvāt",
    "GSP27motik_3u:202_5": "sthitiṃ bhajaty api / nanu tena boddhṛbhāvaśamanena kiṃ setsyatīty / atrāha / hi tad asyeti / hi niścaye / paṇḍitāḥ tat boddhṛbhāvaśamanam /",
    "GSP27motik_3u:202_6": "asya boddhuḥ / vimokṣaṃ viśiṣṭāṃ muktim / āhuḥ kathayanti / dṛśyānaunmukhyasyaiva mokṣatvād / iti śivam //MT_3,3.40 //",
    "GSP27motik_3u:203": "iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe tṛtīyaḥ sargaḥ // 3,3 //",
    "GSP27motik_3u:204": "oṃ śrīvālmīkiḥ bharadvājaṃ prati kathayati",
    "GSP27motik_3u:205": "kathayaty evam uddāmavacanaṃ munināyake / śrotum ekarase jāte jane mauna iva sthite //MU_3,4.1//",
    "GSP27motik_3u:206": "śānteṣu kiṅkiṇījālasvaneṣu spandanaṃ vinā / pañjarāntarahārītaśukeṣv apy astakeliṣu //MU_3,4.2//",
    "GSP27motik_3u:207": "suvismṛtavilāsāsu sthitāsu lalanāsv api / citrabhittāv iva nyaste samaste rājasadmani //MU_3,4.3//",
    "GSP27motik_3u:208": "muhūrtaśeṣam abhavad divasaṃ madhurātapam / vyavahāro ravikaraiḥ saha tānavam āyayau //MU_3,4.4//",
    "GSP27motik_3u:209_0": "munināyake śrīvasiṣṭhe / evam anena prakāreṇa / uddāmavacanam arthagūḍhaṃ vacanaṃ / kathayati sati / ata eva maune iva sthite",
    "GSP27motik_3u:209_1": "maunākhyavratayukta iva sthite / jane sabhājane / śrotum ekarase kevalāsvādayukte / jāte sati / tathā spandanaṃ vinā svādhārabhūtastryādikṛtaṃ",
    "GSP27motik_3u:209_2": "spandanaṃ vinā / svādhārabhūtastryādikṛtaspandarāhityenety arthaḥ / kiṅkiṇījālasvaneṣu satsu / tathā pañjarāntareṣu sthitāḥ",
    "GSP27motik_3u:209_3": "ye hārītaśukāḥ / teṣu api astakeliṣu tyaktakrīḍeṣu satsu / tathā lalanāsu suvismṛtavilāsāsu atyantavismṛtavilāsāsu / sthitāsu",
    "GSP27motik_3u:209_4": "satīṣu / tathā samaste rājasadmani sakale rājagṛhe / citrabhittau nyaste iva citralikhite iva sati / madhurātapam mandātapam /",
    "GSP27motik_3u:209_5": "divasam muhūrtaśeṣam ghaṭikādvayaśeṣam / abhavat / tathā vyavahāraḥ lokavyavahāraḥ / ravikaraiḥ saha tānavam āyayau //MT_3,4.1-4 //",
    "GSP27motik_3u:210": "anyat kiṃ tadābhūd ity apekṣāyām āha",
    "GSP27motik_3u:211": "vavur utphullakamalaprakaronmadamāṃsalāḥ / vāyavo madhuraspandaṃ śravaṇārtham ivāgatāḥ //MU_3,4.5//",
    "GSP27motik_3u:212_0": "vāyavaḥ madhuraspandam komalaspandam / vavuḥ vānti sma / kathambhūtāḥ / utphullāḥ ye kamalaprakarāḥ kamalasamūhāḥ / teṣu",
    "GSP27motik_3u:212_1": "unmadāḥ saṅkocakāritvāt udgatarūpāḥ ca te māṃsalāś ca / tādṛśāḥ vāyavaḥ / kathambhūtā iva / śravaṇārtham munivākśravaṇārtham /",
    "GSP27motik_3u:212_2": "āgatā iva / yo 'pi śravaṇārtham āgacchati so 'pi madhuraspandam eva vāti //MT_3,4.5 //",
    "GSP27motik_3u:213": "śrutaṃ cintayituṃ bhānur ivāhoracanābhramam / tatyājaikāntam agamac chūnyam astagires taṭam //MU_3,4.6//",
    "GSP27motik_3u:214_0": "bhānuḥ sūryaḥ / ahoracanābhramam dinanirmāṇārthaṃ bhramaṇam / tatyāja tyaktavān / tathā śūnyaṃ / ata eva ekāntam vijanam /",
    "GSP27motik_3u:214_1": "astagireḥ taṭam agamat gatavān / kiṃ kartum iva / śrutam śravaṇaviṣayīkṛtam munivākkadambakam / cintayitum iva mananaviṣayīkartum",
    "GSP27motik_3u:214_2": "iva / yo 'pi hi śrutaṃ kiñcid upadeśādikaṃ cintayitum icchati so 'pi kriyārūpam bhramam tyajati / ekāntaṃ ca gacchati //MT_3,4.6 //",
    "GSP27motik_3u:215": "uttasthur mihikārambhaśyāmatā vanabhūmiṣu / vijñānaśravaṇād antaḥ śītalāḥ śāntatā iva //MU_3,4.7//",
    "GSP27motik_3u:216_0": "vanabhūmiṣu mihikārambhaśyāmatāḥ nīhārārambhaśyāmatāḥ / uttasthuḥ prādurbhūtāḥ / dināvasāne hi mihikāḥ uttiṣṭhanti / mihikārambhaśyāmatāḥ",
    "GSP27motik_3u:216_1": "kā iva / śāntatāḥ iva kṣobharāhityānīva / yathā śītalāḥ santāpanāśakatvena śītalasvabhāvāḥ / śāntatāḥ / vijñānaśravaṇāt śrīvasiṣṭhoktavijñānaśravaṇena /",
    "GSP27motik_3u:216_2": "antaḥ śrotṛjanamanassu / uttasthuḥ / tathety arthaḥ //MT_3,4.7 //",
    "GSP27motik_3u:217": "babhūvur alpasañcārā janā daśasu dikṣv api / sāvadhānatayā śrotum iva santyaktaceṣṭitāḥ //MU_3,4.8//",
    "GSP27motik_3u:218": "dināvasāne svabhāvasiddhaṃ janānām alpasañcāritvam śravaṇārtham kṛtena ceṣṭitatyāgenotprekṣitam //MT_3,4.8//",
    "GSP27motik_3u:219": "chāyā dīrghatvam ājagmur vāsiṣṭhaṃ varṇanakramam / iva śrotum aśeṣāṇāṃ vastūnāṃ dīrghakandharāḥ //MU_3,4.9//",
    "GSP27motik_3u:220": "sāyaṃsamaye hi chāyāḥ dīrghībhavanti / yo 'pi kiñcic chrotum icchati so 'pi dīrghakandharo bhavatīti svabhāvadvayakathanam //MT_3,4.9//",
    "GSP27motik_3u:221_0": "pratīhāraḥ puraḥ prahvo bhūtvāha vasudhādhipam / deva snānadvijārcāsu kālo hy atigato bhṛśam //MU_3,4.10 //prahvo bhūtvā",
    "GSP27motik_3u:221_1": "namno bhūtvā / kim āheti karmāpekṣāyām uttarārdham karmatvena kathayati deveti / hi niścaye //MT_3,4.10 //",
    "GSP27motik_3u:222": "śrīvasiṣṭhakṛtaṃ vāksaṃharaṇaṃ kathayati",
    "GSP27motik_3u:223": "tato vasiṣṭho bhagavān saṃhṛtya madhurāṃ giram / adya tāvan mahārāja śrutam etāvad astu vaḥ //MU_3,4.11//",
    "GSP27motik_3u:224": "prātar anyad vadiṣyāma ity uktvā maunavān abhūt / ity ākarṇyaivam astūktvā bhūpatir bhūtivṛddhaye //MU_3,4.12//",
    "GSP27motik_3u:225": "puṣpārghyapādyasammānadakṣiṇādānapūjayā / sa devarṣimunīn viprān pūjayām āsa sādaram //MU_3,4.13//",
    "GSP27motik_3u:226": "śrotṝn śravaṇotsukān jñātvā āha prātar iti / ākarṇyaiva / na tu prativādaṃ kṛtvā / saḥ daśarathaḥ //MT_3,4.11-13//",
    "GSP27motik_3u:227": "athottasthau sabhā sarvā sarājamunimaṇḍalā / kuṇḍalākīrṇaraśmyoghapariveśāvṛtānanā //MU_3,4.14//",
    "GSP27motik_3u:228_0": "sabhā janasamūhaḥ / sabhāṃ viśinaṣṭi / kuṇḍaleti / kuṇḍalānām ākīrṇaḥ samantāt visārī yaḥ raśmyoghaḥ kiraṇasamūhaḥ / tasya",
    "GSP27motik_3u:228_1": "yaḥ pariveśaḥ maṇḍalaṃ / tenāvṛtāni janamukhāni / sabhāsamukhāni yasyāṃ / sā //MT_3,4.14 //",
    "GSP27motik_3u:229": "parasparāṃsasaṅghaṭṭaraṇatkeyūrakaṅkaṇā / hārabhārāhatasvarṇapaṭṭābhorastaṭāntarā //MU_3,4.15//",
    "GSP27motik_3u:230_0": "parasparaṃ aṃsasaṅghaṭṭāḥ / tena milantaḥ / ata eva raṇantaḥ keyūrāḥ kaṅkaṇāni ca yasyāṃ / sā / hārabhāraiḥ āhatāni suvarṇapaṭṭābhāni",
    "GSP27motik_3u:230_1": "urastaṭāntarāṇi urastaṭamadhyāni yasyāṃ / sā //MT_3,4.15 //",
    "GSP27motik_3u:231": "śekharotsargaviśrāntaprabuddhamadhupavrajaiḥ / saghuṅghumaśirobhāgā patadbhir iva mūrdhajaiḥ //MU_3,4.16//",
    "GSP27motik_3u:232_0": "śekhareṣu sabhāsadapuṣpaśekhareṣu / utsargeṇa gandhodgiraṇena / viśrāntāḥ viśrāntiyuktāḥ / tathā prabuddhāḥ gandhaghrāṇane",
    "GSP27motik_3u:232_1": "caturāḥ / ye madhupāḥ bhramarāḥ / teṣāṃ vrajaiḥ samūhaiḥ / saghuṅghumaśirobhāgā ghuṅghumaśabdayuktajanaśirodeśayuktā / madhupavrajaiḥ",
    "GSP27motik_3u:232_2": "kair iva / patadbhiḥ patanaśīlaiḥ / mūrdhajaiḥ keśair iva kṛṣṇavarṇatvāt //MT_3,4.16 //",
    "GSP27motik_3u:233": "kāñcanābharaṇoddyotakanakīkṛtadiṅmukhāḥ / buddhisthamunivāgarthasaṃśāntendriyavṛttayaḥ //MU_3,4.17//",
    "GSP27motik_3u:234": "jagmur nabhaścarā vyoma bhūcarā bhūmimaṇḍalam / cakrur dinasamācāraṃ svaṃ sarve sveṣu sadmasu //MU_3,4.18//",
    "GSP27motik_3u:235_0": "kāñcanābharaṇānāṃ yaḥ uddyotaḥ prakāśaḥ / tena kanakīkṛtāni kanakarūpāṇi kṛtāni / diṅmukhāni yaiḥ / te tādṛśāḥ / tathā buddhisthaḥ",
    "GSP27motik_3u:235_1": "buddhau sphuraṇaśīlaḥ / na tu vismāritaḥ / yaḥ munivāgarthaḥ / tena saṃśāntāḥ svaviṣayān prati anaunmukhyaṃ gatāḥ / indriyavṛttayaḥ",
    "GSP27motik_3u:235_2": "indriyavyāpārāḥ ye / te tādṛśāḥ / nabhaścarāḥ ākāśacāriṇaḥ / vyoma jagmuḥ / bhūcarāḥ bhūmimaṇḍalam jagmuḥ / tataḥ sarve samastāḥ",
    "GSP27motik_3u:235_3": "nabhaścarādayaḥ / sveṣu sadmasu nijeṣu gṛheṣu / svaṃ dinasamācāraṃ cakruḥ //MT_3,4.17-18 //",
    "GSP27motik_3u:236": "etasminn antare śyāmā yāminī samadṛśyata / janasaṅghātanirmukte gṛhe bālāṅganā yathā //MU_3,4.19//",
    "GSP27motik_3u:237": "etasmin antare asmin samaye / śyāmā rātriḥ / yāminī yāmayuktā / janasaṅghātanirmukte janasamūhatyakte //MT_3,4.19//",
    "GSP27motik_3u:238": "deśāntaraṃ bhāsayituṃ yayau divasanāyakaḥ / sarvatrālokakartṛtvam eva sātpuruṣaṃ vratam //MU_3,4.20//",
    "GSP27motik_3u:239": "ālokakartṛtvam ālokakartṛbhāvaḥ / sātpuruṣaṃ satpuruṣasambandhinam //MT_3,4.20//",
    "GSP27motik_3u:240": "udabhūd abhitaḥ sandhyā tārānikaradhāriṇī / utphullakiṃśukavanā vasantaśrīr ivoditā //MU_3,4.21//",
    "GSP27motik_3u:241": "udabhūt prādurbhūtā //MT_3,4.21//",
    "GSP27motik_3u:242": "cūtanīpakadambāgragrāmacaityagṛhodare / nililyire khagāś citte tadaṇḍavṛttayo yathā //MU_3,4.22//",
    "GSP27motik_3u:243_0": "khagāḥ pakṣiṇaḥ / nililyire nilīnāḥ / kutra / cūtanīpakadambāgragrāmacaityagṛhodare / cūtāś ca nīpāś ca kadambāgrāṇi ca grāmacaityāni",
    "GSP27motik_3u:243_1": "ca gṛhodarāṇi ca / tatra / khagāḥ kāḥ yathā / tāḥ vṛttayaḥ yathā / yathā tāḥ vṛttayaḥ śrāvakajanamanovyāpārāḥ / citte nililyire /",
    "GSP27motik_3u:243_2": "tathety arthaḥ //MT_3,4.22 //",
    "GSP27motik_3u:244": "sandhyārāgāvirbhāvaṃ kathayati",
    "GSP27motik_3u:245": "bhānor bhāsā bhūṣitair meghaleśaiḥ kiñcit kiñcit kuṅkumacchāyayeva / pāścātyo 'driḥ pītavāsās tamo'bdhes tārāhāraśrīyutaḥ khaṃ sametaḥ //MU_3,4.23//",
    "GSP27motik_3u:246_0": "kuṅkumacchāyayā iva kuṅkumaracanāsadṛśayā / bhānoḥ bhāsā sūryasya bhāsā / kiñcit kiñcit bhūṣitaiḥ / pītatāṃ nītair iti yāvat /",
    "GSP27motik_3u:246_1": "meghaleśaiḥ meghakhaṇḍaiḥ / upalakṣitaḥ pāścātyaḥ adriḥ astaśailaḥ / tamo'bdheḥ tamaḥākhyasya samudrasya / pītavāsāḥ śrīnārāyaṇaḥ",
    "GSP27motik_3u:246_2": "āsīt / pītavāsoyuktaś cāsīt / bhānoḥ bhāsā bhūṣitānāṃ meghaleśānām eva pītavāsorūpatvāt / abdheś ca pītavāsasā śrīnārāyaṇena",
    "GSP27motik_3u:246_3": "yuktatvaṃ yuktaṃ eva / pāścātyaḥ adriḥ kathambhūtaḥ / tārāhāraśrīyutaḥ / tārā eva hāraḥ yasya / saḥ tārāhāraḥ / śriyā śobhayā /",
    "GSP27motik_3u:246_4": "yutaḥ / śrīyutaḥ / tārāhāraś cāsau śrīyutaś ca tārāhāraśrīyutaḥ / punaḥ kathambhūtaḥ / kham ākāśaṃ / sametaḥ gataḥ / ākāśavyāpīty",
    "GSP27motik_3u:246_5": "arthaḥ / anyathā tārāhāratvam asambhavi syāt / śrīnārāyaṇasya ca tārāhārayuktatvaṃ lakṣmīyuktatvaṃ balyākramaṇena khasametatvaṃ",
    "GSP27motik_3u:246_6": "ca sthitam eva //MT_3,4.23 //",
    "GSP27motik_3u:247": "sandhyāśāntipūrvaṃ tamaḥsamutthānam kathayati",
    "GSP27motik_3u:248": "pūjām ādāya sandhyāyāṃ prayātāyāṃ yathāgatam / andhakārāḥ samuttasthur vetālavalayā iva //MU_3,4.24//",
    "GSP27motik_3u:249": "spaṣṭam //MT_3,4.24//",
    "GSP27motik_3u:250": "avaśyāyakaṇaspandī helāvidhutapallavaḥ / komalaḥ kumudāśaṃsī vavāv āśītalo 'nilaḥ //MU_3,4.25//",
    "GSP27motik_3u:251": "kumudāśaṃsī kumudagandheneti bhāvaḥ //MT_3,4.25//",
    "GSP27motik_3u:252": "paramāndhyam upājagmur diśo 'pi sphuṭatārakāḥ / lambadīrghatamaḥkeśyo vidhavā iva yoṣitaḥ //MU_3,4.26//",
    "GSP27motik_3u:253": "lambāni dīrghatamāṃsy eva keśāḥ yāsāṃ / tāḥ //MT_3,4.26//",
    "GSP27motik_3u:254": "āyayau bhuvanaṃ tejaḥkṣīrapūreṇa pūrayan / rasāyanamayākāraḥ śaśikṣīrārṇavo nabhaḥ //MU_3,4.27//",
    "GSP27motik_3u:255": "tejaḥ eva kṣīrapūraḥ / tena / rasāyanamayākāraḥ amṛtamayākāraḥ //MT_3,4.27//",
    "GSP27motik_3u:256": "jagmus timirasaṅghātāḥ palāyya kvāpy adṛśyatām / śrutajñānagiraś cittān mahīpānām ivājñatāḥ //MU_3,4.28//",
    "GSP27motik_3u:257": "śrutāḥ jñānagiraḥ vasiṣṭhoktāḥ jñānavācaḥ yena / tat / tādṛśāt / mahīpānāṃ daśarathaprabhṛtīnāṃ / ajñatāḥ maurkhyāṇi //MT_3,4.28//",
    "GSP27motik_3u:258": "ṛṣayo bhūmipālāś ca munayo brāhmaṇās tathā / cetasīva vicitrārthāḥ svāspadeṣu viśaśramuḥ //MU_3,4.29//",
    "GSP27motik_3u:259": "vicitrārthāḥ śrīvasiṣṭhagirāṃ sambandhino nānāvidhā arthāḥ / svāspadeṣu svagṛheṣu / viśaśramuḥ viśrāntiṃ cakruḥ //MT_3,4.29//",
    "GSP27motik_3u:260": "yamakāyopamā śyāmā yayau timiramāṃsalā / āyayau mihikākārā tatra teṣām uṣā śanaiḥ //MU_3,4.30//",
    "GSP27motik_3u:261": "yamakāyopamā yamaśarīrasadṛśī / uṣā / teṣām ṛṣīṇāṃ bhūmipālānāṃ ca //MT_3,4.30//",
    "GSP27motik_3u:262": "alakṣyatām upājagmus tārā nabhasi bhāsurāḥ / prabhātapavaneneva hṛtāḥ kuṅkumavṛṣṭayaḥ //MU_3,4.31//",
    "GSP27motik_3u:263": "spaṣṭam //MT_3,4.31//",
    "GSP27motik_3u:264": "dṛśyatām ājagāmārkaprabhonmīlitalocanā / vivekavṛttir mahatāṃ manasīva navodgatā //MU_3,4.32//",
    "GSP27motik_3u:265": "vivekavṛttiḥ vivekākhyo manovyāpāraḥ //MT_3,4.32//",
    "GSP27motik_3u:266": "sabhāṃ punar upājagmur nabhaścaramahīcarāḥ / hyastanena krameṇaiva kṛtaprātastanakramāḥ //MU_3,4.33//",
    "GSP27motik_3u:267": "nabhaścaramahīcarāḥ hyastanena krameṇa eva sabhām ājagmur iti sambandhaḥ //MT_3,4.33//",
    "GSP27motik_3u:268": "sā pūrvasanniveśena viveśa vipulā sabhā / babhūvāspanditākārā vātamukteva padminī //MU_3,4.34//",
    "GSP27motik_3u:269": "pūrvasanniveśena pūrvaracanayā / aspanditākāratvaṃ ca sabhāyāḥ śrīvasiṣṭhopadeśaśravaṇakutūhalena jñeyam //MT_3,4.34//",
    "GSP27motik_3u:270": "atha prasaṅgam āsādya rāmo madhurayā girā / uvāca muniśārdūlaṃ vasiṣṭhaṃ vadatāṃ varam //MU_3,4.35//",
    "GSP27motik_3u:271": "prasaṅgam āsādya / anyathā dhārṣṭyākhyadoṣaprasaṅgaḥ syād iti bhāvaḥ //MT_3,4.35//",
    "GSP27motik_3u:272": "kim uvācety apekṣāyām āha",
    "GSP27motik_3u:273": "bhagavan manaso rūpaṃ kīdṛśaṃ vada me sphuṭam / yasmāt teneyam akhilā tanyate doṣamañjarī //MU_3,4.36//",
    "GSP27motik_3u:274": "kiṃ tava manorūpakathanenety / atrāha yasmād iti / tena manasā / iyam sṛṣṭirūpā //MT_3,4.36//",
    "GSP27motik_3u:275": "śrīvasiṣṭhaḥ uttaraṃ kathayati",
    "GSP27motik_3u:276": "rāmāsya manaso rūpaṃ na kiñcid api dṛśyate / nāmamātrād ṛte vyomno yathā śūnyajaḍākṛteḥ //MU_3,4.37//",
    "GSP27motik_3u:277_0": "he rāmāsmābhiḥ asya manasaḥ nāmamātrād ṛte nāmamātravyatirekeṇa / kiñcid api rūpaṃ na dṛśyate / nāmamātram eva manasaḥ asti",
    "GSP27motik_3u:277_1": "na rūpam iti bhāvaḥ / asya manasaḥ kathambhūtasya / śūnyā vicārāsahatvena na kiñcidrūpā / jaḍā sākṣigrahaṇāpekṣasiddhikatvena",
    "GSP27motik_3u:277_2": "jāḍyaguṇayuktā / ākṛtiḥ svarūpaṃ yasya / tat / tādṛśasya kasya yathā / vyomnaḥ yathā / yathā vyoma śūnyajaḍākṛti bhavati /",
    "GSP27motik_3u:277_3": "tathety arthaḥ //MT_3,4.37 //",
    "GSP27motik_3u:278": "etad eva dṛḍhīkaroti",
    "GSP27motik_3u:279": "na bāhye nāpi hṛdaye sadrūpaṃ vidyate manaḥ / sarvatraiva sthitaṃ caitad viddhi rāma yathā nabhaḥ //MU_3,4.38//",
    "GSP27motik_3u:280_0": "manaḥ bāhye sadrūpaṃ na vidyate bāhyendriyaiḥ adṛśyamānatvāt / hṛdaye 'pi hṛdayadeśe 'pi / sadrūpaṃ na vidyate / na hi hṛdayadeśe",
    "GSP27motik_3u:280_1": "mano nāma kiñcil labhyate / he rāma / tvam / etat manaḥ / sarvatraiva bāhye hṛdaye ca / sthitaṃ viddhi jānīhi / saṅkalpākhyasya",
    "GSP27motik_3u:280_2": "tatkāryasya bāhye hṛdaye ca sphuramāṇatvāt / saṅkalpo 'pi hi bāhyaṃ ghaṭādikaṃ hṛdayasthaṃ sukhādikaṃ ca viṣayīkaroti / manaḥ",
    "GSP27motik_3u:280_3": "kiṃ yathā / nabho yathā / yathā nabhaḥ sarvatraiva sthitaṃ bhavati / tathety arthaḥ //MT_3,4.38 //",
    "GSP27motik_3u:281": "nanu tathāpy asya svarūpaṃ vaktavyaṃ / na hi sarvathā asataḥ sarvatra sthitatvaṃ yuktam ity / atrāha",
    "GSP27motik_3u:282": "idam asyāsad utpannaṃ mṛgatṛṣṇāmbusannibham / rūpaṃ tu śṛṇu saṅkṣepād dvitīyendubhramopamam //MU_3,4.39//",
    "GSP27motik_3u:283_0": "tvaṃ / asya manasaḥ / asat utpannam mithyā prādurbhūtam / ata eva mṛgatṛṣṇāmbusannibham / tathā dvitīyendubhramopamam / idam",
    "GSP27motik_3u:283_1": "anubhūyamānam / rūpaṃ svarūpaṃ / saṅkṣepāt śṛṇu //MT_3,4.39 //",
    "GSP27motik_3u:284": "manaḥsvarūpam eva kathayati",
    "GSP27motik_3u:285": "sādho yad etad arthasya pratibhānaṃ prathāṃ gatam / sato vāpy asato vāpi tan mano viddhi netarat //MU_3,4.40//",
    "GSP27motik_3u:286_0": "he sādho / sataḥ asataḥ vā arthasya padārthasya / yat etat pratibhānam sphuraṇam / padārthatayā anusandhānam iti yāvat /",
    "GSP27motik_3u:286_1": "prathāṃ dārḍhyaṃ / gataṃ bhavati / tvaṃ tat manaḥ viddhi / itarat tārkikādibhiḥ vikalpitaṃ paramāṇvādirūpaṃ / manaḥ na bhavati /",
    "GSP27motik_3u:286_2": "sataḥ asato veti vādibhedam āśrityoktam //MT_3,4.40 //",
    "GSP27motik_3u:287": "punaḥ punaḥ etad eva kathayati",
    "GSP27motik_3u:288": "yad arthapratibhānaṃ tan mana ity abhidhīyate / anyan na kiñcid apy asti mano nāma kadācana //MU_3,4.41//",
    "GSP27motik_3u:289": "arthapratibhānam artheṣv arthatāsphuraṇam //MT_3,4.41//",
    "GSP27motik_3u:290": "saṅkalpanaṃ mano viddhi saṅkalpāt tan na bhidyate / yathā dravatvāt salilaṃ tathā spando yathānilāt //MU_3,4.42//",
    "GSP27motik_3u:291": "spaṣṭam //MT_3,4.42//",
    "GSP27motik_3u:292": "yatra saṅkalpanaṃ tatra tan mano 'ṅga tathā sthitam / saṅkalpamanasī bhinne na kadācana kecana //MU_3,4.43//",
    "GSP27motik_3u:293_0": "yatra yasyām avasthāyāṃ / saṅkalpanaṃ bhavati / he aṅga / tatra tasyām avasthāyāṃ / tat prasiddhaṃ / manaḥ tathā tena saṅkalpanākhyena",
    "GSP27motik_3u:293_1": "rūpeṇa / sthitaṃ bhavati / kecana anirvācye / saṅkalpamanasī / kadācana jātu / bhinne na bhavataḥ / ekasvarūpatvāt //MT_3,4.43 //",
    "GSP27motik_3u:294": "satyam asty athavāsatyaṃ yad arthapratibhāsanam / tāvanmātraṃ mano viddhi tad brahmaiṣa pitāmahaḥ //MU_3,4.44//",
    "GSP27motik_3u:295_0": "satyam athavā asatyaṃ yat arthapratibhāsanam arthasphuraṇam / asti / tvaṃ / tāvanmātraṃ tat arthapratibhāsanam / manaḥ cittaṃ /",
    "GSP27motik_3u:295_1": "viddhi jānīhi / tat arthapratibhāsanarūpaṃ manaḥ / eṣaḥ śāstreṣu kathitaḥ / pitāmahaḥ pitāmahety aparaparyāyaḥ brahmā bhavati /",
    "GSP27motik_3u:295_2": "sarvasṛṣṭikāraṇatvāt / sṛṣṭikāraṇasyaiva śāstreṣv api brahmatvakathanāt //MT_3,4.44 //",
    "GSP27motik_3u:296": "svapnādau sarvair anubhūyamānātivāhikadeharūpatvaṃ manasaḥ kathayati",
    "GSP27motik_3u:297": "ātivāhikadehātmā mana ity abhidhīyate / ādhibhautikabuddhis tu sadā dhīs tu cirasthitiḥ //MU_3,4.45//",
    "GSP27motik_3u:298_0": "paṇḍitaiḥ ātivāhikasya kṣaṇāntare varṣaprāpyadeśaprāptyā sphuṭam ativahanaśīlasya / dehasyārthāt svapnasaṅkalpādau pratibhāsamānasya",
    "GSP27motik_3u:298_1": "dehasyātmā svarūpaṃ / mana ity abhidhīyate / na tu tārkikābhimataḥ paramāṇuḥ / na hi tasya proktasvarūpam ativahanaṃ yujyate /",
    "GSP27motik_3u:298_2": "tadārabdhe sthūladehe tadadarśanāt / etatprasaṅgena buddhidārḍhyasyādhibhautikadehatvaṃ sādhayati ādhibhautiketi / tu vyatireke /",
    "GSP27motik_3u:298_3": "paṇḍitaiḥ ādhibhautikabuddhiḥ ādhibhautikadehākārā buddhiḥ / ādhibhautikadehasvarūpam iti yāvat / cirasthitiḥ dhīḥ iti dārḍhyaṃ",
    "GSP27motik_3u:298_4": "gatā ātivāhikadehaviṣayā buddhir iti / sadābhidhīyate / manaḥsvarūpātivāhikadehaviṣayā buddhir eva hi dārḍhyaṃ gatādhibhautikabhāvena",
    "GSP27motik_3u:298_5": "sphurati / na tu māṃsamayaḥ ādhibhautiko nāma kaścit pṛthag asti yathā tathā sato 'pi tasya buddhiviṣayatvaṃ vinā asatkalpatvāt /",
    "GSP27motik_3u:298_6": "buddhiviṣayatve tu buddhirūpatvānapāyāt / viṣayo hi sa evocyate yaḥ viṣayyagrastha iva bhāsate / anyathā pītadravyasyāpi",
    "GSP27motik_3u:298_7": "nīlajñānaviṣayatvāpātāt / dvitīyaḥ tuśabdaḥ pādapūraṇārthaḥ //MT_3,4.45 //",
    "GSP27motik_3u:299": "dṛśyatvasādhanārthaṃ manasaḥ dṛśyaparyāyatvaṃ kathayati",
    "GSP27motik_3u:300": "avidyā saṃsṛtiś cittaṃ mano bandho malaṃ tamaḥ / iti paryāyanāmāni dṛśyasya vidur uttamāḥ //MU_3,4.46//",
    "GSP27motik_3u:301": "ataḥ manaḥ dṛśyam evānyathā dṛśyaparyāyatvam asya na syād iti //MT_3,4.46//",
    "GSP27motik_3u:302": "nanu padārthagrāhakatayā bhāsamānasya manasaḥ kathaṃ dṛśyaparyāyatvaṃ yuktam ity / atrāha",
    "GSP27motik_3u:303": "na hi dṛśyād ṛte kiñcin manaso rūpam asti hi / dṛśyaṃ cotpannam evaitan neti vakṣyāmy ahaṃ punaḥ //MU_3,4.47//",
    "GSP27motik_3u:304_0": "hi yasmāt kāraṇāt / dṛśyād ṛte kiñcit dṛśyavyatiriktaṃ kiñcit / manasaḥ rūpaṃ / hi niścayena / nāsti / ataḥ manasaḥ dṛśyaparyāyatvaṃ",
    "GSP27motik_3u:304_1": "yuktam iti bhāvaḥ / nanu tato 'pi kim ity / atrāha dṛśyaṃ ceti / etat dṛśyaṃ ca utpannaṃ na bhavati / pūrvam uktatvāt / ataḥ",
    "GSP27motik_3u:304_2": "manaḥ api anutpannam eva bhavatīti bhāvaḥ / nanu dṛśyānutpannatve mama pūrvaṃ niścayo na jāta ity atrāhetīti / aham iti etat",
    "GSP27motik_3u:304_3": "dṛśyānutpannatvam / punaḥ vakṣyāmi / durbodhatvād iti bhāvaḥ //MT_3,4.47 //",
    "GSP27motik_3u:305": "dṛśyānutpannatvam eva kathayati",
    "GSP27motik_3u:306": "yathā kamalabīje 'ntaḥ sthitā kamalamañjarī / mahācitparamāṇvantas tathā dṛśyaṃ jagat sthitam //MU_3,4.48//",
    "GSP27motik_3u:307_0": "yathā kamalamañjarī kamalabīje padmākṣe / antaḥ sthitā bhavati / anyathā agre nirgamāsambhavaprasaṅgāt / tathā dṛśyam jagat",
    "GSP27motik_3u:307_1": "dṛśikriyāviṣayībhūtaṃ jagat / mahācitparamāṇvantaḥ / mahācit aparicchinnā cit / sā evātisūkṣmatvāt paramāṇuḥ / tasyāntaḥ",
    "GSP27motik_3u:307_2": "madhye / sthitaṃ bhavati / anyathā kutaḥ asyāḥ nirgamaḥ syāt iti bhāvaḥ / ato dṛśyasya mahācitaḥ pṛthaktvābhāvenānutpannatvam",
    "GSP27motik_3u:307_3": "eveti paramo bhāvaḥ //MT_3,4.48 //",
    "GSP27motik_3u:308": "etad eva punaḥ punaḥ kathayati",
    "GSP27motik_3u:309": "prakāśasya yathāloko yathā vātasya copanam / yathā dravatvaṃ payaso dṛśyatvaṃ draṣṭur īdṛśam //MU_3,4.49//",
    "GSP27motik_3u:310": "ālokaḥ arthaprākaṭyahetuḥ guṇaviśeṣaḥ / copanaṃ spandaḥ / draṣṭṛvyatiriktadṛśyasya sattā nāstīti bhāvaḥ //MT_3,4.49//",
    "GSP27motik_3u:311": "aṅgadatvaṃ yathā hemni mṛganadyāṃ yathā jalam / bhittir yathā svapnapure tathā draṣṭari dṛśyadhīḥ //MU_3,4.50//",
    "GSP27motik_3u:312": "spaṣṭam //MT_3,4.50//",
    "GSP27motik_3u:313": "anena nyāyena draṣṭuḥ dṛśyamayatvaṃ yat siddhaṃ tad api malatvenonmṛjyatayā pratijānīte",
    "GSP27motik_3u:314": "evaṃ draṣṭari dṛśyatvam ananyad iva yat sthitam / tad apy unmārjayāmy āśu tvaccittādarśato malam //MU_3,4.51//",
    "GSP27motik_3u:315_0": "evaṃ sati / draṣṭari dṛśikriyākartari / ananyat uktanyāyenābhinnaṃ / yat dṛśyatvam dṛśikriyāviṣayatvaṃ / sthitam iva bhavati /",
    "GSP27motik_3u:315_1": "ahaṃ / malam malabhāvena sthitam / tat api draṣṭur abhinnaṃ dṛśyatvam api / tvaccittādarśataḥ tvaccittadarpaṇāt / unmārjayāmi /",
    "GSP27motik_3u:315_2": "yena sarvathā tvanmanasi dṛśyasparśo na syād / asattvenāpi bhāsamānaṃ dṛśyaṃ leśato duḥkhadam eva bhavatīti bhāvaḥ / nanu",
    "GSP27motik_3u:315_3": "draṣṭur abhinnasya dṛśyatvasya kathaṃ malatvaṃ / vyatiriktasyaiva malatvād iti cet / satyam / draṣṭā svābhinnatvenāpi niścitaṃ",
    "GSP27motik_3u:315_4": "dṛśyatvaṃ svabhinnatvam api āpādayati / svabhinnatvākhyaṃ pratiyoginaṃ vinā svābhinnatvasyāsiddher iti svabhinnatvāpādakasya",
    "GSP27motik_3u:315_5": "dṛśyasya malatvaṃ sphuṭam eveti na ko 'pi virodhaḥ //MT_3,4.51 //",
    "GSP27motik_3u:316": "nanu kimarthaṃ draṣṭur ananyatvena sthitasya malarūpasya api dṛśyatvasyonmārjanaṃ karoṣīty / atrāha",
    "GSP27motik_3u:317": "yad draṣṭur asyādraṣṭṛtvaṃ dṛśyābhāve bhaved balāt / tad viddhi kevalībhāvam ata evāsataḥ sataḥ //MU_3,4.52//",
    "GSP27motik_3u:318_0": "asya ātmatvena sthitasya / draṣṭuḥ dṛśikriyākartuḥ / dṛśyābhāve sati / balāt balena / svaprayatnaṃ vineti yāvat / yat adraṣṭṛtvaṃ",
    "GSP27motik_3u:318_1": "bhavet / na hi dṛśyaṃ vinā draṣṭuḥ draṣṭṛtvaṃ nāma kiñcid asti / śaktibhāvena sthitasyāpi tasya svarūpatvānapāyāt / tvam /",
    "GSP27motik_3u:318_2": "tat adraṣṭṛtvaṃ / kevalībhāvam muktiṃ / viddhi jānīhi / draṣṭuḥ dṛśyānaunmukhyamātrasyaiva muktitvāt / draṣṭuḥ kathambhūtasya /",
    "GSP27motik_3u:318_3": "ata evāsataḥ sataḥ / draṣṭṛtvāpekṣayā asataḥ / kevalībhāvāpekṣayā sataḥ / na hy asataḥ kevalībhāvaḥ yuktaḥ / tathā cānirvācyasyety",
    "GSP27motik_3u:318_4": "arthaḥ / ataḥ kevalībhāvasiddhaye sarvathā dṛśyonmārjanam eva kāryam iti bhāvaḥ //MT_3,4.52 //",
    "GSP27motik_3u:319": "nanu dṛśyābhāvaprabhāvāt siddhe 'pi adraṣṭṛtve kevalībhāvo na sidhyati / dṛśyaviṣayasya rāgādeḥ suṣuptivat vāsanābhāvena sthitatvād ity / atrāha",
    "GSP27motik_3u:320": "tattām upagate bhāve rāgadveṣādivāsanā / śāmyaty aspandite vāte spandasaṅkṣubdhatā yathā //MU_3,4.53//",
    "GSP27motik_3u:321_0": "bhāve antare tattve / tattām dṛśyābhāvakṛtāṃ adraṣṭṛtām / upagate sati / rāgadveṣādivāsanā pūrvaṃ bhātadṛśyaviṣayarāgadveṣādisaṃskāraḥ /",
    "GSP27motik_3u:321_1": "śāmyati śāntiṃ vrajati / āśrayaviṣayayoḥ abhāvāt / suṣuptau tu āśrayaviṣayayoḥ vāsanābhāvena sthitatvāt tadanugatayoḥ rāgadveṣādikayor",
    "GSP27motik_3u:321_2": "api vāsanābhāvenāvasthānam asti / na hi suṣuptau draṣṭṛdṛśyayoḥ samūlaṃ nāśaḥ asti / tataḥ utthitasya punaḥ tadāsthābhāvaprasaṅgāt /",
    "GSP27motik_3u:321_3": "na hi samūlaṃ naṣṭe āsthā yuktā / dṛśyābhāve niścitānāṃ tu bhāsamāne 'pi dṛśye kadācid āsthā na vidyate / atra svamana eva",
    "GSP27motik_3u:321_4": "sākṣikam ity alaṃ prapañcena / rāgadveṣādivāsanā kā yathā / spandasaṅkṣubdhatā yathā / yathā vāte aspandite sati / vātakṛtā",
    "GSP27motik_3u:321_5": "spandasaṅkṣubdhatā spandarūpā saṅkṣubdhatā / naśyati / tathety arthaḥ / ataḥ dṛśyābhāvakṛtasyādraṣṭṛtvasya kevalībhāvatvaṃ",
    "GSP27motik_3u:321_6": "yuktam eveti bhāvaḥ //MT_3,4.53 //",
    "GSP27motik_3u:322": "etad eva atidurbodhatvāt punaḥ punaḥ kathayati",
    "GSP27motik_3u:323": "asambhavati sarvasmin digbhūmyākāśarūpiṇi / prakāśye yādṛśaṃ rūpaṃ prakāśasyāmalaṃ bhavet //MU_3,4.54//",
    "GSP27motik_3u:324": "trijagat tvam ahaṃ ceti dṛśye 'sattām upāgate / draṣṭuḥ syāt kevalībhāvas tādṛśo vimalātmanaḥ //MU_3,4.55//",
    "GSP27motik_3u:325_0": "digbhūmyākāśarūpiṇi digbhūmyākāśasvarūpe / prakāśye prakāśanīye vastujāte / asambhavati sati / sambhavakriyākartṛtvam abhajati",
    "GSP27motik_3u:325_1": "sati / prakāśasya sūryaprakāśasya / yādṛśam amalaṃ śuddham / indriyātītam iti yāvat / rūpaṃ bhavet / na hi sūryamaṇḍalāt",
    "GSP27motik_3u:325_2": "niṣkrāntaḥ bhittau apatitaḥ prakāśaḥ netragamyaḥ bhavati / trijagat tvaṃ ahaṃ ceti dṛśye asattām abhāvam / upāgate sati /",
    "GSP27motik_3u:325_3": "draṣṭuḥ dṛśyaprakāśakatayā sthitasya draṣṭuḥ / tādṛśaḥ kevalībhāvaḥ amalarūpatvaṃ / syāt bhavet / draṣṭuḥ kathambhūtasya /",
    "GSP27motik_3u:325_4": "amalātmanaḥ cetyamalarūṣitacinmātrasvarūpasyānyathā kevalībhāvāparaparyāyaḥ nirmalībhāvaḥ ayuktaḥ syāt //MT_3,4.54-55 //",
    "GSP27motik_3u:326": "anantākhilaśailādipratibimbe hi yādṛśī / syād darpaṇe darpaṇatā kevalātmasvarūpiṇī //MU_3,4.56//",
    "GSP27motik_3u:327": "ahaṃ tvaṃ jagad ityādau praśānte dṛśyasambhrame / syāt tādṛśī kevalatā sthite draṣṭary avīkṣake //MU_3,4.57//",
    "GSP27motik_3u:328_0": "dārṣṭāntikagataṃ praśānte iti padaṃ dṛṣṭānte 'pi yojanīyaṃ / tenāyam arthaḥ / hi niścaye / anantāḥ ye akhilāḥ śailādayaḥ /",
    "GSP27motik_3u:328_1": "tadrūpe pratibimbe praśānte sati / dārṣṭāntikatayā gṛhīte darpaṇe pratibimbabhāvam abhajati sati iti yāvat / darpaṇe kevalātmasvarūpiṇī",
    "GSP27motik_3u:328_2": "kevaladarpaṇākhyasvarūpamayī / yādṛśī darpaṇatā syāt / ahaṃ tvaṃ jagad ityādau dṛśyasambhrame dṛśyākāre sambhrame / dṛśye",
    "GSP27motik_3u:328_3": "iti yāvat / praśānte sati / tataḥ avīkṣake dṛśikriyām akurvati / sthite draṣṭari / tādṛśī kevalatā syāt / yathā pratibimbābhāve",
    "GSP27motik_3u:328_4": "śuddhaṃ darpaṇamātram eva tiṣṭhati tathā dṛśyābhāve śuddhaḥ draṣṭā eva tiṣṭhatīti bhāvaḥ //MT_3,4.56-57 //",
    "GSP27motik_3u:329": "dṛśyābhāvāsambhavaṃ manyamānaḥ śrīrāmaḥ pṛcchati",
    "GSP27motik_3u:330": "sac cen na śāmyatīdaṃ vā nābhāvo vidyate sataḥ / asattāṃ ca na vidmo 'smin dṛśye doṣapradāyini //MU_3,4.58//",
    "GSP27motik_3u:331_0": "vāśabdaḥ yataḥśabdārthe / idaṃ dṛśyaṃ / sat sattābhāk cet / cet yadi bhavati / tadā na śāmyati / yataḥ sataḥ sattābhajataḥ /",
    "GSP27motik_3u:331_1": "abhāvaḥ na vidyate / svarūpahāniprasaṅgāt / anyathā vahner api dāhakatvahāniḥ syāt / nanu tarhi asad eva bhavatv ity / atrāha",
    "GSP27motik_3u:331_2": "asattāṃ ceti / doṣapradāyini rāgādisvarūpadoṣapradāyini / asataḥ doṣapradāyitvaṃ na yuktaṃ vandhyāsutasyāpi tattvāpatter",
    "GSP27motik_3u:331_3": "iti bhāvaḥ //MT_3,4.58 //",
    "GSP27motik_3u:332": "phalitam āha",
    "GSP27motik_3u:333": "tasmāt katham iyaṃ śāmyed brahman dṛśyaviṣūcikā / nānodbhavabhramakarī duḥkhasantatidāyinī //MU_3,4.59//",
    "GSP27motik_3u:334": "nānodbhavaḥ citrotpattiḥ / yaḥ bhramaḥ mithyājñānam / taṃ karotīti tādṛśī //MT_3,4.59//",
    "GSP27motik_3u:335": "unmārjayāmīti pratijñāṃ saphalīkartuṃ śrīvasiṣṭhaḥ uttaraṃ kathayati",
    "GSP27motik_3u:336": "asya dṛśyapiśācasya śāntyai mantram imaṃ śṛṇu / rāmātyantam ayaṃ yena mṛtim eṣyati naṅkṣyati //MU_3,4.60//",
    "GSP27motik_3u:337_0": "he rāma / tvam / asya puraḥsphurataḥ / dṛśyapiśācasya śāntyai / imam vakṣyamāṇavākyakadambakasvarūpaṃ / mantraṃ śṛṇu / yena",
    "GSP27motik_3u:337_1": "mantreṇa / ayaṃ dṛśyapiśācaḥ / atyantam mṛtim traikālikam abhāvam / eti gacchati / tataḥ vinaṅkṣyati adarśanaṃ yāti / yuktaṃ",
    "GSP27motik_3u:337_2": "ca piśācasya mantreṇa maraṇam adarśanaṃ ca //MT_3,4.60 //",
    "GSP27motik_3u:338": "mantram eva kathayati",
    "GSP27motik_3u:339": "yad asti tasya nāśo 'sti na kadācana rāghava / yasmāt tan naṣṭam apy antar bījabhūtaṃ bhaved dhṛdi //MU_3,4.61//",
    "GSP27motik_3u:340_0": "he rāghava / yat vastu / sattāṃ bhajati / tasya nāśaḥ kadācana jātu / na sambhavati / yasmāt tat vastu / naṣṭam api kenacit",
    "GSP27motik_3u:340_1": "parābhimatena samavāyikāraṇanāśādinā naṣṭam api / hṛdi antaḥ mānasāntaḥ / bījabhūtam / bījabhāvena sthitam vā sattārūpeṇa",
    "GSP27motik_3u:340_2": "sthitam iti yāvat / bhavati / dṛśyate hi naṣṭam api vastu hṛdi punaḥ punaḥ āvartamānam //MT_3,4.61 //",
    "GSP27motik_3u:341": "nanu tataḥ ko doṣaḥ ity / atrāha",
    "GSP27motik_3u:342": "smṛtibījā cidākāśe punar udbhūya dṛśyadhīḥ / lokaśāilāmbarākāraṃ doṣaṃ vitanute 'tanum //MU_3,4.62//",
    "GSP27motik_3u:343_0": "smṛtibījā smṛtikāraṇikā / dṛśyadhīḥ dṛśyākārā dhīḥ / dṛśyam iti yāvat / cidākāśe udbhūya prādurbhūya / atanum mahāntam /",
    "GSP27motik_3u:343_1": "lokaśailāmbarākāram doṣam punaḥ vitanute sūkṣmaprapañcabhāvena viśeṣeṇa vistārayati / svapne dṛṣṭatvāt //MT_3,4.62 //",
    "GSP27motik_3u:344": "nanu tato 'pi kim ity / atrāha",
    "GSP27motik_3u:345": "itthaṃ nirmokṣadoṣaḥ syān na ca tasyāṃśasambhavaḥ / yasmād devarṣimunayo dṛśyante muktibhājanam //MU_3,4.63//",
    "GSP27motik_3u:346_0": "itthaṃ sati / nirmokṣadoṣaḥ mokṣābhāvaprasaṅgarūpaḥ doṣaḥ / syāt / sthūlasūkṣmabhāvena dvividhasya dṛśyābhāvasyaiva mokṣatvāt /",
    "GSP27motik_3u:346_1": "nanu bhavatu saḥ doṣaḥ / kim asmākaṃ kariṣyatīty / atrāha na ceti / tasya nirmokṣadoṣasya / aṃśenāpi sambhavaḥ na ca bhavati /",
    "GSP27motik_3u:346_2": "yasmāt devarṣimunayaḥ muktibhājanaṃ dṛśyante //MT_3,4.63 //",
    "GSP27motik_3u:347": "punar apy etad eva kathayati",
    "GSP27motik_3u:348": "yadi syāj jagadādīdaṃ tat syān mokṣo na kasyacit / bāhyastham astu hṛtsthaṃ vā dṛśyaṃ nāśāya kevalam //MU_3,4.64//",
    "GSP27motik_3u:349_0": "yadi idam jagadādi syāt sattāṃ bhajet / tadā kasyacit kasyāpi pramātuḥ / mokṣaḥ dṛśyān muktiḥ / na syāt / yathā tathā sambhāvite",
    "GSP27motik_3u:349_1": "'pi dṛśyanāśe smṛtiprabhāvāt sūkṣmatayā punaḥ dṛśyasphuraṇāt / yataḥ dṛśyam bāhyastham sthūlarūpam astu / hṛtstham sūkṣmarūpaṃ",
    "GSP27motik_3u:349_2": "vā astu / nāśāya bandhākhyanāśotpādārtham bhavati / kṣobhakatvāviśeṣād iti bhāvaḥ / ādiśabdena suṣuptistaimityādeḥ grahaṇam /",
    "GSP27motik_3u:349_3": "tasyāpi dṛśyatvād //MT_3,4.64 //",
    "GSP27motik_3u:350": "nanu tarhi kiṃ kāryam ity / atrāha",
    "GSP27motik_3u:351": "tasmād imāṃ pratijñāṃ tvaṃ śṛṇu rāmātibhīṣaṇām / yām uttareṇa granthena nūnaṃ tvam avabudhyase //MU_3,4.65//",
    "GSP27motik_3u:352": "atibhīṣaṇatvaṃ ca pratijñāyāḥ asambhavapravṛttatvena jñeyam //MT_3,4.65//",
    "GSP27motik_3u:353": "śrīrāmāvabodhanimittam uttaragrantham eva kathayati",
    "GSP27motik_3u:354": "ayam ākāśabhūtādirūpo 'haṃ ceti lakṣitaḥ / jagacchabdasya rāmārtho nanu nāsty eva kaścana //MU_3,4.66//",
    "GSP27motik_3u:355_0": "he rāma / nanu niścaye / ākāśabhūtādirūpaḥ / tathā ahaṃ ceti lakṣitaḥ niścitaḥ / ayam jagacchabdasyārthaḥ abhidheyam / paramārthataḥ",
    "GSP27motik_3u:355_1": "nāsty eva sattāṃ na bhajati eva / na tu sattābhāg bhūtvā naśyati / tathā ca sati na nirmokṣadoṣaprasaṅgaḥ / na hi asataḥ",
    "GSP27motik_3u:355_2": "bandhakatvaṃ dṛṣṭam iti bhāvaḥ / ākāśasya bhūtatve 'pi prādhānyena pṛthaṅnirdeśaḥ / ādiśabdena bhūtakāryāṇāṃ grahaṇam //MT_3,4.66 //",
    "GSP27motik_3u:356": "nanu puraḥsphurataḥ ahamādikasya jagataḥ kathaṃ sarvathā sattvaṃ yuktam ity / atrāha",
    "GSP27motik_3u:357": "yad idaṃ dṛśyate kiñcid dṛśyajālaṃ purogatam / evaṃ brahmaiva tat sarvam ajarāmaram avyayam //MU_3,4.67//",
    "GSP27motik_3u:358_0": "asmābhiḥ yad idaṃ purogataṃ dṛśyajālaṃ nīlasukhādirūpaḥ dṛśyasamūhaḥ / dṛśyate anubhūyate / tat sarvam ajarāmaram deharahitatvāt",
    "GSP27motik_3u:358_1": "tanmātragatajarādirahitam / tathā avyayam nāśarahitam / brahmaiva jagattayā bṛṃhitaṃ śuddhacittattvam eva / evam jagadbhāvena",
    "GSP27motik_3u:358_2": "bhavati / dṛśyate hi jalasya taraṅgabhāvena bhavanam / tathā ca sati bhāsamānasyāpi jagataḥ asattvaṃ yuktam eva / na hi jale",
    "GSP27motik_3u:358_3": "bhāsamānasyāpi taraṅgasya sattvaṃ dṛṣṭam iti bhāvaḥ //MT_3,4.67 //",
    "GSP27motik_3u:359": "dṛśyasya brahmamātratvam eva dṛḍhīkaroti",
    "GSP27motik_3u:360": "pūrṇe pūrṇaṃ prasarati pare śāntaṃ paraṃ sthitam / vyomany evoditaṃ vyoma brahma brahmaṇi tiṣṭhati //MU_3,4.68//",
    "GSP27motik_3u:361_0": "pūrṇe nirapekṣe / prasarati sañcāraṃ karoti / svarūpasthe pare uttīrṇe / brahmaṇi bṛṃhite vastuni / atra saptamyantaiḥ śuddhacittattvasya",
    "GSP27motik_3u:361_1": "kathanaṃ / prathamāntaiḥ tadrūpasya jagataḥ jñeyam / nanu kathaṃ pūrṇatvādiguṇayukte śuddhacittattve 'vasthānaṃ yuktam /",
    "GSP27motik_3u:361_2": "nyūnasyādhike avasthānadarśanāt / sat-yam / avasthānam atrādheyabhāvena nāsti yenoktadoṣaprasaṅgaḥ syāt / kiṃ tu tanmātratābhāveneti",
    "GSP27motik_3u:361_3": "nātra doṣaprasaṅgaḥ / ity alaṃ prapañcaiḥ //MT_3,4.68 //",
    "GSP27motik_3u:362": "na dṛśyam asti no dṛk ca na draṣṭā na ca darśanam / na śūnyaṃ na jaḍaṃ no cic chāntam evedam ātatam //MU_3,4.69//",
    "GSP27motik_3u:363_0": "dṛśyam dṛśikriyākarma / nāsti sattāṃ na bhajati / dṛk dṛśikriyā / no asti / draṣṭā dṛśikriyākartā / ca nāsti / darśanam dṛśikriyāsādhyaṃ",
    "GSP27motik_3u:363_1": "phalaṃ / ca nāsti / sarveṣāṃ eṣāṃ pratītimātrasāratvāt / nanu tarhi etad abhāva evāstī-ty / atrāha na śūnyam iti / śūnyam",
    "GSP27motik_3u:363_2": "dṛśyādyabhāvaḥ / ca nāsti / na hi sar-vathā asataḥ bhānaṃ yuktaṃ / śaśiśṛṅgāder api bhānāpatteḥ / nanu tarhi jāḍyam eva syāt /",
    "GSP27motik_3u:363_3": "jāḍye hi sarveṣām asattā eva bhavatīty / atrāha na jaḍam iti / bhāvapradhānanirdeśaḥ jaḍam jaḍatvam / nāsti / tattve hi dṛśyādibhānam",
    "GSP27motik_3u:363_4": "ayuktaṃ syāt / nanu tarhi śiṣṭā cid eva syād ity / atrāha no cid iti / cit cinmātram / no asti / cetyāpekṣatvena tasyāḥ sthitatvāt /",
    "GSP27motik_3u:363_5": "cetyasya coktanyāyenāsambhavāt / nanu tarhi kim asti / na hi sarvathā asattā buddhyai ārohatīty / atrāha śāntam iti / ātataṃ",
    "GSP27motik_3u:363_6": "samantāt sphuratsvarūpam / idam sarvam dṛśyādikam / śāntam / bhavati / cetyakṣobharahitaṃ cinmātraṃ bhavati //MT_3,4.69 //",
    "GSP27motik_3u:364": "atra niścayam anāpnuvan śrīrāmaḥ muneḥ asambhavārthābhidhāyitvam āsañjayati",
    "GSP27motik_3u:365": "vandhyāputreṇa piṣṭo 'driḥ śaśaśṛṅgaṃ pramāyate / prasārya bhujasaṅghātaṃ śilā nṛtyati tāṇḍavam //MU_3,4.70//",
    "GSP27motik_3u:366": "sravanti sikatās tailaṃ paṭhanty upalaputrikāḥ / garjanti citrajaladā itīvedaṃ vacaḥ prabho //MU_3,4.71//",
    "GSP27motik_3u:367_0": "taveti śeṣaḥ / he prabho / idam tava vacaḥ / iti bhavati / evaṃrūpaṃ bhavati iti / kim iti / vandhyāputreṇetyādi / janaiḥ",
    "GSP27motik_3u:367_1": "śaśaśṛṅgaṃ pramāyate pramātum ārabhyate ity arthaḥ / pramāyate iti prayogaḥ ārṣaḥ / sarvathā asambaddhārthābhidhāyy eva tava",
    "GSP27motik_3u:367_2": "vacanam iti bhāvaḥ / asambhavārthapratipādakatvāropaprakāśitāvinayanirāsanārthaṃ prabho ity āmantraṇam //MT_3,4.70-71 //",
    "GSP27motik_3u:368": "jarāmaraṇaduḥkhādiśailākāśamayaṃ jagat / nāstīti kim idaṃ nāma bhavatāpi mamocyate //MU_3,4.72//",
    "GSP27motik_3u:369_0": "na hi pratyakṣam anubhūyamānasya jarādirūpasya bhāvajātasyāpahnavaḥ yukta iti bhāvaḥ / apiśabdaḥ śrīvasiṣṭhasyāsambhavavāditvāyogyatvasūcanārthaḥ /",
    "GSP27motik_3u:369_1": "mamety anena svasya sacchiṣyatvaṃ dyotayati //MT_3,4.72 //",
    "GSP27motik_3u:370": "yathety etat satyam evāsti tarhi yuktaṃ kathayety / anenābhiprāyeṇāha",
    "GSP27motik_3u:371": "yathedaṃ na sthitaṃ viśvaṃ notpannaṃ na ca vidyate / tathā kathaya me brahman yenaitan niścitaṃ bhavet //MU_3,4.73//",
    "GSP27motik_3u:372": "etat sthityādyabhāvaḥ //MT_3,4.73//",
    "GSP27motik_3u:373": "śrīvasiṣṭha uttaraṃ kathayati",
    "GSP27motik_3u:374": "nāsamanvitavāg asmi śṛṇu rāghava kathyate / yathedam asad ābhāti vandhyāputra ivāravī //MU_3,4.74//",
    "GSP27motik_3u:375_0": "aham vasiṣṭhākhyaḥ aham / asamanvitā asambaddhā / vāg yasya / saḥ / tādṛśaḥ nāsmi / he rāghava / tvaṃ śṛṇu / idaṃ jagat /",
    "GSP27motik_3u:375_1": "yathā yena prakāreṇa / asat bhāti / tvāṃ prati sphurati / mayā tathā kathyate / idaṃ ka iva / āravī vandhyāputra iva / āravakārī",
    "GSP27motik_3u:375_2": "vandhyāputra iva / yathā saḥ asat bhāti / tathety arthaḥ //MT_3,4.74 //",
    "GSP27motik_3u:376": "tad eva kathayati",
    "GSP27motik_3u:377": "idam ādāv anutpannaṃ sargādau tena nāsty alam / idaṃ hi manasā bhāti svapnādau pattanaṃ yathā //MU_3,4.75//",
    "GSP27motik_3u:378_0": "idam dṛśyaṃ jagat / ādau ādibhūte / sargādau cinmātrasya cetyonmukhatārūpe sargārambhe / anudbhūtaṃ āsīt / paramārthataḥ",
    "GSP27motik_3u:378_1": "cinmātrabhāvād acyuteḥ / tataḥ bhinnayā sattayāśritaṃ na āsīt / na hi bahir api mṛdaḥ utpadyamānasya ghaṭasya mṛdaḥ bhinnā",
    "GSP27motik_3u:378_2": "sattā dṛśyate / tena tataḥ kāraṇāt / idam jagat / alam atiśayena / nāsti sattāṃ na bhajati / svapnapattanavat cinmātrasākṣitāmātreṇa",
    "GSP27motik_3u:378_3": "labdhasattākatvāt / nanu tarhi katham idaṃ bhāsate ity / atrāha idam iti / hi niścaye / idaṃ dṛśyam jagat / manasā vikalpena /",
    "GSP27motik_3u:378_4": "bhāti dṛśyatayā sphurati / kim iva / pattanam iva / yathā svapnādau pattanaṃ manasā bhāti / tathety arthaḥ //MT_3,4.75 //",
    "GSP27motik_3u:379": "nanu satsvarūpeṇa manasā bhātasya dṛśyasya sattvaṃ yuktam evety / atrāha",
    "GSP27motik_3u:380": "mana eva ca sargādāv anutpannam asadvapuḥ / tathaitac chṛṇu vakṣyāmi yathaitad anubhūyate //MU_3,4.76//",
    "GSP27motik_3u:381": "sargādau proktasvarūpe sargārambhe / manaḥ eva anutpannam / ata evāsadvapuḥ asatsvarūpaṃ bhavati / tvaṃ śṛṇu / yathā tvayā etat anubhūyate / aham tathā etat vakṣyāmi //MT_3,4.76//",
    "GSP27motik_3u:382": "nanu prakṛtaṃ dṛśyāsattvakathanaṃ vihāya mano'sattvakathanam ayuktam ity / atrāha",
    "GSP27motik_3u:383": "mano dṛśyamayaṃ doṣaṃ tanotīmaṃ kṣayātmakam / asad evāsadākāraṃ svapnaḥ svapnāntaraṃ yathā //MU_3,4.77//",
    "GSP27motik_3u:384_0": "manaḥ imam puraḥ bhāsamānam / kṣayātmakam naśvarasvabhāvam / dṛśyamayaṃ doṣam dṛśyasvarūpaṃ doṣaṃ / tanoti vistārayati /",
    "GSP27motik_3u:384_1": "manaḥ kathambhūtam / asad eva sphuraṇamātrarūpatvāt asatsvarūpam eva / dṛśyamayaṃ doṣaṃ kathambhūtam / asadākāram asatsvarūpam /",
    "GSP27motik_3u:384_2": "asatā vistāryamāṇatvāt / na hy asatā vistāritaṃ sat bhavituṃ yogyam / vandhyāputravistāritasya vāgjālasyāpi sattāpatteḥ /",
    "GSP27motik_3u:384_3": "manaḥ kaḥ yathā / svapno yathā / yathā asatsvarūpaḥ svapnaḥ asadākāraṃ svapnāntaraṃ tanoti / tathety arthaḥ / dṛśyate hi",
    "GSP27motik_3u:384_4": "svapne svapnāntaram iti nātra vivādaḥ //MT_3,4.77 //",
    "GSP27motik_3u:385": "svāśrayabhūtaṃ dehaṃ praty api asyaiva kāraṇatvaṃ kathayati",
    "GSP27motik_3u:386": "tat svayaṃ svairam evāśu saṅkalpayati dehakam / teneyam indrajālaśrīr vitatena vitanyate //MU_3,4.78//",
    "GSP27motik_3u:387_0": "tat manaḥ / idaṃ dehakam ātmatayā bhāsamānaṃ sthūladeham / āśu śīghraṃ / svayam anyasāhāyyānapekṣaṃ / svairam svecchayā /",
    "GSP27motik_3u:387_1": "saṅkalpayati saṅkalpamātreṇa sampādayati / punar api prakṛtam eva kathayati teneyam iti / tena manasā / iyam dṛśyatvena bhāsamānā //MT_3,4.78 //",
    "GSP27motik_3u:388": "uktam arthaṃ sargāntaślokena saṅgṛhya kathayati",
    "GSP27motik_3u:389": "sphurati gacchati valgati yācate bhavati majjati saṃharati svayam / aparatām upayāty api kevalaṃ calati cañcalaśaktitayā manaḥ //MU_3,4.79//",
    "GSP27motik_3u:390": "upalakṣaṇaṃ caitat / tena yā kācit kriyā iha bhavati sā manaḥkṛtā eva bhavatīti saṅkṣiptārtha iti śivam //MT_3,4.79//",
    "GSP27motik_3u:391": "iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe caturthaḥ sargaḥ //",
    "GSP27motik_3u:392": "evaṃ manonirṇayam avaśyakartavyatayā śrutvā śrīrāmaḥ pṛcchati",
    "GSP27motik_3u:393": "bhagavan muniśārdūla kim iveha mano bhrame / vidyate katham utpannaṃ mano māyāmayaṃ kutaḥ //MU_3,5.1//",
    "GSP27motik_3u:394_0": "bhagavan muniśārdūla he bhagavan muniśreṣṭha / iha bhrame asmin jagadrūpe bhrame / manaḥ kim iva vidyate kiṃsvarūpam ivāsti /",
    "GSP27motik_3u:394_1": "tathā katham utpannam kena prakāreṇa prādurbhūtam / manaḥ māyāmayaṃ māyāsvarūpaṃ kutaḥ bhavati //MT_3,5.1 //",
    "GSP27motik_3u:395": "tatrāpy ādau utpattim eva kathayety abhiprāyeṇāha",
    "GSP27motik_3u:396": "utpattim ādāv iti me samāsena vada prabho / pravakṣyasi tataḥ śiṣṭaṃ vaktavyaṃ vadatāṃ vara //MU_3,5.2//",
    "GSP27motik_3u:397": "he prabho / tvam / me iti utpattim manoniṣṭhām utpattim / matpṛṣṭaṃ śiṣṭaṃ syāt / tat pravakṣyasi kathayiṣyasi / svayam eva śiṣṭatvād iti bhāvaḥ //MT_3,5.2//",
    "GSP27motik_3u:398": "śrīvasiṣṭha uttaraṃ kathayati",
    "GSP27motik_3u:399": "mahāpralayasampattāv asattāṃ samupāgate / aśeṣadṛśye sargādau śāntam evāvaśiṣyate //MU_3,5.3//",
    "GSP27motik_3u:400_0": "mahāpralayasya turyākhyasyāvasthāviśeṣasya mahākalpāntasamayasya vā / sampattau pūrṇatāyāṃ satyāṃ / sargādau aśeṣadṛśye sṛṣṭisaṃhāratatsaṃskārarūpe",
    "GSP27motik_3u:400_1": "samaste dṛśye / asattām adarśanam / samupāgate sati / śāntam eva śanaiḥ śanaiḥ sargādināśasākṣitākhyāt kṣobhād api niṣkrāntam",
    "GSP27motik_3u:400_2": "kim apy anirvācyaṃ tattvam evāvaśiṣyate śiṣṭam bhavati / atra sargaḥ svaviṣayaṃ padārthajātasākṣi prati / saṃhāraḥ svasādhyam",
    "GSP27motik_3u:400_3": "padārthābhāvaṃ / saṃskāraḥ padārthasaṃskāraṃ padārthābhāvaṃ / tayoḥ saṃskāraḥ padārthasaṃskāraṃ padārthābhāvasaṃskāraṃ ceti",
    "GSP27motik_3u:400_4": "vibhāgo jñātavyaḥ //MT_3,5.3 //",
    "GSP27motik_3u:401": "śāntāvaśiṣṭam eva sphuṭaṃ kathayati",
    "GSP27motik_3u:402": "āste 'nastamito bhāsvān ajo devo nirāmayaḥ / sarvadā sarvakṛt sarvaḥ paramātmā maheśvaraḥ //MU_3,5.4//",
    "GSP27motik_3u:403_0": "paramātmā sarveṣāṃ paramārthataḥ ahantāviṣayatayā bhāsamānam kim apy āntaraṃ tattvam / āste tiṣṭhati / prathamam mahāpralayasākṣibhāvena",
    "GSP27motik_3u:403_1": "tadanantaram api yathā tathā kalpyamānānāṃ svābhāvānāṃ sākṣibhāvena sthitatvāt / atra sarvadā sthitasyātmanaḥ sthitivartamānatākathanaṃ",
    "GSP27motik_3u:403_2": "pramātrapekṣayā prayuktatvāt na doṣāvaham / kathambhūtaḥ asau paramātmety apekṣāyāṃ viśeṣaṇāni kathayati anastamita iti /",
    "GSP27motik_3u:403_3": "anastamitaḥ yathā tathā kalpitasya svāstasyāpi grāhakatvena sthitatvāt phalataḥ astarahitaḥ / bhāsvān sākṣitayā sarvaprakāśakatvāt",
    "GSP27motik_3u:403_4": "sūryasvarūpaḥ / āścaryaṃ ca bhāsvataḥ anastamitatvam / ajaḥ janmarahitaḥ / prādurbhūtiḥ hi janma / sā ca tasya na yuktā /",
    "GSP27motik_3u:403_5": "ātmatvena sadā prādurbhūtatvāt / na hy ātmanaḥ aprādurbhūtatvaṃ kadāpi yuktam / svāprādurbhūter api grāhakatayā sthitatvāt /",
    "GSP27motik_3u:403_6": "devaḥ krīḍāśīlaḥ / anyathā etādṛśaṃ jagat kathaṃ prādurbhavet / akrīḍāśīlo hi hastacālanamātrād api parāṅmukho bhavati /",
    "GSP27motik_3u:403_7": "nirāmayaḥ māyākhyarogāt niṣkrāntaḥ / anyathā māyākhyāmayagrastatvāt māyāprerakatvam ayuktam syāt / na hi āmayagrastaḥ āmayaprerako",
    "GSP27motik_3u:403_8": "bhavati / sarvadā sarvakṛt sarveṣu deśeṣu kāleṣu ca sarvakārī / anyathā anubhūyamānaḥ sarvadā sarvodbhavaḥ ayuktaḥ syāt /",
    "GSP27motik_3u:403_9": "sarvaḥ sarvasvarūpaḥ / anyathā padārthānāṃ kiṃmayatvaṃ syāt / maheśvaraḥ paramaniyantā / anyathā sarve svasvabhāve niyatāḥ",
    "GSP27motik_3u:403_10": "na syuḥ //MT_3,5.4 //",
    "GSP27motik_3u:404": "punar api tam eva viśinaṣṭi",
    "GSP27motik_3u:405": "yato vāco nivartante yo muktair avagamyate / yasya cātmādikāḥ sañjñāḥ kalpitā na svabhāvajāḥ //MU_3,5.5//",
    "GSP27motik_3u:406_0": "vācaḥ samastāḥ laukikāḥ vaidikāś ca vācaḥ / yataḥ yasmāt paramātmanaḥ / nivartante / vāk hi saṅketaṃ puraskṛtya vastuni pravartate /",
    "GSP27motik_3u:406_1": "saṅketaś ca paramātmani kartum aśakyaḥ / bāhyāntaḥkaraṇāgocaratvāt / indriyagocare eva vastuni hastagrāhikayā saṅketakaraṇaṃ",
    "GSP27motik_3u:406_2": "dṛśyate / tarhi asau nāstīty / atrāha yo muktair iti / muktaiḥ eva dṛśyānāsaktacittaiḥ eva / na tu laukikaiḥ / yaḥ avagamyate",
    "GSP27motik_3u:406_3": "ātmatayā jñāyate / muktāḥ hi śuddhaṃ kim api tattvaṃ ātmatayā jānanti / anyathā muktatvāyogāt / tathā cāsattā asya na yukteti",
    "GSP27motik_3u:406_4": "bhāvaḥ / nanu vācāṃ tataḥ nivartanakathanam ayuktaṃ ātmādiśabdānāṃ tadvācakatvāt ity / atrāha yasya ceti / tattvajñair iti",
    "GSP27motik_3u:406_5": "śeṣaḥ / kalpitāḥ pravṛttinimittam anapekṣyaiva tailapāyikādisañjñāvat kalpanayā sthāpitāḥ //MT_3,5.5 //",
    "GSP27motik_3u:407": "nanu yadi saḥ eka evāsti tat kathaṃ sāṅkhyādibhiḥ puruṣādayaḥ kathitā ity / atrāha",
    "GSP27motik_3u:408": "yaḥ pumān sāṅkhyadṛṣṭīnāṃ brahma vedāntavādinām / vijñānamātraṃ vijñānavidām ekāntanirmalam //MU_3,5.6//",
    "GSP27motik_3u:409_0": "sāṅkhyadṛṣṭīnāṃ sāṅkhyadarśanaratānām / sāṅkhyāḥ hi prakṛtivyatiriktam jīvāparaparyāyaṃ puruṣam eva śeṣatvena kathayanti /",
    "GSP27motik_3u:409_1": "sa ca vicāryamāṇaḥ uktaparamātmarūpatve eva viśrāmyatīti yuktam uktaṃ yaḥ pumān sāṅkhyadṛṣṭīnām iti / evaṃ sarvatra yojyam /",
    "GSP27motik_3u:409_2": "tathā ca nāmabhedasyaiva sthitatvān noktadoṣaprasaṅga iti bhāvaḥ / nanu śrīvasiṣṭhena kiṃ darśanam āśrityedaṃ śāstram uktam",
    "GSP27motik_3u:409_3": "iti cet / satyam / sarveṣāṃ darśanānāṃ sāram āśritya etenedaṃ śāstraṃ kṛtam / anyathā sarvamatāṅgīkāraḥ ayuktaḥ syāt / bāhulyena",
    "GSP27motik_3u:409_4": "vedāntaśāstracarcā atra dṛśyate / tadapekṣayā stokena mahārahasyabhūtasya śivaśāstrasyāpi ity alam aprakṛtacintanena / brahma",
    "GSP27motik_3u:409_5": "ajñānāśrayaviṣayībhūtam śāntam cittattvam / vijñānamātram ghaṭapaṭādiviṣayaṃ nirākāraṃ jñānam //MT_3,5.6 //",
    "GSP27motik_3u:410": "yaḥ śūnyavādināṃ śūnyaṃ bhāsako yo 'rkatejasām / vaktā smartā ṛtaṃ bhoktā draṣṭā kartā sadaiva yaḥ //MU_3,5.7//",
    "GSP27motik_3u:411_0": "śūnyam suṣuptau anubhūyamānaṃ na kiñcittvaṃ / upalakṣaṇaṃ caitat / tena sarveṣāṃ darśanānāṃ yat vastu viśrāntisthānaṃ bhavati",
    "GSP27motik_3u:411_1": "tad asāv eveti jñeyam / punaḥ kathambhūto 'sau bhavatīty / atrāha bhāsaka iti / yaḥ arkatejasām arkādisvarūpāṇāṃ tejasāṃ /",
    "GSP27motik_3u:411_2": "bhāsakaḥ netrākhyādhiṣṭhānaviśeṣādhiśrayaṇena prakāśakaḥ bhavati / tathā yaḥ sadā eva nityam eva / ṛtam satyatayā / paramārthataḥ",
    "GSP27motik_3u:411_3": "iti yāvat / vaktā smartā bhoktā draṣṭā kartā bhavati / samastavaktrādyātmatvena sthitatvāt / ṛtam iti kriyāviśeṣaṇam //MT_3,5.7 //",
    "GSP27motik_3u:412": "sad apy asad yo jagati yo dehastho 'pi dūragaḥ / citprakāśo hy ayaṃ yasmād āloka iva bhāsvataḥ //MU_3,5.8//",
    "GSP27motik_3u:413_0": "yaḥ ātmā / sad api etāvataḥ jagadbhramasyādhiṣṭhānatayā sthitatvāt satsvarūpam api / asat bhavati / bāhyāntaḥkaraṇāgocaratvāt /",
    "GSP27motik_3u:413_1": "yaḥ ātmā / dehasthaḥ api pāṣāṇarūpasya dehasyānyathā ceṣṭāśrayatvāyogāt tatrastho 'pi / dūragaḥ bhavati / anyathākāśasthitānāṃ",
    "GSP27motik_3u:413_2": "sūryādīnāṃ grahaṇaṃ na syāt / hi niścaye / ayaṃ citprakāśaḥ padārthacetanarūpaḥ prakāśaḥ / yasmāt bhavati / ka iva / āloka",
    "GSP27motik_3u:413_3": "iva / yathā ālokaḥ padārthadarśanam / bhāsvataḥ sūryād / bhavati / tathety arthaḥ //MT_3,5.8 //",
    "GSP27motik_3u:414": "yasmād viṣṇvādayo devāḥ sūryād iva marīcayaḥ / yasmāj jaganty anantāni budbudā jaladher iva //MU_3,5.9//",
    "GSP27motik_3u:415_0": "devāś cādhyātmikāḥ ādhidaivikāś ceti dvividhāḥ jñeyāḥ / tatra ādhidaivikāḥ prasiddhāḥ / ādhyātmikā yathā / manaḥ brahmā /",
    "GSP27motik_3u:415_1": "buddhiḥ viṣṇuḥ / ahaṅkāraḥ rudraḥ / indriyādayaḥ devā iti / jaganty api evaṃ dvividhāni jñeyāni / tāny api ādhidaivikāni",
    "GSP27motik_3u:415_2": "prasiddhāni / ādhyātmikāni tu mānasikāḥ saṅkalpāḥ jñeyāḥ //MT_3,5.9 //",
    "GSP27motik_3u:416": "yaṃ yānti dṛśyavṛndāni payāṃsīva mahārṇavam / ya ātmānaṃ padārthaṃ ca prakāśayati dīpavat //MU_3,5.10//",
    "GSP27motik_3u:417_0": "dṛśyavṛndāni yam draṣṭṛrūpam yaṃ / yānti yasmin layībhavantīty arthaḥ / yaḥ śuddhacitsvarūpaḥ yaḥ / ātmānam cinmātrasvarūpam",
    "GSP27motik_3u:417_1": "svātmānam / tathā padārthaṃ jātau ekavacanam / padārthāṃś ca dīpavat prakāśayati prakaṭīkaroti //MT_3,5.10 //",
    "GSP27motik_3u:418": "ākāśe yaḥ śarīre ca dṛśatsv apsu latāsu ca / pāṃsuṣv adriṣu vāteṣu pātāleṣu ca saṃsthitaḥ //MU_3,5.11//",
    "GSP27motik_3u:419_0": "yaḥ ātmā / ākāśe śarīre ca / tathā dṛśatsu śilāsu / apsu latāsu ca pāṃsuṣu rajassu / adriṣu parvateṣu / vāteṣu pātāleṣu ca",
    "GSP27motik_3u:419_1": "saṃsthitaḥ bhavati / upalakṣaṇaṃ caitat / tena sarvatra sthāvare sthita iti jñeyam / sthāvareṣu sthitatvaṃ ātmanaḥ katham",
    "GSP27motik_3u:419_2": "astīti cet / satyam / sarve sthāvarāḥ tāvat vicāryamāṇāḥ anirvācyatāyām eva viśrāmyanti / anirvācyatā eva ca ātmanaḥ svarūpam",
    "GSP27motik_3u:419_3": "iti na kaścid virodhaḥ / atha vā sthāvarāḥ tāvat ātmayuktāḥ nirātmakāḥ vā / nirātmakatve kiṃrūpatvaṃ teṣāṃ syāt / sātmakatve",
    "GSP27motik_3u:419_4": "tu sphuṭam eva teṣv ātmanaḥ avasthānam iti yojyam //MT_3,5.11 //",
    "GSP27motik_3u:420": "yaḥ plāvayati saṃrabdhaṃ puryaṣṭakam itas tataḥ / yena mūkīkṛtā mūḍhāḥ śilādhyānam ivāsthitāḥ //MU_3,5.12//",
    "GSP27motik_3u:421_0": "yaḥ ātmā / puryaṣṭakam antaḥkaraṇatrayaṃ tanmātrapañcakam itisvarūpaṃ puryaṣṭakaṃ / arthāc cetanavargam / itaḥ tataḥ plāvayati",
    "GSP27motik_3u:421_1": "yatra tatra gamayati / ceṣṭāṃ kārayatīti yāvat / mūḍhāḥ jaḍāḥ / yena sāratayā sthitena ātmanā / mūkīkṛtāḥ vimarśāsamarthāḥ",
    "GSP27motik_3u:421_2": "kṛtāḥ santaḥ / śilādhyānam śilāvat dhyānam / āsthitāḥ iva bhavanti / atyantajaḍā iva bhavantīti yāvat / mūḍhānām api paramārthataḥ",
    "GSP27motik_3u:421_3": "śuddhacinmātrarūpatvāt ivaśabdaprayogaḥ //MT_3,5.12 //",
    "GSP27motik_3u:422": "vyoma yena kṛtaṃ śūnyaṃ śailā yena ghanīkṛtāḥ / āpo drutāḥ kṛtā yena dīpto yasya vaśād raviḥ //MU_3,5.13//",
    "GSP27motik_3u:423_0": "yena sarvaśaktitvāt nistattvarūpatām āśritena yenātmanā / vyoma vyāpyatayā sthitam ākāśam / śūnyam nistattvasvarūpaṃ / kṛtam /",
    "GSP27motik_3u:423_1": "tathā yena mṛcchilābhāvaṃ śritena yenātmanā / śailāḥ svavyāpyāḥ parvatāḥ / ghanīkṛtāḥ nibiḍāḥ sampāditāḥ / tathā yena dravatvabhāvaṃ",
    "GSP27motik_3u:423_2": "gatena yenātmanā / āpaḥ svavyāpyāni jalāni / drutāḥ dravatvākhyaguṇayuktāḥ / kṛtāḥ / tathā raviḥ vyāpyabhāvena sthitaḥ sūryaḥ /",
    "GSP27motik_3u:423_3": "yasya vaśāt dīpanaśīlatejobhāvaṃ gatasya yasyātmanaḥ vaśena / dīpto bhavati / upalakṣaṇaṃ caitat //MT_3,5.13 //",
    "GSP27motik_3u:424": "prasaranti yataś citrāḥ saṃsārāsāravṛṣṭayaḥ / akṣayāmṛtasampūrṇād ambhodād iva vṛṣṭayaḥ //MU_3,5.14//",
    "GSP27motik_3u:425_0": "akṣayam nāśarahitam / yat amṛtam ānandarasaḥ / tena sampūrṇāt nirbharāt / yataḥ yasmāt ātmanaḥ / saṃsārāsāravṛṣṭayaḥ saṃsārarūpāḥ",
    "GSP27motik_3u:425_1": "dhārāsāravṛṣṭayaḥ / prasaranti sañcaraṃ yānti / kā iva / vṛṣṭayaḥ iva / yathā akṣayāmṛtasampūrṇāt avināśijalapūrṇāt / ambhodāt",
    "GSP27motik_3u:425_2": "meghāt / vṛṣṭayaḥ prasaranti / tathety arthaḥ //MT_3,5.14 //",
    "GSP27motik_3u:426": "āvirbhāvatirobhāvamayyas tribhuvanormayaḥ / sphuranty avirataṃ yasmin ghṛṇāv iva marīcayaḥ //MU_3,5.15//",
    "GSP27motik_3u:427_0": "āvirbhāvatirobhāvamayyaḥ āvirbhāvatirobhāvayuktāḥ / tribhuvanormayaḥ / yasmin arthāt samudrarūpe / yasmin aviratam sphuranti /",
    "GSP27motik_3u:427_1": "kā iva / marīcayaḥ iva / yathā ghṛṇau sūrye / marīcayaḥ sphuranti / tathety arthaḥ //MT_3,5.15 //",
    "GSP27motik_3u:428": "nāśarūpo 'vināśātmā yo 'ntaḥsthaḥ sarvavastuṣu / gupto yo vyatirikto 'pi sarvabhāveṣu saṃsthitaḥ //MU_3,5.16//",
    "GSP27motik_3u:429_0": "avināśātmā yathā tathā sambhāvitasya svanāśasyāpi sākṣitayā sthitatvāt vināśarahitaḥ / yaḥ ātmā / nāśarūpaḥ bhavati / nāśabhāvenāpi",
    "GSP27motik_3u:429_1": "sthitatvāt / anyathā ātmarahitasya nāśasya kena rūpeṇa bhānaṃ syāt / tathā vyatiriktaḥ api śuddhacinmātrarūpatvena samastapadārthottīrṇasvarūpaḥ",
    "GSP27motik_3u:429_2": "api / yaḥ ātmā / sarvabhāveṣu saṃsthitaḥ bhavati / sāratayā sthitatvāt / viruddhaṃ ca avināśinaḥ vināśarūpatvam sarvabhāvavyatiriktasya",
    "GSP27motik_3u:429_3": "sarvabhāveṣu saṃsthitatvam / yaḥ ātmā kathambhūtaḥ / sarvavastuṣu antaḥsthaḥ / antaḥ niyāmakatvena sthitaḥ / ata eva guptaḥ",
    "GSP27motik_3u:429_4": "bahiḥ adṛśyaḥ //MT_3,5.16 //",
    "GSP27motik_3u:430": "prakṛtivratatir vyomni jātā brahmāṇḍasatphalā / cittamūlendriyadalā yena nṛtyati vāyunā //MU_3,5.17//",
    "GSP27motik_3u:431_0": "prakṛtiḥ jaganmūlakāraṇabhūtaṃ kim api tattvam / sā eva vratatiḥ latā / yena vāyunā yenātmarūpeṇa vātena / nṛtyati kāryabhāvena",
    "GSP27motik_3u:431_1": "pariṇāme kartṛtvaṃ bhajati / anyathā kāryavargagatajaḍatvānyathānupapattyā jaḍarūpāyāḥ tasyāḥ kāryabhāvena pariṇāmaṃ prati",
    "GSP27motik_3u:431_2": "kartṛtvāyogāt / prakṛtivratatiḥ kathambhūtā / vyomni na kiñcidrūpatayā ākāśasvarūpe cinmātre / jātā prādurbhūtā / tathā brahmāṇḍam",
    "GSP27motik_3u:431_3": "eva satphalaṃ yasyāḥ / sā / tādṛśī / tathā cittam eva mūlaṃ yasyāḥ / sā / tādṛśī / tathā indriyāṇy eva dalāṇi yasyāḥ / sā /",
    "GSP27motik_3u:431_4": "tādṛśī / cittamūlatvena prakṛteḥ pratītimātrasiddhatvamātram uktam iti brahmāṇḍamūlakāraṇabhūtāyāḥ prakṛteḥ kathaṃ tadantargatapuruṣacinmātramūlatvam",
    "GSP27motik_3u:431_5": "uktam iti na paryanuyojyam //MT_3,5.17 //",
    "GSP27motik_3u:432": "yaś cinmaṇiḥ prakacati pratidehasamudgakam / yasminn indau sphuranty etā jagajjālamarīcayaḥ //MU_3,5.18//",
    "GSP27motik_3u:433_0": "cinmaṇiḥ cid eva maṇiḥ / prakāśakatvāt ratnam / tatsvarūpaḥ yaḥ ātmā / pratidehasamudgakam sarveṣu dehasamudgeṣu / prakacati",
    "GSP27motik_3u:433_1": "jīvabhāvena sphura-ti / anyathā dehāntargatānāṃ jīvānāṃ kiṃrūpatvaṃ syāt / yuktaṃ ca samudgake ratnaprakacanam / etāḥ puraḥ",
    "GSP27motik_3u:433_2": "dṛśyamānāḥ / jagajjālamarīcayaḥ / yasmin indau sphuranti / anyathā kimādhāram āsāṃ bhānaṃ syāt / na hi nirādhārasya jagajjālasya",
    "GSP27motik_3u:433_3": "sphuraṇaṃ buddhim ārohati / marīcitvaṃ ca jagajjālasya citprakāśaviṣayatvena citprakāśatānapāyāj jñeyam / acidrūpo hi cidviṣayatāyogyo",
    "GSP27motik_3u:433_4": "na bhavati / viruddhatvena tatsānnidhye tasya sannidhānāsambhavāt //MT_3,5.18 //",
    "GSP27motik_3u:434": "praśāntacidghane yasmin sphuranty amṛtavarṣiṇi / dhārājalāni bhūtāni dṛṣṭayas taḍitaḥ sphuṭāḥ //MU_3,5.19//",
    "GSP27motik_3u:435_0": "amṛtavarṣiṇi ānandavarṣiṇi / praśāntacidghane yasmin nirapekṣaśuddhacidākhyameghasvarūpe yasmin ātmani / bhūtāni samastāḥ",
    "GSP27motik_3u:435_1": "padārthāḥ / dhārājalāni / dṛṣṭayaḥ tadviṣayāṇi jñānāni / sphuṭāḥ prakaṭāḥ / taḍitaḥ sphuranti / yuktaṃ ca jalavarṣiṇi meghe",
    "GSP27motik_3u:435_2": "dhārājalānāṃ taḍitāṃ ca sphuraṇam / ānandavarṣitvaṃ cātmanaḥ parapremāspadatvena jñeyam / na hi ānandāvarṣī parapremāspado",
    "GSP27motik_3u:435_3": "bhavati / ānandavarṣiṇi putrādau eva premāspadatvadarśanāt / ātmanaḥ parapremāspadatvaṃ ca sarveṣu svasākṣikam eveti nāyastam //MT_3,5.19 //",
    "GSP27motik_3u:436": "camatkurvanti vastūni yadālokanayā mithaḥ / asaj jātam asad yena yena sat sattvam āgatam //MU_3,5.20//",
    "GSP27motik_3u:437_0": "vastūni bhoktṛbhogyarūpāṇi bhāvajātāni / mithaḥ anyo'nyasmin / yadālokanayā yaddarśanena / yaddarśanabhāveneti yāvat / camatkurvanti",
    "GSP27motik_3u:437_1": "ānandam anubhavanti / yaddarśanam eva teṣāṃ camatkārakāraṇam astīti yāvat / mithyā iti sāmānyākṣepeṇoktam / ayaṃ bhāvaḥ /",
    "GSP27motik_3u:437_2": "bhoktāraḥ tāvat iṣṭāniṣṭān bhogyān anubhūya bhogyāntaranirapekṣā jāyante / anyathā tatkālaṃ viṣayīkṛtasya bhogyasya bhogaḥ",
    "GSP27motik_3u:437_3": "samāptiṃ na vrajet / tatkālaṃ bhogyāntaranirapekṣatvaṃ ca tatra teṣāṃ camatkārānubhavanaṃ vinā na sidhyati / ekasmin viṣaye",
    "GSP27motik_3u:437_4": "anubhūyamānena camatkāreṇaiva hi puruṣaḥ anyeṣu viṣayeṣu nirapekṣo bhavati / sa ca camatkāraḥ vicāryamāṇaḥ nairapekṣyakāraṇatvāt",
    "GSP27motik_3u:437_5": "ātmasvarūpa eva bhavati / paramaviśrāntipadasvarūpasya ātmana eva nairapekṣyakāraṇatvāt iti yuktam eva bhoktuḥ bhogyeṣu yaddarśanarūpaṃ",
    "GSP27motik_3u:437_6": "camatkārakāraṇam iti / anubhavamātragamye 'smin vastuni pratibhāvadbhiḥ svayam api yatanīyam ity alaṃ prapañcena / tathā",
    "GSP27motik_3u:437_7": "yena sākṣitayā sthitena yenātmanā / asat asat jātam / tathā yena tādṛśena yenātmanā / sat sattvam āgatam / sākṣiṇaṃ vinā",
    "GSP27motik_3u:437_8": "sadasadgatayoḥ sattvāsattvayoḥ asaṅkalpatvāt //MT_3,5.20 //",
    "GSP27motik_3u:438": "calatīdam anicchasya kāyāyo yasya sannidhau / jaḍaṃ paramaratnasya śāntam ātmani tiṣṭhataḥ //MU_3,5.21//",
    "GSP27motik_3u:439_0": "anicchasya icchādhāramate rahitatvāt icchārahitasya / ata evātmani śānte / tiṣṭhataś calanecchākhyakṣobharahitaṃ tiṣṭhataḥ /",
    "GSP27motik_3u:439_1": "yasya paramaratnasya sannidhau jaḍaṃ grāhyaikarūpatvena acetanam / idaṃ kāyāyaḥ śarīrākhyam ayaḥ / calati ceṣṭāṃ karoti /",
    "GSP27motik_3u:439_2": "kāyaceṣṭākāraṇatvenābhimatasya prāṇasyāpi ātmaśaktiyuktatvena paramārthataḥ kāyacalanakāraṇatvāyogāt / bāhyaratnagatajaḍatvarāhityadyotanārthaṃ",
    "GSP27motik_3u:439_3": "paramapadopādānam / yuktam ca ayasaḥ ayaskāntākhyaratnasannidhāne calanam //MT_3,5.21 //",
    "GSP27motik_3u:440": "niyatir deśakālau ca calanaṃ spandanaṃ kriyāḥ / iti yena gataṃ sattāṃ sarvasattvābhigāminā //MU_3,5.22//",
    "GSP27motik_3u:441_0": "niyatiḥ padārtheṣu niyamādāyakaḥ śaktiviśeṣaḥ / deśaḥ padārthādhārabhūtaḥ vastuviśeṣaḥ / kālaḥ sūryacārādyanumeyaḥ kalanāmātrasvarūpaḥ",
    "GSP27motik_3u:441_1": "padārthaparivartikārakaḥ ko 'pi vastuviśeṣaḥ / calanam sāmānyacalanam / spandanaṃ kriyāviṣayā ceṣṭā / kriyā pākādirūpaṃ karma /",
    "GSP27motik_3u:441_2": "upalakṣaṇaṃ caitat / iti etat / sarvasattvābhigāminā samastasattāviṣayapadārthavyāpakena / yenātmanā / sattāṃ gatam / vyāpakenaiva",
    "GSP27motik_3u:441_3": "hi vyāpyaṃ sattāṃ labhate //MT_3,5.22 //",
    "GSP27motik_3u:442": "śuddhasaṃvinmayatvād yaḥ khaṃ bhaved vyomavittayā / padārthavittayārthatvam avatiṣṭhaty aniṣṭhitaḥ //MU_3,5.23//",
    "GSP27motik_3u:443_0": "śuddhasaṃvinmayatvāt / śuddhā kenāpi rūpeṇa niṣṭhāṃ na gatā / yā saṃvit saṃvedanaṃ / tatsvarūpatvāt / aniṣṭhitaḥ kenāpi rūpeṇa",
    "GSP27motik_3u:443_1": "niṣṭhāṃ na gataḥ / yaḥ / vyomavittayā vyomāham iti saṃvidyuktatvena / khaṃ vyoma / bhavati / padārthābhāvarūpaṃ bhavatīty",
    "GSP27motik_3u:443_2": "arthaḥ / padārthavittayā padārtho 'ham iti saṃvidyuktatvena / arthatvam padārthabhāvam / avatiṣṭhati āśrayati / upasargasāmarthyāt",
    "GSP27motik_3u:443_3": "tiṣṭhater āśrayaṇam arthaḥ / ghaṭatve niṣṭhitaḥ ghaṭaḥ paṭatāṃ na yātīti aniṣṭhita ity uktam //MT_3,5.23 //",
    "GSP27motik_3u:444": "sargāntaślokenātmamāhātmyavarṇanaṃ samāpayati",
    "GSP27motik_3u:445": "kurvann apīva jagatāṃ mahatām ananta- spandaṃ na kiñcana karoti kadācanāpi / svātmany anastamayasaṃvidi nirvikāre tyaktodayasthitimatiḥ sthita eka eva //MU_3,5.24//",
    "GSP27motik_3u:446_0": "ya iti śeṣaḥ / yaḥ ātmā mahatām jagatām anantaspandam kurvan api iva jagatprādurbhāvānyathānupapattyā mahājagadviṣayam anantaṃ",
    "GSP27motik_3u:446_1": "spandaṃ kurvann apīva / kadācana kiñcana na karoti atiśuddhena kartṛtvābhimānābhāvāt / anyathā ivaśabdaprayogāyogāt / yaḥ",
    "GSP27motik_3u:446_2": "kathambhūtaḥ / anastamayasaṃvidi / anastamayā yathā tathā kalpitasya svāstamayasyāpi sākṣitvenāvasthānāt paramārthataḥ astamayarahitā /",
    "GSP27motik_3u:446_3": "yā saṃvit / tatsvarūpe / tathā nirvikāre rāgadveṣādirūpebhyaḥ vikārebhyaḥ niṣkrānte / svātmani svasvarūpe / sthitaḥ / punaḥ",
    "GSP27motik_3u:446_4": "kathambhūtaḥ / tyaktā udayasthityoḥ jagadviṣayoḥ udayasthityoḥ / matiḥ yena / saḥ / tādṛśaḥ / jagataḥ udaye sthitau arthāt",
    "GSP27motik_3u:446_5": "saṃhāre ca nirapekṣa ity arthaḥ / iti śivam //MT_3,5.24 //",
    "GSP27motik_3u:447": "iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe pañcamaḥ sargaḥ // 3,5 //",
    "GSP27motik_3u:448": "oṃ evaṃ paramātmanaḥ svarūpaṃ māhātmyaṃ ca pratipādya śrīrāmaṃ tatprāptiṃ prati tvaramāṇaṃ jñātvā sugamaṃ tatprāptyupāyaṃ kathayati",
    "GSP27motik_3u:449": "asya devātidevasya parasya paramātmanaḥ / jñānād eva parā siddhir na tv anuṣṭhānakhedadā //MU_3,6.1//",
    "GSP27motik_3u:450_0": "asya proktasvarūpasya / devātidevasya niratiśayakrīḍāśīlasya dyotanaśīlasya ca niratiśayaparamātmanaḥ / jñānād eva jñānākhyād",
    "GSP27motik_3u:450_1": "upāyād eva / siddhiḥ prāptirūpā siddhiḥ / bhavati / asya siddhiḥ anuṣṭhānakhedadā / anuṣṭhānena yaḥ khedaḥ / taṃ dadātīti",
    "GSP27motik_3u:450_2": "tādṛśī / na bhavati //MT_3,6.1 //",
    "GSP27motik_3u:451": "nanv anuṣṭhānaṃ vinā kathaṃ yuktatā syād ity / atrāha",
    "GSP27motik_3u:452": "atra jñānam anuṣṭhānaṃ na tv anyad upayujyate / mṛgatṛṣṇājalabhrāntiśāntivedanarūpi tat //MU_3,6.2//",
    "GSP27motik_3u:453_0": "atra asyāṃ ātmaprāptirūpāyāṃ siddhau / jñānam anuṣṭhānaṃ siddheḥ kāryasādhakaḥ prayatnaḥ / bhavati / anyat jñānākhyānuṣṭhānavyatiriktaṃ",
    "GSP27motik_3u:453_1": "kāyavyāpārākhyaṃ / anuṣṭhānaṃ nopayujyate / tat jñānam / mṛgatṛṣṇāyāṃ yā jalabhrāntiḥ / tasyāḥ śāntiḥ / yena / tat / tādṛśaṃ",
    "GSP27motik_3u:453_2": "yat vedanam / tadvat rūpam / asyāstīti tādṛśaṃ bhavati / samyagjñānarūpaṃ bhavatīty arthaḥ //MT_3,6.2 //",
    "GSP27motik_3u:454": "nanv īdṛśo 'sāv ātmā kutra tiṣṭhatīty / atrāha",
    "GSP27motik_3u:455": "na caiṣa dūre nākāśe nālabhyo viṣamo na ca / svānandabhāsarūpo 'sau svadehād eva labhyate //MU_3,6.3//",
    "GSP27motik_3u:456_0": "eṣaḥ ātmā / dūre na ca bhavati / svaśarīrāntarvartitvāt / etena dūrasthamahātīrthāśrayatvaśaṅkā nivāritā / eṣaḥ ātmā / ākāśe",
    "GSP27motik_3u:456_1": "na bhavati / etena uparisthabhuvanāśrayatvaśaṅkā nivāritā / eṣaḥ ātmā / alabhyaḥ labdhum aśakyaḥ / na bhavati / sadā labdhatvāt /",
    "GSP27motik_3u:456_2": "anyathā ātmatvāyogyatvāt / etena durlabhatvaśaṅkā nivāritā / eṣaḥ ātmā / viṣamaḥ kaṭhinaḥ / na ca bhavati / parapremāspadatvāt /",
    "GSP27motik_3u:456_3": "na hi kaṭhine premāspadatvaṃ yuktam / paratvaviśeṣitasya tu premnaḥ kā kathā / etena aiśvaryaleśamadagrastarājādivat krauryāśaṅkā",
    "GSP27motik_3u:456_4": "nivāritā / puruṣeṇa svānandabhāsarūpaḥ bhogādiviṣayanirapekṣasvayambhātānandapratibhāsasvarūpaḥ / asau ātmā / svadehād eva",
    "GSP27motik_3u:456_5": "labhyate / svānandabhāsarūpa ity anena viṣamatvanirāsaḥ / svadehād ity anena dūrasthatvākāśasthatvayoḥ nirāsaḥ / labhyate",
    "GSP27motik_3u:456_6": "ity anena alabhyatvanirāsaḥ //MT_3,6.3 //",
    "GSP27motik_3u:457": "nanu tapaḥprabhṛtināpi kecid ātmaprāptiṃ kathayantīty / atrāha",
    "GSP27motik_3u:458": "kiñcin nopakaroty atra tapodānavratādikam / svabhāvamātraviśrāntim ṛte nātrāsti sādhanam //MU_3,6.4//",
    "GSP27motik_3u:459_0": "atra asyāṃ ātmaprāptirūpāyāṃ siddhau / tapodānavratādikam kiñcit nopakaroti leśenāpi upakāraṃ na karoti / bāhyāṅgatvena ārādupakārakatvāt /",
    "GSP27motik_3u:459_1": "tapaḥprabhṛtinā hi sattvaśuddhir eva bhavati / nātmaprāptiḥ / atra asyāṃ ātmaprāptau / svabhāvaviśrāntim ṛte svarūpaviśrāntiṃ",
    "GSP27motik_3u:459_2": "vihāya / sādhanaṃ na bhavati //MT_3,6.4 //",
    "GSP27motik_3u:460": "svabhāvaviśrāntau asamarthān prati upāyaṃ kathayati",
    "GSP27motik_3u:461": "śāstrasatsaṅgasadyogiparataivātra kevalam / sādhanaṃ bodhanaṃ mohajālasya yad akṛtrimam //MU_3,6.5//",
    "GSP27motik_3u:462_0": "atra asyām ātmaprāptau / śāstraṃ ca adhyātmaśāstraṃ / tac ca satsaṅgasadyoginaḥ ca śāstrasatsaṅgasadyoginaḥ / tatra paratā",
    "GSP27motik_3u:462_1": "ekaniṣṭhatvam / eva / na tu tapaḥprabhṛtikam / sādhanaṃ upāyaḥ / bhavati / sādhanaṃ kiṃ / yat mohajālasya jagati jagattvajñānākhyasya",
    "GSP27motik_3u:462_2": "mithyājñānaprapañcasya / lakṣaṇayā jagati jagattvajñānākhyasya mohajālayuktasya puruṣasyākṛtrimaṃ sahajaṃ / bodhanaṃ brahmaivedam",
    "GSP27motik_3u:462_3": "ity / evaṃbodhakāri bhavati //MT_3,6.5 //",
    "GSP27motik_3u:463": "śāstrādiparatāphalabhūtasyātmaviśrāntim prati sādhanabhūtasya mukhyam upāyatvaṃ kathayati",
    "GSP27motik_3u:464": "ayaṃ sa deva ity eva samparijñānamātrataḥ / jantor na jāyate duḥkhaṃ jīvanmuktatvam eti ca //MU_3,6.6//",
    "GSP27motik_3u:465_0": "ayam ahantayā idantayā ca puraḥsphuraṇaśīlaḥ ahaṅkārādikaḥ saṃsāraḥ / saḥ sarveṣāṃ paramārthataḥ ātmabhāvena sthitatvāt prasiddhaḥ /",
    "GSP27motik_3u:465_1": "devaḥ dyotanaśīlaṃ krīḍāśīlaṃ ca cittattvaṃ bhavati / ity eva etāvanmātreṇaiva / samparijñānamātrataḥ samyagjñānamātreṇa /",
    "GSP27motik_3u:465_2": "jantoḥ duḥkhaṃ na jāyate / pravāhāgatasya duḥkhasyāpi cinmātratvajñānāt / saḥ jantuḥ jīvanmuktatvaṃ caiti prāpnoti / śarīrasānnidhye",
    "GSP27motik_3u:465_3": "'pi muktatvāt //MT_3,6.6 //",
    "GSP27motik_3u:466": "sādhanabhāvena prasiddhasya tapaḥprabhṛtikasyāsādhanatvam asahamānaḥ ātmanaḥ sulabhatve nikaṭavartitve ca sandihānaś ca śrīrāmaḥ pṛcchati",
    "GSP27motik_3u:467": "samparijñātamātreṇa kilānenātmanātmani / punar doṣā na bādhante maraṇādyāḥ kadācana //MU_3,6.7//",
    "GSP27motik_3u:468_0": "ātmani svasmin / samparijñātamātreṇa ahamādijagadadhiṣṭhānatayā samyaṅniścitena / anena ātmanā maraṇādyāḥ doṣāḥ na bādhante /",
    "GSP27motik_3u:468_1": "na hi cinmātratāṃ gatasya dehagatāḥ maraṇādyāḥ bādhāṃ kartuṃ samarthāḥ bhavanti //MT_3,6.7 //",
    "GSP27motik_3u:469": "tarhi jñātajñeyatvena maunam eva kurv ity / atrāha",
    "GSP27motik_3u:470": "devadevo mahān eṣa kuto dūrād avāpyate / tapasā kena tīvreṇa kleśena kiyatātha vā //MU_3,6.8//",
    "GSP27motik_3u:471_0": "asmābhiḥ eṣaḥ devadevaḥ kutaḥ dūrāt kiyataḥ dūrāt / avāpyate / tathā kena tīvreṇa tapasā avāpyata atha vā kiyatā kleśena",
    "GSP27motik_3u:471_1": "prāṇarodhanādirūpeṇa kleśena / avāpyate / na hi īdṛśasya devadevasya tapaādikaṃ prāṇarodhanādikaṃ ca vinā prāptiḥ yujyate /",
    "GSP27motik_3u:471_2": "sarveṣāṃ tatprāptiprasaṅgāt / na hi sarve tatprāptibhājaḥ dṛśyante / na cānavāptasya jñānaviṣayatvaṃ yuktaṃ / prāptasya ghaṭāder",
    "GSP27motik_3u:471_3": "eva tadviṣayatādarśanād iti bhāvaḥ //MT_3,6.8 //",
    "GSP27motik_3u:472": "śrīvasiṣṭhaḥ uttaraṃ kathayati",
    "GSP27motik_3u:473": "svapauruṣaprayatnena vivekena vikāsinā / sa devo jñāyate rāma na tapassnānakarmabhiḥ //MU_3,6.9//",
    "GSP27motik_3u:474_0": "he rāma / svapauruṣaprayatnena nijamānasikapauruṣākhyaprayatnasvarūpeṇa / tathā vikāsinā vikāsayuktena vicāreṇa / ko 'ham",
    "GSP27motik_3u:474_1": "idaṃ jagac ca kim ity evaṃrūpeṇa vivekena / puruṣeṇa sa devaḥ jñāyate / tapaḥsnānakarmabhiḥ na jñāyate / cittādiśodhanamātraparatvāt",
    "GSP27motik_3u:474_2": "teṣām / jñāyate ity anena jñānamātram evātra sādhanīyaṃ / nāvāptiḥ / na hi puraḥsthāyāṃ śuktau rajatabhramayuktasya śuktyavāptiṃ",
    "GSP27motik_3u:474_3": "kāṅkṣamāṇasyāpi śuktyavāptiḥ sadhanīyā / śuktir eveyam ity evaṃrūpasya jñānamātrasyaiva sādhanīyatvāt iti dyotitam / kuto",
    "GSP27motik_3u:474_4": "dūrād ity asyātyantāsaṅgatattvenottarākathanam //MT_3,6.9 //",
    "GSP27motik_3u:475": "rāgādiyuktasya tapaādeḥ sphuṭam eva asādhanatvam / tadrahitasya tu sādhanatve 'pi rāgādirāhityasyaiva sādhanatvaṃ yuktam ity abhiprāyeṇāha",
    "GSP27motik_3u:476": "rāgadveṣatamaḥkrodhamadamātsaryavarjanam / vinā rāma tapodānaṃ kleśa eva na vāstavam //MU_3,6.10//",
    "GSP27motik_3u:477": "tapaś ca dānaṃ ca tat tapodānaṃ / vāstavam sahajabhāvakṛtaṃ //MT_3,6.10//",
    "GSP27motik_3u:478": "rāgādyupahate citte vañcayitvā paraṃ dhanam / yad arjyate tato dānād yasyārthas tasya tat phalam //MU_3,6.11//",
    "GSP27motik_3u:479": "tataḥ tasya dhanasya / sārvavibhaktikaḥ tasil //MT_3,6.11//",
    "GSP27motik_3u:480": "rāgādyupahate citte vratādi kriyate ca yat / sa dambhaḥ procyate tasya phalam asti manāṅ na vā //MU_3,6.12//",
    "GSP27motik_3u:481": "vāśabdaḥ pakṣāntare //MT_3,6.12//",
    "GSP27motik_3u:482": "phalitaṃ kathayati",
    "GSP27motik_3u:483": "tasmāt puruṣayatnena mukhyam auṣadham āharet / sacchāstrasajjanāsaṅgaṃ saṃsṛtivyādhināśane //MU_3,6.13//",
    "GSP27motik_3u:484": "āharet arjayet / kuryād iti yāvat / saṃsṛtivyādhināśane saṃsṛtyākhyavyādhināśanārtham //MT_3,6.13//",
    "GSP27motik_3u:485": "atraikaṃ pauruṣaṃ yatnaṃ varjayitvetarā gatiḥ / sarvaduḥkhakṣayaprāptau na kācid upapadyate //MU_3,6.14//",
    "GSP27motik_3u:486": "atrāsyām ātmaprāptau / pauruṣaṃ yatnam sacchāstravicārādirūpaṃ / gatiḥ upāyaḥ / sarvaduḥkhakṣayaprāptau samastaduḥkhakṣayaprāptirūpāyāṃ //MT_3,6.14//",
    "GSP27motik_3u:487": "nanu tat pauruṣaṃ kīdṛg astīty / atrāha",
    "GSP27motik_3u:488": "śṛṇu tat pauruṣaṃ kīdṛg ātmajñānasya labdhaye / yena śāmyanty aśeṣeṇa rāgadveṣaviṣūcikāḥ //MU_3,6.15//",
    "GSP27motik_3u:489_0": "tvaṃ śṛṇu / kīdṛk kīdṛśaṃ / tat pauruṣaṃ ātmajñānasya labdhaye bhavati / yena pauruṣeṇa / rāgadveṣaviṣūcikāḥ aśeṣeṇa śāmyanti /",
    "GSP27motik_3u:489_1": "anyathā ātmajñānalabdhihetutvaṃ tasya na syād iti bhāvaḥ //MT_3,6.15 //",
    "GSP27motik_3u:490": "pratijñātaṃ pauruṣasvarūpakathanam eva karoti",
    "GSP27motik_3u:491": "yathāsambhavayā vṛttyā lokaśāstrāviruddhayā / santoṣasantuṣṭamanā bhogagardhaṃ parityajan //MU_3,6.16//",
    "GSP27motik_3u:492": "yathāsambhavam udyogād anudvignatayā svayā / sādhusaṅgamasacchāstraparatāṃ prathamaṃ śrayet //MU_3,6.17//",
    "GSP27motik_3u:493": "yathāsambhavayā sambhavānusariṇyā / na tu prayatnasādhitayā / vṛttyā jīvikayā / bhogagardhaṃ bhogalobham //MT_3,6.16-17//",
    "GSP27motik_3u:494": "yathāprāptārthasantuṣṭo yo garhitam upekṣate / sādhusaṅgamasacchāstrarataḥ śīghraṃ sa mucyate //MU_3,6.18//",
    "GSP27motik_3u:495": "garhitam anyāyāgatam dhanādikam //MT_3,6.18//",
    "GSP27motik_3u:496": "nanu kathaṃ saḥ śīghraṃ mucyate ity / atrāha",
    "GSP27motik_3u:497": "vicāraṇāparijñātasvabhāvasya mahāmateḥ / anukampyā bhavanty ete brahmaviṣṇvindraśaṅkarāḥ //MU_3,6.19//",
    "GSP27motik_3u:498_0": "vicāraṇayā sādhusaṅgādiprabhāvasiddhena vicāreṇa / parijñātaḥ dehādivyatiriktatvena niścitaḥ / svabhāvaḥ svarūpaṃ / yena /",
    "GSP27motik_3u:498_1": "saḥ / tādṛśasya mahāmateḥ buddhiyuktasya puruṣasya / ete brahmaviṣṇvindraśaṅkarāḥ anukampyāḥ / kīdṛśāḥ / eṣāṃ jagajjananādivyāpāraparatārūpā",
    "GSP27motik_3u:498_2": "vipad astīty evaṃrūpānukampāviṣayāḥ bhavanti / kim u vaktavyaṃ tasya śīghraṃ mokṣaḥ kathaṃ syād iti bhāvaḥ //MT_3,6.19 //",
    "GSP27motik_3u:499": "nanu prathamaṃ tāvat tvayā sādhusaṅgatir evopāyatvenoktā / sa sādhur eva kaḥ syād yasya saṅgatiḥ kriyate ity / atrāha",
    "GSP27motik_3u:500": "bhṛśaṃ yaṃ sujanaprāyaṃ lokāḥ sādhuṃ pracakṣate / sa viśiṣṭaḥ sa sādhuḥ syāt taṃ prayatnena saṃśrayet //MU_3,6.20//",
    "GSP27motik_3u:501_0": "sujanaprāyam bāhulyena sujanam / prāyapadenāsādhutve 'pi / prayojanavaśād bāndhavaiḥ uktasujanatve puruṣe sādhutve 'pi paranindaikarasikakhalajanaproktāsādhujanatve",
    "GSP27motik_3u:501_1": "puruṣe sādhutvāsādhutvayoḥ nirāsaḥ //MT_3,6.20 //",
    "GSP27motik_3u:502": "sādhunirṇayaṃ kṛtvā śāstranirṇayaṃ karoti",
    "GSP27motik_3u:503": "adhyātmavidyā vidyānāṃ pradhānaṃ tatkathāśrayam / śāstraṃ sacchāstram ity āhur mucyate tadvicāravān //MU_3,6.21//",
    "GSP27motik_3u:504_0": "vidyānām samastajñānānāṃ madhye / adhyātmavidyā ātmajñānaṃ / pradhānaṃ bhavati / ataḥ paṇḍitāḥ tatkathāśrayam adhyātmavidyākathāvācakam /",
    "GSP27motik_3u:504_1": "śāstram sacchāstram ity āhuḥ / tadvicāravān proktasacchāstravicārayuktaḥ puruṣaḥ / mucyate saṃsārakṛtāt bandhanāt mukto bhavati /",
    "GSP27motik_3u:504_2": "ataḥ adhyātmaśāstram evātropayuktam astīti bhāvaḥ //MT_3,6.21 //",
    "GSP27motik_3u:505": "sacchāstrādeḥ utpannasya vivekasya mukhyopāyatvaṃ sargāntaślokena sphuṭīkṛtya kathayati",
    "GSP27motik_3u:506": "sacchāstrasatsaṅgamajair vivekais tathā vinaśyanti balān malāni / yathā jalānāṃ katakānuṣaṅgād yathā jaḍānām abhayopayogāt //MU_3,6.22//",
    "GSP27motik_3u:507_0": "malāni rāgādirūpāṇi / janapakṣe rajorūpāṇi / katakam jalaśuddhikārī dravyaviśeṣaḥ / dvitīyaṃ dṛṣṭāntaṃ kathayati / yathā",
    "GSP27motik_3u:507_1": "jaḍānām iti / jaḍānāṃ svavivekahīnānām / abhayopayogāt / abhayena kenacid dattenābhayena / kṛtaḥ yaḥ upayogaḥ samāśvāsanākhyaḥ",
    "GSP27motik_3u:507_2": "upayogaḥ / tasmāt malāni rajjusarpādikṛtabhayarūpāṇi malāni / vinaśyanti / tathety arthaḥ / vivekināṃ abhayaṃ svavicāreṇa",
    "GSP27motik_3u:507_3": "vinaśyantīti jaḍānām ity uktam / iti śivam //MT_3,6.22 //",
    "GSP27motik_3u:508": "iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe ṣaṣṭhaḥ sargaḥ // 3,6 //",
    "GSP27motik_3u:509": "dūradeśagamanaṃ upāyajālaprayogaṃ ca vinātmāvāptim amanyamānaḥ śrīrāmaḥ punar api pūrvoktam eva praśnaṃ karoti",
    "GSP27motik_3u:510": "ya eṣa devaḥ kathito yasmiñ jñāte vimucyate / vada kvāsau sthito devaḥ katham enam ahaṃ labhe //MU_3,7.1//",
    "GSP27motik_3u:511_0": "tvayā yaḥ eṣaḥ devaḥ kathitaḥ / tathā yasmin deve / jñāte sati / puruṣeṇa vimucyate muktiḥ prāpyate / tvam vada / asau devaḥ",
    "GSP27motik_3u:511_1": "kva sthitaḥ bhavati / aham enam amuṃ devaṃ / katham kaiḥ upāyaiḥ / labhe prāpnomi //MT_3,7.1 //",
    "GSP27motik_3u:512": "śrīvasiṣṭhaḥ uttaraṃ kathayati",
    "GSP27motik_3u:513": "ya eṣa devaḥ kathito naiṣa dūre 'vatiṣṭhate / śarīre saṃsthito nityaṃ cinmātram iti viśrutaḥ //MU_3,7.2//",
    "GSP27motik_3u:514_0": "mayā yaḥ eṣaḥ devaḥ kathitaḥ / eṣaḥ dūre dūradeśe / nāvatiṣṭhate / yataḥ cinmātram iti viśrutaḥ prasiddhaḥ / eṣaḥ nityaṃ",
    "GSP27motik_3u:514_1": "śarīre sthitaḥ bhavati / anyathā pāṣāṇatulyasya śarīrasyāpi mṛtaśarīravat ceṣṭāśrayatvaṃ na syāt / na ca śarīrasthasya dūrasthatvaṃ",
    "GSP27motik_3u:514_2": "vaktuṃ yuktaṃ / svahastayor api dūrasthatvāsaṃyogāt iti bhāvaḥ //MT_3,7.2 //",
    "GSP27motik_3u:515": "nanu tarhi dehaparimāṇaḥ evāsau syāt / tathā ca dehavad anityatvam apy asya syād ity / atrāha",
    "GSP27motik_3u:516": "eṣa sarvam idaṃ viśvaṃ na viśvaṃ tv eṣa sarvagaḥ / vidyate hy eṣa evaiko na tu viśvābhidhāsti dṛk //MU_3,7.3//",
    "GSP27motik_3u:517_0": "eṣaḥ ātmā / sarvam idam viśvam sarvam idaṃ jagat / bhavati / sarvaṃ sāratvena sthitatvāt / tu pakṣāntare / sarvagaḥ sa ca",
    "GSP27motik_3u:517_1": "sāratvena sarvapadārthagaḥ / eṣaḥ viśvaṃ na bhavati / hi yasmāt / eṣa eka eva vidyate / viśvābhidhā dṛk viśvanāmā dṛṣṭiḥ /",
    "GSP27motik_3u:517_2": "viśvam iti yāvat / na asti / bhāsamānasyāpi viśvasya taddṛṣṭyā etadrūpatvānapāyāt / na hi taraṅgākrānte jale taraṅgābhidhā",
    "GSP27motik_3u:517_3": "dṛk bhavati / bhāsamāneṣv api taraṅgeṣu vivekijanadṛṣṭyā jalatvānapāyāt //MT_3,7.3 //",
    "GSP27motik_3u:518": "nanu śaśibhṛdādayo 'pi mahādevatāsvarūpāḥ santy / tat katham tvayā vidyate hy eṣa evaika ity uktam ity / atrāha",
    "GSP27motik_3u:519": "cinmātram eṣa śaśibhṛc cinmātraṃ garuḍadhvajaḥ / cinmātram eva tapanaś cinmātraṃ kamalodbhavaḥ //MU_3,7.4//",
    "GSP27motik_3u:520_0": "eṣaḥ sṛṣṭisaṃhārakatvena prasiddhaḥ / śaśibhṛt śrīmahādevaḥ / cinmātraṃ bhavati / nanu katham etad iti cet / satyaṃ / śaśibhṛt",
    "GSP27motik_3u:520_1": "sacetano 'sti cetanārahito vā / acetanatve pāṣāṇarūpasya tasya jagadgatasyāvaratulyayogakṣematvam eva / sacetanatve tu sphuṭam",
    "GSP27motik_3u:520_2": "cinmātram eva tadbhāvena sphurati / nanu tarhi śaśibhṛtkīṭayoḥ samatvam eva syād iti cet / kenoktaṃ nāstīti / nanu kāryavilakṣaṇatādarśanād",
    "GSP27motik_3u:520_3": "bhedaḥ kalpyate / ayuktam eva kalpyate / na hi agnikaṇamahāgnicayayoḥ kāryavailakṣaṇyena bhedaḥ kalpayituṃ yuktaḥ / nanu",
    "GSP27motik_3u:520_4": "agnikaṇamahāgnicayayoḥ kāryavailakṣaṇyaṃ nāsti dāhākhyasyaikasya kāryasya darśanāt iti cet / śaśibhṛtkīṭayor api / kiṃrūpaṃ",
    "GSP27motik_3u:520_5": "kāryavailakṣaṇyam asti jñānakriyāyāḥ karaṇakriyāyāś caikatvāt / yas tu bahvalpatākṛto bhedaḥ asti / saḥ dṛṣṭānte 'py astīti",
    "GSP27motik_3u:520_6": "na ko 'pi virodhaḥ / evam anyatrāpi yojyam / garuḍadhvajaḥ sthityadhikārī / tapanaḥ brahmāṇḍagatavastupākakārī sūryaḥ / kamalodbhavaḥ",
    "GSP27motik_3u:520_7": "sargādhikārī śrībrahmā / ābhyantarārthavivakṣāyāṃ śaśibhṛt ahaṅkāraḥ / garuḍadhvajaḥ buddhiḥ / tapanaḥ prāṇaḥ / kamalodbhavaḥ",
    "GSP27motik_3u:520_8": "manaḥ / iti yojyam //MT_3,7.4 //",
    "GSP27motik_3u:521": "śrīrāmaḥ pṛcchati",
    "GSP27motik_3u:522": "bālā api vadanty etad yadi cetanamātrakam / jagad ity eva kevātra nāma syād upadeśatā //MU_3,7.5//",
    "GSP27motik_3u:523_0": "yadi jagat cetanamātrakam bhavati / ity eva bhavati / etad eva satyaṃ bhavatīti yāvat / tadā bālā api etat vadanti / sarve",
    "GSP27motik_3u:523_1": "eva hi cetanāparaparyāyajīvamayaṃ jagat kathayanti / ataḥ atra upadeśatā nāma kā syāt / ajñātajñāpanasyaivopadeśatvāt / atra",
    "GSP27motik_3u:523_2": "bālā ity anena vijñānavādināṃ bauddhānāṃ grahaṇam / te eva hi vijñānāparaparyāyasya cetanasyātmatvaṃ kathayanti //MT_3,7.5 //",
    "GSP27motik_3u:524": "śrīvasiṣṭhaḥ uttaraṃ kathayati",
    "GSP27motik_3u:525": "cinmātraṃ cetanaṃ viśvam iti yaj jñātavān asi / na kiñcid etad vijñātaṃ bhavatā bhavatāraṇam //MU_3,7.6//",
    "GSP27motik_3u:526_0": "cetanaṃ cinmātraṃ cetanākhyaṃ cinmātram / viśvaṃ bhavati / iti evam / asi tvam / yat jñātavān / bhavatā etat kiñcit leśenāpi /",
    "GSP27motik_3u:526_1": "bhavatāraṇam saṃsārāt tārakaṃ / na vijñātam / cinmātrapadārthānabhijñatvāt / cinmātrapadārthajñānamātreṇaiva hi ca saṃsāraḥ",
    "GSP27motik_3u:526_2": "naśyati //MT_3,7.6 //",
    "GSP27motik_3u:527": "katham etad ity / atrāha",
    "GSP27motik_3u:528": "cetanaṃ nāma saṃsāro jīva eṣa paśuḥ smṛtaḥ / etasmād eva niryānti jarāmaraṇavīcayaḥ //MU_3,7.7//",
    "GSP27motik_3u:529_0": "nāma niścaye / cetanaṃ saṃsāraḥ bhavati / cinmātrasthasya cetyaunmukhyasyaiva cetanatvāt cetyaunmukhyasyaiva ca saṃsāratvāt /",
    "GSP27motik_3u:529_1": "saṃsāro hi saṃsaraṇam ucyate / saṃsaraṇaṃ ca svasthānāt utthānaṃ / cinmātrasya ca cetyaunmukhyasamaye śuddhacinmātratārūpāt",
    "GSP27motik_3u:529_2": "svasthānāt utthānaṃ bhavaty evānyathā cetyaunmukhyatvaṃ nāma kiṃ syāt / paṇḍitaiḥ eṣaḥ cetanarūpaḥ saṃsāraḥ / paśuḥ svarūpajñānarahitatvena",
    "GSP27motik_3u:529_3": "paśutulyaḥ / jīvaḥ smṛtaḥ / jīvanakriyākartā hi jīvaḥ ucyate / cetanaṃ ca jīvanam eva / ataḥ tadvati tadupacārāt cetanasyaiva",
    "GSP27motik_3u:529_4": "jīvatvam bhavati / tadvati tadupacārāśrayaṇaṃ tv atra paramārthataḥ śuddhacinmātrarūpasya jīvasya jīvatve jīvanakriyāvyatiriktasādhanāntarabuddhinirāsārthaṃ",
    "GSP27motik_3u:529_5": "kṛtam / nanu tato 'pi kim ity / atrāhaitasmād eveti / jarāmaraṇavīcayaḥ śarīrādigatāḥ jarāmaraṇataraṅgāḥ / etasmād eva asmāc",
    "GSP27motik_3u:529_6": "cetanāt eva / niryānti nirgacchanti / prādurbhavantīti yāvat / svapnadraṣṭari na svapnaśarīragatāḥ jarāmaraṇavīcaya iti bhāvaḥ //MT_3,7.7 //",
    "GSP27motik_3u:530": "punar apy etad eva kathayati",
    "GSP27motik_3u:531": "paśur ajño hy amūrto 'pi duḥkhasyaivaiṣa bhājanam / cetanatvāc cetatīdam atyanarthaḥ svayaṃ sthitaḥ //MU_3,7.8//",
    "GSP27motik_3u:532_0": "amūrtaḥ sthūlasūkṣmaśarīravyatiriktaḥ / tathā duḥkhasyaiva svayam utpādyamānaprapañcarūpasya duḥkhasyaiva / bhājanaṃ pātrabhūtaḥ /",
    "GSP27motik_3u:532_1": "tadrūpatayā śuddhacinmātrāt utthānāt / anyathā utthānasyāpi vyarthatvāt / tathā ajñaḥ śuddhacinmātrākhyasvasvarūpaparāmarśahīnaḥ /",
    "GSP27motik_3u:532_2": "ata eva paśuḥ api paśutulyo 'pi san / eṣaḥ jīvaḥ / cetanatvāt cetanamātrasvarūpatvāt / idam agre sphuratsvarūpam ahaṅkārādikaṃ",
    "GSP27motik_3u:532_3": "jagat / cetati svasphūrtiviṣayaṃ karoti / cetanasya hy etad eva cetanatvaṃ yat kiñcic cetatīti cetanatvād ity uktam / nanu",
    "GSP27motik_3u:532_4": "taccetanena kiṃ sampannam ity / atrāhātīti / tataḥ atyanarthaḥ jagadrūpaḥ mahān anarthaḥ / svayaṃ tadicchāṃ vinā / sthitaḥ",
    "GSP27motik_3u:532_5": "prādurbhūtaḥ / atra ca svapnasya dṛṣṭāntatvaṃ sphuṭam eveti nāyastam //MT_3,7.8 //",
    "GSP27motik_3u:533": "nanv asya cetanasyedaṃ duḥkhaṃ kiṃ kadācic chrāmyed apīty / atrāha",
    "GSP27motik_3u:534": "cetyanirmuktatā yā syād acetyonmukhatātha vā / asya sā bharitāvasthā tāṃ jñātvā nānuśocati //MU_3,7.9//",
    "GSP27motik_3u:535_0": "cetyāt nirmuktatā prathamaṃ svātantryeṇa cetyābhimukhībhūya tataḥ vicāradvāreṇa tataḥ niṣkrāntiḥ / yā bhavati / atha vā acetyonmukhatā",
    "GSP27motik_3u:535_1": "cetyānaunmukhyam eva / yā bhavati / asya cetanasya / sā bharitāvasthā pūrṇāvasthā / bhavati / svarūpabhūtena cinmātratvena",
    "GSP27motik_3u:535_2": "pūrṇatvāt / tāṃ bharitāvasthāṃ / jñātvā paramārthasvarūpatvena niścitya / nānuśocati saṃsārākhyaduḥkhabhāk na bhavati / bharitāvasthānena",
    "GSP27motik_3u:535_3": "svasmin sthitāyāḥ cetanatāyāḥ asatyatvajñānena tadukte duḥkhe 'py asatyatvajñānāt / atra ca cetyanirmuktatā jīvanmuktatāvasthāyāṃ",
    "GSP27motik_3u:535_4": "bhavati / acetyonmukhatā videhamuktatāvasthāyām iti vibhāgo jñeyaḥ //MT_3,7.9 //",
    "GSP27motik_3u:536": "nanu tadā asya cetanasya kīdṛśī avasthā bhaviṣyatīty / atrāha",
    "GSP27motik_3u:537": "bhidyate hṛdayagranthiś chidyante sarvasaṃśayāḥ / kṣīyante cāsya karmāṇi tasmin dṛṣṭe parāpare //MU_3,7.10//",
    "GSP27motik_3u:538_0": "tasmin sarvātmatvena sthitatvāt prasiddhe / parāpare pararūpacinmātrāpararūpacetanasvarūpe mahācinmātre / dṛṣṭe paramārthataḥ",
    "GSP27motik_3u:538_1": "ātmabhāvena niścite sati / asyāṃ bharitāvasthāyāṃ jñātāyām iti yāvat / asya cetanasya / hṛdayagranthiḥ bhogādiviṣayā / bhidyate",
    "GSP27motik_3u:538_2": "naśyate / tṛptatvāt / tathā sarvasaṃśayāḥ padārthasvarūpaviṣayāḥ sarve sandehāḥ / chidyante / cinmātrasāratāniścayāt / tathā",
    "GSP27motik_3u:538_3": "karmāṇi śarīrayātrānimittaṃ kṛtāni karmāṇi / kṣīyante / lepānādāyakatvāt //MT_3,7.10 //",
    "GSP27motik_3u:539": "nanu tarhi atyantopādeyabhūtaṃ acetyonmukhatvam evāhaṃ sādhayāmīty / atrāha",
    "GSP27motik_3u:540": "tasya cetyonmukhatvaṃ tu cetyāsambhavanaṃ vinā / roddhuṃ na śakyaṃ dṛśyaṃ tu cetyaṃ śāmyatu vai katham //MU_3,7.11//",
    "GSP27motik_3u:541_0": "tasya cetanasya / cetyonmukhatvam cetanatvāpādakaṃ cetyaunmukhyam / cetyāsambhavanaṃ vinā roddhuṃ śakyaṃ na bhavati / na",
    "GSP27motik_3u:541_1": "hi tūlapiṇḍe patitaḥ agniḥ śānto bhavati / nanu tarhi cetyam eva nāśayāmi ity / atrāha cetyam iti / dṛśyaṃ dṛśyasvarūpaṃ",
    "GSP27motik_3u:541_2": "cetyam / kathaṃ śāmyatu / na śāmyaty eva sataḥ nāśāyogāt / ayaṃ bhāvaḥ / cetyaṃ yadi asti tarhi kathaṃ śāmyet / yadi nāsti",
    "GSP27motik_3u:541_3": "tadā cetyānaunmukhyaṃ svayam eva siddhaṃ bhavatīti / na tadāharaṇe jñānamātraṃ vinā prayatno yuktaḥ / na hi vandhyāputranāśacintā",
    "GSP27motik_3u:541_4": "kenāpi kriyate iti //MT_3,7.11 //",
    "GSP27motik_3u:542": "atra śrīrāmaḥ pṛcchati",
    "GSP27motik_3u:543": "sādhusaṅgamasacchāstraiḥ saṃsārārṇavatārakaḥ / dṛśyate paramātmā yaḥ sa brahman vada kīdṛśaḥ //MU_3,7.12//",
    "GSP27motik_3u:544": "he brahman / puruṣeṇa sādhusaṅgamasacchāstraiḥ / saṃsāra eva durlaṅghyatvena arṇavaḥ / tasmāt tārakaḥ / yaḥ paramātmā dṛśyate / tvam vada / saḥ kīdṛśaḥ bhavati //MT_3,7.12//",
    "GSP27motik_3u:545": "śrīvasiṣṭhaḥ śrīrāmapraśnam anādṛtya pūrvoktam evārthaṃ kathayati",
    "GSP27motik_3u:546": "yad etac cetanaṃ jīvo viśīrṇo janmajaṅgale / etam ātmānam icchanti ye te 'jñāḥ paṇḍitā api //MU_3,7.13//",
    "GSP27motik_3u:547_0": "yad etat cetanam janmajaṅgale viśīrṇaḥ paricchinnatāṃ gataḥ / jīvaḥ bhavati / etam ye ātmānam icchanti te paṇḍitāḥ api dehātmābhimānibhyaḥ",
    "GSP27motik_3u:547_1": "sakāśāt kiñcinmātram vicāriṇaḥ api / ajñāḥ bhavanti / anātmani jīvo ātmatvadarśanāt //MT_3,7.13 //",
    "GSP27motik_3u:548": "katham etad ity / atrāha",
    "GSP27motik_3u:549": "jīva eveha saṃsārāś cetanād duḥkhasantateḥ / asmiñ jñāte na vijñātaṃ kiñcid bhavati kutracit //MU_3,7.14//",
    "GSP27motik_3u:550_0": "saṃsārāḥ jāgradādibhedabhinnāḥ saṃsārāḥ / duḥkhasantateḥ cetanāt saṃsāragataduḥkhasantateḥ / svāśrayatayā anubhavanāt jīve",
    "GSP27motik_3u:550_1": "eva bhavanti / ataḥ asmin saṃsārāśraye jīve / jñāte sati / lakṣaṇayā prāpte sati / kiñcit vijñātaṃ jñānaviṣayīkṛtaṃ / lakṣaṇayā",
    "GSP27motik_3u:550_2": "prāptaṃ / na bhavati //MT_3,7.14 //",
    "GSP27motik_3u:551": "tarhi kasya jñānena kiñcit prāptaṃ bhavatīty / atrāha",
    "GSP27motik_3u:552": "jñāyate paramātmā ced rāma tad duḥkhasantatiḥ / kṣayam eti viṣāveśaśāntāv iva viṣūcikā //MU_3,7.15//",
    "GSP27motik_3u:553_0": "he rāma / paramātmā proktasya jīvasya sāratayā sthitam paramātmatattvam / cet yadi / jñāyate / lakṣaṇayā prāpyate / tat tadā /",
    "GSP27motik_3u:553_1": "duḥkhasantatiḥ saṃsārarūpā duḥkhasantatiḥ / kṣayam nāśam / eti gacchati / tadaiva kiñcit prāptaṃ bhavatīty arthaḥ / kā iva /",
    "GSP27motik_3u:553_2": "viṣūcikā iva / yathā sā viṣāveśaśāntau kṣayam eti / tathety arthaḥ //MT_3,7.15 //",
    "GSP27motik_3u:554": "śrīrāmaḥ paramātmasvarūpaśravaṇākāṅkṣānirbharatvena kathanāyogyatvāc chrīvasiṣṭhenānādṛtam api ātmasvarūpapraśnaṃ punaḥ karoti",
    "GSP27motik_3u:555": "rūpaṃ kathaya me brahman yathāvat paramātmanaḥ / yasmin dṛṣṭe naro mohāt samagrāt santariṣyati //MU_3,7.16//",
    "GSP27motik_3u:556": "rūpam svarūpam / yathāvat samyak //MT_3,7.16//",
    "GSP27motik_3u:557": "śrīvasiṣṭhaḥ ākāṅkṣānirbharatvena śrīrāmasyādhikāritvaṃ niścityottaraṃ kathayati",
    "GSP27motik_3u:558": "deśād deśāntaraṃ dūraṃ prāptāyāḥ saṃvido vapuḥ / nimeṣeṇaiva yan madhye tad rūpaṃ paramātmanaḥ //MU_3,7.17//",
    "GSP27motik_3u:559_0": "deśāt ālambanīkṛtāt ekasmāt saṃvedyarūpāt deśāt / dūraṃ atyantavilakṣaṇam / deśāntaram ālambanaviṣayīkriyamāṇam anyasaṃvedyākhyam",
    "GSP27motik_3u:559_1": "deśāntaram / nimeṣeṇaiva ekasmin nimeṣe eva / na tu madhye mauḍhyam anubhūya / prāptāyāḥ ālambanabhāvena gṛhṇantyāḥ / saṃvidaḥ",
    "GSP27motik_3u:559_2": "dṛśyagrahaṇonmukhāyāḥ citaḥ / madhye pūrvāparasaṃvedyarāgārūṣitāyāṃ madhyāvasthāyāṃ / yat vapuḥ bhavati yat anirvācyaṃ svarūpaṃ",
    "GSP27motik_3u:559_3": "bhavati / tad eva / na tu tatsadṛśam anyat / paramātmanaḥ samastajīvātmasārabhūtasya paramātmatattvasya / rūpaṃ bhavati /",
    "GSP27motik_3u:559_4": "sarvamayatve 'pi sarvottīrṇatvāt / nanu pūrvasaṃvedyam ālambanīkṛtya tadaivottarasaṃvedyam ālambanīkurvantyāḥ saṃvidaḥ kim",
    "GSP27motik_3u:559_5": "idaṃ madhyaṃ nāma yatrasthāyāḥ citaḥ paramātmarūpatā uktā / ucyate / pūrvasaṃvedyena rañjitāyāḥ saṃvidaḥ svaṃ nirmalaṃ rūpam",
    "GSP27motik_3u:559_6": "aprāpyottarasaṃvedyena kariṣyamāṇasya rāgasyāyuktatvāt nirmalasvarūpatāmayaṃ madhyam avaśyam evāstīti jñātavyam / yathā nīlīrāgarañjitasya",
    "GSP27motik_3u:559_7": "paṭasya pītarāgakaraṇecchayā prakṣālaṇena sphuṭīkṛtaṃ śuddhapaṭatāmayaṃ madhyaṃ bhavati / anyathā kariṣyamāṇasya pītarāgasya",
    "GSP27motik_3u:559_8": "karaṇāsambhavāt / nanu pūrvasaṃvedyaviṣayā saṃvit pūrvam eva kṣīṇā / uttarasaṃvedyaviṣayā tu navīnā jātā / tathā ca madhyaṃ",
    "GSP27motik_3u:559_9": "nāma śūnyam evāstīti / kiṃ śūnyarūpa evātmāstīti cet / na / uttarasaṃvedyagrahaṇakāle pūrvasaṃvedyasmṛtyanupapatteḥ / na",
    "GSP27motik_3u:559_10": "hi pūrvasaṃvedyagrahaṇakālasthāṃ madhye śuddharūpatayā sthitāṃ uttarasaṃvedyagrahaṇakāle 'pi sthitām ekāṃ saṃvidam antareṇa",
    "GSP27motik_3u:559_11": "pūrvasaṃvedyaviṣayā smṛtiḥ upapadyate / etena saṃvedyoparāgarahitaṃ jāḍyārūṣitaṃ saṃvittattvaṃ paramātmatvenoktam / atra",
    "GSP27motik_3u:559_12": "cābhyāsaṃ kurvatām acirād ayatnenaiva paramātmalābho bhaviṣyaty / asyaiva ca madhyadhāmāveśa iti nāmāstīty alaṃ rahasyodghāṭanena /",
    "GSP27motik_3u:559_13": "atra ca sadṛśayoḥ saṃvedyayoḥ madhyam atidurlabham iti dūram ity uktam //MT_3,7.17 //",
    "GSP27motik_3u:560": "atyantābhāva evāsti saṃsārasya jagatsthiteḥ / yasmin bodhamahāmbhodhau tad rūpaṃ paramātmanaḥ //MU_3,7.18//",
    "GSP27motik_3u:561_0": "yasmin bodhamahāmbhodhau bodhākhye mahāsamudre / jagatsthiteḥ jagatsattāsvarūpasya / saṃsārasya / atyantābhāva eva budbudavat",
    "GSP27motik_3u:561_1": "traikālikaḥ abhāvaḥ eva / asti / tat paramātmanaḥ rūpaṃ bhavati / ayaṃ bhāvaḥ / mumukṣuḥ sacchāstrādibhiḥ prathamaṃ rajjusarpādidṛṣṭāntena",
    "GSP27motik_3u:561_2": "tataḥ kanakakaṭakādidṛṣṭāntena dṛśyasya brahmavyatiriktasattābhāvaṃ niścitya śuddhacittattvaikye jātaniścayaḥ yadā abhyāsabalena",
    "GSP27motik_3u:561_3": "sarvatra śuddhacittattvamātram evānubhavati suvarṇakāra iva kaṭakādiṣu suvarṇatām tadā tasya jñānam yatsvarūpaṃ bhavati tad",
    "GSP27motik_3u:561_4": "eva paramātmasvarūpam iti / nanu jagatpratiyogikaḥ atyantābhāvaḥ na sambhavati / pūrvaṃ bhūtatvāt jagataḥ jagadatyantābhāve",
    "GSP27motik_3u:561_5": "niścitasyāpi hi pūrvaṃ jagad bhāsamānam āsīd eveti ced / asat etat / paurvakālikaṃ mithyābhānaṃ hi vastunaḥ uttarakāle niścitaṃ",
    "GSP27motik_3u:561_6": "traikālikābhāvapratiyogitvaṃ na nihanti / pūrvaṃ rajjau bhāte sarpe 'pi atyantābhāvapratiyogitvaghātitvaprasaṅgāt / pūrvaṃ",
    "GSP27motik_3u:561_7": "sarpatvena bhātāyāṃ rajjau tu sarve sarpasya traikālikātyantābhāvapratiyogitvaṃ sphuṭam eva paśyantīti na ko 'pi virodhaḥ //MT_3,7.18 //",
    "GSP27motik_3u:562": "draṣṭṛdṛśyakramo yatra sthito 'py astam alaṃ gataḥ / yad anākāśam ākāśas tad rūpaṃ paramātmanaḥ //MU_3,7.19//",
    "GSP27motik_3u:563_0": "sthitaḥ api pratyakṣaṃ bhāsamāno 'pi / draṣṭṛdṛśyakramaḥ ayaṃ draṣṭā idaṃ dṛśyam ity evaṃrūpaḥ kramaḥ / yatra yasmin vastuni /",
    "GSP27motik_3u:563_1": "alaṃ atiśayena / samyag iti yāvat / astaṃ layaṃ / gataḥ bhavati / nanu sthitasya draṣṭṛdṛśyakramasya katham anyasmin layasambhavaḥ /",
    "GSP27motik_3u:563_2": "tathā cānena dvāreṇa paramātmasvarūpakathanam ayuktam eveti cen / na / draṣṭṛdṛśyau tāvat kasyacit sākṣiṇaḥ bhātau bhavataḥ",
    "GSP27motik_3u:563_3": "na vā / na cet kathaṃ tarhi tayoḥ draṣṭṛdṛśyatve sidhyataḥ / yathā tathā tatsiddhau api kathaṃ tayoḥ vyavasthā sidhyati /",
    "GSP27motik_3u:563_4": "ayaṃ draṣṭaivedaṃ dṛśyam eveti bhātau cet tarhi tasmin layaḥ tayoḥ sukaraḥ eva / na hi svapnasākṣiṇam atikramya svapnabhāte",
    "GSP27motik_3u:563_5": "draṣṭṛdṛśye kenāpi svarūpeṇa yukte sambhavataḥ iti na kaścid virodhaḥ / tathā yat vastu / anākāśam grāhakaikasvabhāvatvena",
    "GSP27motik_3u:563_6": "grāhyatvābhāvāt grāhyaikasvarūpākāśavyatiriktam api sat / ākāśaḥ bhavati / vyāpakatvasvacchatvādiguṇaiḥ ākāśaśabdavācyo bhavatīty",
    "GSP27motik_3u:563_7": "arthaḥ / tat tad eva vastu / na tu tatsadṛśam anyat kiñcit / paramātmanaḥ rūpaṃ bhavati //MT_3,7.19 //",
    "GSP27motik_3u:564": "aśūnyam iva yac chūnyaṃ yasmiñ śūnye jagat sthitam / sargaughe sati yac chūnyaṃ tad rūpaṃ paramātmanaḥ //MU_3,7.20//",
    "GSP27motik_3u:565_0": "śūnyam bāhyāntaḥkaraṇāgrāhyatvena na kiñcid rūpaṃ / yat vastu / aśūnyam iva kiñcid iva / bhavati / anyathā jagadrūpabhramādhiṣṭhānatvāsambhavāt /",
    "GSP27motik_3u:565_1": "na hi asad vastu kasyacid adhiṣṭhānībhavitum arhati / vandhyāputrasyāpi maitrabhramādhiṣṭhānatvaprasaṅgāt / tathā śūnye proktanyāyena",
    "GSP27motik_3u:565_2": "śūnyasvarūpe / yasmin / jagat sthitaṃ sattābhāk bhavati / mṛdīva ghaṭādayaḥ / anyathā jagataḥ kiṃrūpatvaṃ syāt iti bhāvaḥ /",
    "GSP27motik_3u:565_3": "tathā sargaughe sṛṣṭisamūhe / sati adhiṣṭheyatayā kāryatayā vā sthitiṃ bhajati sati / yat śūnyam svavyatiriktavasturahitam",
    "GSP27motik_3u:565_4": "eva / bhavati / na hi rajjau sarpāvasthānena mṛdi vā ghaṭāvasthānena svavyatiriktavastuyuktatvaṃ kalpayituṃ śakyate / tat",
    "GSP27motik_3u:565_5": "paramātmanaḥ rūpaṃ bhavati //MT_3,7.20 //",
    "GSP27motik_3u:566": "yan mahācinmayam api bṛhatpāṣāṇavat sthitam / jaḍaṃ tv ajaḍam evāntas tad rūpaṃ paramātmanaḥ //MU_3,7.21//",
    "GSP27motik_3u:567_0": "yat yat vastu / mahācinmayam api samastajagatsākṣitānyathānupapattyā mahācitprakāśasvarūpam api sat / bṛhatpāṣāṇavat sthitaṃ",
    "GSP27motik_3u:567_1": "bhavati / mahājaḍam iva bhavati / atiśāntatvena svaparāmarśe 'pi svātantryeṇa vimukhatvāt / yat kathambhūtaṃ tu / antaḥ pāramārthike",
    "GSP27motik_3u:567_2": "svarūpe / ajaḍam eva sat / jaḍaṃ tu jaḍam iva ity arthaḥ / idaṃ viśeṣaṇadvayam yathāsaṅkhyātikrameṇa pūrvārdhoktasyārthasya",
    "GSP27motik_3u:567_3": "samarthakatvena jñeyam / tat paramātmanaḥ rūpaṃ bhavati //MT_3,7.21 //",
    "GSP27motik_3u:568": "sabāhyābhyantaraṃ sarvaṃ yena samprāpya saṅgamam / svarūpasattām āpnoti tad rūpaṃ paramātmanaḥ //MU_3,7.22//",
    "GSP27motik_3u:569_0": "sarvaṃ sabāhyābhyantaraṃ bāhyābhyantaratvena vartamānaṃ samastaṃ jagat / yena sākṣitayā sthitena yena vastunā / saṅgamaṃ",
    "GSP27motik_3u:569_1": "sambandhaṃ / prāpya / yadviṣayatvaṃ prāpyeti yāvat / svarūpasattām prātisvikasya rūpasya sattām / prāpnoti / sākṣipratītau",
    "GSP27motik_3u:569_2": "sphuraṇaṃ vinā hi sato 'pi nīlasukhādeḥ sattā asatkalpā eva dṛśyate / tat paramātmanaḥ rūpaṃ bhavati //MT_3,7.22 //",
    "GSP27motik_3u:570": "prakāśasya yathāloko yathā śūnyatvam ambare / tathedaṃ saṃsthitaṃ yatra tad rūpaṃ paramātmanaḥ //MU_3,7.23//",
    "GSP27motik_3u:571_0": "prakāśasya tejasaḥ / yathā ālokaḥ padārthaprākaṭyahetuḥ bhāsvaratākhyo guṇaviśeṣaḥ bhavati / yathā vā śūnyatvam śūnyabhāvaḥ /",
    "GSP27motik_3u:571_1": "ambare ākāśe / bhavati / tathā tadvat / idam jagat / yatra yasmin adṛśye vastuni / sthitaṃ bhavati / tat paramātmanaḥ rūpaṃ",
    "GSP27motik_3u:571_2": "bhavati / ayaṃ bhāvaḥ / yathā bhāsamānaḥ ālokaḥ svapradhānatvena na kathyate / anyathā prakāśaguṇatvakathanānupapatteḥ /",
    "GSP27motik_3u:571_3": "prakāśaś ca vicāryamāṇaḥ anirvācyatām evāvagāhate / tathā bhāsamānam idaṃ jagat api anirvācye kasmin citsārabhūte pradhāne",
    "GSP27motik_3u:571_4": "sthitam iti jñeyam / yasmin tu sthitam asti tad eva paramātmā bhavatīti / nanv etaiḥ anumānagamyasya kasyāpi vastunaḥ paramātmatvaṃ",
    "GSP27motik_3u:571_5": "sādhitam / tathā cāsau paramātmā kalpita iti jñeyam / anumānagamyasya kalpitatvāt / nirvikalpapratyakṣamātragamyasya svalakṣaṇasyaiva",
    "GSP27motik_3u:571_6": "paramārthasattvād iti ced / asad etat / upadeśyasya pratikṣaṇaṃ madhyāvasthāsu ātmatvena pratyakṣaṃ sphuraṇaśīlam apy ātmatayā",
    "GSP27motik_3u:571_7": "ajñātam paramātmasvarūpaṃ / ciravismṛtapuraḥsthitabāndhavavat tavātmā bhavatīti na ko 'py atra pratibhāvataḥ prati anumānasparśaḥ /",
    "GSP27motik_3u:571_8": "apratibhāvatāṃ tv atrādhikāra eva nāstīty alaṃ paradoṣaguṇavicāraṇena //MT_3,7.23 //",
    "GSP27motik_3u:572": "śrīrāmaḥ pṛcchati",
    "GSP27motik_3u:573": "sarvataḥ paramātmaiṣa kathaṃ nāmābhibudhyate / iyato 'sya jagannāmno dṛśyasyāsambhavaḥ kutaḥ //MU_3,7.24//",
    "GSP27motik_3u:574_0": "asmābhiḥ / eṣaḥ jagadvyatiriktasvarūpaḥ / paramātmā / sarvataḥ sarvatra / sarvāsv avasthāsv iti yāvat / kathaṃ nāma abhibudhyate /",
    "GSP27motik_3u:574_1": "yataḥ iyataḥ bāhyāntaravyāpakasya / asya dṛśyasya asambhavaḥ kutaḥ syāt / jāgrati hi sthūlaṃ jagat sphurati / svapne svapnajagat /",
    "GSP27motik_3u:574_2": "suṣuptau jāḍyam / etābhyaḥ vyatiriktā tu avasthā nāstīti / ayaṃ ca praśnaḥ sarvadā paramātmamayatvāsādanākāṅkṣiṇā śrīrāmeṇa",
    "GSP27motik_3u:574_3": "jāgrati pratikṣaṇaṃ sphuramāṇāḥ śuddhaparamātmasvarūpamayyaḥ madhyāvasthāḥ anāśritya kṛtaḥ //MT_3,7.24 //",
    "GSP27motik_3u:575": "śrīvasiṣṭhaḥ uttaraṃ kathayati",
    "GSP27motik_3u:576": "bhramasya jāgatasyāsya jātasyākāśavarṇavat / atyantābhāvasambodho yadi rūḍhibalaṃ bhavet //MU_3,7.25//",
    "GSP27motik_3u:577": "taj jñātaṃ brahmaṇo rūpaṃ bhaven nānyena karmaṇā / dṛśyātyantābhāvatas tu ṛte nānyā śubhā gatiḥ //MU_3,7.26//",
    "GSP27motik_3u:578_0": "ākāśavarṇavat jātasya prādurbhūtasya / asya puraḥsphurataḥ / jagata iti yāvat / atyantābhāvasambodhaḥ atyantābhāvajñānam /",
    "GSP27motik_3u:578_1": "na tu nāśanākhyaḥ / rūḍhi siddhiyuktaṃ / balaṃ yatra / tat / tādṛśaṃ / bhavet yadi syāt / tat tadā / brahmaṇaḥ paramātmanaḥ /",
    "GSP27motik_3u:578_2": "rūpaṃ svarūpaṃ / jñātaṃ bhavet / anyena karmaṇā etadvyatiriktena tapaḥprabhṛtinā / na bhavet / yataḥ dṛśyātyantābhāvataḥ",
    "GSP27motik_3u:578_3": "ṛte dṛśyātyantābhāvād ṛte / anyā śubhā gatiḥ śubhaḥ upāyaḥ / na bhavati / dṛśyātyantābhāvaś ca jñānadvāreṇaiva sidhyati /",
    "GSP27motik_3u:578_4": "prayatnasādhitasya abhāvasya pradhvaṃsābhāvatvād iti śuktau rajatātyantābhāvavat mṛdi ghaṭātyantābhāvavad vātyantābhāvasambodhasyopāyatvakathanam //MT_3,7.25-26 //",
    "GSP27motik_3u:579": "nanu samyagjñānadvāreṇa siddhasya dṛśyatvarūpajagadatyantābhāvasyaiva kathaṃ paramātmaprāptau upāyatvam astīty / atrāha",
    "GSP27motik_3u:580": "atyantābhāvasampattau dṛśyasyāsya yathāsthiteḥ / śiṣyate paramārtho 'sau budhyate jñāyate tataḥ //MU_3,7.27//",
    "GSP27motik_3u:581_0": "yathāsthiteḥ evam eva vartamānasya / na tu prayatnanāśitasya / asya dṛśyasya jagadrūpasya dṛśyasya / atyantābhāvasampattau",
    "GSP27motik_3u:581_1": "atyantābhāvasya sampattau / śuktau bhātarajatātyantābhāvavat mṛdi bhātaghaṭātyantābhāvavad vā siddhau satyāṃ / asau paramārthaḥ",
    "GSP27motik_3u:581_2": "dṛśyādhiṣṭhānabhūtaḥ dṛśyasārabhūtaḥ vā asau paramātmā / śiṣyate śeṣatvena sthito bhavati / rajatātyantābhāvajñāne iva śuktiḥ",
    "GSP27motik_3u:581_3": "ghaṭātyantābhāvajñāne iva vā mṛt / tadvyatirekeṇānyasya kasyāpy asattvāt tataḥ puruṣeṇāsau budhyate / astīti parokṣapratītyā",
    "GSP27motik_3u:581_4": "niścīyate / tataḥ tadanantaram / jñāyate / aham ity aparokṣapratītyā niścīyate //MT_3,7.27 //",
    "GSP27motik_3u:582": "nanu jñānopāyikaḥ dṛśyātyantābhāvo mā sidhyatu prāṇarodhanādyupāyajālasādhitayā vismṛtyā eva paramātmajñānaṃ bhaviṣyatīty / atrāha",
    "GSP27motik_3u:583": "na cid apratibimbāsti dṛśyābhāvād ṛte kvacit / kva vinā pratibimbena kilādarśo 'vatiṣṭhate //MU_3,7.28//",
    "GSP27motik_3u:584_0": "cit sākṣibhāvena sthitam cittattvam / dṛśyābhāvād ṛte svasākṣibhāvasiddhāt dṛśyābhāvāt ṛte / apratibimbā dṛśyapratibimbarahitā /",
    "GSP27motik_3u:584_1": "dṛśyasākṣitām akurvatīti yāvat / kvacin na bhavati / svabhāvatyāgaprasaṅgāt / atra samarthakaṃ dṛṣṭāntaṃ kathayati / kva",
    "GSP27motik_3u:584_2": "vineti / na hi bimbasattāyāṃ pratibimbarahitaḥ ādarśaḥ dṛśyate iti bhāvaḥ / nanv anyadeśasthe bimbe sattāṃ bhajaty api ādarśaḥ",
    "GSP27motik_3u:584_3": "pratibimbarahitaḥ dṛśyate / tathā bahiḥ dṛśyasattā bhavatu / prāṇarodhādidvāreṇa bahiḥ aprasarantī cit dṛśyasparśarahitā",
    "GSP27motik_3u:584_4": "bhaviṣyatīti cet / asad etat / atyantābhāvajñānaṃ vinā dṛśyabījasya nāśayitum aśakyatvāt / anyathā nidritasyāntaḥ svapnaprapañcabhānaṃ",
    "GSP27motik_3u:584_5": "na syāt / nanu tasya prāṇarodhādyupāyarāhityāt svapnapratibhānam astīti cet / tarhi dṛśyātyantābhāvajñānahīnān kapaṭarahitān",
    "GSP27motik_3u:584_6": "prāṇarodhādikāriṇaḥ eva pṛccha / kiṃ yuṣmākaṃ svapnapratibhānam asti na veti / nanu kapaṭarahitāḥ dṛśyātyantābhāvajñānayuktā",
    "GSP27motik_3u:584_7": "api asmābhiḥ pṛṣṭā eva / tair api svasya svapnapradarśakatvam uktam / ucyatāṃ nāma kā hāniḥ / yathā jāgrati bhāsata eva jagataḥ",
    "GSP27motik_3u:584_8": "atyantābhāvajñānaṃ teṣām asti tathā svapne 'pi / na hi te bhāsamānam eva dṛśyaṃ dṛśyatayā paśyanti / kiṃ tu brahmatayety",
    "GSP27motik_3u:584_9": "alaṃ prapañcena //MT_3,7.28 //",
    "GSP27motik_3u:585": "nanu tathāpi dṛśyātyantābhāvena vinaivātmatattvaṃ paśyāma ity / atrāha",
    "GSP27motik_3u:586": "jagannāmno 'sya dṛśyasya sattāsambhavanaṃ vinā / budhyate paramaṃ tattvaṃ na kadācana kenacit //MU_3,7.29//",
    "GSP27motik_3u:587_0": "asya puraḥsphurataḥ / jagannāmnaḥ jagad iti nāmadheyayuktasya / dṛśyasya dṛśikriyāviṣayasya bhāvajātasya / sattāsambhavanaṃ",
    "GSP27motik_3u:587_1": "vinā atyantābhāvaṃ vinā / kenacit puruṣeṇa / kadācit / paramaṃ tattvam paramātmākhyaṃ tattvam / na budhyate na jñāyate /",
    "GSP27motik_3u:587_2": "tasmāt dṛśyātyantābhāvaḥ samyagjñānopāyena sādhyaḥ iti bhāvaḥ //MT_3,7.29 //",
    "GSP27motik_3u:588": "dṛśyāsattāyāṃ sandihānaḥ śrīrāmaḥ pṛcchati",
    "GSP27motik_3u:589": "iyato dṛśyajālasya brahmāṇḍasya jagatsthiteḥ / mune katham asattāsti kva meruḥ sarṣapodare //MU_3,7.30//",
    "GSP27motik_3u:590_0": "vaipulyakathanam / yathā meruḥ sarṣapodare astīti kenacid ukte sati / tasmin asambhavārthapratipādakatvam eva viśrāmyati /",
    "GSP27motik_3u:590_1": "tathā jagataḥ sattā nāstīti pratipādake tvayy apīti bhāvaḥ //MT_3,7.30 //",
    "GSP27motik_3u:591": "śrīvasiṣṭhaḥ uttaraṃ kathayati",
    "GSP27motik_3u:592": "dināni katicid rāma yadi tiṣṭhasy akhinnadhīḥ / sādhusaṅgamasacchāstraparamas tad aham kṣaṇāt //MU_3,7.31//",
    "GSP27motik_3u:593": "pramārjayāmi te dṛśyaṃ bodho mṛgajalaṃ yathā / dṛśyābhāve draṣṭṛtā ca śāmyed bodho 'vaśiṣyate //MU_3,7.32//",
    "GSP27motik_3u:594_0": "he rāma / tvaṃ / cet yadi katicit dināni kiyanti dināni / akhinnadhīḥ anudvignamatiḥ san / saṃmukhadhīḥ sann iti yāvat /",
    "GSP27motik_3u:594_1": "sādhusaṅgamasacchāstraparamaḥ tiṣṭhasi / tat tadā / ahaṃ kṣaṇāt te tava / tvāṃ pratīti yāvat / dṛśyam dṛśyarūpaṃ jagat /",
    "GSP27motik_3u:594_2": "pramārjayāmi nāśayāmi / jñānadvāreṇātyantābhāvayuktatvaṃ sampādayāmīti yāvat / kaḥ yathā / bodho yathā / yathā bodhaḥ samyagjñānam /",
    "GSP27motik_3u:594_3": "mṛgatṛṣṇājalaṃ pramārjayati / tathety arthaḥ / anena sādhusaṅgādeḥ dṛśyātyantābhāvajñānaṃ prati mukhyam upāyatvam uktam /",
    "GSP27motik_3u:594_4": "nanu dṛśyamārjanena kiṃ setsyatīty / atrāha dṛśyābhāve iti / dṛśyābhāve jñānadvāreṇa dṛśyābhāve siddhe sati / draṣṭṛtā ca",
    "GSP27motik_3u:594_5": "śāmyet layaṃ vrajet / nanu tarhi abhāva eva śiṣyate ity / atrāha bodha iti / bodhaḥ dṛśyadraṣṭratyantābhāvasākṣibhūtaṃ śuddhacittattvaṃ /",
    "GSP27motik_3u:594_6": "śiṣyate avaśiṣṭaṃ bhavati / anyathā siddhasyāpi dṛśyātyantābhāvasya asatkalpatvaṃ syāt //MT_3,7.31-32 //",
    "GSP27motik_3u:595": "nanu kathaṃ dṛśyamātrātyantābhāvenaiva draṣṭṛtā śāntiṃ vrajatīty / atrāha",
    "GSP27motik_3u:596": "draṣṭṛtvaṃ sati dṛśye 'smin dṛśyatvaṃ saty avekṣake / ekatvaṃ sati hi dvitve dvitvaṃ caikatvavedane //MU_3,7.33//",
    "GSP27motik_3u:597_0": "asmin puraḥsphuraṇaśīle / dṛśye dṛśikriyāviṣaye bhāvajāte / sati sattāṃ bhajati sati / draṣṭṛtvam paramārthataḥ śuddhacinmātrasvarūpadraṣṭṛviṣayaḥ",
    "GSP27motik_3u:597_1": "draṣṭṛbhāvaḥ syāt / viṣayasadbhāvena dṛśikriyāṃ prati kartṛtvasambhavāt / taṇḍulādiṣu hi satsu tadviṣayāṃ pākakriyāṃ prati",
    "GSP27motik_3u:597_2": "kartṛtvaṃ bhajataḥ puruṣasyaiva pācakatvaṃ bhavati / na kevalaṃ dṛśyasattayā draṣṭuḥ eva draṣṭṛtā bhavati / api tu draṣṭṛsattayāpi",
    "GSP27motik_3u:597_3": "dṛśyasya dṛśyatvam astīty abhiprāyeṇāha dṛśyatvam iti / avekṣake prekṣake / draṣṭarīti yāvat / sati sattām bhajati sati /",
    "GSP27motik_3u:597_4": "dṛśyatvam paramārthataḥ śuddhacinmātrasvarūpadṛśyāśrayaḥ dṛśyabhāvaḥ syāt / na hi pācakena pākakriyāviṣayīkṛtaṃ taṇḍulādikam",
    "GSP27motik_3u:597_5": "odanāvasthādyaparaparyāyaṃ pācyabhāvam avalambate / ataḥ anyo'nyāpekṣatvena dṛśyamātrātyantābhāvena draṣṭṛviṣayā draṣṭṛtā",
    "GSP27motik_3u:597_6": "naśyaty eveti bhāvaḥ / draṣṭṛtvadṛśyatvānyo'nyāśrayakathanaprasaṅgena tayoḥ ekatvadvitvayor api anyo'nyāśrayaṃ kathayati",
    "GSP27motik_3u:597_7": "ekatvam iti / ekatvam mukhyatayā pūrvaṃ gaṇanārhe draṣṭari gatam ekatvam / dvitve avaratayā paścād gaṇanārhadṛśyagate dvitve /",
    "GSP27motik_3u:597_8": "sati sattāṃ bhajati sati / syāt / dvitvābhāve gaṇanasyaiva apravṛtteḥ / gaṇanaṃ hi dvitvādikaṃ vīkṣyaiva vyavasthātuṃ pravartate /",
    "GSP27motik_3u:597_9": "dvitvādyabhāve tu kimarthaṃ tasya pravartanaṃ syāt / vyavasthāyāḥ svayaṃ vṛttau ca tatprathamāvayavabhūtasya ekatvasya sphuṭā",
    "GSP27motik_3u:597_10": "evāsiddhiḥ / tathā dvitvam dṛśyagataṃ dvitvam / ekatvavedane ekatvākāre vedane / draṣṭṛgate ekatve iti yāvat / sati / syāt /",
    "GSP27motik_3u:597_11": "ekaṃ vigaṇayyaiva dvitīyo gaṇanaviṣayatāṃ yātīti sphuṭā eva hi ekatvaṃ vinā dvitvasya anupapattiḥ //MT_3,7.33 //",
    "GSP27motik_3u:598": "phalitaṃ kathayati",
    "GSP27motik_3u:599": "ekābhāve dvayor eva siddhir bhavati nātra hi / dvitvaikyadraṣṭṛdṛśyatvakṣaye sad avaśiṣyate //MU_3,7.34//",
    "GSP27motik_3u:600_0": "hi niścaye / ataḥ atra anayoḥ ekatvadvitvayoḥ madhye / ekābhāve ekasya dvitvasya vā abhāve sati / dvayoḥ eva ubhayoḥ dvitvaikatvayoḥ",
    "GSP27motik_3u:600_1": "eva / siddhiḥ na bhavati / nanu tataḥ kiṃ setsyatīty / atrāha dvitvaikyeti / dvitvaikyayoḥ draṣṭṛdṛśyayoś ca kṣayaḥ dvitvaikyadraṣṭṛdṛśyakṣayaḥ /",
    "GSP27motik_3u:600_2": "tasmin sati sat dvitvādisākṣitvena sthitaṃ sadākhyaṃ vastu / avaśiṣyate avaśiṣṭaṃ bhavati //MT_3,7.34 //",
    "GSP27motik_3u:601": "vyavahitaṃ dṛśyapramārjanapratijñāṃ punar api karoti",
    "GSP27motik_3u:602": "ahantādi jagad dṛśyaṃ sarvaṃ te mārjayāmy aham / atyantāsattvasaṃvittyā manomakurato malam //MU_3,7.35//",
    "GSP27motik_3u:603_0": "aham / ahantādi ahambhāvapramukham / malaṃ malabhūtaṃ / sarvaṃ dṛśyaṃ jagat / te manomakurataḥ tvanmanodarpaṇāt / atyantāsattvasaṃvittyā",
    "GSP27motik_3u:603_1": "atyantābhāvajñānena / dṛśyaviṣayātyantābhāvajñānotpādaneneti yāvat / pramārjayāmi / yuktaṃ ca makurāt malāpamārjanam //MT_3,7.35 //",
    "GSP27motik_3u:604": "nanv etāvataḥ dṛśyasya pramārjanaṃ kathaṃ kartuṃ śaknoṣīty / atrāha",
    "GSP27motik_3u:605": "nāsato vidyate bhāvo nābhāvo vidyate sataḥ / / yat tu nāsti svabhāvena kaḥ kleśas tatpramārjane //MU_3,7.36//",
    "GSP27motik_3u:606_0": "asataḥ sattākartṛtvam abhajataḥ / bhāvaḥ sattā / na vidyate / śaśaśṛṅgasyāpi sattāpatteḥ / sataḥ sattākartṛtvaṃ bhajataḥ /",
    "GSP27motik_3u:606_1": "abhāvaḥ asattā / na vidyate / svarūpahāniprasaṅgāt / na ca svarūpahāniḥ yuktā / agner api agnitvahāniprasaṅgāt / yat svarūpeṇa",
    "GSP27motik_3u:606_2": "nāsti / tatpramārjane kaḥ kleśaḥ bhavati / na hi śaśiśṛṅgatroṭane kasyāpi yatnaḥ dṛṣṭaḥ //MT_3,7.36 //",
    "GSP27motik_3u:607": "nanu tathāpi pravartane kim āyātam ity / atrāha",
    "GSP27motik_3u:608": "jagad ādāv anutpannam yac cedaṃ dṛśyate tatam / tat svātmany eva vimale brahma cittvāt svabṛṃhitam //MU_3,7.37//",
    "GSP27motik_3u:609_0": "jagat ādau prathamaṃ eva / anutpannaṃ bhavati / ataḥ jagatpramārjane kleśo nāstīti bhāvaḥ / nanu yadi jagat prathamam evānutpannaṃ",
    "GSP27motik_3u:609_1": "bhavati tarhi kim idaṃ bhāsata ity / atrāha yac cedam iti / yac cedam yac caitat / tatam vistāritasvarūpaṃ kiñcit dṛśyate /",
    "GSP27motik_3u:609_2": "tat brahma eva brahmākhyaṃ vastu eva / vimale svātmani śuddhacinmātrasvarūpāyāṃ svabhittau / cittvāt svabṛṃhitaṃ atiśayena",
    "GSP27motik_3u:609_3": "bṛṃhāgataṃ bhavati / anyathā brahmatvāyogāt / bṛṃhāyuktam eva hi brahmocyate / na ca vastuni bṛṃhaṇaṃ nāmānyavastunaḥ utpattiḥ",
    "GSP27motik_3u:609_4": "vaktuṃ śakyate / jale 'pi dravatvāt prādurbhūtasya taraṅgatayā bṛṃhaṇasyānyavastūtpattitvaprasaṅgāt / na ca mūrkho 'pi jale",
    "GSP27motik_3u:609_5": "taraṅgānām anyatvam aṅgīkaroti / cidrūpasyātmana eva svapnapadārthabhāvena bṛṃhaṇaṃ dṛṣṭam iti cittvād ity uktam //MT_3,7.37 //",
    "GSP27motik_3u:610": "punaḥ punar etad eva kathayati",
    "GSP27motik_3u:611": "jagan nāma na cotpannaṃ na cāsti na ca dṛśyate / hemnīva kaṭakāditvaṃ kim etanmārjane śramaḥ //MU_3,7.38//",
    "GSP27motik_3u:612_0": "nāma niścaye / jagat na cotpannaṃ bhavati / na ca asti / na ca dṛśyate / brahmaṇa evaitadrūpatayā sthitatvāt / jagat kim",
    "GSP27motik_3u:612_1": "iva / kaṭakāditvam iva / yathā hemni bhāsamānaṃ kaṭakāditvaṃ nāsti / hemnaḥ eva tadrūpatayā sthitatvāt / tathā ity arthaḥ /",
    "GSP27motik_3u:612_2": "ataḥ etatpramārjane śramaḥ kiṃ bhavati / brahmatājñānamātreṇaiva pramārjitatvāt / na hi hemni bhāsamānaṃ kaṭakāditvaṃ aśakyapramārjanaṃ",
    "GSP27motik_3u:612_3": "bhavati / hematājñānamātreṇaiva tasya pramārjitatvāt //MT_3,7.38 //",
    "GSP27motik_3u:613": "etāvata āśvāsarahitaṃ śiṣyaṃ jñātvā tasya samāśvāsanaṃ karoti",
    "GSP27motik_3u:614": "tathaitad vistareṇeha vakṣyāmo bahuyuktibhiḥ / abādhitaṃ yathā nūnaṃ svayam evānubhūyate //MU_3,7.39//",
    "GSP27motik_3u:615": "vayam / etat pūrvoktaṃ vastu / vistareṇa bahuyuktibhiḥ tathā ihāsmin śāstre / vakṣyāmaḥ / nūnaṃ niścaye / yathā tvayā etat abādhitaṃ svayam evānubhūyate //MT_3,7.39//",
    "GSP27motik_3u:616": "prakṛtam eva kathayati",
    "GSP27motik_3u:617": "ādāv eva hi notpannaṃ yat tasyehāstitā kutaḥ / kuto marau jalasarid dvitīyendau kuto grahaḥ //MU_3,7.40//",
    "GSP27motik_3u:618": "hi niścaye / yat vastu / ādāv eva utpannaṃ na bhavati / tasyehāstitā sattvam / kutaḥ bhavati / atra dṛṣṭāntadvayam kathayati kuta ityādi //MT_3,7.40//",
    "GSP27motik_3u:619": "yathā vandhyāsuto nāsti yathā nāsti marau jalam / yathā nāsti nabhovṛkṣas tathā nāsti jagadbhramaḥ //MU_3,7.41//",
    "GSP27motik_3u:620": "jagadbhramaḥ jagadrūpaḥ bhramaḥ / jagad iti yāvat //MT_3,7.41//",
    "GSP27motik_3u:621": "tarhi kim idaṃ bhāsate ity / atrāha",
    "GSP27motik_3u:622": "yad idaṃ dṛśyate rāma tad brahmaiva nirāmayam / etat purastād vakṣyāmo yuktito na giraiva vaḥ //MU_3,7.42//",
    "GSP27motik_3u:623_0": "asmābhiḥ yat idaṃ dṛśyate / tat nirāmayam bhāvābhāvākhyāmayarahitam / brahmaiva bhavati / vayam / etat purastāt agre / yuktitaḥ",
    "GSP27motik_3u:623_1": "yuktibhiḥ / vaḥ yuṣmākam / vakṣyāmaḥ / na girā eva vakṣyāmaḥ / sārvavibhaktikas tasil //MT_3,7.42 //",
    "GSP27motik_3u:624": "sargāntaślokena yuktiyuktavākyopekṣāṃ tyājyatvena kathayati",
    "GSP27motik_3u:625": "yan nāma yuktibhir iha pravadanti tajjñās tatrāvahelanam ayuktam udārabuddheḥ / / yo yuktiyuktam avamatya vimūḍhabuddhyā kaṣṭāvaho bhavati taṃ vidur ajñam eva //MU_3,7.43//",
    "GSP27motik_3u:626": "nāma niścaye / avahelanam upekṣā / kaṣṭāvahaḥ kaṣṭadāyī / asambhavaprayatnair ātmana iti śeṣaḥ / iti śivam //MT_3,7.43//",
    "GSP27motik_3u:627": "iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe saptamaḥ sargaḥ // 3,7 //",
    "GSP27motik_3u:628": "śrīrāmaḥ pṛcchati",
    "GSP27motik_3u:629": "kayaitaj jñāyate yuktyā katham etat prasidhyati / nyāye 'nubhūta etasmin na jñeyam avaśiṣyate //MU_3,8.1//",
    "GSP27motik_3u:630_0": "etat dṛśyāsatyatvam / nanu kimartham atra yuktiṃ pṛcchasīty / atrāha nyāyeti / yataḥ etasmin nyāye / nyāyena anubhūte sati /",
    "GSP27motik_3u:630_1": "jñeyam nāvaśiṣyate / yuktiśravaṇena sarvasya jñātatvāt //MT_3,8.1 //",
    "GSP27motik_3u:631": "śrīvasiṣṭhaḥ vistarakathanapratijñāṃ sampādayiṣyann uttaraṃ kathayati",
    "GSP27motik_3u:632": "bahukālam iyaṃ rūḍhā mithyājñānaviṣūcikā / jagannāmnī vicārākhyād ṛte mantrān na śāmyati //MU_3,8.2//",
    "GSP27motik_3u:633": "ārūḍhā buddhau satyatayā sphuritā / jagataś ca mithyājñānarūpatvaṃ śuktirajatavaj jñeyam / yuktaś ca viṣūcikāyāḥ mantreṇa nāśaḥ //MT_3,8.2//",
    "GSP27motik_3u:634": "vakṣyamāṇopadeśaśravaṇaṃ prati śrīrāmaṃ dṛḍhīkaroti",
    "GSP27motik_3u:635_0": "vadāmy ākhyāyikā rāma yā imā bodhasiddhaye / tāś cec chṛṇoṣi tat sādho mukta evāsi buddhimān //MU_3,8.3 //ākhyāyikāḥ upadeśakārīṇi",
    "GSP27motik_3u:635_1": "ākhyānāni / bodhasiddhaye dṛśyātyantābhāvajñānasiddhaye / muktaḥ dṛśyenāspṛṣṭaḥ //MT_3,8.3 //",
    "GSP27motik_3u:636": "aśravaṇe daṇḍaṃ kathayati",
    "GSP27motik_3u:637": "no ced udvegaśīlatvād ardhād utthāya gacchasi / tat tiryagdharmiṇas te 'dya kiñcin nāpi tu setsyati //MU_3,8.4//",
    "GSP27motik_3u:638": "tvaṃ no cet śṛṇoṣi / atha vā udvegaśīlatvāt ardhād utthāya gacchasi / tat tadā / tiryagdharmiṇaḥ paśutulyasya / te / kiñcid api na setsyati //MT_3,8.4//",
    "GSP27motik_3u:639": "nanu dṛḍhatayā śravaṇenāpi yadi kiñcin na setsyati tadā kiṃ kāryam ity / atrāha",
    "GSP27motik_3u:640": "yo yam arthaṃ prārthayate tadarthaṃ yatate tathā / so 'vaśyaṃ tad avāpnoti na cec chrānto nivartate //MU_3,8.5//",
    "GSP27motik_3u:641_0": "yaḥ puruṣaḥ / yam artham yat vastu / prārthayate prārthanāviṣayaṃ karoti / tathā tadanukalpena / na tv anyathā / yatate /",
    "GSP27motik_3u:641_1": "saḥ avaśyaṃ tat āpnoti / cet yadi / śrāntaḥ na nivartate //MT_3,8.5 //",
    "GSP27motik_3u:642": "nanv aham asmin prārthite vastuni kiṃrūpaṃ yatnaṃ karomīty / atrāha",
    "GSP27motik_3u:643": "sādhusaṅgamasacchāstraparo bhavasi rāma cet / tad dinair eva vā māsaiḥ prāpnoṣi paramaṃ padam //MU_3,8.6//",
    "GSP27motik_3u:644": "niratiśayapratibhāvattve dinaiḥ / anyathā māsair / iti vibhāgaḥ //MT_3,8.6//",
    "GSP27motik_3u:645": "śrīvasiṣṭhasādhutve niścitaḥ śrīrāmaḥ ātmajñānaprabodhanimittaṃ śāstraṃ pṛcchati",
    "GSP27motik_3u:646": "ātmajñānaprabodhāya śāstraṃ śāstravidāṃ vara / kiṃnāma tatpradhānaṃ syād yasmiñ jñāte na śocyate //MU_3,8.7//",
    "GSP27motik_3u:647": "ātmajñānaprabodhāya ātmajñānāvirbhāvārtham / na śocyate dṛśyāsaktirūpaṃ śocanaṃ nānubhūyate //MT_3,8.7//",
    "GSP27motik_3u:648": "śrīvasiṣṭha uttaraṃ kathayati",
    "GSP27motik_3u:649": "ātmajñānapradhānānām idam eva mahāmate / śāstrāṇāṃ paramaṃ śāstraṃ mahārāmāyaṇābhidham //MU_3,8.8//",
    "GSP27motik_3u:650_0": "ātmajñānaṃ pradhānaṃ vācyatayā sārabhūtaṃ yeṣāṃ / te / tādṛśānām / idaṃ rāmāyaṇābhidham ayam mahārāmāyaṇākhyaḥ itihāsaḥ /",
    "GSP27motik_3u:650_1": "nanu śrīvālmīkinā svenopanibaddhe śrīmahārāmāyaṇe śrīrāmavṛttāntakathanaprasaṅgataḥ śrīrāmaṃ prati śrīvasiṣṭhena kṛtaḥ upadeśaḥ",
    "GSP27motik_3u:650_2": "nibaddhaḥ yaḥ kenāpi dayālunā asmāc chrīmahārāmāyaṇād uddhṛtaḥ tat katham upadeśakālānantarabhāvinaḥ śrīmahārāmāyaṇasya śrīvasiṣṭhena",
    "GSP27motik_3u:650_3": "idam ity anena parāmarśaḥ kṛtaḥ / anena hi śrīmahārāmāyaṇasya śrīvasiṣṭhakṛtatvaṃ dyotate iti cet / ārambhe evāsmābhiḥ ayaṃ",
    "GSP27motik_3u:650_4": "nirṇayaḥ kṛtaḥ / kiṃ punaḥ punaḥ pṛcchasi / yataḥ tatra pratibhāvatāṃ svayam asyārthasyāvabodhakatvaṃ uktam / tadrahitānāṃ",
    "GSP27motik_3u:650_5": "tv anadhikāraḥ uktaḥ / iti pratibhām eva pṛccha / yadi na pratibhā asti tadānadhikāritvān maunam eva kāryam ity alaṃ prapañcena //MT_3,8.8 //",
    "GSP27motik_3u:651": "śrīmahārāmāyaṇam eva praśaṃsati",
    "GSP27motik_3u:652": "itihāsottamād asmāt paro bodhaḥ pravartate / sarveṣām itihāsānām ayaṃ sāra udāhṛtaḥ //MU_3,8.9//",
    "GSP27motik_3u:653": "asmāt rāmāyaṇākhyāt //MT_3,8.9//",
    "GSP27motik_3u:654": "śrute 'smin vāṅmaye yasmāj jīvanmuktatvam akṣatam / udeti svayam evāta idam evātipāvanam //MU_3,8.10//",
    "GSP27motik_3u:655": "vāṅmaye śāstre //MT_3,8.10//",
    "GSP27motik_3u:656": "sthitam evāstam āyāti jagaddṛśyaṃ vicāraṇāt / yathā svapne parijñāte svapnārthād eva bhāvanā //MU_3,8.11//",
    "GSP27motik_3u:657_0": "sthitam eva na tu mudgarādiprahāraiḥ nāśaṃ nītam / atra dṛṣṭāntam āha yatheti / bhāvanā satyatābhāvanā / evakāraḥ pādapūraṇārthaḥ /",
    "GSP27motik_3u:657_1": "ayaṃ bhāvaḥ / yathā svapne jāgradavasthāyāṃ asatyatayā parijñāte sati / tatrānubhūtaiḥ bhāvābhāvaiḥ harṣāmarṣau na jñāyete /",
    "GSP27motik_3u:657_2": "anyathā hi jāgraty anubhūtair atītair api bhāvābhāvair iva tatratyaiḥ bhāvābhāvaiḥ harṣāmarṣotpādaḥ syāt / tathā mahārāmāyaṇavicāraṇena",
    "GSP27motik_3u:657_3": "dṛśye asatyatayā jñāte sati dṛśyaviṣayaiḥ bhāvābhāvaiḥ harṣāmarṣau na jñāyete iti //MT_3,8.11 //",
    "GSP27motik_3u:658": "nanv anyāny api śāstrāṇi santy eva / tat katham asyaivāsādhāraṇakāraṇatvaṃ kathayasīty / atrāha",
    "GSP27motik_3u:659": "yad ihāsti tad anyatra yan nehāsti na tat kvacit / idaṃ samastavijñānaśāstrakośaṃ vidur budhāḥ //MU_3,8.12//",
    "GSP27motik_3u:660_0": "yat iha asmin rāmāyaṇe / asti sāmastyena vidyate / tat anyatra anyaśāstreṣu / asti vyastatvena bhavatīty arthaḥ / yat iha",
    "GSP27motik_3u:660_1": "nāsti tat kvacit kutrāpi śāstre / nāsti / ataḥ budhāḥ samastaśāstrasārajñāḥ / idam etat śrīmahārāmāyaṇaṃ / samastavijñānaśāstrakośaṃ",
    "GSP27motik_3u:660_2": "sakalādhyātmaśāstrabhāṇḍāgāraṃ / viduḥ jānanti //MT_3,8.12 //",
    "GSP27motik_3u:661": "uktalakṣaṇaśrīmahārāmāyaṇaśravaṇe phalaṃ kathayati",
    "GSP27motik_3u:662": "ya idaṃ śṛṇuyād nityaṃ tasyodāracamatkṛteḥ / bālasyāpi paraṃ bodhaṃ buddhir eti na saṃśayaḥ //MU_3,8.13//",
    "GSP27motik_3u:663": "bālasyāpi mūrkhasyāpīty arthaḥ / paṇḍitasya tu kā katheti bhāvaḥ //MT_3,8.13//",
    "GSP27motik_3u:664": "etadvimukhasya kartavyaṃ kathayati",
    "GSP27motik_3u:665": "yasmai nedaṃ tv abhavyāya rocate duṣkṛtodayāt / vicārayatu yatkiñcit sa śāstraṃ jñānavāṅmayam //MU_3,8.14//",
    "GSP27motik_3u:666": "abhavyāya āsurasvabhāvayuktāya / jñānavāṅmayam jñānavākyanirbharam //MT_3,8.14//",
    "GSP27motik_3u:667": "nanu muktikāmasya mama kim etacchravaṇenety / atrāha",
    "GSP27motik_3u:668": "jīvanmuktatvam asmiṃs tu śrute samanubhūyate / svayam eva yathā pīte nīrogatvaṃ varauṣadhe //MU_3,8.15//",
    "GSP27motik_3u:669": "svayam eva ayatnam eva //MT_3,8.15//",
    "GSP27motik_3u:670": "śrūyamāṇe hi śāstre 'smiñ śrotā vetty etad ātmanā / yathāvad idam asmābhir na tūktaṃ varaśāpavat //MU_3,8.16//",
    "GSP27motik_3u:671_0": "etat maduktaṃ vastu / nanu yady etacchravaṇe pravṛttasya kiñcit pratyavāyādi syāt tadā kiṃ kāryam ity / atrāha idam iti /",
    "GSP27motik_3u:671_1": "varaśāpavat varaśāpayuktam / mantravad iti śeṣaḥ //MT_3,8.16 //",
    "GSP27motik_3u:672": "sargāntaślokena svātmavicārasya dṛśyātyantābhāvajñāne asādhāraṇakāraṇatvaṃ kathayati",
    "GSP27motik_3u:673": "śāmyati saṃsṛtiduḥkham idaṃ te svātmavicāramahākathayaiva / no dhanadānatapaḥśrutavedais tatkathanojjhitayatnaśatena //MU_3,8.17//",
    "GSP27motik_3u:674_0": "te tava / idaṃ dṛśyasvarūpaṃ / saṃsṛtiduḥkham janmākhyaṃ duḥkhaṃ / svātmavicāramahākathayā / svātmavicārasya / yā mahākathā",
    "GSP27motik_3u:674_1": "anyo'nyaṃ mahatī kathā / tayaiva śāmyati / dhanadānatapaḥśrutavedaiḥ idaṃ saṃsṛtiduḥkham no śāmyati / ataḥ bhavitavyam iti",
    "GSP27motik_3u:674_2": "śeṣaḥ / ataḥ kāraṇāt puruṣeṇa / tasya svātmavicārasya / yat kathanam sādhubhiḥ saha anyo'nyakathanaṃ / tadarthaṃ ujjhitāni",
    "GSP27motik_3u:674_3": "tyaktāni / yatnaśatāni kathanavyatiriktāni yatnaśatāni / yena / saḥ / tādṛśena bhavitavyam / iti śivam //MT_3,8.17 //",
    "GSP27motik_3u:675": "iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe 'ṣṭamaḥ sargaḥ // 3,8 //",
    "GSP27motik_3u:676": "oṃ pūrvasargāntaślokārtham eva sphuṭaṃ kathayati",
    "GSP27motik_3u:677": "taccittās tadgataprāṇā bodhayantaḥ parasparam /",
    "GSP27motik_3u:678": "kathayantaś ca taṃ nityaṃ tuṣyanti ramayanti ye //MU_3,9.1//",
    "GSP27motik_3u:679": "teṣāṃ jñānaikaniṣṭhānām ātmajñānavicāraṇāt / sā jīvanmuktatodeti videhonmuktataiva yā //MU_3,9.2//",
    "GSP27motik_3u:680_0": "taccittāḥ / tasmin svātmavicāre / cittaṃ yeṣāṃ / te / tādṛśāḥ / tathā tasmin svātmavicāre / gatāḥ niṣṭhāṃ gatāḥ / prāṇāḥ",
    "GSP27motik_3u:680_1": "bāhyendriyāṇi yeṣāṃ / te / tādṛśāḥ / tathā tam ātmavicāraṃ / parasparam bodhayantaḥ / tathā taṃ ātmavicāraṃ / kathayantaś",
    "GSP27motik_3u:680_2": "ca ye sādhavaḥ / tuṣyanti tuṣṭiyuktāḥ bhavanti / tathā ramayanti anyān tuṣṭiyuktān sampādayanti / ātmajñānaikaniṣṭhānāṃ ātmavicāraikaparāṇāṃ /",
    "GSP27motik_3u:680_3": "teṣāṃ puruṣāṇām / ātmajñānavicāraṇāt sā jīvanmuktatā udeti prādurbhavati / yā videhamuktataiva bhavati / niḥśeṣaṃ dehābhimānābhāvāt //MT_3,9.1-2 //",
    "GSP27motik_3u:681": "śrīrāmaḥ pṛcchati",
    "GSP27motik_3u:682": "brahman videhamuktasya jīvanmuktasya lakṣaṇam / brūhi yena tathaivāhaṃ yate śāstradṛśā dhiyā //MU_3,9.3//",
    "GSP27motik_3u:683_0": "jīvanmuktasyety atra caśabdo 'dhyāhāryaḥ / yate yatnaṃ karomi / lakṣaṇam svarūpapratiṣṭhāpakaḥ dharmaḥ / dhiyā buddhyā /",
    "GSP27motik_3u:683_1": "kathambhūtayā / śāstram eva dṛk netre / yasyāḥ / sā / tādṛśyā / śāstrānusāriṇyety arthaḥ //MT_3,9.3 //",
    "GSP27motik_3u:684": "śrīvasiṣṭha uttaraṃ kathayati",
    "GSP27motik_3u:685": "yathāsthitam idaṃ yasya vyavahāravato 'pi ca / astaṃ gataṃ sthitaṃ vyoma sa jīvanmukta ucyate //MU_3,9.4//",
    "GSP27motik_3u:686_0": "vyavahāravato 'pi viśvapadārtheṣu vyavahāraṃ kurvato 'pi / yasya puruṣasya / yathāsthitam anena prakāreṇaiva sthitam / na",
    "GSP27motik_3u:686_1": "tu kenāpi prayatnena nāśitasvarūpaṃ / idam puraḥsphuraṇaśīlaṃ jagat / astaṃ gataṃ nāśaṃ gataṃ / ata eva vyoma śūnyarūpaṃ",
    "GSP27motik_3u:686_2": "bhavati / paṇḍitaiḥ sa jīvanmuktaḥ ucyate / bhāsamānasya jagataḥ śuktikārajatavat asatyatvadarśitvaṃ jīvanmuktalakṣaṇam iti",
    "GSP27motik_3u:686_3": "bhāvaḥ //MT_3,9.4 //",
    "GSP27motik_3u:687": "bodhaikaniṣṭhatāṃ yāto jāgraty eva suṣuptavat / ya āste vyavahartaiva sa jīvanmukta ucyate //MU_3,9.5//",
    "GSP27motik_3u:688_0": "bodhe dṛśyātyantābhāvajñānapūrvake ātmajñāne / ekaṃ kevalaṃ / niṣṭhā ratiḥ yasya / saḥ bodhaikaniṣṭhaḥ / tasya bhāvaḥ tattā /",
    "GSP27motik_3u:688_1": "tām yātaḥ gataḥ / yaḥ puruṣaḥ / jāgraty eva jāgradavasthāyām eva / tatrāpi vyavahartaiva pravāhāgatavyavahārakāry eva / suṣuptavat",
    "GSP27motik_3u:688_2": "suṣuptyāviṣṭa iva / āste / niranusandhāna āste iti yāvat / paṇḍitaiḥ saḥ jīvanmuktaḥ ucyate / dṛśyate ca stryādiniṣṭhasya",
    "GSP27motik_3u:688_3": "puruṣasya jāgrati vyavahartur eva sataḥ suṣuptavad avasthitir iti nāyastam //MT_3,9.5 //",
    "GSP27motik_3u:689": "nodeti nāstam āyāti sukhe duḥkhe mukhaprabhā / yathāprāptasthiter yasya sa jīvanmukta ucyate //MU_3,9.6//",
    "GSP27motik_3u:690": "yathāprāptasthiteḥ pravāhāgataniṣṭhasya / yasya / sukhe duḥkhe ca mukhaprabhā nodeti nāstam āyāti harṣāmarṣarāhityāt / paṇḍitaiḥ saḥ jīvanmuktaḥ ucyate //MT_3,9.6//",
    "GSP27motik_3u:691": "yo jāgarti suṣuptastho yasya jāgran na vidyate / yasya nirvāsano bodhaḥ sa jīvanmukta ucyate //MU_3,9.7//",
    "GSP27motik_3u:692_0": "yaḥ puruṣaḥ / jāgarti bāhyapadārthaviṣayaṃ bodhaṃ bhajati / kathambhūtaḥ / suṣupte suṣuptau iva tiṣṭhatīti / tādṛśaḥ / ekacinmātratāniścayena",
    "GSP27motik_3u:692_1": "bāhyaprapañcānusandhānarahitatvāt / tathā yasya puruṣasya / jāgrat laukikā jāgradavasthā / na vidyate turyamayatvāt / jīvanmukto",
    "GSP27motik_3u:692_2": "hi jāgrati sarvaṃ cinmātramayaṃ paśyan turyāvasthāviṣṭa eva bhavati / tathā yasya nirvāsanaḥ ahaṃmamatārūpavāsanārahitaḥ /",
    "GSP27motik_3u:692_3": "bodhaḥ bāhyadehādipadārthajñānaṃ / bhavati / paṇḍitaiḥ sa jīvanmukta ucyate //MT_3,9.7 //",
    "GSP27motik_3u:693": "rāgadveṣabhayādīnām anurūpaṃ carann api / yo 'ntar vyomavad atyacchaḥ sa jīvanmukta ucyate //MU_3,9.8//",
    "GSP27motik_3u:694_0": "yaḥ puruṣaḥ / rāgadveṣabhayādīnām anurūpaṃ caran api / rāgādhāre putrādau ratiṃ bhajan api / dveṣādhāre śatrau vimukho bhavan",
    "GSP27motik_3u:694_1": "api / bhayakāraṇāt siṃhādeḥ calan api / antaḥ manasi / vyomavat atyacchaḥ atinirmalaḥ bhavati / putrādiviṣayasya ratyādeḥ",
    "GSP27motik_3u:694_2": "pravāhabalena niranusandhānakaraṇāt / anusandhāna eva hi manasi malaṃ bhavati / paṇḍitaiḥ saḥ jīvanmuktaḥ ucyate / ādiśabdena",
    "GSP27motik_3u:694_3": "dehādiviṣayāṇām asmitādīnāṃ grahaṇam //MT_3,9.8 //",
    "GSP27motik_3u:695": "yasya nāhaṅkṛto bhāvo buddhir yasya na lipyate / / kurvato 'kurvato vāpi sa jīvanmukta ucyate //MU_3,9.9//",
    "GSP27motik_3u:696_0": "yasya puruṣasya / ahaṅkṛtaḥ bhāvaḥ ahaṅkāramayī cittavṛttiḥ / nāsti / sarvatra brahmakartṛtvadarśanāt / tathā yasya puruṣasya /",
    "GSP27motik_3u:696_1": "buddhiḥ na lipyate lepayuktā na kriyate / rāgādirūpaiḥ pāpair iti śeṣaḥ / paṇḍitaiḥ saḥ jīvanmukta ucyate / yasya kathambhūtasya /",
    "GSP27motik_3u:696_2": "kurvataḥ śarīrayātrānimittaṃ pravāhāgataṃ vā karma kurvataḥ / tathā kenāpi kāraṇena akurvataḥ vā / tatra karaṇakāle niranusandhānakaraṇāt",
    "GSP27motik_3u:696_3": "akaraṇakāle śuddhacinmātraparāmarśaniṣṭhatvāt ahambhāvadhīleparāhityaṃ jñeyam //MT_3,9.9 //",
    "GSP27motik_3u:697": "yaś conmeṣanimeṣābhyāṃ vidheḥ pralayasambhavau / paśyet trilokyāḥ khasamaḥ sa jīvanmukta ucyate //MU_3,9.10//",
    "GSP27motik_3u:698_0": "khasamaḥ ākāśasadṛśaḥ / yaḥ puruṣaḥ / trilokyāḥ vidheḥ bhvādibāhyatrilokīvidhānasya jāgradādyāntaratrilokīvidhānasya ca /",
    "GSP27motik_3u:698_1": "unmeṣanimeṣābhyāṃ / arthāt paramātmatayā niścitasya cittattvasya unmeṣeṇa cetyānaunmukhyākhyena prādurbhāvena / nimeṣeṇa",
    "GSP27motik_3u:698_2": "cetyaunmukhyākhyena svarūpagopanena / pralayasambhavau paśyati saṃhārotpattī / tathā tirobhāvāvirbhāvau paśyati / paṇḍitaiḥ",
    "GSP27motik_3u:698_3": "saḥ jīvanmuktaḥ ucyate / atha vā svaparāmarśaḥ unmeṣaḥ / tatrāpi upekṣā nimeṣaḥ / tathā ca unmeṣeṇa sambhavaḥ / nimeṣeṇa",
    "GSP27motik_3u:698_4": "pralayaḥ / iti yathāsaṅkhyaṃ vihāyaiva sambandhaḥ kāryaḥ //MT_3,9.10 //",
    "GSP27motik_3u:699": "bhoktaiva yo na bhokteva śuddhabodhaikatāṃ gataḥ / buddhaḥ supta ivāste 'ntaḥ sa jīvanmukta ucyate //MU_3,9.11//",
    "GSP27motik_3u:700_0": "śuddhabodhaikatāṃ śuddhabodhenaikatvaṃ gataḥ / yaḥ puruṣaḥ / buddhaḥ bodhayuktaḥ san / antaḥ suptaḥ iva āste tiṣṭhati / niranusandhānatvāt /",
    "GSP27motik_3u:700_1": "yaḥ kathambhūta iva / bhoktā eva bhujikriyākartṛtvaṃ bhajann eva / abhoktā iva svasmin śuddhabodhatājñānena bhoktāham ity",
    "GSP27motik_3u:700_2": "abhimānābhāvāt / paṇḍitaiḥ saḥ jīvanmuktaḥ ucyate //MT_3,9.11 //",
    "GSP27motik_3u:701": "nityaṃ draṣṭaiva cādraṣṭā jīvann eva mṛtopamaḥ / vyavahartaiva śailābhaḥ sa jīvanmukta ucyate //MU_3,9.12//",
    "GSP27motik_3u:702_0": "yaḥ draṣṭaiva dṛśikriyākartṛtvaṃ bhajann eva / na tv andhavat tiṣṭhan / adraṣṭā bhavati / tathā yaḥ jīvann eva jīvanakriyākartṛtvaṃ",
    "GSP27motik_3u:702_1": "bhajann eva / mṛtopamaḥ bhavati / mṛtasadṛśaḥ bhavati / mṛtavat bhogādivāñchābhāvāt / tathā yaḥ vyavahartā eva vyavahāraṃ",
    "GSP27motik_3u:702_2": "kurvan eva / śailābhaḥ bhavati / tattvataḥ kṣobharāhityāt / paṇḍitaiḥ saḥ jīvanmuktaḥ ucyate //MT_3,9.12 //",
    "GSP27motik_3u:703_0": "yasmān nodvijate loko lokān nodvijate ca yaḥ / harṣāmarṣabhayonmuktaḥ sa jīvanmukta ucyate //MU_3,9.13 //lokaḥ sāmānyalokaḥ /",
    "GSP27motik_3u:703_1": "yasmāt nodvijate udvegakāraṇābhāvena udvegaṃ na yāti / tathā yaḥ lokāt na udvijate niṣprayojanatvāt / svaprayojanaparaḥ eva",
    "GSP27motik_3u:703_2": "hi yebhyaḥ svaprayojanaṃ na paśyati tebhyaḥ udvijate / yaḥ kathambhūtaḥ / harṣāmarṣabhayonmuktaḥ harṣāmarṣabhayarahitaḥ /",
    "GSP27motik_3u:703_3": "svasmin śuddhabodhaikatājñānāt / paṇḍitaiḥ saḥ jīvanmuktaḥ ucyate //MT_3,9.13 //",
    "GSP27motik_3u:704": "śāntasaṃsārakalanaḥ kalāvān api niṣkalaḥ / yaḥ sacitto 'pi niścittaḥ sa jīvanmukta ucyate //MU_3,9.14//",
    "GSP27motik_3u:705_0": "śāntā ātmani cinmātratādarśanena layaṃ gatā / saṃsārakalanā yasya / saḥ / tādṛśaḥ / yaḥ puruṣaḥ / kalāvān api jñānākhyakalāyukto",
    "GSP27motik_3u:705_1": "'pi / niṣkalaḥ kalābhyaḥ niṣkrāntaḥ bhavati / svasya niṣkalacinmātratājñānāt / tathā yaḥ sacittaḥ api śuddhasattvasvarūpacittayuktaḥ",
    "GSP27motik_3u:705_2": "api / niścittaḥ cittān niṣkrāntaḥ bhavati / malinacittābhāvāt / paṇḍitaiḥ saḥ jīvanmuktaḥ ucyate //MT_3,9.14 //",
    "GSP27motik_3u:706": "yaḥ samastārthajāteṣu vyavahāry api śītalaḥ / parārtheṣv iva pūrṇātmā sa jīvanmukta ucyate //MU_3,9.15//",
    "GSP27motik_3u:707_0": "pūrṇātmā nirapekṣaśāntacinmātratvena tṛptātmā / yaḥ samastārthajāteṣu pravāhāgateṣu sakaleṣu prayojanasamūheṣu / śītalaḥ",
    "GSP27motik_3u:707_1": "kim ayaṃ sidhyati na veti santāparahitaḥ bhavati / keṣv iva / parārtheṣv iva / yathā laukikaḥ parārtheṣu śītalaḥ bhavati /",
    "GSP27motik_3u:707_2": "tathety arthaḥ / paṇḍitaiḥ sa jīvanmuktaḥ ucyate //MT_3,9.15 //",
    "GSP27motik_3u:708": "jīvanmuktim uktvā kramaprāptāṃ videhamuktiṃ kathayati",
    "GSP27motik_3u:709": "jīvanmuktapadaṃ tyaktvā dehe kālavaśāt kṣate / cid yāty adehamuktatvaṃ pavanaḥ spandanām iva //MU_3,9.16//",
    "GSP27motik_3u:710_0": "cit lakṣaṇayā cidbhāvatāgataḥ jīvanmuktaḥ / dehe śarīre / kālavaśāt niyativaśena / kṣate naṣṭe sati / jīvanmuktapadam jīvanmuktatāṃ /",
    "GSP27motik_3u:710_1": "tyaktvā / adehamuktatvaṃ videhamuktabhāvaṃ / yāti / ka iva kāṃ tyaktvā / pavana iva spandanām / yathā pavanaḥ spandanām ceṣṭākaraṇam /",
    "GSP27motik_3u:710_2": "tyajati / tathety arthaḥ / pavanaḥ spandatām iveti vā pāṭhaḥ //MT_3,9.16 //",
    "GSP27motik_3u:711": "jīvanmuktavat tasyāpi lakṣaṇāni leśataḥ kathayati",
    "GSP27motik_3u:712": "videhamukto nodeti nāstam eti na śāmyati / na san nāsan na dūrasthaṃ na cāhaṃ na ca vetarat //MU_3,9.17//",
    "GSP27motik_3u:713_0": "videhamuktaḥ anahambhāvena gṛhītasya dehasyāpy abhāvena videhamuktiṃ gataḥ puruṣaḥ / na udeti sadoditacinmātrabhāvena avasthānāt /",
    "GSP27motik_3u:713_1": "tathā astam na eti / yathā tathā kalpitasya tadastasya tataḥ evotthānāt / anyathāsambhavāt / tathā na śāmyati saṃsārabhānābhāvaprasaṅgāt /",
    "GSP27motik_3u:713_2": "na sat bhavati / bāhyāntarakaraṇāgocaratvāt / tathā asat na bhavati / etādṛkprapañcabhāvena bhānābhāvaprasaṅgāt / na hi śaśaśṛṅgaṃ",
    "GSP27motik_3u:713_3": "kenāpi rūpeṇa bhātuṃ śaknoti / tathā dūrasthaṃ na bhavati / sarveṣām ahantāsāratvena sthitatvāt / tathā ahaṃ na bhavati /",
    "GSP27motik_3u:713_4": "paricchinnaḥ pramātā na bhavati / aparimitapramātṛtvena sthitatvāt / tathā itarat parimitaṃ prameyaṃ / na bhavati / aparimitaprameyabhāvena",
    "GSP27motik_3u:713_5": "sthitatvāt //MT_3,9.17 //",
    "GSP27motik_3u:714": "viśvottīrṇatām uktvā viśvamayatāṃ leśataḥ kathayati",
    "GSP27motik_3u:715": "sūryo bhūtvā pratapati viṣṇuḥ pāti jagattrayam / rudraḥ sarvān saṃharati sarvān sṛjati padmajaḥ //MU_3,9.18//",
    "GSP27motik_3u:716_0": "asau śuddhacinmātratāṃ yātaḥ videhamuktaḥ sūryo bhūtvā sūryabhāvam āsādya / pratapati tāpakriyākartṛtvaṃ bhajati / tathā",
    "GSP27motik_3u:716_1": "viṣṇuḥ bhūtvā jagattrayaṃ pāti rakṣati / evaṃ sarvatra yojyam / eṣāṃ sūryādīnāṃ ca bāhyāntaratvena dvaividhyaṃ jñeyam / bāhye",
    "GSP27motik_3u:716_2": "hi sūryaḥ yaḥ vyomni dṛśyate / āntaras tu prāṇaḥ / sūryavat śarīrapākakāritvāt / tathā viṣṇuḥ buddhiḥ / tadvat saṅkalpasthitikāritvāt /",
    "GSP27motik_3u:716_3": "tathā rudraḥ ahaṅkāraḥ / tadvat sarvasaṅkalpānāṃ svasmin layīkaraṇāt / tathā padmajaḥ manaḥ / tadvat saṅkalpotpādakatvāt /",
    "GSP27motik_3u:716_4": "evaṃ yathāsambhavaṃ sarvatra yojyam / nanu kathaṃ videhamuktaḥ sūryādicarācarapadārthabhāvam āgatya tadgatāḥ sarvāḥ kriyāḥ",
    "GSP27motik_3u:716_5": "karotīti cet / satyam / tatra carāḥ tāvat sphuṭam eva antaryāmiśuddhacittattvādhiṣṭhitāḥ lakṣyante / anyathā maraṇāvasthāṃ",
    "GSP27motik_3u:716_6": "gateṣv api teṣu prāgvat kriyādhāratvaprasaṅgāt / nanu tatkriyāyāṃ prāṇa eva prerakaḥ dṛśyate / niṣprāṇānām acaraśarīrāṇāṃ",
    "GSP27motik_3u:716_7": "niṣkriyatvadarśanāt / asad etat / na hi prāṇo nāmātra prerakatve samarthaḥ kaścic cetana iva lakṣyate / kiṃ tv anyasya kasyāpi",
    "GSP27motik_3u:716_8": "svatantrasya cetanasya preraṇayā / devadattapreryamāṇakandukavat nirgamapraveśakārīva dṛśyate iti śuddhasya cinmātrasyaiva",
    "GSP27motik_3u:716_9": "carāntaryāmitvena caragatakriyākartṛtvaṃ jñāyate / acareṣv api dṛśyamāṇā avasthitikriyā kriyātvāt caragatakriyāvat tatkṛtā",
    "GSP27motik_3u:716_10": "eva jñeyā / yataḥ yatra sākṣāc cetanatayā bhāsamānānāṃ carāṇāṃ svakriyāyām asāmarthyam asti tatra sākṣāj jaḍatvena bhāsamānānāṃ",
    "GSP27motik_3u:716_11": "acarāṇāṃ kā kathā kriyākāritve / tena yathā adhiṣṭhātṛbhūtena devadattena kvacit sthāpitāḥ stambhādayaḥ tiṣṭhanti tathā svāntargatena",
    "GSP27motik_3u:716_12": "kenāpi tattvena sthāpitāḥ acarāḥ tiṣṭhantīti jñeyam / tatra devadattasya tebhyaḥ bahiḥsthatā pratyakṣam eva dṛśyate iti na",
    "GSP27motik_3u:716_13": "tatra tasya tadantargatatvaṃ kalpyate / atra tu bahiḥ sthūlasya kasyāpy adarśanāt tadantargatatvaṃ kalpyate / bahirgatatvam",
    "GSP27motik_3u:716_14": "api tasya na virudhyate ity āstām etat / evaṃ ca śuddhacinmātre paryavasitaṃ sarvakriyākartṛtvaṃ tanmayatāgate tasminn api",
    "GSP27motik_3u:716_15": "siddham eva / samudre līnasya jalabindoḥ iva samudraguṇaviśiṣṭatvam / avaśiṣṭaṃ mṛtaśarīram api pakṣākṣiptam eva jñeyam /",
    "GSP27motik_3u:716_16": "nanu tathāpi videhamuktaḥ sarvāḥ kriyāḥ karotīty etāvanmātram eva siddham / na tu sarvaṃ bhūtvety etat siddham / tatra kā",
    "GSP27motik_3u:716_17": "vārteti cet / satyam / tatreyaṃ vārtā / carācarāḥ bhāvāḥ kimmayāḥ iti vicāryamāṇe tatsvarūpaṃ hastagrāhābhāvāt anirvācyatāyām",
    "GSP27motik_3u:716_18": "eva viśrāmyati / anirvācyatā eva ca śuddhacittattvasya svarūpam iti śuddhacidrūpatāṃ gatasya videhamuktasya sarvabhāvo yukta",
    "GSP27motik_3u:716_19": "eveti na ko 'pi virodhaḥ / etac ca śuddhacittattvasvarūpam anubhavatsu pratyakṣasiddham eva / tadavidvadarthe tu ayaṃ prayatnaḥ",
    "GSP27motik_3u:716_20": "kṛta ity alaṃ prapañcena //MT_3,9.18 //",
    "GSP27motik_3u:717": "khaṃ bhūtvā pavanaskandhān dhatte sarkṣasurāsurān / kulācalagaṇo bhūtvā lokapālapurāspadam //MU_3,9.19//",
    "GSP27motik_3u:718": "sarkṣasurāsurān nakṣatradevāsurasahitān / kulācalagaṇaḥ bhūtvā lokapālapurāspadaṃ bhavatīti sambandhaḥ //MT_3,9.19//",
    "GSP27motik_3u:719": "bhūmir bhūtvā bibhartīmāṃ lokasthitim akhaṇḍitām / tṛṇagulmalatā bhūtvā dadāti phalasantatim //MU_3,9.20//",
    "GSP27motik_3u:720": "spaṣṭam //MT_3,9.20//",
    "GSP27motik_3u:721": "bibhraj jalānalākāraṃ jvalati bhavati drutaḥ / candro 'mṛtaṃ prasravati mṛtiṃ hālāhalaṃ viṣam //MU_3,9.21//",
    "GSP27motik_3u:722": "jalākāraṃ bibhrad drutaḥ dravaguṇayuktaḥ / bhavati / analākāraṃ bibhrat jvalatīty yojyam / candro bhūtvā hālāhalaṃ bhūtveti sambandhanīyam //MT_3,9.21//",
    "GSP27motik_3u:723": "tejaḥ prakaṭayaty āśās tanoty āndhyaṃ tamo bhavat / śūnyaṃ sad vyomatām eti giriḥ san rodhayaty alam //MU_3,9.22//",
    "GSP27motik_3u:724": "rodhayati rodhanaṃ karoti //MT_3,9.22//",
    "GSP27motik_3u:725": "karoti jaṅgamaṃ cittve sthāvaraṃ sthāvarākṛtiḥ / bhūtvārṇavo valayati bhūstriyaṃ valayo yathā //MU_3,9.23//",
    "GSP27motik_3u:726_0": "cittve cidbhāve sthitvā / cidbhāvayukto bhūtveti yāvat / jaṅgamaṃ karoti sthāvarākṛtiḥ san sthāvaraṃ karoti / arṇavaḥ bhūtvā",
    "GSP27motik_3u:726_1": "bhūstriyaṃ bhūr eva strī / tām valayati samantāt paryanteṣu āvṛṇoti / ko yathā / valayo yathā / yathā valayaḥ striyaṃ / arthāt",
    "GSP27motik_3u:726_2": "strībhujaṃ / valayati / tathety arthaḥ //MT_3,9.23 //",
    "GSP27motik_3u:727": "paramārkavapur bhūtvā prakāśe 'ntar visārayan / trijagattrasareṇvoghaṃ śāntam evāvatiṣṭhati //MU_3,9.24//",
    "GSP27motik_3u:728_0": "paramārkavapuḥ citsūryavapuḥ / bhūtvā / prakāśe prakāśarūpāyāṃ svabhittau / trijagattrasareṇvoghaṃ trijagadākhyaṃ paramāṇusamūhaṃ /",
    "GSP27motik_3u:728_1": "visārayan vistārayan / śāntam eva sākṣibhāvena sthitatvāt tatkṛtakṣobharahitam evāvatiṣṭhati / yuktaṃ cārkasya prakāśe trasareṇvoghavisāraṇaṃ",
    "GSP27motik_3u:728_2": "śāntam avasthānaṃ ca //MT_3,9.24 //",
    "GSP27motik_3u:729": "viśeṣakalanām aśakyāṃ jñātvā sāmānyena kathayati",
    "GSP27motik_3u:730": "yat kiñcid idam ābhāti bhātaṃ vā bhām upaiṣyati / kālatrayagataṃ dṛśyaṃ tad asau sarvam eva vā //MU_3,9.25//",
    "GSP27motik_3u:731_0": "vā pakṣāntare / yat kiñcit idaṃ jagat / bhātam pūrvaṃ sphuritaṃ / tathā ābhāti adya sphurati / tathā bhām sphuraṇam / upaiṣyati",
    "GSP27motik_3u:731_1": "agre āgamiṣyati / tat kālatrayagatam sarvaṃ dṛśyam asau uktaḥ videhamuktaḥ / bhavati //MT_3,9.25 //",
    "GSP27motik_3u:732": "atra śrīrāmaḥ pṛcchati",
    "GSP27motik_3u:733": "katham evaṃ vada brahman bhūyate viṣamā hi me / dṛṣṭir eṣā tu duṣprāpā durākramyeti niścayaḥ //MU_3,9.26//",
    "GSP27motik_3u:734_0": "he brahman / tvaṃ vada kathaya / puruṣeṇa evam etādṛgguṇayuktena videhamuktena / katham bhūyate kathaṃ sampadyate / hi yasmāt",
    "GSP27motik_3u:734_1": "kāraṇāt / me niścayaḥ / iti evaṃ / bhavati / iti kim / iti viṣamā kaṭhinā / eṣā pūrvoktā / dṛṣṭiḥ videhamuktirūpā dṛṣṭiḥ /",
    "GSP27motik_3u:734_2": "duṣprāpā durākramyā ca bhavati //MT_3,9.26 //",
    "GSP27motik_3u:735": "śrīvasiṣṭha uttaraṃ kathayati",
    "GSP27motik_3u:736": "muktir eṣocyate rāma brahmaitat samudāhṛtam / nirvāṇam etat kathitaṃ śṛṇu samprāpyate katham //MU_3,9.27//",
    "GSP27motik_3u:737_0": "he rāma / paṇḍitaiḥ eṣā etat videhamuktatvaṃ / muktiḥ ucyate / jīvanmuktatvasya sattvarūpacittāśrayatvenāmuktikalpatvāt /",
    "GSP27motik_3u:737_1": "paṇḍitaiḥ etat brahma samudāhṛtam kathitam / sarvapadārthabhāvena bṛṃhaṇābhāktvāt / paṇḍitaiḥ etat nirvāṇaṃ kathitam sarvathā",
    "GSP27motik_3u:737_2": "parimitāhantāyāḥ layībhāvāt / tvaṃ śṛṇu etat puruṣeṇa kathaṃ prāpyate //MT_3,9.27 //",
    "GSP27motik_3u:738": "yad idaṃ dṛśyate dṛśyam ahaṃtvattādisaṃyutam / sato 'py asyāpy anutpattyā buddhyā vaitad avāpyate //MU_3,9.28//",
    "GSP27motik_3u:739_0": "asmābhiḥ / ahaṃtvattādisaṃyutaṃ yad idam dṛśyaṃ jagat / dṛśyate anubhūyate / sataḥ api evam eva sthitasyāpi / asya jagataḥ /",
    "GSP27motik_3u:739_1": "anutpattyāḥ buddhyā anutpannam evedam ity evaṃrūpasya abhāvasya jñānenaiva / tajjagadviṣayānutpannatvajñāneneti yāvat / etat",
    "GSP27motik_3u:739_2": "uktaguṇaṃ videhamuktatvam / avāpyate prāpyate / apivāśabdau evaśabdārthe / etena dṛśyātyantābhāvasya videhamuktiṃ prati kāraṇatvam",
    "GSP27motik_3u:739_3": "uktam //MT_3,9.28 //",
    "GSP27motik_3u:740": "śrīrāmaḥ punaḥ pṛcchati",
    "GSP27motik_3u:741": "videhamuktās trailokyaṃ sampadyante yadā tadā / manye te sargatām eva gatā vedyavidāṃ vara //MU_3,9.29//",
    "GSP27motik_3u:742_0": "videhamuktāḥ yadā yadi / trailokyaṃ sampadyante / he vedyavidāṃ vara / ahaṃ manye / tadā te sargatām eva gatāḥ sargabhāvam",
    "GSP27motik_3u:742_1": "eva gatāḥ bhavanti / sargāntargatapadārthabhāvenaiva sphuraṇāt //MT_3,9.29 //",
    "GSP27motik_3u:743": "śrīvasiṣṭha uttaraṃ kathayati",
    "GSP27motik_3u:744": "vidyate cet tribhuvanaṃ tat tattāṃ samprayāntu te / yatra trailokyaśabdārtho na sambhavati kaścana //MU_3,9.30//",
    "GSP27motik_3u:745": "tatra trilokatāṃ yātaṃ brahmety uktyarthadhīḥ kutaḥ /",
    "GSP27motik_3u:746": "tasmān no sambhavaty anyā jagacchabdārthakalpanā //MT_3,9.31//",
    "GSP27motik_3u:747_0": "tribhuvanaṃ sargaḥ /ced yadi / vidyate satyaṃ bhavati / tat tadā / te videhamuktāḥ / tattām tribhuvanatāṃ / samprayāntu samyak",
    "GSP27motik_3u:747_1": "gacchantu / yatra yasmin sthāne / kaścana trailokyaśabdārthaḥ trailokyaśabdayuktaḥ arthaḥ / trailokyaśabdārthaḥ trailokyākhyaḥ",
    "GSP27motik_3u:747_2": "śabdaḥ tadarthaś ceti yāvat / na sambhavati / tatra tasmin sthāne / ity uktyarthadhīḥ evaṃrūpoktyarthākārā dhīḥ / evaṃrūpā",
    "GSP27motik_3u:747_3": "uktiḥ evaṃrūpaḥ arthaś ceti yāvat / kutaḥ bhavati / trailokyaśabdārthayor asambhavāt / na sambhavatīty arthaḥ / iti kim /",
    "GSP27motik_3u:747_4": "iti brahma lakṣaṇayā videhamuktaḥ / trilokatāṃ sargatāṃ / yātaṃ bhavati / upasaṃhāraṃ karoti tasmād iti / tasmāt tato hetoḥ /",
    "GSP27motik_3u:747_5": "anyā brahmaṇaḥ anyā / jagacchabdārthakalpanā jagacchabdārtharūpā kalpanā / na bhavati //MT_3,9.30-31 //",
    "GSP27motik_3u:748": "anena prasaṅgena jagadbrahmaṇoḥ aikyam eva punaḥ punaḥ kathayati",
    "GSP27motik_3u:749": "ananyac chāntam ābhāsamātram ākāśanirmalam / brahmaiva jagad ity eva satyaṃ satyāvabodhinaḥ //MU_3,9.32//",
    "GSP27motik_3u:750_0": "jagat kartṛ / ananyat sarvarūpatvena sthitatvāt svavyatiriktavasturahitaṃ / śāntaṃ svarūpe viśrāntam / ābhāsamātrakam ābhāsamātrasvarūpam /",
    "GSP27motik_3u:750_1": "ākāśanirmalam ākāśavat svaccham / brahma eva bhavati / ity eva etad eva / satyāvabodhinaḥ satyajñānayuktasya / satyaṃ bhavati //MT_3,9.32 //",
    "GSP27motik_3u:751": "atra dṛṣṭāntaṃ kathayati",
    "GSP27motik_3u:752": "yathā hi hemakaṭake vicāryāpi na dṛśyate / kaṭakatvaṃ kvacin nāma ṛte nirmalahāṭakam //MU_3,9.33//",
    "GSP27motik_3u:753_0": "yathā hīti dṛṣṭāntatvadyotakam / asmābhiḥ / hemakaṭake suvarṇavalaye / vicāryāpi vicārayitvāpi / nirmalahāṭakam ṛte kaṭakatvaṃ",
    "GSP27motik_3u:753_1": "nāma kvacit na dṛśyate / yathā kaṭakaṃ hemaiva bhavati tathā jagat brahmaiva bhavatīti pūrvaślokadṛṣṭāntatayā yojyam uttaraślokadvayaṃ",
    "GSP27motik_3u:753_2": "ca //MT_3,9.33 //",
    "GSP27motik_3u:754": "dvitīyaṃ dṛṣṭāntaṃ kathayati",
    "GSP27motik_3u:755": "jalād ṛte payovīcau nāhaṃ paśyāmi kiñcana / vīcitvaṃ tvādṛśair dṛṣṭaṃ yat tu nāsty eva tatra hi //MU_3,9.34//",
    "GSP27motik_3u:756": "ahaṃ payovīcau jalataraṅge / jalād ṛte kiñcana na paśyāmi payovīcau nāsti //MT_3,9.34//",
    "GSP27motik_3u:757": "tṛtīyaṃ dṛṣṭāntaṃ kathayati",
    "GSP27motik_3u:758": "spandatvaṃ pavanād anyan na kadācana kutracit / spanda eva sadā vāyur jagat tasmān na vidyate //MU_3,9.35//",
    "GSP27motik_3u:759_0": "kadācana kutrāpi kāle / kutracit kutrāpi deśe / spandatvam pavanāt anyat na bhavati / yataḥ vāyuḥ spanda eva bhavati / phalitaṃ",
    "GSP27motik_3u:759_1": "kathayati jagad iti / yataḥ jagataḥ brahmatve dṛṣṭāntatrayam asti tasmāt jagat na vidyate / ataś ca videhamuktasya sargatāgamanaṃ",
    "GSP27motik_3u:759_2": "kathaṃ bhavatīti bhāvaḥ //MT_3,9.35 //",
    "GSP27motik_3u:760": "punar api pūrvoktam artham eva sadṛṣṭāntaṃ kathayati",
    "GSP27motik_3u:761": "yathā śūnyatvam ākāśas tāpa eva marau jalam / teja eva yathāloko brahmaiva trijagat tathā //MU_3,9.36//",
    "GSP27motik_3u:762": "spaṣṭam //MT_3,9.36//",
    "GSP27motik_3u:763": "śrīrāmaḥ pṛcchati",
    "GSP27motik_3u:764": "atyantābhāvasampattyā jagaddṛśyasya muktatā / yayodeti mune yuktyā tāṃ mamopadiśottamām //MU_3,9.37//",
    "GSP27motik_3u:765_0": "he mune / jagaddṛśyasya jagadrūpasya dṛśyasya / yayā yuktyā atyantābhāvasampattyā atyantābhāvasampādanena / muktatā udeti /",
    "GSP27motik_3u:765_1": "tvam mama uttamāṃ niratiśayām / tām yuktiṃ / upadiśa / jagadviṣayasyātyantābhāvasya muktatāsādhane kathaṃ sāmarthyam astīty",
    "GSP27motik_3u:765_2": "atra yuktiṃ kathayeti bhāvaḥ //MT_3,9.37 //",
    "GSP27motik_3u:766": "nanu yuktim eva kiṃ punaḥ punaḥ pṛcchasīty atrottarakathanapūrvaṃ praśnāntaraṃ karoti",
    "GSP27motik_3u:767": "mithaḥ sampannayor draṣṭṛdṛśyayor ekasaṅkṣaye / dvayābhāve sthitiṃ yāte nirvāṇam avaśiṣyate //MU_3,9.38//",
    "GSP27motik_3u:768": "dṛśyasya jagatas tasmād atyantānudbhavo yathā / brahma cetthaṃ svabhāvasthaṃ budhyate vada me tathā //MU_3,9.39//",
    "GSP27motik_3u:769_0": "uktanītyā mithaḥ sampannayoḥ yataḥ tvayaivaitad uktam iti śeṣaḥ / yataḥ tvayā eva uktaṃ mithaḥ sampannayoḥ uktanītyā mithaḥ",
    "GSP27motik_3u:769_1": "siddhayoḥ / draṣṭṛdṛśyayoḥ madhye / ekasaṅkṣaye sati / tataḥ dvayābhāve sthitiṃ yāte sati / nirvāṇaṃ kaivalyam / avaśiṣyate /",
    "GSP27motik_3u:769_2": "tasmāt tataḥ kāraṇāt / dṛśyasya jagataḥ dṛśyasvarūpasya jagataḥ / atyantānudbhavaḥ atyantābhāvasvarūpā atyantānutpattiḥ /",
    "GSP27motik_3u:769_3": "yathā yayā yuktyā / budhyate jñāyate / tathā brahma jagadbhāvena bṛṃhitaṃ śuddhacittattvaṃ / itthaṃ jagadrūpeṇa / svabhāvasthaṃ",
    "GSP27motik_3u:769_4": "svarūpasthaṃ / yathā budhyate / tvaṃ tathā ca me vada kathaya //MT_3,9.38-39 //",
    "GSP27motik_3u:770": "rasāveśenonmattavat punar api dṛśyātyantābhāvasiddhiyuktiṃ brahmaṇaḥ itthaṃsvabhāvāvasthitiyuktiṃ ca pṛcchati",
    "GSP27motik_3u:771": "kayaitaj jñāyate yuktyā katham etat prasidhyati / / etasmiṃs tu mune siddhe na sādhyam avaśiṣyate //MU_3,9.40//",
    "GSP27motik_3u:772_0": "etat ayaṃ dṛśyātyantābhāvaḥ idam brahmaṇaḥ itthaṃsvabhāvāvasthānaṃ ca / nanu kimartham atra punaḥ punaḥ praśnān karoṣīty /",
    "GSP27motik_3u:772_1": "atrāha etasmin iti / he mune / etasmin siddhe sati / sādhyam sādhanīyaṃ / nāvaśiṣyate avaśiṣṭaṃ na bhavati / muktimātrasyaivākāṅkṣitatvāt",
    "GSP27motik_3u:772_2": "tasya cānenaiva siddhatvāt //MT_3,9.40 //",
    "GSP27motik_3u:773": "śrīvasiṣṭhaḥ uttaraṃ kathayati",
    "GSP27motik_3u:774": "bahukālam iyaṃ rūḍhā mithyājñānaviṣūcikā / / nūnaṃ vicāramantreṇa nirmūlam upaśāmyati //MU_3,9.41//",
    "GSP27motik_3u:775_0": "nūnaṃ niścaye / iyaṃ mithyājñānaviṣūcikā śuddhacinmātre dṛśyam idam ity evaṃrūpo jñānaviśeṣaḥ / rūḍhā manasi satyatvena bhātā /",
    "GSP27motik_3u:775_1": "yuktaṃ ca mantreṇa viṣūcikāyāḥ upaśamanam / vicāraś cātra kiṃrūpam idaṃ dṛśyam ity evaṃrūpo jñeyaḥ //MT_3,9.41 //",
    "GSP27motik_3u:776": "nanv asmin samaye mayā kṛta eva leśato vicāraḥ / tat katham idaṃ dṛśyaṃ na śāntam ity / atrāha",
    "GSP27motik_3u:777": "na śakyate jhagity eva samucchedayituṃ kṣaṇāt / samaprayatane hy adrau samārohāvarohaṇe //MU_3,9.42//",
    "GSP27motik_3u:778_0": "samucchedayituṃ nāśayitum / uttarārdhenaitat samarthayati sameti / yathā kaścit parvatāgram ārūḍhaḥ tataś cāvataritum icchan",
    "GSP27motik_3u:778_1": "na jhagity evāvatarituṃ śaknoti / tathā cirarūḍhā dṛśyasatyatāpratītiḥ na jhagiti dūrīkartuṃ śakyate iti bahukālaṃ vicāraḥ",
    "GSP27motik_3u:778_2": "kartavya iti bhāvaḥ //MT_3,9.42 //",
    "GSP27motik_3u:779": "yuktikathanaṃ phalitatvena pratijānīte",
    "GSP27motik_3u:780": "tasmād abhyāsayogena yuktyā nyāyopapattibhiḥ / jagadbhrāntir yathā śāmyet tathedaṃ kathyate śṛṇu //MU_3,9.43//",
    "GSP27motik_3u:781_0": "tasmāt tato hetoḥ / abhyāsayogena vicārābhyāsayuktyā / tathā yuktyā svabuddhikṛtayā yuktyā / tathā nyāyopapattibhiḥ nyāyaśāstreṣūktābhiḥ",
    "GSP27motik_3u:781_1": "yuktibhiḥ / jagadbhrāntiḥ dṛśyasvarūpajagadbhramaḥ / yathā yena prakāreṇa / śāmyet / tathā tena prakāreṇa / idam vakṣyamāṇaṃ",
    "GSP27motik_3u:781_2": "vāgjālaṃ / mayā kathyate / tvaṃ tat śṛṇu śravaṇaviṣayaṃ kuru //MT_3,9.43 //",
    "GSP27motik_3u:782": "nanu tacchravaṇena mama kiṃ setsyatīty / atrāha",
    "GSP27motik_3u:783": "vadāmy ākhyāyikāṃ rāma yām imāṃ bodhasiddhaye / tāṃ cec chṛṇoṣi tat sādho mukta evāsi buddhimān //MU_3,9.44//spaṣṭam //MT_3,9.44//",
    "GSP27motik_3u:784": "samanantarakṛtāṃ pratijñāṃ sampādayan prakaraṇārambhe pratijñātaṃ savistarakathanaṃ prastauti",
    "GSP27motik_3u:785": "athotpattiprakaraṇaṃ mayedaṃ tava kathyate / / yaḥ kilotpadyate rāma tena muktena bhūyate //MU_3,9.45//",
    "GSP27motik_3u:786_0": "athaśabdaḥ ānantaryārthaḥ saṅkṣepakathanānantaratāṃ dyotayati / kimartham utpattiprakaraṇam eva prathamaṃ kathyate ity /",
    "GSP27motik_3u:786_1": "atrāha yaḥ kileti / ataḥ muktikathane pravṛttair asmābhiḥ utpattiprakaraṇakathanam eva kāryam / anyathā nirādhārāyāḥ mukteḥ",
    "GSP27motik_3u:786_2": "kathanam ayuktaṃ syād iti bhāvaḥ //MT_3,9.45 //",
    "GSP27motik_3u:787": "vistareṇa kathayiṣyamāṇe 'sminn utpattiprakaraṇe tvaṃ kiṃ kathayasīty / atrāha",
    "GSP27motik_3u:788": "iyam itthaṃ jagadbhrāntir bhāty ajātaiva khātmikā / ity utpattiprakaraṇe kathyate 'smin mayādhunā //MU_3,9.46//",
    "GSP27motik_3u:789_0": "iyam puraḥsphuraṇaśīlā / jagadbhrāntiḥ jagadākāraḥ bhramaḥ / itthaṃ anayā yuktyā / ajātā eva anutpannā eva / ataḥ khātmikā",
    "GSP27motik_3u:789_1": "ākāśasvarūpā satī / bhāti sphurati / iti etat / mayā adhunā asmin utpattiprakaraṇe kathyate //MT_3,9.46 //",
    "GSP27motik_3u:790": "utpattiprakaraṇam eva kathayiṣyan sthūṇānikhanananyāyenotpattimūlakāraṇabhūtaśuddhacinmātraprakaṭanārtham ādau tadāvarakaprapañcalayaṃ tāvat kathayati",
    "GSP27motik_3u:791": "yad idaṃ dṛśyate kiñcij jagat sthāvarajaṅgamam / / sarvaṃ sarvaprakārāḍhyaṃ sasurāsurakiṃnaram //MU_3,9.47//",
    "GSP27motik_3u:792_0": "tan mahāpralaye prāpte rudrādipariṇāmini / bhavaty asad adṛśyaṃ ca kvāpi yāti vinaśyati //MU_3,9.48 //kiñcit anirvācyasvarūpam /",
    "GSP27motik_3u:792_1": "sarvaprakārāḍhyaṃ samastabhāvābhāvādiprakārayuktaṃ / mahāpralaye turyākhye avasthāviśeṣe mahākalpāntasamaye ca / rudrādipariṇāmini",
    "GSP27motik_3u:792_2": "rudrādilayayukte / rudro 'tra ahaṅkāraḥ saṃhārādhikārī śrīmahādevo jñeyaḥ / ādiśabdena buddhyādeḥ sṛṣṭisthityadhikāriṇaḥ",
    "GSP27motik_3u:792_3": "viṣṇvādeś ca grahaṇam / adṛśyam bāhyendriyāgocaram / nanu katham adṛśyaṃ ca bhavatīty / atrāha kvāpīti / kvāpi yāti anirvācye",
    "GSP27motik_3u:792_4": "kasmin cittattve ekatāṃ yāti / anyatayā sphuratīti yāvat / ata eva vinaśyati adarśanaṃ gacchati / na hi bhāsamānasya sarvathā",
    "GSP27motik_3u:792_5": "vināśo yuktaḥ / śuktikārajatasyāpi sarvathā vināśaprasaṅgāt / na hi śuktikārajataṃ sarvathā vinaśyati / kiṃ tu śuktibhāvena",
    "GSP27motik_3u:792_6": "sphurati //MT_3,9.47-48 //",
    "GSP27motik_3u:793": "nanu bhāsamānasyaitasya jagataḥ nāśe kiṃ śiṣyate / bhāsamānasya śuktikārajatasya nāśe hi śuktikā śiṣyate ity / atrāha",
    "GSP27motik_3u:794_0": "tataḥ stimitagambhīraṃ na tejo na tamas tatam / anākhyam anabhivyaktaṃ sat kiñcid avaśiṣyate //MU_3,9.49 //tataḥ dṛśyanāśānantaram /",
    "GSP27motik_3u:794_1": "kiñcit arthāt dṛśyavināśasākṣisvarūpaṃ kim api anirvācyaṃ vastu / śiṣyate śiṣṭaṃ bhavati / anyathā bhāsamānasya iyataḥ jagataḥ",
    "GSP27motik_3u:794_2": "kutrāvasthānaṃ syān / na hi bhāsamānasya vināśo ghaṭasvarūpanāśavat yuktaḥ / śuktikārajatanāśavad anyarūpatayā sphuraṇamātrarūpatvāt /",
    "GSP27motik_3u:794_3": "anyarūpatayā sphuraṇaṃ prādhānyaṃ vinā nopapadyata iti / kiñcit kathambhūtam / stimitagambhīram / stimitam cetyaunmukhyākhyaspandarahitam /",
    "GSP27motik_3u:794_4": "gambhīram svaviṣayāvagāhitrabhāvenāvagāhanakriyāviṣayatvābhāvena ca avagāhitum aśakyam / tādṛśaṃ ca tat tādṛśaṃ ceti / punaḥ",
    "GSP27motik_3u:794_5": "kathambhūtaṃ / na tejaḥ śuddhacinmātrarūpatvena jīvādisvarūpalaukikacetanavyatiriktam ity arthaḥ / tathā na tamaḥ jaḍapadārthavyatiriktam",
    "GSP27motik_3u:794_6": "ity arthaḥ / atha vā cinmātrarūpatvena cetyasvarūpabāhyatejastamovyatiriktam iti jñeyam / punaḥ kathambhūtam / sarvatrānusyūtam /",
    "GSP27motik_3u:794_7": "punaḥ kathambhūtam / anākhyam ākhyākartṛtvenāvasthānāt ākhyāviṣayatvābhāvāc cākhyātum aśakyam ity arthaḥ / punaḥ kathambhūtaṃ /",
    "GSP27motik_3u:794_8": "anabhivyaktam bāhyāntaḥkaraṇāgocaratvena aprakaṭasvarūpam / kṛtaś ca pūrvam eṣāṃ viśeṣaṇānāṃ hetuhetumadbhāvena śṛṅkhalābandha",
    "GSP27motik_3u:794_9": "iti na punar āyastam //MT_3,9.49 //",
    "GSP27motik_3u:795": "avaśiṣṭatayā proktaṃ vastu punar api vistareṇa viśinaṣṭi",
    "GSP27motik_3u:796": "na śūnyaṃ nāpi cākāśaṃ na dṛśyaṃ na ca darśanam / na ca bhūtapadārthaugho yad anantatayā sthitam //MU_3,9.50//",
    "GSP27motik_3u:797_0": "anantatayā anantabhāvena / sthitaṃ yat vastu / śūnyaṃ na bhavati / tattve hi jagadadhiṣṭhānatvam ayuktaṃ syāt / na hi śūnyaṃ",
    "GSP27motik_3u:797_1": "kasyāpi adhiṣṭhānaṃ dṛṣṭam / tatra bhāsamānasya picchikādeḥ nāyanaraśmyadhiṣṭhānatvāt / tathā yat vastu / ākāśaṃ na bhavati /",
    "GSP27motik_3u:797_2": "proktanyāyena śūnyavyatiriktatvāt / ākāśasya ca śūnyaikamayatvāt / yat dṛśyaṃ na bhavati / kevaladraṣṭṛsvarūpatvāt / yat",
    "GSP27motik_3u:797_3": "vastu / darśanam na bhavati / draṣṭṛdṛśyānapekṣasiddhikatvāt / yat bhūtapadārthaughaḥ na bhavati / tattve hi jaḍaṃ syāt //MT_3,9.50 //",
    "GSP27motik_3u:798": "kim apy avyapadeśātma pūrṇāt pūrṇatarākṛti / na san nāsan na sadasan nābhāvo bhavanaṃ na ca //MU_3,9.51//",
    "GSP27motik_3u:799_0": "pūrṇāt pūrṇatvenābhimatāt ākāśādeḥ / pūrṇatarākṛti pūrṇatarākāram / yat vastu / kim apy avyapadeśātma kim apy anirvācyasvarūpaṃ",
    "GSP27motik_3u:799_1": "bhavati / tathā yat sat na bhavati / [...] jagadadhiṣṭhānatvāyogāt / tathā yat sadasat na bhavati / ubhayadoṣaprasaṅgāt /",
    "GSP27motik_3u:799_2": "tathā yat abhāvaḥ na bhavati / tadviruddhābhāvatayāpy avasthānāt //MT_3,9.51 //",
    "GSP27motik_3u:800": "cinmātraṃ cetyarahitam anantam ajaraṃ śivam / anādimadhyaparyantaṃ yad anādhi nirāmayam //MU_3,9.52//",
    "GSP27motik_3u:801_0": "yat evaṃvidhaṃ bhavati / evaṃvidhaṃ kīdṛg ity apekṣāyām āha cinmātram ityādi / cinmātram kevalaṃ citsvarūpam / ata eva cetyarahitam",
    "GSP27motik_3u:801_1": "cetyārūṣitam / anantam svāntasyāpi sākṣitvena sthitatvāt / tatra hi anādimadhyaparyantam ādimadhyaparyantavyavasthākārideśakālabhāsakatvāt",
    "GSP27motik_3u:801_2": "ādimadhyaparyantarahitam / anādhi cittābhāvena tadāśritādhirahitam / nirāmayam bhāvābhāvādisvarūparogarahitam //MT_3,9.52 //",
    "GSP27motik_3u:802": "yasmiñ jagat prasphurati dṛṣṭimauktikahaṃsavat / yaś cedaṃ yaś ca naivedaṃ devaḥ sadasadātmakaḥ //MU_3,9.53//",
    "GSP27motik_3u:803_0": "yasmin vastuni / jagat prasphurati adhiṣṭheyatayā vilasati / kathaṃ / dṛṣṭimauktikahaṃsavat / dṛṣṭau sphuritau mauktikahaṃsau",
    "GSP27motik_3u:803_1": "dṛṣṭimauktikahaṃsau / tāv iva tadvat / rogavaśena hi dṛṣṭyavayavabhūtāḥ raśmayaḥ mauktikabhāvena haṃsabhāvena cākāśe sphuranti /",
    "GSP27motik_3u:803_2": "sadasadātmakaḥ sadasatsvarūpaḥ / anirvācya iti yāvat / yaḥ devaḥ / yaḥ krīḍāśīlaḥ dyotanaśīlaś ca / idaṃ idantayā viṣayīkṛtaṃ",
    "GSP27motik_3u:803_3": "bhāvajātaṃ bhavati / sārabhāvena sthitatvāt / yaḥ devaḥ idaṃ na bhavati / ahantāsāratvena sthitatvāt //MT_3,9.53 //",
    "GSP27motik_3u:804": "akarṇajihvo 'nāsātvaṅnetraḥ sarvatra sarvadā / yaḥ śṛṇoty āsvādayati jighran spṛśati paśyati //MU_3,9.54//",
    "GSP27motik_3u:805_0": "akarṇajihvaḥ śrotrendriyarasanendriyarahitaḥ / tathā anāsātvaṅnetraḥ ghrāṇendriyatvagindriyanetrendriyarahitaḥ / yaḥ sarvatra",
    "GSP27motik_3u:805_1": "sarvadeśeṣu / sarvadā sarvakāleṣu / śṛṇoti samastaśabdaśravaṇakriyāṃ karoti / āsvādayati samastāsvādāsvādanakriyāṃ karoti /",
    "GSP27motik_3u:805_2": "jighran bhavati / samastagandhaśiṅghaṇakriyāṃ kurvan bhavati / spṛśati samstasparśasparśanakriyāṃ karoti / paśyati samastarūpadarśanakriyāṃ",
    "GSP27motik_3u:805_3": "karoti / samastadeśakālagatasamastaprasādasamastendriyasāratvena sthitatvāt śravaṇādikriyākartṛtvābhimānagrastasamastadeśakālagatasamastapramātṛbhāvena",
    "GSP27motik_3u:805_4": "vā sthitatvāt / na cendriyasāratvena sthitasyāsyānyendriyāpekṣā yuktā / indriyāṇām indriyāntaranairapekṣyeṇa tatsārasyāpi",
    "GSP27motik_3u:805_5": "tadvat tadapekṣāyāḥ ayuktavāt / kalpyamānānām api teṣāṃ etatsāratvaṃ vinā nakiñcidrūpatvāpatteḥ / etatsāratve tu etasyaiva",
    "GSP27motik_3u:805_6": "tadbhāvenāpi sthitatvāt / sarvapramātṛbhāvena sthitatve api nendriyāntarāpekṣā / tadindriyair evendriyamattvena indriyāntarāṇām",
    "GSP27motik_3u:805_7": "anupayogitvāt //MT_3,9.54 //",
    "GSP27motik_3u:806": "sa eva sadasadrūpaṃ yenālokena lakṣyate / sargacitram anādyantaṃ kharūpaṃ cāpy arañjanam //MU_3,9.55//",
    "GSP27motik_3u:807_0": "sa eva cinmātrasvarūpaḥ san draṣṭṛtām āpannaḥ sa eva / na tv anyaḥ kaścit / yenālokena yatsvarūpeṇa / sargacitraṃ jagadrūpaṃ",
    "GSP27motik_3u:807_1": "citram / citprakāśena lakṣyate dṛśyate / cidālokaṃ vinā draṣṭuḥ jagaddarśanāsambhavāt / kathambhūtaṃ sargacitraṃ / sadasadrūpaṃ /",
    "GSP27motik_3u:807_2": "phalataḥ sadasadbhyām anirvacanīyam / punaḥ kathambhūtam / anādyantam anādyantacinmātrasāratvenādyantarahitam ity arthaḥ /",
    "GSP27motik_3u:807_3": "punaḥ kathambhūtaṃ ca / kharūpaṃ ca / ābhāsamātrarūpatvena svapnavat ākāśarūpaṃ cety arthaḥ / punaḥ kathambhūtam / arañjanam",
    "GSP27motik_3u:807_4": "bhāsamānābhiḥ bhāvābhāvarañjanābhiḥ śuddhatvena paramārthato muktam ity arthaḥ / apiśabdaḥ pādapūraṇārthaḥ //MT_3,9.55 //",
    "GSP27motik_3u:808": "ardhonmīlitadṛgbhrūbhūmadhyatārakavaj jagat / vyomātmaiva sadābhāsaṃ svarūpaṃ yo 'bhipaśyati //MU_3,9.56//",
    "GSP27motik_3u:809_0": "yaḥ svarūpaṃ cinmātrākhyaṃ svabhāvaṃ / jagat naśvaracetyarūpaṃ / paśyati svagocarīkaroti / kathambhūtam jagat / vyomātmaiva",
    "GSP27motik_3u:809_1": "paramārthato jagadrūpatābhāvāt nakiñcidrūpam eva / punaḥ kathambhūtaṃ / sadābhāsaṃ sad ivābhāsata iti sadābhāsam / paramārthato",
    "GSP27motik_3u:809_2": "na sad ity arthaḥ / kathaṃ paśyati / ardhonmīlitadṛgbhrūbhūmadhyatārakavat / ardham unmīlitā dṛk yena / saḥ ardhonmīlitadṛk /",
    "GSP27motik_3u:809_3": "bhruvau eva bhūḥ sthānaṃ / tasyā madhyaṃ bhrūbhūmadhyaṃ / ardhonmīlitadṛśaḥ bhrūbhūmadhye bhāsamānā yā tārakā / tadvat /",
    "GSP27motik_3u:809_4": "ardhonmīlitanetraḥ puruṣaḥ svabhrūmadhye svadṛṣṭiraśmim eva tārakākārāṃ yathā paśyati / tathety arthaḥ / abhinayagamyaś cārthaḥ //MT_3,9.56 //",
    "GSP27motik_3u:810": "yasyānyad asti na vibhoḥ kāraṇaṃ śaśaśṛṅgavat / yasyedaṃ ca jagat kāryaṃ taraṅgaugha ivāmbhasaḥ //MU_3,9.57//",
    "GSP27motik_3u:811_0": "yasya vibhoḥ kāraṇaṃ nāstīty arthaḥ / nanu kathaṃ nāsya kāraṇam asti / satyam / tatkāraṇaṃ cidrūpam acidrūpaṃ vā / nāntyaḥ",
    "GSP27motik_3u:811_1": "cidrūpaṃ prati acidrūpakāraṇatvāyogāt / ādye tu sa eva cidrūpaḥ cidrūpasya svasya kāraṇaṃ kathaṃ syāt / iti sarvasya jagataḥ",
    "GSP27motik_3u:811_2": "tatkāryatvaṃ kathayati yasyedam iti / jagataḥ cinmātrakāryatvaṃ svapnajagadvaj jñeyam //MT_3,9.57 //",
    "GSP27motik_3u:812": "jvalataḥ sarvato 'jasraṃ cittasthālīṣu tiṣṭhataḥ / yasya cinmātradīpasya bhāsā bhāti jagattrayam //MU_3,9.58//",
    "GSP27motik_3u:813_0": "yasya cinmātradīpasya / dīpatvaṃ cāsya prakāśakatvena jñeyam / bhāsā indriyadvāranirgatayā citprabhayā / jagattrayam avasthātraye",
    "GSP27motik_3u:813_1": "bhāsamānaṃ prapañcatrayaṃ / bhāti sphurati / kathambhūtasya / sarvataḥ sarvatra / jvalataḥ sarvaṃ prakaṭayituṃ samarthasyety",
    "GSP27motik_3u:813_2": "arthaḥ / punaḥ kathambhūtasya / cittasthālīṣu cittarūpeṣu pātreṣu / tiṣṭhataḥ sārabhāvena sthitavataḥ / yuktaṃ ca dīpasya",
    "GSP27motik_3u:813_3": "pātreṣv avasthānam / yady api suṣuptau cittaṃ līyata eva tathāpi bījatvenātrāsyāvasthānāt evam uktam / bahir api bhūrbhuvassvarākhyaṃ",
    "GSP27motik_3u:813_4": "jagattrayaṃ cittenaiva bhāti //MT_3,9.58 //",
    "GSP27motik_3u:814": "yaṃ vinārkādayo 'py ete prakāśās timiropamāḥ / sati yasmin pravartante trijaganmṛgatṛṣṇikāḥ //MU_3,9.59//",
    "GSP27motik_3u:815_0": "yaṃ vinā cakṣurindriyasārabhāvena sthitaṃ yaṃ vinā / ete dṛśyamānāḥ / arkādayo 'pi timiropamā andhakārasadṛśāḥ / bhavanti /",
    "GSP27motik_3u:815_1": "cakṣuṣā aprakāśitāḥ sūryādayo hi sphuṭam evāndhakārasadṛśā eva / satīti / yathā sūryasannidhāne mṛgatṛṣṇikāḥ pravartante /",
    "GSP27motik_3u:815_2": "tathā yatsannidhāne trijagad ity arthaḥ //MT_3,9.59 //",
    "GSP27motik_3u:816": "saspande samudetīva niḥspande 'ntargateva ca / iyaṃ yasmiñ jagallakṣmīr alāta iva cakratā //MU_3,9.60//",
    "GSP27motik_3u:817_0": "yasmin saspande dṛśyaunmukhyākhyaspandayukte sati / jagallakṣmīḥ samudetīva / niḥspande sati / antargateva tadantargateva",
    "GSP27motik_3u:817_1": "ca bhavati / paramārthato nodeti nāntargacchatīti ivaśabdopādānam / kasminn ivālāta iva / yathālāte saspande bhrāmite sati /",
    "GSP27motik_3u:817_2": "cakratā cakrākāratvam / udeti / aspande sati / alātāntargateva bhavati / tathety arthaḥ //MT_3,9.60 //",
    "GSP27motik_3u:818": "jagannirmāṇavilayavilāso vyāpako mahān / spandāspandātmako yasya svabhāvo nirmalo 'kṣayaḥ //MU_3,9.61//",
    "GSP27motik_3u:819_0": "jagannirmāṇavilayavilāsaḥ jagatsṛṣṭisaṃhāravilāsaḥ / yasyākṣayaḥ nāśarahitaḥ / nirmalaḥ bhedamālinyādūṣitaḥ / mahān mahattvayukta /",
    "GSP27motik_3u:819_1": "ata eva vyāpakaḥ / svabhāvaḥ svarūpam eva / bhavati / na tv anyat / kathaṃ / sṛṣṭisaṃhāravilāsaḥ cetyamāno 'cetyamāno vā",
    "GSP27motik_3u:819_2": "ity etasyāsatkalpatvād alaṃ taccintayādye cidviṣayatayā cidantargatatvāt tadrūpa eveti na virodhaḥ / kathambhūtaḥ / spandāspandātmakaḥ",
    "GSP27motik_3u:819_3": "spandāspandasvarūpaḥ / tatra sṛṣṭivilāsaḥ spandamayaḥ / aspandamayaḥ saṃhāravilāsaḥ //MT_3,9.61 //",
    "GSP27motik_3u:820": "spandāspandamayī yasya pavanasyeva sarvagā / sattā nāmnaiva bhinneva vyavahārān na vastutaḥ //MU_3,9.62//",
    "GSP27motik_3u:821_0": "yasya spandāspandamayī sattā / cetyaunmukhyayuktā sattā spandamayī / tadrahitāspandamayī / vyavahārān nāmnaiva vyavahārārthaṃ",
    "GSP27motik_3u:821_1": "kṛtena nāmnā eva / bhinnā iva / kathambhūtā / sarvagā viśve taduttīrṇe ca svarūpe gatā / kasyeva / pavanasyeva / pavanasya",
    "GSP27motik_3u:821_2": "spandamayī sattā yayā vṛkṣādayaḥ kampante / 'spandamayī ākāśasvarūpā / nanu kathaṃ spandāspandamayyāḥ sattāyā ekatvaṃ / satyaṃ /",
    "GSP27motik_3u:821_3": "saspandasya niḥspandasya ca jalasyaikatvaṃ yathā nipuṇair niścīyate tathātrāpīti na virodhaḥ //MT_3,9.62 //",
    "GSP27motik_3u:822": "sarvadaiva prabuddho yaḥ supto yaḥ sarvadaiva ca / na prasupto na buddhaś ca yaḥ sarvatraiva sarvadā //MU_3,9.63//",
    "GSP27motik_3u:823_0": "yaḥ sarvadaiva sarvāsu daśāsv eva / prabuddhaḥ sākṣitayāvasthānāt prakṛṣṭajñānayukta eva / yaḥ sarvadā eva suptaś ca / tatparāmarśarahitatvāt",
    "GSP27motik_3u:823_1": "suptiṃ gataś ca bhavati / yaḥ sarvatraiva sarvadeśeṣu eva / sarvadā sarvāvasthāviśeṣeṣu / prasupto na bhavati / nityaṃ bodharūpatvāt /",
    "GSP27motik_3u:823_2": "buddhaś ca na bhavati / upekṣayā svaparāmarśe 'pi vimukhatvāt //MT_3,9.63 //",
    "GSP27motik_3u:824": "yadaspandaḥ śivaṃ śāntaṃ yatspandas trijagatsthitiḥ / spandāspandavilāsātmā ya eko bharitākṛtiḥ //MU_3,9.64//",
    "GSP27motik_3u:825_0": "iti / yadaspandaḥ yaccetyaunmukhyarāhityam / śāntaṃ kṣobharahitaṃ / śivam ānandaḥ / bhavati / yatspandaḥ yaccetyaunmukhyam /",
    "GSP27motik_3u:825_1": "trijagatsthitiḥ trijagatsattā / bhavati / yaḥ ekaḥ spandāspandavilāsātmā cetyaunmukhyatāyuktatadrahitasvarūpaḥ / bhavati /",
    "GSP27motik_3u:825_2": "kathambhūtaḥ / bharitākṛtiḥ / bharitā sarvamayī / ākṛtiḥ svarūpaṃ yasya / tādṛśaḥ / ekasya yugapatspandamayatvaṃ vaicitryāvaham //MT_3,9.64 //",
    "GSP27motik_3u:826": "āmoda iva puṣpeṣu na naśyati vināśiṣu / pratyakṣastho 'py athāgrāhyaḥ śauklyaṃ śuklapaṭeṣv iva //MU_3,9.65//",
    "GSP27motik_3u:827_0": "yaḥ vināśiṣu padārtheṣu / na naśyati tannāśe 'pi tadupādānatayā sūkṣmatvenāvasthānāt / na hi ghaṭe naṣṭe 'pi tadapekṣayā",
    "GSP27motik_3u:827_1": "sūkṣmam upādānabhūtaṃ mṛtsvarūpaṃ naśyati / ka ivāmoda iva / yathā puṣpe naṣṭe 'pi tadāmodaḥ ākāśe bhrāmyan kiñcit kālaṃ",
    "GSP27motik_3u:827_2": "na naśyati / tathety arthaḥ / yaḥ agrāhyaḥ kenāpi bāhyenāntareṇa vendriyeṇa grahītuṃ śakyo na bhavati / kathambhūto 'pi /",
    "GSP27motik_3u:827_3": "pratyakṣastho 'pi pratyakṣe vartamāno 'pi / na hi kasyacit svātmāpratyakṣaḥ nāham atrāsmīti / kim iva / śauklyam iva / yathā",
    "GSP27motik_3u:827_4": "paṭe vartamānaṃ śuklatvaṃ pratyakṣam api na hastena grāhyaṃ bhavati / tathety arthaḥ //MT_3,9.65 //",
    "GSP27motik_3u:828": "mūkopamo 'pi yo vaktā mantā yo 'py upalopamaḥ / yo bhoktā nityatṛpto 'pi kartā yaś cāpy akiñcana //MU_3,9.66//",
    "GSP27motik_3u:829_0": "yaḥ vaktā bhavati / sarvavaktṛrūpatayā sthitatvāt / kathambhūto 'pi / mūkopamo 'pi mūkopamatvaṃ cāsya nirvikalpatvāt / yaḥ",
    "GSP27motik_3u:829_1": "mantāpi jñātā / na hi taṃ vinā ko 'py anyo mantā nāma syāt / upalopamaḥ bhavati / cinmātrasvarūpatvena mantṛtvaleparahitatvāt /",
    "GSP27motik_3u:829_2": "yaḥ nityatṛpto 'pi parānandarūpatvena sarvadaiva svenaiva tṛpto 'pi / bhoktā bhavati / bhoktuḥ tadrūpatānapāyāt / yaḥ kartāpi",
    "GSP27motik_3u:829_3": "sarvakartṝṇāṃ sāmarthyāpādakatvena kartṛtvam āpanno 'pi / akiñcana bhavati / kiñcanātra kartā jñeyaḥ / kartāto na bhavatīty",
    "GSP27motik_3u:829_4": "arthaḥ / akartṛtvaṃ cāsya nakiñcanatvenaiva jñeyam / kartṛtvasya kiñcidrūpatvāt //MT_3,9.66 //",
    "GSP27motik_3u:830": "yo 'naṅgo 'pi samastāṅgaḥ sahasrakaralocanaḥ / na kiñcit saṃsthitenāpi yena vyāptam idaṃ jagat //MU_3,9.67//",
    "GSP27motik_3u:831_0": "yaḥ anaṅgo 'pi śuddhacinmātratvenāṅgarahito 'pi / samastāṅgo bhavati / yaḥ kathambhūtaḥ / sahasrakaralocanaḥ / sahasrapadam",
    "GSP27motik_3u:831_1": "atrānantatāvācakaṃ / tena anantakaralocana ity arthaḥ / anantakaralocanatvaṃ cāsyānantadehe svātmabhūtatayā jñeyam / sahasreti",
    "GSP27motik_3u:831_2": "viśeṣaṇadvāreṇa hetuḥ / tathā yena sarvam idaṃ vyāptam / anyathā kiṃmayam etat syād iti bhāvaḥ / yena kathambhūtenāpi / na",
    "GSP27motik_3u:831_3": "saṃsthitenāpi kutrāpi na vartamānenāpi / kathaṃ / kiñcit leśenāpīty arthaḥ / nasaṃsthitatvaṃ vāsya grahītum aśakyatvāt //MT_3,9.67 //",
    "GSP27motik_3u:832": "nirindriyabalasyāpi yasyāśeṣendriyakriyāḥ / yasya nirmanaso 'py etā manonirmāṇarītayaḥ //MU_3,9.68//",
    "GSP27motik_3u:833_0": "yasyāśeṣendriyakriyāḥ bhavanti / kathambhūtasyāpi / nirindriyabalasyāpi / aśeṣendriyakriyatvam asyendriyasārarūpatayā / yasya",
    "GSP27motik_3u:833_1": "nirmanaso 'pi nirvikalpacinmātratayā manorūpasyāpi / manonirmāṇarītayaḥ bhavanti / anyathā yena tena rūpeṇa bhāsamānānām",
    "GSP27motik_3u:833_2": "āsāṃ kuta utthānaṃ syāt //MT_3,9.68 //",
    "GSP27motik_3u:834": "yadanālocanād bhānti saṃsāroragabhītayaḥ / yasmin dṛṣṭe palāyante sarvathā sarvadetayaḥ //MU_3,9.69//",
    "GSP27motik_3u:835_0": "yadanālocanāt yadviṣayasamyagjñānābhāvāt / saṃsāroragabhītayaḥ saṃsārākhyasarpodbhavāni bhayāni / bhānti vilasanti / yathā",
    "GSP27motik_3u:835_1": "rajjusamyagjñānābhāvāt uragabhītayaḥ sphurantīty uragapadābhiprāyaḥ / paramātmājñānād eva hi tasmin saṃsāraḥ tadbhītayaś",
    "GSP27motik_3u:835_2": "ca bhānti / yasmin paramātmani / dṛṣṭe svarūpatvenānubhūte sati / sarvathā sarvaprakāreṇa vartamānā / ītayaḥ bādhāḥ / sarvadā",
    "GSP27motik_3u:835_3": "sarvakāleṣu / palāyante dūre gacchanti / ītīnāṃ palāyanam ītirūpatāviparyayeṇa paramātmarūpatājñānam eva / tāsām api paramārthataḥ",
    "GSP27motik_3u:835_4": "tadrūpatvāt //MT_3,9.69 //",
    "GSP27motik_3u:836": "sākṣiṇi sphāra ābhāse dhruve dīpa iva kriyāḥ / sati yasmin pravartante citrehāḥ spandapūrvikāḥ //MU_3,9.70//",
    "GSP27motik_3u:837_0": "sākṣiṇi sarvāsāṃ staimityaspandāvasthānāṃ grāhakatvena sākṣibhūte / sphāre vyāpake / ābhāse sphurattaikasāre / dhruve udāsīne /",
    "GSP27motik_3u:837_1": "yasmin sati sannidhimātraṃ bhajati sati / citrehāḥ nānāvidhāḥ manovyāpārāḥ / kathambhūtāḥ / spandapūrvikāḥ śarīraceṣṭāḥ /",
    "GSP27motik_3u:837_2": "pravartante / tatsahitā ity arthaḥ / asati āntare kasmin cittattve vikalpānāṃ śarīraceṣṭānāṃ cotthānaṃ yuktaṃ na syād iti",
    "GSP27motik_3u:837_3": "bhāvaḥ / kā iva / kriyā iva lokakriyā iva / yathā dīpe sannidhimātraṃ bhajati lokakriyā svayam eva pravartante / tathety",
    "GSP27motik_3u:837_4": "arthaḥ //MT_3,9.70 //",
    "GSP27motik_3u:838": "yasmād ghaṭapaṭākārapadārthaśatapaṅktayaḥ / taraṅgakaṇakallolavīcayo vāridher iva //MU_3,9.71//",
    "GSP27motik_3u:839_0": "yasmād upādānabhūtāt / yataḥ ghaṭapaṭākārapadārthaśatapaṅktayaḥ ghaṭapaṭasvarūpāḥ padārthaśatasamūhāḥ / bhavanti / yady api",
    "GSP27motik_3u:839_1": "paramāṇvāder evopādānatvam anyair uktaṃ tathāpi cetanān prati tasyopādānatvābhāvāt kim api cetanācetanasvarūpam upādānaṃ",
    "GSP27motik_3u:839_2": "kalpyam iti na vivādaḥ / kā iva / taraṅgakaṇakallolavīcaya iva / yathā tāḥ ambudheḥ bhavanti / tathety arthaḥ //MT_3,9.71 //",
    "GSP27motik_3u:840": "sa evānyatayodeti yaḥ padārthaśatabhramaiḥ / kaṭakāṅgadakeyūranūpurair iva kāñcanam //MU_3,9.72//",
    "GSP27motik_3u:841_0": "sa eva cidākhyo 'pūrvarūpeṇa vartamāna evānyatayānyasvarūpeṇodeti udayaṃ yāty / anyasvarūpatām iva bhajata ity arthaḥ / kaiḥ",
    "GSP27motik_3u:841_1": "kṛtvā / padārthaśatabhramaiḥ padārthaśatarūpāḥ bhramāḥ / taiḥ / padārthaśatair ity arthaḥ / śatapadaṃ cātrānantatāparam /",
    "GSP27motik_3u:841_2": "kim iva / kāñcanam iva / yathā kāñcanaṃ / tad eva kaṭakāṅgadakeyūranūpurair udeti / tathety arthaḥ //MT_3,9.72 //",
    "GSP27motik_3u:842": "yas tvam ekāvabhāsātmā yo 'ham ete janāś ca ye / yaś ca na tvam abuddhātman nāhaṃ naite janāś ca yaḥ //MU_3,9.73//",
    "GSP27motik_3u:843_0": "he abuddhātman adya tāvat ajñātaparamātmatattva / ekāvabhāsātmā kevalajñānasvarūpaḥ / yaḥ tvam upadeśyabhūtaḥ asti / tvattayā",
    "GSP27motik_3u:843_1": "bhātīty arthaḥ / yaḥ aham upadeśakabhūtaḥ asti / mattayā bhātīty arthaḥ / yaś ca ya ete janāḥ asti / tattayā bhātīty arthaḥ /",
    "GSP27motik_3u:843_2": "sarvatra sāratayā sthitatvāt / nanu paricchinna eva tarhy asau nety āha yaś ceti / tvattādivikalparahitaśuddhacinmātrarūpeṇa",
    "GSP27motik_3u:843_3": "paramārthataḥ sthitatvād ity arthaḥ //MT_3,9.73 //",
    "GSP27motik_3u:844": "anyevāvyatiriktaiva saivāseva ca bhaṅgurā / payasīva taraṅgālī yasmin sphurati dṛśyabhūḥ //MU_3,9.74//",
    "GSP27motik_3u:845_0": "bhaṅgurā naśvarasvabhāvā / dṛśyabhūḥ / dṛśyaṃ dṛśikriyāviṣayo bhāvajātaṃ / tad eva bhūḥ nānāracanādhāratvāt bhūmiḥ / sā yasminn",
    "GSP27motik_3u:845_1": "ādhārabhūte / sphurati vilasati / citsvarūpasya dṛśyādhāratvaṃ svapnadṛṣṭāntena jñeyaṃ / kathambhūtaivāvyatiriktaiva tato",
    "GSP27motik_3u:845_2": "vyatirekam anāpannaiva / anyevānyavat / bhāsamānety arthaḥ / avyatiriktasyānyatābhāsanaṃ vaicitryāvahaṃ / vyatirekābhāve",
    "GSP27motik_3u:845_3": "'pi jātivyaktyor iva aikyābhāvam āśaṅkya tanmayatāṃ kathayati saiveti / saiva na tu leśenāpy atadrūpatāmatī / aseva atadvad",
    "GSP27motik_3u:845_4": "bhāsamānā / keva / taraṅgālīva / taraṅgālyāḥ ca payasi tadrūpatāyām apy atadrūpatayeva bhāsanaṃ sarvapratītisiddham eva //MT_3,9.74 //",
    "GSP27motik_3u:846": "yataḥ kālasya kalanā yato dṛśyasya dṛśyatā / mānasī kalanā yena yena bhāsāṃ vibhāsanam //MU_3,9.75//",
    "GSP27motik_3u:847_0": "kālasya vartamānādyupādhyasahitasya vastunaḥ / yataḥ kalanā kalpanā bhavati / na hy āntaraṃ kalpayitāraṃ vinā kālasya kalpanā",
    "GSP27motik_3u:847_1": "yukteti bhāvaḥ / yataḥ dṛśyasya dṛśyatā bhavati / na hi draṣṭāraṃ vinā dṛśyasya dṛśyatvam upapadyate / yena mānasī kalanā",
    "GSP27motik_3u:847_2": "bhavati / na hi sākṣiṇaṃ vinā mano 'pi sidhyati / yena bhāsāṃ ghaṭādijñānānāṃ / vibhāsanaṃ sphuraṇaṃ / bhavati / na hi jñātāraṃ",
    "GSP27motik_3u:847_3": "vinā jñānāny utpadyante //MT_3,9.75 //",
    "GSP27motik_3u:848": "kriyāṃ rūpaṃ rasaṃ gandhaṃ sparśaṃ śabdaṃ ca cetanam / yad vetsi tad asau devo yena vetsi tad apy asau //MU_3,9.76//",
    "GSP27motik_3u:849_0": "kriyām ity anena vetsīty asya sthāne karoṣīty etat sambandhanīyam / tenāyam arthaḥ / tvaṃ / kriyāṃ yat karoṣi / tat karaṇam /",
    "GSP27motik_3u:849_1": "api asau pūrvoktaḥ / devaḥ krīḍākārī / bhavati / yena karmendriyeṇa karoṣi / tat karmendriyam / apy asau devaḥ bhavati /",
    "GSP27motik_3u:849_2": "tathā rūpaṃ rasaṃ gandhaṃ sparśaṃ śabdaṃ yad vetsi tad vedanam / asau devaḥ bhavati / yena dhīndriyapañcakena vetsi tad apy",
    "GSP27motik_3u:849_3": "asau devaḥ bhavati / tathā cetanam saṅkalpādikaṃ / yad vetsi tad asau devaḥ bhavati / yenāntaḥkaraṇena / vetsi tad apy asau",
    "GSP27motik_3u:849_4": "devaḥ bhavati / etena kriyāphalasya tatkaraṇasya ca tanmayatā kathitā / kartus tu sā nirvivādasiddhaiva //MT_3,9.76 //",
    "GSP27motik_3u:850": "evaṃ viśeṣaṇadvāreṇa tatsvarūpam uktvā tatpraveśopāyam āha",
    "GSP27motik_3u:851": "draṣṭṛdarśanadṛśyānāṃ madhye yad darśanaṃ sthitam / sādho tadavadhānena svātmānam avabudhyase //MU_3,9.77//",
    "GSP27motik_3u:852_0": "he sādho paramātmabodhārha / tvaṃ tadavadhānena tatrāvadhānadānena / svātmānaṃ svarūpabhūtaṃ paramātmānam / avabudhyase jānāsi /",
    "GSP27motik_3u:852_1": "tatra kutra / draṣṭṛdarśanadṛśyānāṃ trayāṇāṃ / madhye / yad darśanaṃ sthitaṃ bhavati / ayam atra nirṇayaḥ / sarvo vyavahāraḥ",
    "GSP27motik_3u:852_2": "tāvat tripuṭyām eva sampadyate / tatra draṣṭā kartā / darśanaṃ kriyā / dṛśyam ālambanabhūtaṃ karma / yadviṣayā kriyotpadyate /",
    "GSP27motik_3u:852_3": "karaṇaṃ tv asādhāraṇakāraṇarūpam etebhyo na vyatiricyate / sāmagryā eva karaṇatvāt / tatrāhaṃ draṣṭety abhimānagrastād draṣṭuḥ",
    "GSP27motik_3u:852_4": "grāhyaikarūpadṛśyaviṣayaṃ darśanam utpadyate / 'nyathā tayoḥ draṣṭṛdṛśyatāyogāt / draṣṭābhimānagrastatvān na jhagiti śuddhīkartuṃ",
    "GSP27motik_3u:852_5": "śakyate / dṛśyaṃ tv atyantajaḍatayā tattulyayogakṣemam evātaḥ tau hitvā darśana evāvadhānaṃ vihitaṃ / nanu darśanam apy āśrayaviṣayadoṣeṇa",
    "GSP27motik_3u:852_6": "dūṣitaṃ / natarāṃ śuddhīkartuṃ śakyate / satyaṃ / draṣṭari sthitāyā ahantāyāḥ dṛśyasthāyāḥ jaḍatāyāś ca nivāraṇam aśakyam",
    "GSP27motik_3u:852_7": "eva / leśata ubhayasparśadūṣitasya darśanasya tu aṃśabhāvena sthitadoṣadvayanivāraṇaṃ suśakam eva / tatreyaṃ rītiḥ / darśanaṃ",
    "GSP27motik_3u:852_8": "madrūpaṃ nāsti / sphuṭaṃ madvyatiriktatvāt / madvyatiriktatvaṃ cāsya draṣṭṛtvābhāvāt dṛśyarūpam api nāsti / grāhakatvāt /",
    "GSP27motik_3u:852_9": "ataḥ tābhyāṃ vyatiriktaṃ kim api grahītum aśakyam avyapadeśyaṃ darśanaṃ nāmāstīti siddhā darśanasya paramātmarūpatā / tato",
    "GSP27motik_3u:852_10": "draṣṭṛdṛśyayoś ca sā siddhataraiva / na hi darśanasambandhavilaye draṣṭṛdṛśyayoḥ sthitiḥ sambhavati / darśanāśrayatvenaiva",
    "GSP27motik_3u:852_11": "draṣṭur draṣṭṛtvāt / tadviṣayatvena ca dṛśyasya dṛśyatvāt / athavā darśanam atra darśanecchākālīnaṃ jñeyaṃ / tad dhi tadā",
    "GSP27motik_3u:852_12": "āśrayaviṣayoparāgābhāvena śuddhatayaiva sphurati / paścāt tu sthūlatāṃ yāti //MT_3,9.77 //",
    "GSP27motik_3u:853": "pūrvoktaṃ sargāntaślokena saṅgṛhṇāti",
    "GSP27motik_3u:854_0": "ajam ajaram ajāḍyaṃ śāśvataṃ brahma nityaṃ śivam amalam anādyaṃ vandhyavedyair anindyam / sakalakalanaśūnyaṃ kāraṇaṃ kāraṇānām",
    "GSP27motik_3u:854_1": "anubhavanam avedyaṃ vedanaṃ vittvam antaḥ //MU_3,9.78 //",
    "GSP27motik_3u:855_0": "vittvaṃ vettīti yāvat / antaḥ bhavati / sarvasya dṛśyajātasya paryavasānarūpaṃ bhavati / mahāpralaye śiṣyate iti yāvat /",
    "GSP27motik_3u:855_1": "kathambhūtaṃ / ajam sarvadaiva vartamānatvāt / ajaraṃ śarīravyatiriktatvāt / ajāḍyaṃ manovyatiriktatvāt / śāśvataṃ viśvātmakatve",
    "GSP27motik_3u:855_2": "'pi svarūpād acyutatvāt / brahma jagadrūpeṇa bṛṃhaṇāt / nityaṃ kālatrayānapāyitvāt / śivaṃ sukhaikarūpatvāt / amalaṃ bhedamālinyarahitatvāt /",
    "GSP27motik_3u:855_3": "anādyaṃ kasyāpi tadādyatvenāvartamānatvāt / vandhyavedyaiḥ vyarthavedyair / anindyam akadarthitaṃ / tatsthair bhāvābhāvair",
    "GSP27motik_3u:855_4": "adūṣitatvāt / sakalakalanaśūnyaṃ nirvikalpasvarūpatvāt / kāraṇānāṃ kāraṇatvenābhimatānāṃ brahmādīnāṃ / kāraṇaṃ / teṣām apy",
    "GSP27motik_3u:855_5": "ākṛtimattvena sakāraṇatvāt / anubhavanam anubhavasvarūpaṃ / anubhava eva pūrvoktaviśeṣāṇāṃ sambhavāt / anubhavasvarūpatve",
    "GSP27motik_3u:855_6": "'pi vedyamālinyam āśaṅkyāhāvedyam iti / avedyaṃ vedyasparśādūṣitaṃ / vedanam / acetyacidrūpam iti yāvat / iti śivam //MT_3,9.78 //",
    "GSP27motik_3u:856": "iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe navamaḥ sargaḥ // 3,9 //",
    "GSP27motik_3u:857": "oṃ / atra moham āpanna iva śrīrāmaḥ pṛcchati",
    "GSP27motik_3u:858": "mahāpralayasampattau yad etad avaśiṣyate / bhavatv etad anākāraṃ nāma nāsty atra saṃśayaḥ //MU_3,10.1//",
    "GSP27motik_3u:859_0": "atra saṃśayo nāsti / etat vastu / anākāram ākārarahitaṃ / bhavatu / atra mamāpi viśvāso 'stītīti bhāvaḥ / etat kiṃ / mahāpralayasampattau",
    "GSP27motik_3u:859_1": "sarvabhāvakṣaye / yat etat sad vastu / avaśiṣyate avaśiṣṭatayā tiṣṭhati //MT_3,10.1 //",
    "GSP27motik_3u:860": "bahir anubhūyamānākārarahitaśūnyādivasturūpatānirāsas tu tasya na yujyata iti kathayati",
    "GSP27motik_3u:861": "na śūnyaṃ katham etat syān na prakāśaḥ kathaṃ bhavet / kathaṃ vā na tamorūpaṃ kathaṃ vā naiva khātmakam //MU_3,10.2//",
    "GSP27motik_3u:862": "tat śūnyaṃ kathaṃ na bhavet / tad eva bhavatv ity arthaḥ / evaṃ sarvatra yojyam / prakāśaḥ mahābhūtaprakāśaḥ / khātmakam ākāśarūpam //MT_3,10.2//",
    "GSP27motik_3u:863": "kathaṃ vā naiva cidrūpaṃ jīvo vā na kathaṃ bhavet / kathaṃ na buddhitattvaṃ syāt kathaṃ vā na mano bhavet //MU_3,10.3//",
    "GSP27motik_3u:864": "cidrūpatvasyāpi tatra paramārthatayā nivāraṇād etad uktam //MT_3,10.3//",
    "GSP27motik_3u:865": "kathaṃ vā na na kiñcit syāt kathaṃ vā sarvam ity api / anayā ca vacobhaṅgyā mama moha ivoditaḥ //MU_3,10.4//",
    "GSP27motik_3u:866": "na kiñcit kenāpi rūpeṇa sthitaṃ na bhavati / nakiñcittvasyāpi nirākaraṇāt / sarvam ity api kathaṃ vā na bhavati //MT_3,10.4//",
    "GSP27motik_3u:867": "śrīvasiṣṭha uttaram āha",
    "GSP27motik_3u:868": "viṣamo 'yam ati praśno bhavatā samudāhṛtaḥ / bhinadmy enaṃ tv ayatnena naiśaṃ tama ivāṃśumān //MU_3,10.5//",
    "GSP27motik_3u:869_0": "atiśabdo bhinnakramaḥ / bhavatā ayaṃ praśnaḥ ativiṣamaḥ durbodhataraḥ / samudāhṛtaḥ / tu viśeṣe / 'haṃ enam ayatnena sukhenaiva /",
    "GSP27motik_3u:869_1": "bhinadmi / manogranthirūpatvāt praśnasya bhinadmīti kathanam / ka ivāṃśumān iva sūrya iva / aṃśumān yathā naiśaṃ niśāsambandhi /",
    "GSP27motik_3u:869_2": "tamaḥ bhinatti / tathety arthaḥ //MT_3,10.5 //",
    "GSP27motik_3u:870": "praśnam eva bhinatti",
    "GSP27motik_3u:871": "mahākalpāntasampattau yat tat sad avaśiṣyate / tad rāma na yathā śūnyaṃ tad idaṃ śṛṇu kathyate //MU_3,10.6//",
    "GSP27motik_3u:872_0": "mahākalpāntasampattau turye turyātīte mahāpralayasamayaniṣpattau vā / tat prasiddhaṃ kenāpi apalapitum aśakyaṃ / he rāma /",
    "GSP27motik_3u:872_1": "tat yacchabdakathitaṃ sad vastu / yathā yena prakāreṇa / śūnyaṃ na bhavati / tat tam eva prakāram / idaṃ samanantaram eva",
    "GSP27motik_3u:872_2": "kathyamānaṃ / śṛṇu / yato mayā kathyate //MT_3,10.6 //",
    "GSP27motik_3u:873": "tad eva kathayati",
    "GSP27motik_3u:874": "anutkīrṇā yathā stambhe saṃsthitā sālabhañjikā / tathā viśvaṃ sthitaṃ tatra tena śūnyaṃ na tat padam //MU_3,10.7//",
    "GSP27motik_3u:875_0": "anutkīrṇā takṣakāreṇa nistakṣya na prakaṭīkṛtā / stambhe saṃsthitatvam asyā agre prakaṭībhāvāt / viśvasya sadrūpe sthitatvam",
    "GSP27motik_3u:875_1": "adyaiva bhāsamānatvād / iti tu viśeṣaḥ / tat padaṃ paramātmākhyaṃ padam / yadi tac chūnyaṃ syāt tadā jagat kutra bhūyāt /",
    "GSP27motik_3u:875_2": "niradhiṣṭhānasya bhramasyāyuktatvād iti bhāvaḥ / bhedenaiva bhātīty anutkīrṇety uktam //MT_3,10.7 //",
    "GSP27motik_3u:876": "etad evam vistaraṃ kathayati",
    "GSP27motik_3u:877": "ayam itthaṃ mahābhogo jagadākhyo 'vabhāsate / satyo bhavatv asatyo vā yatra tatra kva śūnyatā //MU_3,10.8//",
    "GSP27motik_3u:878_0": "ayam anubhūyamānaḥ vistāraḥ / satyo bhavatu satsvarūpo bhavākhyaḥ / jagad iti nāmadheyaḥ / mahābhogaḥ mahāvistāraḥ / satyo",
    "GSP27motik_3u:878_1": "bhavatu satsvarūpo bhavatv / asatyo vāsatsvarūpo vā bhavatu / saḥ yatra ādhārabhūte yasmin vastuni / avabhāsate sphurati /",
    "GSP27motik_3u:878_2": "tatra kva śūnyatā / na yukteti bhāvaḥ //MT_3,10.8 //",
    "GSP27motik_3u:879": "yathā na putrikāśūnyaḥ stambho 'nutkīrṇasālikaḥ / tathā tāta jagad brahma tena śūnyaṃ na tat padam //MU_3,10.9//",
    "GSP27motik_3u:880_0": "anutkīrṇasālikaḥ anutkīrṇaputrikaḥ / dārṣṭāntike yojayati tatheti / he tāta he pūjya / tathety anena pūrvavākyasthaṃ neti",
    "GSP27motik_3u:880_1": "śūnya iti ca padadvayam ākṛṣyate / tenāyam arthaḥ / tathā brahma jagacchūnyaṃ na bhavati / phalitam āha teneti //MT_3,10.9 //",
    "GSP27motik_3u:881": "somyāmbhasi yathā vīcir na cāsti na ca nāsti ca / tathā jagad brahmaṇīdaṃ śūnyāśūnyapadaṃ gatam //MU_3,10.10//",
    "GSP27motik_3u:882_0": "somyāmbhasi kṣobharahite jale / na cāsti / tadānīm alabhyatvāt / na ca nāsti / agre sphuṭībhaviṣyamāṇatvāt / dārṣṭāntikam",
    "GSP27motik_3u:882_1": "āha tatheti / bhāsamānatvād aśūnyapadaṃ gataṃ / paramārthato nakiñcidrūpatvāc chūnyapadaṃ gatam iti yojyam //MT_3,10.10 //",
    "GSP27motik_3u:883": "nanu tarhi putrikādisādṛśyena siddhā eva brahmaṇi jagatsthitir ity / atrāha",
    "GSP27motik_3u:884": "deśakālādiśāntatvāt putrikāracanaṃ drume / sambhavaty ajadhātau tu kena nāntar vimuhyate //MU_3,10.11//",
    "GSP27motik_3u:885_0": "drume lakṣaṇayā stambhe / putrikāracanaṃ deśavaśena kālavaśena kartrādivaśena ca sambhavati / tu viśeṣe / ajadhātau navīnaprādurbhāvarahitacidākhyamūlakāraṇaviṣaye /",
    "GSP27motik_3u:885_1": "'ntaḥ manasi / kena puruṣeṇa / na muhyate mohitena bhūyate / 'pi tu sarveṇaivety arthaḥ / kuto muhyate / deśakālādiśāntatvāt /",
    "GSP27motik_3u:885_2": "ādiśabdena kartrādīnāṃ grahaṇam / deśakālakartrādiśānter ity arthaḥ / tacchāntiś cātra śuddhacinmātratayaiva jñeyā / mohaś",
    "GSP27motik_3u:885_3": "ca deśakālādisparśarahite brahmaṇi kathaṃ jagad bhāti ity evaṃrūpo jñeyaḥ //MT_3,10.11 //",
    "GSP27motik_3u:886": "phalitam āha",
    "GSP27motik_3u:887": "tat stambhaputrikādy etat paramārthajagatsthiteḥ / ekadeśena sadṛśam upamānaṃ na sarvataḥ //MU_3,10.12//",
    "GSP27motik_3u:888_0": "yataḥ deśakālādisambhavena stambhe putrikāracanaṃ yuktaṃ / tacchāntyā tu ciddhātau tu na yuktam / tat tato hetoḥ / etat samanantaram",
    "GSP27motik_3u:888_1": "evoktaṃ stambhaputrikādi / ādiśabdena vīcyambhasor grahaṇam / paramārthe yā jagatsthitis / tasyāḥ ekadeśena śūnyatānivāraṇamātreṇa /",
    "GSP27motik_3u:888_2": "sadṛśam upamānaṃ bhavati / na sarvataḥ na sarveṇa prakāreṇa / na bhavatīty arthaḥ //MT_3,10.12 //",
    "GSP27motik_3u:889": "jagadādhāratvena śūnyatvaṃ nirasya tadrūpatayā nirasyati",
    "GSP27motik_3u:890": "na kadācid udetīdaṃ parasmān na ca śāmyati / idaṃrūpaṃ kevalaṃ sad brahma svātmani saṃsthitam //MU_3,10.13//",
    "GSP27motik_3u:891_0": "parasmāt paramātmanaḥ / nanu yadi jagan nodeti na ca śāmyati tarhi kim idaṃ bhāsata ity / atrāha idam iti / kevalam advitīyaṃ /",
    "GSP27motik_3u:891_1": "sat satsvarūpaṃ / brahma bṛṃhitaṃ vastu / svātmani svasvarūpe / saṃsthitaṃ bhavati / kathambhūtaṃ idaṃrūpaṃ / idaṃ śāntyudayasahitaṃ",
    "GSP27motik_3u:891_2": "jagat / rūpaṃ svarūpaṃ / yasya / tat / tādṛśaṃ / śāntyudayasahitasya jagato brahmatvaṃ brahmāśrayabṛṃhāviṣayatvena jñeyaṃ /",
    "GSP27motik_3u:891_3": "bṛṃhāviṣayo hi brahmasvarūpam eva bhavati / tathā ca brahmaṇaḥ śūnyatvaṃ na yuktam iti bhāvaḥ //MT_3,10.13 //",
    "GSP27motik_3u:892": "aśūnyatvāsambhavena śūnyatvanirāsam āha",
    "GSP27motik_3u:893_0": "aśūnyāpekṣayā śūnyaśabdārthaparikalpanā / aśūnyatvāsambhavataḥ śūnyatvāśūnyate kutaḥ //MU_3,10.14 //aśūnyatvāpekṣayāśūnyatvasya",
    "GSP27motik_3u:893_1": "kiñcidrūpatvasyāpeksayā tad apekṣyety arthaḥ / śūnyatvaparikalpanā / śūnyatvasya nakiñcidrūpatvasya / parikalpanā kalpanaṃ /",
    "GSP27motik_3u:893_2": "bhavati / tataḥ kim ity / atrāha aśūnyatveti / aśūnyatvāsambhavataḥ uktayuktyā kiñcidrūpatvāsambhavena / śūnyatvāśūnyate",
    "GSP27motik_3u:893_3": "nakiñcittvakiñcittve / kutaḥ / na sta ity arthaḥ / sāpekṣayor ekanāśe dvayor api nāśād iti bhāvaḥ / kiñcidrūpatvābhāvaś ca",
    "GSP27motik_3u:893_4": "nirālambaśuddhacinmātratayā jñeyaḥ //MT_3,10.14 //",
    "GSP27motik_3u:894": "śūnyatvaṃ nivārya prakāśarūpatvaṃ nivārayati",
    "GSP27motik_3u:895": "brahmaṇy ayaṃ prakāśo hi na sambhavati bhūtajaḥ / sūryānalendutārādi kutas tatra kilāvyaye //MU_3,10.15//",
    "GSP27motik_3u:896_0": "ayaṃ netreṇa dṛśyamāṇaḥ / bhūtajaḥ agnyādibhūtotpannaḥ / prakāśaḥ tejaḥ / hi niścaye / brahmaṇi vyāpake vastuni / na sambhavati /",
    "GSP27motik_3u:896_1": "cinmātratayā taduttīrṇatvāt / atra hetutvenottarārdham āha sūryeti / kilaśabdo hetutvadyotanārthaḥ / avyaye nāśarahite /",
    "GSP27motik_3u:896_2": "sūryādīnām ākṛtimattvena nāśasambhavān nātra sthitir yuktā / tadrūpatāyās tu kā kathā iti bhāvaḥ //MT_3,10.15 //",
    "GSP27motik_3u:897": "tamorūpatvaṃ nivārayati",
    "GSP27motik_3u:898": "mahābhūtaprakāśānām abhāvas tama ucyate / mahābhūtābhāvajaṃ tu tenātra na tamaḥ kvacit //MU_3,10.16//",
    "GSP27motik_3u:899_0": "tejo'bhāvasyaiva tamastvaṃ vādibhiḥ pratipāditam iti bhāvaḥ / phalitam āha mahābhūteti / tu viśeṣe / mahābhūtābhāvajaṃ lakṣaṇayā",
    "GSP27motik_3u:899_1": "mahābhūtaprakāśābhāvāt jātaṃ / tadrūpam iti yāvat / tamo / 'tra sadvastuni / tena mahābhūtaprakāśābhāvatvena hetunā / nāsti /",
    "GSP27motik_3u:899_2": "kutra / kvacit kasminn apy aṃśe mahābhūtasthityāyatane / mahābhūtapratiyogikābhāvāsambhavena tamo 'py atra na yuktaṃ / tadrūpasya",
    "GSP27motik_3u:899_3": "tu kā katheti bhāvaḥ //MT_3,10.16 //",
    "GSP27motik_3u:900": "nanu tejaso 'bhāve kathaṃ tat prakāśata ity / atrāha",
    "GSP27motik_3u:901": "svānubhūtiprakāśo 'sya kevalaṃ vyomarūpiṇaḥ / yo 'ntar asti sa tenaiva na tv anyenānubhūyate //MU_3,10.17//",
    "GSP27motik_3u:902_0": "vyomarūpiṇaḥ nakiñcidrūpasyāsya sadvastunaḥ / svānubhūtiḥ svāsvarūpabhūtā cāsāv anubhūtiḥ anubhavaḥ / svānubhūtiḥ / saiva",
    "GSP27motik_3u:902_1": "prakāśaḥ prākaṭyakaraṇabhūtaṃ tejaḥ / svānubhūtyaivāsau bhāti na bāhyatejasety arthaḥ / kathambhūtad ity / atrāha yo 'ntar",
    "GSP27motik_3u:902_2": "iti / yo 'ntar asti / puruṣeṇa sa tenaivākaraṇabhūtena tenaivānubhūyate / svapratītiviṣayatāṃ nīyate / na tv anyena / anyasya",
    "GSP27motik_3u:902_3": "tatra praveśāsambhavāt / svayam evāsāv anubhavo 'nubhavitānubhavanam anubhūtiviṣayaś ceti / na tatra kasyāpy apekṣeti bhāvaḥ //MT_3,10.17 //",
    "GSP27motik_3u:903": "prakṛtam anusandhatte",
    "GSP27motik_3u:904": "muktaṃ tamaḥprakāśābhyām ity etad ajaraṃ padam / ākāśakośam evainaṃ viddhi kośaṃ jagatsthiteḥ //MU_3,10.18//",
    "GSP27motik_3u:905_0": "iti anena prakāreṇa / etat avaśeṣatayā kathyamānam / ajaraṃ jarādoṣarahitaṃ / padaṃ sthānaṃ / tamaḥprakāśābhyāṃ tamasā prakāśena",
    "GSP27motik_3u:905_1": "ca / muktaṃ bhavati / khātmakatvam asya nivārayituṃ prastauti / ākāśeti / tvam enaṃ paramātmānam / ākāśakośam eva ākāśamadhyam",
    "GSP27motik_3u:905_2": "eva / jagatsthiteḥ kośaṃ bhāṇḍāgāraṃ / viddhi jānīhi //MT_3,10.18 //",
    "GSP27motik_3u:906": "dṛṣṭāntenaitad eva dṛḍhayati",
    "GSP27motik_3u:907": "bilvasya bilvasaṃjñasya yathā bhedo na kaścana / tatheha brahmajagator na manāg api bhinnatā //MU_3,10.19//",
    "GSP27motik_3u:908_0": "bilvasya bilvaphalasya / bilvasañjñasya bilveti saṃjñāpravṛttinimittasya vastunaḥ / yathā yena prakāreṇa / kaścana ko 'pi /",
    "GSP27motik_3u:908_1": "bhedaḥ nāsti / tathā tena prakāreṇehāsmiṃl lokatraye / brahmajagator manāg api bhinnatā na bhavati / yad eva brahma tad eva",
    "GSP27motik_3u:908_2": "jagat / yad eva jagat tad eva brahmeti bhāvaḥ / bilvasya bilvamadhyasyeti vā pāṭhaḥ //MT_3,10.19 //",
    "GSP27motik_3u:909": "nanu tathāpi prakṛte kim āyātam ity / atrāha",
    "GSP27motik_3u:910": "salile 'ntar yathā vīcir mṛdo 'ntar ghaṭako yathā / tathā yatra jagatsattā tat kathaṃ khātmakaṃ bhavet //MU_3,10.20//",
    "GSP27motik_3u:911_0": "salile jale / 'ntaḥ vīciḥ yathā bhavati / tathā tena prakāreṇa / yatra yasminn upādānabhūte / jagatsattā bhavati / tad vastu /",
    "GSP27motik_3u:911_1": "khātmakam ākāśasvarūpaṃ / kathaṃ bhavet //MT_3,10.20 //",
    "GSP27motik_3u:912": "cidrūpatānivāraṇārthaṃ prakriyām ārabhate",
    "GSP27motik_3u:913": "mṛjjalādyupamānaśrīḥ sākārātra samā na sā / brahma tv ākāśaviśadaṃ tasyāntaḥsthaṃ tathaiva tat //MU_3,10.21//",
    "GSP27motik_3u:914_0": "mṛjjalādyupamānaśrīḥ / atra brahmaviṣaye / samā yogyā / na bhavati / kuta ity apekṣāyām āha / sākāreti / yataḥ sākārā ākārasahitā",
    "GSP27motik_3u:914_1": "bhavati / sākāratvena kathaṃ mṛjjalāder upamānayogyatvam ity / atrāha brahmeti / tuḥ viśeṣe / brahmākāśaviśadaṃ nirākāraṃ /",
    "GSP27motik_3u:914_2": "bhavati / sākārasya mṛdādeḥ nirākāraṃ brahma prati upamānatvaṃ na yuktam iti bhāvaḥ / phalitam āha / tasyeti / tat tato hetoḥ /",
    "GSP27motik_3u:914_3": "tadantaḥsthaṃ tadantare sthitaṃ / jagat tathaiva nirākāraṃ bhavatīty arthaḥ //MT_3,10.21 //",
    "GSP27motik_3u:915": "punar apy upasaṃhāravyājena jagato nirākāratvaṃ sādhayati",
    "GSP27motik_3u:916": "tasmād yādṛk cidākāśam ākāśād api nirmalam / tadantaḥsthaṃ tādṛg eva jagacchabdārthabhāg api //MU_3,10.22//",
    "GSP27motik_3u:917_0": "ākāśād api nirmalatvaṃ cidākāśasya jaḍatvābhāvena jñeyam / tadantaḥsthaṃ jagat / tādṛg eva nirākāram eva bhavati / kathambhūtam",
    "GSP27motik_3u:917_1": "api / jagacchabdārthabhāg api / bhāvapradhāno nirdeśaḥ / tena jagadrūpatayā bhāsamānatvena jagacchabdārthatābhāg apīty arthaḥ //MT_3,10.22 //",
    "GSP27motik_3u:918": "marice 'ntar yathā taikṣṇyam ṛte bhoktur na lakṣyate / cinmātratvaṃ parākāśe tathā cetyakalāṃ vinā //MU_3,10.23//",
    "GSP27motik_3u:919_0": "yathā kenacit marice 'ntaḥ maricāntare / sthitaṃ taikṣṇyaṃ tiktatā / bhoktuḥ ṛte na lakṣyate na dṛśyate / bhoktari tu sati",
    "GSP27motik_3u:919_1": "tenaiva lakṣyate ity arthaḥ / tathā parākāśe paramātmani / sthitaṃ cinmātratvaṃ / cetyakalāṃ cetyāṃśaṃ vinā / na lakṣyate /",
    "GSP27motik_3u:919_2": "cetyacarvaṇād eva hi cinmātrasya cinmātratā jñāyate //MT_3,10.23 //",
    "GSP27motik_3u:920": "phalitam āha",
    "GSP27motik_3u:921": "tasmāc cid apy acidrūpā cetyariktatayātmani / jagattā tādṛśy eveyaṃ tādṛṅmātrātmatāvaśā //MU_3,10.24//",
    "GSP27motik_3u:922_0": "tasmāt tato hetoḥ / cetyariktatayā cetyarāhityenātmani cinmātrākhye svasvarūpe / cid api acid eva bhavati / cetyasyaiva pūrvanayena",
    "GSP27motik_3u:922_1": "cinmātratādṛḍhīkaraṇasāmarthyāt tasya cātrābhāvāt / tasyābhāvaś cātra brahmāntaḥsthatvena brahmatayaiva jñeyaḥ / brahmābhinne",
    "GSP27motik_3u:922_2": "jagaty api acittvam atidiśati / jagatteti / iyaṃ jagattāpi / tādṛśī eva cidrūpabrahmābhinnatvenācidrūpaiva bhavati / atra",
    "GSP27motik_3u:922_3": "hetutayā viśeṣaṇam āha / tādṛṅmātrātmatāvaśeti / yataḥ tādṛṅmātrātmatāyāḥ acidrūpabrahmamātrasvarūpatāyāḥ / vaśā āyattā /",
    "GSP27motik_3u:922_4": "acidbrahmasvarūpiṇīty arthaḥ / etena brahmajagatoḥ sarvathābhedo 'pi sādhitaḥ / na brahmaṇo 'cidrūpamātratā / tasyā agre",
    "GSP27motik_3u:922_5": "'pi sādhyamānatvāt //MT_3,10.24 //",
    "GSP27motik_3u:923": "nanu jagataḥ sarvathābhinnatve rūpālokamanaskārāḥ kiṃrūpā ity / atrāha",
    "GSP27motik_3u:924": "rūpālokamanaskārās tanmayā eva netarat / yathāsthitam ato viśvaṃ suṣuptaṃ turyam eva vā //MU_3,10.25//",
    "GSP27motik_3u:925_0": "rūpālokamanaskārāḥ / rūpaṃ nīlapītādi / ālokaḥ taddarśanam karaṇabhūtaḥ prakāśo vā / manaskāraḥ mānasaḥ parāmarśaḥ / tadviṣayāḥ",
    "GSP27motik_3u:925_1": "ete tanmayā eva / evaśabdārtham āha netarad iti / tanmayatvaṃ caiṣāṃ tadviṣayatvaṃ vināsatkalpatvāt / phalitam āha yatheti /",
    "GSP27motik_3u:925_2": "ato hetoḥ / viśvaṃ jagat / yathāsthitam anena prakāreṇaiva vartamānaṃ / na tu yayā kayāpi śaktyāntardhim āpāditaṃ / suṣuptaṃ",
    "GSP27motik_3u:925_3": "bhavati / suṣuptau bhedasaṃskāram āśaṅkyāha turyam iti / turyasvarūpacinmātraikamayam eva vā bhavatīty arthaḥ //MT_3,10.25 //",
    "GSP27motik_3u:926": "jagataḥ turyarūpabrahmatvena yogino vyavahāre 'pi brahmamayatām āha",
    "GSP27motik_3u:927": "tena yogī suṣuptātmā vyavahāry api śāntadhīḥ / āste brahma nirābhāsaṃ sarvabhāsāṃ samudgakam //MU_3,10.26//",
    "GSP27motik_3u:928_0": "tena pūrvoktena hetunā / yogī jagadbrahmaikatve samāhitaḥ / brahma brahmasvarūpam / āste / kuta evaṃrūpa āste / yataḥ vyavahāry",
    "GSP27motik_3u:928_1": "api vyavahāraṃ kurvāṇo 'pi / śāntadhīḥ kṣobharahitabuddhiḥ / īdṛśo 'pi kutaḥ / yataḥ suṣuptātmā prapañcaṃ prati suptāntaḥkaraṇaḥ /",
    "GSP27motik_3u:928_2": "prapañcaṃ prati suptamanaso hi śāntadhītvaṃ yuktam eva / kathambhūtaṃ brahma / nirābhāsaṃ nānābhāsebhyo niṣkrāntaṃ / taduttīrṇam",
    "GSP27motik_3u:928_3": "ity arthaḥ / punaḥ kathambhūtaṃ / sarvabhāsāṃ sarveṣāṃ ghaṭapaṭādijñānānāṃ / samudgakam udbhūtisthānam //MT_3,10.26 //",
    "GSP27motik_3u:929": "punar api prakṛtaṃ brahmajagadabhedam eva kathayati",
    "GSP27motik_3u:930": "ākāriṇi yathā saumye sthitas toye dravakramaḥ / anākṛtau tathā viśvaṃ sthitaṃ tatsadṛśaṃ pare //MU_3,10.27//",
    "GSP27motik_3u:931_0": "ākāriṇi bāhyendriyagrāhyasvarūpayukte / saumye kṣobharahite / toye / dravakramaḥ ādyaspandanāsamavāyikāraṇabhūtaguṇaviśeṣaparipāṭī /",
    "GSP27motik_3u:931_1": "yathā sthitaḥ bhavati / tathānākṛtau pare parabrahmaṇi / viśvaṃ sthitaṃ bhavati / kathambhūtaṃ / tatsadṛśam anākṛtīty arthaḥ /",
    "GSP27motik_3u:931_2": "saumye jale yathā sphuṭībhaviṣyamāṇatvena kiñcittvārho 'pi dravākhyo guṇaḥ tanmayaḥ / tathā bhāsamānatvena bhinnatvārho 'pi",
    "GSP27motik_3u:931_3": "prapañcaḥ brahmamaya iti bhāvaḥ //MT_3,10.27 //",
    "GSP27motik_3u:932": "abhedam uktvā tattvam eva kathayati",
    "GSP27motik_3u:933": "pūrṇāt pūrṇaṃ prasarati nirākārān nirākṛti / brahmaṇo viśvam ābhātaṃ tad viśvārthavivarjitam //MU_3,10.28//",
    "GSP27motik_3u:934_0": "pūrṇād brahmaṇaḥ / pūrṇarūpaṃ jagat / prasarati vilasati / prasaraṇaṃ cātra prapañcākrāntabuddhiṃ śiṣyaṃ prayuktam / nirākārāt",
    "GSP27motik_3u:934_1": "brahmaṇaḥ / nirākṛti jagat / prasarati / ataḥ brahmaṇaḥ yad viśvam ābhātaṃ bhānam āgataṃ / tat viśvārthavivarjitam viśvārthaiḥ",
    "GSP27motik_3u:934_2": "ghaṭapaṭādibhiḥ vivarjitaṃ bhavati / brahmaikamayaṃ bhavatīty arthaḥ //MT_3,10.28 //",
    "GSP27motik_3u:935": "pūrṇāt pūrṇaṃ prasarati saṃsthitaṃ pūrṇam eva tat / ato viśvam anutpannaṃ yac cotpannaṃ tad eva tat //MU_3,10.29//",
    "GSP27motik_3u:936_0": "pūrṇād brahmaṇaḥ / pūrṇarūpaṃ jagat / prasarati vilasati / prasaraṇaṃ saṃsthitaṃ bhavati / na tu tatprasaraṇena kācit khaṇḍanāsya",
    "GSP27motik_3u:936_1": "jāyate ity arthaḥ / phalitam āhāta iti / ataḥ pūrvoktād dhetoḥ / viśvam anutpannaṃ bhavati / brahmatvena tasya sadā sthitatvāt /",
    "GSP27motik_3u:936_2": "viśvānutpannatvam asahamānaṃ praty āha yac ceti / yat cotpannaṃ bhavati / tat tad eva brahmaiva / bhavati / utpannasyāpi",
    "GSP27motik_3u:936_3": "brahmatvāviruddhatvād ity arthaḥ //MT_3,10.29 //",
    "GSP27motik_3u:937": "etāvatyā prakriyayā siddham acidrūpatvaṃ brahmaṇaḥ kathayati",
    "GSP27motik_3u:938": "cetyāsambhavatas tasmin pade keva cidarthatā / āsvādakāsambhavato marice keva tīkṣṇatā //MU_3,10.30//",
    "GSP27motik_3u:939_0": "ata ity adhyāhāryam / ato hetoḥ / cetyāsambhavataḥ / cetyasya cidviṣayasya jagato / 'sambhavataḥ / tasmin pade brahmasvarūpe",
    "GSP27motik_3u:939_1": "pade / keva cidarthatā cicchabdapravṛttinimittatā / bhavati / na kāpīty arthaḥ / cetyaviṣayīkaraṇenaiva hi citaḥ cid iti",
    "GSP27motik_3u:939_2": "nāma yuktam / cetyābhāve tu tan na yuktam / cetyābhāvaś ca savistaraṃ pūrvaṃ sādhitaḥ / cidarthatāniṣedhaś cātra taduttīrṇatayā",
    "GSP27motik_3u:939_3": "jñeyaḥ na jaḍatayeti / atra samarthakaṃ dṛṣṭāntam āha āsvādaketi / keva na kāpīty arthaḥ / āsvādakāsambhavata āsvādakāsambhavena",
    "GSP27motik_3u:939_4": "ity arthaḥ //MT_3,10.30 //",
    "GSP27motik_3u:940": "punar apy etad eva kathayati",
    "GSP27motik_3u:941": "satyeveyam asatyaiva citeś cittoditā pare / abhāvāt pratibimbasya pratibimbārhatā kutaḥ //MU_3,10.31//",
    "GSP27motik_3u:942_0": "citeḥ cittā citsambandhī cidbhāvaḥ / pare paramātmani / asatyaiva paramārthato 'satsvarūpaiva satī / satyeva satyavad / uditātra",
    "GSP27motik_3u:942_1": "dṛṣṭāntam āha abhāvād iti / darpaṇasyeti śeṣaḥ / yathā darpaṇasya pratibimbārhatā pratibimbenaiva jñāyate / tadabhāve tu",
    "GSP27motik_3u:942_2": "sā na jñāyate / evaṃ parasya cittā cetyenaiva jñāyate / tadabhāve tu kuto jñāyate iti bhāvaḥ //MT_3,10.31 //",
    "GSP27motik_3u:943": "jīvādirūpatānirāsārthaṃ paramātmatattvaṃ viśinaṣṭi",
    "GSP27motik_3u:944": "paramāṇor api paraṃ tad aṇīyo 'py aṇīyasaḥ / śuddhaṃ sūkṣmaṃ paraṃ śāntaṃ tad ākāśodarād api //MU_3,10.32//",
    "GSP27motik_3u:945_0": "tat brahma / paramāṇor api param aṇīyaḥ atisūkṣmaṃ / bhavati / kathambhūtād api / aṇīyaso 'pi dvyaṇukādyapekṣayā sūkṣmatarād",
    "GSP27motik_3u:945_1": "api / sūkṣmataratvaṃ cāsya bāhyendriyāgrāhyatvena jñeyam / tat brahma / kathambhūtaṃ / śuddhaṃ rāgādirajo'dūṣitaṃ / sūkṣmaṃ /",
    "GSP27motik_3u:945_2": "param uttīrṇaṃ / śāntaṃ sarvapracāraśūnyaṃ / kasmād api / ākāśodarād api //MT_3,10.32 //",
    "GSP27motik_3u:946": "dikkālādyanavacchinnarūpatvād ativistṛtam / tad anādyantam ābhāsaṃ bhāsanīyavivarjitam //MU_3,10.33//",
    "GSP27motik_3u:947_0": "tat brahmātivistṛtam ativistīrṇaṃ bhavati / kutaḥ / dikkālādyanavacchinnarūpatvāt / ādiśabdena vastuparigrahaḥ trividhaparicchedaśūnyatvād",
    "GSP27motik_3u:947_1": "ity arthaḥ / nanu katham asya digādiparicchedaśūnyatvaṃ / tathātve 'py ativistṛtatvam iti cet / dik tāvat cetyamānā na vā /",
    "GSP27motik_3u:947_2": "na cet tarhi svayam evāsiddhā katham anyaṃ paricchedayet / cetyamānā cet tarhi citaiva sā paricchinnā kathaṃ tāṃ paricchedayet /",
    "GSP27motik_3u:947_3": "evaṃ kālāder api jñeyam / digādibhiḥ paricchinnam eva paricchinnaṃ bhavati / tadabhāve tv ativistṛtam eveti sthitam asyātivistṛtatvam /",
    "GSP27motik_3u:947_4": "punaḥ kathambhūtam / anādyantaṃ yathā tathā kalpyamānayor apy ādyantayoḥ sākṣitvād ādyantarahitam / punaḥ kathambhūtaṃ /",
    "GSP27motik_3u:947_5": "bhāsanīyavivarjitam ābhāsajñeyarahitajñānasvarūpam ity arthaḥ //MT_3,10.33 //",
    "GSP27motik_3u:948": "proktaviśeṣaṇāvaṣṭambhena jīvādirūpatām asya nivārayati",
    "GSP27motik_3u:949": "cidrūpam eva no yatra labhyate tatra jīvatā / kathaṃ syāc cittatākārā vāsanānilarūpiṇī //MU_3,10.34//",
    "GSP27motik_3u:950_0": "yatraivaṃvidhaguṇaviśiṣṭe brahmaṇi / cidrūpam eva bhāvapradhāno nirdeśaḥ cidrūpatvam eva / no labhyate pūrvanyāyena nānubhūyate /",
    "GSP27motik_3u:950_1": "tatra tādṛśe brahmaṇi / jīvatā jīvabhāvaḥ / kathaṃ syāt / kathambhūtā / cittatākārā cetyaśayanāviṣṭaṃ cittatvaṃ cittaṃ /",
    "GSP27motik_3u:950_2": "tadrūpiṇīty arthaḥ / punaḥ kathambhūtā / vāsanānilarūpiṇī / cetyabhāvanā vāsanā / saiva calattayānilaḥ / tadrūpiṇī / śuddhā",
    "GSP27motik_3u:950_3": "cidrūpatāpi yatra nāsti cetyaśayanāviṣṭāyā jīvatāyāḥ kā tatra vārteti bhāvaḥ //MT_3,10.34 //",
    "GSP27motik_3u:951": "cidrūpatvābhāvenaiva yugapajjīvāditāṃ nirākaroti",
    "GSP27motik_3u:952": "cidrūpānudayād eva tatra nāsty eva jīvatā / na buddhitā na cittattvaṃ nendriyatvaṃ na vāsanāḥ //MU_3,10.35//",
    "GSP27motik_3u:953_0": "cidrūpānudayād eva citsvarūpānudbhūter eva / na tv anyena hetunā / tadrūpānudayas tu pūrvaṃ kathitaḥ / sūkṣmarūpeṇa sthitā",
    "GSP27motik_3u:953_1": "cetyabhāvanā vāsanā / nanu cidrūpānudayena katham atra jīvāditā nāsti / satyaṃ / ciducchūnatāyā eva jīvādibhāvena tadrūpatvānudaye",
    "GSP27motik_3u:953_2": "yuktam eva jīvatādyabhāvatvam iti na virodhaḥ //MT_3,10.35 //",
    "GSP27motik_3u:954": "phalitam āha",
    "GSP27motik_3u:955": "evaṃ sthitaṃ layārambhapūrṇam apy ajaraṃ padam / asmaddṛṣṭyā sthitaṃ śāntaṃ śūnyam ākāśato 'dhikam //MU_3,10.36//",
    "GSP27motik_3u:956_0": "layārambhapūrṇaṃ sthitam api ajaraṃ jarākhyaśarīradharmarahitaṃ / padaṃ paramātmalakṣaṇaṃ sthānam / asmaddṛṣṭyākāśataḥ ākāśāpekṣayādhikaṃ",
    "GSP27motik_3u:956_1": "śāntaṃ / tathā śūnyaṃ nakiñcidrūpaṃ / sthitaṃ bhavati / katham / evaṃ pūrvoktayā yuktyety arthaḥ //MT_3,10.36 //",
    "GSP27motik_3u:957": "paramātmasvarūpaṃ durbodhaṃ jñātvā punar api śrīrāmaḥ pṛcchati",
    "GSP27motik_3u:958": "paramārthasya kiṃ rūpaṃ tasyānantacidākṛteḥ / punar etat samācakṣva nipuṇaṃ bodhavṛddhaye //MU_3,10.37//",
    "GSP27motik_3u:959_0": "tvaṃ punaḥ nipuṇaṃ samyak / bodhavṛddhaye paramātmaviṣayajñānavṛddhaye / etat samācakṣva kathaya / etat kiṃ / tasya prasiddhasyānantacidākṛteḥ",
    "GSP27motik_3u:959_1": "digādyaparicchinnacitsvarūpasya / paramārthasya satyasvarūpasya paramātmanaḥ / kiṃ rūpam astīti //MT_3,10.37 //",
    "GSP27motik_3u:960": "śrīvasiṣṭha uttaram āha",
    "GSP27motik_3u:961": "mahāpralayasampattau sarvakāraṇakāraṇam / śiṣyate yat paraṃ brahma tad idaṃ varṇyate śṛṇu //MU_3,10.38//",
    "GSP27motik_3u:962_0": "mahāpralayasampattau turye turyātīte mahākalpāntasamaye vā / kāraṇakāraṇaṃ mūlakāraṇaṃ / yat paraṃ brahma jagadbhāvena bṛṃhāṃ",
    "GSP27motik_3u:962_1": "gataṃ paramātmalakṣaṇaṃ vastu / śiṣyate mahāpralayasākṣibhāvena śiṣṭaṃ bhavati / mayā tad idaṃ varṇyate / 'taḥ tvaṃ śṛṇu //MT_3,10.38 //",
    "GSP27motik_3u:963": "paramātmasvarūpam eva varṇayati",
    "GSP27motik_3u:964": "nāśayitvā svam ātmānaṃ manaso vṛttisaṅkṣaye / yad rūpaṃ yad anākhyeyaṃ tad rūpaṃ tasya vastunaḥ //MU_3,10.39//",
    "GSP27motik_3u:965_0": "tasya vastunaḥ paraṃ brahmāparaparyāyasya paramātmalakṣaṇasya vastunaḥ / tat rūpaṃ bhavati / tat kiṃ / yat tad rūpaṃ / śiṣyata",
    "GSP27motik_3u:965_1": "iti śeṣaḥ / śiṣyate svanāśasākṣibhāvena śiṣṭaṃ bhavati / kasya / manasaḥ / kiṃ kṛtvā / svam ātmānaṃ nāśayitvā śuddhacinmātre",
    "GSP27motik_3u:965_2": "layaṃ nītvā / kasmin sati / vṛttisaṅkṣaye vṛttināśe sati ity arthaḥ / tad rūpaṃ kiṃ / yat anākhyeyaṃ bhavati / atiśuddhatvena",
    "GSP27motik_3u:965_3": "ākhyāyogyaṃ na bhavatīty arthaḥ / ayaṃ bhāvaḥ / manasaiva manaḥ chittveti nyāyena kiñcinmātraṃ samyakjñānena saṃsārakalanābhyo",
    "GSP27motik_3u:965_4": "niṣkrāntaṃ śuddhaṃ manaḥ bhāvanābalena śuddhāśuddhavṛttikṣayeṇa hetunā śuddhāśuddhaṃ svaṃ rūpaṃ nāśayati / tataḥ tan manaḥ",
    "GSP27motik_3u:965_5": "śuddhatare kutrāpy anākhyeye layībhūtam anākhyeyaṃ bhavati / etadrūpatā ca suṣuptau sarvair anubhūyate / kiṃ tu mūḍhatāmiśrā /",
    "GSP27motik_3u:965_6": "tac ca mano yadā tādṛk syāt tadāsya paramātmatābhāvaḥ bhavatīti / tatraiva yoginā sāvadhānena bhāvyam iti //MT_3,10.39 //",
    "GSP27motik_3u:966": "nāsti dṛśyaṃ jagad draṣṭā dṛśyābhāvād vilīnavat / bhātīti bhāsanaṃ yat syāt tad rūpaṃ tasya vastunaḥ //MU_3,10.40//",
    "GSP27motik_3u:967_0": "tasya vastunaḥ paramātmalakṣaṇasya vastunaḥ / tad rūpaṃ bhavati / tat kiṃ / yad iti evaṃ / bhāsanaṃ sphuraṇaṃ syāt / iti",
    "GSP27motik_3u:967_1": "kim / iti dṛśyaṃ dṛśikriyāviṣayo / jagat nāsti pratītimātrasiddhatvāt / draṣṭā dṛśikriyākartā / dṛśyābhāvād vilīnavat līna",
    "GSP27motik_3u:967_2": "iva / bhātīti / ayaṃ bhāvaḥ / pūrvaṃ samyagjñānena dṛśyātyantābhāvo yuktyā niśceyaḥ / tataḥ dṛśyātyantābhāvena draṣṭāpi layībhūta",
    "GSP27motik_3u:967_3": "iva bhavati / tataś ca draṣṭā dṛśyaṃ ca nāstīti sphurati / tatsphuraṇaṃ ca draṣṭṛdṛśyaleparahitatvena nakiñcidrūpatvād anākhyeyaṃ",
    "GSP27motik_3u:967_4": "bhavati / tad eva ca paramātmasvarūpam iti / tatra yoginā sāvadhānena bhāvyam iti //MT_3,10.40 //",
    "GSP27motik_3u:968": "citer jīvasvabhāvo yo yadi cetyonmukho vapuḥ / cinmātraṃ vimalaṃ śāntaṃ tat tat kāraṇakāraṇam //MU_3,10.41//",
    "GSP27motik_3u:969_0": "tat prasiddhaṃ / tac cinmātraṃ / kāraṇakāraṇaṃ mūlakāraṇabhūtaṃ paramātmasvarūpaṃ bhavati / tat cinmātraṃ kiṃ / citeḥ jīvopādānakāraṇabhūtāyāḥ",
    "GSP27motik_3u:969_1": "citeḥ / vapuḥ svarūpaṃ / cinmātrasvarūpatvāt citeḥ / punaḥ kathambhūtaṃ / vimalaṃ cetyamālinyenādūṣitaṃ / punaḥ kathambhūtaṃ /",
    "GSP27motik_3u:969_2": "śāntaṃ cetyakṣatakṣobharahitaṃ / tat cinmātraṃ kiṃ / yaḥ jīvasvabhāvaḥ jīvasya rūpo / bhavati / svabhāvaśabdāpekṣayā yacchabdasya",
    "GSP27motik_3u:969_3": "puṃliṅgatā / nanu kadāsau jīvasvabhāvo bhavatīty āha yadīti / yadi cetyonmukhaḥ syāt / cetyonmukhāyāḥ citer eva jīvatvāt /",
    "GSP27motik_3u:969_4": "ayaṃ bhāvaḥ / yac cinmātraṃ cetyonmukhaṃ sat jīvatāṃ yāti tad eva samyagjñānena cetyāsattvaṃ niścitya śuddhīkṛtaṃ sat anākhyeyaṃ",
    "GSP27motik_3u:969_5": "bhavati / tad eva ca paramātmarūpam iti / tatra yoginā sāvadhānena bhāvyam iti / citiś ca svaparāmarśakāritayā parāmarśakartṛtvena",
    "GSP27motik_3u:969_6": "parāmarśaviṣayatvena ca dvividhāsti / tatra prathamāyāḥ cinmātram iti nāma dvitīyasyāḥ citir iti //MT_3,10.41 //",
    "GSP27motik_3u:970": "aṅguṣṭhasyātha vāṅgulyā vātādyasparśane sati / jīvataś cetaso rūpaṃ yat tat paramam ātmanaḥ //MU_3,10.42//",
    "GSP27motik_3u:971_0": "rūpam iti śeṣaḥ / tat paramam utkṛṣṭaṃ vastu / paramātmanaḥ rūpaṃ bhavati / tat kiṃ / cetasaḥ manasaḥ / yad rūpaṃ bhavati /",
    "GSP27motik_3u:971_1": "kathambhūtasya cetasaḥ / jīvataḥ svavyāpāraṃ prati samarthasya / na tu mūrchādyavasthāvat tatrāśaktasya / tadā hi tasya mūḍhatvam",
    "GSP27motik_3u:971_2": "eva bhavati / na paramātmatvam / kasmin sati / aṅguṣṭhasyātha vāṅgulyā / upalakṣaṇaṃ caitat / sarvaśarīrāvayavānāṃ vātādyasparśane",
    "GSP27motik_3u:971_3": "sati / ādiśabdena tejaḥprabhṛtīnāṃ grahaṇam / asparśanam asparśaḥ / ayaṃ bhāvaḥ / puruṣasya yasmin kasmiṃścic charīrāvayave",
    "GSP27motik_3u:971_4": "kasyāpi dravyasya sparśe asati tadā nirālambam eva tad avayavavyāpi caitanyaṃ bhavet / tadā tadavayavamātrānusandhānaparasya",
    "GSP27motik_3u:971_5": "tasya bāhyagrahaṇasamartham api manaḥ śuddhanirālambācetyacinmātrarūpaparamātmarūpam eva tiṣṭhatīti / tadaiva sarvāḥ manovṛttīḥ",
    "GSP27motik_3u:971_6": "vihāya yoginā sāvadhānena parīkṣyam iti //MT_3,10.42 //",
    "GSP27motik_3u:972": "asvapnāyā anantāyā ajaḍāyā ghanasthiteḥ / yad rūpaṃ ciracintāyās tat tadānagha śiṣyate //MU_3,10.43//",
    "GSP27motik_3u:973_0": "he 'nagha rāgādidoṣarahita / tat vastu / tadā mahātmalayasamaye / śiṣyate / tat kiṃ / yat rūpaṃ bhavati / kasyāḥ / ciracintāyāḥ /",
    "GSP27motik_3u:973_1": "ciraṃ sarvarātraṃ / kṛtā yā cintā prāpteṣṭaviṣayam ādhyānam / tasyāḥ cintāviśeṣaṇāny āhāsvapnāyā ityādi / asvapnāyāḥ svapnatvenāpariṇatāyāḥ /",
    "GSP27motik_3u:973_2": "jāgrati kriyamāṇā cintā svapnatvena pariṇamate / svapnatayā pariṇatatve tu anāyattatayānyaviṣayiṇy api syād iti yuktam uktam",
    "GSP27motik_3u:973_3": "asvapnāyā iti / anantāyāḥ acchinnasantānatvena pravṛttāyāḥ / anyā kācic cintā tatra madhye nāyātīty arthaḥ / ajaḍāyāḥ kācid",
    "GSP27motik_3u:973_4": "dhi cintā nairantaryeṇa kriyamāṇā mūrchām āvahati / tannivāraṇārtham ajaḍāyā iti viśeṣaṇam / ghanasthiteḥ / ghanā nibiḍā /",
    "GSP27motik_3u:973_5": "cintyamānasyāpi praveśam adadhatī / sthitir avasthānaṃ / yasyāḥ / sā / tādṛśyāḥ / nirālambāyā ity arthaḥ / ayaṃ bhāvaḥ /",
    "GSP27motik_3u:973_6": "jāgrati kriyamāṇā chinnā jāḍyadoṣarahitā cintyamānasparśadūṣitā cintācchinnabodhamayācetyacinmayatām eva yāty / acetyacinmayam",
    "GSP27motik_3u:973_7": "eva ca paramātmarūpam iti yoginā tatra sāvadhānena bhāvyam iti //MT_3,10.43 //",
    "GSP27motik_3u:974": "yad vyomno hṛdayaṃ yad vā śilāyāḥ pavanasya ca / tasyācetyasya cidvyomnas tad rūpaṃ paramātmanaḥ //MU_3,10.44//",
    "GSP27motik_3u:975_0": "tasya prasiddhasya / acetyasya sparśādūṣitasya / cidvyomnaḥ bhānākāśarūpasya / paramātmanaḥ rūpaṃ svarūpaṃ / tat bhavati /",
    "GSP27motik_3u:975_1": "tat kiṃ / yat vyomnaḥ hṛdayaṃ śūnyākhyaṃ / bhavati / yad vā / yat hṛdayaṃ / śilāyāḥ pavanasya ca bhavati / tatra śilāyā hṛdayaṃ",
    "GSP27motik_3u:975_2": "anyasya praveśānarhaṃ sūkṣmāvayavanaividdhyarūpaṃ bhavati / pavanasya hṛdayaṃ mṛgyamānaṃ śūnyatāyām eva viśrāmyati / nanv",
    "GSP27motik_3u:975_3": "etena jaḍatvam asyāyātam iti cen / na / cidvyomna iti nāmadheyakathanena tannivāraṇāt / vicāre kriyamāṇe vyomādīnāṃ hṛdayaṃ",
    "GSP27motik_3u:975_4": "yathāyathaṃ śūnyarūpam anyapraveśām arhaṃ bhavati / tādṛg eva ca paramātmano rūpam iti yoginā tatra sāvadhānena bhāvyam //MT_3,10.44 //",
    "GSP27motik_3u:976": "acetyasyāmanaskasya jīvato yā kriyāvataḥ / syāt sthitiḥ sā parā śāntā sattā tasyādyavastunaḥ //MU_3,10.45//",
    "GSP27motik_3u:977_0": "parā utkṛṣṭā / śāntā kṣobharahitā / sattāvasthitiḥ / tasyādyavastunaḥ paramātmalakṣaṇasya vastunaḥ / sā syāt / sā kā / yā",
    "GSP27motik_3u:977_1": "sthitiḥ sattā syāt / kasya / jīvataḥ jīvayuktasya puruṣasya / na tu mṛtasya / kathambhūtasyācetyasya / samyagjñānena cetyābhāve",
    "GSP27motik_3u:977_2": "niścitatvāt / cetyarahitasyāta evāmanaskasya manorahitasya / punaḥ kathambhūtasya / kriyāvataḥ calanādikriyākāriṇaḥ / ayaṃ",
    "GSP27motik_3u:977_3": "bhāvaḥ / cetyaṃ prati manovyāpāram akurvan ata eva sarvathānusandhānaśūnyaḥ puruṣaḥ calanādikriyākārī yādṛśo bhavati tādṛg",
    "GSP27motik_3u:977_4": "eva sṛṣṭyādivyāpārakāri param ātmatattvaṃ bhavatīti / tatra yoginā sāvadhānena bhāvyam iti //MT_3,10.45 //",
    "GSP27motik_3u:978": "citprakāśasya yan madhyaṃ prakāśasya ghanasya ca / darśanasya ca yan madhyaṃ tad rūpaṃ brahmaṇo viduḥ //MU_3,10.46//",
    "GSP27motik_3u:979_0": "paṇḍitāḥ / brahmaṇaḥ nānāpadārthabhāvena bṛṃhitasya paramātmanaḥ / tad rūpaṃ viduḥ jānanti / tat kiṃ / citprakāśasya cita",
    "GSP27motik_3u:979_1": "utthitasya cetyaprakāṭyarūpasya prakāśasya / yat madhyaṃ madhyāvasthā / bhavati / tathā ghanasya nibiḍasya / prakāśasya sūryamaṇḍalāder",
    "GSP27motik_3u:979_2": "utthitasya / yan madhyaṃ madhyāvasthā / bhavati / tathā darśanasya draṣṭur utthitāyāḥ dṛśikriyāyāḥ / yan madhyaṃ madhyāvasthā /",
    "GSP27motik_3u:979_3": "bhavati / ayaṃ bhāvaḥ / citprakāśasya bāhyaprakāśasya darśanasya ca tisro 'vasthā bhavanti / ādyāvasthā madhyāvasthāntyāvasthā /",
    "GSP27motik_3u:979_4": "tatra bāhyaprakāśasyādityāder utthānasamaye yādyāvasthā sādityasparśadūṣitā / yā ca padārthaprakāśanasamaye 'ntyāvasthā sā",
    "GSP27motik_3u:979_5": "padārthasparśadūṣitā / madhyāvasthā tu śuddhaprakāśasvarūpānākhyā ca bhavati / tādṛg eva ca paramātmasvarūpam iti / tatra",
    "GSP27motik_3u:979_6": "yoginā sāvadhānena bhāvyam / citprakāśadarśanayor apy evaṃ yojyam / citprakāśasya darśanasya ca parimitatvāparimitatvamātrakṛto",
    "GSP27motik_3u:979_7": "bhedo jñeyaḥ //MT_3,10.46 //",
    "GSP27motik_3u:980": "vedanasya prakāśasya dṛśyasya tamasas tathā / vedanaṃ yad anādyantaṃ tad rūpaṃ paramātmanaḥ //MU_3,10.47//",
    "GSP27motik_3u:981_0": "tat paramātmanaḥ rūpaṃ bhavati / tat kiṃ / yad vedanam anusandhānaṃ / bhavati / kathambhūtam / anādyantaṃ nairantaryeṇa pravṛttam /",
    "GSP27motik_3u:981_1": "sāntarasyaiva hi madhye punaḥ punaḥ sāditvaṃ sāntatvaṃ ca bhavati / kasya / prakāśasyārthaprakāśarūpasya / vedanasya jñānasya /",
    "GSP27motik_3u:981_2": "punaḥ kasya / tamasaḥ grāhyaikasvarūpasya / dṛśyasya avaśyadarśanīyatayā kalpitasya kasyacid devatāviśeṣasya / ayaṃ bhāvaḥ /",
    "GSP27motik_3u:981_3": "jñānadhāraṇā jñeyaikarūpadevatādhāraṇā ca nairantaryeṇa pravartamānā jñānaikamayatayā devataikamayatayā ca pariṇatā satī",
    "GSP27motik_3u:981_4": "ekasvarūpaparamātmarūpā bhavatīti / tatra yoginā sāvadhānena bhāvyam / atha vā vedanasya jñānakaraṇasya / prakāśasya / dṛśyasyālokābhām",
    "GSP27motik_3u:981_5": "[?]kṛtacakṣurgrāhyasya / tamasaḥ bāhyatamasa iti yojyam / bāhyatejasaḥ bāhyatamasaś ca dhāraṇāyāḥ kaiścid uktatvāt //MT_3,10.47 //",
    "GSP27motik_3u:982": "yato jagad udetīva nityānuditarūpy api / vibhinnavad ivābhinnaṃ tad rūpaṃ pāramātmikam //MU_3,10.48//",
    "GSP27motik_3u:983_0": "tat pāramātmikam paramātmasambandhi / rūpaṃ bhavati / kiṃ tat / yataḥ yasmāt / jagad udetīva udayaṃ yātīva / bhāsamānatvāt /",
    "GSP27motik_3u:983_1": "kathambhūtam api / nityānuditarūpy api nityam anuditaṃ / paramārthataḥ cinmātrarūpatayā jagadrūpeṇāprādurbhūtaṃ rūpam asyāstīti /",
    "GSP27motik_3u:983_2": "tādṛśam api / punaḥ kathambhūtam / abhinnaṃ tanmayaṃ / punaḥ kathambhūtaṃ / sthitam iti śeṣaḥ / sthitaṃ vartamānaṃ / kathaṃ /",
    "GSP27motik_3u:983_3": "vibhinnavat vibhinnam iva / paramārthataḥ bhinnatvanirāsāya vatiśabdopādānam / ayaṃ bhāvaḥ / yataḥ sūkṣmatarād vastuna idaṃ",
    "GSP27motik_3u:983_4": "jagat payasa iva vīcikadambakaṃ niryāti / tad eva paramātmano rūpam iti / tatra yoginā sāvadhānena bhāvyam iti //MT_3,10.48 //",
    "GSP27motik_3u:984": "vyavahāraparasyāpi yat pāṣāṇavad āsanam / avyomna eva vyomatvaṃ tad rūpaṃ pāramātmikam //MU_3,10.49//",
    "GSP27motik_3u:985_0": "tat pāramātmikam paramātmasambandhi / rūpaṃ bhavati / kiṃ tat / yat vyavahāraparasyāpi vyavahāraṃ kurvāṇasyāpi / pāṣāṇavat",
    "GSP27motik_3u:985_1": "āsanaṃ sthitiḥ / bhavati / tad āsanaṃ kiṃ / avyomna eva jaḍatvādivyomadharmarahitatvenākāśasvarūpavyatiriktasya eva / vyomatvaṃ",
    "GSP27motik_3u:985_2": "vyomabhāvaḥ / ayaṃ bhāvaḥ / vyavahāraṃ kurvann api puruṣaḥ tatratyasiddhyasiddhyanusandhānarahitaḥ paramātmarūpa eva bhavatīti /",
    "GSP27motik_3u:985_3": "tatra yoginā sāvadhānena bhāvyam iti //MT_3,10.49 //",
    "GSP27motik_3u:986": "vedyavedanavettṛtvarūpatrayam idaṃ punaḥ / yatrodety astam āyāti tat tat paramam uttamam //MU_3,10.50//",
    "GSP27motik_3u:987_0": "tat tat prasiddhaṃ / paramam utkṛṣṭaṃ / uttamam niratiśayam paramātmalakṣaṇaṃ vastu / bhavati / tat kiṃ / yatra yasmin /",
    "GSP27motik_3u:987_1": "idam anubhūyamānaṃ / vedyaṃ vidikriyāviṣayo / vedanaṃ vidikriyā / vettā vidikriyākartā / teṣāṃ bhāvaḥ vedyavedanavettṛtvam /",
    "GSP27motik_3u:987_2": "tadākhyaṃ rūpatrayaṃ vedyavedanavettṛtvarūpatrayaṃ udeti astaṃ yāti / ayaṃ bhāvaḥ / vedyāditripuṭī cetyamānatvena kutracic",
    "GSP27motik_3u:987_3": "cinmātrākhye vastuni udeti layībhavati ca / tad eva paramātmano rūpam iti / yoginā tatra sāvadhānena bhāvyam iti //MT_3,10.50 //",
    "GSP27motik_3u:988": "vedyavedanavettṛtvaṃ yatredaṃ pratibimbati / abuddhyādau mahādarśe tad rūpaṃ paramaṃ smṛtam //MU_3,10.51//",
    "GSP27motik_3u:989_0": "paṇḍitaiḥ / tat paramaṃ utkṛṣṭaṃ / rūpaṃ paramātmalakṣaṇaṃ svarūpaṃ / smṛtam / tat kiṃ / yatra mahādarśe vedyavedanavettṛtvaṃ",
    "GSP27motik_3u:989_1": "vedyāditripuṭī / pratibimbati pratibimbatayā sphurati / kathambhūte / 'buddhyādau buddhyādirahite / yuktaṃ cādarśasya buddhyādirahitatvam /",
    "GSP27motik_3u:989_2": "ādarśasya jāḍyena buddhyādirahitatvam asya uttīrṇatveneti viśeṣaḥ / ayaṃ bhāvaḥ / vedyāditripuṭī kṣaṇa eva sphuramāṇā kṣaṇa",
    "GSP27motik_3u:989_3": "eva ca layabhāginī svasphūrtyāśrayasya kim api mālinyam anādadhatī pratibimbatayaiva bhāti / yataḥ pratibimbam api kṣaṇa",
    "GSP27motik_3u:989_4": "eva sphurati kṣaṇa eva ca layībhavati svāśrayasya makurādeḥ mālinyaṃ na dadhāti / tava vedyāditripuṭīpratibimbāśrayaṃ tripuṭīvyatiriktaṃ",
    "GSP27motik_3u:989_5": "kim api vastu svīkāryam / anyathā tripuṭīpratibimbāyogāt / tac ca tādṛśaṃ svīkriyamāṇam anākhyam eva bhavati / tad eva ca",
    "GSP27motik_3u:989_6": "paramātmatattvam iti / tatra yoginā sāvadhānena bhāvyam iti //MT_3,10.51 //",
    "GSP27motik_3u:990": "manaṣṣaṣṭhendriyātītaṃ yad rūpaṃ syān mahāciteḥ / jaṅgame sthāvare vāpi tat sargānte 'vaśiṣyate //MU_3,10.52//",
    "GSP27motik_3u:991_0": "tat vastu / sargānte mahāpralaye / 'vaśiṣyate / tat kiṃ / yat mahāciteḥ cinmātrasya / rūpaṃ syāt / kathambhūtaṃ / manaṣṣaṣṭhendriyātītaṃ /",
    "GSP27motik_3u:991_1": "mana eva ṣaṣṭhaṃ yeṣāṃ / tāni manaḥṣaṣṭhāni / tāni ca tānīndriyāṇi manaḥṣaṣṭhendriyāṇi / tāny atītaṃ manaḥṣaṣṭhendriyātītaṃ /",
    "GSP27motik_3u:991_2": "tadagocaram ity arthaḥ / kutra / jaṅgame sthāvare vāpi / ayaṃ bhāvaḥ / jaṅgame cittatvaṃ tāvan nirvivādam eva / sthāvare",
    "GSP27motik_3u:991_3": "tṛṇādāv api tathaiva parvatādāv api / tṛṇādyudgamena naiva nirṇītam / na / na hi niścetanāt kasyāpy udgamo yuktaḥ / mṛtaśarīrād",
    "GSP27motik_3u:991_4": "romādyudgamādarśanāt / tathā ca yena rūpeṇa sarvatra cid asti tad anākhyam eva / tad eva ca paramātmatattvam iti / tatra",
    "GSP27motik_3u:991_5": "yoginā sāvadhānena bhāvyam iti //MT_3,10.52 //",
    "GSP27motik_3u:992": "sthāvarāṇāṃ hi yad rūpaṃ tac ced bodhamayaṃ bhavet / manobuddhyādinirmuktaṃ tat pareṇa samaṃ bhavet //MU_3,10.53//",
    "GSP27motik_3u:993_0": "hiśabdopādānaṃ pādapūraṇārthaṃ / tat pareṇa paramātmanā / samaṃ tulyaṃ / bhavet syāt / tat tadā / kadā / tat bodhamayaṃ bodhanasvarūpaṃ /",
    "GSP27motik_3u:993_1": "cet syāt / tat kiṃ / sthāvarāṇāṃ yad rūpaṃ bhavati / ayaṃ bhāvaḥ / sthāvarāṇāṃ rūpaṃ avaśyaṃ kṣobharahitam eva kiṃ tu jāḍyadūṣitam /",
    "GSP27motik_3u:993_2": "ataḥ jāḍyaṃ vihāya jñeyāsparśenaiva svaṃ jñānatattvaṃ kṣobharahitaṃ kāryaṃ / tataś ca paramātmaprāptir bhavatīti / tatra",
    "GSP27motik_3u:993_3": "yoginā sāvadhānena bhāvyam iti / etāś ca dhāraṇāḥ pratyekaṃ paramātmaprāptyupāyabhūtā iti sphuṭīkṛtāḥ iti //MT_3,10.53 //",
    "GSP27motik_3u:994": "sargāntaślokena pūrvoktam upasaṃharati",
    "GSP27motik_3u:995": "brahmārkaśakraharaviṣṇusadāśivādi- śāntau śivaṃ paramam etad ihaikam āste / śiṣṭaṃ pradiṣṭam avinaṣṭam akaṣṭam iṣṭaṃ miśraṃ na miśram aṇunāśritam āśritena //MU_3,10.54//",
    "GSP27motik_3u:996_0": "etat svātmatvena sthitaṃ / śivaṃ parānandasvarūpaṃ / paramam utkṛṣtaṃ / vastu / āste svasvarūpe tathaiva tiṣṭhati / na tu",
    "GSP27motik_3u:996_1": "naśyati / kasyāṃ satyāṃ / brahmārkaśakraharaviṣṇusadāśivādiśāntau satyāṃ / ādiśabdena surāditṛṇāntānāṃ grahaṇam / brahmādīnāṃ",
    "GSP27motik_3u:996_2": "tattadbhuvanādhipatīnāṃ / śāntirūpe mahākalpāntasamaye sati / haraḥ saṃhārakārī / sadāśivaḥ sarvasya svamayatāpādanenānandakārī /",
    "GSP27motik_3u:996_3": "atha vā brahmādīnāṃ saṅkalpotpattyādikāriṇāṃ manaḥprabhṛtīnāṃ / śāntau turyākhye satīty arthaḥ / kathambhūtaṃ / śiṣṭaṃ pradiṣṭaṃ",
    "GSP27motik_3u:996_4": "sarvaśāntisākṣitayā śeṣatvena kathitaṃ / punaḥ kathambhūtam / avinaṣṭam nāśāgocaraṃ / punaḥ kathambhūtam / akaṣṭaṃ subodhaṃ /",
    "GSP27motik_3u:996_5": "punaḥ kathambhūtam / iṣṭaṃ sarvasya priyatamaṃ / punaḥ kathambhūtaṃ / miśraṃ nānābhāvābhāvasvarūpaṃ / punaḥ kathambhūtaṃ /",
    "GSP27motik_3u:996_6": "na miśraṃ śuddhacinmātrarūpaṃ / punaḥ kathambhūtam / aṇunā parimitenāśritena dharmabhūtena jagatāśritam ādhāratvena gṛhītam /",
    "GSP27motik_3u:996_7": "iti śivam //MT_3,10.54 //",
    "GSP27motik_3u:997": "iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe daśamaḥ sargaḥ // 3,10 //",
    "GSP27motik_3u:998": "oṃ śrīrāmaḥ pṛcchati",
    "GSP27motik_3u:999": "idaṃrūpam idaṃ dṛśyaṃ jagan nāmāsti bhāsuram / mahāpralayasampattau bho brahman kva nu gacchati //MU_3,11.1//",
    "GSP27motik_3u:1000_0": "idaṃ puraḥ sphurat / dṛśyaṃ dṛśikriyāviṣayo / jagan nāma jagadākhyaṃ vastu / asti paramārthata evāsti / anyathā bhāsamānatvāyogāt /",
    "GSP27motik_3u:1000_1": "kathambhūtam idaṃrūpam / idam anubhūyamānabhāvābhāvamayaṃ / rūpaṃ svarūpaṃ yasya / tat idaṃrūpam / tataḥ kim ity / atrāha",
    "GSP27motik_3u:1000_2": "mahāpralayeti / bho brahman / idam eva jagat mahāpralayasampattau kva nu gacchati / kaṃ deśaṃ yātīty arthaḥ //MT_3,11.1 //",
    "GSP27motik_3u:1001": "śrīvasiṣṭho 'py etatsadṛśaṃ kiñcit pṛcchati",
    "GSP27motik_3u:1002": "kuta āyāti kīdṛg vā vandhyāputraḥ kva gacchati / kva yāti kuta āyāti vada vā vyomakānanam //MU_3,11.2//",
    "GSP27motik_3u:1003": "kutaḥ āyāti / utpattisamaye ity arthaḥ / kīdṛg vā kiṃsvarūpo vā / yāti / kva gacchati / nāśasamaya ity arthaḥ / etatsadṛśaḥ tava praśna iti bhāvaḥ //MT_3,11.2//",
    "GSP27motik_3u:1004": "śrīrāmo 'trottaraṃ dadhāti",
    "GSP27motik_3u:1005": "vandhyāputro vyomavanaṃ naivāsti na bhaviṣyati / kīdṛśī dṛśyatā tasya kīdṛśī tasya nāstitā //MU_3,11.3//",
    "GSP27motik_3u:1006": "vartamānabhaviṣyanniṣedhena bhūtaniṣedho 'py ākṣiptaḥ / tataḥ kim ity / atrāha kīdṛśīti / dṛśyatā darśanayogyatā / lakṣaṇayāstiteti yāvat //MT_3,11.3//",
    "GSP27motik_3u:1007": "śrīvasiṣṭhaḥ śrīrāmoktam uttaraṃ dṛṣṭāntīkṛtyottaram āha",
    "GSP27motik_3u:1008": "vandhyāputravyomavane yathā na staḥ kadācana / jagadādy akhilaṃ dṛśyaṃ tathā nāsti kadācana //MU_3,11.4//",
    "GSP27motik_3u:1009": "jagadādīty ādiśabdena pralayaḥ gṛhyate / kadācana kadāpīty arthaḥ //MT_3,11.4//",
    "GSP27motik_3u:1010": "phalitam āha",
    "GSP27motik_3u:1011": "na cotpannaṃ na ca dhvaṃsi yat kilādau na vidyate / utpattiḥ kīdṛśī tasya nāśaśabdasya kā kathā //MU_3,11.5//",
    "GSP27motik_3u:1012_0": "kileti niścaye / yat vastu / ādau pūrvaṃ / na cotpannaṃ bhavati / na ca dhvaṃsi bhavati / nāśabhāg api na bhavati / tathā",
    "GSP27motik_3u:1012_1": "na vidyate sthitiviṣayatāṃ ca na yāti / tasya kīdṛśī kiṃrūpā / utpattir bhavati / utpattyabhāve ca nāśaśabdasya kā kathā /",
    "GSP27motik_3u:1012_2": "etad vaktum api na yuktam iti bhāvaḥ //MT_3,11.5 //",
    "GSP27motik_3u:1013": "śrīrāmaḥ punaḥ pṛcchati",
    "GSP27motik_3u:1014": "vandhyāputranabhovṛkṣakalpanā tāvad asti hi / sā yathā nāśajanmāḍhyā tathaivedaṃ na kiṃ bhavet //MU_3,11.6//",
    "GSP27motik_3u:1015_0": "tāvacchabdo vipratipattyabhāvadyotakaḥ / hi niścaye / vandhyāputrādikalpanābhāve vandhyāputretyādikathaiva na yuktā syād",
    "GSP27motik_3u:1015_1": "iti bhāvaḥ / tataḥ kim ity / atrāha sā iti / sā vandhyāputrādikalpanā / asatyatve 'pi nāśajanmāḍhyā nāśajanmayuktā / yathā",
    "GSP27motik_3u:1015_2": "bhavati / tathedaṃ dṛśyam / asatyatve 'pi nāśajanmāḍhyaṃ kiṃ na bhavet / bhavatv ity arthaḥ / tathā ca kva nu gacchatīti",
    "GSP27motik_3u:1015_3": "praśno yukta eveti bhāvaḥ //MT_3,11.6 //",
    "GSP27motik_3u:1016": "anyatra striyi dṛṣṭasya putrasyāropeṇa yuktaiva vandhyāputrakalpanātra tu dṛśyasya kva yatrāpi sattaiva nāstīti na tatkalpanā yuktety uttaraṃ śrīvasiṣṭho bhaṅgyāntareṇāha",
    "GSP27motik_3u:1017": "phullasyātulabhuḥ samyag ālakaiḥ kuru kolanam / niranvayā yathaivoktir jagatsattā tathaiva hi //MU_3,11.7//",
    "GSP27motik_3u:1018_0": "hi niścaye / jagatsattā tathaiva tena prakāreṇaiva / niranvayā kam apy artham anuddiśya pravṛttā / vyartheti yāvat / bhavati /",
    "GSP27motik_3u:1018_1": "tathā kathaṃ / phullasyetyādi kolanam ityantoktir yathā niranvayā bhavati //MT_3,11.7 //",
    "GSP27motik_3u:1019": "niranvayatvam eva dṛṣṭāntāntaraiḥ pratipādayati",
    "GSP27motik_3u:1020": "yathā sauvarṇakaṭake dṛśyamānam api sphuṭam / kaṭakatvaṃ tu nāsty eva jagattvaṃ tu tathā pare //MU_3,11.8//",
    "GSP27motik_3u:1021": "yathā sauvarṇakaṭake sphuṭaṃ dṛśyamānam api kaṭakatvaṃ nāsti paramārthataḥ suvarṇaikamayatvāt / pare cinmātre / jagattvaṃ tathaiva nāstīty arthaḥ //MT_3,11.8//",
    "GSP27motik_3u:1022": "ākāśe ca yathā nāsti śūnyatvaṃ vyatirekavat / jagattvaṃ brahmaṇi tathā nāsty evāpy upalabdhimat //MU_3,11.9//",
    "GSP27motik_3u:1023_0": "caśabdaḥ samuccaye / vyatirekavat vyatirekayuktam / ākāśaśūnyatvayoḥ vyatirekānupalabdher ity arthaḥ / dārṣṭāntikam āha jagattvam",
    "GSP27motik_3u:1023_1": "iti / jagattvam jagadrūpatvam / tathā tena prakāreṇa / brahmaṇi vyāpake citsvarūpe / nāsty eva / vicārāsahatvād ity arthaḥ /",
    "GSP27motik_3u:1023_2": "kathambhūtam api / upalabdhimad api bhāsamānatvena upalabdham apīty arthaḥ //MT_3,11.9 //",
    "GSP27motik_3u:1024": "kajjalān na yathā kārṣṇyaṃ śvaityaṃ ca na yathā himāt / pṛthag evaṃ bhaved buddhaṃ jagan nāsti pare pade //MU_3,11.10//",
    "GSP27motik_3u:1025_0": "yathā kārṣṇyaṃ kṛṣṇatā / kajjalāt pṛthak na bhavet / tathā śvaityaṃ śvetatā / himād yathā pṛthaṅ na bhavet / buddhaṃ paramārthena",
    "GSP27motik_3u:1025_1": "niścitaṃ / jagat / pare pade paramātmani / evaṃ tathā / pṛthak nāsti / pare pade iti saptamīdvayaṃ pañcamīsthāne jñeyam //MT_3,11.10 //",
    "GSP27motik_3u:1026": "yathā śaityaṃ ca śaśino na himād vyatiricyate / brahmaṇo na tathā sargo vidyate vyatirekavān //MU_3,11.11//",
    "GSP27motik_3u:1027": "caśabdaḥ samuccaye / yathā śaityaṃ śītatā / himāt śītalāt / śaśinaḥ / na vyatiricyate nādhikā bhavati / tathā sargaḥ brahmaṇaḥ vyatirekavān bhedavān / na bhavati //MT_3,11.11//",
    "GSP27motik_3u:1028": "guṇiguṇanidarśanenaikyam uktvā jagato bhramasiddhatayā aikyaṃ kathayati",
    "GSP27motik_3u:1029": "marunadyāṃ yathā toyaṃ dvitīyendau yathendutā / nāsty evaivaṃ jagan nāsti dṛṣṭam apy amalātmani //MU_3,11.12//",
    "GSP27motik_3u:1030_0": "dārṣṭāntikaṃ kathayati evam iti / amalātmani śuddhacitsvarūpe paramātmani / evam tathā / dṛṣṭam api bhātam api / jagan nāstīty",
    "GSP27motik_3u:1030_1": "arthaḥ / nanu pūrvaṃ kaṭakādayaḥ dṛṣṭāntatvenopāttā iha tu marujalādīti vaiṣamyam āpatitam iti cen / na / pūrvadṛṣṭāntaiḥ",
    "GSP27motik_3u:1030_2": "brahmaikarūpatvaṃ jagata uktam / ihāsatyatvam / phalatas tu sarveṣāṃ dṛṣṭāntānāṃ brahmaikatāyām eva tātparyam iti na kiñcid",
    "GSP27motik_3u:1030_3": "viruddham //MT_3,11.12 //",
    "GSP27motik_3u:1031": "punar apy etad eva dṛṣṭāntāntareṇa dṛḍhayati",
    "GSP27motik_3u:1032": "saṃvidvilocanāloko bhāty ayaṃ saṃvidambare / jagadākhye 'male vyomni dṛṣṭimuktāvalī yathā //MU_3,11.13//",
    "GSP27motik_3u:1033_0": "ayaṃ ātmatvena pratyakṣe sthitaḥ / saṃvidvilocanālokaḥ / saṃvid eva cid eva / vilocanaṃ prakāśakatvasāmyena netraṃ / tasyālokaḥ",
    "GSP27motik_3u:1033_1": "raśmiḥ / bhāti padārthabhāvena sphurati / kutra / jagadākhye jagannāmni / saṃvidambare cidākāśe / kā yathā / dṛṣṭimuktāvalī",
    "GSP27motik_3u:1033_2": "yathā / yathā sā amale vyomni bhūtākāśe / sphurati / tathety arthaḥ / ayaṃ bhāvaḥ / yathā netrān nirgatāḥ raśmayaḥ ākāśe",
    "GSP27motik_3u:1033_3": "sphurantaḥ muktāvalīrūpeṇa dṛśyante / tathā cita utthitāḥ cidālokākhyāḥ raśmayaḥ jagadākhye cidambare sphurantaḥ nānāpadārtharūpeṇa",
    "GSP27motik_3u:1033_4": "dṛśyante iti //MT_3,11.13 //",
    "GSP27motik_3u:1034": "cidākāśe cidākāśaś cittvād yaḥ kacati svayam / tad eva tena rūpaṃ svaṃ jagad ity avabudhyate //MU_3,11.14//",
    "GSP27motik_3u:1035_0": "cidākāśaḥ cidākāśe cidākāśākhyāyāṃ svabhittau / cittvāc cidbhāvena / kacati sphurati / aham iti svaparāmarśaviṣayo bhavatīti",
    "GSP27motik_3u:1035_1": "yāvat / parāmarśābhāve hi tasya cittvam eva na syāt / tena tena cidākāśena / tat kacanākhyaṃ svaṃ rūpaṃ / jagad ity avabudhyate",
    "GSP27motik_3u:1035_2": "jñāyate / kacanarūpatvād eva jagataḥ //MT_3,11.14 //",
    "GSP27motik_3u:1036": "prakṛtam anusarati",
    "GSP27motik_3u:1037": "ādāv eva hi yan nāsti kāraṇāsambhavāt svayam / vartamāne 'pi tan nāsti nāśaḥ syāt tatra kīdṛśaḥ //MU_3,11.15//",
    "GSP27motik_3u:1038_0": "hi niścaye / yat yat jagadākhyaṃ vastu / kāraṇāsambhavāt ādau eva svayaṃ nāsti / tat vartamāne 'pi nāsti / tatra tasmin vastuni /",
    "GSP27motik_3u:1038_1": "nāśaḥ vandhyāputradṛṣṭāntena śaṅkitaḥ nāśaḥ / kīdṛśaḥ kiṃrūpaḥ / syāt viṣayābhāvenāyogyatvān na syād ity arthaḥ //MT_3,11.15 //",
    "GSP27motik_3u:1039": "nanu paramātmalakṣaṇasya kāraṇasya sadbhāvāt kāraṇāsambhavaḥ katham udety / atrāha",
    "GSP27motik_3u:1040": "kvāsambhavadbhūtajāḍyaṃ pṛthvyāder jaḍavastunaḥ / kāraṇaṃ bhavituṃ śaktaṃ chāyāyā ātapo yathā //MU_3,11.16//",
    "GSP27motik_3u:1041_0": "bhūteṣu dṛśyamānaṃ jāḍyaṃ bhūtajāḍyam / asambhavat bhūtajāḍyaṃ yasya / tat asambhavadbhūtajāḍyaṃ / arthāt cidākhyaṃ vastu /",
    "GSP27motik_3u:1041_1": "pṛthvyādeḥ jaḍavastunaḥ kāraṇaṃ bhavituṃ kva śaktaṃ / na śaktam ity arthaḥ / atra dṛṣṭāntam āha chāyāyā iti / ātapasya chāyāyā",
    "GSP27motik_3u:1041_2": "nāśakatvena sphuṭaṃ chāyākāraṇatvāyogād dṛṣṭāntatā //MT_3,11.16 //",
    "GSP27motik_3u:1042": "nanu kāraṇābhāve 'pi jagad astu ity / atrāha",
    "GSP27motik_3u:1043": "kāraṇābhāvataḥ kāryaṃ nedaṃ tat kiñcanoditam / yat tatkāraṇam evāsti tad evettham avasthitam //MU_3,11.17//",
    "GSP27motik_3u:1044_0": "tat pūrvoktād dhetoḥ / kāraṇābhāvataḥ kāraṇābhāvāt / idam anubhūyamānaṃ / kāryaṃ jagadākhyaṃ kāryam / uditam utpannaṃ / nāsti /",
    "GSP27motik_3u:1044_1": "kathaṃ / kiñcana leśenāpīty arthaḥ / punaḥ kim etad dṛśyata ity / atrāha yad iti / tad eva vastu / itthaṃ jagadrūpeṇāvasthitaṃ",
    "GSP27motik_3u:1044_2": "vartamānaṃ bhavati / tad eva kiṃ / yat vastu / tatkāraṇam etasya jagataḥ kāraṇatvena śaṅkitaṃ vastu / eva bhavati / na tv",
    "GSP27motik_3u:1044_3": "anyat kiñcid iti bhāvaḥ //MT_3,11.17 //",
    "GSP27motik_3u:1045": "ajātam eva yad bhāti saṃvido bhānam eva tat / yaj jagad dṛśyate svapne saṃvitkacanam eva tat //MU_3,11.18//",
    "GSP27motik_3u:1046_0": "yad vastu / ajātam eva bhāti / tat saṃvido jñānasya / bhānam eva tathātvena sphuraṇam eva / bhavati / atrānurūpaṃ dṛṣṭāntam",
    "GSP27motik_3u:1046_1": "āha yad iti / tat ity anena jagataḥ parāmarśaḥ / svapnasya saṃvitkacanarūpatvaṃ sarvapratītisiddham eveti dṛṣṭāntatvena gṛhītam //MT_3,11.18 //",
    "GSP27motik_3u:1047": "saṃvitkacanam evāntar yathā svapnajagadbhramaḥ / sargādau brahmaṇi tathā jagatkacanam ātatam //MU_3,11.19//",
    "GSP27motik_3u:1048_0": "antaḥ manasi / svapnajagadbhramaḥ svapnajagadrūpo bhramaḥ / svapnajagad iti yāvat / sargādau buddhyāropite sargārambhe /",
    "GSP27motik_3u:1048_1": "tathāśabdena saṃvitkacanam ākṣipyate / ātatam vistīrṇam //MT_3,11.19 //",
    "GSP27motik_3u:1049": "yad idaṃ dṛśyate kiñcit tat sad evātmani sthitam / nāstam eti na codeti jagat kiñcit kadācana //MU_3,11.20//",
    "GSP27motik_3u:1050_0": "yat idam anubhūyamānaṃ / kiñcit vastu / dṛśyate / tat sad eva sad vastv eva / svātmani cinmaye svasvarūpe / sthitaṃ bhavati /",
    "GSP27motik_3u:1050_1": "phalitam āha nāstam iti / ata ity adhyāhāryaṃ / cinmātrākhyena rūpeṇa sadaiva sthitatvād iti bhāvaḥ //MT_3,11.20 //",
    "GSP27motik_3u:1051": "yathā dravatvaṃ salilaṃ spandatvaṃ pavano yathā / yathā prakāśa ābhāso brahmaiva trijagat tathā //MU_3,11.21//",
    "GSP27motik_3u:1052": "na hi kaścit dravatvādi salilādeḥ pṛthakkṛtya darśayituṃ samartha iti bhāvaḥ / prakāśaḥ sūryādiprakāśaḥ / ābhāsaḥ arthaprākaṭyaṃ //MT_3,11.21//",
    "GSP27motik_3u:1053": "yathā puram ivāste 'ntar vid eva svapnasaṃvidi / tathā jagad ivābhāti svātmaiva paramātmani //MU_3,11.22//",
    "GSP27motik_3u:1054_0": "yathā svapnasaṃvidi svapnajñāne / svapnāvasthāyām iti yāvat / antaḥ antaḥkaraṇe / vid eva jñānam eva / puram ivābhāti vilasati /",
    "GSP27motik_3u:1054_1": "tathā svātmaiva paramātmani / paramātmetyākhyāyāṃ svabhittau / jagad ivābhāti / na tv anyaj jagan nāmāstīti bhāvaḥ //MT_3,11.22 //",
    "GSP27motik_3u:1055": "atra śrīrāmaḥ pṛcchati",
    "GSP27motik_3u:1056": "evaṃ cet tat kathaṃ brahman sughanapratyayaṃ vada / idaṃ dṛśyaviṣaṃ jātam asatsvapnānubhūtivat //MU_3,11.23//",
    "GSP27motik_3u:1057_0": "he brahman / tvaṃ vada / evaṃ cet pūrvoktaḥ prakāro yadi bhavati / tat tarhi / idam anubhūyamānaṃ / dṛśyaviṣaṃ / dṛśyam eva",
    "GSP27motik_3u:1057_1": "mohādāyakatvena viṣaṃ viṣadravyaṃ / sughanapratyayaṃ / sughanaḥ pratyayaḥ āśvāsaḥ yasmin / tat / tādṛśaṃ / kathaṃ kena hetunā /",
    "GSP27motik_3u:1057_2": "jātam utpannaṃ / katham / asatsvapnānubhūtivat / asatī yā svapnānubhūtiḥ svapnākārā anubhūtiḥ / svapnam iti yāvat / tadvat //MT_3,11.23 //",
    "GSP27motik_3u:1058": "dṛśyātyantāsambhavaṃ vinā muktim amanyamānaḥ tam eva vistareṇa pṛcchati",
    "GSP27motik_3u:1059": "sati dṛśye kila draṣṭā sati draṣṭari dṛśyatā / ekasattve dvayor bandho muktir ekakṣaye dvayoḥ //MU_3,11.24//",
    "GSP27motik_3u:1060_0": "kileti niścaye / dṛśyasattāyāṃ draṣṭṛsattā bhavati / draṣṭṛsattāyāṃ ca dṛśyasattā bhavati / yataḥ tvayaiveti bhāvaḥ / phalitam",
    "GSP27motik_3u:1060_1": "āha ekasattveti / dvayoḥ madhye ekasattve bandhaḥ syāt / dvayoḥ madhye ekakṣaye muktiḥ syāt / tasmāt muktyartham ekakṣaya",
    "GSP27motik_3u:1060_2": "eva sādhyaḥ iti bhāvaḥ //MT_3,11.24 //",
    "GSP27motik_3u:1061": "nanu tatrāpi kiṃ punaḥ punaḥ dṛśyātyantābhāvam eva pṛcchasīty / atrāha",
    "GSP27motik_3u:1062": "atyantāsambhavo yāvad buddho dṛśyasya nākṣayaḥ / tāvad draṣṭur adraṣṭṛtvaṃ na sambhavati mokṣadam //MU_3,11.25//",
    "GSP27motik_3u:1063_0": "buddhaḥ samyak jñātaḥ / akṣayaḥ avicchinnaḥ / adraṣṭṛtvaṃ adraṣṭṛbhāvaḥ / śuddhacinmātrateti yāvat / dṛśyātyantābhāvasya",
    "GSP27motik_3u:1063_1": "sukaratvād draṣṭṛtānirāsasya ca dṛśyātyantābhāvaṃ vinā duṣkaratvāc ca punaḥ punaḥ dṛśyātyantābhāvapraśna iti bhāvaḥ //MT_3,11.25 //",
    "GSP27motik_3u:1064": "nanu dṛśyātyantābhāve tava kiṃ prayojanaṃ / dṛśyadhvaṃsenāpi kāryasiddher ity / atrāha",
    "GSP27motik_3u:1065": "dṛśyaṃ cet sambhavaty ādau paścāt kṣayam upāgatam / tad dṛśyasmaraṇānartharūpo bandho na naśyati //MU_3,11.26//",
    "GSP27motik_3u:1066_0": "tat tadā / dṛśyasmaraṇānartharūpaḥ dṛśyasmaraṇam evānarthaḥ / saḥ rūpaṃ yasya / saḥ tādṛśaḥ bandhaḥ / na naśyati nāśaṃ na",
    "GSP27motik_3u:1066_1": "yāti / pūrvaṃ satyatayā jñātasya tato naṣṭasyārthasya smaraṇaṃ hi durnivāram eva / yathā mātrāder iti bhāvaḥ / tat kadā /",
    "GSP27motik_3u:1066_2": "cet yadi / ādau pūrvaṃ / dṛśyaṃ sambhavati satyatayā upapattimad bhavati / paścāt kṣayaṃ nāśam / upāgataṃ bhavati / tasmāt",
    "GSP27motik_3u:1066_3": "traikālika evābhāvo 'trāṅgīkaraṇīya iti bhāvaḥ //MT_3,11.26 //",
    "GSP27motik_3u:1067": "nanu naṣṭasya dṛśyasya kā smṛtir bhavatīty / atrāha",
    "GSP27motik_3u:1068": "yatra kvacana saṃsthasya svādarśasyeva cidgateḥ / pratibimbo lagaty eva sargasmṛtimayo hy ayam //MU_3,11.27//",
    "GSP27motik_3u:1069_0": "hi niścaye / ayaṃ samanantaram uktaḥ / sargasmṛtimayaḥ sargasmaraṇasvarūpaḥ / pratibimbaḥ lagaty evāvaśyaṃ lagati / kasyāḥ /",
    "GSP27motik_3u:1069_1": "cidgateḥ citprakārasya / kasyevādarśasyeva / yathā yatra kvacana saṃsthitasyādarśasya padārthasānnidhye pratibimbo lagati",
    "GSP27motik_3u:1069_2": "tathā yatra kvacana sthitāyāḥ cidgateḥ sūkṣmatvena sthitadṛśyasānnidhyāt pratibimbo lagatīty arthaḥ //MT_3,11.27 //",
    "GSP27motik_3u:1070": "tarhi muktiḥ kadā sambhavatīty / atrāha",
    "GSP27motik_3u:1071": "ādāv eva hi notpannaṃ dṛśyaṃ nāsty eva cet svayam / draṣṭṛdṛśyabhramābhāvāt tat sambhavati muktatā //MU_3,11.28//",
    "GSP27motik_3u:1072_0": "dṛśyaṃ dṛśikriyāviṣayo bhāvajātaṃ / ādāv eva prathamam eva / svayaṃ svabhāvenānutpannaṃ ajātaṃ sat / cet yadi / nāsty eva /",
    "GSP27motik_3u:1072_1": "tat tadā / muktatā sambhavati upapattiyuktā bhavati / kutaḥ / draṣṭṛdṛśyabhramābhāvāt / ayaṃ bhāvaḥ / dṛśyātyantābhāve sati",
    "GSP27motik_3u:1072_2": "puruṣasyedaṃ dṛśyam iti bhramaḥ śāmyati / tacchāntau cāhaṃ draṣṭeti bhramo 'pi śāmyaty eva / tataś ca śuddhacinmātrasvarūpa",
    "GSP27motik_3u:1072_3": "evāsau śiṣyate / tad eva ca muktir iti //MT_3,11.28 //",
    "GSP27motik_3u:1073": "praśnam upasaṃharati",
    "GSP27motik_3u:1074": "tasmād asambhavanmukter mama protsāhayuktitaḥ / atyantāsambhavaṃ dṛśye kathayātmavidāṃ vara //MU_3,11.29//",
    "GSP27motik_3u:1075_0": "he ātmavidāṃ vara śreṣṭha / tasmāt tato hetoḥ / asambhavanmukteḥ dṛśyātyantābhāvajñānaṃ vinānupapadyamānamukteḥ / mama /",
    "GSP27motik_3u:1075_1": "dṛśye vartamānam atyantāsambhavaṃ / kathaya / kutaḥ / protsāhayuktitaḥ prakṛṣṭam udyogaṃ kṛtvety arthaḥ //MT_3,11.29 //",
    "GSP27motik_3u:1076": "śrīvasiṣṭha uttaram āha",
    "GSP27motik_3u:1077": "asad eva yathā bhāti jagat sarvātmakaṃ tathā / śṛṇv ahaṃ kathayā rāma dīrghayā kathayāmi te //MU_3,11.30//",
    "GSP27motik_3u:1078_0": "tvaṃ śṛṇu / ahaṃ tathā taṃ prakāraṃ / kathayāmi / kayā / dīrghayā savistarayā / kathayā vākyaprabandhena / tathā kathaṃ /",
    "GSP27motik_3u:1078_1": "sarvātmakaṃ samastadṛśyasvarūpaṃ / jagat / yathā yena prakāreṇa / asad eva bhāti budbudau asatyatayā sphurati //MT_3,11.30 //",
    "GSP27motik_3u:1079": "nanu kimarthaṃ dīrghayā kathayā kathayasīty / atrāha",
    "GSP27motik_3u:1080": "vyavasāyakathāvākyair yāvat tan nānuvarṇitam / na viśrāmyati te tāvad dhṛdi pāṃsur yathā hrade //MU_3,11.31//",
    "GSP27motik_3u:1081_0": "vyavasāyakathāvākyaiḥ / vyavasāyasya viśiṣṭasya niścayasyotpādikā kathā vyavasāyakathā / tadabhidhāyakaiḥ vākyaiḥ vyavasāyakathāvākyaiḥ /",
    "GSP27motik_3u:1081_1": "tat dṛśyāsattvaṃ / yāvat nānuvarṇitaṃ syāt / tāvat te hṛdi na viśrāmyati na sthitiṃ karoti / ko yathā / pāṃsur yathā / yathā",
    "GSP27motik_3u:1081_2": "pāṃsū rajaḥ / hrade na viśrāmyati / tathety arthaḥ //MT_3,11.31 //",
    "GSP27motik_3u:1082": "nanu dṛśyātyantābhāvajñānena kiṃ mama setsyatīty / atrāha",
    "GSP27motik_3u:1083": "atyantābhāvam asyās tvaṃ jagatsargabhramasthiteḥ / buddhvaikadhyānaniṣṭhātmā vyavahāraṃ kariṣyasi //MU_3,11.32//",
    "GSP27motik_3u:1084_0": "tvaṃ vyavahāraṃ paramparāyātaṃ rājyarūpaṃ vyavahāraṃ / kariṣyasi kūṭakārṣāpaṇavyavahāravat kariṣyasi / na tu vairāgyāvasthāvat",
    "GSP27motik_3u:1084_1": "tadvimukho bhaviṣyasi / mūḍhatvāvasthāvad vā tadāsaktaḥ / tvaṃ kathambhūtaḥ / ekadhyānaniṣṭhātmā / ekasya cinmātrākhyasya",
    "GSP27motik_3u:1084_2": "vastunaḥ / dhyāne cintāyāṃ / niṣṭhā yasya / tādṛśaḥ ātmā sattvarūpaṃ manaḥ yasya / saḥ / tādṛśaḥ / antaḥ cinmātradhyāna ekaniṣṭhaḥ /",
    "GSP27motik_3u:1084_3": "bahiḥ vyavahārabhāg api bhaviṣyasīty arthaḥ / kiṃ kṛtvā / asyāḥ anubhūyamānāyāḥ / jagatsargabhramasthiteḥ / jagatsargarūpā",
    "GSP27motik_3u:1084_4": "jagatsṛṣṭirūpā / yā bhramasthitiḥ bhramadārḍhyaṃ / tasyāḥ atyantābhāvaṃ traikālikābhāvaṃ / buddhvā jñātvety arthaḥ //MT_3,11.32 //",
    "GSP27motik_3u:1085": "nanu tato 'pi kim ity apekṣāyāṃ phalāntaram api kathayati",
    "GSP27motik_3u:1086": "bhāvābhāvagrahotsargasthūlasūkṣmacalācalāḥ / dṛśas tvāṃ vedhayiṣyanti na mahādrim iveṣavaḥ //MU_3,11.33//",
    "GSP27motik_3u:1087_0": "dṛśyātyantābhāvajñāne sati bhāvābhāvagrahotsargasthūlasūkṣmacalācalāḥ dṛśaḥ tvāṃ na vedhayiṣyanti harṣāmarṣotpādanarūpāṃ",
    "GSP27motik_3u:1087_1": "tāḍanāṃ na kurvanti / bhāvaḥ udbhūtiḥ / abhāvaḥ antardhiḥ / grahaḥ grahaṇaṃ / utsargaḥ tyāgaḥ / bhāvādīnām api dṛśyatayātyantābhāvasya",
    "GSP27motik_3u:1087_2": "sampannatvān na tatkṛtā tāḍanā tava bhaviṣyati / na hi vandhyāputreṇa kaścit tāḍita iti bhāvaḥ / tāḥ kā iva / iṣavaḥ iva /",
    "GSP27motik_3u:1087_3": "yathā iṣavaḥ mahāntaṃ parvataṃ na vidhyanti / tathety arthaḥ //MT_3,11.33 //",
    "GSP27motik_3u:1088": "dṛśyātyantābhāvakathanaṃ pratijānīte",
    "GSP27motik_3u:1089": "sa eṣo 'sty eka evātmā na dvitīyāsti kalpanā / jagad atra yathotpannaṃ tat te vakṣyāmi rāghava //MU_3,11.34//",
    "GSP27motik_3u:1090_0": "saḥ prasiddhaḥ / eṣaḥ sarveṣām aparokṣatvena vartamānaḥ / eka evāsti / evaśabdārthaṃ sphuṭayati neti / dvitīyā kalpanā dṛśyamayī",
    "GSP27motik_3u:1090_1": "kalpanā / nāsti / tathā ca dṛśyātyantābhāvaḥ sphuṭa eveti bhāvaḥ / tarhi bhāsamānaṃ jagat katham astīty / atrāha jagad iti /",
    "GSP27motik_3u:1090_2": "atrādvitīye brahmaṇi / jagat yathā utpannaṃ tat te vakṣyāmi / tenaiva dṛśyātyantābhāvaḥ sphuṭībhaviṣyatīti bhāvaḥ //MT_3,11.34 //",
    "GSP27motik_3u:1091": "sargāntaślokenaitat saṅgṛhṇāti",
    "GSP27motik_3u:1092": "tasmād imāni sakalāni vijṛmbhitāni yo hīdam aṅga sakale sakalaṃ mahātmā / rūpāvalokanamanomananaprakāśa- kośāspadaṃ svayam udeti ca līyate ca //MU_3,11.35//",
    "GSP27motik_3u:1093_0": "tasmāt paramātmalakṣaṇāt upādānakāraṇāt / imāni anubhūyamānāni / vijṛmbhitāni dṛśyarūpāṇi vilāsitāni / mṛda iva ghaṭā niryāntīti",
    "GSP27motik_3u:1093_1": "śeṣaḥ / tasmāt kasmāt / hi niścaye / he aṅga / yaḥ sakalaṃ samastadṛśyaprapañcarūpaṃ bhūtvā / svayaṃ svenaivodeti ca udayaṃ",
    "GSP27motik_3u:1093_2": "yāti ca / vilīyate layaṃ yāti ca / yaḥ mahātmā kiṃ / rūpāvalokanamanomananaṃ manaskāraḥ / prakāśaḥ indriyeṇālokitasya rūpasya",
    "GSP27motik_3u:1093_3": "manomananadvāreṇa sākṣibhūte cinmātre sphuraṇam / teṣāṃ kośarūpam āspadaṃ sthānaṃ / tatraivaite tiṣṭhanti / tata eva ca niryāntīty",
    "GSP27motik_3u:1093_4": "arthaḥ / iti śivam //MT_3,11.35 //",
    "GSP27motik_3u:1094": "iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe ekādaśaḥ sargaḥ // 3,11 //",
    "GSP27motik_3u:1095": "oṃ / vakṣyāmīti pratijñāṃ sampādayati",
    "GSP27motik_3u:1096": "etasmāt paramāc chāntāt padāt paramapāvanāt / yathedam utthitaṃ viśvaṃ tac chṛṇūttamayā dhiyā //MU_3,12.1//",
    "GSP27motik_3u:1097_0": "etasmāt samanantaram eva pratipāditasvarūpāt / paramāt sarvotkṛṣṭāt / śāntāt prapañcakṣobharahitāt / paramapāvanāt pāvanānām",
    "GSP27motik_3u:1097_1": "api pāvakatvena niratiśayapāvanāt / padāt parātmalakṣaṇāt sthānāt / yathā yena prakāreṇedam anubhūyamānaṃ / viśvaṃ jagat /",
    "GSP27motik_3u:1097_2": "utthitaṃ prādurbhūtaṃ / tat taṃ prakāram / uttamayotkṛṣṭayā / dhiyā / śṛṇu / etenottamadhīr evādhikāritvenoktaḥ //MT_3,12.1 //",
    "GSP27motik_3u:1098": "tad eva kathayati",
    "GSP27motik_3u:1099": "suṣuptaṃ svapnavad bhāti bhāti brahmaiva sargavat / sarvam ekaṃ ca tac chāntaṃ tatra tāvat kramaṃ śṛṇu //MU_3,12.2//",
    "GSP27motik_3u:1100_0": "suṣuptaṃ suṣuptiḥ / svapnavat svapna iva / bhāti sphurati / ghananidrāta utthitasya eva svapnaprādurbhāvāt / brahmaiva sargabhāvena",
    "GSP27motik_3u:1100_1": "bṛṃhitaṃ cinmātrākhyaṃ vastu eva / sargavat sarga iva / bhāti / nanu tarhi jagadupādānabhūtaṃ brahma jagadvad eva jaḍaṃ syāt /",
    "GSP27motik_3u:1100_2": "kāryavaiguṇyayuktasya kāraṇasyādarśanāt ity / atrāha sarvam iti / tat brahma / sarvaṃ bhavati / ekaṃ ca bhavati / śāntaṃ",
    "GSP27motik_3u:1100_3": "ca bhavati / sarvathāścaryam eva tad iti bhāvaḥ / nanu katham utpadyata ity / atrāha tatreti / tāvacchabdaḥ sākalye //MT_3,12.2 //",
    "GSP27motik_3u:1101": "kramam eva kathayati",
    "GSP27motik_3u:1102": "tasyānantaprakāśātmarūpasyātatacinmaṇeḥ / sattāmātrātma kacanaṃ yad ajasraṃ svabhāvataḥ //MU_3,12.3//",
    "GSP27motik_3u:1103": "tad ātmani svayaṃ kiñcic cetyatām iva gacchati / agṛhītātmakaṃ saṃvidīhāmarṣaṇasūcakam //MU_3,12.4//",
    "GSP27motik_3u:1104_0": "tat kacanaṃ / kiñcit leśena / cetyatām iva gacchati paramārthato na gacchatītīvaśabdopādānam / kathaṃ / svayaṃ svenaiva /",
    "GSP27motik_3u:1104_1": "na tu parapreraṇayā / parasya tatrābhāvāt / kasmin / ātmani sphuraṇākhyacetakasvabhāve kharūpe / tadvyatirekeṇa tadā kasyāpy",
    "GSP27motik_3u:1104_2": "abhāvāt / tat kiṃ / yat kacanaṃ sphuraṇam / aham iti parāmarśa iti yāvat / ajasraṃ santataṃ / svabhāvataḥ svabhāvenaiva /",
    "GSP27motik_3u:1104_3": "bhavati / kasya / tasya sarveṣv aham iti bhāsamānatvena prasiddhasyānantaprakāśātmarūpasyānantaḥ aparicchinnaḥ / yaḥ prakāśaḥ",
    "GSP27motik_3u:1104_4": "tadātmā / tadekamayaḥ svabhāvaḥ svarūpaṃ yasya / saḥ / tasyānantaprakāśarūpasyeti yāvat / ātatacinmaṇeḥ / ātataḥ sarvatra",
    "GSP27motik_3u:1104_5": "vyāptaḥ yaḥ cinmaṇiḥ / tasya / kathambhūtaṃ kacanaṃ / sattāmātrātma sattāmātrasvarūpaṃ / sphurattārūpe kacana eva sattāvyavahārāt /",
    "GSP27motik_3u:1104_6": "ayaṃ bhāvaḥ / śuddha",
    "GSP27motik_3u:1105_0": "mānatvaṃ ca cidviṣayatvaṃ / tac ca citsambandhaḥ / citāthācidrūpasya sambandho na yujyate viruddhatvāt / na hi tejastamasoḥ",
    "GSP27motik_3u:1105_1": "sambandhaḥ kvāpi dṛṣṭaḥ / citaś ca śāntatvam uktanyāyena cetyāsambhavenaiva siddham iti //MT_3,13.50 //",
    "GSP27motik_3u:1106": "brahmaiva kacati svaccham ittham ātmātmanātmani / cittvād dravatvāt salilam ivāvartatayātmani //MU_3,13.51//",
    "GSP27motik_3u:1107_0": "itthaṃ jagadrūpatayā / svacchaṃ cetyamalarahitaṃ / ātmanā svayam / ātmani bhittibhūte svasvarūpe / ātma sarvātmabhūtaṃ /",
    "GSP27motik_3u:1107_1": "brahmaiva kacati bhāti / kutaḥ / cittvāt cidbhāvāt / cetyarūpajagattayābhāne cittvam eva tasya na syād iti bhāvaḥ / atra",
    "GSP27motik_3u:1107_2": "dṛṣṭāntam āha dravatvād iti / yathā salilaṃ dravatvāt ātmani salilākhye svarūpe / āvartarūpeṇa sphurat bhavati / tathety",
    "GSP27motik_3u:1107_3": "arthaḥ //MT_3,13.51 //",
    "GSP27motik_3u:1108": "asad evedam ābhāti sad ivehānubhūyate / vinaśyaty asad evānte svapne svamaraṇaṃ yathā //MU_3,13.52//",
    "GSP27motik_3u:1109": "idaṃ jagat / asad eva bhāti vilasati / asmābhiḥ sad iva sadvat / iha parātmasvarūpe / 'nubhūyate / 'nte saṃhāre / asad eva vinaśyati / atra dṛṣṭāntam āha svapna iti //MT_3,13.52//",
    "GSP27motik_3u:1110": "jagadatyantābhāvaṃ vistareṇoktvā siddhāntabhūtaṃ brahmamayatvaṃ tasya kathayati",
    "GSP27motik_3u:1111": "atha vājasvarūpatvāt sadaivedam anāmayam / akhaṇḍitam anādyantaṃ jñātamātrāmbarodaram //MU_3,13.53//",
    "GSP27motik_3u:1112_0": "atha vā idaṃ jagat / sadaivājasvarūpatvāt janmarahitacinmātrasvarūpatvāt / anāmayam pūrvoktādhāratvādheyatvādirogarahitaṃ",
    "GSP27motik_3u:1112_1": "bhavati / na tv abhāvayuktam / tadabhāvaś ca tadākrāntabuddhīn satyaṃ tadrūpam apaśyataḥ praty evoktaḥ / kathambhūtam idaṃ /",
    "GSP27motik_3u:1112_2": "akhaṇḍitaṃ pūrṇasvarūpaṃ / anādyantaṃ ādyantarahitam / jñātamātrāmbarodaram / jñātamātram eva / na tu mudgarādiprahāraiḥ",
    "GSP27motik_3u:1112_3": "nāśitaṃ sat / ambarodaram samyagjñānenālocitaṃ hi jagat ambarodaram eva bhavati //MT_3,13.53 //",
    "GSP27motik_3u:1113": "sargāntaślokena pūrvoktaṃ saṅgṛhṇāti",
    "GSP27motik_3u:1114": "ākāśa eva parame prathamaḥ prajeśo nityaṃ svayaṃ kacati śūnyatayā samānaḥ / sa hy ātivāhikavapur na tu bhūtarūpī pṛthvyādi tena na sad asti yadā na jātam //MU_3,13.54//",
    "GSP27motik_3u:1115_0": "prathamaḥ ādyaḥ / prajeśaḥ brahmā / parame sarvottīrṇe / ākāśe cidākāśe / nityaṃ sadā / svayaṃ svenaiva / kacati sphurati /",
    "GSP27motik_3u:1115_1": "tathā ca pūrvoktā sarvā prakriyā sargārambhaṃ vinā atuṣṭamanasaḥ praty eveti bhāvaḥ / kathambhūtaḥ / śūnyatayā śūnyabhāvena /",
    "GSP27motik_3u:1115_2": "samānaḥ śuddhatvena tatsamānaḥ / na tu tadrūpaḥ jaḍatvāpatteḥ / hi niścaye / saḥ prajeśaḥ / ātivāhikavapuḥ sūkṣmaśarīramayaḥ /",
    "GSP27motik_3u:1115_3": "bhavati / na tu bhūtarūpaḥ / tu viśeṣe / saḥ sthūlapṛthvyādibhūtarūpī na bhavati / tena tadabhūtarūpitākhyena hetunā / pṛthvyādi",
    "GSP27motik_3u:1115_4": "sat nāsti / nanu prajeśasyāpṛthvyādirūpatayā kathaṃ na pṛthvyādi sat astīty / atrāha yadeti / yata ity asyārthe / yataḥ jātam",
    "GSP27motik_3u:1115_5": "utpannaṃ / nāsti / śuddhamanorūpasya prajeśasya tadrūpatāgrahaṇena pṛthvyāder jātatvaṃ syān / na tu pūrvanyāyena prajeśasya",
    "GSP27motik_3u:1115_6": "tadrūpatāgrahaṇaṃ sambhavaty / ataḥ pṛthvyāder api jātatvaṃ na sambhavatīti bhāvaḥ / iti śivam //MT_3,13.54 //",
    "GSP27motik_3u:1116": "iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe trayodaśaḥ sargaḥ // 3,13 //",
    "GSP27motik_3u:1117": "oṃ / evaṃ jagato 'tyantābhāvaṃ paramātmaikamayatāṃ ca punaḥ punaḥ uktvā tāvanmātram eva sādhanīyaṃ jñātvā punar api tad eva kathayati",
    "GSP27motik_3u:1118": "itthaṃ jagad ahantādi dṛśyaṃ jātaṃ na kiñcana / ajātatvāc ca nāsty eva yac cāsti param eva tat //MU_3,14.1//",
    "GSP27motik_3u:1119_0": "ahantādi ahantāprabhṛti / dṛśyaṃ jagat itthaṃ pūrvaprakāreṇa / kiñcana leśenāpi / na jātaṃ bhavati / tataḥ kim ity / atrāha",
    "GSP27motik_3u:1119_1": "ajāteti / jagat ajātatvāt / caśabdaḥ pādapūraṇārthaḥ / nāsty eva / nanu katham ajātatvena jagato 'sattvaṃ sādhayasi bhāsamānatvena",
    "GSP27motik_3u:1119_2": "sattvād ity / atrāha yac ceti / tat param eva uttīrṇaṃ cinmātram eva / bhavati / na tu jagat / tat kiṃ / yat asti yat bhāsamānatvena",
    "GSP27motik_3u:1119_3": "nirākartuṃ na śakyata ity arthaḥ //MT_3,14.1 //",
    "GSP27motik_3u:1120": "nanu tarhi pūrvaṃ sādhitā jīvatā katham astīty / atrāha",
    "GSP27motik_3u:1121": "paramākāśa evāsau jīvatāṃ cetati svayam / niḥspandāmbhodhijaṭhare salilaṃ spandatām iva //MU_3,14.2//",
    "GSP27motik_3u:1122_0": "asau pūrvoktaḥ / paramākāśa eva cinmātrākāśa eva / svayaṃ svena / jīvatāṃ jīvabhāvaṃ / cetati anubhavati / kim iva / salilam",
    "GSP27motik_3u:1122_1": "iva / yathā niḥspandāmbhodhijaṭhare niḥspandasamudramadhye / sthitaṃ jalaṃ spandatāṃ / spandaśabdenātra spandayukto lakṣyate /",
    "GSP27motik_3u:1122_2": "spandayuktatāṃ / cetati / cetanaṃ cātra tadyogyatāmātram eva / na hi tatra salilasya saspandatā kenāpy aṃśena yuktā / evaṃ",
    "GSP27motik_3u:1122_3": "brahmaṇy api jīvatāyogyatvamātram eva / na tu tatra jīvatā nāma kācid asti / salile 'gre saspandatāyuktatvāt yogyatājñānaṃ /",
    "GSP27motik_3u:1122_4": "brahmaṇi jīvarūpatayā bhāsaneneti viśeṣaḥ //MT_3,14.2 //",
    "GSP27motik_3u:1123": "etad eva nānābhaṅgībhiḥ pratipādayati",
    "GSP27motik_3u:1124": "ākāśarūpam ajahad eva vettīva dṛśyatām / svapnasaṅkalpaśailādāv iva cidvṛttir āntarī //MU_3,14.3//",
    "GSP27motik_3u:1125_0": "asau paramākāśaḥ dṛśyatām dṛśyabhāvaṃ / vetti iva anubhavati iva / kathambhūta eva / ākāśarūpaṃ cinmātrākāśākhyaṃ rūpam /",
    "GSP27motik_3u:1125_1": "ajahad eva / tattyāge tu vedanam asya na syād iti bhāvaḥ / kevāntarī ahamparāmarśasya sārabhūtāntaḥkaraṇopahitā / cidvṛttir",
    "GSP27motik_3u:1125_2": "iva sā yathā / svapnasaṅkalpaśailādau svapne saṅkalpe ca svaviṣayīkṛte svasvarūpaparvatādau sthitāṃ / dṛśyatāṃ vetti / śailo",
    "GSP27motik_3u:1125_3": "'yam iti / tathety arthaḥ //MT_3,14.3 //",
    "GSP27motik_3u:1126": "pṛthvyādirahito deho yo virāḍātmano mahān / ātivāhika evāsau cinmātrācchanabhomayaḥ //MU_3,14.4//",
    "GSP27motik_3u:1127_0": "pṛthvyādirahitaḥ sthūlapṛthvyādisparśādūṣitaḥ / virāḍātmanaḥ virāṭsvarūpatayā sthitasya paramātmanaḥ / mahān vyāpakaḥ / yo",
    "GSP27motik_3u:1127_1": "deho 'sti / saḥ ātivāhika eva sūkṣma eva / bhavati / atra hetutvena viśeṣaṇam āha cinmātreti / yataḥ cinmātrākhyanirmalākāśasvarūpaḥ /",
    "GSP27motik_3u:1127_2": "cinmātramayasya śarīrasyātivāhikatvaṃ svapne dṛṣṭam iti nāyastam //MT_3,14.4 //",
    "GSP27motik_3u:1128": "akṣayasvapnaśailābhaḥ sthirasvapnapuropamaḥ / citrakṛtsthitacittasthacitrasainyasamākṛtiḥ //MU_3,14.5//",
    "GSP27motik_3u:1129": "anikhātamahāstambhaputrikaughasamopamaḥ / brahmākāśe 'nikhātātmā sustambhe sālabhañjakaḥ //MU_3,14.6//",
    "GSP27motik_3u:1130": "ādyaḥ prajāpatiḥ pūrvaṃ svayambhūr iti viśrutaḥ / prāktanānāṃ svakāryāṇām abhāvād apakāraṇaḥ //MU_3,14.7//",
    "GSP27motik_3u:1131_0": "ādyaḥ kāraṇabhūtaḥ / svayambhūr iti viśrutaḥ / svayambhūr iti nāmnā prasiddhaḥ / prajāpatiḥ / pūrvaṃ sargārambhe / apakāraṇaḥ",
    "GSP27motik_3u:1131_1": "kāraṇarahitaḥ / bhavati / kutaḥ / prāktanānāṃ svakāryāṇāṃ pūrvakalpakṛtakarmaṇām / abhāvāt / karmaṇāṃ ca janmahetutvaṃ sarvaśāstreṣu",
    "GSP27motik_3u:1131_2": "prasiddham eva / kāryāṇām abhāvaś cāsya cinmātrataḥ sadya utthitatvena jñeyaḥ / kiṃrūpo 'sau / akṣaya ityādi / akṣayaḥ itarasvapnaśailavat",
    "GSP27motik_3u:1131_3": "kṣaṇikatvadoṣarahitaḥ yaḥ svapnaśailaḥ / tadvad ābhā yasya / sa akṣayasvapnaśailābhaḥ / sthirasvapnapuropamaḥ / itarasvapnapuravailakṣyeṇa",
    "GSP27motik_3u:1131_4": "sthiraṃ sthirākāraṃ / yat svapnapuraṃ / tasyopamā yasya / saḥ / etena viśeṣaṇadvayenātivāhikatāyām apy asya sthiratoktā /",
    "GSP27motik_3u:1131_5": "citrakṛti sthitaṃ cittaṃ citrakṛtsthitacittaṃ / tatrasthaṃ yat citrasainyam agre prakaṭībhavad ālekhyasainyaṃ / tena samākṛtiḥ",
    "GSP27motik_3u:1131_6": "svarūpaṃ yasya / saḥ citrakṛtsthitacittasthacitrasainyasamākṛtiḥ / anikhāto 'nutkīrṇaḥ / yaḥ mahāstambhaputrikaughaḥ / tena",
    "GSP27motik_3u:1131_7": "samā upamā yasya / saḥ anikhātamahāstambhaputrikaughasamopamaḥ / brahmākāśe sustambhe anikhātātmā anutkīrṇasvarūpaḥ / sālabhañjakaḥ",
    "GSP27motik_3u:1131_8": "mahatī putrikā / anikhāteti viśeṣaṇasyaiveyaṃ vyākhyā / etena viśeṣaṇadvayena brahmaikamayatāsyoktā //MT_3,14.5-7 //",
    "GSP27motik_3u:1132": "mahāpralayaparyanteṣv ādyāḥ kila pitāmahāḥ / mucyante sarva evātaḥ prāktanaṃ karma teṣu kim //MU_3,14.8//",
    "GSP27motik_3u:1133_0": "sarve eva ādyāḥ pitāmahāḥ mahāpralayaparyanteṣu / paryantaśabdenātra udrekatā vivakṣitā / mucyante cinmātrākhye svarūpe layībhavanti /",
    "GSP27motik_3u:1133_1": "phalitam āhātaḥ iti / ato hetoḥ / teṣu sarveṣu ādyeṣu pitāmaheṣu / prāktanaṃ karma kiṃ bhavati / na kiñcid apīty arthaḥ /",
    "GSP27motik_3u:1133_2": "tathā ca / sarve 'pi te 'pakāraṇā eveti bhāvaḥ //MT_3,14.8 //",
    "GSP27motik_3u:1134": "moktavya eva kuḍyātmā dṛśyo 'dṛśyaś ca saṃsthitaḥ / na ca dṛśyaṃ na ca draṣṭā na sraṣṭā sarvam eva ca //MU_3,14.9//",
    "GSP27motik_3u:1135": "praticchandaḥ padārthānāṃ sarveṣām eṣa eva saḥ / asmād udeti jīvālī dīpālī dīpakād iva //MU_3,14.10//",
    "GSP27motik_3u:1136_0": "eṣa sa eva pūrvoktaḥ prajāpatir eva / sarveṣāṃ padārthānāṃ praticchandaḥ samaṣṭirūpaḥ ābhāsaḥ / bhavati / sarveṣām ābhāsānām",
    "GSP27motik_3u:1136_1": "etatsvarūpatvāt / kathambhūto 'sau / moktavya eva moktuṃ madhye gantuṃ śakya eva / kuḍyātmā / kuḍyaṃ hi rodhakatvena madhye",
    "GSP27motik_3u:1136_2": "gantuṃ na śakyate / 'yaṃ tu apūrvam eva kuḍyaḥ / moktavyatvam asya sarveṣāṃ dṛśyasañcārāṇāṃ praveśanirgamamahattvāt / kuḍyatvaṃ",
    "GSP27motik_3u:1136_3": "tu sarvādhāratvena / punaḥ kathambhūtaḥ / dṛśyaḥ saṃsthitaḥ dṛśyarūpeṇāsthitaḥ / adṛśyaś ca sthitaḥ draṣṭṛrūpeṇa ca sthitaḥ /",
    "GSP27motik_3u:1136_4": "cinmātrābhāsaśuddhamanorūpaprajāpatirūpatvād draṣṭṛdṛśyayoḥ / punaḥ kiṃ / na dṛśyaṃ na ca draṣṭā na sraṣṭā na sṛjikriyākartā",
    "GSP27motik_3u:1136_5": "sarvottīrṇarūpatvāt / punaḥ kiṃ / sarvam eva ca / nanu katham ayaṃ praticchandaḥ astīty / atrāha asmād iti / yataḥ asmāt",
    "GSP27motik_3u:1136_6": "prajāpateḥ / jīvālī udeti prādurbhavati / nanu mṛdo ghaṭālī rajjusamūhāt vā sarpālīnyaṃ tathā udeti / na tayoḥ tatpraticchandatvaṃ",
    "GSP27motik_3u:1136_7": "dṛśyate ity / atrāha dīpālīti / vivartapariṇāmābhyām anya eva praticchandyapraticchandakarūpaḥ prakāraḥ atrāstīti bhāvaḥ //MT_3,14.9-10 //",
    "GSP27motik_3u:1137": "saṅkalpa eva saṅkalpāt kilaiti kṣmādivarjitaḥ / kṣmādimān iva niṣkuḍyaḥ svapnāt svapnāntaraṃ yathā //MU_3,14.11//",
    "GSP27motik_3u:1138_0": "kileti niścaye / kṣmādivarjitaḥ ābhāsarūpatvena sthūlapṛthvyādirahitaḥ / kṣmādimān iva bhāsamānatvena tatsahita iva bhāsamānaḥ /",
    "GSP27motik_3u:1138_1": "niṣkuḍyaḥ bhāsamānaiḥ kuḍyarūpaiḥ parvatādibhiḥ hīnaḥ / saṅkalpaḥ jagadākhyaḥ saṅkalpaḥ / saṅkalpāt śuddhamanorūpād brahmaṇaḥ /",
    "GSP27motik_3u:1138_2": "eti prādurbhavati / atra dṛṣṭāntam āha svapnād iti / svapnāt saṅkalparūpāt / svapnāntaraṃ saṅkalparūpam anyasvapnam / yathaiti /",
    "GSP27motik_3u:1138_3": "tathety arthaḥ //MT_3,14.11 //",
    "GSP27motik_3u:1139": "asmād eva praticchandāj jīvāḥ samprasaranty amī / sahakārikāraṇānām abhāvāc ca sa eva te //MU_3,14.12//",
    "GSP27motik_3u:1140_0": "asmāt prajāpatināmnaḥ / praticchandāt ābhāsāt / amī pratyaksaṃ sphuramāṇāḥ / jīvāḥ / samprasaranti sañcāraṃ yānti / tarhi",
    "GSP27motik_3u:1140_1": "tata utpannatvena tato bhinnā eva syur ity / atrāha sahakārīti / te jīvāḥ / sa eva bhavanti / na tu tato bhinnāḥ / kutaḥ /",
    "GSP27motik_3u:1140_2": "sahakārikāraṇānām prāktanakarmarūpāṇāṃ sahakārikāraṇānām / abhāvāt / sahakārikāraṇābhāve kāryaṃ kāraṇarūpam eveti hi prasiddhiḥ //MT_3,14.12 //",
    "GSP27motik_3u:1141": "sahakārikāraṇānām abhāve kāryakāraṇam / ekam etad ato nānyaḥ parasmāt sargavibhramaḥ //MU_3,14.13//",
    "GSP27motik_3u:1142": "kāryaṃ ca tat kāraṇaṃ ca kāryakāraṇaṃ / parasmāt dṛśyāpekṣayā utkṛṣṭāt prajāpateḥ / sargavibhramaḥ sargavilāsaḥ //MT_3,14.13//",
    "GSP27motik_3u:1143": "brahmaivādyo virāḍātmā virāḍātmaiva sargatā / jīvākāśaḥ sa evetthaṃ sthitaḥ pṛthvyādy asad yataḥ //MU_3,14.14//",
    "GSP27motik_3u:1144_0": "brahma eva brahmatattvam evādyaḥ virāḍātmā virāṭsvarūpo paramātmā / bhavati / virāḍātmā eva sargatā sargaḥ / bhavati / pādapūraṇārtho",
    "GSP27motik_3u:1144_1": "bhāvapratyayaḥ / upasaṃhāraṃ karoti jīveti / sa pūrvoktaḥ / jīvākāśa eva cetyatvāditanmātrāntavalitacinmātrākhyaḥ jīvākāśa",
    "GSP27motik_3u:1144_2": "eva / itthaṃ prajāpatyādisargarūpeṇa / sthito bhavati / atra hetum āha pṛthvyādīti / yataḥ yasmāt kāraṇāt / pṛthvyādi asat",
    "GSP27motik_3u:1144_3": "bhavati //MT_3,14.14 //",
    "GSP27motik_3u:1145": "jīvākāśa iti śrutvā kiñcit saṃśayam āpannaḥ śrīrāmaḥ pṛcchati",
    "GSP27motik_3u:1146": "kiṃ syāt parimito jīvarāśir āho anantakaḥ / āhosvid asty anantātmā jīvapiṇḍo 'calopamaḥ //MU_3,14.15//",
    "GSP27motik_3u:1147_0": "jīvarāśiḥ jīvākāśatvenoktaḥ jīvapuñjaḥ / parimitaḥ kiṃ syāt āho anantakaḥ aparimitaḥ syāt / āhosvit anantātmā jīvapiṇḍaḥ",
    "GSP27motik_3u:1147_1": "acalopamaḥ parvataprakhyaḥ / asti / rāśiḥ bhinnatvena vartamānānāṃ samūhaḥ / piṇḍaḥ mṛtpiṇḍavat eka eva kaścij jīvamayaḥ",
    "GSP27motik_3u:1147_2": "piṇḍa iti bhedaḥ //MT_3,14.15 //",
    "GSP27motik_3u:1148": "nanu kiṃ tava rāśipiṇḍatvayoḥ praśnenety āśaṅkyāha",
    "GSP27motik_3u:1149": "dhārāḥ payomuca iva śīkarā iva vāridheḥ / kaṇās taptāyasa iva kasmān niryānti jīvakāḥ //MU_3,14.16//",
    "GSP27motik_3u:1150_0": "dhārā jaladhārāḥ / śīkarāḥ jalakaṇāḥ / taptāyasaḥ vahnyabhijvalitāt ayasaḥ / kaṇāḥ vahnimayāḥ leśāḥ / kasmād iti / jīvarāśeḥ",
    "GSP27motik_3u:1150_1": "jīvapiṇḍasya vānaṅgīkāre eteṣāṃ niryāṇaṃ na sambhavatīti bhāvaḥ //MT_3,14.16 //",
    "GSP27motik_3u:1151": "praśnam upasaṃharati",
    "GSP27motik_3u:1152": "iti me bhagavan brūhi jīvajālavinirṇayam / jñātam etan mayā prāyas tad eva prakaṭīkuru //MU_3,14.17//",
    "GSP27motik_3u:1153_0": "he bhagavan tvaṃ / iti pṛṣṭaṃ / jīvajālavinirṇayaṃ me brūhi / etāvad uktvā tvayā kiṃ na śrutam ity / atrāha jñātam iti /",
    "GSP27motik_3u:1153_1": "mayā etat prāyaḥ bāhulyena / jñātam / na tv aśeṣeṇātaḥ tad eva prakaṭīkuru yenāśeṣeṇa jānāmīti bhāvaḥ //MT_3,14.17 //",
    "GSP27motik_3u:1154": "śrīvasiṣṭha uttaram āha",
    "GSP27motik_3u:1155": "eka eva na jīvo 'sti rāśīnāṃ sambhavaḥ kutaḥ / śaśaśṛṅgaṃ samuḍḍīya prayātītīva te vacaḥ //MU_3,14.18//",
    "GSP27motik_3u:1156_0": "paramārthataḥ eka eva jīvo nāsti / tvatpṛṣṭānāṃ rāśīnāṃ sambhavaḥ kutaḥ syāt / etatpraśnasyāsambaddhārthatvaṃ kathayati śaśeti /",
    "GSP27motik_3u:1156_1": "śaśaśṛṅgaṃ samuḍḍīya prayāti iti etadvacanasadṛśaṃ / te vacaḥ asti / ādau śaśaśṛṅgam eva nāsti / kā kathā taduḍḍayanasya /",
    "GSP27motik_3u:1156_2": "tathā jīva eva nāsti / kā kathā tadrāśyāder iti bhāvaḥ //MT_3,14.18 //",
    "GSP27motik_3u:1157": "sarvam etat pṛṣṭaṃ nirākaroti",
    "GSP27motik_3u:1158": "na jīvo 'sti na jīvānāṃ rāśayaḥ santi rāghava / na caikaḥ parvataprakhyo jīvapiṇḍo 'sti kaścana //MU_3,14.19//",
    "GSP27motik_3u:1159_0": "paramārthataḥ sarvasya śuddhacinmātraikamayatvāt jīvo nāsti / he rāghava / jīvānāṃ rāśayo na santi / na ca ekaḥ kaścana parvataprakhyaḥ",
    "GSP27motik_3u:1159_1": "jīvapiṇḍo 'sti / ataś ca tvatpraśno 'yaṃ na yukta iti bhāvaḥ //MT_3,14.19 //",
    "GSP27motik_3u:1160": "āśīḥprakāreṇa niścayam asya kartavyatvena kathayati",
    "GSP27motik_3u:1161": "jīvaśabdārthakalanāḥ samastakalanānvitāḥ / na ca kāścana santīti niścayo 'stu tavācalaḥ //MU_3,14.20//",
    "GSP27motik_3u:1162_0": "taveti niścayaḥ ayaṃ niścayaḥ / acalaḥ sthiro / 'stu / iti kiṃ / iti jīvaśabdārthakalanāḥ / tāḥ samastakalanānvitāḥ samastābhiḥ",
    "GSP27motik_3u:1162_1": "ahambhāvādikalanābhiḥ anvitāḥ / na santi //MT_3,14.20 //",
    "GSP27motik_3u:1163": "nanu jīvādīnāṃ pratyakṣeṇa sphuraṇāt katham ayaṃ niścayaḥ yuktaḥ syād ity / atrāha",
    "GSP27motik_3u:1164": "śuddhaṃ cinmātram amalaṃ brahmāstīha hi sarvagam / tad yathā sarvaśaktitvād vindate yāṃ svayaṃ kalām //MU_3,14.21//",
    "GSP27motik_3u:1165": "cinmātrānukrameṇaiva sampraphullāṃ latām iva /",
    "GSP27motik_3u:1166": "nanu mūrtām amūrtāṃ vā tām evāśu prapaśyati //MT_3,14.22//",
    "GSP27motik_3u:1167_0": "hi niścaye / śuddhaṃ cinmātraṃ śuddhacinmātrasvarūpam / ata evāmalaṃ brahmāsti / kathambhūtaṃ / sarvagam samastadeśakālavyāpakam /",
    "GSP27motik_3u:1167_1": "tataḥ kim ity / atrāha tad iti / tat brahma / sarvaśaktitvāt yataḥ sarvaśaktir asti / tataḥ yāṃ jīvādimayīṃ / kalāṃ kalanāṃ /",
    "GSP27motik_3u:1167_2": "yathā yena prakāreṇa / svayaṃ svena / na tu pāratantryeṇa / vindate svopalabdhiviṣayaṃ karoti / kathambhūtāṃ kalāṃ / cinmātrānukrameṇa",
    "GSP27motik_3u:1167_3": "cinmātraparipāṭyā / latām iva latāvat / sampraphullāṃ vikasitāṃ / cinmātrasyaiva hīyaṃ paripāṭī yat kalanāḥ vikāsayati /",
    "GSP27motik_3u:1167_4": "nanu niścaye / tāṃ kalanāṃ / mūrtām amūrtāṃ vā sthūlāṃ sūkṣmāṃ vāśu tasminn eva kṣaṇe / prapaśyati sampannām eva paśyati /",
    "GSP27motik_3u:1167_5": "tathā ca / jīvaḥ paramārthataḥ svayaṃ siddho nāsti / kasya rāśitā piṇḍatā vā bhaved iti bhāvaḥ //MT_3,14.21-22 //",
    "GSP27motik_3u:1168": "nanu yadi brahma jīvādi paśyati tadā tadbhinnam evaitat syāt / svabhinnasyaiva dṛṣṭigocaratvād ity / atrāha",
    "GSP27motik_3u:1169": "jīvo buddhiḥ kriyāspando mano dvitvaikyam ity api / svasattāṃ prakacantīṃ tāṃ niyojayati vedane //MU_3,14.23//",
    "GSP27motik_3u:1170_0": "tat brahma / tāṃ prasiddhāṃ / svasattāṃ svasphurattāṃ / vedane niyojayati vedanaviṣayāṃ karoti / paśyatīti yāvat / svasattāṃ",
    "GSP27motik_3u:1170_1": "kathambhūtāṃ / jīvaḥ buddhiḥ kriyāspandaḥ hitāhitaprāptiparihārārthāś ceṣṭāḥ / manaḥ / dvitvaṃ ca tat aikyaṃ ca dvitvaikyam /",
    "GSP27motik_3u:1170_2": "ity api etadrūpeṇa / kacantīṃ sphurantīṃ / tathā ca / dṛṣṭigocaratve 'pi na jīvāder bhinnatvaṃ yuktam iti bhāvaḥ //MT_3,14.23 //",
    "GSP27motik_3u:1171": "nanu brahmasattā kathaṃ jīvādibhāvena sphuratīty / atrāha",
    "GSP27motik_3u:1172": "sābuddhaivaṃ bhavaty eva bhaved brahmaiva bodhataḥ / abodhaḥ prekṣayā yāti nāśaṃ na tu sa budhyate //MU_3,14.24//",
    "GSP27motik_3u:1173_0": "sā brahmasattābuddhā brahmasattābhāvenājñātā satī / evaṃ bhavati eva jīvādirūpatayā bhāsata eva / bodhataḥ brahmasattābhāvena",
    "GSP27motik_3u:1173_1": "jñānāt / brahmaiva bhavet / sattātadvatoḥ bhedābhāvāt / nanu jīvādeḥ brahmasattābhāvena brahmamayatve 'pi brahmasattāviṣayas",
    "GSP27motik_3u:1173_2": "tu yaḥ abodha āsīt saḥ abodhatvena jñātaḥ san ghaṭādivat tathaiva tiṣṭhati / tathā ca na brahmaikamayatā sidhyati ity / atrāha",
    "GSP27motik_3u:1173_3": "abodha iti / abodhaḥ prekṣayā bodhena / nāśaṃ yāti / tu pakṣāntare / saḥ abodhaḥ / na budhyate bodhaviṣayo na sampadyate",
    "GSP27motik_3u:1173_4": "viruddhatvāt tadudbodhakāle eva naṣṭatvāt / na hi tamaḥ tejoviṣayo bhavatīti bhāvaḥ //MT_3,14.24 //",
    "GSP27motik_3u:1174": "etad eva dṛṣṭāntena dṛḍhīkaroti",
    "GSP27motik_3u:1175": "yathāndhakāro dīpena prekṣyamāṇaḥ praṇaśyati / na cāsya jñāyate tattvam abodhasyaivam eva hi //MU_3,14.25//",
    "GSP27motik_3u:1176_0": "yathāndhakāraḥ dīpena prekṣyamāṇaḥ draṣṭum ārabdhaḥ / praṇaśyati / asyāndhakārasya / tattvaṃ svarūpaṃ / na ca jñāyate / puruṣeṇeti",
    "GSP27motik_3u:1176_1": "śeṣaḥ / dārṣṭāntike yojayati abodhasyeti / hi niścaye / 'bodhasyājñānasyaivam eva tattvaṃ na jñāyate ity arthaḥ //MT_3,14.25 //",
    "GSP27motik_3u:1177": "jīvasya brahmatvam upasaṃharati",
    "GSP27motik_3u:1178": "evaṃ brahmaiva jīvātmā nirvibhāgo nirantaraḥ / sarvaśaktir anādyanto mahācitsārarūpadhṛt //MU_3,14.26//",
    "GSP27motik_3u:1179_0": "evaṃ pūrvoktaprakāreṇa / jīvātmā brahmaiva bhavati / brahmatvāpādakāny asya viśeṣaṇāny āha nirvibhāga iti / nirvibhāgaḥ vibhāgarahitaḥ /",
    "GSP27motik_3u:1179_1": "na hi jīvasvarūpe kaścid vibhāgo 'sti niravayavatvāt / nirantaraḥ prakāśanirbharitatvena madhye 'vakāśahīnaḥ / sarvaśaktiḥ",
    "GSP27motik_3u:1179_2": "sarvaśaktitvaṃ cāsya svapnādau pratyakṣadṛṣṭam eva / anādyantaḥ ādyantarahitatvaṃ cāsyādyantaparicchedakatvenaiva siddham /",
    "GSP27motik_3u:1179_3": "na hi paricchedyaḥ paricchedakasya paricchedaṃ kartuṃ śaknoti / mahācitsārarūpadhṛt / mahācit vimarśaśaktiḥ / tasyāḥ sāraḥ",
    "GSP27motik_3u:1179_4": "prakāśaḥ / tasya rūpaṃ dhārayati mahācitsārarūpadhṛt / prakāśasvarūpa ity arthaḥ //MT_3,14.26 //",
    "GSP27motik_3u:1180": "sarvathaiva bhedakalanāṃ nirākaroti",
    "GSP27motik_3u:1181": "sarvānantatayā tv asya na kācid bhedakalpanā / vidyate yā hi kalanā sā tad evānubhūtitaḥ //MU_3,14.27//",
    "GSP27motik_3u:1182_0": "tu viśeṣe / 'sya brahmaṇaḥ / sarvānantatayā sarvaś cāsāv anantaś ca sarvānantaḥ / tasya bhāvaḥ sarvānantatā / tayā / kācid",
    "GSP27motik_3u:1182_1": "bhedakalanā bhedākārā kalanā / bheda iti yāvat / nāsti / sarvarūpasyānantasya ca bhedāyogāt / na hi ghaṭādyapekṣayānantasya",
    "GSP27motik_3u:1182_2": "ghaṭaśarāvādisarvarūpasya mṛdādeḥ ghaṭabhedo yuktaḥ / nanu sarvatvam anantatvaṃ ca asarvāt sāntāc ca bhedakam eva / tathā",
    "GSP27motik_3u:1182_3": "ca tābhyām eva tasya bhedaḥ sampadyata ity / atrāha vidyata iti / hi yasmādarthe / yā kalanā bhedakalanā / vidyate / sā tad",
    "GSP27motik_3u:1182_4": "eva brahmaiva / bhavati / kuto / 'nubhūtitaḥ anubhūtisvarūpataḥ / ayaṃ bhāvaḥ / yā kācit kalanāsti sānubhūtā na vā / na cet",
    "GSP27motik_3u:1182_5": "sā svayam asiddhā brahmaṇi bhedaṃ kathaṃ kuryāt / anubhūtā cet tarhi anubhavarūpaivānubhavasya ca cidrūpatvena brahmatvaṃ",
    "GSP27motik_3u:1182_6": "siddham eveti / brahmaiva sā bhaved iti //MT_3,14.27 //",
    "GSP27motik_3u:1183": "atra śrīrāmaḥ pṛcchati",
    "GSP27motik_3u:1184": "evam etat kathaṃ brahmann ekajīvecchayākhilāḥ / jagajjīvā na yujyante mahājīvaikatāvaśāt //MU_3,14.28//",
    "GSP27motik_3u:1185_0": "he brahman / etat tvayoktam / evaṃ bhavati / satyam eva bhavatīty arthaḥ / sarveṣāṃ jīvānāṃ tatraikajīvecchānuvartitvam āśaṅkate /",
    "GSP27motik_3u:1185_1": "katham iti / akhilāḥ jagajjīvāḥ / jagati sthitā jīvāḥ jagajjīvāḥ / mahājīvaikatāvaśāt / mahājīvena cetyatvāditanmātrāntaprapañcavalitacinmātrākhyamahājīvena /",
    "GSP27motik_3u:1185_2": "yā ekatā aikyaṃ / tasyāḥ vaśāt vaśena / ekajīvecchayā ekasya kasyāpi sāmānyajīvasyecchayā / kathaṃ na yujyante / ayaṃ bhāvaḥ /",
    "GSP27motik_3u:1185_3": "sarveṣāṃ jīvānāṃ proktasvarūpamahājīvaikamayatve ekasmin jīve uditayecchayā sarveṣāṃ jīvānāṃ yogo yuktaḥ //MT_3,14.28 //",
    "GSP27motik_3u:1186": "śrīvasiṣṭha uttaram āha",
    "GSP27motik_3u:1187": "mahājīvātma tad brahma sarvaśaktimayātmakam / sthitaṃ yatheccham eveha nirvibhāgaṃ nirantaram //MU_3,14.29//",
    "GSP27motik_3u:1188_0": "mahājīvātma mahājīvaḥ / tat brahma iha yathecchaṃ svecchāsadṛśaṃ / sthitaṃ bhavati / tat brahma kathambhūtaṃ / sarvaśaktimayātmakam /",
    "GSP27motik_3u:1188_1": "sarvaśaktimayaḥ sarvaśaktinirbharaḥ / ātmā yasya / tat / tādṛśam / sarvaśaktimayātmakatvaṃ ca brahmaṇaḥ sarvaśaktīnāṃ tata",
    "GSP27motik_3u:1188_2": "evotthānāt / punaḥ kathambhūtaṃ / nirvibhāgaṃ akhaṇḍasvarūpatvena vibhāgān niṣkrāntam / punaḥ kathambhūtaṃ / nirantaram prakāśākhyasārabharitam //MT_3,14.29 //",
    "GSP27motik_3u:1189": "nanu brahma yathecchaṃ sthitaṃ bhavatu / tataḥ kim ity / atrāha",
    "GSP27motik_3u:1190": "yad evecchati tat tasya bhavaty āśu mahātmanaḥ / pūrvaṃ tu naśyatīcchā cid ato dvitvam udeti tat //MU_3,14.30//",
    "GSP27motik_3u:1191_0": "tat brahma / yad evecchati icchāviṣayaṃ karoti / tad eva / na tv anyat / tasya mahātmanaḥ vyāpakasvarūpasya brahmaṇaḥ / āśu",
    "GSP27motik_3u:1191_1": "icchākṣaṇe eva / bhavati sampadyate / ekatecchānāśena dvitvotpattim asmāt kathayati pūrvam iti / cit icchā / nīlam utpalam",
    "GSP27motik_3u:1191_2": "itivat cidviśeṣitecchā jñeyā / cidviśeṣitatvaṃ cātra cidviṣayatvaṃ jñeyam / yata ity adhyāhāryam / tenāyam arthaḥ / yataḥ",
    "GSP27motik_3u:1191_3": "cit icchā / cidrūpa eva bhavāmīty evaṃrūpā ekatecchā / pūrvaṃ prathamasargārambhe / 'taḥ saptamyarthe tasil asmin brahmaṇi /",
    "GSP27motik_3u:1191_4": "tuśabdaḥ ivārthe / naśyati tu susphūrtyaviṣayatārūpaṃ nāśaṃ yātīva / paramārthataḥ tu na naśyati tasyāḥ sarvatrānugamāt /",
    "GSP27motik_3u:1191_5": "iti tuśabdopādānam / cidviṣayecchānāśaś ca cetyaviṣayecchodbhūter eva jñeyaḥ / tat tasmāt kāraṇāt / dvitvaṃ cetyasvarūpajīvādirūpeṇa",
    "GSP27motik_3u:1191_6": "sthito dvidhābhāvaḥ / udeti prādurbhavati / ekatecchānāśahetubhūtatayā dvitvecchayā eva dvitvam udetīti bhāvaḥ //MT_3,14.30 //",
    "GSP27motik_3u:1192": "dvitvodayānantaraṃ śaktikriyākramakaraṇaṃ kathayati",
    "GSP27motik_3u:1193": "paścād dvitvavibhaktānāṃ svaśaktīnāṃ prakalpitaḥ / anenetthaṃ hi bhavatīty evaṃ tena kriyākramaḥ //MU_3,14.31//",
    "GSP27motik_3u:1194_0": "paścāt / tena brahmaṇā / dvitvavibhaktānāṃ / dvitvena dvidhābhāvena / vibhaktānāṃ vibhāgena sthāpitānāṃ / svaśaktīnāṃ / ity",
    "GSP27motik_3u:1194_1": "evaṃ iti prakāreṇa / kriyākramaḥ kalpitaḥ / hi niścaye / ity evaṃ kathaṃ / anena sampadyate //MT_3,14.31 //",
    "GSP27motik_3u:1195": "sampannaṃ sveṣṭaṃ kathayati",
    "GSP27motik_3u:1196": "śaktyādyayā tayā brāhmyā niyamo yaḥ prakalpitaḥ / taṃ vinā nodayo 'nyāsāṃ pradhānecchaiva rohati //MU_3,14.32//",
    "GSP27motik_3u:1197_0": "tayā prasiddhayādyayā mūlakāraṇabhūtayā / brāhmyā brahmasambandhinyā / śaktyā / yaḥ niyamaḥ svecchāsadṛśī niyatiḥ / prakalpitaḥ /",
    "GSP27motik_3u:1197_1": "taṃ niyamaṃ / vinā ṛte / 'nyāsāṃ jīvasthānānām / udayo na syāt / ata ity adhyāhāryam / ataḥ pradhānecchaiva rohati / pradhānasya",
    "GSP27motik_3u:1197_2": "mahājīvātmabhūtasya brahmaṇaḥ / icchaiva rohati jīvecchārūpeṇa pariṇamate / tathā ca pradhānecchānuvartitvam eva / na sā",
    "GSP27motik_3u:1197_3": "niyamakāritvam uktam / iha tu tacchakter iti cen / na / śaktitadvator abhedāt //MT_3,14.32 //",
    "GSP27motik_3u:1198": "etad eva nānāracanābhiḥ kathayati",
    "GSP27motik_3u:1199": "yasyā jīvābhidhānāyāḥ śaktyā yecchā phalaty asau / pradhānaśaktiniyamānuṣṭhānena vinā na tu //MU_3,14.33//",
    "GSP27motik_3u:1200_0": "yasyāḥ jīvābhidhānāyāḥ śaktyāḥ śaktirūpasya yasya jīvasya / yā icchā phalati phalayuktā bhavati / tasyā ity adhyāhāryam /",
    "GSP27motik_3u:1200_1": "tasyāḥ śakteḥ asau icchā / pradhānaśaktiniyamānuṣṭhānena vinā / pradhānaśakteḥ brahmaśakteḥ / yat niyamānuṣṭhānaṃ niyamakaraṇaṃ /",
    "GSP27motik_3u:1200_2": "tad vinā na bhavati / svarūpam eva na labhate / kā kathā tatphalasyeti bhāvaḥ //MT_3,14.33 //",
    "GSP27motik_3u:1201": "pradhānaśaktiniyamaḥ supratiṣṭho bhaven na cet / tat phalaṃ śaktyaśaktatvān nehitānāṃ kvacid bhavet //MU_3,14.34//",
    "GSP27motik_3u:1202_0": "pradhānaśakteḥ brahmaśakteḥ / niyamaḥ pradhānaśaktiniyamaḥ / supratiṣṭhaḥ susthiraḥ / na ced bhavet yadi na syāt / tat tadā /",
    "GSP27motik_3u:1202_1": "rohitānāṃ kvacit kutrāpi deśe kāle vā / phalaṃ na syāt / kutaḥ / śaktyaśaktatvāt / śaktyā brahmaśaktyā / lakṣaṇayā tanniyamena /",
    "GSP27motik_3u:1202_2": "yat śaktatvaṃ phalaṃ prati sāmarthyaṃ / tadabhāvaḥ aśaktatvaṃ / tasmāt śaktyaśaktatvāt / yataḥ rohitānāṃ nānāvidhānāṃ kriyāṇāṃ",
    "GSP27motik_3u:1202_3": "phalaṃ vidyate 'taḥ anumīyate ko 'pi niyamo 'sti yena kriyāṇāṃ phalotpādanaṃ prati sāmarthyam astīti bhāvaḥ //MT_3,14.34 //",
    "GSP27motik_3u:1203": "prakṛtam anusarati",
    "GSP27motik_3u:1204": "evaṃ brahma mahājīvo vidyate 'ntādivarjitaḥ / jīvatkoṭimahākoṭī bhavaty atha na kiñcana //MU_3,14.35//",
    "GSP27motik_3u:1205_0": "evaṃ pūrvoktaprakāreṇa / brahmāntādivarjitaḥ antamadhyādirahitaḥ / mahājīvaḥ vidyate / kuto niryānti jīvakā iti pūrvataroktasya",
    "GSP27motik_3u:1205_1": "praśnasyottaram āha jīvatkoṭīti / tat brahma / jīvatkoṭimahākoṭī / jīvatāṃ jīvanakriyākartṛkāṇāṃ / koṭimahākoṭī koṭimahākoṭisaṅkhye /",
    "GSP27motik_3u:1205_2": "bhavati svayam eva tadrūpo bhavati / na tu tato jīvāḥ niryāntīti bhāvaḥ / atha tathāpi / na kiñcana bhavati / cinmaye svarūpe",
    "GSP27motik_3u:1205_3": "tathaiva sthitatvāt //MT_3,14.35 //",
    "GSP27motik_3u:1206": "nanu brahma kena jīvatāṃ yātīty / atrāha",
    "GSP27motik_3u:1207": "cetyasaṃvedanāj jīvo bhavaty āyāti saṃsṛtim / tadasaṃvedanād rūpaṃ śamam āyāti saṃsṛteḥ //MU_3,14.36//",
    "GSP27motik_3u:1208_0": "cetyasaṃvedanāt cidviṣayabhūtabhāvajātaparāmarśāt / brahma jīvo bhavati / tataḥ saṃsṛtiṃ yāti sukhaduḥkhalepasvarūpasaṃsārabhāk",
    "GSP27motik_3u:1208_1": "bhavati / nanu kadācit saṃsṛtir asya nivartate na vety / atrāha tad iti / tadasaṃvedanāt cetyāparāmarśāt / asyety adhyāhāryam /",
    "GSP27motik_3u:1208_2": "asya jīvasya / saṃsṛteḥ saṃsārasya / rūpaṃ śamaṃ śāntiṃ / yāti //MT_3,14.36 //",
    "GSP27motik_3u:1209": "nanu saṃsṛtyupaśamena jīvasya kiṃ sampadyata ity / atrāha",
    "GSP27motik_3u:1210": "evaṃ kaniṣṭhajīvānāṃ jyeṣṭhajīvakriyākramaiḥ / samudety ādyajīvatvaṃ tāmrāṇām iva hematā //MU_3,14.37//",
    "GSP27motik_3u:1211_0": "evaṃ sati saṃsṛtyupaśame sati / jyeṣṭhajīvasya brahmaṇaḥ / kriyākramaiḥ jyeṣṭhajīvakriyākramaiḥ / kaniṣṭhajīvānām ādyajīvatvaṃ",
    "GSP27motik_3u:1211_1": "brahmatvaṃ / samudeti prādurbhavati / jyeṣṭhajīvakriyākramā atra brahmakṛtāḥ kriyākramā jñātavyāḥ / brahmakṛtakriyākramasyaiva",
    "GSP27motik_3u:1211_2": "jīvānāṃ brahmatvāpādane samarthatvāt / atra dṛṣṭāntam āha tāmrāṇām iti / svarṇakārakriyākramaiḥ tāmrāṇāṃ yathā hematvaṃ samudeti /",
    "GSP27motik_3u:1211_3": "tathety arthaḥ //MT_3,14.37 //",
    "GSP27motik_3u:1212": "pūrvataroktaṃ smarati",
    "GSP27motik_3u:1213": "atrānante parākāśe ittham eṣa gaṇo 'py asan / khātmaiva sann ivodeti ciccamatkaraṇātmakaḥ //MU_3,14.38//",
    "GSP27motik_3u:1214_0": "itthaṃ pūrvoktakrameṇātrānante parākāśe prasiddhe 'parimeye cidākāśe / eṣaḥ pūrvoktaḥ / gaṇaḥ cetyatvādirūpaḥ prapañcaḥ /",
    "GSP27motik_3u:1214_1": "asann api sann ivodeti / kathambhūtaḥ / khātmaiva nakiñcidrūpa eva / punaḥ kathambhūtaḥ / ciccamatkaraṇātmakaḥ / citaḥ yat",
    "GSP27motik_3u:1214_2": "camatkaraṇaṃ svaśaktyāsvādakaraṇaṃ / tat ātmā svarūpaṃ yasya / saḥ ciccamatkaraṇātmakaḥ / camatkaraṇaṃ vinā svatantrāyāḥ",
    "GSP27motik_3u:1214_3": "citeḥ cetyonmukhatāyogāt //MT_3,14.38 //",
    "GSP27motik_3u:1215": "nanu camatkaraṇārtham anyāpekṣāyā avaśyambhāvāt kuto 'syāḥ svatantrādīty / atrāha",
    "GSP27motik_3u:1216": "svayam eva camatkāro yaḥ samāgamyate citā / bhaviṣyannāmadehādi tad ahambhāvanaṃ viduḥ //MU_3,14.39//",
    "GSP27motik_3u:1217_0": "yaḥ camatkāraḥ citā saha svayaṃ cidāśrayeṇa svaviṣayena ca yatnena vinā / samāgamyate svayaṃ samāgamaviṣayatāṃ bhajati /",
    "GSP27motik_3u:1217_1": "paṇḍitāḥ tad ahambhāvanam ahaṅkāraṃ / viduḥ / ahaṅkāro 'pi ciccamatkāra eva / kā kathā jīvasyeti ahambhāvagrahaṇābhiprāyaḥ /",
    "GSP27motik_3u:1217_2": "kathambhūtaṃ / bhaviṣyannāmadehādi / bhaviṣyat nāma ca dehādi ca yasya / tat / nāmāhaṅkārety abhidhā / dehaḥ sthūlasūkṣmarūpaḥ /",
    "GSP27motik_3u:1217_3": "cinnairapekṣyadyotanāya samāgamyata iti karmakartṛvyapadeśaḥ //MT_3,14.39 //",
    "GSP27motik_3u:1218": "prakṛtaṃ cidaikyaṃ bahuvistareṇa kathayati",
    "GSP27motik_3u:1219": "cito yaḥ syāc cidālokas tanmayatvād anantakaḥ / sa eṣa bhuvanābhoga iti tasyāḥ prabimbati //MU_3,14.40//",
    "GSP27motik_3u:1220_0": "citaḥ anantasvabhāvasya citprakāśasya / yaḥ ālokaḥ bhāvaprakaṭanahetuḥ svabhāvaviśeṣaḥ / syād asti / kathambhūtaḥ / tanmayatvāt",
    "GSP27motik_3u:1220_1": "cinmayatvād / anantakaḥ cidvad aparimeyaḥ / aparimeyatvaṃ ca citaḥ parimātur abhāvena svayaṃ svasmin parimātṛtāsambhavāc",
    "GSP27motik_3u:1220_2": "ca jñeyam / sa eṣaḥ pūrvoktaḥ viṣayasya svavyatiriktasya cidālokaḥ / tasyāḥ citaḥ / bhuvanābhoga iti bhuvanavistāro 'yam",
    "GSP27motik_3u:1220_3": "iti / pratibimbati mālinyānādāyakatvena pratibimbabhāvena sphurati //MT_3,14.40 //",
    "GSP27motik_3u:1221": "pariṇāmavikārādiśabdaiḥ saiva cid avyayā / tādṛgrūpyād abhedyāpi svaśaktyaiva vibudhyate //MU_3,14.41//",
    "GSP27motik_3u:1222_0": "svaśaktyā eva pramātṛbhāvena sphurantyā nijaśaktyā eva kartryāvyayā nāśarahitā / saiva cit pariṇāmavikārādiśabdaiḥ vibudhyate",
    "GSP27motik_3u:1222_1": "vijñāyate / śabdasyārthabodhaṃ prati kāraṇatvaṃ suprasiddham eveti nāyastam / kathambhūtāpi / tādṛgrūpyāt cidrūpatāyāḥ /",
    "GSP27motik_3u:1222_2": "abhedyāpi bhinnīkartum ayogyāpi / nanu svarūpād abhinnatve kathaṃ pariṇāmādiśabdavācyatvaṃ asyā iti cet / satyam / yathā",
    "GSP27motik_3u:1222_3": "toyaṃ svarūpād abhinnam api taraṅgatām āsādya toyapariṇāmaśabdena tadvikāraśabdena ca kathyate tatheyam apīti na virodhaḥ //MT_3,14.41 //",
    "GSP27motik_3u:1223": "avicchinnavilāsātma svato yat svadanaṃ citaḥ / acetyasya prakāśasya jagad ity eva tat sthitam //MU_3,14.42//",
    "GSP27motik_3u:1224_0": "acetyasya prakāśasya cetyaleparahitaprakāśarūpāyāḥ citaḥ / svayam ayatnena / yat svadanaṃ svaśaktyāsvādaḥ bhavati / kathambhūtam /",
    "GSP27motik_3u:1224_1": "avicchinnavilāsātma / avicchinavilāsaḥ chedarahitasphuraṇayuktaḥ / ātmā yasya / tat avicchinnavilāsātma / tat svadanaṃ jagad",
    "GSP27motik_3u:1224_2": "ity eva jagatsvarūpeṇa / sthitaṃ bhavati //MT_3,14.42 //",
    "GSP27motik_3u:1225": "ākāśād api sūkṣmaiṣā yā śaktir vitatā citaḥ / sā svabhāvata evainām ahantāṃ paripaśyati //MU_3,14.43//",
    "GSP27motik_3u:1226_0": "yā eṣā ākāśād api sūkṣmāparicchedyā / vitatā sarvatra vyāptā / citaḥ śaktiḥ sāmarthyaṃ asti / sā cit / svabhāvata eva svasattayaiva /",
    "GSP27motik_3u:1226_1": "na tu yatnādinā / enāṃ proktaviśeṣaṇāṃ / ahantāṃ paripaśyati ahaṅkārabhāvena cetati //MT_3,14.43 //",
    "GSP27motik_3u:1227": "ātmany ātmātmanaivāsyā yat prasphurati vārivat / jagadantam ahantāṇuṃ tad evāsau prapaśyati //MU_3,14.44//",
    "GSP27motik_3u:1228_0": "asyāḥ citaḥ / ātmā sphurattākhyaṃ svarūpam / ātmani sphurattākhye svarūpe svasvarūpe / ātmanā svabhāvena / na tu yatnena /",
    "GSP27motik_3u:1228_1": "yat sphurati vilasati / kathaṃ / vārivat jalavat / tad eva sphuraṇam evāsau cid / ahantāṇuṃ prapaśyati parimitāhantārūpatayā",
    "GSP27motik_3u:1228_2": "parāmṛśati / kīdṛśam ahantāṇuṃ / jagadantam jagatparyantam //MT_3,14.44 //",
    "GSP27motik_3u:1229": "camatkārakarī cāru yac camatkurute citiḥ / iyaṃ svātmani tasyaiva jagannāma kṛtaṃ tatam //MU_3,14.45//",
    "GSP27motik_3u:1230": "camatkārakarī camatkārakaraṇa[ ? ]syaiva / tataṃ vistīrṇaṃ / jagannāma jagad iti nāma / kṛtaṃ / tayaiveti śeṣaḥ //MT_3,14.45//",
    "GSP27motik_3u:1231": "citaś cittvam ahaṅkāraḥ saiva rāghava kalpanā / tanmātrādi cid evāto dvitvaikatve kva saṃsthite //MU_3,14.46//",
    "GSP27motik_3u:1232_0": "citaḥ cittvam ahaṅkāraḥ bhavati / ahaṅkāratayā cittvasyaiva pariṇāmād ity arthaḥ / he rāghava / saivāhaṅkāra eva / kalpanā",
    "GSP27motik_3u:1232_1": "bhavati / kalpanāpadāpekṣaṃ strītvaṃ / ataḥ tanmātrādi ahaṅkārotpannaṃ tanmātrādikam / cid eva bhavati / tanmātrakāraṇasyāhaṅkārasya",
    "GSP27motik_3u:1232_2": "cittvāt / dvitvaikatve kva saṃsthite bhavataḥ / na sta iti bhāvaḥ / nanu dvitvaṃ mā bhavatu / ekatvaṃ kathaṃ nāstīti cen /",
    "GSP27motik_3u:1232_3": "maivaṃ / svapratipakṣaṃ dvitvaṃ vinaikatvasyāpy asiddheḥ / na hi chāyāṃ vinā prakāśaḥ prakāśo bhavati anirvācyatvāt //MT_3,14.46 //",
    "GSP27motik_3u:1233": "evaṃ cidekamayatvaṃ sarvasya prasādhya bhedatyāgaṃ śiṣyaṃ prati anuṣṭheyatvena vidadhāti",
    "GSP27motik_3u:1234": "jīvahetāv asantyāge tvaṃ cāhaṃ ceti santyaja / śeṣaṃ sadasator madhye bhavetyarthātmako bhavet //MU_3,14.47//",
    "GSP27motik_3u:1235_0": "puruṣaḥ / ityarthātmakaḥ / itiśabdākṣiptagurūpadeśavākyārthātmakaḥ / tatpara iti yāvat / bhavet / itiśabdākṣiptaṃ gurūpadeśam",
    "GSP27motik_3u:1235_1": "āha tvaṃ cāhaṃ ceti tyaja / yena jīvatā dūre gacchatīti bhāvaḥ / punaḥ kiṃrūpaḥ tiṣṭhāmīty / atrāha śeṣam iti / sadasatoḥ",
    "GSP27motik_3u:1235_2": "madhye sthitaṃ sattvāsattvābhyām anirvacanārhaṃ / śeṣaṃ sarvaprapañcabādhe 'pi sākṣitayā śuddhaṃ cinmātraṃ / bhava //MT_3,14.47 //",
    "GSP27motik_3u:1236": "evaṃ śiṣyaṃ prati abhedaṃ vidheyatvenoktvā tatkṛpayā punar apy abhedam eva kathayati",
    "GSP27motik_3u:1237": "citā yathādau kalitā svasattā sā tathoditā / abhinnā dṛśyate vyomnaḥ sattāsatte 'tha vedmy aham //MU_3,14.48//",
    "GSP27motik_3u:1238_0": "citādau sargārambhe / svasattā sphurāmītirūpā nijā sattā / yathā yena jīvādirūpeṇa / kalitā / asyā ity adhyāhāryam / asyāḥ",
    "GSP27motik_3u:1238_1": "citaḥ sā sattā / tathā tena rūpeṇoditā prādurbhūtā satī / cidākāśāt abhinnā dṛśyate / jñānibhir iti śeṣaḥ / aham ity anena",
    "GSP27motik_3u:1238_2": "sattāsāmānyapramātā kathitaḥ / athāhaṃ sattāsatte vedmi jānāmi / na tu tathāstīti bhāvaḥ //MT_3,14.48 //",
    "GSP27motik_3u:1239": "citkhaṃ khaṃ jagadīhāḥ khaṃ kham abdhivibudhācalāḥ / khākāraciccamatkārarūpatvān nānyad asti hi //MU_3,14.49//",
    "GSP27motik_3u:1240_0": "citkhaṃ kham ākāśaṃ bhavati / jagadīhāḥ / jagatāṃ hitāhitaprāptiparihārārthāḥ ceṣṭāḥ / khaṃ bhavanti / abdhiś ca vibudhāś",
    "GSP27motik_3u:1240_1": "cācalāś ca / te api kham eva bhavanti / atra hetutvenottarārdham āha khākāreti / hi yasmādarthe / khākāraḥ yaḥ ciccamatkāraḥ /",
    "GSP27motik_3u:1240_2": "sa eva rūpaṃ yasya / saḥ / tasya bhāvaḥ tattvaṃ / tasmāt khākāraciccamatkārarūpatvāt / anyat nāsti / yataḥ sarvaṃ kharūpaṃ",
    "GSP27motik_3u:1240_3": "ciccamatkāramātrarūpaṃ bhavatīty arthaḥ //MT_3,14.49 //",
    "GSP27motik_3u:1241": "yo yadvilāsas tasmāt sa na kadācana bhidyate / api sāvayavāt tattvāt kaivānavayave kathā //MU_3,14.50//",
    "GSP27motik_3u:1242_0": "yaḥ yadvilāsaḥ yasya sphuraṇaṃ bhavati / saḥ sāvayavāt tattvād api tasmāt kadā na jātu na / bhidyate / na hi kaścit taraṅgaṃ",
    "GSP27motik_3u:1242_1": "toyāt bhinnaṃ vadatīti bhāvaḥ / anavayave avayavarahite / svapne 'pi tad vācyam iti bhāvaḥ //MT_3,14.50 //",
    "GSP27motik_3u:1243": "nanu citaḥ jagadrūpatve 'pi tadgrāhiṇyā anyasyāś citaḥ sadbhāvāt nābhedamayatety / atrāha",
    "GSP27motik_3u:1244": "citer nityam acetyāyāś cin nāsty avitatākṛteḥ / yad rūpaṃ jagato rūpaṃ tattatsphuraṇarūpiṇaḥ //MU_3,14.51//",
    "GSP27motik_3u:1245_0": "nityam acetyāyāḥ cetitum ayogyāyāḥ / citeḥ cit svagrāhiṇī cit / nāsti cidrūpatvahāner iti bhāvaḥ / citeḥ kathambhūtāyāḥ /",
    "GSP27motik_3u:1245_1": "avitatākṛteḥ / sūkṣmatayāvitatā kutrāpi na sthitākṛtiḥ rūpaṃ yasyāḥ / sā / tasyāḥ / nanu etad asiddhaṃ / sphurāmītirūpeṇa",
    "GSP27motik_3u:1245_2": "yuktatvād ity / atrāha yad rūpam iti / yad rūpaṃ / yat sphurāmītyādikaṃ / rūpaṃ bhavati / tad ity adhyāhāryam / tat jagata",
    "GSP27motik_3u:1245_3": "eva rūpam / na tu citeḥ / mukhyataḥ cititvaṃ hi sphurāmīty asya grāhikāyāḥ citer eva / sphurāmīti grāhyarūpāyās tu gauṇaṃ",
    "GSP27motik_3u:1245_4": "cititvaṃ bhavad api na jagattvaṃ vyabhicarati / kathambhūtasya jagataḥ / tattatsphuraṇarūpiṇaḥ / tattatsphuraṇāni sphurāmītyādīni /",
    "GSP27motik_3u:1245_5": "rūpaṃ yasya / tat / tasya tattatsphuraṇarūpiṇaḥ / yat kiñcic cetyatām āyāti tat sarvaṃ jagad evety arthaḥ //MT_3,14.51 //",
    "GSP27motik_3u:1246": "mano buddhir ahaṅkāro bhūtāni girayo diśaḥ / iti paryāyaracanā citas tattvāj jagatsthiteḥ //MU_3,14.52//",
    "GSP27motik_3u:1247_0": "mano buddhir ityādirūpeṇoktā śabdasantatiḥ / citaḥ paryāyaracanā bhavati / kutaḥ / jagatsthiteḥ manobuddhyādirūpāyāḥ jagatsthiteḥ /",
    "GSP27motik_3u:1247_1": "tattvāt cidrūpatvāt / sarve śabdāḥ cidvācakā eveti bhāvaḥ //MT_3,14.52 //",
    "GSP27motik_3u:1248": "citaś cittvaṃ jagad viddhi nājagac cittvam asti hi / ajagattvād acic cit syād bhāvābhedāj jagat kutaḥ //MU_3,14.53//",
    "GSP27motik_3u:1249_0": "citaḥ sambandhi cittvaṃ cidbhāvaṃ / yena sā cid iti nāmayogyā bhavati sa ko 'pi dharmaḥ / tam iti yāvat / jagat viddhi jānīhi /",
    "GSP27motik_3u:1249_1": "atra hetum āha neti / hi yasmāt kāraṇāt / cittvam ajagat jagato vyatiriktaṃ / nāsti / cetyarūpajagadabhāve 'nirvācyāyāḥ citaḥ",
    "GSP27motik_3u:1249_2": "sphuṭaṃ cittvāyogyatvāt / avāntaraṃ phalitam āha ajagad iti / ata ity adhyāhāryam / ato hetoḥ / cit ajagattvād dhetor / acit",
    "GSP27motik_3u:1249_3": "syāt cinnāmayogyā na syāt / yadi jagan na syād anirvācyāyāḥ citer api cittvaṃ na syād iti bhāvaḥ / paramaṃ phalitam āha bhāvābhedād",
    "GSP27motik_3u:1249_4": "iti / bhāvābhedāt pūrvanyāyasiddhena cijjagator abhedena siddhāt padārthābhedāt / jagat kutaḥ kathaṃ / syāt / cittvajagator",
    "GSP27motik_3u:1249_5": "abhede sati cittvasya cidekamayatayā cita eva sarvathā sthitatvāt jagan nāstīti bhāvaḥ //MT_3,14.53 //",
    "GSP27motik_3u:1250": "citer maricabījasya nijā yāntaś camatkṛtiḥ / saivaiṣā jīvatanmātramātraṃ jagad iti sthitā //MU_3,14.54//",
    "GSP27motik_3u:1251_0": "citeḥ cinnāmnaḥ / maricabījasyāntaḥ madhye / yā camatkṛtiḥ arthāt tīkṣṇatāsthānīyaḥ svaśaktyāsvādākhyaḥ camatkāraḥ / bhavati /",
    "GSP27motik_3u:1251_1": "saivaiṣā jagad iti jagadrūpeṇa / sthitā bhavati / kathambhūtaṃ jagat / jīvatanmātramātraṃ kevalaṃ jīvapañcatanmātrasvarūpaṃ /",
    "GSP27motik_3u:1251_2": "na tu sthūlabhūtamayaṃ / svapnanyāyena sthūlatāyā asatyatvāt //MT_3,14.54 //",
    "GSP27motik_3u:1252": "cittvāt svaśaktikacanaṃ yad ahambhāvanaṃ citeḥ / jīvaḥ spandātmakarmātmā bhaviṣyadabhidho hy asau //MU_3,14.55//",
    "GSP27motik_3u:1253_0": "citeḥ svaśaktikacanaṃ svaśaktisphuraṇarūpaṃ / ahambhāvanaṃ yad asti / kutaḥ / cittvāt cidbhāvākhyāt hetoḥ / hi niścaye /",
    "GSP27motik_3u:1253_1": "asau svaśaktisphuraṇaṃ / jīvaḥ bhavati / jīvāpekṣayā puṃliṅgatā / kathambhūto jīvaḥ / spandātma kiñcitsphuraṇarūpaṃ / yat",
    "GSP27motik_3u:1253_2": "karma / tat ātmā svarūpaṃ / yasya / spandātmakarmātmā citspandarūpa evety arthaḥ / punaḥ kathambhūtaḥ / bhaviṣyadabhidhaḥ",
    "GSP27motik_3u:1253_3": "vaikharīprādurbhāva ity arthaḥ //MT_3,14.55 //",
    "GSP27motik_3u:1254": "yac cic cittvena kalanaṃ susampādyābhidhārthadik / vyavacchedavikārais tad bhidyate 'to na vidyate //MU_3,14.56//",
    "GSP27motik_3u:1255_0": "cit ārṣaḥ ṣaṣṭhīlopaḥ citaḥ / yat cittvena cidbhāvena / kalanaṃ paricchedaḥ / bhavati / kathambhūtaṃ / susampādyā sukhena",
    "GSP27motik_3u:1255_1": "sampādayituṃ śakyābhidhārthadik nāmārthaleśaḥ yena / tat susampādyābhidhārthadik / paricchinnasyaiva hi vastunaḥ nāma tadvācyatvaṃ",
    "GSP27motik_3u:1255_2": "ca kartuṃ śakyaṃ / tat bhidyate citaḥ bhinnatvena sthīyate / kaiḥ / vyavacchedavikāraiḥ / cittaṃ na spṛśatīti yāvat / bhavantu",
    "GSP27motik_3u:1255_3": "jaḍebhyaḥ bhinnatāpādanāni / ta eva vikārāḥ / taiḥ / tadyuktatvād iti yāvat / cito bhinnaṃ / kā hānir ity / atrāhāta iti /",
    "GSP27motik_3u:1255_4": "ataḥ cito bhinnatvāt / na vidyate / cidbhinnasya cetyamānatāyogāt / tadayoge ca sato 'pi / tasyāsaṅkalpatvāt / cidrūpatvena",
    "GSP27motik_3u:1255_5": "kalanābhāvena vyarthasya cittvasyāpy abhāvaḥ / cittvābhāve ca jagato 'bhāvaḥ / tadabhāve ca śuddhasya cinmātrasyaiva sāmrājyam",
    "GSP27motik_3u:1255_6": "iti bhāvaḥ //MT_3,14.56 //",
    "GSP27motik_3u:1256": "nanu bhavatu cidekamayatvaṃ sarvasya / tadaṃśabhūtayoḥ kartṛkarmaṇos tu parasparaṃ bhedo durnivāra ity / atrāha",
    "GSP27motik_3u:1257": "citspandarūpiṇor asti na bhedaḥ kartṛkarmaṇoḥ / spandamātraṃ bhavet karma sa eva puruṣaḥ smṛtaḥ //MU_3,14.57//",
    "GSP27motik_3u:1258_0": "citspandarūpiṇoḥ citsphūrtyākhyarūpayuktayoḥ / kartṛkarmaṇoḥ bhedaḥ nāsti / katham etad ity / atrāha spandeti / spandamātraṃ",
    "GSP27motik_3u:1258_1": "karma bhavet / bahiḥspandasyaiva karmatvadarśanāt / sa eva puruṣaḥ smṛtaḥ / paṇḍitair iti śeṣaḥ / ayaṃ bhāvaḥ / antaḥ vicāryamāṇaṃ",
    "GSP27motik_3u:1258_2": "jñānaṃ vinā na kiñcil labhyate / ghaṭapaṭādiś ca bahirbhūtaḥ / ataḥ jñānasya taiḥ saha ko 'pi sambandho nāstīti śuddhaṃ jñānaṃ",
    "GSP27motik_3u:1258_3": "śiṣṭaṃ / sa eva ca citaḥ sphuraṇākhyaḥ spandaḥ / tad eva karma / bahiḥsthitasya śarīracalanādirūpasya karmaṇo 'pi tatpūrvakatvāt /",
    "GSP27motik_3u:1258_4": "tat tattvam eva / sa eva ca puruṣaḥ / antar anyasyānupalambhāt bahiḥśarīrasya mṛtpiṇḍarūpasya puruṣatvāyogāt iti siddhaṃ",
    "GSP27motik_3u:1258_5": "karmaṇaḥ puruṣatvam //MT_3,14.57 //",
    "GSP27motik_3u:1259": "sarvasya jīvāder vargasyaikatvaṃ sādhayati",
    "GSP27motik_3u:1260": "jīvaś cittve parispandaḥ puṃsāṃ cittaṃ sa eva ca / manas tv indriyarūpaṃ san nānānānaiva gacchati //MU_3,14.58//",
    "GSP27motik_3u:1261_0": "jīvaḥ cittve cidbhāve / citsvarūpa iti yāvat / parispandaḥ bhavati / puṃsāṃ sa eva karmāparaparyāyaṃ cittaṃ bhavati / parispanda",
    "GSP27motik_3u:1261_1": "eva ca / citspandatvavyatiriktasya jīvasya cittasya vābhāvāt / tu viśeṣe / mana eva citspandarūpaṃ cittam / indriyarūpaṃ",
    "GSP27motik_3u:1261_2": "sat / nānānānātvaṃ gacchati / cittaṃ kathambhūtam eva / anānaiva / paramārthataḥ ekatvāt nānātvarahitaṃ / idam atra tātparyam /",
    "GSP27motik_3u:1261_3": "jīvas tāvat citspanda eva / taccittam api vikalpātmakaṃ tathaiva / tad eva ca cittam indriyarūpeṇa pariṇamate / tataś ca",
    "GSP27motik_3u:1261_4": "svapariṇāmabhūtendriyadvāreṇa bahir nirgatya rūpādipañcakasvarūpaviṣayarūpatām āpadyate / tataś ca tadādhārabhūtapañcakatām",
    "GSP27motik_3u:1261_5": "āsādyate / tataś ca tatkāryabhāvena pariṇamate iti citspanda eva sthūlasūkṣmabhāvarūpeṇa sthitaḥ / sa ca cidavyatirikta iti",
    "GSP27motik_3u:1261_6": "sarvaṃ cidrūpam eva sthitam iti //MT_3,14.58 //",
    "GSP27motik_3u:1262": "śāntāśeṣaviśeṣaṃ hi citprakāśacchaṭā jagat / kāryakāraṇakāditvaṃ tasmād anyan na vidyate //MU_3,14.59//",
    "GSP27motik_3u:1263_0": "hi yasmāt arthe / 'śeṣaṃ samastaṃ jagat citprakāśacchaṭā citprakāśe siddhapadārthapaṅktimayatvāt citprakāśapaṅktiḥ / bhavati /",
    "GSP27motik_3u:1263_1": "kathambhūtaṃ / śāntāśeṣaviśeṣaṃ / śāntāḥ cinmātre pralīnāḥ / aśeṣāḥ samastāḥ / viśeṣāḥ bhāvāḥ yasya / tat / tasmāt tato hetoḥ /",
    "GSP27motik_3u:1263_2": "kāryakāraṇakāditvam anyat cinmātrāt pṛthak / na vidyate / kāryakāraṇatvāder api jagattvena citprakāśacchaṭātvānapāyāt //MT_3,14.59 //",
    "GSP27motik_3u:1264_0": "acchedyo 'ham adāhyo 'yam akledyo 'śoṣya eva ca / nityaḥ satatagaḥ sthāṇur acalo 'ham iti sthitam //MU_3,14.60 //sarvasya",
    "GSP27motik_3u:1264_1": "jīvāder jagataḥ citprakāśamayatve sati iti sthitam bhavati / ayaṃ niścaya eva pratiṣṭhito bhavati iti / kim iti / ahaṃ citprakāśarūpaḥ",
    "GSP27motik_3u:1264_2": "aham / acchedyaḥ aśarīravat chedayogyo nāsmi / evam adāhyo 'yam ity ādāv api sambandhanīyam / ahaṃ nityo 'smi / nityatve",
    "GSP27motik_3u:1264_3": "viśeṣaṇadvāreṇa hetum āha satataga iti / sarvakālaga ity arthaḥ / punaḥ kathambhūtaḥ / sthāṇuḥ svasvarūpe dṛḍhaṃ sthitaḥ /",
    "GSP27motik_3u:1264_4": "atrāpi hetum viśeṣaṇatvenāhācala iti / yataḥ niṣkampa ity arthaḥ //MT_3,14.60 //",
    "GSP27motik_3u:1265": "nanu cidekamayatve sati vādinaḥ kimarthaṃ vivadanti ity / atrāha",
    "GSP27motik_3u:1266": "vivadante yathā hy atra vivadante tathā bhramaiḥ / bhramanto na vayaṃ tv ete jātā vigatavibhramāḥ //MU_3,14.61//",
    "GSP27motik_3u:1267_0": "vādina iti śeṣaḥ / vādinaḥ tārkikādayaḥ / atra citprakāśe / yathā yena prakāreṇa / vivadante vivādaṃ kurvanti / tathā bhramaiḥ",
    "GSP27motik_3u:1267_1": "mithyājñānaiḥ / vivadante / jñātatattvānāṃ vivādābhāvāt / tathā hi / tārkikāḥ ātmānaṃ jñānaguṇaṃ saṃsāriṇaṃ ca kathayanti /",
    "GSP27motik_3u:1267_2": "sāṅkhyāḥ udāsīnaṃ jñānarūpam api paramāṇurūpam / cārvākā bhūtarūpaṃ / bauddhāḥ śūnyarūpaṃ / vedāntinaḥ śāntasvarūpaṃ / evam",
    "GSP27motik_3u:1267_3": "anye 'py anyat kiñcit / yady api ete 'dhikārikṛpayaiva vivadante tathāpi adhikāriṇāṃ tattatpadaniṣṭhānām adhaḥsthaṃ padaṃ",
    "GSP27motik_3u:1267_4": "parityajyordhvapadagamanārthaṃ vādināṃ bhramaḥ uktaḥ / yadi vādinaḥ bhrameṇa vivadante tarhi yūyaṃ kathaṃ sthitāḥ ity / atrāha",
    "GSP27motik_3u:1267_5": "bhramanta iti / tu vyatireke / ete vayaṃ vigatabhramāḥ vādyuktanānāguṇottīrṇaśuddhacinmātrāṅgīkārāt dūrībhūtamithyājñānāḥ /",
    "GSP27motik_3u:1267_6": "jātāḥ / kathambhūtāḥ / na bhramanta ity arthaḥ / nanu śrīvasiṣṭhena tanmatanirāsapareṇa vivāda eva kṛtaḥ / maivam / bodhanārthatanmatanirāse",
    "GSP27motik_3u:1267_7": "'pi cinmātrāṅgīkāreṇaiva sarvamatāṅgīkārāt / cinmātraṃ hi sarve 'ṅgīkurvanty eva / kiṃ tu tadviśeṣeṣu vivadante //MT_3,14.61 //",
    "GSP27motik_3u:1268": "punar api cidekamayatvam eva kathayati",
    "GSP27motik_3u:1269": "dṛśye mūrte 'jñasaṃrūḍhe vikārādi pṛthag bhavet / nāmūrte tajjñakacite citkhe sadasadātmani //MU_3,14.62//",
    "GSP27motik_3u:1270_0": "mūrte sthūle / dṛśye dṛśikriyāviṣaye bhāvajāte / kathambhūte / 'jñasaṃrūḍhe / ajñeṣu mūrkheṣu / saṃrūḍhe dṛḍhībhūte / mūrkhajñāte",
    "GSP27motik_3u:1270_1": "iti yāvat / vikārādi / ādiśabdāt pariṇāmāder grahaṇam / pṛthak bhavet / sthūlasya dṛśyasya vikārādidharmādhikaraṇatve yogyatāstīti",
    "GSP27motik_3u:1270_2": "bhāvaḥ / amūrte sūkṣme / tajjñakacite tattvajñeṣu sphurite / citkhe cidākāśe / vikārādi pṛthak na bhavet / kathambhūte citkhe /",
    "GSP27motik_3u:1270_3": "sadasadātmani sadasatsvarūpe / vikārādi yadi sat tadāpi tanmayam eva / yady asat tadāpi tathaiveti bhāvaḥ //MT_3,14.62 //",
    "GSP27motik_3u:1271": "cittattvaṃ cetyarasataḥ śaktīḥ kālādināmikāḥ / tanoty ākāśaviśadāś cinmadhuśrīḥ svamañjarīḥ //MU_3,14.63//",
    "GSP27motik_3u:1272_0": "cinmadhuśrīḥ cidākhyāvasantalakṣmīḥ / kālādināmikāḥ kāladeśādināmayuktāḥ / śaktīḥ svamañjarīḥ tanoti vistārayati / kutaḥ /",
    "GSP27motik_3u:1272_1": "cetyarasataḥ cetyāsvādena yuktam / yuktaṃ ca vasantalakṣmyāḥ rasena mañjarītananam / śaktīḥ kiṃ / cittattvam cinmātrarūpiṇya",
    "GSP27motik_3u:1272_2": "eva / śaktitadvator abhedāt / punaḥ kathambhūtāḥ / ākāśaviśadāḥ / na tu bhāsamānasthūlarūpayuktāḥ //MT_3,14.63 //",
    "GSP27motik_3u:1273": "svabhāvena cinmātrasya cetyarūpatayā sphuraṇaṃ kathayati",
    "GSP27motik_3u:1274": "svayaṃ vicitraṃ sphurati citkañcukam anāhatam / svayaṃ vicitraṃ kacati cidratnam apakāraṇam //MU_3,14.64//",
    "GSP27motik_3u:1275_0": "citkañcukam / kañcukaṃ lakṣaṇayā paṭaḥ / cidākhyaḥ paṭaḥ / svayaṃ svabhāvena / vicitraṃ sphurati citrapaṭavat vicitratāyuktaṃ",
    "GSP27motik_3u:1275_1": "bhavatīty arthaḥ / vicitratā cārthacetyakṛtā jñeyā / tathā cidratnaṃ svayaṃ vicitraṃ kacati / ratnasya ca kacanaṃ yuktam",
    "GSP27motik_3u:1275_2": "eva / svayam ity asyārthaṃ svayam evāhāpakāraṇaṃ iti //MT_3,14.64 //",
    "GSP27motik_3u:1276": "svayaṃ vilakṣaṇaspandaś cidvāyur ajaḍātmakaḥ / svayaṃ vicitravalanaṃ cidvāri na nikhātagam //MU_3,14.65//",
    "GSP27motik_3u:1277_0": "vilakṣaṇaspandaḥ bāhyavāyoḥ vyatiriktaspandayuktaḥ / atra hetutvena viśeṣaṇam āha ajaḍātmaka iti / jaḍājaḍayoḥ spando 'vaśyaṃ",
    "GSP27motik_3u:1277_1": "vilakṣaṇa eva syād iti bhāvaḥ / vāri nikhātagaṃ sat / vicitravalanaṃ vicitrasphuraṇaṃ bhavati / cidvāri tu nikhātagaṃ sat /",
    "GSP27motik_3u:1277_2": "vicitravalanaṃ na bhavati //MT_3,14.65 //",
    "GSP27motik_3u:1278": "svayaṃ vicitradhātūccaiś cicchṛṅgam apanirmitam / svayaṃ citrarasollāsā cijjyotsnā satatoditā //MU_3,14.66//",
    "GSP27motik_3u:1279_0": "uccaiḥ cicchṛṅgam apanirmitam nirmāṇarahitam / vicitradhātu / vicitrā nānāvidhāḥ / dhātavaḥ bhūtākhyāni kāraṇadravyāṇi /",
    "GSP27motik_3u:1279_1": "yasmin / tat / bhavati / śṛṅgam api vicitradhātu vicitragairikādidhātuyuktaṃ bhavati / kiṃ tu nirmitam / svayaṃ cijjyotsnā",
    "GSP27motik_3u:1279_2": "citrarasollāsā nānāvidhacetyarasollāsayuktā / tayā satatoditā bhavati / bāhyajyotsnāpi vicitrāmṛtarasollāsayuktā bhavati /",
    "GSP27motik_3u:1279_3": "kiṃ tu śuklapakṣa evoditā bhavati //MT_3,14.66 //",
    "GSP27motik_3u:1280": "svayaṃ sadaiva prakaṭaś cidāloko 'malātmakaḥ / svayam astaṅgatevājñe jñe jñānād uditā citiḥ //MU_3,14.67//",
    "GSP27motik_3u:1281_0": "ālokasya prakaṭatāguṇayuktatvāt iti bhāvaḥ / svayam iti / citiḥ svayaṃ ajñe mūrkhe / 'staṅgateva bhavati / astaṅgatatvaṃ",
    "GSP27motik_3u:1281_1": "ca asyāḥ sthitāyāḥ api jñānāviṣayībhāva evāta ivaśabdopādānam / citiḥ svayaṃ jñe jñānayukte / jñānād uditā bhavati / yathākāśe",
    "GSP27motik_3u:1281_2": "jvalann api sūryo 'ndhaṃ praty anuditaḥ / netrasahitaṃ prati tūditaḥ / evam iyam apīti bhāvaḥ //MT_3,14.67 //",
    "GSP27motik_3u:1282": "svayaṃ jaḍeṣu jāḍyena padaṃ sauṣuptam āgatā / svayaṃ spandi tathāspandi cittvāc citimahānabhaḥ //MU_3,14.68//",
    "GSP27motik_3u:1283_0": "citiḥ jaḍeṣu sthāvarādiṣu / jāḍyena jaḍabhāvena / svayaṃ sauṣuptapadaṃ suṣuptisthānam / āgatā bhavati / citimahānabhaḥ cidākhyo",
    "GSP27motik_3u:1283_1": "mahākāśaḥ / svayam spandi sphurattāyuktaṃ bhavati / tathā tena prakāreṇāspandi śāntatāyukto bhavati / bāhyākāśasya tu vātarūpeṇa",
    "GSP27motik_3u:1283_2": "saspandatvaṃ svarūpeṇāspandatvam //MT_3,14.68 //",
    "GSP27motik_3u:1284": "guṇini guṇavat citi jagataḥ sadasattvaṃ kathayati",
    "GSP27motik_3u:1285": "citprakāśaprakāśo hi jagad asti ca nāsti ca / cidākāśaikaśūnyatvaṃ jagad asti ca nāsti ca //MU_3,14.69//",
    "GSP27motik_3u:1286_0": "hi niścaye / citprakāśaprakāśaḥ / citprakāśasya cidākhyasya tejasaḥ / prakāśaḥ ālokākhyaguṇabhūtaḥ / jagat asti ca nāsti",
    "GSP27motik_3u:1286_1": "ca / cakāraḥ svayaṃ astitvanāstitvayoḥ samapradhānatvaṃ dyotayati / ayaṃ bhāvaḥ / yathā tejorūpe guṇini ālokākhyo guṇaḥ bhedena",
    "GSP27motik_3u:1286_2": "bhāsamānatvāt asti / tato vyatirekeṇa labdhum aśakyatvān nāsti / tathā jagad api cidākhye ādhārabhūte guṇini bhāsamānatvād",
    "GSP27motik_3u:1286_3": "asti / tadvyatirekeṇa labdhum aśakyatvān nāstīti / evam agre 'pi yojyam / cidākāśeti / cidākāśasyaikaṃ śūnyatvaṃ śūnyatvākhyo",
    "GSP27motik_3u:1286_4": "guṇaḥ / cidākāśaikaśūnyatvam //MT_3,14.69 //",
    "GSP27motik_3u:1287": "cidālokamahārūpaṃ jagad asti ca nāsti ca / cinmārutaghanaspando jagad asti ca nāsti ca //MU_3,14.70//",
    "GSP27motik_3u:1288": "mahārūpaṃ bhāsuraḥ śuklākhyaguṇaḥ / cinmāruteti / spandasya ca vāyuguṇatvaṃ prasiddham eva //MT_3,14.70//",
    "GSP27motik_3u:1289": "cidghanadhvāntakṛṣṇatvaṃ jagad asti ca nāsti ca / cidarkālokadivaso jagad asti ca nāsti ca //MU_3,14.71//",
    "GSP27motik_3u:1290": "dhvāntasya ca kṛṣṇatvaṃ guṇaḥ / cidarketi / divasasyārkālokānuvidhāyitvāt tadguṇatvam //MT_3,14.71//",
    "GSP27motik_3u:1291": "pūrvoktaṃ dṛḍhayituṃ sarvathā cidguṇatvam eva jagataḥ kathayati",
    "GSP27motik_3u:1292": "citkajjalarajaḥśailaparamāṇur jagadbhramaḥ / cidagnyauṣṇyaṃ jagallekhā jagac cicchaṅkhaśuklatā //MU_3,14.72//",
    "GSP27motik_3u:1293_0": "cit eva kajjalarajaḥśailaḥ añjanādriḥ / tasya paramāṇuḥ / paramāṇoḥ parvataguṇatvaṃ tadāśritatvenopacārāj jñeyam / jagadākāraḥ",
    "GSP27motik_3u:1293_1": "jagadbhramaḥ / jagad iti yāvat / jagallekhā jagatpaṅktiḥ //MT_3,14.72 //",
    "GSP27motik_3u:1294": "jagac cicchailajaṭharaṃ cijjaladravatā jagat / jagac cidikṣumādhuryaṃ citkṣīrasnigdhatā jagat //MU_3,14.73//",
    "GSP27motik_3u:1295": "jagat cicchailasya jaṭharam antaḥsthaḥ sārarūpaḥ bhāgaḥ / bhavati / dravatā dravatvaṃ / snigdhatā snehākhyo guṇaḥ //MT_3,14.73//",
    "GSP27motik_3u:1296": "jagac ciddhimaśītatvaṃ cijjvālājvalanaṃ jagat / jagac citsarpiṣi sneho vīciś citsarito jagat //MU_3,14.74//",
    "GSP27motik_3u:1297": "cijjvālā cidākhyāgniśikhā / tasyā jvalanaṃ jvalanakriyā / vīceḥ racanārūpatvāt jalaguṇatvam //MT_3,14.74//",
    "GSP27motik_3u:1298": "jagac citkṣaudramādhuryaṃ jagac citkanakāṅgadam / jagac citpuṣpasaugandhyaṃ cillatāgraphalaṃ jagat //MU_3,14.75//",
    "GSP27motik_3u:1299": "rūpatvena guṇatvam / phalasya latāguṇatvaṃ tadāśritatvenopacārāt //MT_3,14.75//",
    "GSP27motik_3u:1300": "phalitam āha",
    "GSP27motik_3u:1301": "citsattaiva jagatsattā jagatsattaiva cidvapuḥ / atra bhedavikārādi na khe malam iva sthitam //MU_3,14.76//",
    "GSP27motik_3u:1302_0": "ataḥ citsattaiva jagatsattā bhavati / jagatsattaiva cidvapur bhavati / na hi guṇasattā guṇino bhinnā guṇisattā ca guṇād bhinnā",
    "GSP27motik_3u:1302_1": "bhavatīti bhāvaḥ / atra cijjagatoḥ / bhedavikārādi / ādiśabdena pariṇāmāder grahaṇam / sthitaṃ na bhava-ti / kim iva / khe",
    "GSP27motik_3u:1302_2": "ākāśe / malam iva //MT_3,14.76 //",
    "GSP27motik_3u:1303": "jagataḥ sadasanmayatām upasaṃharati",
    "GSP27motik_3u:1304": "itīdaṃ sanmayatvena sadasad bhuvanatrayam / avikalpyatadātmatvāt sattāsatte tad eva vā //MU_3,14.77//",
    "GSP27motik_3u:1305_0": "iti pūrvoktaprakāreṇa / bhuvanatrayaṃ bhūrbhuvaḥsvarākhyaṃ jāgradādikaṃ vā bhuvanatritayaṃ / sanmayatvena satsvarūpacidvikāratvena /",
    "GSP27motik_3u:1305_1": "sadasad bhavati / mūlakāraṇāyāḥ citaḥ sadasadasattve sattāsattādhāratvakṛtaṃ bhedam āśaṅkyāha avikalpyeti / vāśabdaḥ pakṣāntaradyotakaḥ /",
    "GSP27motik_3u:1305_2": "tad eva tribhuvanam eva / sattāsatte bhavati / kutaḥ / avikalpyatadātmatvāt / avikalpyaḥ sattvāsattvavikalpāyogyaḥ / yaḥ",
    "GSP27motik_3u:1305_3": "tadātmā cidātmā / tasya bhāvaḥ tattvaṃ / tasmāt / ayaṃ bhāvaḥ / sadasad iti padadvayam astināstikriyākartāraṃ kathayati /",
    "GSP27motik_3u:1305_4": "tathā ca kartṛkarmavikalpaḥ durnivāraḥ / sattāsatte tu śuddhanirālambāstināstikriyāvācake 'vikalpyaṃ citsvarūpam eva kathayataḥ /",
    "GSP27motik_3u:1305_5": "tadabhinnasya tribhuvanasyāpi sattāsattātvam eva yuktaṃ / na sadasattvam iti //MT_3,14.77 //",
    "GSP27motik_3u:1306": "nanu jagadbrahmaṇor avayavāvayavibhāvo 'stu ity / atrāha",
    "GSP27motik_3u:1307": "avayavāvayavitāśabdārthau śaśaśṛṅgavat / anubhūtyapalāpāya kalpitau yair dhig astu tān //MU_3,14.78//",
    "GSP27motik_3u:1308_0": "yaiḥ jaḍaiḥ / anubhūtyapalāpāya jagaccidaikyākhyam anubhavam apalapituṃ / avayavāvayavitāśabdaḥ avayavāvayavibhāvākhyaḥ śabdaḥ /",
    "GSP27motik_3u:1308_1": "arthaḥ tadvācyaḥ sambandhaviśeṣaḥ / tau avayavāvayavitāśabdārthau / kalpitau svavikalpena sambhāvitau / kathaṃ kalpitau /",
    "GSP27motik_3u:1308_2": "śaśaśṛṅgavat / yathā kaścid bahir asad api śaśaśṛṅgaṃ kalpayati / tathety arthaḥ / tān dhig astu te dhikkāraviṣayā evety",
    "GSP27motik_3u:1308_3": "arthaḥ / dhikkāraviṣayatvaṃ ca teṣāṃ avayavābhinnasyāvayavinaḥ bhedena jñānāt / na hy avayavabhinno 'vayavī nāma kaścid astīti",
    "GSP27motik_3u:1308_4": "bhāvaḥ //MT_3,14.78 //",
    "GSP27motik_3u:1309": "na vidyate jagad yatra sādridyūrvīnadīśvaram / cidekatvāt prasaṅgaḥ syāt kas tatretaravibhrame //MU_3,14.79//",
    "GSP27motik_3u:1310_0": "yatra yasmin cidrūpākhye sthāne / sādridyūrvīnadīśvaram parvatākāśabhūmisamudrasahitaṃ / jagat / cidekatvāt cidaikyāt / na",
    "GSP27motik_3u:1310_1": "vidyate / tatretaravibhrame ṣaṣṭhyarthe saptamī / itarasya tatkāryarūpasya bhramasya / kaḥ prasaṅgaḥ //MT_3,14.79 //",
    "GSP27motik_3u:1311": "citaḥ sarvamayatvaṃ śilādṛṣṭāntena kathayati",
    "GSP27motik_3u:1312": "śilāhṛdayapīnāpi svākāśaviśadaiva cit / dhatte 'ntar akhilaṃ śāntaṃ sanniveṣaṃ yathā śilā //MU_3,14.80//",
    "GSP27motik_3u:1313_0": "cit śāntaṃ paramārthato bhāvābhāvādikṣobharahitaṃ / akhilaṃ samastaṃ / sanniveśaṃ cetyākhyaṃ racanāviśeṣam / antaḥ svamadhya",
    "GSP27motik_3u:1313_1": "eva / dhatte / kathambhūtaiva / śilāhṛdayapīnāpi / prakāśākhyasārabharitatvena śilāhṛdayavat pīnāpi satī / svākāśaviśadaiva /",
    "GSP27motik_3u:1313_2": "suṣṭhu ākāśavat viśadā nirmalā eva / na tu jagadantardhāraṇe yogyā / atra dṛṣṭāntam āha yatheti / śilā yathā sāreṇa pūritāpi",
    "GSP27motik_3u:1313_3": "lekhaughākhyaṃ sanniveśaṃ antar dhatte / tathety arthaḥ //MT_3,14.80 //",
    "GSP27motik_3u:1314": "nanu tathāpy ahaṃ praṣṭā bhinna evāsmy / anyathā praśnāyogād ity / atrāha",
    "GSP27motik_3u:1315": "padārthanikarākāśe tvam ākāśalavopamaḥ / tvattāmattātmatātvattāmattollekhā na santi te //MU_3,14.81//",
    "GSP27motik_3u:1316_0": "padārthanikarākāśe / padārthānāṃ nikaraḥ samūhaḥ / sa eva nakiñcidrūpatvenāvakāśaḥ / tasmin / tanmadhya ity arthaḥ / tvaṃ",
    "GSP27motik_3u:1316_1": "praṣṭā / ākāśalavopamaḥ asi / phalitam āha tvatteti / ataḥ te tava praṣṭuḥ / tvattāmattātmatātvattāmattollekhāḥ / tvattāmattātmatayā",
    "GSP27motik_3u:1316_2": "tvadbhāvamadbhāvarūpatvena / sthitāḥ ullekhāḥ / tvattāmattollekhāḥ tvadbhāvamadbhāvavikalpāḥ / tvadbhāvarūpatvena sthitāḥ",
    "GSP27motik_3u:1316_3": "tvattāvikalpāḥ / madbhāvarūpatvena sthitā mattāvikalpāḥ / na santi / ākāśarūpatvāt //MT_3,14.81 //",
    "GSP27motik_3u:1317": "pallavadṛṣṭāntena prakṛtaṃ citaḥ sarvamayatvaṃ kathayati",
    "GSP27motik_3u:1318": "pallavāntaralekhaughasanniveśavad ātatam / anyānanyātmakam idaṃ dhatte 'ntaś cit svabhāvataḥ //MU_3,14.82//",
    "GSP27motik_3u:1319_0": "cit / idaṃ cetyam / antaḥ svamadhye / dhatte / kutaḥ / svabhāvataḥ / nanu kayāpi prayojanāpekṣayā kathambhūtaṃ / anyānanyātmakam /",
    "GSP27motik_3u:1319_1": "anyaḥ svataḥ bhinnaḥ / ananyaḥ svato 'bhinnaḥ / ātmā yasya / tat anyānanyātmakam / punaḥ kathambhūtam / ātataṃ vistārayuktam /",
    "GSP27motik_3u:1319_2": "kathaṃ dhatte / pallavāntare pallavamadhye sthitaḥ / lekhaughasanniveśaḥ iva pallavāntaralekhaughasanniveśavat / pallave",
    "GSP27motik_3u:1319_3": "lekhaughasya ca bhāsamānatvena bhinnatvaṃ pṛthakkṛtya labdhum aśakyatvād abhinnatvaṃ ca sphuṭam sthitam evety upamānam //MT_3,14.82 //",
    "GSP27motik_3u:1320": "samastakāraṇaughānāṃ kāraṇādipitāmaham / svabhāvato 'kāraṇātma cittvaṃ viddhy anubhūtitaḥ //MU_3,14.83//",
    "GSP27motik_3u:1321_0": "tvaṃ / cittvaṃ cidbhāvaṃ / svabhāvataḥ svarūpeṇānubhūtitaḥ svānubhavena / na tu matkathanamātreṇākāraṇātma akāraṇaḥ / kāraṇarahitaḥ",
    "GSP27motik_3u:1321_1": "ātmā svarūpaṃ yasya / tat / tādṛśaṃ / viddhi jānīhi / kathambhūtaṃ / kāraṇanāmnādibhūtaḥ yaḥ pitāmahaḥ / tatsvarūpaṃ kāraṇādipitāmahaṃ /",
    "GSP27motik_3u:1321_2": "keṣāṃ kāraṇānāṃ / samastakāraṇaughānāṃ / samastasya dṛśyasya / ye kāraṇaughāḥ / teṣām / ayaṃ bhāvaḥ / sarvasya dṛśyasya kāraṇāni",
    "GSP27motik_3u:1321_3": "pañcatanmātrāṇi / teṣāṃ kāraṇam ahaṅkāraḥ / tatkāraṇaṃ cittvam iti //MT_3,14.83 //",
    "GSP27motik_3u:1322": "nanu jagadvat cid api asatyaiva bhavatv ity / atrāha",
    "GSP27motik_3u:1323": "na cāsattvam acetyāyāś cito vācāpi sidhyati / yad asti tad udetīti dṛṣṭaṃ bījād ivāṅkuram //MU_3,14.84//",
    "GSP27motik_3u:1324_0": "acetyāyāḥ cetyamalādūṣitāyāḥ / citaḥ asattvaṃ vācāpi na sidhyati vaktum apīdaṃ na yogyam ity arthaḥ / atra hetutvenottarārdham",
    "GSP27motik_3u:1324_1": "āha yad iti / yataḥ yad asti tad udeti anyatayā prādurbhavati / iti dṛṣṭam asmābhir iti śeṣaḥ / atra dṛṣṭāntam āha bījād",
    "GSP27motik_3u:1324_2": "iti / ayaṃ bhāvaḥ / yathā bījabhāvena sthitam aṅkuraṃ bījāt udeti / tathā cinmātrasvarūpeṇa sthitaṃ cetyam api / tathā ca",
    "GSP27motik_3u:1324_3": "cetyānyathānupapattyā cinmātrasyāsatyatvaṃ na yuktam iti //MT_3,14.84 //",
    "GSP27motik_3u:1325": "sargāntaślokena pūrvoktaṃ saṅgṛhṇāti",
    "GSP27motik_3u:1326": "gaganam iva suśūnyabhedam asti tribhuvanam aṅga mahācito 'ntar asyāḥ / paramapadamayaṃ samastadṛśyaṃ tv idam iti niścayavān bhavānubhūteḥ //MU_3,14.85//",
    "GSP27motik_3u:1327_0": "he aṅga / tribhuvanaṃ asyāḥ mahācitaḥ cinmātrasyāntaḥ madhye / suśūnyabhedam / suśūnyaḥ atiśayena nakiñcidrūpaḥ / bhedo yasya /",
    "GSP27motik_3u:1327_1": "tat / sarvathā svarūpabhedarahitam ity arthaḥ / asti / kim iva / gaganam iva / yathā gaganaṃ bhedarahitam asti / tathety",
    "GSP27motik_3u:1327_2": "arthaḥ / phalitam āha parameti / ataḥ tvaṃ iti niścayavān evaṃ niścayayukto / bhava / kuto / 'nubhūtitaḥ svānubhavena / na",
    "GSP27motik_3u:1327_3": "tu maduktyā kṛtena śraddhāmātreṇa iti / kim iti / samastadṛśyaṃ paramapadamayaṃ sarvottīrṇacitsvarūpam eva / bhavati //MT_3,14.85 //",
    "GSP27motik_3u:1328": "śrīvālmīkir bharadvājaṃ prati tatratyaṃ sargāntaślokena dināvasānaṃ kathayati",
    "GSP27motik_3u:1329": "ity uktavaty atha munau divaso jagāma sāyantanāya vidhaye 'stam ino jagāma / snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_3,14.86//",
    "GSP27motik_3u:1330_0": "iti pūrvoktaṃ / munau śrīvasiṣṭhe / uktavati kathayati sati / atha pūrvaślokoktopadeśānantaram / divasaḥ dinaṃ / jagāma gataḥ /",
    "GSP27motik_3u:1330_1": "atra hetum āha astam iti / yataḥ inaḥ sūryaḥ / astaṃ jagāma / sabhā śrotṝṇāṃ sabhā / sāyantanavidhaye sāyantanāgnihotrādyarthaṃ /",
    "GSP27motik_3u:1330_2": "snātuṃ jagāma / snānaṃ vinā kutrāpi vidhāv adhikārābhāvāt / sā sabhā śyāmākṣaye rātryavasāne / dinādāv iti yāvat / ravikaraiḥ",
    "GSP27motik_3u:1330_3": "sūryakiraṇaiḥ / saha / punaḥ ājagāmāgatā / śravaṇārtham iti śeṣaḥ / iti śivam //MT_3,14.86 //",
    "GSP27motik_3u:1331": "iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe caturdaśaḥ sargaḥ // 3,14 //",
    "GSP27motik_3u:1332": "oṃ śrīvasiṣṭhaḥ pūrvadine kathyamānam upastauti",
    "GSP27motik_3u:1333": "jagad ākāśam evedaṃ yathā hi vyomni mauktikam / vimale bhāti khātmaiva jagac cidgagane tathā //MU_3,15.1//",
    "GSP27motik_3u:1334_0": "idam anubhūyamānaṃ / jagat / ākāśam eva bhavati / atra hetutvena dṛṣṭāntayuktaṃ vākyam āha yathā hīti / hi yasmādarthe /",
    "GSP27motik_3u:1334_1": "yasmāt jagat vimale cidgagane cidākāśe / tathā bhāti / kathambhūtam eva / khātmaiva cidākāśasvarūpam eva / tathā kathaṃ /",
    "GSP27motik_3u:1334_2": "yathā vyomni bhūtākāśe / mauktikaṃ muktāsamūho / bhāti / ayaṃ bhāvaḥ / yathā gagane bhramadṛṣṭyā dṛśyamānaṃ mauktikam ākāśam",
    "GSP27motik_3u:1334_3": "eva tathā cidgagane dṛśyamānaṃ jagad api cidgaganam eveti //MT_3,15.1 //",
    "GSP27motik_3u:1335": "anutkīrṇaiva bhātīva trijagatsālabhañjikā / citstambhe na ca sotkīrṇā na cotkartātra vidyate //MU_3,15.2//",
    "GSP27motik_3u:1336_0": "citstambhe cidākhye stambhe / trijagatsālabhañjikā trijagadākhyā putrikānutkīrṇaiva satī / bhātīva / paramārthatas tu na",
    "GSP27motik_3u:1336_1": "bhātītīvaśabdopādānam / nanu kimarthaṃ notkīrṇāstīty / atrāha na ceti / sā jagadākhyā putrikā / na cotkīrṇā / arhapratyayārtho",
    "GSP27motik_3u:1336_2": "'tra svayaṃ boddhavyaḥ / utkartuṃ yogyā na bhavati / nakiñcidrūpatvāt / na cātrotkartā utkaraṇakartā / vidyate / dvaitābhāvāt //MT_3,15.2 //",
    "GSP27motik_3u:1337": "samudre 'ntar jalāspandāḥ svabhāvād acyutā api / vidi vedyā bhavantīva pare dṛśyavidas tathā //MU_3,15.3//",
    "GSP27motik_3u:1338_0": "yathety adhyāhāryam / samudre 'ntaḥ samudrāntarbhāge sthitāḥ / jalāspandāḥ taraṅgāḥ / svabhāvād acyutā api jalākhyāt svarūpād",
    "GSP27motik_3u:1338_1": "abhraṣṭā api / yathā vidi jñāne viṣaye / vedyāḥ vīcitayā vedituṃ yogyā / bhavantīva / paramārthatas tu na bhavantīti ivaśabdopādānam /",
    "GSP27motik_3u:1338_2": "tathā pare uttīrṇe citsvarūpe / dṛśyavidaḥ dṛśyarūpā vidaḥ / dṛśyānīti yāvat / bhavantīva //MT_3,15.3 //",
    "GSP27motik_3u:1339": "jalāntargatasūryābhājālakāracanāny api / jagadbhānaṃ prati sthūlāny aṇuṃ prati yathācalāḥ //MU_3,15.4//",
    "GSP27motik_3u:1340_0": "jalasyāntargatā sūryābhā jalāntargatasūryābhā / tasyāḥ jālakāracanāni jalāntargatasūryābhājālakāracanāny api / svabhāvaś",
    "GSP27motik_3u:1340_1": "cāyaṃ jalāntargatā sūryābhā jālakarūpā sampadyate / tāni jagadbhānaṃ prati tathā sthūlāni bhavanti / yathācalāḥ parvatāḥ /",
    "GSP27motik_3u:1340_2": "aṇuṃ prati sthūlāḥ bhavanti //MT_3,15.4 //",
    "GSP27motik_3u:1341": "uktaṃ dṛṣṭāntasthūlatvaṃ dṛḍhayati",
    "GSP27motik_3u:1342": "jagadbhānam abhānābhaṃ brahmaṇo 'vyatirekataḥ / jalasūryāṃśujālaṃ tu vyatirekānubhūtidam //MU_3,15.5//",
    "GSP27motik_3u:1343_0": "jagadbhānam abhānābhaṃ bhavati / kutaḥ / brahmaṇaḥ avyatirekataḥ brahmarūpatvād ity arthaḥ / tu vyatireke / jalasūryāṃśujālaṃ",
    "GSP27motik_3u:1343_1": "vyatirekānubhūtidam bhedaprathākāri bhavati / ato 'tra sthūlatvaṃ yuktam iti bhāvaḥ //MT_3,15.5 //",
    "GSP27motik_3u:1344": "anubhūtāny apīmāni jagati vyomarūpiṇi / pṛthvyādīni na santy eva svapnasaṅkalpayor iva //MU_3,15.6//",
    "GSP27motik_3u:1345": "vyomarūpiṇi cinmātrākāśasvarūpe / jagati / kayor iva / svapnasaṅkalpayor iva / svapne saṅkalpe ca anubhūtāny api pṛthvyādīni / yathā na santi / tathety arthaḥ //MT_3,15.6//",
    "GSP27motik_3u:1346": "piṇḍagrāhaḥ sad ity asmin vijñānākāśarūpiṇi / marunadyāṃ jalam iva na sambhavati kutracit //MU_3,15.7//",
    "GSP27motik_3u:1347_0": "grahaṇaṃ grāhaḥ / piṇḍavat grāhaḥ piṇḍagrāhaḥ / sad iti piṇḍagrāhaḥ sadvyavahārahetuḥ piṇḍagrāhaḥ / vijñānākāśarūpiṇi asminn",
    "GSP27motik_3u:1347_1": "anubhūyamāne / bhavati / kutracit kutrāpi / leśena sambhavati / atra dṛṣṭāntam āha marunadyām iti //MT_3,15.7 //",
    "GSP27motik_3u:1348": "nanv asatsvarūpe jagati dṛśyatā kathaṃ bhāti ity / atrāha",
    "GSP27motik_3u:1349": "jagaty apiṇḍagrāhe 'smin saṅkalpanagaropame / marau sarid ivābhāti dṛśyatā bhrāntirūpiṇī //MU_3,15.8//",
    "GSP27motik_3u:1350_0": "avidyamānaḥ piṇḍavat grāhaḥ yasya / tasmin apiṇḍagrāhe / saṅkalpanagaropame saṅkalpollikhitanagarasadṛśe / 'smin jagati dṛśyatā",
    "GSP27motik_3u:1350_1": "dṛśyabhāvaḥ / bhrāntirūpiṇī mithyājñānarūpā / bhāti vilasati / keva / marau marudeśe / sarid iva //MT_3,15.8 //",
    "GSP27motik_3u:1351": "bhramarūpatvenāsadrūpasya jagataḥ svapnavat tulādeśāpūraṇaṃ kathayati",
    "GSP27motik_3u:1352": "svapnādriṇeva jagatā tulādeśau na kaucana / pūritau kalanonmuktā dṛśyaśrīr vyoma kevalam //MU_3,15.9//",
    "GSP27motik_3u:1353_0": "svapnādriṇeva svapnādrivat / jagatā tulādeśau pūritau na bhavataḥ / gurutvasyāsadrūpatvāt tulāpūraṇaṃ / vistārasyāsadrūpatvāt",
    "GSP27motik_3u:1353_1": "deśāpūraṇaṃ / etac ca svapnādau sarvapratītisiddham eveti tasya dṛṣṭāntatā / phalitam āha kalaneti / kalanonmuktā dṛśyatvākhyakalanāmuktā //MT_3,15.9 //",
    "GSP27motik_3u:1354": "varjayitvājñavijñātajagacchabdārthabhāvanām / jagadbrahmakhaśabdānām arthe nāsty eva bhinnatā //MU_3,15.10//",
    "GSP27motik_3u:1355_0": "ajñaiḥ citsvarūpajñānaśūnyaiḥ / vijñātā svānubhavaviṣayīkṛtā / jagacchabdārthabhāvanā / jagad iti śabdasya / tadarthasya",
    "GSP27motik_3u:1355_1": "ca bhāvanānusandhānaṃ / tāṃ ajñavijñātajagacchabdārthabhāvanāṃ varjayitvā parityajya / jagadbrahmakhaśabdānām arthe bhinnatā",
    "GSP27motik_3u:1355_2": "bhedo / nāsty eva / paryāyarūpā evaite śabdā ity arthaḥ / ajñasyājñātatattvatayā jagataḥ ākāśarūpatvaṃ na siddham iti jagatsatyatvaniṣṭhāyāḥ",
    "GSP27motik_3u:1355_3": "tadbhāvanāyāḥ parityāga uktaḥ //MT_3,15.10 //",
    "GSP27motik_3u:1356": "idaṃ tv acetyacinmātrabhānor bhānaṃ nabhaḥ prati / tathā sūkṣmaṃ yathā meghaṃ prati saṅkalpavāridaḥ //MU_3,15.11//",
    "GSP27motik_3u:1357_0": "tu viśeṣe / acetyacinmātrabhānoḥ cetyādūṣitacitsūryasya / bhānam ābhāsaḥ / idaṃ jagat / nabhaḥ prati bāhyākāśāpekṣayā / tathā",
    "GSP27motik_3u:1357_1": "tena prakāreṇa / sūkṣmaṃ bhavati / yathā meghaṃ prati jāgraddṛṣṭameghāpekṣayā / saṅkalpavāridaḥ svavikalpollekhitaḥ meghaḥ",
    "GSP27motik_3u:1357_2": "sūkṣmo bhavati //MT_3,15.11 //",
    "GSP27motik_3u:1358": "yathā svapnapuraṃ svacchaṃ jāgratpuravaraṃ prati / tathā jagad idaṃ svacchaṃ saṅkalpitajagat prati //MU_3,15.12//",
    "GSP27motik_3u:1359_0": "yathā laukikabuddhyā / jāgratpuravaraṃ prati svapnapuraṃ svacchaṃ kevalābhāsarūpatvena sthūlatākhyamalarahitaṃ / bhavati /",
    "GSP27motik_3u:1359_1": "tathā jñānidṛṣṭyā / idaṃ jāgraty anubhūyamānaṃ / jagat / saṅkalpitajagat prati svacchaṃ saṅkalpākhyamalarahitaśuddhacinmātrarūpatvāt",
    "GSP27motik_3u:1359_2": "nirmalaṃ bhavati / yady api jñāninaḥ svapnapuram api tādṛśam eva tathāpy ajñabodhanārtham evam uktam //MT_3,15.12 //",
    "GSP27motik_3u:1360": "tasmād acetyacidrūpaṃ jagad vyomaiva kevalam / śūnyau vyomajagacchabdau paryāyau viddhi cinmayau //MU_3,15.13//",
    "GSP27motik_3u:1361_0": "tasmāt pūrvoktāt hetoḥ / acetyacidrūpaṃ śuddhacinmātrarūpaṃ / jagat / kevalaṃ vyomaiva bhavati / phalitam āha śūnyāv iti /",
    "GSP27motik_3u:1361_1": "ataḥ śūnyau piṇḍagrāhābhāvena nakiñcidrūpau / cinmayau citsvarūpau / vyomajagacchabdau paryāyau viddhi ekārthavācakatvāt //MT_3,15.13 //",
    "GSP27motik_3u:1362": "vakṣyamāṇavṛttāntākāṅkṣayā pūrvoktam upasaṃharati tribhiḥ",
    "GSP27motik_3u:1363": "tasmān na kiñcid utpannaṃ jagadādīha dṛśyakam / anākhyam anabhivyaktaṃ yathāsthitam avasthitam //MU_3,15.14//",
    "GSP27motik_3u:1364_0": "tasmāt cidekamayatvāt hetoḥ / jagadādi dṛśyaṃ kiñcit leśenāpi / utpannaṃ na bhavati / kathambhūtaṃ / anākhyaṃ nāmānarham /",
    "GSP27motik_3u:1364_1": "atra hetutvena viśeṣaṇam āhānabhivyaktam indriyāgocaram / anyarūpatvena anabhivyaktasya hi nāmāyuktam / nanu tarhi apūrvatvaṃ",
    "GSP27motik_3u:1364_2": "jagataḥ syād ity āśaṅkya viśeṣaṇam āhāvasthitam iti / avasthitaṃ tiṣṭhat / kathaṃ / yathāsthitaṃ / yathaiva pūrvaṃ tathaiva /",
    "GSP27motik_3u:1364_3": "na tv apūrvatayety arthaḥ / yathā pūrvaṃ sarpatayā jñātā rajjuḥ tataḥ rajjutayā jñātāpi pūrvavad eva tiṣṭhati / na tv anyarūpatāṃ",
    "GSP27motik_3u:1364_4": "prāpnoti / tathety bhāvaḥ //MT_3,15.14 //",
    "GSP27motik_3u:1365": "jagad eva mahākāśaṃ cidākāśam abhittimat / tad deśasyāṇumātrasya tulāyāś cāprapūrakam //MU_3,15.15//",
    "GSP27motik_3u:1366_0": "jagat cidākāśam eva bhavati / kathambhūtaṃ cidākāśaṃ / mahākāśaṃ bāhyākāśāpekṣayā mahattvāt mahākāśākhyāyuktam / punaḥ kathambhūtam /",
    "GSP27motik_3u:1366_1": "abhittimat / jīvādiprapañcaḥ tattaddharmādhāratayā bhittiḥ / tadrahitam / phalitam āha tad iti / ataḥ tat cidākāśamayaṃ jagat /",
    "GSP27motik_3u:1366_2": "gurutvābhāvena vaipulyābhāvena cāṇumātrasya deśasya tulāyāś cāpūrakam bhavati / pūraṇakāri na bhavati //MT_3,15.15 //",
    "GSP27motik_3u:1367": "tad eva punaḥ viśinaṣṭi",
    "GSP27motik_3u:1368": "ākāśarūpam evācchaṃ piṇḍagrahavivarjitam / vyomni vyomamayaṃ citraṃ saṅkalpapuravat sthitam //MU_3,15.16//",
    "GSP27motik_3u:1369_0": "ākāśarūpam eva nakiñcidrūpam eva / acchaṃ śuddhabodhasvarūpaṃ / piṇḍagrahavivarjitam / piṇḍavat yaḥ grahaḥ / tena varjitam /",
    "GSP27motik_3u:1369_1": "yuktaṃ cākāśasya piṇḍagraharahitatvaṃ / vyomni cidākāśe / vyomamayaṃ cidākāśamayaṃ / citram ālekhyaṃ / saṅkalpapuravat saṅkalpollikhitapuravat /",
    "GSP27motik_3u:1369_2": "sthitam vyavatiṣṭhamānaṃ / saṅkalpapurasya cākāśamayatvaṃ tulādeśāpūrakatvaṃ ca yuktam eveti siddhaḥ sarvasya jagataḥ vivakṣitaḥ",
    "GSP27motik_3u:1369_3": "atyantābhāvaḥ / yac cotpattiḥ pūrvam uktā sāpy anutpattikalpatvenātyantābhāvasyaiva sādhanīti na pūrvāparavirodhaḥ //MT_3,15.16 //",
    "GSP27motik_3u:1370": "atha jagataḥ tulādeśādyapūrakatvasādhakaṃ mahāvṛttāntaṃ vṛttāntakāmān prati kṛpayā kathayati",
    "GSP27motik_3u:1371": "atredaṃ maṇḍapākhyānaṃ śṛṇu śravaṇabhūṣaṇam / niḥsandeho yathaiṣo 'rthaś citte viśrāntim eṣyati //MU_3,15.17//",
    "GSP27motik_3u:1372_0": "tvam / atra jagato deśādyapūrakatve / maṇḍapākhyānaṃ / maṇḍapeti nāmnā prasiddham ākhyānaṃ maṇḍapākhyānaṃ / śṛṇu / kathambhūtaṃ /",
    "GSP27motik_3u:1372_1": "śravaṇabhūṣaṇaṃ śravaṇārham ity arthaḥ / tataḥ kim ity / atrāha niḥsandeha iti / yathā yena / niḥsandehaḥ sandehān niṣkrāntaḥ /",
    "GSP27motik_3u:1372_2": "eṣaḥ pūrvoktaḥ / arthaḥ / citte tvaccitte / viśrāntim eṣyati //MT_3,15.17 //",
    "GSP27motik_3u:1373": "tvarayāviṣṭaḥ śrīrāmaḥ maṇḍapākhyānaṃ prati śrīvasiṣṭhaṃ prārthayati",
    "GSP27motik_3u:1374": "sadbodhavṛddhaye brahman samāsena vadāśu me / maṇḍapākhyānam akhilaṃ yena bodho vivardhate //MU_3,15.18//",
    "GSP27motik_3u:1375": "jagataḥ tulādeśāpūrakatvajñānaṃ sadbodhaḥ / tasya vṛddhaye / phalitam āha yeneti / yena uditenety arthaḥ //MT_3,15.18//",
    "GSP27motik_3u:1376": "śrīvasiṣṭhaḥ maṇḍapākhyānam eva kathayati",
    "GSP27motik_3u:1377": "abhūd asmin mahīpīṭhe kulapadmo vikāsavān / padmo nāma nṛpaḥ śrīmān bahuputro 'tikośavān //MU_3,15.19//",
    "GSP27motik_3u:1378_0": "asmin mahīpīṭhe padmo nāma nṛpaḥ abhūt / tasyaiva nānāvidhāni viśeṣaṇāny āha kuleti / vikāsavān kulapadmaḥ / padmasya ca",
    "GSP27motik_3u:1378_1": "vikāso yuktaḥ / padmaśabdo 'tra lakṣaṇayā śreṣṭhavācakaḥ / atikośavān bahubhāṇḍāgārayuktaḥ //MT_3,15.19 //",
    "GSP27motik_3u:1379": "maryādāpālane 'mbhodhir dviṣattimirabhāskaraḥ / kāntākumudinīcandro doṣatṛṣṇāhutāśanaḥ //MU_3,15.20//",
    "GSP27motik_3u:1380": "ambhodheḥ maryādapālanaṃ prasiddham eva / kāntākumudinīcandraḥ / candratvam asya tadvikāsakāritvena / doṣatṛṣṇāhutāśanatvaṃ doṣatṛṣṇādāhakatvena //MT_3,15.20//",
    "GSP27motik_3u:1381": "merur vibudhavṛndānāṃ yaśaścandrodbhavārṇavaḥ / saraḥ sadguṇahaṃsānāṃ kalākamalabhāskaraḥ //MU_3,15.21//",
    "GSP27motik_3u:1382_0": "vibudhāḥ paṇḍitāḥ / ta eva vibudhā devāḥ / teṣāṃ / meruḥ bahukāñcanapradatvenāśrayatvena ca meruparvatasadṛśaḥ / yaśa iti /",
    "GSP27motik_3u:1382_1": "yaśaḥcandrodbhave 'rṇavaḥ samudraḥ / sadguṇarūpāṇāṃ haṃsānāṃ saraḥ / kalā eva kamalāni / teṣāṃ vikāsapradatvena bhāskaraḥ //MT_3,15.21 //",
    "GSP27motik_3u:1383": "śātravāmbhodapavano mattamātaṅgakesarī / samastavidyādayitaḥ sarvāścaryaguṇākaraḥ //MU_3,15.22//",
    "GSP27motik_3u:1384_0": "śātravaṃ śatrusamūhaḥ / sa evāmbhodaḥ meghaḥ / tasya pavanaḥ nāśakāritvāt / mātaṅgā atra śatrusenā yā vivakṣitāḥ / samastā",
    "GSP27motik_3u:1384_1": "yā vidyārūpāḥ nāyikāḥ / tāsāṃ dayitaḥ patiḥ / sarve ca te āścaryabhūtāḥ guṇāḥ / teṣām ākaraḥ utpattisthānam //MT_3,15.22 //",
    "GSP27motik_3u:1385": "śūrārisāgarakṣobhavilasanmandarācalaḥ / vilāsapuṣpaughamadhuḥ saubhāgyakusumāyudhaḥ //MU_3,15.23//",
    "GSP27motik_3u:1386_0": "śūrāś ca te 'rayaḥ / tadrūpaḥ yaḥ sāgaraḥ / tasya kṣobhe vilasan mandarācalaḥ / vilāsā vibhramā eva / puṣpāṇi / teṣāṃ yaḥ",
    "GSP27motik_3u:1386_1": "oghaḥ / tasya madhuḥ vasantaḥ / vikāsakāritvāt / saubhāgyena subhagabhāvena / kusumāyudhaḥ kāmaḥ //MT_3,15.23 //",
    "GSP27motik_3u:1387": "līlālatālāsyamarut sāhasotsavakeśavaḥ / saujanyakairavaśaśī durlīlālatikānalaḥ //MU_3,15.24//",
    "GSP27motik_3u:1388_0": "līlā iva latā / tasyā lāsye nartane / marut / līlāyukta ity arthaḥ / sāhasam eva hitāhitānapekṣaṃ karma eva / utsavaḥ mahaḥ /",
    "GSP27motik_3u:1388_1": "tasya keśavaḥ viṣṇuḥ / tasya hiraṇyākhyādivadhasāhasakāritvād upamānatvaṃ / saujanyam eva kairavaṃ / tasya vikāsakāritvāt",
    "GSP27motik_3u:1388_2": "śaśī candraḥ / durlīlālatikānāṃ dāhakatvād analaḥ agniḥ //MT_3,15.24 //",
    "GSP27motik_3u:1389": "tasyāsīt subhagā bhāryā līlā nāma vilāsinī / sarvasaubhāgyavalitā kamalevoditāvanau //MU_3,15.25//",
    "GSP27motik_3u:1390_0": "tasya padmākhyasya rājñaḥ / līlā nāma bhāryā līlākhyā bhāryāsīt / asyā viśeṣaṇāny āha subhageti / subhagā praśastarūpayuktā /",
    "GSP27motik_3u:1390_1": "vilāsinī vilāsayuktā / sarvasaubhāgyaiḥ valitā bharitāvanau bhūmau / kamalevoditā utpannā //MT_3,15.25 //",
    "GSP27motik_3u:1391": "sarvasampattivalitā līlāmadhurabhāṣiṇī / sānandamandacalitā dvitīyendūdayasmitā //MU_3,15.26//",
    "GSP27motik_3u:1392": "līleti / līlayā madhuraṃ bhāṣiṇī / sānandeti / sānandaṃ mandaṃ calitaṃ yasyāḥ / sā / dvitīyeti / dvitīyendūdayabhūtaṃ smitaṃ yasyāḥ / sā //MT_3,15.26//",
    "GSP27motik_3u:1393": "alakālimanohārivadanāmbhojaśālinī / śītāṅgī karṇikāgaurī jaṅgameva sarojinī //MU_3,15.27//",
    "GSP27motik_3u:1394_0": "alakālyā manohāri yat vadanāmbhojaṃ / tena śālinī / śītāṅgī śiśirāṅgī / karṇiketi / karṇikāvad gaurī / keva / jaṅgamā sañcāriṇī /",
    "GSP27motik_3u:1394_1": "sarojinīva / sarojiny api alimanohāri ambhojaśālinī śītāṅgī karṇikayā gaurī bhavati //MT_3,15.27 //",
    "GSP27motik_3u:1395": "latāvilāsakundaughahāsinī rasaśālinī / prabālahastā puṣpāḍhyā madhuśrīr iva dehinī //MU_3,15.28//",
    "GSP27motik_3u:1396_0": "śālinī śṛṅgārasuśālinī / prabāleti / prabālavat hastau yasyāḥ / sā / puṣpeti / puṣpair ābharaṇabhūtaiḥ puṣpair / āḍhyā /",
    "GSP27motik_3u:1396_1": "keva / dehinī mūrtimatī / madhuśrīr iva / sāpi kundaughaiḥ hāsinī / rasena vasantarasena / śālinī ca bhavati / śeṣaṃ samānam //MT_3,15.28 //",
    "GSP27motik_3u:1397": "avadātā tanuḥ puṇyā janatāhlādadāyinī / gaṅgeva gāṃ gatā devanadī haṃsavilāsinī //MU_3,15.29//",
    "GSP27motik_3u:1398_0": "avadātā tanuḥ sitāṅgī / puṇyā bhāgyavatī / janateti / janatāyāḥ āhlādadāyinī / haṃseti / haṃsavat vilāsayuktā / keva / gāṃ",
    "GSP27motik_3u:1398_1": "bhūmiṃ / gatā / devanadī gaṅgeva / sāpi tādṛśy eva bhavati //MT_3,15.29 //",
    "GSP27motik_3u:1399": "tasya bhūtalapuṣpeṣoḥ sakalāhlādadāyinaḥ / paricaryāṃ ciraṃ kartum anyā ratir ivoditā //MU_3,15.30//",
    "GSP27motik_3u:1400": "puṣpeṣoḥ rateḥ paricaryāṃ kartuṃ yuktatvāt etad uktam //MT_3,15.30//",
    "GSP27motik_3u:1401": "sargāntaślokena tasyāḥ satīguṇān āha",
    "GSP27motik_3u:1402": "udvigne prodvignā muditā mudite samākulākulite / pratibimbasamā kāntā saṅkruddhe kevalaṃ bhītā //MU_3,15.31//",
    "GSP27motik_3u:1403_0": "sā kāntā / tasyeti śeṣaḥ / tasya rājñaḥ / pratibimbasamāsīt / kathambhūtā / tasmin prodvigne sati / prodvignā / tasmin mudite",
    "GSP27motik_3u:1403_1": "sati / muditā / tasmin samākule sati / samākulā / tasmin saṅkruddhe sati / kevalaṃ bhītā / etāvanmātreṇaiva kevalaṃ sā viruddhāsīd",
    "GSP27motik_3u:1403_2": "iti bhāvaḥ / iti śivam //MT_3,15.31 //",
    "GSP27motik_3u:1404": "iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe pañcadaśaḥ sargaḥ // 3,15 //",
    "GSP27motik_3u:1405": "oṃ tasya rājñaḥ tayā rājñyā saha krīḍām āha",
    "GSP27motik_3u:1406": "bhūtalāpsarasā sārdham ananyavanitāpatiḥ / akṛtrimapremarasaṃ sa reme kāntayā tayā //MU_3,16.1//",
    "GSP27motik_3u:1407_0": "sa rājā / tayā līlākhyayā / kāntayā sahākṛtrimaḥ premarasaḥ yatra tat akṛtrimapremarasaṃ / vakṣyamāṇeṣu sthāneṣu vakṣyamāṇaiḥ",
    "GSP27motik_3u:1407_1": "krīḍāviśeṣaiḥ / reme / tayā kiṃrūpayā / bhūtalāpsarasā / sa kathambhūtaḥ / ananyavanitāpatiḥ nānyavanitāyāḥ patiḥ / tasyām",
    "GSP27motik_3u:1407_2": "eva rata ity arthaḥ //MT_3,16.1 //",
    "GSP27motik_3u:1408": "krīḍāsthānāny āha",
    "GSP27motik_3u:1409": "udyānavanagulmeṣu tamālagahaneṣu ca / puṣpamaṇḍapatalpeṣu latāvalayasadmasu //MU_3,16.2//",
    "GSP27motik_3u:1410": "udyānavaneṣu vihitāni yāni gulmāni veśmāni / teṣu / puṣpeti / puṣpaiḥ kṛtāni yāni maṇḍapatalpāni / teṣu / maṇḍapaḥ janāśrayaḥ / latāvalayasadmasu latāmaṇḍalagṛheṣu //MT_3,16.2//",
    "GSP27motik_3u:1411": "puṣpāntaḥpuraśayyāsu puṣpasambhāravīthiṣu / vasantodyānadolāsu krīḍāpuṣkariṇīṣu ca //MU_3,16.3//",
    "GSP27motik_3u:1412": "puṣpaiḥ racitā yāḥ antaḥpuraśayyāḥ / tāsu / puṣpeti / puṣpasambhāreṇa puṣpasamūhena yuktāḥ vīthyaḥ mārgāḥ / tāsu / vasanteti / vasante racitāḥ udyānadolāḥ / tāsu //MT_3,16.3//",
    "GSP27motik_3u:1413": "candanadrumaṣaṇḍeṣu santānakataleṣu ca / kadambanimbageheṣu pāribhadrodareṣu ca //MU_3,16.4//",
    "GSP27motik_3u:1414": "ṣaṇḍāḥ samūhāḥ / santānakāḥ drumaviśeṣāḥ / kadambeti / kadambanimbataleṣu racitāni yāni gehāni / teṣu / pāribhadreti / pāribhadrāḥ vṛkṣaviśeṣāḥ //MT_3,16.4//",
    "GSP27motik_3u:1415": "śailakandarakaccheṣu vātāyanapureṣu ca / sarittaṭakaṭapreṣu vāraṇoparisadmasu //MU_3,16.5//",
    "GSP27motik_3u:1416_0": "śailakandareṣu sthitāḥ ye kacchāḥ / teṣu / vātāyaneti / vātāyanayuktāni ca tāni purāṇi gṛhoparigṛhāṇi / teṣu / sarid iti /",
    "GSP27motik_3u:1416_1": "sarittaṭānāṃ ye kaṭaprāḥ samūhāḥ / teṣu / vāraṇeti / vāraṇoparikṛteṣu sadmasu //MT_3,16.5 //",
    "GSP27motik_3u:1417": "grīṣme tuṣāraharmyeṣu latāmaṇḍapakeṣu ca / hemamandiravṛkṣeṣu muktāmāṇikyabhittiṣu //MU_3,16.6//",
    "GSP27motik_3u:1418": "tuṣāraharmyeṣu śītalagṛheṣu / hemeti / hemamandiropariropitāḥ ye hemamandiravṛkṣāḥ / teṣu / mukteti / muktāmāṇikyaiḥ racitāḥ bhittayaḥ yeṣāṃ gṛhāṇāṃ / teṣu //MT_3,16.6//",
    "GSP27motik_3u:1419": "vikasatkundamandāramakarandasugandhiṣu / vasantavanajāleṣu kūjatkokilamāliṣu //MU_3,16.7//",
    "GSP27motik_3u:1420": "vasante puṣpitāni yāni vanajālāni / teṣu / vikasad iti kūjad iti ca viśeṣaṇadvayaṃ vasantavanajāleṣv ity asyaiva //MT_3,16.7//",
    "GSP27motik_3u:1421": "nānāratnatṛṇānāṃ ca sthaleṣu mṛdudīptiṣu / nirjhareṣu tarattāraśīkarāsāravarṣiṣu //MU_3,16.8//",
    "GSP27motik_3u:1422_0": "nānā ca tāni ratnabhūtāni tṛṇāni / teṣāṃ / sthaleṣu kathambhūteṣu / mṛdudīptiṣu kamaleṣv ity arthaḥ / nirjhareti / nirjhareṣu",
    "GSP27motik_3u:1422_1": "kathambhūteṣu / tarad iti / tarantaḥ utthitavantaḥ ye tārāḥ udbhaṭāḥ / śīkarāḥ jalakaṇāḥ / teṣām āsāraḥ dhārāsārāḥ / taṃ",
    "GSP27motik_3u:1422_2": "varṣanti / tādṛśeṣu //MT_3,16.8 //",
    "GSP27motik_3u:1423": "śailānāṃ hemamāṇikyaśilāphalahakeṣu ca / devarṣimunigeheṣu dūrapuṇyāśrameṣu ca //MU_3,16.9//",
    "GSP27motik_3u:1424": "śailānāṃ hemamāṇikyotpattisthānabhūtāni yāni śilāphalahakāni / teṣu //MT_3,16.9//",
    "GSP27motik_3u:1425": "kumudvatīṣu phullāsu smerāsu nalinīṣu ca / vanasthalīṣu phullāsu phullāsūtpalinīṣu ca //MU_3,16.10//",
    "GSP27motik_3u:1426": "smerāsu phullāsu //MT_3,16.10//",
    "GSP27motik_3u:1427": "krīḍāsthānāny uktvā krīḍāprakārān āha",
    "GSP27motik_3u:1428": "prahelikābhir ākhyānais tathaivākṣaramuṣṭibhiḥ / aṣṭāpadair bahūddyotais tathā gūḍhacaturthakaiḥ //MU_3,16.11//",
    "GSP27motik_3u:1429": "ākhyānaiḥ vṛttāntakathanaiḥ / akṣaramuṣṭibhiḥ krīḍāviśeṣaiḥ //MT_3,16.11//",
    "GSP27motik_3u:1430": "nāṭakākhyāyikābhiś ca ślokair bindumatībhramaiḥ / deśabhāṣāvibhāgaiś ca nagaragrāmaceṣṭitaiḥ //MU_3,16.12//",
    "GSP27motik_3u:1431_0": "nāṭakeṣūktā yā ākhyāyikāḥ / tābhiḥ / bindumatībhramaiḥ krīḍāviśeṣaiḥ / deśeti / deśabhāṣāṇāṃ vibhāgaiḥ vibhāgakaraṇaiḥ /",
    "GSP27motik_3u:1431_1": "nagareti / nagaraceṣṭitaiḥ grāmaceṣṭitaiś ceti yojyam //MT_3,16.12 //",
    "GSP27motik_3u:1432": "sragdāmamālyavalanair nānābharaṇayojanaiḥ / līlāvilolacalanair vicitrarasabhājanaiḥ //MU_3,16.13//",
    "GSP27motik_3u:1433_0": "valanaiḥ parivartanaiḥ / nāneti / nānābharaṇānāṃ yojanaiḥ anyo'nyaṃ saṃyojanaiḥ / līleti / līlayā vilolāni yāni calanāni",
    "GSP27motik_3u:1433_1": "gamanāni / taiḥ kathambhūtaiḥ / vicitreti / vicitrāṇāṃ nānāvidhānāṃ / rasānāṃ śṛṅgārādīnāṃ / bhājanaiḥ pātraiḥ //MT_3,16.13 //",
    "GSP27motik_3u:1434": "ārdrakramukakarpūratāmbūlīdalacarvaṇaiḥ / phullapuṣpalatākuñjadehagopanakharvaṇaiḥ //MU_3,16.14//",
    "GSP27motik_3u:1435_0": "carvaṇaiḥ carvitaiḥ / phulleti / phullapuṣpāś ca tāḥ latāḥ / tāsāṃ yāni kuñjāni / teṣu / dehagopanā śarīraguptikaraṇaṃ /",
    "GSP27motik_3u:1435_1": "tadarthaṃ yāni kharvaṇāni hrasvībhavanāni / taiḥ //MT_3,16.14 //",
    "GSP27motik_3u:1436": "samālambhanalīlābhir dolārohaṇavibhramaiḥ / gṛhe kusumadolābhir anyo'nyāndolanakramaiḥ //MU_3,16.15//",
    "GSP27motik_3u:1437": "samālambhanaṃ aṅgarāgakaraṇam / anyo'nyeti / anyo'nyaṃ parasparam / āndolanam dolākampanaṃ / tasya kramaiḥ //MT_3,16.15//",
    "GSP27motik_3u:1438": "nauyānayugyahastyaśvadāntoṣṭrādigamāgamaiḥ / jalakelivilāsena parasparasamukṣaṇaiḥ //MU_3,16.16//",
    "GSP27motik_3u:1439_0": "nauyānaṃ ca yugyabhūtair vāhanabhūtaiḥ / hastyaśvadāntoṣṭrādibhiḥ / gamāgamāś ca / taiḥ / dānto valīvṛndaḥ / paraspareti /",
    "GSP27motik_3u:1439_1": "parasparam anyo'nyaṃ / samukṣaṇāni secanāni / taiḥ //MT_3,16.16 //",
    "GSP27motik_3u:1440": "nṛttagītakalālāsyatāṇḍavodbhaṭavṛttibhiḥ / saṅgītakaiḥ saṅkathanair vīṇāmurajavādanaiḥ //MU_3,16.17//",
    "GSP27motik_3u:1441": "nṛttādyā yā udbhaṭāḥ udriktāḥ / vṛttayaḥ vyāpārāḥ / tābhiḥ //MT_3,16.17//",
    "GSP27motik_3u:1442": "punar api krīḍāsthānāny āha",
    "GSP27motik_3u:1443": "udyāneṣu sarittīravṛkṣeṣu vanavīthiṣu / antaḥpureṣu harmyeṣu teṣu teṣu tathā tathā //MU_3,16.18//",
    "GSP27motik_3u:1444": "tathā tathā pūrvoktaiḥ nānāvidhaiḥ krīḍāviśeṣaiḥ //MT_3,16.18//",
    "GSP27motik_3u:1445": "sā bālā sukhasaṃvṛddhā tasya praṇayinī priyā / ekadā cintayām āsa śubhasaṅkalpaśālinī //MU_3,16.19//",
    "GSP27motik_3u:1446_0": "tasya padmākhyasya rājñaḥ / praṇayinī patnī / sā līlākhyā / bālā / ekadā ekasmin dine / cintayām āsa cintāṃ kṛtavatī / kathambhūtā /",
    "GSP27motik_3u:1446_1": "sukhasaṃvṛddhā / punaḥ kathambhūtā / śubheti / śubhasaṅkalpena vakṣyamāṇena praśastena saṅkalpena / śālinī //MT_3,16.19 //",
    "GSP27motik_3u:1447": "kiṃ cintayām āsety / atrāha",
    "GSP27motik_3u:1448": "prāṇebhyo 'pi priyo bhartā mamaiṣa jagatīpatiḥ / yauvanollāsalakṣmīvān kathaṃ syād ajarāmaraḥ //MU_3,16.20//",
    "GSP27motik_3u:1449": "mama esaḥ bhartā ajarāmaraḥ jarāmaraṇākhyadoṣarahitaḥ / kathaṃ syāt kena hetunā syād ity anvayaḥ / prāṇebhyaḥ jīvebhyaḥ //MT_3,16.20//",
    "GSP27motik_3u:1450": "bhartrānena sahottuṅgastanī kusumasadmasu / kathaṃ svairaṃ ciraṃ kāntā rameyābdaśatāny aham //MU_3,16.21//",
    "GSP27motik_3u:1451": "ahaṃ kāntānena bhartrā sahābdaśatāni kathaṃ rameya kenopāyena varṣaśatāni krīḍāṃ kuryām ity arthaḥ //MT_3,16.21//",
    "GSP27motik_3u:1452": "tathā yateya kramatas tapojapayamehitaiḥ / rajanīśarucī rājā yathā syād ajarāmaraḥ //MU_3,16.22//",
    "GSP27motik_3u:1453": "ata ity adhyāhāryam / ato 'haṃ tathā tapojapayamehitaiḥ karaṇabhūtaiḥ / ato yatnaṃ karomi / yathā rajanīśaruciḥ candraprabhā / rājājarāmaraḥ syāt //MT_3,16.22//",
    "GSP27motik_3u:1454": "jñānavṛddhāṃs tapovṛddhān vidyāvṛddhān ahaṃ dvijān / pṛcchāmi tāvan maraṇaṃ kathaṃ na syān nṛṇām iti //MU_3,16.23//",
    "GSP27motik_3u:1455": "ahaṃ jñānavṛddhān tapovṛddhān tathā vidyāvṛddhān dvijān iti tāvat pṛcchāmi iti / kim iti / nṛṇāṃ maraṇaṃ kathaṃ na syāt kena hetunā na syāt //MT_3,16.23//",
    "GSP27motik_3u:1456": "tasyāḥ saṅkalpam uktvā bāhyaprayatnam āha",
    "GSP27motik_3u:1457": "athānāyyāśu sampūjya dvijān papraccha sānatā / amaratvaṃ kathaṃ viprā bhaved iti punaḥ punaḥ //MU_3,16.24//",
    "GSP27motik_3u:1458": "atha saṅkalpānantaram / ānāyyety atra / parijanair iti śeṣaḥ / punaḥ punar iti icchodrekadyotanaparam //MT_3,16.24//",
    "GSP27motik_3u:1459": "viprā uttaraṃ kathayanti",
    "GSP27motik_3u:1460": "tapojapayamair devi samastāḥ siddhasiddhayaḥ / samprāpyante 'maratvaṃ tu na kadācana labhyate //MU_3,16.25//",
    "GSP27motik_3u:1461": "siddhasiddhayaḥ / siddhānāṃ siddhiyuktānāṃ / siddhayaḥ / tu vyatireke //MT_3,16.25//",
    "GSP27motik_3u:1462": "dvijebhyaḥ svepsitāsiddhiṃ śrutvā punar api taccintām āha",
    "GSP27motik_3u:1463": "ity ākarṇya dvijamukhāc cintayām āsa sā punaḥ / idaṃ svaprajñayaivāśu bhītā priyaviyogataḥ //MU_3,16.26//",
    "GSP27motik_3u:1464": "svaprajñayaiva / na tu taduktānusāreṇa //MT_3,16.26//",
    "GSP27motik_3u:1465": "kiṃ cintayām āsety / atrāha",
    "GSP27motik_3u:1466": "maraṇaṃ bhartur agre me yadi daivād bhaviṣyati / tat sarvaduḥkhanirmuktā saṃsthāsye sukham ātmani //MU_3,16.27//",
    "GSP27motik_3u:1467": "bhartṛmṛtiduḥkhādarśanād iti bhāvaḥ //MT_3,16.27//",
    "GSP27motik_3u:1468": "atha varṣasahasreṇa bhartādau mriyate yadi / tat kariṣye tathā yena jīvo gehān na yāsyati //MU_3,16.28//",
    "GSP27motik_3u:1469": "varṣasahasreṇeti padam āśīrdyotakam / atha yadi bhartādau varṣasahasrānte mriyate tat tadā / tathā tam upāyaṃ / kariṣye yena jīvaḥ bhartṛjīvaḥ / gehāt na yāsyati //MT_3,16.28//",
    "GSP27motik_3u:1470": "tataḥ kim ity / atrāha",
    "GSP27motik_3u:1471": "tadbhramād bhartṛjīve 'smin nije śuddhāntamaṇḍape / bhartrāvalokitā nityaṃ nivatsyāmi yathāsukham //MU_3,16.29//",
    "GSP27motik_3u:1472_0": "ahaṃ tadbhramāt / bhartāvalokate mām iti bhramāt / nityaṃ sadā / yathāsukhaṃ nivartsyāmi / kathambhūtāhaṃ / asmin bhartṛjīve",
    "GSP27motik_3u:1472_1": "nije svakīye / śuddhāntamaṇḍape mayā sādhitenopāyena sthite sati / bhartrāvalokitā vīkṣitā //MT_3,16.29 //",
    "GSP27motik_3u:1473": "adyaivārabhyaitadarthaṃ devīṃ jñaptiṃ sarasvatīm / japopavāsaniyamair ā toṣaṃ pūjayāmy aham //MU_3,16.30//",
    "GSP27motik_3u:1474_0": "adyaiva / na tu śvaḥ / etadarthaṃ bhartṛjīvasya svagehān nirgamābhāvārtham / jñaptiṃ devīṃ svapratibhāṃ devīṃ / ā toṣaṃ prasādaparyantam /",
    "GSP27motik_3u:1474_1": "nanu jñaptyārādhanatayā kutaḥ śrutam / jñaptiprasādād eveti brūmaḥ / sarvatra jñaptiprasādasyaiva kāraṇatvāt / agre vakṣyamāṇaḥ",
    "GSP27motik_3u:1474_2": "jñaptyupadeśaś ca svapratibhākṛtaḥ jñeyaḥ / yataḥ yat yat līlayā kṛtaṃ śrutaṃ vā tat svapratibhayaiva / yad api gurvādimukhena",
    "GSP27motik_3u:1474_3": "śrūyate tad api svapratibhayaiva / sarvatra svapratibhāyāḥ sthitatvāt //MT_3,16.30 //",
    "GSP27motik_3u:1475": "cintānantaraṃ tatprayatnaṃ kathayati",
    "GSP27motik_3u:1476": "iti niścitya sā nātham anuktvaiva varāṅganā / yathāśāstraṃ cacārograṃ tapo niyamam āsthitā //MU_3,16.31//",
    "GSP27motik_3u:1477": "niyamam āsthitāśritā / taṃ vinā tapaso vyarthatvāt //MT_3,16.31//",
    "GSP27motik_3u:1478": "tat tapaḥ viśeṣaṇadvāreṇa kathayati",
    "GSP27motik_3u:1479": "trirātrasya trirātrasya paryante kṛtapāraṇā / devadvijaguruprājñavidvatpūjāparāyaṇā //MU_3,16.32//",
    "GSP27motik_3u:1480": "trirātrasya trirātrasyeti vīpsāyāṃ dvitvam //MT_3,16.32//",
    "GSP27motik_3u:1481": "snānadānatapodhyānanityodyuktaśarīrikā / sarvāstikyasadācārakāriṇī kleśakāriṇī //MU_3,16.33//",
    "GSP27motik_3u:1482": "snānādiṣu nityam udyuktaṃ ceṣṭāyuktaṃ / śarīraṃ yasyāḥ / sā / sarveti / āstikyaḥ āstikayogyaḥ / kleśaḥ taporūpaḥ //MT_3,16.33//",
    "GSP27motik_3u:1483": "yathākālaṃ yathodyogaṃ yathāśāstraṃ yathākramam / toṣayām āsa bhartāram aparijñātatatsthitim //MU_3,16.34//",
    "GSP27motik_3u:1484": "aparijñātā / tasyā līlāyāḥ / trayam etat tapaḥ karotīty evaṃrūpā sthitir / yena / saḥ //MT_3,16.34//",
    "GSP27motik_3u:1485": "trirātraśatam evaṃ sā bālā niyamaśālinī / anāratataponiṣṭham atiṣṭhat kaṣṭaceṣṭayā //MU_3,16.35//",
    "GSP27motik_3u:1486": "anārateti / anārataṃ tapasi niṣṭhā yatra / tat / kriyāviśeṣaṇam etat / kaṣṭaceṣṭayā rātritrayānantaraṃ pāraṇādirūpayā duḥkhadayā ceṣṭayā //MT_3,16.35//",
    "GSP27motik_3u:1487": "atha jñaptiprasādam āha",
    "GSP27motik_3u:1488": "trirātrāṇāṃ śatenātha pūjitā pratimām itā / tuṣṭā bhagavatī gaurī vāgīśīdam uvāca tām //MU_3,16.36//",
    "GSP27motik_3u:1489_0": "atha niyamānantaram / vāgīśī jñaptiḥ / gaurī śuddhasvarūpā / vāgīśītvam asyāḥ vācāṃ mūlakāraṇatvena jñeyaṃ / pratimām itā",
    "GSP27motik_3u:1489_1": "śilādipratimām āśritā / svayā pratibhayā pratimāyām ābhāsena tasyāḥ darśanaṃ dattavān iti bhāvaḥ //MT_3,16.36 //",
    "GSP27motik_3u:1490": "jñaptyā kathyamānaṃ vākyam āha",
    "GSP27motik_3u:1491": "nirantareṇa tapasā bhartṛbhaktyatiśāyinā / parituṣṭāsmi te vatse gṛhāṇa varam īpsitam //MU_3,16.37//",
    "GSP27motik_3u:1492": "nirantareṇācchinnena //MT_3,16.37//",
    "GSP27motik_3u:1493": "jñaptivākyaṃ śrutvā rājñī tāṃ stauti",
    "GSP27motik_3u:1494": "jaya janmajarājvālādāhadoṣaśaśiprabhe / jaya hārdāndhakāraughanivāraṇaraviprabhe //MU_3,16.38//",
    "GSP27motik_3u:1495": "śaśiprabhāyāḥ dāhadoṣanivārakatvaṃ raviprabhāyāḥ cāndhakāranivartakatvaṃ prasiddham eva //MT_3,16.38//",
    "GSP27motik_3u:1496": "amba māṃ trijaganmātas trāyasva kṛpaṇām imām / idaṃ varadvayaṃ dehi yad iha prārthaye śubham //MU_3,16.39//",
    "GSP27motik_3u:1497": "kṛpaṇāṃ dīnāṃ / śubham iti varadvayaviśeṣaṇam //MT_3,16.39//",
    "GSP27motik_3u:1498": "varadvayamadhye ekaṃ kathayati",
    "GSP27motik_3u:1499": "ekaṃ tāvad videhasya bhartur jīvo mamāmbike / asmād eva hi mā yāsīn nijāntaḥpuramaṇḍapāt //MU_3,16.40//",
    "GSP27motik_3u:1500": "varadvayamadhye ekam idaṃ varaṃ dehi / kim ity apekṣāyām āha videheti / videhasya mṛtasya / mā yāsīt mā gacchatu //MT_3,16.40//",
    "GSP27motik_3u:1501": "dvitīyaṃ kathayati",
    "GSP27motik_3u:1502": "dvitīyaṃ tvāṃ mahādevi prārthaye 'haṃ yadā yadā / darśanāya varārthena tadā me dehi darśanam //MU_3,16.41//",
    "GSP27motik_3u:1503": "dvitīyam idaṃ dehi / kim ity apekṣāyām āha tvām iti / he devi / ahaṃ tvāṃ yadā darśanāya prārthaye tadā tvaṃ varārthena varānurodhena / darśanaṃ dehi //MT_3,16.41//",
    "GSP27motik_3u:1504": "varadvayam aṅgīkṛtya jñaptya"
}